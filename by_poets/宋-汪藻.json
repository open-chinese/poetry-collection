[
    {
        "uuid": "7e908b3ad9dcedbe928770c619fed464",
        "title": "点绛唇 新月娟娟",
        "author": "汪藻",
        "content": "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼后。\n归兴浓于酒。",
        "dynasty": "宋",
        "collection_info": null
    },
    {
        "uuid": "7dbf05caf435ff1c28084fd739c3834a",
        "title": "点绛唇 高柳蝉嘶",
        "author": "汪藻",
        "content": "高柳蝉嘶，采菱歌断秋风起。\n晚云如髻。\n湖上山横翠。\n帘卷西楼，过雨凉生袂。\n天如水。\n画楼十二。\n有个人同倚。",
        "dynasty": "宋",
        "collection_info": null
    },
    {
        "uuid": "fc8a6979c7ce9d1f5bbae0d9bfffe84d",
        "title": "小重山 月下潮生红蓼汀",
        "author": "汪藻",
        "content": "月下潮生红蓼汀。\n浅霞都敛尽，四山青。\n柳梢风急坠流萤。\n随波处，点点乱寒星。\n别语寄丁宁。\n如今能间隔，几长亭。\n夜来秋气入银屏。\n梧桐雨，远恨不同听。",
        "dynasty": "宋",
        "collection_info": null
    },
    {
        "uuid": "824f38d21d93a960e4768a8d5608d5a6",
        "title": "醉落魄・一斛珠 小舟帘隙",
        "author": "汪藻",
        "content": "小舟帘隙。\n佳人半露梅妆额。\n绿云低映花如刻。\n恰似秋宵，一半银蟾白。\n结儿梢朵香红扐。\n钿蝉隐隐摇金碧。\n春山秋水浑无迹。\n不露墙头，些子真消息。",
        "dynasty": "宋",
        "collection_info": null
    },
    {
        "uuid": "0456232a6d9d7de1f5e2ab04baa89f93",
        "title": "咏古四首  其一",
        "author": "汪藻",
        "content": "相士如相马，灭没深天机。\n区区铜马法，徒识牝与骊。\n人言当涂公，恶人知其微。\n如何许邵语，受之不復疑。\n知人固不易，人亦未易知。\n媸妍在水镜，铅粉徒自欺。\n孰为仁义人，未假已不归。\n伯乐不可作，思与曹瞒期。",
        "dynasty": "宋",
        "collection_info": null
    },
    {
        "uuid": "081437a247afcb9d3983e2e23f2980af",
        "title": "咏古四首  其二",
        "author": "汪藻",
        "content": "世事如大弩，人若材官然。\n乘势易发机，非时劳控弦。\n又如大水中，置彼万斛船。\n虽有帆与樯，亦须风动天。\n不见周公瑾，弱龄已飞鶱。\n不见师尚父，鹰扬在华颠。\n彼非生而材，此岂晚乃贤。\n镃基喻智慧，要必有待焉。\n嘆息狂驰子，尝为愚者怜。",
        "dynasty": "宋",
        "collection_info": null
    },
    {
        "uuid": "9ae36b5680c0431aef3802d56120c642",
        "title": "咏古四首  其三",
        "author": "汪藻",
        "content": "昆山有璞玉，外质而内美。\n惟其不自衒，故与顽石齿。\n和也速于售，再献甘灭趾。\n在玉庸何伤，惜君两足耳。",
        "dynasty": "宋",
        "collection_info": null
    },
    {
        "uuid": "63ca59de27a1df612622112e6a24affe",
        "title": "咏古四首  其四",
        "author": "汪藻",
        "content": "堂堂明堂柱，根节几岁寒。\n使与蒲柳同，扶厦良亦难。\n我衣敝缊袍，我饭苜蓿盘。\n天公方试我，剑铗勿妄弹。",
        "dynasty": "宋",
        "collection_info": null
    },
    {
        "uuid": "278633e65f9ca3a0d4ac8597f5e2cacc",
        "title": "题张公明赏晴轩",
        "author": "汪藻",
        "content": "端居有何好，名与胜会并。\n人生岂长闲，天宇不屡晴。\n邂逅风日佳，一醉万事轻。\n君家大父客，诗如九韶鸣。\n浮春散无垠，揽取造物惊。\n坐令绿野堂，岌嶪睢阳城。\n风流被三世，诸郎未惭卿。\n开轩着尊酒，报答千花明。\n饮罢遣客休，仰空看云行。\n是中有佳处，遑恤身后名。\n宁为秋雨叹，更作秋虫声。",
        "dynasty": "宋",
        "collection_info": null
    },
    {
        "uuid": "44c450119002bc2c0966284ba06129e7",
        "title": "题折枢密保真草堂",
        "author": "汪藻",
        "content": "轩冕有何乐，书生分尤悭。\n都卢百年中，强半堕险艰。\n能着屐几两，恨无茅三间。\n傥非身世忘，那得方寸闲。\n不见葆真老，功成鬂毛斑。\n飘然日边来，復作昼掩关。\n所至书满屋，铅黄不停删。\n开窗寻丈余，要看湘南山。\n夕待明月至，朝期白云还。\n醉吟如乐天，但少素与蛮。\n嗟哉道修阻，无由结朱颜。\n惟应梦见之，千里同跻攀。",
        "dynasty": "宋",
        "collection_info": null
    },
    {
        "uuid": "2f8f9732bc801fc6e7b73fe15807025c",
        "title": "泊召伯埭",
        "author": "汪藻",
        "content": "孤舟渺无根，夜历数村雨。\n今朝乱晴景，水镜写霜树。\n哀鸿念羣声，正到客愁处。\n男儿有怀抱，何事亦关汝。\n苍烟接牛斗，惝恍迷归路。\n明发问吾侬，乘流去復住。",
        "dynasty": "宋",
        "collection_info": null
    },
    {
        "uuid": "e607c9e80bfbc792f3dc383c549c6969",
        "title": "尤袤大暑留召伯埭",
        "author": "汪藻",
        "content": "清风不肯来，烈日不肯暮。\n平生山林下，散髪颇箕踞。\n一官走王事，三伏在道路。\n我非褦襶儿，亦尔困驰骛。\n居然恋俎豆，安得免羁馽。\n区区竟何营，汨汨此飘寓。\n渊明应笑人，有底不归去。",
        "dynasty": "宋",
        "collection_info": null
    },
    {
        "uuid": "139e52d262acbd4e0ec127f4a14728a0",
        "title": "大热行旌德山中不可车马步至凌氏林亭诗",
        "author": "汪藻",
        "content": "踞石休蠒足，掬泉洗赪容。\n于何脱冠履，共指云外峰。\n翳彼园屋小，钩帘苍翠重。\n庭空燕雀乳，树老莓苔封。\n露泫过墙竹，风凄横涧松。\n欣然曲肱卧，鼻息春醅浓。\n推床上马去，孰是陈元龙。",
        "dynasty": "宋",
        "collection_info": null
    },
    {
        "uuid": "2d9ad62cabe0c701b7480857bec17f15",
        "title": "次韵周圣举从子乞纸",
        "author": "汪藻",
        "content": "溪翁捣冰时，寒甚龟手絮。\n千金售词客，妙语零唾雾。\n回看乌丝栏，一嫡轻百庶。\n长供虿尾落，肯受蝇头污。\n今朝持赠君，真似翼傅虎。\n应缘未给札，欲草子虚赋。\n他年五十万，渠復愿邻富。\n行看醉帖来，家不设寒具。",
        "dynasty": "宋",
        "collection_info": null
    },
    {
        "uuid": "723e079525ff390ffa6332af22df942b",
        "title": "郑固道累书求寓屋诗走笔封寄",
        "author": "汪藻",
        "content": "平生金石交，政尔一固道。\n佳哉固道乎，所至即为宝。\n人言醒而狂，我见影亦好。\n忆初烟尘飞，环纍十万竈。\n夕烽通甘泉，兵气塞穹昊。\n公为鲁仲连，麾去如振槁。\n功成拂衣去，不羡中令攷。\n每逢泉石佳，便欲事幽讨。\n晚行龟峰旁，爱此千嶂抱。\n亟营背郭堂，羞作出山草。\n慨然悬其车，避俗长却扫。\n所嗟高明家，华屋几人保。\n既留杨柳枝，仍占杏花岛。\n真成醉吟翁，何况无病恼。\n属闻鸿冥冥，痛恨归不早。\n何当释羁囚，把臂共倾倒。\n余光玩桑榆，踵息养棃枣。\n买邻会有时，来往成二老。",
        "dynasty": "宋",
        "collection_info": null
    },
    {
        "uuid": "808db0ca0f9b104847dd031618596b79",
        "title": "题伯禹给事漫吾亭",
        "author": "汪藻",
        "content": "人生天地间，同一幻泡影。\n偶然相值过，便有人与境。\n那知两皆漫，直寄弹指顷。\n古来贤达士，物我均土梗。\n程侯东南俊，少日忠义秉。\n周旋正色地，四海惮严冷。\n立朝二十年，愤世欲生瘿。\n班虽近日月，志则在箕颍。\n中年拂衣归，绝意向钟鼎。\n泽幽成小筑，胜会已独领。\n清寒挹湍濑，秀色揽诸岭。\n聊将不羁身，对此无阏景。\n回首浯溪老，便觉加数等。\n从渠春风颠，那得到古井。\n高词出胸臆，妙处如灌顶。\n读罢眷樊笼，悠然发深省。",
        "dynasty": "宋",
        "collection_info": null
    },
    {
        "uuid": "7c9730849c2e69ec99563c1b4289d685",
        "title": "次韵赵叔问侍郎送曾吉甫学士按刑淛右篇末见及之作",
        "author": "汪藻",
        "content": "我老不足惜，余年苦匆匆。\n愿为名山游，何必问所终。\n一舣若溪棹，星杓几回东。\n长年秋雨边，醉卧听船蓬。\n故人幸弭节，相见宿昔同。\n酒酣说经过，授我书一通。\n云自天末至，诸贤盛游从。\n临分出新诗，句法何舂容。\n凛若临大敌，谁能触其锋。\n携持数千里，不愧行橐空。\n篇末亦及予，依依古人风。\n读罢百忧失，衰颜为成童。\n归来北窗下，自写团扇中。\n君方着绣衣，行佩金印重。\n朱絃付君赏，宁循牙旷聪。\n我病拥僧衲，深惭服非衷。\n还观了无取，此意何当蒙。\n心知坡陀卑，难并衡霍崇。\n尚喜盛山卷，兼收醉吟翁。\n他年定抚掌，秋蛇间云鸿。",
        "dynasty": "宋",
        "collection_info": null
    },
    {
        "uuid": "d1b6335439073ebcf42079db8c5f0089",
        "title": "次韵周圣举过苏次元四首  其一",
        "author": "汪藻",
        "content": "往闻苏赵公，黄阁望诸老。\n功名四夷知，无愧越裳操。\n同时卿相家，纨绮或佣保。\n至今子孙贤，庭有书带草。",
        "dynasty": "宋",
        "collection_info": null
    },
    {
        "uuid": "0dad04806dc6d075f5ab107547775efe",
        "title": "次韵周圣举过苏次元四首  其二",
        "author": "汪藻",
        "content": "世人如冰蚕，不知天有暑。\n纷纷谤伤儿，宁识真实语。\n当家勤采穫，两耳得韶濩。\n要须追此公，勿问燕与许。",
        "dynasty": "宋",
        "collection_info": null
    },
    {
        "uuid": "4b7b633bd3d48899f3a6d3c8d987d3a1",
        "title": "次韵周圣举过苏次元四首  其三",
        "author": "汪藻",
        "content": "苏郎年少时，万象愁雕镌。\n应知等儿戏，区区止啼钱。\n三生绮语习，一悟心超然。\n胡为作解嘲，切切相悲怜。",
        "dynasty": "宋",
        "collection_info": null
    },
    {
        "uuid": "43ea394569460b268bf80a592ef72cf2",
        "title": "次韵周圣举过苏次元四首  其四",
        "author": "汪藻",
        "content": "吴儿雅多姿，不肯藏白地。\n因君更增情，吹雨作春泪。\n三年师命留，千日中山醉。\n一闻高唐赋，令我有仙意。",
        "dynasty": "宋",
        "collection_info": null
    },
    {
        "uuid": "f3429ceac19f44f66bca596504c6b5f8",
        "title": "藻蒙叔雅祠部重九日惠花惠酒惠诗继为袁家碣钴鉧潭之游因循不能答再承佳句见寄今用来韵率课一篇参陪杖履之胜幸一笑而去之以覆酱瓿而作纸绞也",
        "author": "汪藻",
        "content": "秋风入潇湘，千嶂倚天外。\n使君挽衰翁，行乐秋色界。\n放船下空阔，舒笑凫鹥会。\n永怀愚溪人，千载有遗爱。\n延缘访遗迹，佳处时击汰。\n飞沈各献状，领略在我辈。\n匆匆莫能数，颇似慰无赖。\n杯行未云半，落日已相对。\n归来有酒所，方省欠诗债。\n朱轓幸停轸，嘉汝山水最。\n金茎峙霄汉，行矣分沆瀣。\n何妨共流转，今古同一概。\n非君箇中人，孰使此中大。\n伊余漂泊者，他日名亦在。\n一闻款乃声，蓬荜忘湫隘。",
        "dynasty": "宋",
        "collection_info": null
    },
    {
        "uuid": "67bcfb2234b2e9ae1c9e9e4033312342",
        "title": "从稚子出前溪",
        "author": "汪藻",
        "content": "霜敛万壑凈，钟鸣空楚山。\n夕阳当我沈，风烟迫梅残。\n西岭月未上，数峰深作寒。\n枝间鸟竞赴，亦復循溪还。",
        "dynasty": "宋",
        "collection_info": null
    },
    {
        "uuid": "4b9aa461ff4bed79a4f1e3f8d97cdd3e",
        "title": "同张昌时宿高明寺",
        "author": "汪藻",
        "content": "幽卧不知觉，窗悬寒日初。\n矧伊夜来雨，溪声到吾庐。\n故人挽我出，忽枉天际书。\n跻险敢自休，青山转篮舆。\n相逢竹间寺，共撷园中蔬。\n残僧谁在亡，奄忽十载余。\n茗果话畴昔，新晴报钟鱼。\n东雷亦已鸣，百草苕颖舒。\n奈何与之子，齿髪日夜疏。\n眷此不能发，牵衣更踌蹰。\n明朝各回首，世事将焉如。",
        "dynasty": "宋",
        "collection_info": null
    },
    {
        "uuid": "1620882445f612e78a88e370f894f112",
        "title": "孙益远试归堕车败面已而荐书至作诗戏之以送其行",
        "author": "汪藻",
        "content": "羊公作三公，政办一肱折。\n功名方鼎来，讵嘆养生拙。\n孙郎少奇伟，面满若霜月。\n胡为忽颠隮，有物食之缺。\n宁非造物意，怪子卧岩穴。\n长年脸边红，漫自供酒缬。\n顾令冠盖底，未省识此杰。\n何妨暂相顾，一访唐举决。\n朝来清镜裏，黄色两眉彻。\n居然万马羣，老骥已超绝。\n聊将钓竿手，遮日向西阙。\n琼林风帽稳，醉度樱笋节。\n从渠关宴上，儿女笑鬷蔑。\n谁能为公豪，玉瑑挥作雪。",
        "dynasty": "宋",
        "collection_info": null
    },
    {
        "uuid": "4e095a375b440ed3f00410352c7b61d9",
        "title": "徽州班春古岩寺呈诸僚友",
        "author": "汪藻",
        "content": "揆日奉明诏，班春出孤城。\n和风递鼓鼙，细雨迷斾旌。\n渺渺度阡陌，溪山照人明。\n幽花不孤芳，好鸟相应鸣。\n陇麦已争秀，畦秧亦微萌。\n食新知有期，及我凋瘵氓。\n古寺依绝壁，林端列飞甍。\n残僧四五人，静若无所营。\n石室广百肘，嵌空自天成。\n泉甘与茶宜，就挹岩下清。\n伏槛肆遐瞩，归云入檐楹。\n数农前致辞，貌野意则诚。\n兹幸枉冠盖，使君岂无情。\n频年苦饥虚，奚用恤此生。\n守昔在闾里，先畴毎躬耕。\n起家三绝余，谬忝符竹荣。\n无术布寛大，低头愧鳏惸。\n愿言同抚绥，永绝愁嘆声。",
        "dynasty": "宋",
        "collection_info": null
    },
    {
        "uuid": "abed10012d1dad3ae6e63aa992f43da0",
        "title": "阻溪涨宿诸暨县上省院",
        "author": "汪藻",
        "content": "暑湿倦行役，依投得禅关。\n空堂纳清风，坐见香霏还。\n积水共天远，高僧与云闲。\n传闻扁舟人，宿昔庐兹山。\n姝者已千载，诸峰高烟鬟。\n当时功名成，止在谈笑间。\n今岂无国士，宸游一何艰。\n凭高望行朝，小雨犹斑斑。",
        "dynasty": "宋",
        "collection_info": null
    },
    {
        "uuid": "fc595b9d1b88b83177c47607c63bc82f",
        "title": "试闱同宋德操陈纯中登稽古阁晓望",
        "author": "汪藻",
        "content": "双睫不能熟，疏钟起初晓。\n危栏扶力上，层檐挂云表。\n羣峰苍玉如，开帘四环绕。\n向来声利场，自今眼界小。\n两君天下士，一见意倾倒。\n有此风味佳，未受秋思恼。\n我昔溪上住，盟言寄鸥乌。\n今年纵得来，官事间日少。\n樊笼更樊笼，归途天样杳。\n是处非不佳，千虑舒怀抱。\n浮云且东来，吾家隔林杪。\n境熟断难忘，终念今朝好。",
        "dynasty": "宋",
        "collection_info": null
    },
    {
        "uuid": "3f987a0c0872fde5c8e75177ac347d92",
        "title": "芳美亭",
        "author": "汪藻",
        "content": "东风不世情，幽谷渠亦至。\n谁分玄都种，为我作春事。\n朝来花气暖，诗眼先自醉。\n祇愁贪结子，零落烟雨际。\n闻今新蹊成，有酒且频置。",
        "dynasty": "宋",
        "collection_info": null
    },
    {
        "uuid": "c5ef985322e551354c7b8cda724d2851",
        "title": "十月二十六日会于北禅分韵赋诗应辰得多字吕治先酒熟亦欲会客故末意及之",
        "author": "汪藻",
        "content": "为此升斗粟，来往如飞梭。\n桂林在何许，水险山嵯峨。\n骊驹偶未至，于焉少婆娑。\n幸陪英俊游，不觉日月过。\n今夕復何夕，朔风捲寒波。\n肴核虽草草，聊以供笑歌。\n子如不饮酒，视此庭前柯。\n浓绿光薿薿，所余今几何。\n邻家酿新熟，颇闻旨且多。\n更当奋余勇，往举金叵罗。",
        "dynasty": "宋",
        "collection_info": null
    },
    {
        "uuid": "3f4f3c894c96ea1877f3bb4e798ee7e7",
        "title": "题叶尚书普光明庵",
        "author": "汪藻",
        "content": "长乐七闽会，山川富登临。\n重城十万家，间以烟树林。\n何许肆遐瞩，城西最高岑。\n主人厌直归，与世相浮沈。\n三宿得胜地，八还见初心。\n明窗一蒲团，宴坐依横参。\n面面来远色，层层列清阴。\n闲翻贝叶书，静听频迦音。\n万法照了处，人居两幽深。\n嗟予晚闻道，况迫桑榆侵。\n如何结保社，去脱头上簪。\n从公刮眼膜，傥借箆千金。",
        "dynasty": "宋",
        "collection_info": null
    },
    {
        "uuid": "9d87cbe87c7172df38498586aa92ccea",
        "title": "病中偶成",
        "author": "汪藻",
        "content": "衰病乃其理，移床卧南轩。\n虽怀饮冰忧，赖有清赏存。\n春去芳草积，罗生满庭萱。\n花房向夕敛，似与吾忘言。\n数蝶亦多态，差差傍丛飜。\n客来同一欣，何必临芳樽。\n常恐秋节至，严霜霣其根。\n吾生尚悠悠，眷尔安足论。",
        "dynasty": "宋",
        "collection_info": null
    },
    {
        "uuid": "658ee0bf1bcab7822f5669bedd44a548",
        "title": "再过凌氏园復用前韵",
        "author": "汪藻",
        "content": "儿辈病元亮，斗筲羁曼容。\n何时跨鸿鹄，食藕莲花峰。\n小槛再游历，轻寒裘未重。\n人家当巵黍，不愧千户封。\n愿因琴高生，傥见乔与松。\n从兹毁车马，永绝世味浓。\n岁晚復来此，清阴期箨龙。",
        "dynasty": "宋",
        "collection_info": null
    },
    {
        "uuid": "75441dc10877b3a52c4215d78d7bd021",
        "title": "聚山阁为吴氏题",
        "author": "汪藻",
        "content": "缘江故多峰，秀色无可拣。\n何须着脚力，政欲长在眼。\n诗翁筑飞阁，似恨山意懒。\n纵横数州碧，收拾付酒醆。\n客来何所命，濯濯千髻绾。\n晴岚入肺腑，宝唾落碑版。\n翁家诚可乐，人境两萧散。\n炉香侣趺坐，终日对编简。\n风流前辈接，细说鬚自挽。\n居然典刑在，听者辄忘返。\n会须营一壑，万事等鹏鷃。\n从翁时对榻，卧看烟雨晚。",
        "dynasty": "宋",
        "collection_info": null
    },
    {
        "uuid": "c2f39b1d5b8ad98fe2b5ac68643c1805",
        "title": "偶书",
        "author": "汪藻",
        "content": "长簟北窗下，抛书任纵横。\n娟娟穉篠上，熠熠丛榴明。\n眷此感佳节，怊然怆平生。\n少年文翰场，结客俱擅名。\n瑶草俟采掇，云鸿肆遐征。\n如何二十载，日与忧患并。\n骨肉随逝水，儿童长柴荆。\n向来交臂人，接武霄汉行。\n姻亲岁时会，尊酒怀抱倾。\n兹余岂復愿，顾影良自惊。\n飞雨夜来急，涛翻江上城。\n田家梦亦好，想像秋稼成。\n新春了在眼，续我斋庖清。",
        "dynasty": "宋",
        "collection_info": null
    },
    {
        "uuid": "c9c46366fc46c1cae1da6cb51425f55f",
        "title": "吴傅朋以王逸少遗意作游丝之书古今所无恨未之见也为赋此诗",
        "author": "汪藻",
        "content": "吴侯能书声，不减铭瘗鹤。\n台郎今独步，谁数卫与索。\n官黄临小楷，老笔更沈着。\n年来鸡鹜间，儿辈妄穿凿。\n超然出新意，非用元和脚。\n游丝随春风，忽向窗几落。\n传观懔飞动，安得此健药。\n自言临池时，屡阅更岁籥。\n毫端几百炼，始到虫网络。\n谁云右军后，兹事秘冥漠。\n一朝神明还，千载宛如昨。\n乃知鑪锤妙，信手皆合作。\n于皇云汉章，神授等河洛。\n光芒下照烛，万帖悉糟粕。\n君命幸逢时，当草鳯尾诺。\n胡为尚留滞，未便持汉橐。\n行看诚悬归，佳句题殿阁。",
        "dynasty": "宋",
        "collection_info": null
    },
    {
        "uuid": "7816476045b844e13d8c9620315350fa",
        "title": "书局晚归",
        "author": "汪藻",
        "content": "平生麋鹿姿，不意华屋居。\n一为轩裳撄，所得非所如。\n弱迹踵诸彦，清班直周庐。\n蓬山切星辰，牙籖明绮疏。\n散帙喜所得，怀铅愧中虚。\n暝归復奚营，一饱不愿余。\n宁甘四立壁，懒作三献书。\n高槐障熇烦，清阴落庭除。\n幽卧遂终日，兹谋定非疏。\n娟娟新月流，翳翳归云舒。\n怀人发浩叹，屏营以踟蹰。\n愿言果归志，春波涨隋渠。",
        "dynasty": "宋",
        "collection_info": null
    },
    {
        "uuid": "0424aca74d4cbd3d39c3c619faf9d869",
        "title": "次韵胡德广书怀",
        "author": "汪藻",
        "content": "大瓠既成实，无用始欲剖。\n鲋鱼困车辙，求活赖升斗。\n我昔诵斯言，感叹铭座右。\n慎惜千金躯，未欲聊俯就。\n数子磊落人，好事真吾友。\n相期竹西游，晚岁并耕耦。\n如何窘穷途，狺狺吠羣狗。\n平生笑俗士，反欲较妍丑。\n譬如恶影人，乃与影竞走。\n今復念边陲，未暇从田叟。\n弹冠宜彚征，子先我欲后。\n世间樗与栎，拳曲自难揉。",
        "dynasty": "宋",
        "collection_info": null
    },
    {
        "uuid": "240fd34e3fe88d14ab4adb2ec253ed8b",
        "title": "陪诸公游文雅台憩法云寺二首  其一",
        "author": "汪藻",
        "content": "旅泊值秋晚，登临良亦佳。\n高台始基谁，未觉岁月遐。\n维梁汉宠弟，非復莩附葭。\n鸣鞭白云上，宝髻翻千鸦。\n樽前第词客，坐使屈宋衙。\n秖今竟何有，芜没荒烟斜。\n秦墟仆翁仲，楚俗悲章华。\n空余古招提，老庞伴丹霞。\n花气侵客袂，松声满邻家。\n凄凉刧灰地，半似篁竹遮。\n坐久鴈横野，炊烟映檐牙。\n似闻睢阳曲，尚作儿童譁。\n惜无斗酒酬，水厄空尝茶。",
        "dynasty": "宋",
        "collection_info": null
    },
    {
        "uuid": "7277d427e23dc2bf381736aa2681cfc9",
        "title": "陪诸公游文雅台憩法云寺二首  其二",
        "author": "汪藻",
        "content": "向来卜幽期，此乐真隽永。\n行寻野航渡，俯玩云水影。\n追随两玉人，妙语时灌顶。\n平生访古意，到此方一骋。\n所欣俱秃翁，王事废朝请。\n且同陶渊明，莲社对宗炳。\n晴轩纳野色，秋思浩千顷。\n忽惊梨枣村，身堕白鸥境。\n飘零惬胜会，老大惜余景。\n况当风露辰，病鹤最先警。\n留连凈名室，坐阅篆香冷。\n还寻野田归，草树斜復整。\n有酒当再来，悠悠讵能省。",
        "dynasty": "宋",
        "collection_info": null
    },
    {
        "uuid": "7a21092244f1f0572cf519c94b3dffbb",
        "title": "陪诸公游惠山",
        "author": "汪藻",
        "content": "兹山定中腴，秀色乃如许。\n连峰积苍润，岚气亦如雨。\n珍泉不浪出，世俗那得取。\n羣仙作佛供，洒此玉池股。\n甘寒饮天下，瓶盎走膏乳。\n儿嬉供茗事，云散入江渚。\n当源起台殿，下瞰松柏古。\n巍基首梁宋，爽气接吴楚。\n我来值佳月，济胜得嵇吕。\n聊分小苍壁，同振百年羽。\n跻攀兴未极，落日在林莽。\n却立望翠屏，中流驻鸣橹。",
        "dynasty": "宋",
        "collection_info": null
    },
    {
        "uuid": "ce6b6a9495aa39553e22f7df636bac30",
        "title": "题通惠亭",
        "author": "汪藻",
        "content": "吾山皆中腴，初不断地脉。\n淄渑尝同味，十里何所隔。\n幽居愁远汲，怅望悬瀑白。\n天公真解事，分我肤寸泽。\n无烦箨龙引，中有玉池色。\n煮茗聊饷君，未须嫌水厄。",
        "dynasty": "宋",
        "collection_info": null
    },
    {
        "uuid": "6e003f81bc1e61400e6fb5e66a22ed7c",
        "title": "从吴禹功借徐铉小篆帖以诗还之",
        "author": "汪藻",
        "content": "六书散浮云，篆籀世不数。\n陵夷到草隶，差别几四五。\n人皆逐曾玄，不復知父祖。\n中间尤可笑，鸡鹜纷去取。\n孰为鲁漆书，况说周石鼓。\n阳冰虽晚出，妙意得千古。\n后来继者谁，骑省人最许。\n明窗出小轴，惊嘆手为拊。\n平生筝笛耳，惯见沐猴舞。\n一登韶濩堂，方信有干羽。\n援毫极摹仿，涴壁类儿女。\n秋蛇已成癖，老腕徒自苦。\n卷书还归公，祇自愧韩愈。",
        "dynasty": "宋",
        "collection_info": null
    },
    {
        "uuid": "aeefe418c6ae6537e9f30b51e3c229b2",
        "title": "食十月蕈",
        "author": "汪藻",
        "content": "佳蕈出何许，南山白云根。\n畦丁入云采，徧以脱叶翻。\n戢戢寸玉嫩，纍纍万钉繁。\n中涵烟霞气，外绝沙土痕。\n下筯极隽永，加餐亦平温。\n伊昔贵公子，鲜肥厌羔豚。\n争啖肉菌美，共品天花尊。\n居然此珍产，以远莫见论。\n生令五鼎味，但饱三家村。\n伊余少所嗜，头白归故园。\n日获甘脆享，人言老饕存。\n栮脯固已陋，竹枯何足言。\n从今大嚼处，不復思屠门。",
        "dynasty": "宋",
        "collection_info": null
    },
    {
        "uuid": "fefa25a0d2ae7a3c2c74762f62ca1d0e",
        "title": "寄余仲诚",
        "author": "汪藻",
        "content": "千岩雪齐消，烟日暧春事。\n端忧昧佳节，独宿松下寺。\n遶屋泉雨鸣，焚香户深闭。\n残僧荷锄出，幽鸟下庭戏。\n将期道心復，敢惬栖遁志。\n起望吾家云，风清鴈成字。",
        "dynasty": "宋",
        "collection_info": null
    },
    {
        "uuid": "b90cd3b213774a4341cdbe26b21f768f",
        "title": "古镜行",
        "author": "汪藻",
        "content": "我有辟邪镜，得之咸阳宫。\n其阴为天池，一母将九龙。\n旁书负图字，土蚀如旋虫。\n缄以骇鸡珍，妙极倕之工。\n请言照远近，十里秋毫空。\n岂不鉴脂泽，所贵肝胆通。\n问谁为此器，太古非人功。\n客闻重叹息，意欲窥灵踪。\n高台不辞倚，恐客难称容。\n绳穷匣半启，四室来悲风。\n日车当昼留，羞涩如顽铜。\n森然髪上指，凛若临霜锋。\n我还抚客手，此岂世宝同。\n挥涙两无言，掩镜鞶囊中。",
        "dynasty": "宋",
        "collection_info": null
    },
    {
        "uuid": "b587a8e4f0b170c3b077a4dcc2095d78",
        "title": "次高邮军",
        "author": "汪藻",
        "content": "小雨静林麓，鹁鸪相应鸣。\n移舟漾清浅，薄晚荷风生。\n归鸟尽双去，潜鱼时一惊。\n菰蒲若无人，渺渺炊烟横。\n艇子檝迎我，携鱼荐南烹。\n月出殊未高，疏林隐微明。\n依投会有处，斗挂天边城。",
        "dynasty": "宋",
        "collection_info": null
    },
    {
        "uuid": "8599df4eec4908e03e3a8194acc7394c",
        "title": "避地函亭野步",
        "author": "汪藻",
        "content": "今日幸无雨，天空出遥岑。\n行行不知疲，遂至春江浔。\n汲路转篱落，人家在桑阴。\n平畴涨清波，陇麦如人深。\n沟畎戏凫鹜，新蒲映浮沈。\n我生本樵渔，对此谐初心。\n风物岂不好，悲来自难任。\n胡尘暗中原，四海如惊禽。\n黄屋狩万里，两宫隔辰参。\n龙腾鼎湖阔，月晦星河深。\n宇宙有倾覆，兹游岂岖嵚。\n消忧赖浊醪，太息谁能斟。",
        "dynasty": "宋",
        "collection_info": null
    },
    {
        "uuid": "4cc063f4ce76c0a4f757cd6f56fb988b",
        "title": "庚午岁屏居零陵七月二十日以门揜候虫秋为韵赋五首  其一",
        "author": "汪藻",
        "content": "幽人独夜时，潮落西川根。\n渡口橹声急，一江烟雨昏。\n城头短长更，不寐听谯门。\n趺坐数千息，焚香待朝暾。",
        "dynasty": "宋",
        "collection_info": null
    },
    {
        "uuid": "05140e295ea680c3a5cd3a68aec50b13",
        "title": "庚午岁屏居零陵七月二十日以门揜候虫秋为韵赋五首  其二",
        "author": "汪藻",
        "content": "暑退潦亦收，潇湘凈如染。\n时观自跳鱼，衝破青琬琰。\n纤纤初弦月，不受薄云揜。\n近村应渐寒，已有鸦数点。",
        "dynasty": "宋",
        "collection_info": null
    },
    {
        "uuid": "4493a0bfdb46f332673fe9d763b8de67",
        "title": "庚午岁屏居零陵七月二十日以门揜候虫秋为韵赋五首  其三",
        "author": "汪藻",
        "content": "人生几聪明，日夜隙驹骤。\n纔经花信风，又过麦秋候。\n吾非金石坚，与世相邂逅。\n胡为闻钟鸣，更历路傍堠。",
        "dynasty": "宋",
        "collection_info": null
    },
    {
        "uuid": "07a60e9b3e0891c4421218d39910c60f",
        "title": "庚午岁屏居零陵七月二十日以门揜候虫秋为韵赋五首  其四",
        "author": "汪藻",
        "content": "家山在何许，渺渺彭蠡东。\n人来数月程，衣敝补道中。\n昨宵青灯花，似坠钗头虫。\n儿饥女沈绵，岁晚书未通。",
        "dynasty": "宋",
        "collection_info": null
    },
    {
        "uuid": "14a0d965fab51028030a4829a2e32d9b",
        "title": "庚午岁屏居零陵七月二十日以门揜候虫秋为韵赋五首  其五",
        "author": "汪藻",
        "content": "人言间阔者，一日如三秋。\n孤臣昔放逐，七见天星周。\n早污高门地，姓名记前旒。\n如何天鸡星，不照湘南州。",
        "dynasty": "宋",
        "collection_info": null
    },
    {
        "uuid": "48df43664eeb6cb081059fc058c60585",
        "title": "汴中放船归阳羡",
        "author": "汪藻",
        "content": "流澌欲作环佩鸣，枯木未肯回春声。\n舟人坐恐雪为祟，娇鸦又舞天边城。\n天公知我不足厄，乞与十日霜风晴。\n遥遥烟堤护玉镜，滉滉云海浮金钲。\n揽衣坐数踵间息，闚见宇宙无余情。\n灯花也似调儿女，咄咄笑我长宵征。\n我生底处不堪着，未归且杂吴儿耕。\n纵无邻翁饮子美，会有稚子迎渊明。\n仙山况闻连洞壑，饵朮或可求长生。\n闲中日月吾所有，此外付之人重轻。",
        "dynasty": "宋",
        "collection_info": null
    },
    {
        "uuid": "a4dd577594702979232967bd2725a011",
        "title": "送毘陵太守刘君受代东归",
        "author": "汪藻",
        "content": "往年我作新安民，人人能说刘使君。\n使君本一儒者耳，数十年来嗟未闻。\n我时屈指今州县，似此贤侯当识面。\n那知漂泊千里余，画戟清香日陪宴。\n使君何以人不如，胸中正有万卷书。\n清真简淡乃天性，文章政事犹其余。\n向来天子留君住，重与毘陵三万户。\n谁教一曲渭城歌，忽作梨花枝上雨。\n宦游南北安得同，抚循凋郡还须公。\n人生五马亦不恶，与民处处为春风。",
        "dynasty": "宋",
        "collection_info": null
    },
    {
        "uuid": "182a01576a3bc4aa14ab29da94df271b",
        "title": "题孙益远三士堂",
        "author": "汪藻",
        "content": "稚川晚作罗浮游，渊明暂出还归休。\n东坡百谪乃欣慕，孙郎更欲参其流。\n四人出处无一似，千载相期风味耳。\n要须共着岩壑中，应只虎头知此意。",
        "dynasty": "宋",
        "collection_info": null
    },
    {
        "uuid": "a8488213892db3616765e4bc0fc70b17",
        "title": "从人乞酒",
        "author": "汪藻",
        "content": "张侯表表霜松立，嗜酒清狂余故习。\n长年种秫学渊明，门外溪流和月汲。\n手调溪上百花乳，十日炼成冰雪汁。\n糟床夜听秋雨注，诗肠晓放春风入。\n饱闻夸说未曾见，但笑书生便饮湿。\n尔来消渇卧江海，更似枯鱼过河泣。\n倾家饷客古人事，坐看兵厨千斛给。\n那知日饮无骨相，咫尺公荣殊不及。\n西风昨夜到林杪，左手蟹螯行可执。\n新醅早晚定堪斟，冻蚁浮缸应戢戢。\n心知问字寂寥久，会遣鸣鞭驰送急。\n呼儿洗盏酹先酒，为君快作长鲸吸。",
        "dynasty": "宋",
        "collection_info": null
    },
    {
        "uuid": "4bdba467e076a5b4ec95b8ef21176a6a",
        "title": "过吴明叟新居",
        "author": "汪藻",
        "content": "谁开大屋沈沈者，门外垂杨拂车马。\n主人四十持节归，高卧绿阴啼鸟下。\n冥冥一径傍花入，忽有清池照深夏。\n鱼吹落日知镜凈，荷受微风看珠泻。\n夫君少有湖海气，欲驷长鲸无地跨。\n故将能事惊世人，坐向云端差万瓦。\n稍培幽桂出窗底，时放青山来竹罅。\n人言此兴极不浅，天遣公忙那肯赦。\n要须更作辋川图，他日思归聊对画。",
        "dynasty": "宋",
        "collection_info": null
    },
    {
        "uuid": "5c697b907ae64c31900d1e60751ed82b",
        "title": "次韵周圣举清溪行二首  其一",
        "author": "汪藻",
        "content": "君不见国家有纪狂童干，一溪百绕山千盘。\n竹兵草草儿戏尔，震泽以南心为寒。\n初如妖禽啸月晓，忽作聚蚋奔酰酸。\n九重夜半出秦甲，一麾万里春农安。\n书生那知破贼事，且復雪涕论悲端。\n忆初仓惶挺身走，江湖满地皆惊湍。\n仲宣何暇守漳浦，子美仅能投锦官。\n朝愁烽连海峤起，暮恐彗扫星河翻。\n忍饥怖死头抢地，破釡跃鱼苔渍冠。\n尔时身世狭于掌，俯仰宇宙何时寛。\n只今同喜风尘定，慎勿忘忧耽酒圣。\n要须剩作舂陵行，为洗吴儿百年病。",
        "dynasty": "宋",
        "collection_info": null
    },
    {
        "uuid": "7191405ac1207edeb55d859f6f0f5c6d",
        "title": "次韵周圣举清溪行二首  其二",
        "author": "汪藻",
        "content": "君不见吴侬自昔王江千，岁输御府金堆盘。\n一朝肘掖作奇祸，玉册锦袍盟欲寒。\n驿尘初飞梅未破，匆匆烟雨催梅酸。\n行驱鬼马载鬼妾，欲偷瞬息如槐安。\n那知氛雾卷清昼，旄头夜落天南端。\n楼船千万羽林卒，飞渡海潮江不湍。\n狂童生致独柳下，请肉仇家来白官。\n千奴一胆更须问，速收两手春耕翻。\n鹿奔谁云争走险，鸡败但笑空余冠。\n政须船粟哺其腹，此令朝行民夕寛。\n功歌九庙今谁定，退之方颂元和圣。\n老人端坐听清风，习习先秋苏肺病。",
        "dynasty": "宋",
        "collection_info": null
    },
    {
        "uuid": "028a750623596d7232ffa8a67533667b",
        "title": "题周彦约壶斋",
        "author": "汪藻",
        "content": "化人谒帝游清都，俯视宫室如积苏。\n那知神仙隐朝市，云窗雾阁在一壶。\n古来志士守环堵，宅弥万里干坤俱。\n君今官冷百僚底，世人未识文于菟。\n故营容膝尺度足，卷藏风月吞江湖。\n客卿笔墨共游戏，维摩床坐同跏趺。\n鈎帘终日屏尘事，卧听秋雨鸣菰蒲。\n伊余想像未得往，一读妙语清而腴。\n遥知坐稳肉生髀，满壁但挂归来图。\n功名富贵会相迫，恐此骨相山林无。\n平泉绿野看他日，莫忘筑室愚溪愚。",
        "dynasty": "宋",
        "collection_info": null
    },
    {
        "uuid": "58ac6c417d014c9760d3a26490558011",
        "title": "观秋江捕鱼图",
        "author": "汪藻",
        "content": "霜飈落木潇湘秋，黄芦飒飒秋江头。\n渔翁短棹摇轻舟，夕阳斜照寒波流。\n篷蓑箬笠兴夷犹，得鱼沽酒更劝酬。\n生涯一叶水上浮，市朝利病不相谋。\n青山绿水得鱼游，此乐未必饶公侯。\n画图忽见清两眸，恍疑身在沧浪洲。\n年来萍梗叹滞留，拟欲与子为朋俦。",
        "dynasty": "宋",
        "collection_info": null
    },
    {
        "uuid": "639a9e4184db3a73a7a893338c32e35b",
        "title": "何子应少卿作金华书院要老夫赋诗因成长句一首",
        "author": "汪藻",
        "content": "词林根柢须人品，四海声名谁藉甚。\n金华真是第一流，好泛扁舟着宫锦。\n向来奋舌动天意，不怕惠文霜凛凛。\n忽然飘落九疑山，坐对秋风行两稔。\n手栽岩桂友羣石，收拾清香供燕寝。\n笑随蛮俗且南冠，忍说乡关犹左袵。\n人间何事非戏剧，鹤有乘轩蛙给廪。\n功名入手谈笑间，谁谓收之如拾渖。\n况君风骨未渠艾，意气文章天所禀。\n我今头白奚所为，柏树谁知问从谂。\n虽云百里间何阔，同在邯郸一羁枕。\n遥知袖手正书空，读罢离骚还痛饮。",
        "dynasty": "宋",
        "collection_info": null
    },
    {
        "uuid": "b6ccba714e36c2fa0e053e6ac1ecd907",
        "title": "蜂儿行",
        "author": "汪藻",
        "content": "蜜蜂以蜜为生涯，为人采蜜安于花。\n霜蜂尝恐奇祸作，深崖大壑悬其家。\n生儿孚乳自毫末，幼成玉蛹肩相差。\n分房戢戢莲绽子，拥户娟娟兰茁芽。\n惊猜肯使樵牧近，千尾负毒争防遮。\n那知长安贵公子，酒酣咀尔不摇牙。\n登盘未辨翅与股，百金购买囊红纱。\n琴鱼漫传仙物美，桂蠧空取蛮方赊。\n吾闻厚味古所戒，暴及胎卵宁非奢。\n合围火攻无脱者，举族孥戮奚罪耶。\n厥包作贡自谁始，从今可弔不可夸。",
        "dynasty": "宋",
        "collection_info": null
    },
    {
        "uuid": "e8d8f416db0ab74b292aca396178868c",
        "title": "阻风雨辟邪渡寄王仲成",
        "author": "汪藻",
        "content": "渡头急雨鸣森木，木杪颠风飞大屋。\n没腰寒水稻生芽，满眼青泥车折轴。\n山行值雨舟值风，穷愁日日烦天公。\n不如归卧涧壑底，世事一扫春花空。\n别君两年重此别，喜君胸次浑冰雪。\n拟将身作贾胡留，无奈事如空鸟灭。\n挽我不回君怒嗔，交情把玩转清新。\n相随百里还相见，只有西山似故人。",
        "dynasty": "宋",
        "collection_info": null
    },
    {
        "uuid": "0d6cc3fca35aa25dac8239398b93918e",
        "title": "赠丹青僧了本",
        "author": "汪藻",
        "content": "虎头不復傅金粟，魏武之孙聊可续。\n如何三昧画中王，解使天机照人目。\n含毫不动先有情，万态了了随经营。\n偶然得意洒春色，日辅月角须臾成。\n精神还仗精神觅，笔下区区徒刻画。\n故知巧匠盘礴时，万里丹青减容色。\n君不见齐梁大士天所开，幼僧不许僧繇猜。\n师今幸有印泥手，貌取当年黄面来。",
        "dynasty": "宋",
        "collection_info": null
    },
    {
        "uuid": "36dc56f1c0308add224e5db7eb96dcfa",
        "title": "题楚东吴文学湖隐阁",
        "author": "汪藻",
        "content": "君不见三峡滟滪瞿塘堆，盘涡日夜轰春雷。\n又不见洞庭周遭六百里，日月出入其湾隈。\n人间伟观有如此，欲往莫到空低回。\n如何湖光几席上，万顷镜凈无纤埃。\n桃花雨余春涨急，盎盎正作蒲萄醅。\n菰蒲远映水一碧，五月菱熟芙蕖开。\n冰轮宵向座隅涌，四座林影参差来。\n天寒潮落洲渚出，健步更宜寻野梅。\n吴郎一生短檠下，裹以章服羞自媒。\n家山故有丘壑在，松竹多是儿时栽。\n中年有得云水趣，深入鸥鸟无惊猜。\n坐令浮念扫除尽，方寸淡泊寒如灰。\n浩歌时从鼓枻去，高卧不怕当关催。\n鑑湖贺老即君是，定与谪仙长举杯。",
        "dynasty": "宋",
        "collection_info": null
    },
    {
        "uuid": "c253f0c6b325f798814c1183b7f60cf2",
        "title": "次韵苏养直寄黄元功",
        "author": "汪藻",
        "content": "男儿当骑生马驹，不但词赋凌三都。\n愿从北地傅介子，西吞青海东元菟。\n一行作吏不称意，人间险过宫亭湖。\n黄郎里中同队鱼，十年太学随诸儒。\n春风不作霄汉梦，秋雨漫肥瓜芋区。\n一身长寄白鸥境，千字快扫青松腴。\n风埃空忆大梁别，尺书不到云泉居。\n似闻骐骥尚伏枥，饥鹰未饱谁能呼。\n清江上有仙人庐，何时十幅西风蒲。\n与君杖屦日来往，浊醪可解饥寒劬。",
        "dynasty": "宋",
        "collection_info": null
    },
    {
        "uuid": "ffdfea09e7eddb5b4a0d8c5da228bc80",
        "title": "次韵刘立道二首  其一",
        "author": "汪藻",
        "content": "刘郎有酒君当倾，安用新诗鸣不平。\n黄粱未叹转头熟，朱絃却喜知音明。\n古来去国例憔悴，伊余尚得佳山水。\n谢公行处欲千年，拟傍苍崖寻屐齿。\n扬帆今向古长干，渡口遥知侬戏官。\n此行相伴只明月，到时破璧应团栾。\n羮莼饭稻江南俗，剩鲙银丝炊白玉。\n人间堕甑万事休，卧看双溪千顷绿。",
        "dynasty": "宋",
        "collection_info": null
    },
    {
        "uuid": "3a3e05832d274472759fae13e6388209",
        "title": "次韵刘立道二首  其二",
        "author": "汪藻",
        "content": "云花忽作挼云倾，腊梅便欲迎嘉平。\n青灯已照浪头宿，夜长更苦风连明。\n榆黄柳绿已衰悴，空余疏星漾寒水。\n想君怀抱亦凄然，况我飘零谁復齿。\n不须闻此涕阑干，人今得归仍得官。\n未应百炼遽磨灭，他年尚识霜钟栾。\n心知薄领令人俗，赖有烟波双属玉。\n长沙纵使贾生归，只恐樽前凋鬓绿。",
        "dynasty": "宋",
        "collection_info": null
    },
    {
        "uuid": "71223b165c5c4b85a04c0e0cdd469b18",
        "title": "次韵过顾子美话旧因游惠山",
        "author": "汪藻",
        "content": "放船出郭溪浑浑，乘潮夜到吾家门。\n潮头细卷落花雨，湿橹不惊春梦魂。\n君家难忘復易识，依然井径当丘樊。\n向来恶子下闚处，绕屋但见清阴繁。\n飘零怀抱少倾倒，一见故人如故园。\n嗟予何因得之子，旧事请自钟陵论。\n钟陵当日盛游集，往往前辈风流存。\n啸歌虽容阮籍逸，人物不数王融谖。\n我时三十君始壮，矫矫两鹤俱乘轩。\n大儿洪徐小儿向，此外余子何劳吞。\n龙沙买酒醉秋月，倒床但听长江奔。\n秖今相去能几日，世事反復那胜言。\n一官得谪大如屋，五年乞米供朝昏。\n颇疑造物乃知我，欲使晚节穷弥敦。\n君看静躁不同者，王孙顾肯还为猿。\n饮酣起步青松根，共瞻佛宇诸峰尊。\n席边正喜泉潄壑，风外已復乌啼村。\n箇中好着我辈人，寄与石上留洼樽。",
        "dynasty": "宋",
        "collection_info": null
    },
    {
        "uuid": "04dc54b44bd48b73a1b64d606dc1939b",
        "title": "以诗酬答赠小侄",
        "author": "汪藻",
        "content": "老奴携简来林泉，苍然白髪垂枯颠。\n自甘老矣填沟壑，那识人间有地仙。\n小笺微意我所喜，扁舟便可来山前。\n轻帆破浪有清思，况是暑月开红莲。\n尘缘万事不足理，且欲一见增欣然。",
        "dynasty": "宋",
        "collection_info": null
    },
    {
        "uuid": "943b833845ae4f9a34fa43accaeb41dc",
        "title": "石舟叹",
        "author": "汪藻",
        "content": "匆匆负锸鹅鹜喧，闪闪蹴车雷电翻。\n一城骚动急星火，官渠底用农时穿。\n海神有意驱巨石，风伯不肯停阴云。\n坐令榷水甚于酒，盗者以乏军兴论。\n峨峨之山载大艑，所过郡邑千官奔。\n绣衣持斧坐堤上，百渎倒尽生龟文。\n民间四月种不入，敢惜数斗春泥浑。\n君王神圣古无有，谈笑坐可回干坤。\n何妨謦欬九天上，叱散黄帽还嵌根。\n嗟哉食肉胡不告，勿谓石也安能言。",
        "dynasty": "宋",
        "collection_info": null
    },
    {
        "uuid": "2c5011d99bfec4b1fa2e6a6417f1a581",
        "title": "次韵贾仲远还浮溪猥藁之什",
        "author": "汪藻",
        "content": "我家浮溪溪水头，一褐一裘聊玩世。\n谁教去踏晓鼓朝，也学儿童攻偶俪。\n忆身曾是掖垣客，岁晚犹期乐天似。\n两年漂泊万里余，老矣始于鱼得计。\n欣逢贾傅古湘口，城郭虽非人物是。\n连台拗倒时一醉，醉后还为五禽戏。\n慇懃为我出新诗，金石因声泉涌思。\n年来处处饱葵苋，染鼎忽惊尝异味。\n荷花开已三四红，有酒无过行乐耳。\n与公同嚼三百杯，莫负便便五经笥。",
        "dynasty": "宋",
        "collection_info": null
    },
    {
        "uuid": "9286975e699a733a4d5283b87add1f62",
        "title": "即事",
        "author": "汪藻",
        "content": "前瞻西岭悬日光，回望东崖森两行。\n天公作事销底力，投壶一笑千家凉。\n初乘青驶度平野，稻花风露随人香。\n忽惊强弩过林杪，羣山发尽烟復藏。\n宫厨蔗浆若可挹，炎官火伞那復张。\n夜寒更踏松桂影，马头新月明于霜。",
        "dynasty": "宋",
        "collection_info": null
    },
    {
        "uuid": "c0bfaa0dd33cde8bbf5df1d2cb0e6c2f",
        "title": "次韵董禹川饷墨",
        "author": "汪藻",
        "content": "徂徕老松蔽百牛，输膏败乳来中州。\n何人夜半捣寒碧，用心独与神明俦。\n范成秋天翔紫鳯，裁作古虚悬苍球。\n匹夫被褐知者少，江都老相千金收。\n养之怀袖作叹息，平生长物胡为留。\n分张好事亦及我，摩挲未语心先谋。\n明光起草正须子，一挥坐遣千人休。\n嗟予老矣安用此，谁能细字书蝇头。",
        "dynasty": "宋",
        "collection_info": null
    },
    {
        "uuid": "a26c195c8072fae649bd81e0420414a1",
        "title": "汴中书事三首  其一",
        "author": "汪藻",
        "content": "永日鈎帘坐，乘流颇自怡。\n手邀飞絮住，目送远花移。\n官牒吾何有，邮籖汝漫知。\n关心淹速事，无復少年时。",
        "dynasty": "宋",
        "collection_info": null
    },
    {
        "uuid": "7013e83562a009dc7a390bb33c62addd",
        "title": "汴中书事三首  其二",
        "author": "汪藻",
        "content": "既雨堤仍注，无风浪更扬。\n麦登孤市沸，榆老半川凉。\n击汰吴侬勇，传掫楚戍荒。\n秖应今夜月，儿女话他乡。",
        "dynasty": "宋",
        "collection_info": null
    },
    {
        "uuid": "54ded688eaf55f5562d975c70496f5e9",
        "title": "汴中书事三首  其三",
        "author": "汪藻",
        "content": "晓日轻桡动，波光满座隅。\n岸遥双燕去，天齐百禽呼。\n衰白看明镜，飘零倒浊壶。\n长年作羁旅，三径有人无。",
        "dynasty": "宋",
        "collection_info": null
    },
    {
        "uuid": "7a699314f8a6ecb5e1c5ae98887cf3c4",
        "title": "题余氏幽光亭二首  其一",
        "author": "汪藻",
        "content": "缥缈风烟上，谁栽柏满庭。\n诸郎浑玉雪，前哲想丹青。\n举国思人鑑，重泉揜德星。\n空余千载事，寒露泣秋萤。",
        "dynasty": "宋",
        "collection_info": null
    },
    {
        "uuid": "543a0a0ea46f5749149e707baae7c9b6",
        "title": "题余氏幽光亭二首  其二",
        "author": "汪藻",
        "content": "自夺幽人去，江山胜气无。\n秖今埋宿草，谁復奠生刍。\n满世儒冠宠，他年史笔诛。\n未应丘壑底，遗恨失金朱。",
        "dynasty": "宋",
        "collection_info": null
    },
    {
        "uuid": "d0f1e48fbfeb9e5e9e2cf1a38fd5be3b",
        "title": "常山道中闻诸将屡捷",
        "author": "汪藻",
        "content": "一雨四十日，羲和安在哉。\n路忧石头滑，云怕天心开。\n隔水唤舟渡，逢人骑马来。\n闻言江北好，一笑为传杯。",
        "dynasty": "宋",
        "collection_info": null
    },
    {
        "uuid": "4be78359d5a1d245555947519634bf2f",
        "title": "己酉乱后寄常州使君侄四首  其一",
        "author": "汪藻",
        "content": "汾水游仍远，瑶池宴未归。\n航迁羣庙主，矢及近臣衣。\n胡马窥天堑，边烽断日畿。\n百年淮海地，回首復成非。",
        "dynasty": "宋",
        "collection_info": null
    },
    {
        "uuid": "fa1427da4b5f4ae9e7660d592627a4da",
        "title": "己酉乱后寄常州使君侄四首  其二",
        "author": "汪藻",
        "content": "草草官军渡，悠悠敌骑旋。\n方尝勾践胆，已补女娲天。\n诸将争阴拱，苍生忍倒悬。\n干坤满羣盗，何日是归年。",
        "dynasty": "宋",
        "collection_info": null
    },
    {
        "uuid": "8d683190f036edfc13e260a5a46e4bec",
        "title": "己酉乱后寄常州使君侄四首  其三",
        "author": "汪藻",
        "content": "身老今何向，兵拏未肯休。\n经旬甘半菽，尽室委扁舟。\n台拆星犹熭，农饥麦未秋。\n日边无一使，儿女讵知愁。",
        "dynasty": "宋",
        "collection_info": null
    },
    {
        "uuid": "64d3cfa2d06c1b3226361eee53a8f966",
        "title": "己酉乱后寄常州使君侄四首  其四",
        "author": "汪藻",
        "content": "春到花仍笑，时危笛自哀。\n平城隆准去，瓜步佛貍来。\n地下皆冤肉，人间半刦灰。\n只今衰泪眼，那得向君开。",
        "dynasty": "宋",
        "collection_info": null
    },
    {
        "uuid": "27d715f4dc1f5b68274b501eecd4ea96",
        "title": "次韵桂林经略李尚书投赠之句三首  其一",
        "author": "汪藻",
        "content": "方隅谋帅重，帝岂贾生疏。\n绝域须高枕，中朝辍引裾。\n边城雄鼓角，幕府省文书。\n暂作骖鸾去，羣公叹不如。",
        "dynasty": "宋",
        "collection_info": null
    },
    {
        "uuid": "70655854a43b5cefe80e09a0471a0729",
        "title": "次韵桂林经略李尚书投赠之句三首  其二",
        "author": "汪藻",
        "content": "东越更新组，南阳别旧庐。\n中原犹铁马，远使只铜鱼。\n荒俗宜深问，遗蛮勿重锄。\n归来正黄阁，将略自公余。",
        "dynasty": "宋",
        "collection_info": null
    },
    {
        "uuid": "1f46dc507a6732452fdca6ea166d9226",
        "title": "次韵桂林经略李尚书投赠之句三首  其三",
        "author": "汪藻",
        "content": "闻道中兴帅，今除第一流。\n犬牙聊制敌，猿臂即封侯。\n把酒逢元亮，哦诗得子猷。\n何妨留此杰，相与復神州。",
        "dynasty": "宋",
        "collection_info": null
    },
    {
        "uuid": "189881cfe165df3448c16a2005c554e2",
        "title": "次韵蔡少张遣兴四首  其一",
        "author": "汪藻",
        "content": "南纪安耕凿，平时不受兵。\n边陲忘宇覆，江汉忽尘生。\n潮卷妖星落，春归玉帐明。\n将军谈笑事，一笴定聊城。",
        "dynasty": "宋",
        "collection_info": null
    },
    {
        "uuid": "246b1fcdf3ce58065be70d0abbd2fa75",
        "title": "次韵蔡少张遣兴四首  其二",
        "author": "汪藻",
        "content": "闻道官军入，吴侬尽倒戈。\n指挥移地轴，湔洗用天河。\n尚作苍头起，当如赤子何。\n汝曹宜面缚，环垒即恩波。",
        "dynasty": "宋",
        "collection_info": null
    },
    {
        "uuid": "2b8b7de274a20ae124720a8478a45f34",
        "title": "次韵蔡少张遣兴四首  其三",
        "author": "汪藻",
        "content": "欲弔沈冤处，春江只自深。\n锄耰元聚守，坞壁要先侵。\n吉语行看报，穷愁有底禁。\n檐花应好在，准拟报同襟。",
        "dynasty": "宋",
        "collection_info": null
    },
    {
        "uuid": "743ee7b6d53f09374d9486abb60fd4f1",
        "title": "次韵蔡少张遣兴四首  其四",
        "author": "汪藻",
        "content": "坐夺江山险，都忘带与襟。\n不应囚胆落，亦费庙谋深。\n剩作怀归雅，行参解愠琴。\n君王怜赤子，意岂在南金。",
        "dynasty": "宋",
        "collection_info": null
    },
    {
        "uuid": "f257cf8bd1b9ab3e2ecb3b949b66b1d4",
        "title": "次韵郑固道侍郎见寄长句二首  其一",
        "author": "汪藻",
        "content": "一作班荆别，秋风几度凉。\n论文隔尊俎，得句梦池塘。\n岁晚思倾盖，情亲比陟冈。\n若为生羽翼，千里到君旁。",
        "dynasty": "宋",
        "collection_info": null
    },
    {
        "uuid": "561752c7872f46c12917d0a6b99dce1a",
        "title": "次韵郑固道侍郎见寄长句二首  其二",
        "author": "汪藻",
        "content": "忆昨遭戎马，同浮十里江。\n括囊聊遯世，怀宝岂迷邦。\n眼底云空过，眉间雪未厖。\n不因参嚼蜡，那得寸心降。",
        "dynasty": "宋",
        "collection_info": null
    },
    {
        "uuid": "76b9aac5916a8cb18715bb3109b94573",
        "title": "舟行遣兴五首  其一",
        "author": "汪藻",
        "content": "拥衲无余事，时闻起柁声。\n水烟犹作暝，霜鹊已嬉晴。\n淼淼人归路，悠悠岁晚情。\n秖应江海外，随处着余生。",
        "dynasty": "宋",
        "collection_info": null
    },
    {
        "uuid": "85f6cc6148059b0fc2963bf7cc1c1391",
        "title": "舟行遣兴五首  其二",
        "author": "汪藻",
        "content": "滔滔千里浪，秖解送人忙。\n看即成衰鬓，能堪几断肠。\n繫船冰树动，炊黍水云香。\n惊怪陶彭泽，功名晚更忘。",
        "dynasty": "宋",
        "collection_info": null
    },
    {
        "uuid": "582d85c30d5e7a35b234de6031bc4c3d",
        "title": "舟行遣兴五首  其三",
        "author": "汪藻",
        "content": "高城吹角罢，别浦载灯归。\n岁晚客犹去，水寒潮亦稀。\n一身将影屡，万事转头非。\n莫倚危樯望，清霜易满衣。",
        "dynasty": "宋",
        "collection_info": null
    },
    {
        "uuid": "61e812e6fd7b1946c79379f69e219135",
        "title": "舟行遣兴五首  其四",
        "author": "汪藻",
        "content": "霜敛初晴夜，江愁独望人。\n萧条全浦暝，错落数星陈。\n老觉癯儒冗，穷遭醉尉嗔。\n梅花行满眼，莫作后园春。",
        "dynasty": "宋",
        "collection_info": null
    },
    {
        "uuid": "8b9f77f8dbcae7b504f8fa5fbc222540",
        "title": "舟行遣兴五首  其五",
        "author": "汪藻",
        "content": "渺渺竟何向，滔滔难与论。\n鴈书鸣笛野，雪缟过帆村。\n夜寂人谁语，江流月自存。\n莫令漂泊梦，千里到修门。",
        "dynasty": "宋",
        "collection_info": null
    },
    {
        "uuid": "0ade5c74d6d52831b2c49fb6199ee7b7",
        "title": "过临平二首  其一",
        "author": "汪藻",
        "content": "一别九霄路，风烟长满衣。\n已成身老大，无復世轻肥。\n天阔鸟双下，山寒人独归。\n晓来何似雨，春水半岩扉。",
        "dynasty": "宋",
        "collection_info": null
    },
    {
        "uuid": "b60d76fc1bf7a34fd08b7bea2d91d489",
        "title": "过临平二首  其二",
        "author": "汪藻",
        "content": "睡起凉生岸，钩帘坐小窗。\n麦风能起柁，梅雨不鸣江。\n往事心长折，归涂影自双。\n依然蒲柳地，人老故先降。",
        "dynasty": "宋",
        "collection_info": null
    },
    {
        "uuid": "ee23c11903a3dd5e3b78a2db7a1a66df",
        "title": "天长道中三首  其一",
        "author": "汪藻",
        "content": "山行逢浅夏，浓绿屡低巾。\n地冷犹衣夹，村香已食新。\n菰蒲浑欲老，鱼鸟自相亲。\n倚杖看孤月，悠悠何处人。",
        "dynasty": "宋",
        "collection_info": null
    },
    {
        "uuid": "4303f8b42a6399813f565ecaaa8c6fc4",
        "title": "天长道中三首  其二",
        "author": "汪藻",
        "content": "十年游历地，客子故难忘。\n下马寻遗老，开门对夕阳。\n一鸠鸣晻翳，数犊卧苍茫。\n更欲东南望，疏星近鸟行。",
        "dynasty": "宋",
        "collection_info": null
    },
    {
        "uuid": "8b52c2808f692e47e8ad38cb206cf308",
        "title": "天长道中三首  其三",
        "author": "汪藻",
        "content": "节物兼暄暑，川原半雨晴。\n雉场时一雊，鼃亩忽齐鸣。\n斗粟违高枕，囊衣度古城。\n读书成底事，投老失春耕。",
        "dynasty": "宋",
        "collection_info": null
    },
    {
        "uuid": "d4d954fbbacc04458e6b580a65f63d7a",
        "title": "水晶数珠诗",
        "author": "汪藻",
        "content": "犹带他山润，来依宴坐深。\n谁云秋露滴，能节海潮音。\n积数尘难尽，微穿蚁可寻。\n但随君语默，用舍我何心。",
        "dynasty": "宋",
        "collection_info": null
    },
    {
        "uuid": "6c4216e76ca34fc225497021a4d72439",
        "title": "食虾",
        "author": "汪藻",
        "content": "久忆南烹好，今朝放筯空。\n短箱倾碎碧，纤指剥轻红。\n腰折宜賖死，鬚长不疗穷。\n吴儿方献纳，应与䱥鱼同。",
        "dynasty": "宋",
        "collection_info": null
    },
    {
        "uuid": "da0d23f56595ae0fcc018b326fd3cc16",
        "title": "山奥寺",
        "author": "汪藻",
        "content": "已怯惊潮渡，还忧复岭登。\n逢人多问数，投宿只寻僧。\n野饭农夫怪，山行稚子能。\n朝来那得尔，前路好飞腾。",
        "dynasty": "宋",
        "collection_info": null
    },
    {
        "uuid": "932b19c165f24830ef46293f45bdcef0",
        "title": "悼往二首  其一",
        "author": "汪藻",
        "content": "宿草纵横绿，春归有底忙。\n百年知有尽，万感要难忘。\n欲语如他日，犹疑在我旁。\n人生今至此，不拟惜流光。",
        "dynasty": "宋",
        "collection_info": null
    },
    {
        "uuid": "97991ca35ade225df163660b902c3b67",
        "title": "悼往二首  其二",
        "author": "汪藻",
        "content": "意懒还须步，愁多不更嗔。\n萧萧寒着树，咄咄老侵人。\n未满穷愁愿，先分梦幻身。\n东风吹节换，送我泪痕新。",
        "dynasty": "宋",
        "collection_info": null
    },
    {
        "uuid": "21830ee8459e201c9ebec04349b24707",
        "title": "起居方舍人挽诗二首  其一",
        "author": "汪藻",
        "content": "汉殿胪传处，回头四十春。\n共嗟香案吏，归作钓台人。\n意气林泉老，名声日月新。\n贾生方拟召，鵩鸟在承尘。",
        "dynasty": "宋",
        "collection_info": null
    },
    {
        "uuid": "936147291aeb13dcf268d21c0ba54cf2",
        "title": "起居方舍人挽诗二首  其二",
        "author": "汪藻",
        "content": "经术羣公上，人材二纪间。\n屡持边使节，竟老近臣班。\n赐第叨同擢，趋朝忆共还。\n白头无力送，能隔几青山。",
        "dynasty": "宋",
        "collection_info": null
    },
    {
        "uuid": "c479aa81936b5dc73071044c6c4fc7ad",
        "title": "河中使君莫少卿挽诗二首  其一",
        "author": "汪藻",
        "content": "表表今词伯，邕邕古德人。\n翱翔初画省，邂逅老朱轮。\n阅世深泾渭，传家得鳯麟。\n悬知他日大，时望属平津。",
        "dynasty": "宋",
        "collection_info": null
    },
    {
        "uuid": "a9910fa2214abc33119a5b208beb5612",
        "title": "河中使君莫少卿挽诗二首  其二",
        "author": "汪藻",
        "content": "藉甚河中守，宜簪近侍冠。\n九霄卿月堕，四海德星寒。\n桂籍新枝大，兰陂旧馥残。\n空余莼鲫奠，乡泪满江干。",
        "dynasty": "宋",
        "collection_info": null
    },
    {
        "uuid": "cd19d41021049bccec0b7587739778aa",
        "title": "挽毛奉议诗二首  其一",
        "author": "汪藻",
        "content": "不信儒冠误，长年自濯熏。\n乡评推秀孝，墨客诵诗文。\n仕早收朝蹟，材终壅上闻。\n晚全冰壑趣，造物似知君。",
        "dynasty": "宋",
        "collection_info": null
    },
    {
        "uuid": "f97b2e166155cc788228a6b9e8eb386a",
        "title": "挽毛奉议诗二首  其二",
        "author": "汪藻",
        "content": "玉立簪缨底，平生耻自媒。\n次山初漫仕，元亮即归来。\n竟老金闺籍，虚纒蕙帐哀。\n盛名知不朽，妙语写琼瑰。",
        "dynasty": "宋",
        "collection_info": null
    },
    {
        "uuid": "457e070ad5427e1055b6b3f90da2381c",
        "title": "致政鲁奉议挽诗二首  其一",
        "author": "汪藻",
        "content": "泽国今耆旧，于君见典刑。\n居乡乘款段，生子得宁馨。\n綵服供春酌，银章慰暮龄。\n谁知云雾裏，忽失少微星。",
        "dynasty": "宋",
        "collection_info": null
    },
    {
        "uuid": "817630e02180c1cf2c9e5b0f90f12e0b",
        "title": "致政鲁奉议挽诗二首  其二",
        "author": "汪藻",
        "content": "诏綍从君赐，经龛与佛同。\n早霑三釡禄，几作百年翁。\n阅世松成盖，传家桂满丛。\n素车千两送，荣绝九原中。",
        "dynasty": "宋",
        "collection_info": null
    },
    {
        "uuid": "443811255181019d78de94bd20c0eca9",
        "title": "鲁国太夫人杨氏挽诗三首  其一",
        "author": "汪藻",
        "content": "有子升台衮，承颜况日长。\n鱼轩开大国，鹤髪老高堂。\n忽报栽萱陨，空余扇枕凉。\n他年黄阁地，谁举伯仁觞。",
        "dynasty": "宋",
        "collection_info": null
    },
    {
        "uuid": "7317394b37a92a0be2eeffd8e515bac4",
        "title": "鲁国太夫人杨氏挽诗三首  其二",
        "author": "汪藻",
        "content": "白云终日望，方喜见庭闱。\n鼎食三牲养，貂冠五綵衣。\n回班仪未举，反哭事俄非。\n寂寞苕溪路，安舆去不归。",
        "dynasty": "宋",
        "collection_info": null
    },
    {
        "uuid": "0f069ae9ffb880abf6b883f774369393",
        "title": "鲁国太夫人杨氏挽诗三首  其三",
        "author": "汪藻",
        "content": "承颜虽一子，扶膝有诸孙。\n寿祉膺难老，哀荣动至尊。\n秖今怀顾復，犹想对平反。\n天与牛眠地，何须返故园。",
        "dynasty": "宋",
        "collection_info": null
    },
    {
        "uuid": "2b3ac850a7d8ee56614b656044ff592e",
        "title": "隆佑太后挽词二首  其一",
        "author": "汪藻",
        "content": "庆源由魏国，奉祀及宣仁。\n盛德仪中壸，私恩绝外亲。\n长秋期不老，厚夜忽无晨。\n来岁柔桑绿，谁临茧馆春。",
        "dynasty": "宋",
        "collection_info": null
    },
    {
        "uuid": "27b0d5b1efcce7557e51765232e20dfd",
        "title": "隆佑太后挽词二首  其二",
        "author": "汪藻",
        "content": "朔漠遐征后，南州俶扰时。\n人心忧社稷，天意属帘帷。\n拥佑千龄主，图回万世基。\n中兴能事毕，倐与帝乡期。",
        "dynasty": "宋",
        "collection_info": null
    },
    {
        "uuid": "58b56cb4f3cbc9b5ee9c44c2bdd7ebc7",
        "title": "湖州长兴县大雄寺陈霸先故宅天嘉中所植桧柯叶苍然其中空洞皮脉仅存而已",
        "author": "汪藻",
        "content": "曾经浩劫故依然，老寿方知木有仙。\n直干凌空裁百尺，虚心阅世已千年。\n深蟠泽国兴王地，独傲天公造物权。\n玉树庭花非不好，秖今谁占旧山川。",
        "dynasty": "宋",
        "collection_info": null
    },
    {
        "uuid": "a2930d440a8620f2aac289ec386e1c9a",
        "title": "韦氏独乐园",
        "author": "汪藻",
        "content": "渺然于世不磷缁，手自栽花作四时。\n坐客听蛙聊復尔，呼卿闻鴈汝为谁。\n眼中泉石论溪买，行处壶觞逐境移。\n早晚拈书来就读，别开三径与君期。",
        "dynasty": "宋",
        "collection_info": null
    },
    {
        "uuid": "17ccb34b02adff42b4b7f0d1e1bd9c31",
        "title": "宿东山寺有谢公井存焉",
        "author": "汪藻",
        "content": "谢公当日此徜徉，千载空余一径荒。\n林壑久应无小草，石泉今即是甘棠。\n江山似恨功名误，花竹犹含笑语香。\n投老西州知不反，可堪垂涕笛筝傍。",
        "dynasty": "宋",
        "collection_info": null
    },
    {
        "uuid": "40d2ec501fd0c74ef2c1c717105b7d62",
        "title": "次韵李元亮",
        "author": "汪藻",
        "content": "水宿山行十日归，李侯应恨尺书迟。\n遥知雨别风流后，直到秋高木落时。\n负郭生涯千亩竹，长年心事四愁诗。\n与君家世如兄弟，岁晚同为丘壑期。",
        "dynasty": "宋",
        "collection_info": null
    },
    {
        "uuid": "a2fd386993cdb15597fb5a187f772427",
        "title": "次汪相韵",
        "author": "汪藻",
        "content": "几年东阁叹差池，忽见溪山照紫微。\n千里讙传旌节至，一城争看锦衣归。\n敢言刺史分符宠，幸遇诸生鼓瑟希。\n早晚九重宣诏急，紫阳山下驿尘飞。",
        "dynasty": "宋",
        "collection_info": null
    },
    {
        "uuid": "c5263dafed597305c7644be3cf2527e0",
        "title": "次韵张乐潜",
        "author": "汪藻",
        "content": "从渠儿辈错书麞，自写新诗细作行。\n门外满生书带草，林间知有德星堂。\n流匙已厌青精滑，蘸甲须尝白堕香。\n秖恐笑谈须此老，又教天下起冯唐。",
        "dynasty": "宋",
        "collection_info": null
    },
    {
        "uuid": "d822ac2b776a2dbc799b42fdddb12108",
        "title": "次韵蔡天任二首  其一",
        "author": "汪藻",
        "content": "远屏郊园谁復过，支筇立到暮钟时。\n苦无啼鸟坐春去，时见好山缘竹低。\n行逢邻僧语一则，绝胜饮客呼三迟。\n人间万事不关我，以殻自遮如冻龟。",
        "dynasty": "宋",
        "collection_info": null
    },
    {
        "uuid": "e748813d55d43f3b4301e7600432b652",
        "title": "次韵蔡天任二首  其二",
        "author": "汪藻",
        "content": "一雨真成解人意，翻盆注野却晴时。\n五更城上鸟乌乐，十日街头樱笋低。\n江声即随潮信急，云气欲度山椒迟。\n吾徒饱饭眼中见，炼息不应长学龟。",
        "dynasty": "宋",
        "collection_info": null
    },
    {
        "uuid": "c39d9059fc56e7f482987194e8ba6c3f",
        "title": "次韵董禹川二首  其一",
        "author": "汪藻",
        "content": "江山怪我数能来，政坐刀斤赦不才。\n生理喜于鱼得计，交情羞似鸩为媒。\n烟尘回首烽三月，花柳关情酒一杯。\n日夜故园归梦好，忆衝细雨斸蒿莱。",
        "dynasty": "宋",
        "collection_info": null
    },
    {
        "uuid": "ea5665f2892f31d39a51675de23b0f24",
        "title": "次韵董禹川二首  其二",
        "author": "汪藻",
        "content": "涉世真成百罅舟，漫教俗子相壶丘。\n投林老去三椽在，堕甑年来万事休。\n只欲携儿耕甫里，谁能着酒换凉州。\n绝怜扬子津头雨，管断江南庾信愁。",
        "dynasty": "宋",
        "collection_info": null
    },
    {
        "uuid": "61c16cc6618238dd2ed83ea5a66d79f6",
        "title": "次韵洪驹父集东山",
        "author": "汪藻",
        "content": "文书到眼只眵昏，出郭寻山聊解纷。\n驱马去迎三丈日，与僧同卧一窗云。\n竹间挥麈风相及，松下烹茶手自分。\n回首微官堪底用，他年泉石是知闻。",
        "dynasty": "宋",
        "collection_info": null
    },
    {
        "uuid": "6eeec94ef6c403b269599509d3a5c600",
        "title": "晚发吴城山",
        "author": "汪藻",
        "content": "风埽阳侯雪阵平，雨催摩诘画图成。\n气吞浦溆重林尽，秋着江湖去鸟明。\n厚禄故人无一字，长年三老伴余生。\n会须满意开怀抱，到眼庐山不世情。",
        "dynasty": "宋",
        "collection_info": null
    },
    {
        "uuid": "b5de9356440ff3bf68c44a6b8a848a67",
        "title": "题何子应竹君轩",
        "author": "汪藻",
        "content": "苔连深竹楚江干，分与幽人宴坐看。\n映得图书终日翠，凄成风雨未秋寒。\n渭川昔漫夸千亩，锦里今须种数竿。\n移取辟疆园畔去，免教童子报平安。",
        "dynasty": "宋",
        "collection_info": null
    },
    {
        "uuid": "292d60c84e192132deea2b5072616336",
        "title": "次韵向君受感秋二首  其一",
        "author": "汪藻",
        "content": "且欲相随苜蓿盘，不须多问沐猴冠。\n菊花有意浮杯酒，桐叶无声下井栏。\n千里江山渔笛晚，十年灯火客毡寒。\n男儿几许功名事，华髪催人不少寛。",
        "dynasty": "宋",
        "collection_info": null
    },
    {
        "uuid": "4690b64994315c257fd81e5ecd67f57d",
        "title": "次韵向君受感秋二首  其二",
        "author": "汪藻",
        "content": "向侯拄笏意千里，肯为俗弹头上冠。\n何时盛之青琐闼，妙语付以乌丝栏。\n日边人去鴈行断，江上秋高枫叶寒。\n向来叔度傥公是，一见使我穷愁寛。",
        "dynasty": "宋",
        "collection_info": null
    },
    {
        "uuid": "eb5aa4897fb65be414c5495242d006f8",
        "title": "次韵熊使君登楼感秋之作",
        "author": "汪藻",
        "content": "随侬何物四经秋，只有江南万斛愁。\n客枕蛩亲闻最早，郷书鴈少到无由。\n菊丛今岁还经眼，茅把何时得盖头。\n工部也应儿女隔，羡他相近水中鸥。",
        "dynasty": "宋",
        "collection_info": null
    },
    {
        "uuid": "a37c36078e13261b963393dbcee0a7c1",
        "title": "小筑成漫书",
        "author": "汪藻",
        "content": "旅营茅屋破苍苔，隔水花多不用栽。\n开卷古今千万事，杜门清浊两三杯。\n故人昔尚风相及，客子今并雨不来。\n已办此身如木石，沙禽那得更惊猜。",
        "dynasty": "宋",
        "collection_info": null
    },
    {
        "uuid": "240246d4e2f294dcb1f5f824b790ad85",
        "title": "用友人韵寄平江蒋侍郎",
        "author": "汪藻",
        "content": "词源衮衮患材多，笔力骎骎跨永和。\n屡阅州符犹剖竹，盍归禁槖旧持荷。\n声华大似城南杜，勲业看如相国何。\n自笑萍踪久为客，那能绮丽尽余波。",
        "dynasty": "宋",
        "collection_info": null
    },
    {
        "uuid": "872525acea13ecd38459195d43b61409",
        "title": "书宁川驿壁",
        "author": "汪藻",
        "content": "过眼空花一晌休，坐狂犹得佐名州。\n虽遭泷吏嗤韩子，却喜溪神识柳侯。\n尽日野田行䆉稏，有时云峤听钩辀。\n会将新濯沧浪足，踏遍千岩万壑秋。",
        "dynasty": "宋",
        "collection_info": null
    },
    {
        "uuid": "c19672f1b62711b32a0ee1fa1635c844",
        "title": "余去年寄前诗今再过其地而彦征已卒用前韵书驿壁",
        "author": "汪藻",
        "content": "年少岂知身世浮，心期同老故山秋。\n谁教玉树埋黄壤，不许鸰原到白头。\n鼎鼎百年皆梦幻，悠悠万事判穷愁。\n当时鸿鴈书来处，今日飘然成独游。",
        "dynasty": "宋",
        "collection_info": null
    },
    {
        "uuid": "c772b437f17536f37831d5f45894c7bd",
        "title": "恼张子充",
        "author": "汪藻",
        "content": "他州异县復芳时，彊起寻梅把一枝。\n浊酒纵能于道近，苍髯终不与春宜。\n逢人欲作娵隅语，去国长为偻句欺。\n斟酒旅情谁会得，径须京兆出蛾眉。",
        "dynasty": "宋",
        "collection_info": null
    },
    {
        "uuid": "8f5aedc5214a2f8fa107b60a8c4f93c9",
        "title": "横山堂二首  其一",
        "author": "汪藻",
        "content": "早冠清朝玉笋班，忽乘归兴拂衣闲。\n聊将诗酒关心地，尽占江湖在眼山。\n人坐数州空翠下，月行万顷水云间。\n当时范蠡曾知此，那得扁舟去不还。",
        "dynasty": "宋",
        "collection_info": null
    },
    {
        "uuid": "4bf093e6827e4037cca1f0b43aa7d0b7",
        "title": "横山堂二首  其二",
        "author": "汪藻",
        "content": "分明圆峤与方壶，万壑千岩入坐隅。\n临赋竞传今日句，卧游安用昔人图。\n丹青霜叶秋明灭，水墨烟林暮有无。\n记取沧浪渔笛曲，他年要捋使君鬚。",
        "dynasty": "宋",
        "collection_info": null
    },
    {
        "uuid": "e2f9c02d3b16216afdca046e233cdbaf",
        "title": "灵惠公庙",
        "author": "汪藻",
        "content": "台殿崇崇冠冢颠，行人跪起白云边。\n山河霸业三千里，歌舞灵衣五百年。\n铁马威神通异域，衮龙书命降中天。\n偃王遗种班班在，好乞韩碑记邈绵。",
        "dynasty": "宋",
        "collection_info": null
    },
    {
        "uuid": "f989840769cee378979580d0c0ece1a5",
        "title": "醉别刘季高侍郎",
        "author": "汪藻",
        "content": "畴昔追随翰墨场，功名今日愧刘郎。\n英姿合上凌烟阁，巧谮曾遭偃月堂。\n双桨又乘清夜去，一尊聊发少年狂。\n归来却共灯花语，骑省看成满镜霜。",
        "dynasty": "宋",
        "collection_info": null
    },
    {
        "uuid": "9928ed1a530bdf02099cb1c950101405",
        "title": "移守临川曾吉甫以诗见寄次韵答之时吉甫除闽漕未行",
        "author": "汪藻",
        "content": "朝来剥啄叩门谁，昨夜灯花已报知。\n腰下方悬新守印，眼中已见故人诗。\n十年且喜朋簪合，千里休言官牒随。\n问我抽书何日竟，病来编简网蛛丝。",
        "dynasty": "宋",
        "collection_info": null
    },
    {
        "uuid": "a64103384b4865f4d7c25cc65ec83c24",
        "title": "送杜文仲微赴山阳倅",
        "author": "汪藻",
        "content": "城外长淮绿渺瀰，此行聊復鴈门踦。\n边烽已息何妨醉，民讼全稀尚可诗。\n昭代声名方此振，中年离别未须悲。\n溧阳老尉还天幸，政自扳援得退之。",
        "dynasty": "宋",
        "collection_info": null
    },
    {
        "uuid": "1724208b61d1251f4784ffc74d2335a5",
        "title": "奉送张彦良司理",
        "author": "汪藻",
        "content": "病来谁復顾湘纍，君独无忘宿昔时。\n人物喜逢三语掾，风骚远过四愁诗。\n尊前破涕方成笑，人事多乖又语离。\n莫道天涯无鴈到，好风宁不寄相思。",
        "dynasty": "宋",
        "collection_info": null
    },
    {
        "uuid": "14c0fe56999598ca0fe28f2f8431fc7d",
        "title": "重送惟皓",
        "author": "汪藻",
        "content": "那知重到旧溪边，两月青灯听雨眠。\n闲引瘦筇行落叶，復寻清磬度疏烟。\n宦游南北梦千里，人世短长痴百年。\n安得随君飞鸟去，盘陀相对共安禅。",
        "dynasty": "宋",
        "collection_info": null
    },
    {
        "uuid": "7230904afd8b98c62d10a2bd1ec5f3ce",
        "title": "喜汪发之见访并简婺源江明府",
        "author": "汪藻",
        "content": "怪底青灯缀玉虫，忽传车马到溪东。\n鸟声应为故人好，梨雪欲将春事空。\n老去渊明三径在，病来弥勒一龛同。\n总持相见问生死，为报百忧如梦中。",
        "dynasty": "宋",
        "collection_info": null
    },
    {
        "uuid": "deffdf140a06ebac56f334a8371e2bac",
        "title": "约教授游东林寺",
        "author": "汪藻",
        "content": "扰扰尘劳懒曳裾，此生终待老匡庐。\n两山分破吟难尽，一水飞来画不如。\n红杏成坛今彷佛，白莲结社漫踌躇。\n泮宫夫子能敦约，共采新闻广旧书。",
        "dynasty": "宋",
        "collection_info": null
    },
    {
        "uuid": "3771a890ac43f4cc7e55166e2a411844",
        "title": "熊使君次韵见属次韵答之",
        "author": "汪藻",
        "content": "蛮县三年喜及瓜，归欤春思自无涯。\n朝阳岩上无残雪，庆朔堂前已乱花。\n归到儿曹应借问，为言颠髪未全华。\n仲宣正得依投处，万里心安即是家。",
        "dynasty": "宋",
        "collection_info": null
    },
    {
        "uuid": "62db3077fc07fe0d3f4bcb8a29afa4a6",
        "title": "寄呈寿基致政左司二首  其一",
        "author": "汪藻",
        "content": "年来何事忆莼鲈，家近秋风万顷湖。\n五马曾同当日渡，二疏今见古人图。\n山灵尚勒移文否，田父时遭泥饮无。\n余论不妨传四海，君家世世有潜夫。",
        "dynasty": "宋",
        "collection_info": null
    },
    {
        "uuid": "e451863a05bfffa67f5bc4e7799e3da5",
        "title": "寄呈寿基致政左司二首  其二",
        "author": "汪藻",
        "content": "拂衣归憩旧烟萝，钟鼎山林竟孰多。\n眼看空花皆是幻，心同古井肯重波。\n清谈三尺竹如意，宴坐一枝松养和。\n我亦行抛簪笏去，从君春日晒渔蓑。",
        "dynasty": "宋",
        "collection_info": null
    },
    {
        "uuid": "150361d7e64beb3b01fa371e93d82148",
        "title": "戏孙仲益暮春自尚书郎予告迎妇淛东留毗陵久之",
        "author": "汪藻",
        "content": "尊酒相逢禊饮初，花飞柳暗忽春余。\n不嗔太史牛马走，许醉郎官樱笋厨。\n幸有雪儿歌妙句，何妨云液载行车。\n只愁人误刀头约，新月娟娟已镜如。",
        "dynasty": "宋",
        "collection_info": null
    },
    {
        "uuid": "6721e4d5120ae9ad8d5c9caaa6fb6d3d",
        "title": "次韵张闳道西池小集",
        "author": "汪藻",
        "content": "眼中烟水復云林，地胜身闲得细寻。\n沙暖凫鸥浑得意，日长桃李自成阴。\n风光欲尽今余几，杯酒相逢莫厌深。\n报答春江无好语，浪陪诸彦恣窥临。",
        "dynasty": "宋",
        "collection_info": null
    },
    {
        "uuid": "3d41a3244c067a228d6025db06f9849f",
        "title": "次韵吴子书天宁夜集",
        "author": "汪藻",
        "content": "万卷长年坐一窗，肯论丘壑与岩廊。\n江头同过楝花节，夜半剧谈狮子床。\n异世风流相延祖，他年言语傅君房。\n菰蒲渺渺但烟雨，何意眼中逢此郎。",
        "dynasty": "宋",
        "collection_info": null
    },
    {
        "uuid": "73ff5aad78aacd0bfd856ea1c6ae0597",
        "title": "同辩良至荐福塔头",
        "author": "汪藻",
        "content": "晓寻幽处一牛鸣，空雾依迷失化城。\n茗椀熏炉重问讯，竹溪松坞共经行。\n云昏洲渚雨还作，风入菰蒲潮欲生。\n此地相逢復相别，江天病眼向谁明。",
        "dynasty": "宋",
        "collection_info": null
    },
    {
        "uuid": "06a19df7f96cd5124ae60545fb8acc03",
        "title": "翁养源因先冢瑞松作亭求诗",
        "author": "汪藻",
        "content": "樛枝偃盖蔚相扶，绝胜分封五大夫。\n天遣岁寒双干合，人言江左百城无。\n闻孙为表祠丛胜，好事争传宰树图。\n肯学并柯桃与李，四时佳色照黄垆。",
        "dynasty": "宋",
        "collection_info": null
    },
    {
        "uuid": "619e9eb4c33f635dba370baa63929591",
        "title": "过宁国小岭",
        "author": "汪藻",
        "content": "步历崔嵬数百寻，垂堂漫许戒千金。\n年来世事总如梦，老去儿曹长挂心。\n听雨不眠那夜永，行山未遍忽秋深。\n天寒更度宛陵水，霜月欲生风满林。",
        "dynasty": "宋",
        "collection_info": null
    },
    {
        "uuid": "dfe8142c5435354a5cb2167a3aa0fb05",
        "title": "东安许明府同里之亲任满回家求诗为别即席赋此兼简熊使君",
        "author": "汪藻",
        "content": "三载相依葛与瓜，一尊为别忽天涯。\n君先归路经回鴈，我正幽栖似浣花。\n好去乘时追俊彦，莫嗔无力荐才华。\n城中若见渔樵客，须问浮溪老圃家。",
        "dynasty": "宋",
        "collection_info": null
    },
    {
        "uuid": "4ea052f71a210fe417a9f35f647ba744",
        "title": "汴中偶题",
        "author": "汪藻",
        "content": "蜻蜓斜日立帘钩，燕子新晴语柁楼。\n熠熠晚花随意得，茫茫春水此生浮。\n无官可缓三人带，有子能胜十具牛。\n老大拂衣归去好，莼鲈何必待清秋。",
        "dynasty": "宋",
        "collection_info": null
    },
    {
        "uuid": "7218814ad8722eefdf084464688c1a32",
        "title": "过金陵",
        "author": "汪藻",
        "content": "六代兴亡迹愈陈，迹陈谁遣意如新。\n古今更欲悲何事，天地长留景似人。\n云压山低惟妬晚，雾蟠江阔更含春。\n固知到此无穷感，岂独区区我一身。",
        "dynasty": "宋",
        "collection_info": null
    },
    {
        "uuid": "52c97601a565a0f39f07880e98ded2f2",
        "title": "傅冲益久不得书",
        "author": "汪藻",
        "content": "经年坐久一蒲团，幽鸟时呼到曲栏。\n山色总兼溪色好，松声长学雨声寒。\n那将俗物关心事，只拟晴窗想鼻端。\n已作生涯蚕事老，故人谁肯报平安。",
        "dynasty": "宋",
        "collection_info": null
    },
    {
        "uuid": "014de25a8731f35ebd744f77d41b1ad5",
        "title": "次韵孙国器喜予钞书精密",
        "author": "汪藻",
        "content": "天教江海着潜郎，拟作他年柱下藏。\n未办壁书摹古漆，聊将阁本写官黄。\n苦心便拟耽成癖，病眼犹堪细作行。\n秖恐雌霓成误读，更须频访沈东阳。",
        "dynasty": "宋",
        "collection_info": null
    },
    {
        "uuid": "2536c444e85d75a471eeb75e932e8e13",
        "title": "还吴禹功徐帖",
        "author": "汪藻",
        "content": "谁专小学国朝初，籍籍甘泉数二徐。\n辈行虽居骑曹后，典刑全是峄山余。\n柳家莫笑姜芽手，郑老方耽柿叶书。\n待得门前溪水黑，凭看合作定何如。",
        "dynasty": "宋",
        "collection_info": null
    },
    {
        "uuid": "6b106f9bbb786e7bde1ab32503a2f7fb",
        "title": "朱新仲自韶州寄灵寿杖并诗次韵答之",
        "author": "汪藻",
        "content": "苔渍岚侵几百秋，诗仙寄我海南州。\n携来应自滇池国，得处还因博望侯。\n吹烛会寻延阁老，挂钱肯学饮家流。\n杖兮莫便为龙去，扶取衰翁老故丘。",
        "dynasty": "宋",
        "collection_info": null
    },
    {
        "uuid": "14a84dd55d11adce0e4d8b4d8480b9bc",
        "title": "题四望亭",
        "author": "汪藻",
        "content": "累栋层轩缥缈间，碧虚相照水精寒。\n纵横尽得江山胜，俯仰方知宇宙寛。\n千里风烟环广座，四时星斗转危栏。\n何须更画东平障，十万人家表裏看。",
        "dynasty": "宋",
        "collection_info": null
    },
    {
        "uuid": "ef23fcad55f6077db5179b24a8efa16a",
        "title": "简蔡天任",
        "author": "汪藻",
        "content": "寂寂闲庭少客过，翛然丈室一维摩。\n脑脂遮眼空豪在，药裹关心奈老何。\n雨后书连修竹翠，夜深床绕候虫歌。\n东邻似最知人意，合有新诗到薜萝。",
        "dynasty": "宋",
        "collection_info": null
    },
    {
        "uuid": "48bad0887b091c9044bf990b5d504a2a",
        "title": "熊使君次韵",
        "author": "汪藻",
        "content": "万石亭西半是苔，旧时官柳着行栽。\n使君为筑溪边屋，野老同倾月下杯。\n好在一廛从此记，休论三径有谁来。\n会须便作渔梁去，莫遣鸬鷀忽见猜。",
        "dynasty": "宋",
        "collection_info": null
    },
    {
        "uuid": "ed666658fadb3e145d0fb07beb450b26",
        "title": "和家叔春日",
        "author": "汪藻",
        "content": "晓看春水满方塘，静掩柴扉白日长。\n花意风光空烂漫，客愁山色对苍茫。\n扬州歌吹今何在，陶令田园亦就荒。\n试问南来米贵贱，欲随春浪过潇湘。",
        "dynasty": "宋",
        "collection_info": null
    },
    {
        "uuid": "d10c99e1e5c567723eda9b8bc24c56c9",
        "title": "挽留二兄",
        "author": "汪藻",
        "content": "闻挈囊衣指故林，上堂长跪涕沾襟。\n肯将断鴈相望影，来慰惊波未定心。\n客路山川方积雪，吾庐桃李久成阴。\n归鞍底用匆匆发，更促杯盘语夜深。",
        "dynasty": "宋",
        "collection_info": null
    },
    {
        "uuid": "d058c60eecb411cfc865b8879fc1803d",
        "title": "嘲人买妾而病二首  其一",
        "author": "汪藻",
        "content": "但知琼树斗清新，不道三彭捷有神。\n处仲未闻开阁事，维摩空对问禅人。\n封侯燕颔何妨瘦，伐性蛾眉却怕颦。\n从此空花扫除尽，定须嚼蜡向横陈。",
        "dynasty": "宋",
        "collection_info": null
    },
    {
        "uuid": "3eccf223a8f977aa869c48b955d7715d",
        "title": "嘲人买妾而病二首  其二",
        "author": "汪藻",
        "content": "何须天气水边新，便好尊前赋洛神。\n定自中年多作恶，非关尤物解移人。\n莫愁阿鹜烦君嫁，且学西施为我颦。\n争似农家无一事，从来婚嫁只朱陈。",
        "dynasty": "宋",
        "collection_info": null
    },
    {
        "uuid": "8922241db0a779cf566aecf36998cace",
        "title": "德劭亲迎而归乃有打包辟谷之兴以诗见贻戏用其韵",
        "author": "汪藻",
        "content": "解事无人似乐天，玉簪旧语世相传。\n打包就使从前话，弹指安能断后缘。\n寂寂空房惟法喜，茫茫何处问臞仙。\n冬之夜永宜长虑，百计真从若箇边。",
        "dynasty": "宋",
        "collection_info": null
    },
    {
        "uuid": "b47e73b2f711db947e2ad31c1e5d0788",
        "title": "咏菊",
        "author": "汪藻",
        "content": "依倚西风不自持，葳蕤羽葆杂金规。\n繁开不负朝阳色，独步非关昊帝私。\n把酒可能追靖节，掇苗终欲慕天随。\n春红过尽聊经眼，赖有芬菲慰所思。",
        "dynasty": "宋",
        "collection_info": null
    },
    {
        "uuid": "537a4c12f5a57d8d6ee7e2720358c9b7",
        "title": "题止戈堂二首  其一",
        "author": "汪藻",
        "content": "此老胸中百万军，暂劳试手犬羊羣。\n山头不復望廷尉，柱后何须用惠文。\n解带为城聊戏剧，卖刀买犊便耕耘。\n三山胜处开华屋，千载人传旧使君。",
        "dynasty": "宋",
        "collection_info": null
    },
    {
        "uuid": "09af9a69d3687ec54255fa3bd6e196fb",
        "title": "题止戈堂二首  其二",
        "author": "汪藻",
        "content": "千里闽山驿骑飞，天书趣解海边围。\n异军方逐苍头起，元帅徐将白羽挥。\n翻就铙歌春举酒，收还烽火夜开扉。\n向来万事关兵气，却作风光坐上归。",
        "dynasty": "宋",
        "collection_info": null
    },
    {
        "uuid": "66358ff0e5dc7c15788d5c3163399dbc",
        "title": "郊丘书事",
        "author": "汪藻",
        "content": "琅舆深出未央门，十里圜坛气象尊。\n珪璧三千周典备，貔貅百万汉兵屯。\n青城浮霭连霜动，黄道微风带日温。\n不用灵光符圣武，从来精祲答干坤。",
        "dynasty": "宋",
        "collection_info": null
    },
    {
        "uuid": "89df8d9ec6ee87cb500fe36951b668c4",
        "title": "题至乐堂",
        "author": "汪藻",
        "content": "倚空危榭压城楼，千里风烟摄寸眸。\n二华忽从天外落，三河直入坐中流。\n何人解得为邦乐，有客难甘去国愁。\n投老復来江汉外，此生归计日悠悠。",
        "dynasty": "宋",
        "collection_info": null
    },
    {
        "uuid": "8b04a4f7d05ca5929b130d22c2210cd6",
        "title": "题僧罄宜枝巢",
        "author": "汪藻",
        "content": "平生到处觅三椽，白首归来古刹颠。\n飞锡几逢花雨地，住山今得鸟窠禅。\n九霄鹏翼心虽在，万壑松风梦自圆。\n莫笑维摩方丈室，会看游戏着人天。",
        "dynasty": "宋",
        "collection_info": null
    },
    {
        "uuid": "75b7cc57d7f3641b8ebcb24de11c8312",
        "title": "禅月罗汉",
        "author": "汪藻",
        "content": "扃锁收传古圣师，飞扬不类虎头痴。\n槎枒老木垂云蔓，伛偻胡僧拖雪眉。\n丹墨已随岚霭尽，精神犹作电光驰。\n秖应梦乞归岩寺，要使邦人习气移。",
        "dynasty": "宋",
        "collection_info": null
    },
    {
        "uuid": "4938db2c5ee04594c613c0d096851ab6",
        "title": "送僧还山",
        "author": "汪藻",
        "content": "传得清凉祖佛衣，来新震泽旧禅扉。\n几年香木成林种，一日孤云带雨归。\n别路片帆方荡漾，名山八部已光辉。\n夜窗时得伽陀句，会寄江城秋鴈飞。",
        "dynasty": "宋",
        "collection_info": null
    },
    {
        "uuid": "a84b97d102c5c2048d818aba7eea5699",
        "title": "送廷藻兼呈楚州通守杜丈",
        "author": "汪藻",
        "content": "相从常恨十年迟，握手匆匆每自疑。\n风艇烟帆还此日，隙烟篱井定何时。\n试看子学犹难售，须信吾穷未易医。\n千里同风杜夫子，可能时寄弹丸诗。",
        "dynasty": "宋",
        "collection_info": null
    },
    {
        "uuid": "890b03c540dee80f20f828da347e98e6",
        "title": "过梅田追伤胡公立寄其侄仲平",
        "author": "汪藻",
        "content": "繫船还共竹林居，忆昨杯行手挽蔬。\n满眼谁同春梦事，经年不枉故人书。\n木奴封户千头橘，雪片倾箱二寸鱼。\n信美湖湘异吾土，且寻烟艇意何如。",
        "dynasty": "宋",
        "collection_info": null
    },
    {
        "uuid": "9ffece11e1e1b2e75d5244bd953442dc",
        "title": "致政王参政挽诗二首  其一",
        "author": "汪藻",
        "content": "直道行藏世所难，拂衣谈笑便休官。\n逢时合上麒麟阁，执法先峨獬豸冠。\n两国旌旜交境外，三年帷幄侍朝端。\n庞眉未向清时老，万事浮云忽盖棺。",
        "dynasty": "宋",
        "collection_info": null
    },
    {
        "uuid": "9645455a98f539fa7771718ed5d66bfe",
        "title": "致政王参政挽诗二首  其二",
        "author": "汪藻",
        "content": "赐第崇宁一再春，建炎方识老成人。\n早为勇退山林士，晚作中兴社稷臣。\n手把青箱传后裔，日陪黄阁转洪钧。\n乡关间阔虽千里，松槚相望亦海滨。",
        "dynasty": "宋",
        "collection_info": null
    },
    {
        "uuid": "b003575289aa873eeeeb14da9e8c6b44",
        "title": "挽刑部王侍郎诗二首  其一",
        "author": "汪藻",
        "content": "诏跸南来首赐环，清名谁不仰高山。\n独操廷尉平反柄，徐步文昌侍从班。\n曾子哀矜情得后，皋陶明允罪疑间。\n中朝正赖公持议，那得超然便不还。",
        "dynasty": "宋",
        "collection_info": null
    },
    {
        "uuid": "5b18461262c2a145e72f8cf90430ac16",
        "title": "挽刑部王侍郎诗二首  其二",
        "author": "汪藻",
        "content": "满朝忠恕更谁知，家有西京小杜书。\n扬子清贫安甔石，于公阴德大门闾。\n虽嗟平进鶱腾晚，正值中兴选擢初。\n遗直至今谈未已，故知人不数曹蜍。",
        "dynasty": "宋",
        "collection_info": null
    },
    {
        "uuid": "29f390c33feb227aef4816de562960ea",
        "title": "湖南安抚刘龙图挽词二首  其一",
        "author": "汪藻",
        "content": "胸次光风霁月明，论文衮衮九河倾。\n一辞天上金銮直，再见湘南竹马迎。\n梁相合图烟阁上，郑公忽去雪山轻。\n眼看过棹呱呱泣，谁谓衡州浪得名。",
        "dynasty": "宋",
        "collection_info": null
    },
    {
        "uuid": "2f70458cecb09518b7cf2c54da4ee53d",
        "title": "湖南安抚刘龙图挽词二首  其二",
        "author": "汪藻",
        "content": "前年旌节驻江湄，始向清扬识紫芝。\n名繫南陬朱鸟影，官兼东观白云司。\n初惊楚俗招魂些，已见羊公堕泪碑。\n千古风流钟岭峤，湘人应配曲江祠。",
        "dynasty": "宋",
        "collection_info": null
    },
    {
        "uuid": "d09d21d5a18b77a9622141bc59fadd4f",
        "title": "张徽猷挽诗二首  其一",
        "author": "汪藻",
        "content": "家有平津旧学传，人材嘉佑至和前。\n运筹惯倚将军树，画诺频分刺史天。\n字得钟王真楷法，心超粲可祖师禅。\n零陵宴寝公重到，父老追思静治年。",
        "dynasty": "宋",
        "collection_info": null
    },
    {
        "uuid": "5fe1c7e54da95a4256baa62a2020af09",
        "title": "张徽猷挽诗二首  其二",
        "author": "汪藻",
        "content": "天与精忠伯仲间，功成公独拂衣闲。\n专城早应贤侯选，延阁荣联近侍班。\n去国久违龙尾道，思乡长梦鹿头关。\n谈经尽日抠衣处，学子相逢泪雨潸。",
        "dynasty": "宋",
        "collection_info": null
    },
    {
        "uuid": "735953b59d1d12aa4dfe629663e6bbe0",
        "title": "广川夫人挽诗二首  其一",
        "author": "汪藻",
        "content": "壸范闺风照里闾，来嫔文伯荐牢蔬。\n眼看再世登词掖，身得三朝锡命书。\n忽报孟轲陈后鼎，漫劳潘岳赋闲居。\n遥知京兆新阡上，千两争看会葬车。",
        "dynasty": "宋",
        "collection_info": null
    },
    {
        "uuid": "fe737a11eabfb4c8594124372cc9dfac",
        "title": "广川夫人挽诗二首  其二",
        "author": "汪藻",
        "content": "秋风一夕霣庭萱，无復春归寿母门。\n修墓已将征在合，渡江犹喜伯仁存。\n早为举案齐眉妇，晚见扶床坐膝孙。\n全福了无毫髪恨，始知阴德自平反。",
        "dynasty": "宋",
        "collection_info": null
    },
    {
        "uuid": "11081b1432297a79a4a23fa359c3205e",
        "title": "贾太夫人王氏挽诗二首  其一",
        "author": "汪藻",
        "content": "优恩不与外庭同，诏墨亲颁出九重。\n钟鼎承家能两大，诗书教子得三从。\n葭莩密接椒房庆，脂泽频增石窌封。\n千里归来鸣鹤野，湘江正绕墓前松。",
        "dynasty": "宋",
        "collection_info": null
    },
    {
        "uuid": "5d94de2789a721f67874d78ca190d5a5",
        "title": "贾太夫人王氏挽诗二首  其二",
        "author": "汪藻",
        "content": "忆昨容衣未祔姑，哀深反哺白头乌。\n佳城欲见千年日，旅殡先求五父衢。\n汲汲素冠蒙雾雨，翩翩丹旐历江湖。\n竟成窀穸干戈后，此事哀荣世所无。",
        "dynasty": "宋",
        "collection_info": null
    },
    {
        "uuid": "f72fb520cd9d075a566607e2a7d9025d",
        "title": "挽靖安县君",
        "author": "汪藻",
        "content": "五世传家德有徽，更嫔萧史慕灵妃。\n平生未足鱼轩乐，故里空伤羽翣归。\n雌剑忽先收夜气，寸荄犹欲报春晖。\n自惭不就磨笄志，尚在徒能泪满衣。",
        "dynasty": "宋",
        "collection_info": null
    },
    {
        "uuid": "c37659569988ba5381d306c9755efb54",
        "title": "龟山上方",
        "author": "汪藻",
        "content": "度险逢幽处，凭谁写壮怀。\n连甍栖绝壁，孤塔表长淮。\n地本吴枫接，山今禹绩皆。\n潮声遥入寺，竹影自翻阶。\n木杪朱栏出，城坳雪浪埋。\n干坤迷枉渚，雾雨泄阴崖。\n丹叶经寒在，苍洲向晚佳。\n鱼龙宵聼呗，猿鸟昼窥斋。\n月满蠙珠实，霜清磬石谐。\n僧盂收柏子，樵径埽松钗。\n左宦书无鴈，南烹菜有鲑。\n风烟欺短髮，云水信残骸。\n竟作何乡老，虚惭素尚乖。\n江湖今在眼，归合办青鞋。",
        "dynasty": "宋",
        "collection_info": null
    },
    {
        "uuid": "d73d30ec1757751f0a297d65a3f9a1a1",
        "title": "寿建安郡王",
        "author": "汪藻",
        "content": "气协高秋爽，祥开宝胄华。\n从今丹府籍，为瑞帝王家。\n桂满前宵影，桃舒浩劫花。\n德参龙种后，班次雁行斜。\n早赐真王策，荣膺上将牙。\n兔园宏建敞，貂冕异恩加。\n仙掌高承露，天潢稳泛槎。\n汉邦传异庆，周篚拜亲嘉。\n永接宗枝秀，同符玉历赊。\n乔松千载寿，他日看肩差。",
        "dynasty": "宋",
        "collection_info": null
    },
    {
        "uuid": "51ae4a601389ac2171ba43f3c62dadba",
        "title": "寿俞少宰",
        "author": "汪藻",
        "content": "闽海羣仙地，商秋少昊辰。\n尽裒山岳气，来作庙堂身。\n秀拔千寻玉，羣开一角麐。\n早年提巨笔，平步历通津。\n当宁欣前席，同时叹绝尘。\n鳣堂初简拔，乌府即腾掀。\n旋综天官要，还跻政路亲。\n南台沙碛合，两省衮衣新。\n金鼎功名会，纱笼富贵人。\n房筹须杜决，萧画赖曹遵。\n畎亩家蒙福，图书日效珍。\n百城收唾手，万事断垂绅。\n皎皎胸中鑑，融融笔底春。\n羣工推靖密，举世服清真。\n直宿非箕斗，逢时实渭莘。\n帝嘉忠力久，朝羡宠光频。\n申伯诗方续，桓荣赐已陈。\n露清龟食息，霜老鹤精神。\n永世承元首，中天转大钧。\n岁留称寿斚，旬日看车轮。",
        "dynasty": "宋",
        "collection_info": null
    },
    {
        "uuid": "be7c825e0b10e6a734722b5f15f04d50",
        "title": "上蔡太师生辰二首  其一",
        "author": "汪藻",
        "content": "万古储英气，生贤镇庙祧。\n方春回暖律，随帝下神霄。\n早岁陪兴运，清忠服迩僚。\n三篇俱命说，两纪独承尧。\n为国隆堂陛，中天斡斗杓。\n光华归使牒，宁谧载民谣。\n九牧金成鼎，三山石峙桥。\n元圭来旧锡，神宝献新雕。\n堂起房心次，音谐角征韶。\n车书人一统，符瑞岁千条。\n璧海材逾盛，沙场虏不骄。\n献琛皆累译，入彀有垂髫。\n郭解双封国，班超五日朝。\n嘉谋从昔合，奕业更谁昭。\n眷礼羣臣异，恩光此日饶。\n授图开地壮，傍阙筑堤遥。\n供帐移金屋，歌钟实绮寮。\n名园藏茂密，华阁耸岧峣。\n诏跸纡临幸，宸毫纪宴招。\n弟兄联衮绣，孙子列蝉貂。\n印琢金为彩，鱼悬玉在腰。\n中姻连筑沁，外族缀涂椒。\n帝子传杯勺，宫墙有鼓箫。\n果新无独享，羮美或亲调。",
        "dynasty": "宋",
        "collection_info": null
    },
    {
        "uuid": "9465fff85cd3609b372d70d6c67434fa",
        "title": "上蔡太师生辰二首  其二",
        "author": "汪藻",
        "content": "宇宙将昭泰，风云必会同。\n帝师黄阁老，人羡黑头公。\n庆节同尧历，新阳应嶰筩。\n仪韶来彩鳯，占梦得真熊。\n寿考天资鲁，神灵岳降嵩。\n曲仪尊赤舄，歌咏美彤弓。\n夷险无殊节，诚明信保躬。\n济川先众楫，遵渚集飞鸿。\n炳炳丹青笔，堂堂社稷忠。\n斗杓还列宿，廉陛倚层穹。\n文武俱为宪，诗书孰比隆。\n规模三代远，谋略万夫雄。\n字画诸王品，文章两汉风。\n早登青琐闼，频入紫微宫。\n器敏无余刃，才豪妙吐虹。\n声光连日月，气概俯华戎。\n天上经纶合，人间制作工。\n向来凝庶绩，谁復简清衷。\n絃诵三雍富，舟车四海通。\n地归铜柱北，春满玉关东。\n养士菁莪盛，论才骏马空。\n圣时方密勿，贤业助昭融。\n螭纽干符正，龙文帝鼐崇。\n伊汤咸有德，房杜不言功。\n礼秩羣臣异，恩波此日丰。\n宸章颁琬琰，相第列帡幪。\n东壁文昭烂，西昆气鬰葱。\n节旄藏棨戟，茅土启龟蒙。\n衮绣卿云裏，貂蝉瑞霭中。\n御奁金宝带，神廐玉花骢。\n蓬岛波全阔，天钧乐未终。\n禁香纷缥缈，朝佩杂玲珑。\n芝草盈田紫，蟠桃照海红。\n后雕凝秀髪，难老湛方瞳。\n冰质期姑射，丹砂唤葛洪。\n潜机神宇定，睟表德符充。\n瑞鹤千年羽，灵蓍五色丛。\n旧传调鼎客，今识钓璜翁。\n世世联台衮，年年拱帝聪。\n欲知耆算永，元气等无穷。",
        "dynasty": "宋",
        "collection_info": null
    },
    {
        "uuid": "99bcbf6d2e23b081c4a7ef11c314cf7a",
        "title": "哭尚书龙学程公",
        "author": "汪藻",
        "content": "江左推人物，时清得俊髦。\n肺肝倾耿介，头角长英豪。\n乡郡宾兴最，贤关誉望高。\n万夫争射鹄，一举独连鳌。\n经术争儒馆，词章重省曹。\n主忧俄旰食，邦祸始秋毫。\n彊寇来侵逼，敷天徧绎骚。\n奋身摅愤懑，衔命何腥臊。\n深入边亭隧，坚持汉节毛。\n道途千里隔，忠义寸心牢。\n归报龙颜喜，亲闻鳯诏襃。\n功成侔李郭，政合付伊皋。\n超擢升青琐，谋谟拱赭袍。\n百官瞻矩矱，八座次甄陶。\n晚岁犹持槖，邻州暂梦刀。\n台星方两两，逝水忽滔滔。\n上意长图旧，朝廷未闵劳。\n谢安几一起，秦失却三号。\n伊昔身遐谪，公时首屡搔。\n交情如骨肉，仕路正风涛。\n里闬期重会，泉台恨莫逃。\n终天吁永诀，雨泪滴香醪。",
        "dynasty": "宋",
        "collection_info": null
    },
    {
        "uuid": "3d5478b2bae68a7d6e204b4931b2a1d5",
        "title": "知非斋",
        "author": "汪藻",
        "content": "真是果安在，况今非故吾。\n箇中惟醉好，莫忘黄公垆。",
        "dynasty": "宋",
        "collection_info": null
    },
    {
        "uuid": "1199a671cc703fc58fb4b496f10f5770",
        "title": "爱闲斋",
        "author": "汪藻",
        "content": "竿木逢场处，何人肯自还。\n秖应韩吏部，能道不如闲。",
        "dynasty": "宋",
        "collection_info": null
    },
    {
        "uuid": "0229c3b04428f13d8cc468aa8b46b2de",
        "title": "光风桥",
        "author": "汪藻",
        "content": "茂林修竹下，一水独萦回。\n时过赤栏去，风从苹末来。",
        "dynasty": "宋",
        "collection_info": null
    },
    {
        "uuid": "2d664e0246c03ac21a199a2f9e5e8a2a",
        "title": "饭牛庵",
        "author": "汪藻",
        "content": "相从龙具中，耕稼亦吾学。\n所求一饱同，安用莹蹄角。",
        "dynasty": "宋",
        "collection_info": null
    },
    {
        "uuid": "7b2d88f2dc12f7fcf11ec40e191428b3",
        "title": "临赋阁",
        "author": "汪藻",
        "content": "与物相忘久，于何寄此情。\n秖应逢胜会，不觉句还成。",
        "dynasty": "宋",
        "collection_info": null
    },
    {
        "uuid": "3a2af32ea9e5554c2567e1566bfa34c8",
        "title": "次韵吴明叟集鹤林五首  其一",
        "author": "汪藻",
        "content": "平生梦往处，始到天南峰。\n风来荷气度，日转松阴重。",
        "dynasty": "宋",
        "collection_info": null
    },
    {
        "uuid": "90954f18d3952fba384626683be84554",
        "title": "次韵吴明叟集鹤林五首  其二",
        "author": "汪藻",
        "content": "林间煮茗罢，谷口苍烟漫。\n行看草根露，已作珠玑团。",
        "dynasty": "宋",
        "collection_info": null
    },
    {
        "uuid": "40d896f6849ede41c77b3d47925cb639",
        "title": "次韵吴明叟集鹤林五首  其三",
        "author": "汪藻",
        "content": "临分更携手，坐听烟钟声。\n斜阳有底急，不贷四窗明。",
        "dynasty": "宋",
        "collection_info": null
    },
    {
        "uuid": "0a94d13c421140e3a578fdeded85003f",
        "title": "次韵吴明叟集鹤林五首  其四",
        "author": "汪藻",
        "content": "支头涧底石，濯足松下泉。\n吾生傥有此，无復东西缘。",
        "dynasty": "宋",
        "collection_info": null
    },
    {
        "uuid": "fb00263c3701e155d5ebe5010da989e6",
        "title": "次韵吴明叟集鹤林五首  其五",
        "author": "汪藻",
        "content": "冥冥近岭翠，浏浏长廊风。\n他年竹林社，记取山王同。",
        "dynasty": "宋",
        "collection_info": null
    },
    {
        "uuid": "f0e321ecfe2438704c4f2dd8ca7aa47d",
        "title": "北窗",
        "author": "汪藻",
        "content": "睡起无一事，怡然盼庭柯。\n绿阴微缺处，最得南飔多。",
        "dynasty": "宋",
        "collection_info": null
    },
    {
        "uuid": "39e88e71523660be3eaec3390a87f148",
        "title": "题松竹图",
        "author": "汪藻",
        "content": "清霜摇落后，赖此慰诗翁。\n借有茱萸沜，风流可得同。",
        "dynasty": "宋",
        "collection_info": null
    },
    {
        "uuid": "1ff9f6cef2d18f620e4808fd2ebbd3fe",
        "title": "戏题寂庵",
        "author": "汪藻",
        "content": "是心长不起，宴坐一团蒲。\n安得龙眠手，添成憩寂图。",
        "dynasty": "宋",
        "collection_info": null
    },
    {
        "uuid": "d936e873f7105089ae4f6419f2e5e2a2",
        "title": "题商乐亭",
        "author": "汪藻",
        "content": "趣收霜后实，供我洞庭春。\n未暇三百颗，作书怀故人。",
        "dynasty": "宋",
        "collection_info": null
    },
    {
        "uuid": "73a478c4d33f740d07d29c27da1b1aaf",
        "title": "偶成",
        "author": "汪藻",
        "content": "幽卧一禅榻，无人共白云。\n山泉与溪水，偏遣夜深闻。",
        "dynasty": "宋",
        "collection_info": null
    },
    {
        "uuid": "30c7803ee014748b18a567ebfce51b96",
        "title": "舟行三首  其一",
        "author": "汪藻",
        "content": "摩诘画中平远，庾郎句裏清新。\n有底江山面目，年来到处相亲。",
        "dynasty": "宋",
        "collection_info": null
    },
    {
        "uuid": "5af528ea232d82b94987c0a187bf7d8c",
        "title": "舟行三首  其二",
        "author": "汪藻",
        "content": "水底藻迷淡晓，树头叶振凋年。\n未许梅悬玉乳，先教橘噀冰泉。",
        "dynasty": "宋",
        "collection_info": null
    },
    {
        "uuid": "18fe8e24c6bbc0457438e0cef106da8f",
        "title": "舟行三首  其三",
        "author": "汪藻",
        "content": "山水俱含古色，烟云巧发天藏。\n乞与诗人醉眼，要令弹压秋光。",
        "dynasty": "宋",
        "collection_info": null
    },
    {
        "uuid": "2576c01d124b9e5badfbb7b7679d117a",
        "title": "题张资政汝川图九首 澹岩书堂",
        "author": "汪藻",
        "content": "昔人曾此结精庐，故老犹存井臼余。\n今代子房来卜筑，要看圮上一编书。",
        "dynasty": "宋",
        "collection_info": null
    },
    {
        "uuid": "97a8b2d9ce14ded834ddfe383eb6da26",
        "title": "题张资政汝川图九首 泊湖潭",
        "author": "汪藻",
        "content": "湖潭千尺见修鳞，倚杖时观镜裏身。\n汝辈只堪笺尔雅，骑鲸那识谪仙人。",
        "dynasty": "宋",
        "collection_info": null
    },
    {
        "uuid": "2bc3f5ec7343f501324eac8fb1674c1e",
        "title": "题张资政汝川图九首 虾蟆石",
        "author": "汪藻",
        "content": "发挥泉石有新图，西蜀蟆颐得尔无。\n蹔作钓璜溪上客，溪神何必问贤愚。",
        "dynasty": "宋",
        "collection_info": null
    },
    {
        "uuid": "1f6f466432d6e55e633b1a8000dde960",
        "title": "题张资政汝川图九首 多宝院",
        "author": "汪藻",
        "content": "每寻疏磬访支郎，松竹交阴杖屦傍。\n丝履㲲巾聊取用，风流不减赞公房。",
        "dynasty": "宋",
        "collection_info": null
    },
    {
        "uuid": "6a8be7cdc3852a782b66d4c24e859cb9",
        "title": "题张资政汝川图九首 金石台",
        "author": "汪藻",
        "content": "花光连接两台春，中有眠云跂石人。\n莫使鞭笞鸾鳯去，时来重现宰官身。",
        "dynasty": "宋",
        "collection_info": null
    },
    {
        "uuid": "c7291dc8b6bc6159e2479ea7ff359dd0",
        "title": "题张资政汝川图九首 梅仙潭",
        "author": "汪藻",
        "content": "年年春色报公知，不与天涯驿使期。\n我是平章风物主，可知东阁见君时。",
        "dynasty": "宋",
        "collection_info": null
    },
    {
        "uuid": "d78492d0703f1d9c84fdce74d6b60d44",
        "title": "题张资政汝川图九首 怀贤庵",
        "author": "汪藻",
        "content": "履綦行处日苍苔，鞶帨深藏月一开。\n已办此身同法喜，不应临感更难裁。",
        "dynasty": "宋",
        "collection_info": null
    },
    {
        "uuid": "7c4dd69d7db6b4e71a915d2671d76be3",
        "title": "题张资政汝川图九首 积翠楼",
        "author": "汪藻",
        "content": "直到孤峰最上头，下看双涧玉虹流。\n世间培塿何须数，且卧元龙百尺楼。",
        "dynasty": "宋",
        "collection_info": null
    },
    {
        "uuid": "d0538f6670269627feb80ecea30c5186",
        "title": "题张资政汝川图九首 甘陂庄",
        "author": "汪藻",
        "content": "萧散香山与辋川，功名绿野及平泉。\n有田种秫供春醉，五柳先生似更贤。",
        "dynasty": "宋",
        "collection_info": null
    },
    {
        "uuid": "fe168f91a1a745df16fa6ada55fde3a8",
        "title": "次韵胡德辉乞予钞书之副六首  其一",
        "author": "汪藻",
        "content": "蝇头于我已无缘，拈问东家不直钱。\n乞与中庸胡伯始，免教堆屋篆蜗涎。",
        "dynasty": "宋",
        "collection_info": null
    },
    {
        "uuid": "bab2dc2b18e1298434ea2b0a2976ae84",
        "title": "次韵胡德辉乞予钞书之副六首  其二",
        "author": "汪藻",
        "content": "尔来书史钝如锤，安用牙籖万轴为。\n遣我床头周易去，凭君分取半生痴。",
        "dynasty": "宋",
        "collection_info": null
    },
    {
        "uuid": "72e8660558621ba6f708d44e7c2e3943",
        "title": "次韵胡德辉乞予钞书之副六首  其三",
        "author": "汪藻",
        "content": "欲钻故纸出何缘，大似儿啼业作钱。\n我已捐书觅三昧，怪君旧着野狐涎。",
        "dynasty": "宋",
        "collection_info": null
    },
    {
        "uuid": "4b00c5aebdc28bb4aa1a38c76dd710a9",
        "title": "次韵胡德辉乞予钞书之副六首  其四",
        "author": "汪藻",
        "content": "长年朱墨明窗下，自笑膏肓不可为。\n卖菜区区苦求益，君房他日更应痴。",
        "dynasty": "宋",
        "collection_info": null
    },
    {
        "uuid": "dc092963d3ce2346011af38d1d1ed5ed",
        "title": "次韵胡德辉乞予钞书之副六首  其五",
        "author": "汪藻",
        "content": "五车政自妨人乐，秖合镵供饷鬼钱。\n我有灵编端欲见，为君扫地注龙涎。",
        "dynasty": "宋",
        "collection_info": null
    },
    {
        "uuid": "b346f0a23b1426acd8e77bf67d07aa40",
        "title": "次韵胡德辉乞予钞书之副六首  其六",
        "author": "汪藻",
        "content": "长檠计出羣儿下，两眼眵昏欲底为。\n凭语少年须着便，酒狂端合信书痴。",
        "dynasty": "宋",
        "collection_info": null
    },
    {
        "uuid": "b42d17bc14efeb9bb7a0fdff2a5d64fe",
        "title": "漫兴二首  其一",
        "author": "汪藻",
        "content": "晨起翛然曳杖行，一帘疏雨作秋清。\n老来岁月能多少，看得栽花结子成。",
        "dynasty": "宋",
        "collection_info": null
    },
    {
        "uuid": "a5d426b381ebd53d9c95ec8e0fbfa68d",
        "title": "漫兴二首  其二",
        "author": "汪藻",
        "content": "燕子年年入户飞，向人无是亦无非。\n来春强健还相见，送汝将雏又一归。",
        "dynasty": "宋",
        "collection_info": null
    },
    {
        "uuid": "395e1ad599fb0a545df568d6afb57fc4",
        "title": "醉书",
        "author": "汪藻",
        "content": "尊前和雨唱阳关，红烛荧荧照夜阑。\n酒醒梦回山月小，水云无际鴈声寒。",
        "dynasty": "宋",
        "collection_info": null
    },
    {
        "uuid": "39e77ce5cb9c1c37020ccaf635578dc9",
        "title": "将至郡城",
        "author": "汪藻",
        "content": "花姑溪上问归舟，谢守城边识小楼。\n两岸垂垂秋色老，渡头人更老于秋。",
        "dynasty": "宋",
        "collection_info": null
    },
    {
        "uuid": "4c4e144881605511d51ac307a7a51fbf",
        "title": "熊使君垂和漫兴诗次答四首  其一",
        "author": "汪藻",
        "content": "凭轩时见白云行，霜入长江万丈清。\n逐客今年缘底事，村村箫鼓报秋成。",
        "dynasty": "宋",
        "collection_info": null
    },
    {
        "uuid": "caacf783975de57ef8725a03312f75f9",
        "title": "熊使君垂和漫兴诗次答四首  其二",
        "author": "汪藻",
        "content": "新亭虽小亦翚飞，陡觉风烟与昨非。\n分得使君秋数顷，登山临水送将归。",
        "dynasty": "宋",
        "collection_info": null
    },
    {
        "uuid": "4523b8ad242c020beb21d526f073a05d",
        "title": "熊使君垂和漫兴诗次答四首  其三",
        "author": "汪藻",
        "content": "闭门多睡少经行，随分匏尊泻独清。\n庭下若生书带草，前身即是郑康成。",
        "dynasty": "宋",
        "collection_info": null
    },
    {
        "uuid": "77bd8146b0be2af5f989081805640f2f",
        "title": "熊使君垂和漫兴诗次答四首  其四",
        "author": "汪藻",
        "content": "儿时也羡刺天飞，投老方知绝百非。\n酬唱恰成刘与白，分司且住莫言归。",
        "dynasty": "宋",
        "collection_info": null
    },
    {
        "uuid": "3784e910b218b57b8b8ee91c263eea71",
        "title": "题江南春晓图",
        "author": "汪藻",
        "content": "忽从林杪见朝晖，湿峤轻云半欲飞。\n何惜扁舟并画我，要从沙际望春归。",
        "dynasty": "宋",
        "collection_info": null
    },
    {
        "uuid": "9eb0361fe256cc1a4669e90530a7db02",
        "title": "赠人二首  其一",
        "author": "汪藻",
        "content": "闻将衲子日寻幽，度水穿云处处游。\n遥想逃禅时一醉，人间春瓮与扶头。",
        "dynasty": "宋",
        "collection_info": null
    },
    {
        "uuid": "b95c05adc51be2f1757470ee6317424f",
        "title": "赠人二首  其二",
        "author": "汪藻",
        "content": "山城重到转清幽，胜日闲寻旧钓游。\n定是沙鸥嫌俗驾，背人飞去不回头。",
        "dynasty": "宋",
        "collection_info": null
    },
    {
        "uuid": "7bbc0c01e5881c9bc9b6fa1c8e21a358",
        "title": "次零陵太守竞秀堂韵四首  其一",
        "author": "汪藻",
        "content": "层峦远近翠浮空，人道山川似剡中。\n正要潇湘含远色，莫教江上起樵风。",
        "dynasty": "宋",
        "collection_info": null
    },
    {
        "uuid": "29d9e1ce8bb8c332d91aa50fb722417d",
        "title": "次零陵太守竞秀堂韵四首  其二",
        "author": "汪藻",
        "content": "柳子当年亦好奇，衡阳丛桂手亲移。\n何如此地栽桃李，春到千岩万壑知。",
        "dynasty": "宋",
        "collection_info": null
    },
    {
        "uuid": "fc2ce45ada2b2f47243ff82a0f8e0718",
        "title": "次零陵太守竞秀堂韵四首  其三",
        "author": "汪藻",
        "content": "从渠歌舞转头空，且索尊前一笑同。\n欲识使君真乐处，蒲团禅板是家风。",
        "dynasty": "宋",
        "collection_info": null
    },
    {
        "uuid": "5cb13a15fd61117d7c1b2bbec88ba12f",
        "title": "次零陵太守竞秀堂韵四首  其四",
        "author": "汪藻",
        "content": "桃花拈出自灵云，荐得伽陀独有君。\n无事时来观物化，妙高峰顶度朝曛。",
        "dynasty": "宋",
        "collection_info": null
    },
    {
        "uuid": "7ca827bb1352883df4ba1ed0a2980a53",
        "title": "次韵周圣举四首  其一",
        "author": "汪藻",
        "content": "斗酒相逢且缓觞，惜无妙曲恼周郎。\n愿吹江水添杯杓，不管春秋似许长。",
        "dynasty": "宋",
        "collection_info": null
    },
    {
        "uuid": "60b389e1523fd75ab3f688aa24f23f47",
        "title": "次韵周圣举四首  其二",
        "author": "汪藻",
        "content": "满眼晴江滟不收，浴凫飞鹭迥相俦。\n何须细话兴亡亊，今古从来貉一丘。",
        "dynasty": "宋",
        "collection_info": null
    },
    {
        "uuid": "63d68027f1a90424b114b18d634dcffd",
        "title": "次韵周圣举四首  其三",
        "author": "汪藻",
        "content": "弃甲高于熊耳山，大弨挂壁更须弯。\n从今江北江南柳，莫遣行人取次攀。",
        "dynasty": "宋",
        "collection_info": null
    },
    {
        "uuid": "0c67858cb2929b00e401e41747edb579",
        "title": "次韵周圣举四首  其四",
        "author": "汪藻",
        "content": "少妇中宵闻马嘶，晓看黄色上修眉。\n男儿一为功名死，肯向空山愁秭归。",
        "dynasty": "宋",
        "collection_info": null
    },
    {
        "uuid": "b1764469bd1cb59c4e5e806ef326fc0c",
        "title": "次韵蔡天任十首  其一",
        "author": "汪藻",
        "content": "江头山色旧所爱，倒影玉海空嶙峋。\n尔来处处作媚妩，似与世争眉黛新。",
        "dynasty": "宋",
        "collection_info": null
    },
    {
        "uuid": "38e8079ff64b6b3042ebe2d201191402",
        "title": "次韵蔡天任十首  其二",
        "author": "汪藻",
        "content": "幽人午枕梦清熟，书笔满床花自开。\n儿童误起听修竹，旧雨故人今不来。",
        "dynasty": "宋",
        "collection_info": null
    },
    {
        "uuid": "327f53c4bbbcc1e978d432e36bb9f58e",
        "title": "次韵蔡天任十首  其三",
        "author": "汪藻",
        "content": "我家君家一牛鸣，相见几何今露萤。\n要须来往成白首，痛饮共读离骚经。",
        "dynasty": "宋",
        "collection_info": null
    },
    {
        "uuid": "3f77f337e9c58d1cfea519d89e713a5a",
        "title": "次韵蔡天任十首  其四",
        "author": "汪藻",
        "content": "江南六月底风土，十日市无山鞠藭。\n不应梅子趁时节，自是国人愁寓公。",
        "dynasty": "宋",
        "collection_info": null
    },
    {
        "uuid": "5391c6a8c40fea2e48504871ff03190a",
        "title": "次韵蔡天任十首  其五",
        "author": "汪藻",
        "content": "君家食指如堵墙，不着斗酒求西凉。\n门前䆉稏三百亩，胜我笔耕无寸秧。",
        "dynasty": "宋",
        "collection_info": null
    },
    {
        "uuid": "5fa5a4ee7f80dcd2aba264b51bc03a0b",
        "title": "次韵蔡天任十首  其六",
        "author": "汪藻",
        "content": "关西老将争捐躯，帐下健儿思草枯。\n谁能捐粟百万斛，乞与绕树南飞乌。",
        "dynasty": "宋",
        "collection_info": null
    },
    {
        "uuid": "20fc5db9ce82c98f65be4f0b85ba8108",
        "title": "次韵蔡天任十首  其七",
        "author": "汪藻",
        "content": "山中种橘无千头，一饱未卜为君忧。\n长年有饭即吾土，问米贵贱还东流。",
        "dynasty": "宋",
        "collection_info": null
    },
    {
        "uuid": "85b0fef0738d3f81a4b3b6f822e74a85",
        "title": "次韵蔡天任十首  其八",
        "author": "汪藻",
        "content": "修廊过午夕阴合，蝴蝶满庭春草长。\n呼儿更卷帘数尺，要放晚晴升屋梁。",
        "dynasty": "宋",
        "collection_info": null
    },
    {
        "uuid": "de831defccc2f5c71d1824226c0afe79",
        "title": "次韵蔡天任十首  其九",
        "author": "汪藻",
        "content": "百年都卢能几日，况迫晼晚行归休。\n高车列鼎岂非欲，安步晚食差无忧。",
        "dynasty": "宋",
        "collection_info": null
    },
    {
        "uuid": "5142d76e96e40e3e32e1d12a1199d6af",
        "title": "次韵蔡天任十首  其一○",
        "author": "汪藻",
        "content": "中郎故是渥洼种，不受世人金络头。\n十年一衲作僧过，卧看烟雨明沙鸥。",
        "dynasty": "宋",
        "collection_info": null
    },
    {
        "uuid": "5a82a64cb3aeba8e42eb7ee1cd5d3d51",
        "title": "万上人将游三吴袖杼山居士赠言见过戏成两绝送之  其一",
        "author": "汪藻",
        "content": "参得汤休五字禅，一缾一钵去飘然。\n定知游历名山徧，吟入江湖万顷天。",
        "dynasty": "宋",
        "collection_info": null
    },
    {
        "uuid": "07b28c0049f0dd648abd4c0dcfe266d5",
        "title": "万上人将游三吴袖杼山居士赠言见过戏成两绝送之  其二",
        "author": "汪藻",
        "content": "韩子由来未识真，欲还澄观作诗人。\n若教早被儒冠误，那得云山自在身。",
        "dynasty": "宋",
        "collection_info": null
    },
    {
        "uuid": "9b6df8e18ef2b4b0cae6588f38455d95",
        "title": "还琏上人诗卷",
        "author": "汪藻",
        "content": "笔端游戏讵须频，短轴才开即可人。\n月映澄江梅映雪，比君犹自未清新。",
        "dynasty": "宋",
        "collection_info": null
    },
    {
        "uuid": "404d88aad70463cf7b15b431fae15073",
        "title": "或传有归期陈时发饷灵寿杖求诗",
        "author": "汪藻",
        "content": "圣恩端许返柴荆，便合跏趺过此生。\n九节烦君持送似，人间险处不重行。",
        "dynasty": "宋",
        "collection_info": null
    },
    {
        "uuid": "7c1ed02d3453d062f828464f6f87ed5b",
        "title": "银毫",
        "author": "汪藻",
        "content": "玉为蟾蜍冰作滴，乌丝栏开宝鸦墨。\n天孙夜拾瑶草归，醉舞银毫鬬春碧。",
        "dynasty": "宋",
        "collection_info": null
    },
    {
        "uuid": "30b1999a59aafa37ee46d448a609ae1d",
        "title": "即事二首  其一",
        "author": "汪藻",
        "content": "燕子将雏语夏深，绿槐庭院不多阴。\n西窗一雨无人见，展尽芭蕉数尺心。",
        "dynasty": "宋",
        "collection_info": null
    },
    {
        "uuid": "7a57e9f9f933f8ca2989ea711e9ed351",
        "title": "即事二首  其二",
        "author": "汪藻",
        "content": "双鹭能忙翻白雪，平畴许远涨清波。\n钩帘百顷风烟上，卧看青云载雨过。",
        "dynasty": "宋",
        "collection_info": null
    },
    {
        "uuid": "47047e98c0a3461f745a7c41093b01aa",
        "title": "杂诗  其一",
        "author": "汪藻",
        "content": "古屋清寒雪未消，小窗晴日展芭蕉。\n酸甘荔子清醇酒，更展青芽荐菊苗。",
        "dynasty": "宋",
        "collection_info": null
    },
    {
        "uuid": "ddc5569a6c7a2f83e907fbe26b4db00b",
        "title": "杂诗  其二",
        "author": "汪藻",
        "content": "碧窗凉簟惟便睡，露井无尘荫绿槐。\n梦入醉乡犹病渇，辘轳声到枕边来。",
        "dynasty": "宋",
        "collection_info": null
    },
    {
        "uuid": "ea498d6b15b06eeca2c75909fc9d1467",
        "title": "枯禅",
        "author": "汪藻",
        "content": "我行昔到虎溪头，俗气浮光两无尽。\n当时独指烟树杪，有士枯禅雪侵鬓。",
        "dynasty": "宋",
        "collection_info": null
    },
    {
        "uuid": "0019dc7729d1809169e85e103b84c60f",
        "title": "浴孙日熊叔雅有诗次其韵二首  其一",
        "author": "汪藻",
        "content": "休论臭腐与神奇，康乐还生谢客儿。\n我有浮溪农圃在，他年分付小樊迟。",
        "dynasty": "宋",
        "collection_info": null
    },
    {
        "uuid": "3048a8bc748f21ac73d075122cf8cbb3",
        "title": "浴孙日熊叔雅有诗次其韵二首  其二",
        "author": "汪藻",
        "content": "释氏梦中亲抱送，人言价重百车渠。\n阮家新妇得雄帖，还有数行中令书。",
        "dynasty": "宋",
        "collection_info": null
    },
    {
        "uuid": "3a0a1a9e674c3a356b96fa61cea3aecc",
        "title": "夜雨遣兴",
        "author": "汪藻",
        "content": "风雨鸣窗报客知，还孤月底探梅期。\n泉声犹自断还续，遥想栖禽无定枝。",
        "dynasty": "宋",
        "collection_info": null
    },
    {
        "uuid": "88483637e38d18c60c37c1e3c9315ca5",
        "title": "宿酇侯镇二首  其一",
        "author": "汪藻",
        "content": "当时踏月此长亭，鬓似河堤柳色青。\n今日重来堤树老，一簪华髪载寒星。",
        "dynasty": "宋",
        "collection_info": null
    },
    {
        "uuid": "1f344598e1faf637a85df3834d9068f4",
        "title": "宿酇侯镇二首  其二",
        "author": "汪藻",
        "content": "微凉初破候虫秋，水露草萤光不流。\n搔首与谁论往事，星河无语下城头。",
        "dynasty": "宋",
        "collection_info": null
    },
    {
        "uuid": "326de878edb606a3a3bf603ba8587e79",
        "title": "次韵何子应七月十八日书事二首  其一",
        "author": "汪藻",
        "content": "寄语江鸥莫浪猜，先生爱汝水潆洄。\n自从楚国灵均后，几箇骚人到此来。",
        "dynasty": "宋",
        "collection_info": null
    },
    {
        "uuid": "b0970486a63014040c4a075d6ada4f54",
        "title": "次韵何子应七月十八日书事二首  其二",
        "author": "汪藻",
        "content": "卧看山色懒扶舆，拟棹扁舟学钓鱼。\n谁似湘流知我意，秋来三得道州书。",
        "dynasty": "宋",
        "collection_info": null
    },
    {
        "uuid": "939e766436c255f9e2c03f76ffba3f46",
        "title": "吕丞相自天台寄示退老堂诗卷赋此二首  其一",
        "author": "汪藻",
        "content": "心如金石气如虹，整顿干坤指顾中。\n挽去暂成调鼎事，归来还作钓璜翁。\n东山胜践今人见，西洛耆年几客同。\n圮上一编浑未用，赤松那得便从公。",
        "dynasty": "宋",
        "collection_info": null
    },
    {
        "uuid": "3b34d037b43be62298ae8d03888fcadc",
        "title": "吕丞相自天台寄示退老堂诗卷赋此二首  其二",
        "author": "汪藻",
        "content": "我公英爽笑臞仙，来占东南古洞天。\n几度倾身安社稷，一朝袖手向林泉。\n长劳海内簪缨望，小作山中杖屦缘。\n谩使吴儿生意气，凉台燠馆记他年。",
        "dynasty": "宋",
        "collection_info": null
    },
    {
        "uuid": "a17201e62a0a6850d3c8058a939cff87",
        "title": "尽心堂为张丞相题",
        "author": "汪藻",
        "content": "道林岳麓天下无，下有万顷之重湖。\n羣山奇变水清泻，紫气合沓来中区。\n张公扶持宇宙了，天与此境为公娱。\n烟云冲融几席上，幻出百态供朝晡。\n那知公亦寓焉耳，胸中炯炯如冰壶。\n平生忠孝心铁石，不磨要与兹山俱。\n向来卜筑营草木，汲汲可笑平泉愚。\n何如坐以眼为界，卷藏云梦吞衡巫。\n主人归来头正黑，剑履未给黄门扶。\n我虽忘世世不尔，唾手行取东西都。\n谁云古今不相及，今见谢傅东山图。",
        "dynasty": "宋",
        "collection_info": null
    },
    {
        "uuid": "677079720b5b6ba48cffbcd140e4fb41",
        "title": "宿招贤馆",
        "author": "汪藻",
        "content": "儿时客衢州，尝过招贤馆。\n主人敬爱客，置驿极安便。\n堂前花作屏，堂后竹成援。\n人来铜步岭，路异玉玉县。\n回头四十载，兴废眼中见。\n重寻旧馆盟，井径无復辨。\n沉吟茂林缺，怅望佳石转。\n道逢里监门，难我曾识面。\n白头相劳苦，语已涕双泫。\n破屋为少留，天寒雨如线。",
        "dynasty": "宋",
        "collection_info": null
    },
    {
        "uuid": "4e7a1e0da9c7d1984dac2ec1aa998965",
        "title": "新安石砚",
        "author": "汪藻",
        "content": "冰蚕吐茧抽银忽，仙女鸣机号月窟。\n云绡裂断掷残繻，沦入空山作尤物。\n中书君老不任事，蛛网陶泓空俗骨。\n故令玉质傲松腴，万缕秋毫聊出没。",
        "dynasty": "宋",
        "collection_info": null
    },
    {
        "uuid": "f45558178a90506cca3a1b49a6d1d500",
        "title": "旅次",
        "author": "汪藻",
        "content": "一春略无十日晴，处处溪云将雨行。\n野田春水碧于镜，人影渡傍鸥不惊。\n桃花嫣然出篱笑，似开未开最有情。\n茅茨烟暝客衣湿，破梦午鸡啼一声。",
        "dynasty": "宋",
        "collection_info": null
    },
    {
        "uuid": "c673546e322de4c4d0bbcc83674432a9",
        "title": "题贺水部书画五首  其一",
        "author": "汪藻",
        "content": "茹芝商岭见时清，来望重瞳日月明。\n径去似知真主意，东游不为羡门生。",
        "dynasty": "宋",
        "collection_info": null
    },
    {
        "uuid": "8084c7d76b0dcdec0afba932d589bc72",
        "title": "题贺水部书画五首  其二",
        "author": "汪藻",
        "content": "枕中鸿宝谩纷如，尺素题诗已月余。\n何物弥明儿女语，刚云不解世间书。",
        "dynasty": "宋",
        "collection_info": null
    },
    {
        "uuid": "fee6394ba1358769685035ab4ca3ed7b",
        "title": "题贺水部书画五首  其三",
        "author": "汪藻",
        "content": "眼见嘉平忍更论，当时爵里至今存。\n子真何苦更名姓，白首区区守市门。",
        "dynasty": "宋",
        "collection_info": null
    },
    {
        "uuid": "5d210e6323bd7f06caa79c30c3ebcd2e",
        "title": "题贺水部书画五首  其四",
        "author": "汪藻",
        "content": "纷纷儿辈自名家，妙道从来岂有他。\n时以丹青写佛事，不妨柱史入流沙。",
        "dynasty": "宋",
        "collection_info": null
    },
    {
        "uuid": "667cae3542cf2659f75f1e97e49e0b37",
        "title": "题贺水部书画五首  其五",
        "author": "汪藻",
        "content": "风吹鸟迹落岩间，付与区中万古传。\n故遣诗人收拾得，要知身不是顽仙。",
        "dynasty": "宋",
        "collection_info": null
    },
    {
        "uuid": "931a36a58048ef8e742b6797e6aead3a",
        "title": "题日暮倚修竹图",
        "author": "汪藻",
        "content": "藁砧何在復凋年，兴在孤鸿落照边。\n遮莫春光无处着，只蒋修竹共婵娟。",
        "dynasty": "宋",
        "collection_info": null
    },
    {
        "uuid": "445751298f9ae7b1277717e3dc58d515",
        "title": "题大年小景",
        "author": "汪藻",
        "content": "忽惊坐上江天渺，半幅鹅溪写霜晓。\n风低黄芦潮欲到，平沙无人喧宿鸟。\n而来着眼应万里，开卷尺余那尽了。\n须知王孙寄笔力，平日气吞云梦小。\n故将点缀调儿辈，不待淋漓翻墨沼。\n滕王蛱蝶往谁并，曹霸骅骝今已少。\n坐令好事费百金，窗几短屏横轴绕。\n君家此本传几世，羁客见之先绝倒。\n江头历历旧行处，好在渔矶落寒潦。\n浮家泛宅归去来，还看飞鸿卧林杪。",
        "dynasty": "宋",
        "collection_info": null
    },
    {
        "uuid": "a89d73c9f6ea9e734345d6da41119a77",
        "title": "赠人",
        "author": "汪藻",
        "content": "拨炉应对夜语久，云灰消尽红金斗。\n君才合在殿阁间，簿书帷中不应有。\n且置玉堂风雨笔，来试牛刀霹雳手。",
        "dynasty": "宋",
        "collection_info": null
    },
    {
        "uuid": "809f2e7f6edb50d8a497188d67218418",
        "title": "徽宗皇帝灵驾发引挽词四首  其一",
        "author": "汪藻",
        "content": "图治八王上，增光六圣余。\n仁恩渐动植，文物揜诗书。\n未及金縢启，俄成玉帐虚。\n衣冠归故国，神已在化胥。",
        "dynasty": "宋",
        "collection_info": null
    },
    {
        "uuid": "23917899f1358aaa5ff1460f9b6c0a95",
        "title": "徽宗皇帝灵驾发引挽词四首  其二",
        "author": "汪藻",
        "content": "三雍无逸隽，四海屡丰年。\n嘉瑞标图谍，休功被管絃。\n鼎成龙即去，书远雁空传。\n多少承平老，遥悲杞国天。",
        "dynasty": "宋",
        "collection_info": null
    },
    {
        "uuid": "7c2f90b63fdeed115ce07c54554a5ab6",
        "title": "徽宗皇帝灵驾发引挽词四首  其三",
        "author": "汪藻",
        "content": "无心居大宝，有子传鸿钧。\n万里方终宴，千年忽上宾。\n地今纵禹葬，天不返虞巡。\n怆极皇情处，还观吉仗陈。",
        "dynasty": "宋",
        "collection_info": null
    },
    {
        "uuid": "8474bd80840531e596fb5564b0774998",
        "title": "徽宗皇帝灵驾发引挽词四首  其四",
        "author": "汪藻",
        "content": "七圣迷途后，宫车遂不回。\n乘云知益远，濡露但增哀。\n日卜天宁近，山依冰固开。\n千岩应更秀，从此是轩台。",
        "dynasty": "宋",
        "collection_info": null
    },
    {
        "uuid": "ef4850e0bdfde11bedeb42a39a96b4e3",
        "title": "隆佑皇太后挽词三首  其一",
        "author": "汪藻",
        "content": "四纪归坤极，三朝赖母临。\n德齐先后懿，恩及圣君深。\n册宝追崇祀，衰麻欲报心。\n哀荣千古事，谁復嗣徽音。",
        "dynasty": "宋",
        "collection_info": null
    },
    {
        "uuid": "fa18bbfbff575c05a11233a99bf16f23",
        "title": "隆佑皇太后挽词三首  其二",
        "author": "汪藻",
        "content": "化行江汉域，人喜翟车还。\n色养方无阻，神游遽莫扳。\n月沉长乐殿，云绕庆都山。\n不奉旋京驾，千秋惨圣颜。",
        "dynasty": "宋",
        "collection_info": null
    },
    {
        "uuid": "3916db9b62a70007bda3dbf4c9cc5892",
        "title": "隆佑皇太后挽词三首  其三",
        "author": "汪藻",
        "content": "德盛周文母，仪尊喾正妃。\n山河隳地载，星宿掩轩晖。\n此日哀笳曲，他年大练衣。\n越冈宁久驻，会有灞陵归。",
        "dynasty": "宋",
        "collection_info": null
    },
    {
        "uuid": "0f4280d28483c414fba94acf5dda041e",
        "title": "何郡王挽词二首  其一",
        "author": "汪藻",
        "content": "两纪中天侍冕旒，甘盘仍作济川舟。\n传家经术终黄阁，袖手功名未白头。\n身似留侯初出汉，葬如姬旦不忘周。\n千官祖奠城东陌，十里春风鼓吹忧。",
        "dynasty": "宋",
        "collection_info": null
    },
    {
        "uuid": "2035156b100604df2dd27b43abf21c3d",
        "title": "何郡王挽词二首  其二",
        "author": "汪藻",
        "content": "名标南国洞中天，胄出西京鼎足贤。\n早扈六蜚依日月，晚辞三事作神仙。\n马蹄忽到縢公室，鸡梦那逢谢傅年。\n一品真王对异姓，功臣今日数凌烟。",
        "dynasty": "宋",
        "collection_info": null
    },
    {
        "uuid": "dc4458cfa2f1e9b1797ee965a225372d",
        "title": "学士蒋公母挽词三首  其一",
        "author": "汪藻",
        "content": "举酒频华族，高堂有白头。\n生儿胜武子，偕老得黔娄。\n未免平反笑，俄惊孺慕忧。\n他年如辍社，牛女有悲秋。",
        "dynasty": "宋",
        "collection_info": null
    },
    {
        "uuid": "28e3f79997d926249a4bb8641980e934",
        "title": "学士蒋公母挽词三首  其二",
        "author": "汪藻",
        "content": "坐膝扶床处，人看七十稀。\n孤雏方反哺，双剑忽随飞。\n脂泽新封。",
        "dynasty": "宋",
        "collection_info": null
    },
    {
        "uuid": "e491fc88c8922044d8dd6e73d4b978f3",
        "title": "学士蒋公母挽词三首  其三",
        "author": "汪藻",
        "content": "才大惊余子，名高压四夷。\n雁书希世事，鵩赋暮年悲。\n习险从人在，杯圈旧事非。\n凄凉嘉树侧，无復板舆归。",
        "dynasty": "宋",
        "collection_info": null
    },
    {
        "uuid": "43ac99946567b858f3a2c7bb9642b47a",
        "title": "詹令人挽词二首  其一",
        "author": "汪藻",
        "content": "小隐严陵下，当年得孟光。\n里师为妇顺，子庆事亲长。\n洲橘应还熟，庭萱遂不芳。\n他年冠盖会，来看伏牛冈。",
        "dynasty": "宋",
        "collection_info": null
    },
    {
        "uuid": "c8f63a80dd6c5e17253b6d75be7e0c8f",
        "title": "詹令人挽词二首  其二",
        "author": "汪藻",
        "content": "有子皆通籍，迎扶出万山。\n色难三釜外，眉寿百年间。\n帝渥书泥紫，儿嬉服綵班。\n空成潘岳赋，无復板舆还。",
        "dynasty": "宋",
        "collection_info": null
    },
    {
        "uuid": "cdae78a59c3e62d1d725336c91fe1716",
        "title": "天台道中",
        "author": "汪藻",
        "content": "渺渺孤程逐雁飞，茫茫平野见人稀。\n水纹萦石作虫篆，麦陇挂山如衲衣。\n日月尚留沧海照，山川盍护翠华归。\n春风自满江南岸，不管人间万事非。",
        "dynasty": "宋",
        "collection_info": null
    },
    {
        "uuid": "604e1408e00603dbc3ea6219fb6ad517",
        "title": "归州",
        "author": "汪藻",
        "content": "写真不怨毛延寿，视死还同屈大夫。\n异世同乡俱薄命，空令千载起嗟吁。",
        "dynasty": "宋",
        "collection_info": null
    },
    {
        "uuid": "7ae15a057b1d1635cb52e520043bb0b3",
        "title": "蚕妇行",
        "author": "汪藻",
        "content": "树头恰恰晴鸠喜，上巳人家扫蚕蚁。\n纸窗茅屋春雨寒，买炭添炉中夜起。\n平明采叶晞露痕，随刀翠缕如丝匀。\n三眠欲食春已老，旋炊新麦祀蚕神。\n咽明足紧解丝簇，犹向前溪问茅卜。\n东邻西里想殷勤，借问今年几分熟。\n缲车轧轧桑阴凉，主家人立鸿雁行。\n丝成不得半缕着，一生麻纻随风霜。",
        "dynasty": "宋",
        "collection_info": null
    },
    {
        "uuid": "4b77cf49687e669ea6aba8c12f6f0fe5",
        "title": "琴高鱼",
        "author": "汪藻",
        "content": "百川萃南州，水族何磊砢。\n其间琴高鱼，初未列楚些。\n岂堪陪薧鲜，裁用当殽果。\n土人私自珍，千里事封裹。\n遂令四方传，噍嚼亦云颇。\n俗云琴高生，控鲤宛溪左。\n灵踪散如烟，遗鬣尚余颗。\n向来骑鲸人，逸驾尝慕我。\n不应当时游，反用此么么。\n得非效齐谐，怪者记之过。\n彭越小如钱，踪迹由汉祸。\n越书载王余，变化更微琐。\n因知天地间，人莫穷物伙。\n区区于其中，臆决盖不可。\n僞真吾何知，且用慰颐朵。",
        "dynasty": "宋",
        "collection_info": null
    },
    {
        "uuid": "2f6d993eda3de5bc38e874960e9b566e",
        "title": "余杭道中",
        "author": "汪藻",
        "content": "过境全疑道若穷，萦纡百转曲回通。\n人行山顶半天上，舟绕溪流乱石中。\n狱讼已无前世号，衣冠犹有古人风。\n纔归又见争相庆，共听歌谣万室同。",
        "dynasty": "宋",
        "collection_info": null
    },
    {
        "uuid": "391cf67bb8e3cb7c250ade09657367fd",
        "title": "桃源行",
        "author": "汪藻",
        "content": "祖龙门外神传璧，方士犹言仙可得。\n东行欲与羡门亲，咫尺蓬莱沧海隔。\n那知平地有青春，只属寻常避世人。\n关中日月空万古，花下山川长一身。\n中原别后无消息，闻说胡尘因感昔。\n谁教晋鼎判东西，却愧秦城恨南北。\n人间万事愈可怜，此地当时亦偶然。\n何事区区汉天子，种桃辛苦望长年。",
        "dynasty": "宋",
        "collection_info": null
    },
    {
        "uuid": "ac6a15ccf82f904092304446edbe9b01",
        "title": "谢端明遣骑送酒",
        "author": "汪藻",
        "content": "十样华樽照荜门，儿童歌舞彻比邻。\n他乡忽作青州梦，新岁初尝白堕春。\n敢谓五浆骇先馈，且欣一盏便醺人。\n扶衰却老皆公惠，肯学刘伶祀鬼神。",
        "dynasty": "宋",
        "collection_info": null
    },
    {
        "uuid": "51fa5e756499c0c16ecd7e719bc40f1a",
        "title": "寄何山慧老",
        "author": "汪藻",
        "content": "一见蝉联话不休，别来林壑又经秋。\n每思树杪闻清磬，几欲沙边具小舟。\n未办眼前茅一把，谁知身后橘千头。\n远公社裏栽莲处，他日还能着我不。",
        "dynasty": "宋",
        "collection_info": null
    },
    {
        "uuid": "be9fac9afea9aa5b39bdbdf2880d5572",
        "title": "题葆真阁",
        "author": "汪藻",
        "content": "溪山上下碧相寻，中有幽人妙陆沉。\n自古几人能转物，平生万事要刳心。\n清风不动竹阴直，白日有余春意深。\n世论未宜轻小隐，可能朝市胜山林。",
        "dynasty": "宋",
        "collection_info": null
    },
    {
        "uuid": "1162338052346337f77c58657c907296",
        "title": "附舶船送荔子",
        "author": "汪藻",
        "content": "千里云飘破浪开，使君知道荔枝来。\n未尝玉井醍醐味，先看金盘火齐堆。\n肯作浪题霜后橘，聊同驰寄陇头梅。\n到头应遣纤纤手，笑擘轻红噢酒杯。",
        "dynasty": "宋",
        "collection_info": null
    },
    {
        "uuid": "63c2f5e1664e1f3a3e94027d76c7c50e",
        "title": "相如",
        "author": "汪藻",
        "content": "词气纵横亦壮夫，低回功业独何如。\n可怜封禅遗忠意，魂魄应须愧史鱼。",
        "dynasty": "宋",
        "collection_info": null
    },
    {
        "uuid": "62c8f794ed719b479c665701c2d82f03",
        "title": "过定香寺",
        "author": "汪藻",
        "content": "雨痕狼藉龙挂虚，风林岑蔚枭哺雏。\n一川窈窕水云国，百家世世封樵渔。\n钟来木杪知有寺，杖藜起踏苍烟孤。\n溪山清明搀楚尾，台殿倾圮存唐余。",
        "dynasty": "宋",
        "collection_info": null
    },
    {
        "uuid": "0f5b798d42b6f0065478444887b934a1",
        "title": "吴江",
        "author": "汪藻",
        "content": "好在松江水，丁年忆此过。\n垂垂梅子雨，细细麯尘波。\n花老千头橘，香闻数丈荷。\n百忧今已矣，搔首意如何。",
        "dynasty": "宋",
        "collection_info": null
    },
    {
        "uuid": "96bc3c3b592a6d3c94b86741a5ac0e10",
        "title": "题晋祠",
        "author": "汪藻",
        "content": "一脉泉随天地老，悠然洗尽半生心。\n欲令惠及生民远，须道仁同此水深。\n圣母慈灵昭往古，高题崇号重来今。\n登祠拜罢秋无际，目极西成万亩阴。",
        "dynasty": "宋",
        "collection_info": null
    },
    {
        "uuid": "ee393099b0d4c28d3db1dc6b0905b13b",
        "title": "过靖安镇",
        "author": "汪藻",
        "content": "樯竿历历表中流，瞑宿河堤古驿头。\n天遣山川浑着月，人将榆柳共惊秋。",
        "dynasty": "宋",
        "collection_info": null
    },
    {
        "uuid": "331e7d248de3b117ee67413a54daed67",
        "title": "过五岭",
        "author": "汪藻",
        "content": "蜀道如天世路稀，那知五岭与云齐。\n登临直上凌霄去，仰视何妨稳步跻。\n仁杰思亲聊税驾，王尊念国欲鞭蹄。\n往还勿谓兹山险，更有无穷万丈溪。",
        "dynasty": "宋",
        "collection_info": null
    },
    {
        "uuid": "b4499fe5ff073bce4dc36b97f8af3566",
        "title": "宿焦山方丈",
        "author": "汪藻",
        "content": "明发理烟艇，欢言济遥岑。\n盘涡沸风雨，稍辨钟磬音。\n行行并疏柳，迎客多幽禽。\n扶舆上荦确，始见江湖深。\n台殿明海色，嵌空忆龙吟。\n修廊延客步，妙香慰人心。\n遐眺未云极，千岩忽秋阴。\n孤月欲生岭，诸天悉浮金。\n兹游倍奇绝，况接支道林。\n夜语不知旦，虚窗对横参。\n人间惊毫末，物外雄窥临。\n稽首悟真理，微生安所任。\n苍崖有奇字，霜干约重寻。",
        "dynasty": "宋",
        "collection_info": null
    },
    {
        "uuid": "2c80d75ae43f5bd6f366bdc99142e0fd",
        "title": "宿上方院",
        "author": "汪藻",
        "content": "问津渔子浦，休驾法王城。\n一雨夜来过，数峰烟际明。\n藤萝月不到，钟磬寒愈清。\n信美欲归去，村鹃如放声。",
        "dynasty": "宋",
        "collection_info": null
    },
    {
        "uuid": "e52e8eeb304d738a8d3cba7b493bf9d0",
        "title": "句  其一",
        "author": "汪藻",
        "content": "敌帐梦回惊日处，都城心切望云时。",
        "dynasty": "宋",
        "collection_info": null
    },
    {
        "uuid": "3031e8d943168044990bd2edc56162f8",
        "title": "句  其二",
        "author": "汪藻",
        "content": "班立青云腰佩玉，手持洪造印涂金。",
        "dynasty": "宋",
        "collection_info": null
    },
    {
        "uuid": "3b40e540b1abeb03701fab4475474777",
        "title": "句  其三",
        "author": "汪藻",
        "content": "野田无雨出龟兆，湖水得风生縠纹。",
        "dynasty": "宋",
        "collection_info": null
    },
    {
        "uuid": "46f805c040539f8d3503e54214b55de9",
        "title": "句  其四",
        "author": "汪藻",
        "content": "路行归雁不到处，家在长江欲尽头。",
        "dynasty": "宋",
        "collection_info": null
    },
    {
        "uuid": "8183aa39b8fbcb4339790957834ee671",
        "title": "句  其六",
        "author": "汪藻",
        "content": "欲识庆源何自远，大川东去未渠央。",
        "dynasty": "宋",
        "collection_info": null
    },
    {
        "uuid": "359f1516a6d5b9ad8e917878c5ef2e9a",
        "title": "句  其七",
        "author": "汪藻",
        "content": "寒无蟹螯持，犹觉非故围。",
        "dynasty": "宋",
        "collection_info": null
    },
    {
        "uuid": "7ff6d27ddaa6c6b921cd5cd851a801c4",
        "title": "句  其八",
        "author": "汪藻",
        "content": "三君赫奕今谁在，百谪风流故自贤。",
        "dynasty": "宋",
        "collection_info": null
    },
    {
        "uuid": "ed4e6051db77367ffbd182780f1558af",
        "title": "句  其九",
        "author": "汪藻",
        "content": "应物聊为小乘禅。",
        "dynasty": "宋",
        "collection_info": null
    }
]