[
    {
        "uuid": "9ac7429aebd341e7011f29829dbaf858",
        "title": "偈颂一百五十首  其一",
        "author": "释心月",
        "content": "寰中天子勑，塞外将军令。\n佛祖出头，也须乞命。\n今日合作么生，将逐符行。",
        "dynasty": "宋",
        "collection_info": null
    },
    {
        "uuid": "480fa33436bc3cd35ad56f59b5cfe1bc",
        "title": "偈颂一百五十首  其二",
        "author": "释心月",
        "content": "披牯牛皮，辊瞎馿队。\n带水拖泥，东倒西㹠。\n黄梅七百无人会。",
        "dynasty": "宋",
        "collection_info": null
    },
    {
        "uuid": "2d2c8e715981090c6fb05fab642265a7",
        "title": "偈颂一百五十首  其三",
        "author": "释心月",
        "content": "元正启祚，万物咸新。\n山形拄丈子，只么黑鳞皴，时来也解笑翻身。\n倒腹倾肠为君说，唱歌须是帝乡人。",
        "dynasty": "宋",
        "collection_info": null
    },
    {
        "uuid": "750aa6ba8fb719be4812a218be2759ad",
        "title": "偈颂一百五十首  其四",
        "author": "释心月",
        "content": "忌口自然诸病减，多情未免有时劳。\n贫居动便成违顺，只得清闲一味高。",
        "dynasty": "宋",
        "collection_info": null
    },
    {
        "uuid": "dc70d2830a447b2bea0446ea82697a2b",
        "title": "偈颂一百五十首  其五",
        "author": "释心月",
        "content": "连城之璧本无瑕，何事生来便撒沙。\n跛脚阿师知落处，好冤家有恶冤家。",
        "dynasty": "宋",
        "collection_info": null
    },
    {
        "uuid": "47dcbc557ed33bb770cdc92678dc7c09",
        "title": "偈颂一百五十首  其六",
        "author": "释心月",
        "content": "金乌飞，玉兔走。\n目前事，看不透。\n十日前，五日后，谁敢咳嗽。",
        "dynasty": "宋",
        "collection_info": null
    },
    {
        "uuid": "d6f9065a05217af4a92ddb89a4cf2a5f",
        "title": "偈颂一百五十首  其七",
        "author": "释心月",
        "content": "无背面，有孔窍，转相亲，转料掉。\n凤台平，石城小。\n日下孤灯，果然失照。",
        "dynasty": "宋",
        "collection_info": null
    },
    {
        "uuid": "a6f8a669edfa69dfa551f120a2d3bb3a",
        "title": "偈颂一百五十首  其八",
        "author": "释心月",
        "content": "竺土大僊心，东西密相付。\n谨白参玄人，光阴莫虚度。",
        "dynasty": "宋",
        "collection_info": null
    },
    {
        "uuid": "7e5aaebfc19a38e203a7976e32ddc322",
        "title": "偈颂一百五十首  其九",
        "author": "释心月",
        "content": "与么则易，不与么则难。\n不与么则易，与么则难。\n金乌飞上玉栏干，眨上眉毛子细看。",
        "dynasty": "宋",
        "collection_info": null
    },
    {
        "uuid": "298f3a1fb6343d66ff7708f8829d3829",
        "title": "偈颂一百五十首  其一○",
        "author": "释心月",
        "content": "上刀山，攀剑树。\n双暗双明，裂开捻聚。\n倒跨杨岐三脚馿，踢断岩头末后句。\n谁是其人，目前荐取。",
        "dynasty": "宋",
        "collection_info": null
    },
    {
        "uuid": "17acee09060d2dba4c1cd06338812454",
        "title": "偈颂一百五十首  其一一",
        "author": "释心月",
        "content": "一即三，三即一。\n剩则不足，少则有余。\n相续得去底，道将一句来。\n七十三，八十四。",
        "dynasty": "宋",
        "collection_info": null
    },
    {
        "uuid": "7722914b8f44ba71bc65ff993c857149",
        "title": "偈颂一百五十首  其一二",
        "author": "释心月",
        "content": "一叶落，天下秋，布袋今朝又解头。\n古路不曾生寸草，慈明何事过汾州。",
        "dynasty": "宋",
        "collection_info": null
    },
    {
        "uuid": "b83eaea25d6786609f6455e9d66aa7ca",
        "title": "偈颂一百五十首  其一三",
        "author": "释心月",
        "content": "夜寒错认定盘星，金屑霏霏翳眼睛。\n教坏平人至今日，惺惺刬地不惺惺。",
        "dynasty": "宋",
        "collection_info": null
    },
    {
        "uuid": "ecd4ed1aac0a1e2e56e46cf4ee7edd49",
        "title": "偈颂一百五十首  其一四",
        "author": "释心月",
        "content": "频频唤汝不归家，贪向门前撮土沙。\n每到年年三月裏，满城开尽牡丹花。",
        "dynasty": "宋",
        "collection_info": null
    },
    {
        "uuid": "4d9ef8087b4d624c5b14784763baf0c4",
        "title": "偈颂一百五十首  其一五",
        "author": "释心月",
        "content": "九旬禁足，三月护生。\n护生须杀，禁足须行。\n云收天迥，雨过山青。\n出门句裏入门句，鼻直眼横眉亦横。",
        "dynasty": "宋",
        "collection_info": null
    },
    {
        "uuid": "0f34a5b9d0d9a87a341fbf47c9295dff",
        "title": "偈颂一百五十首  其一六",
        "author": "释心月",
        "content": "一夏三箇月，已过两箇月。\n子细好生观，只余一箇月。\n说与林下人，莫空度岁月。",
        "dynasty": "宋",
        "collection_info": null
    },
    {
        "uuid": "e818a23743822ac76c2f5e2ea275cc83",
        "title": "偈颂一百五十首  其一七",
        "author": "释心月",
        "content": "一九二九，百拙千丑。\n昨日今朝，地迥天寥。\n少林门下客，立处雪齐腰，千载令人恨不消。",
        "dynasty": "宋",
        "collection_info": null
    },
    {
        "uuid": "1612c367572b05e89c9b35bdc8e6dd25",
        "title": "偈颂一百五十首  其一八",
        "author": "释心月",
        "content": "打圆相，女人拜。\n老杨岐，偏捏怪，依稀兔子吃牛奶。\n今日熏香瀹盏茶，岂是贫人思旧债。",
        "dynasty": "宋",
        "collection_info": null
    },
    {
        "uuid": "b2a78234e3a447a5dffc1ba71a838ea2",
        "title": "偈颂一百五十首  其一九",
        "author": "释心月",
        "content": "一夜春风浩浩，拂尽千花百草。\n十二危楼一倚栏，珊瑚枝头日杲杲。",
        "dynasty": "宋",
        "collection_info": null
    },
    {
        "uuid": "6768c254eb793f6a1ecd0fd90e0d958b",
        "title": "偈颂一百五十首  其二○",
        "author": "释心月",
        "content": "拄杖子，无规绳，有准则。\n长不得，短不得，恰好亦不得。",
        "dynasty": "宋",
        "collection_info": null
    },
    {
        "uuid": "6afbc1de984db4c7aedbc7e69fbce40f",
        "title": "偈颂一百五十首  其二一",
        "author": "释心月",
        "content": "得也与么，未得也与么。\n寒灰烧杀人，冷地不可卧。\n丹霞烧木佛，因甚院主眉鬚堕。",
        "dynasty": "宋",
        "collection_info": null
    },
    {
        "uuid": "ea12b1d3d76fc538e1a69b2a40a32013",
        "title": "偈颂一百五十首  其二二",
        "author": "释心月",
        "content": "六阴剥，一阳復。\n寒谷交肩，春容可掬。\n少室山高难措足，断絃须是鸾胶续。",
        "dynasty": "宋",
        "collection_info": null
    },
    {
        "uuid": "5eefe8dd76561d4455b7ad7f4a97e0f4",
        "title": "偈颂一百五十首  其二三",
        "author": "释心月",
        "content": "闹中静悄悄，静中闹浩浩。\n侧耳听不闻，举步行不到。\n没誵讹，勿寻讨。\n鸦作鸦鸣，鹊作鹊噪。",
        "dynasty": "宋",
        "collection_info": null
    },
    {
        "uuid": "97020e53491fca917f1282e68c94a353",
        "title": "偈颂一百五十首  其二四",
        "author": "释心月",
        "content": "至人无己，言犹在耳。\n万法作本根，天地相终始。\n一占帝与九龄梦，三听山呼万岁声。",
        "dynasty": "宋",
        "collection_info": null
    },
    {
        "uuid": "6c9052666b0bb7cb0b89cc02dbe35e18",
        "title": "偈颂一百五十首  其二五",
        "author": "释心月",
        "content": "九年面壁，有理难伸。\n三日耳聋，无辞可措。\n堪悲堪笑，自昔自今。\n尽道以心传心，一向将错就错。\n年代深远，疑案难稽。\n既然呷汁罪同，合与一状领过。",
        "dynasty": "宋",
        "collection_info": null
    },
    {
        "uuid": "28a34b4bb418b09890d43649d3a82ec6",
        "title": "偈颂一百五十首  其二六",
        "author": "释心月",
        "content": "月不破五，岁不满百。\n窄处放教宽，宽处捻教窄。\n如冲天之俊鹞，如当路之白额。\n敢有近傍者么，骼。",
        "dynasty": "宋",
        "collection_info": null
    },
    {
        "uuid": "d47c03de78b8c0b9ac45aa33cf2d978a",
        "title": "偈颂一百五十首  其二七",
        "author": "释心月",
        "content": "九十日安居，二千年圣制。\n念念三世十方，步步十方三世。\n何如闹市裏保寿面目全露，肉案头盘山自心密契。\n使府近有指挥，不许攀条援例。",
        "dynasty": "宋",
        "collection_info": null
    },
    {
        "uuid": "8311407b4dd93af497937d859baca00a",
        "title": "偈颂一百五十首  其二八",
        "author": "释心月",
        "content": "六月火边坐，有眼无耳朶。\n铁蛇钻不入，铁牛衝不破。",
        "dynasty": "宋",
        "collection_info": null
    },
    {
        "uuid": "6d45be5d3be0ef275cea9fdb96e85ada",
        "title": "偈颂一百五十首  其二九",
        "author": "释心月",
        "content": "散夏余五日，那事稳也未。\n争似长汀子，低头打觉睡。\n不管你金乌东昇，玉兔西坠。\n生死到来，甚处回避。\n低声低声，墙壁有耳。",
        "dynasty": "宋",
        "collection_info": null
    },
    {
        "uuid": "313fb2345967f6ed820261540226e374",
        "title": "偈颂一百五十首  其三○",
        "author": "释心月",
        "content": "古人底，今人底。\n道着道不着，一场没巴鼻。\n象王回旋，师子游戏，洎合扶不起。",
        "dynasty": "宋",
        "collection_info": null
    },
    {
        "uuid": "9bda80a2a4dc82349c093966102bc31c",
        "title": "偈颂一百五十首  其三一",
        "author": "释心月",
        "content": "去年今年，八月九月。\n一树两树，丹桂离披。\n三枝四枝，黄花漏泄。\n于斯见面不相逢，于斯相逢復相别。\n老丰干心未歇，骑箇无齿大虫，只管见人饶舌。\n阿呵呵，南北东西，一团生铁。",
        "dynasty": "宋",
        "collection_info": null
    },
    {
        "uuid": "676c58539bd83c686bc2692615c00983",
        "title": "偈颂一百五十首  其三二",
        "author": "释心月",
        "content": "瓯峰布铁连阵，我曾长袖拂开。\n瓯峰掷金刚圈，我曾铁鞭击碎。\n没仇雠处起仇雠，无怨对中作怨对。\n今日何以报之，报之以此为最。",
        "dynasty": "宋",
        "collection_info": null
    },
    {
        "uuid": "f6c6dd4a814dc662df7721bcd18338c9",
        "title": "偈颂一百五十首  其三三",
        "author": "释心月",
        "content": "以大圆觉，为我伽蓝。\n过去诸佛罪不重科，见在菩萨理无曲断。\n未来学人，咄，切忌草裏辊。",
        "dynasty": "宋",
        "collection_info": null
    },
    {
        "uuid": "eb9183fafcef756eca58f3b04c17c9ef",
        "title": "偈颂一百五十首  其三四",
        "author": "释心月",
        "content": "去年七月十五，去去留之不住。\n今年七月十五，住住推之不去。\n去也师子翻身，住也象王回顾。",
        "dynasty": "宋",
        "collection_info": null
    },
    {
        "uuid": "cf7af56047e2e4d4abc15c084c641553",
        "title": "偈颂一百五十首  其三五",
        "author": "释心月",
        "content": "混不得，类不齐，六爻宛转见重离。\n夜深下视千山白，不是其中人不知。",
        "dynasty": "宋",
        "collection_info": null
    },
    {
        "uuid": "199044011442a92567b9b02d369fea58",
        "title": "偈颂一百五十首  其三六",
        "author": "释心月",
        "content": "我有一言，彻根彻源。\n举之不全，听之不圆。\n拟问如何，苍天苍天。",
        "dynasty": "宋",
        "collection_info": null
    },
    {
        "uuid": "bdf9392b373d0da66a00c64c6af5dbf8",
        "title": "偈颂一百五十首  其三七",
        "author": "释心月",
        "content": "我有一语，通今贯古。\n全主全宾，全规全矩。\n直下承当，未敢相许。",
        "dynasty": "宋",
        "collection_info": null
    },
    {
        "uuid": "b211eab0e3eff70906e4312679138899",
        "title": "偈颂一百五十首  其三八",
        "author": "释心月",
        "content": "我有一机，对面提持。\n石火莫及，电光罔追。",
        "dynasty": "宋",
        "collection_info": null
    },
    {
        "uuid": "7322a0bc73b9db43b4343b8899d71213",
        "title": "偈颂一百五十首  其三九",
        "author": "释心月",
        "content": "我有一要，千差齐照。\n未曾拈花，不劳微笑。\n拟问如何，云横海峤。",
        "dynasty": "宋",
        "collection_info": null
    },
    {
        "uuid": "30b2d20b5e80c684216849e07c2cae5e",
        "title": "偈颂一百五十首  其四○",
        "author": "释心月",
        "content": "我有一句，非默非语。\n日用见成，一时分付，依前罔措。",
        "dynasty": "宋",
        "collection_info": null
    },
    {
        "uuid": "2fcd9ae3f5cff2d9325f8e4b91685587",
        "title": "偈颂一百五十首  其四一",
        "author": "释心月",
        "content": "跛跛挈挈，列列𦩘𦩘。\n跛跛挈挈处，匙挑不上。\n列列𦩘𦩘时，炎天散雪。\n十有二年，来住此地，杨岐家风，未曾漏泄。\n今漏泄，秤锤元是一团铁。",
        "dynasty": "宋",
        "collection_info": null
    },
    {
        "uuid": "c6b0b8f174be9a18195fbcd39f1b6adb",
        "title": "偈颂一百五十首  其四二",
        "author": "释心月",
        "content": "烹金之炉，铸人之模，浄名一默。\n国师三呼，你诸人又向甚么处摸索。",
        "dynasty": "宋",
        "collection_info": null
    },
    {
        "uuid": "6a9977d5c8aeaddd436e7b0ae012e0d0",
        "title": "偈颂一百五十首  其四三",
        "author": "释心月",
        "content": "青山白云，红尘闹市，见成公案，理当即行。\n为什么不知有，公验分明。",
        "dynasty": "宋",
        "collection_info": null
    },
    {
        "uuid": "a9f8596887eb6ed9227d67606b128766",
        "title": "偈颂一百五十首  其四四",
        "author": "释心月",
        "content": "山遥海阔古兰若，月白风清老比丘。\n万象森罗总宾客，相逢莫不小低头。",
        "dynasty": "宋",
        "collection_info": null
    },
    {
        "uuid": "31efeef413c83a18900237f2a0f2513f",
        "title": "偈颂一百五十首  其四五",
        "author": "释心月",
        "content": "出得尘来又入尘，休论便重復便轻。\n试看门外清溪水，动静由来一样清。",
        "dynasty": "宋",
        "collection_info": null
    },
    {
        "uuid": "2b041dbbd7eee8df7a4de8b1607c4d52",
        "title": "偈颂一百五十首  其四六",
        "author": "释心月",
        "content": "一番风雨送寒来，底事开炉炉未开。\n寄语参玄诸上士，冷湫湫处且相隈。",
        "dynasty": "宋",
        "collection_info": null
    },
    {
        "uuid": "57292da7c9e7ab0ea84bb10eaa141f5c",
        "title": "偈颂一百五十首  其四七",
        "author": "释心月",
        "content": "厨库对僧堂，三门朝佛殿。\n南来与北来，一见一切见。",
        "dynasty": "宋",
        "collection_info": null
    },
    {
        "uuid": "7103fec307a24ebac4b380b20e804440",
        "title": "偈颂一百五十首  其四八",
        "author": "释心月",
        "content": "昼见日，夜见星，妙高山色青又青。\n便与么去，不惟打失鼻孔，亦乃失却眼睛。\n且过在于何，黄河从源浊。",
        "dynasty": "宋",
        "collection_info": null
    },
    {
        "uuid": "7514ba41c00d9043c5bfc7c05fbe0c68",
        "title": "偈颂一百五十首  其四九",
        "author": "释心月",
        "content": "瓯阜山头，龙蛇阵上，将头不猛，累及三军。\n自此江西湖南，便与么去，吴山蜀水，纷纷纭纭。\n重城夜月，青山白云，一度思君復恨君。",
        "dynasty": "宋",
        "collection_info": null
    },
    {
        "uuid": "21f15c5ffe695994a36298c56fb5c0e8",
        "title": "偈颂一百五十首  其五○",
        "author": "释心月",
        "content": "赤心报国丈夫儿，进退存亡己自知。\n盖世英雄宁畏死，一时忠勇更无谁。\n冶城夜月将军墓，蒋岳春云武帝祠。\n从此龙光山下寺，龟哥也着载丰碑。",
        "dynasty": "宋",
        "collection_info": null
    },
    {
        "uuid": "4c91bfec4a2268d7c63b5ac1ac80e6ee",
        "title": "偈颂一百五十首  其五一",
        "author": "释心月",
        "content": "三月二十五，芳春余几许。\n一道平常心，颠言及倒语。\n谩道举手摘杨花，那知漫空飞柳絮。\n趁流光，猛提取。\n吃粥了也，洗钵盂去。",
        "dynasty": "宋",
        "collection_info": null
    },
    {
        "uuid": "e1fb2037489a245c693f9b1e21a35160",
        "title": "偈颂一百五十首  其五二",
        "author": "释心月",
        "content": "不见一法在门外，平地无端自活埋。\n若是金毛师子子，急须移步入门来。",
        "dynasty": "宋",
        "collection_info": null
    },
    {
        "uuid": "f02f885eafbf06cbff5a1da9e767598f",
        "title": "偈颂一百五十首  其五三",
        "author": "释心月",
        "content": "禅禅万万千，眉插鬓，耳垂肩。\n千花影裏，百草头颠。\n或时虚空裏钉橛，或时旱地上生莲，引得寒山子笑掀天。\n吟得新诗一两联，足成三百篇。",
        "dynasty": "宋",
        "collection_info": null
    },
    {
        "uuid": "4896512fd2d7500a6e47b0a6081a7aad",
        "title": "偈颂一百五十首  其五四",
        "author": "释心月",
        "content": "青山为家，白云作户。\n稳密田园，鸦飞不度。\n皷腹台前一转头，不觉四月二十五。",
        "dynasty": "宋",
        "collection_info": null
    },
    {
        "uuid": "2afceb02e0fec4d6b189d1f0c82dbcdf",
        "title": "偈颂一百五十首  其五五",
        "author": "释心月",
        "content": "长安甚闹，我国晏然。\n古人一期酬对，不妨奇特。\n未有出身之路，唤什么作我国。\n纵遇锋刀常坦坦，假饶毒药也闲闲。",
        "dynasty": "宋",
        "collection_info": null
    },
    {
        "uuid": "380692ad37d4ba9197cd3f1eadddac17",
        "title": "偈颂一百五十首  其五六",
        "author": "释心月",
        "content": "一句如铁橛子，少室秤提不起，曹溪摇撼不动。\n有伎俩者一任左扶右持，无伎俩者不妨全体受用。\n巴蓬集壁，去天一尺。",
        "dynasty": "宋",
        "collection_info": null
    },
    {
        "uuid": "9160e3cdf87d66c0c936cbf8bae94381",
        "title": "偈颂一百五十首  其五七",
        "author": "释心月",
        "content": "鳞皴拄杖子，非长亦非短。\n东行西行处十分着力，归家稳坐时一味不管。\n着力处是我同流，不管时吾之道伴。\n且道伴同流是一是二，见成公案。",
        "dynasty": "宋",
        "collection_info": null
    },
    {
        "uuid": "d49a41c67ebc885c5fe41ead2e2343aa",
        "title": "偈颂一百五十首  其五八",
        "author": "释心月",
        "content": "龙蟠虎踞，今古嶷然。\n楚水秦淮，滔滔无间。",
        "dynasty": "宋",
        "collection_info": null
    },
    {
        "uuid": "4277f5e83025996fe1fc8a791c7a7e65",
        "title": "偈颂一百五十首  其五九",
        "author": "释心月",
        "content": "玉转珠回着眼看，有相干处没相干。\n只将此箇以为主，一剑倚天星斗寒。",
        "dynasty": "宋",
        "collection_info": null
    },
    {
        "uuid": "b8edce7f3e233cca671c9ae04c288417",
        "title": "偈颂一百五十首  其六○",
        "author": "释心月",
        "content": "进一步，退一步，镢头镢底无回互。\n以一机，夺一机，没便宜处讨便宜。\n插锹叉手田中事，是即担泉带月归。",
        "dynasty": "宋",
        "collection_info": null
    },
    {
        "uuid": "5a3387335367b240286b341e2a228121",
        "title": "偈颂一百五十首  其六一",
        "author": "释心月",
        "content": "蜀山楚水，江北江南。\n步步稳密，念念相谙。\n前三三后三三，眨上眉毛早不堪。",
        "dynasty": "宋",
        "collection_info": null
    },
    {
        "uuid": "486d0d0df55c91a105e0dbd8ff026c09",
        "title": "偈颂一百五十首  其六二",
        "author": "释心月",
        "content": "凛凛孤风藏不得，倒骑角虎出山来。\n大唐国裏人无数，糓酒糓糟唤不回。\n唤得回，笑容未动，牙爪先开。",
        "dynasty": "宋",
        "collection_info": null
    },
    {
        "uuid": "6adc8d803089d990306d8c157963b869",
        "title": "偈颂一百五十首  其六三",
        "author": "释心月",
        "content": "笑密庵巧，喜松源拙，扫临济喝，折德山棒。\n自谓不蹑前修，又道抛三放两。\n自谓无法与人，又道开口不在舌头上。",
        "dynasty": "宋",
        "collection_info": null
    },
    {
        "uuid": "a376b50f626eef9a943f8776d9b83ccb",
        "title": "偈颂一百五十首  其六四",
        "author": "释心月",
        "content": "偃蹇苍髯十万本，参差翠玉数千竿。\n风敲月户三秋冷，雨打茅堂六月寒。",
        "dynasty": "宋",
        "collection_info": null
    },
    {
        "uuid": "62ece7742946cdd5b8629df0ec3dc52c",
        "title": "偈颂一百五十首  其六五",
        "author": "释心月",
        "content": "德山一棒，临济一喝。\n家贫难办素，事忙不及草。\n三千里外见誵讹，未免虾跳不出斗。",
        "dynasty": "宋",
        "collection_info": null
    },
    {
        "uuid": "7debbd3232597d00291bdc8e4a234817",
        "title": "偈颂一百五十首  其六六",
        "author": "释心月",
        "content": "结夏解夏，灵山旧制。\n鹅以瓶拘，鱼以网繫。\n风雷变化在今时，霄汉振飞何更拟。",
        "dynasty": "宋",
        "collection_info": null
    },
    {
        "uuid": "ca751835fd19941951e693601f3a074a",
        "title": "偈颂一百五十首  其六七",
        "author": "释心月",
        "content": "罗笼得住，以此却不住。\n呼唤不回，以此却又回。\n且誵讹在什么处，恼乱春风卒未休。",
        "dynasty": "宋",
        "collection_info": null
    },
    {
        "uuid": "c89c551795cb6fcf1b43e81bcbb15d06",
        "title": "偈颂一百五十首  其六八",
        "author": "释心月",
        "content": "晓披北山云，暮宿北山雨。\n来为北山人，须辨北山主。",
        "dynasty": "宋",
        "collection_info": null
    },
    {
        "uuid": "2922e572d556507296115a7018f2b61b",
        "title": "偈颂一百五十首  其六九",
        "author": "释心月",
        "content": "是不是，非不非。\n交肩过，携手归。\n南泉不出方丈，为什么在庄吃油糍。\n今兮昔兮同一时，知音知后更谁知。",
        "dynasty": "宋",
        "collection_info": null
    },
    {
        "uuid": "e6600243204be85978f2a34121b6a72e",
        "title": "偈颂一百五十首  其七○",
        "author": "释心月",
        "content": "檐头滴滴，分明历历。\n好片祖师心，无端已狼籍。",
        "dynasty": "宋",
        "collection_info": null
    },
    {
        "uuid": "8efa8b408f3144a8000d24aef4bf60d9",
        "title": "偈颂一百五十首  其七一",
        "author": "释心月",
        "content": "道远乎哉，触事而真。\n圣远乎哉，体之即神。\n百丈遭喝，三日耳聋。\n水潦被踏，起来大笑。\n何似一指头禅，一生受用不尽。",
        "dynasty": "宋",
        "collection_info": null
    },
    {
        "uuid": "0f97db76028c7add443440110f10af8d",
        "title": "偈颂一百五十首  其七二",
        "author": "释心月",
        "content": "钟阜龙盘，石城虎踞。\n牛首横前，方山傍住。\n正传阁上一观，不觉双眉陡聚，秦淮一带西流去。",
        "dynasty": "宋",
        "collection_info": null
    },
    {
        "uuid": "2018ae2e7fc6a9212df624348aeed014",
        "title": "偈颂一百五十首  其七三",
        "author": "释心月",
        "content": "庐陵米价没高低，直下承当已是迟。\n多少牙人并贩子，却来升合较毫釐。",
        "dynasty": "宋",
        "collection_info": null
    },
    {
        "uuid": "09d090f380d4e8e0a642edc748abbfe2",
        "title": "偈颂一百五十首  其七四",
        "author": "释心月",
        "content": "七佛已前只与么，七佛之后亦復然。\n片云生晚谷，孤鹤下辽天。",
        "dynasty": "宋",
        "collection_info": null
    },
    {
        "uuid": "6edb9b6b7989468dd0e149ab492ba851",
        "title": "偈颂一百五十首  其七五",
        "author": "释心月",
        "content": "没誵讹处最誵讹，美玉无瑕贵切磋。\n几度浑崙提不起，鼠肝虫臂总由他。",
        "dynasty": "宋",
        "collection_info": null
    },
    {
        "uuid": "a93207f4cfe330dc3c9ebfcfe8f11599",
        "title": "偈颂一百五十首  其七六",
        "author": "释心月",
        "content": "十一十二，无处回避。\n十四十五，充塞寰宇。\n者边那边，或去或住。\n一箭上红心，黄金如粪土。",
        "dynasty": "宋",
        "collection_info": null
    },
    {
        "uuid": "0b42b7e70af73508ca4e1f1d32c48a65",
        "title": "偈颂一百五十首  其七七",
        "author": "释心月",
        "content": "风磨湛湛真空体，雨洗如如法界身。\n大地山河并万象，今朝与佛共生辰。",
        "dynasty": "宋",
        "collection_info": null
    },
    {
        "uuid": "21fd05e2c03696fabc02b15851a81146",
        "title": "偈颂一百五十首  其七八",
        "author": "释心月",
        "content": "说时默，默时说。\n处处投机，门门合辙，正是虚空裏钉橛。",
        "dynasty": "宋",
        "collection_info": null
    },
    {
        "uuid": "f8ee3b630b4aae08b968526d245fc450",
        "title": "偈颂一百五十首  其七九",
        "author": "释心月",
        "content": "大厦非一木可支，巨舟须众手可济。\n众手既集亦復同心，南北东西无往不利。",
        "dynasty": "宋",
        "collection_info": null
    },
    {
        "uuid": "98475190b57c78d17d6f58ffdad09395",
        "title": "偈颂一百五十首  其八○",
        "author": "释心月",
        "content": "久晴不雨则旱，旱固可忧。\n久雨不晴则涝，涝亦可忧。\n不旱不涝，尤为可忧。\n不曾下得春时种，空向田头望有秋。",
        "dynasty": "宋",
        "collection_info": null
    },
    {
        "uuid": "962fa50157ca3cd86330e6bea345e956",
        "title": "偈颂一百五十首  其八一",
        "author": "释心月",
        "content": "犀牛扇子破多时，全暗全明。\n问着元来总不知，最为亲切。\n无限清风与头角，成群作队。\n尽同云雨去难追，鼻绳在我手裏。",
        "dynasty": "宋",
        "collection_info": null
    },
    {
        "uuid": "280b9a114d03ee520ab3e6cb3023c33e",
        "title": "偈颂一百五十首  其八二",
        "author": "释心月",
        "content": "四月十五，云龙风虎。\n扫荡欃枪，肃清寰宇。\n五月十五，松峦竹坞。\n明月作龛，白云闭户。\n即今六月十五，毒蛇横古路。",
        "dynasty": "宋",
        "collection_info": null
    },
    {
        "uuid": "8eb704442e8afdc1f5b4abcace988489",
        "title": "偈颂一百五十首  其八三",
        "author": "释心月",
        "content": "山前田地谁为主，喜见灵苗战晚风。\n将谓年年求岁稔，由来岁岁愿年丰。",
        "dynasty": "宋",
        "collection_info": null
    },
    {
        "uuid": "da63b4b5714733e92dde1587bef9ad1a",
        "title": "偈颂一百五十首  其八四",
        "author": "释心月",
        "content": "三种病二种光即不问，且如何是法身。\n不识庐山真面目，只缘身在此山中。",
        "dynasty": "宋",
        "collection_info": null
    },
    {
        "uuid": "231d626ce8f7fd0008264a48107fdba7",
        "title": "偈颂一百五十首  其八五",
        "author": "释心月",
        "content": "密密绵绵细着工，从来此室不通风。\n庭前三尺齐腰雪，身在霭然和气中。",
        "dynasty": "宋",
        "collection_info": null
    },
    {
        "uuid": "71b2ed29da260be93dd4601b281b8f9a",
        "title": "偈颂一百五十首  其八六",
        "author": "释心月",
        "content": "于食等者，于法亦等。\n于法等者，于食亦等。\n法食双运，平等普熏。",
        "dynasty": "宋",
        "collection_info": null
    },
    {
        "uuid": "bfa16d8e753ada891b6ee4af739c6243",
        "title": "偈颂一百五十首  其八七",
        "author": "释心月",
        "content": "风前敲落珊瑚枝，白玉鞭头直下垂。\n要识香林家住处，水晶宫殿草离离。",
        "dynasty": "宋",
        "collection_info": null
    },
    {
        "uuid": "7015eb3a952006df3fd7a2f6a772f8ba",
        "title": "偈颂一百五十首  其八八",
        "author": "释心月",
        "content": "我佛入深山，六载冷相守。\n中夜一举头，南辰对北斗。\n于此眼皮穿，一场成漏逗。\n普观大地人，此事皆具有。\n至今二千年，公案宛如旧。\n不见赵州曾有言，修行变作不唧衔。",
        "dynasty": "宋",
        "collection_info": null
    },
    {
        "uuid": "87c1cbbe7c0a2f70f50f89054e4418fa",
        "title": "偈颂一百五十首  其八九",
        "author": "释心月",
        "content": "直上觑，直下觑。\n七佛已前，闲家泼具。\n少室铁牛，黄梅石女。",
        "dynasty": "宋",
        "collection_info": null
    },
    {
        "uuid": "b2132726613b09dac00fe71bd6556af9",
        "title": "偈颂一百五十首  其九○",
        "author": "释心月",
        "content": "百丈下堂句，云门顾鉴咦。\n进前叉手立，端的许谁知。",
        "dynasty": "宋",
        "collection_info": null
    },
    {
        "uuid": "5a72081e021475a166bf6daa2c9d8c95",
        "title": "偈颂一百五十首  其九一",
        "author": "释心月",
        "content": "法身向上法身边，会得咸通无后先。\n一箇矬来一箇跛，担为一担更无偏。",
        "dynasty": "宋",
        "collection_info": null
    },
    {
        "uuid": "2662aed2fca5c4e7487ec9ac5acf886d",
        "title": "偈颂一百五十首  其九二",
        "author": "释心月",
        "content": "平怀常实事同风，正在昏昏梦寐中。\n扶起脊梁重猛省，莫教蹉过五更钟。",
        "dynasty": "宋",
        "collection_info": null
    },
    {
        "uuid": "1a47f2833f1c82b7a8d07d38433b5824",
        "title": "偈颂一百五十首  其九三",
        "author": "释心月",
        "content": "一句子，有时坐断干坤笼罩今古，有时风高月冷海晏河清，有时变化晦明兴云致雨。\n今日总抛向面前，切不得世谛流布。",
        "dynasty": "宋",
        "collection_info": null
    },
    {
        "uuid": "6041119b55aa43a0af5b4d86fa934643",
        "title": "偈颂一百五十首  其九四",
        "author": "释心月",
        "content": "凭栏拭目旧山川，迭迭峰峦带晓烟。\n不是梦中论梦事，今朝正是普通年。",
        "dynasty": "宋",
        "collection_info": null
    },
    {
        "uuid": "c5e9c86c8a65665dc00efc574846695b",
        "title": "偈颂一百五十首  其九五",
        "author": "释心月",
        "content": "白髮垂垂一叶身，今年贫似去年贫。\n住山不与山为主，水石烟云也笑人。",
        "dynasty": "宋",
        "collection_info": null
    },
    {
        "uuid": "0c6ad0f49f7e7c8153d411e8621f775f",
        "title": "偈颂一百五十首  其九六",
        "author": "释心月",
        "content": "与么也在我，不与么也在我。\n明眼汉担拄杖遶天下横行，为什么透这些子不得。",
        "dynasty": "宋",
        "collection_info": null
    },
    {
        "uuid": "bb846d1d61b710b5cd222054a287398d",
        "title": "偈颂一百五十首  其九七",
        "author": "释心月",
        "content": "二千年前，灵山付嘱品。\n二千年后，吴地流通分。",
        "dynasty": "宋",
        "collection_info": null
    },
    {
        "uuid": "423227bd29b117e7b01dd0292bd047fc",
        "title": "偈颂一百五十首  其九八",
        "author": "释心月",
        "content": "把手同归者，琅琅笑语新。\n移身藏北斗，举步入南辰。\n少室残冬雪，武林三月春。\n辘轳千万偈，顽石两眉伸。",
        "dynasty": "宋",
        "collection_info": null
    },
    {
        "uuid": "79bb9deb29e76a87a94aba425d31327c",
        "title": "偈颂一百五十首  其九九",
        "author": "释心月",
        "content": "知之而行，见之而止，对面白云千万里。\n言中定旨，语外明宗，一重一重復一重。\n斯门寂寂无关锁，清坐不知谁与同。",
        "dynasty": "宋",
        "collection_info": null
    },
    {
        "uuid": "1f172a58cc5366f8eb73caed7cb92e24",
        "title": "偈颂一百五十首  其一○○",
        "author": "释心月",
        "content": "未出胞胎事已蹉，出胞胎后转誵讹。\n韶阳拄杖头边眼，供佛烧香不在多。",
        "dynasty": "宋",
        "collection_info": null
    },
    {
        "uuid": "79f390b2c9595794790db99260ddf347",
        "title": "偈颂一百五十首  其一○一",
        "author": "释心月",
        "content": "天高地迥，海阔山遥。\n秋风袭衣，拄杖𨁝跳。",
        "dynasty": "宋",
        "collection_info": null
    },
    {
        "uuid": "dc7a02d1754d9ab59ce88c4e2c11dfed",
        "title": "偈颂一百五十首  其一○二",
        "author": "释心月",
        "content": "初三十一，上上大吉。\n中九下七，有口挂壁。\n双林傅大士儒履道冠，蒋山梁宝公剪刀曲尺，笑倒生公台畔石。",
        "dynasty": "宋",
        "collection_info": null
    },
    {
        "uuid": "f2b5afa17624ad6e4dc47efaae199cfc",
        "title": "偈颂一百五十首  其一○三",
        "author": "释心月",
        "content": "有句无句，如藤倚树。\n树倒藤枯，毒蛇横路。\n咄咄咄，缩头去。",
        "dynasty": "宋",
        "collection_info": null
    },
    {
        "uuid": "841b5c4f52572f8e56578d4fb50e48da",
        "title": "偈颂一百五十首  其一○四",
        "author": "释心月",
        "content": "诸佛机，祖师意。\n百草头，双眉底。\n不可得而一，不可得而二。\n赵州关即且置，云门曲作么生。\n一堂风冷淡，千古意分明。",
        "dynasty": "宋",
        "collection_info": null
    },
    {
        "uuid": "c5eeae3e52700f0064a20104978e12d1",
        "title": "偈颂一百五十首  其一○五",
        "author": "释心月",
        "content": "座已升，衣已披，法作么生说。\n但得雪消去，自然春到来。",
        "dynasty": "宋",
        "collection_info": null
    },
    {
        "uuid": "7b2b46e2213188fda478c57b7ee85ddf",
        "title": "偈颂一百五十首  其一○六",
        "author": "释心月",
        "content": "五九四十五，太阳开门户。\n一点微云何处来，散作人间三日雨。\n晓来忽推窗，所见非常处。\n白玉作楼台，烂银为国土。\n盐官王老师，欢喜无着处。\n拈起须弥槌，击动虚空皷。\n清音闻远近，雅韵贯今古。\n法眼和一通，听之犹莽卤。\n古人有言兮，千年田，八百主。",
        "dynasty": "宋",
        "collection_info": null
    },
    {
        "uuid": "f4cdc835a042aadcf1d598a7821793d7",
        "title": "偈颂一百五十首  其一○七",
        "author": "释心月",
        "content": "最初机，末后句。\n有准绳，没规矩。\n岂可错承当，岂可错分付。",
        "dynasty": "宋",
        "collection_info": null
    },
    {
        "uuid": "c9d2d3911b86f24bfdd2c0dfcafe0039",
        "title": "偈颂一百五十首  其一○八",
        "author": "释心月",
        "content": "初五初十，铁蛇钻不入。\n有也莫将去，无也莫将来。\n南岳自南岳，天台自天台，那更峨嵋对五台。",
        "dynasty": "宋",
        "collection_info": null
    },
    {
        "uuid": "d8255f4f45979b13e626d429f2755e3b",
        "title": "偈颂一百五十首  其一○九",
        "author": "释心月",
        "content": "药山休去，直得三十二相八十种好，一时现前。\n然虽如是，也好与一杓。",
        "dynasty": "宋",
        "collection_info": null
    },
    {
        "uuid": "766026be468f4dc11d79c4e640d2c695",
        "title": "偈颂一百五十首  其一一○",
        "author": "释心月",
        "content": "虎丘家风，内空外空。\n十分富贵，十分贫穷。\n有时扬声止响，有时诈哑佯聋，犹是平常小脱空。",
        "dynasty": "宋",
        "collection_info": null
    },
    {
        "uuid": "9d023bd378f3bdc8634ea1be948f8d35",
        "title": "偈颂一百五十首  其一一一",
        "author": "释心月",
        "content": "青山门外白云飞，杨柳溪边引客归。\n莫怪坐来频劝酒，自从别后见君稀。",
        "dynasty": "宋",
        "collection_info": null
    },
    {
        "uuid": "7bcc7a30c3d425c73e923862e26e3099",
        "title": "偈颂一百五十首  其一一二",
        "author": "释心月",
        "content": "敕书来自九重天，宝墨琳琅色尚鲜。\n移取岩间枯树子，和根植向鹫峰巅。",
        "dynasty": "宋",
        "collection_info": null
    },
    {
        "uuid": "470b207ddedc90fe8221d6eb60f842d7",
        "title": "偈颂一百五十首  其一一三",
        "author": "释心月",
        "content": "外息诸缘，心行无路。\n入得无门之门，犹较昔日三步。\n灵踪不在猿啼处。",
        "dynasty": "宋",
        "collection_info": null
    },
    {
        "uuid": "5924d27e335a4e53617fe3da730d83d7",
        "title": "偈颂一百五十首  其一一四",
        "author": "释心月",
        "content": "髻中珠，只者是。\n如优昙花，时一现尔。\n坐断意根，方能侧耳。",
        "dynasty": "宋",
        "collection_info": null
    },
    {
        "uuid": "7f258aaa5175f2e0ea8a1c7aebc7326a",
        "title": "偈颂一百五十首  其一一五",
        "author": "释心月",
        "content": "心同虚空界，示等虚空法。\n证得虚空时，无是无非法。",
        "dynasty": "宋",
        "collection_info": null
    },
    {
        "uuid": "ebcb1e82e30b67eb0f4bca9e7171dca5",
        "title": "偈颂一百五十首  其一一六",
        "author": "释心月",
        "content": "一人跨三脚馿，一人骑三角虎。\n三家村裏交肩，万仞崖头移步。",
        "dynasty": "宋",
        "collection_info": null
    },
    {
        "uuid": "a2597e60c16424196c3857aafef7344f",
        "title": "偈颂一百五十首  其一一七",
        "author": "释心月",
        "content": "簇簇上来，却之不回。\n簇簇下去，留之不住。\n于斯立片时，瞬目不扬眉。",
        "dynasty": "宋",
        "collection_info": null
    },
    {
        "uuid": "0b909fecc896ec44e4426018ab296314",
        "title": "偈颂一百五十首  其一一八",
        "author": "释心月",
        "content": "巴陵三转语，南源女人拜。\n人贫智短，马瘦毛长，灵鹫峰头一炷香。",
        "dynasty": "宋",
        "collection_info": null
    },
    {
        "uuid": "5d1637cadcc8b695e4f0421f49f72fec",
        "title": "偈颂一百五十首  其一一九",
        "author": "释心月",
        "content": "渠侬家住白云乡，南北东西路渺茫。\n几度欲归归未得，忽闻岩桂送幽香。",
        "dynasty": "宋",
        "collection_info": null
    },
    {
        "uuid": "feec4fa6c8ca1766ea9b77592c435f5c",
        "title": "偈颂一百五十首  其一二○",
        "author": "释心月",
        "content": "眼中物，物中眼。\n雪峰辊三箇毯，睦州担一片板。",
        "dynasty": "宋",
        "collection_info": null
    },
    {
        "uuid": "ef85b0e48a45f7cdd94cd5f962724cd7",
        "title": "偈颂一百五十首  其一二一",
        "author": "释心月",
        "content": "未见此老人已前，上是天下是地。\n既见此老人之后，山是山水是水。\n一别五十年，恩怨通身是。\n没量大人，抬脚不起，累了儿兮累了孙，恼乱春风何日已。",
        "dynasty": "宋",
        "collection_info": null
    },
    {
        "uuid": "5d42e5e5b7ec00bea804d01bf3df7af6",
        "title": "偈颂一百五十首  其一二二",
        "author": "释心月",
        "content": "大仙心，休莽卤。\n三十三，错分付。\n细推穷在何处，只知昨日雨今日晴，而不知今日晴昨日雨。\n灵云陌上桃花飞，翻忆玄沙未彻语。",
        "dynasty": "宋",
        "collection_info": null
    },
    {
        "uuid": "cb45e191d5d472c38b56687f6fe8343b",
        "title": "偈颂一百五十首  其一二三",
        "author": "释心月",
        "content": "常在途中久不归，可怜庭户草离离。\n青山门外忽相见，问着刚然道不知。",
        "dynasty": "宋",
        "collection_info": null
    },
    {
        "uuid": "1e45d5ee10e1ce7ba21850965a7f01e4",
        "title": "偈颂一百五十首  其一二四",
        "author": "释心月",
        "content": "此君面目甚分明，曲曲斜斜是几茎。\n但得一回亲见后，不随风雨听虚声。",
        "dynasty": "宋",
        "collection_info": null
    },
    {
        "uuid": "6d0f98dbcdf99734f0da9e21ca554547",
        "title": "偈颂一百五十首  其一二五",
        "author": "释心月",
        "content": "作么生，是什么。\n狮子当门，猛虎据坐。\n千人万人，一箇半箇。\n石火电光中，掣断黄金锁，拟议依然还蹉过。",
        "dynasty": "宋",
        "collection_info": null
    },
    {
        "uuid": "ddabcb32b8e95a562c5ba00bfeaf8c0e",
        "title": "偈颂一百五十首  其一二六",
        "author": "释心月",
        "content": "山苍苍，水茫茫。\n直下是，非相当。\n整三玄戈甲，淬三要锋铓。\n举意非他物，回眸即故乡。\n好将马祖旧游地，题作渝州选佛场。",
        "dynasty": "宋",
        "collection_info": null
    },
    {
        "uuid": "d85f2d7f3bb2e40119ca1d740c60058d",
        "title": "偈颂一百五十首  其一二七",
        "author": "释心月",
        "content": "云门一曲，腊月二十五。\n惊起陕府铁牛，撞倒石霜角虎。\n时节既相当，因缘难莽卤。",
        "dynasty": "宋",
        "collection_info": null
    },
    {
        "uuid": "a78c2e4d047f3dae41cb105dc4a668c4",
        "title": "偈颂一百五十首  其一二八",
        "author": "释心月",
        "content": "人人有一坐具地，占断犹来自祖翁。\n四界打量量不尽，及时耕种待秋风。",
        "dynasty": "宋",
        "collection_info": null
    },
    {
        "uuid": "8f185dbe1445763b0b5b54ba7bd16f19",
        "title": "偈颂一百五十首  其一二九",
        "author": "释心月",
        "content": "峭峻门庭，平白道路。\n担板睦州，面壁鲁祖。\n不问南来北来，东去西去，须信长年不出户。",
        "dynasty": "宋",
        "collection_info": null
    },
    {
        "uuid": "2ad15e25dbe5223d87d65c199b91e6d7",
        "title": "偈颂一百五十首  其一三○",
        "author": "释心月",
        "content": "春山青，春水绿，独立危亭看不足。\n李花白，桃花红，一色同中又不同。\n知音惟有寒山子，拊掌歌笑临春风。",
        "dynasty": "宋",
        "collection_info": null
    },
    {
        "uuid": "7a295c817f32b5b2862c9e87d6bfb074",
        "title": "偈颂一百五十首  其一三一",
        "author": "释心月",
        "content": "闰二月十有五，灵山有语今分付。\n心洞十方，通今贯古。\n途路未归人，朝朝復暮暮。\n不醉桃花村，定入杏花坞。\n何如相唤復相呼，飞来峰下吃茶去。",
        "dynasty": "宋",
        "collection_info": null
    },
    {
        "uuid": "d6a419f00fa63784b043ee73661079ab",
        "title": "偈颂一百五十首  其一三二",
        "author": "释心月",
        "content": "修行作佛人无数，捏目无非是乱花。\n十劫坐来还懡㦬，不图打草要惊蛇。",
        "dynasty": "宋",
        "collection_info": null
    },
    {
        "uuid": "7ae316e15c33fcb92b6cd05a4089323e",
        "title": "偈颂一百五十首  其一三三",
        "author": "释心月",
        "content": "一非一，二非二。\n仰面不见天，低头不见地。\n一即一，二即二。\n仰面见青天，低头亦见地。",
        "dynasty": "宋",
        "collection_info": null
    },
    {
        "uuid": "777c8160419f0114be182dfd7208b1ff",
        "title": "偈颂一百五十首  其一三四",
        "author": "释心月",
        "content": "与么来者，过者边立。\n不与么来者，过者边立。\n与么不与么，花须连夜发，莫待晓风吹。",
        "dynasty": "宋",
        "collection_info": null
    },
    {
        "uuid": "898c97815aab870a50efbcacdb09168a",
        "title": "偈颂一百五十首  其一三五",
        "author": "释心月",
        "content": "我有一语，在在处处。\n提起分开，放下捏聚。\n两手持来，一手分付。\n江西曾有言，以此箇为主。",
        "dynasty": "宋",
        "collection_info": null
    },
    {
        "uuid": "44ba3107892bdee6d1edf6958bc54036",
        "title": "偈颂一百五十首  其一三六",
        "author": "释心月",
        "content": "八月初一，好箇消息。\n积雨报初晴，新凉生八极。\n禾稻满田畴，催人早收拾。\n一颗颗，一粒粒。\n宜爱惜，莫教遍地成狼籍。\n直待去年今年，官租私租，一时还毕。\n不妨一饱忘百饥，鼓腹讴歌度残日。",
        "dynasty": "宋",
        "collection_info": null
    },
    {
        "uuid": "921516dd831cdff8d335ee6145934823",
        "title": "偈颂一百五十首  其一三七",
        "author": "释心月",
        "content": "一月相抛不出门，几经花县几烟村。\n桑麻影裏炊香早，松竹阴中笑语温。\n幽磬朝离迎白日，疎钟晚泊送黄昏。\n捲旗收阵归来也，谁是知恩与报恩。",
        "dynasty": "宋",
        "collection_info": null
    },
    {
        "uuid": "59f52da92650c146caf4829fc118cd32",
        "title": "偈颂一百五十首  其一三八",
        "author": "释心月",
        "content": "十月十有五，败叶堆云，寒风推户。\n明窗下，东司头。\n东行西行，总是提持处。\n参玄人，须记取。\n古人有言兮，百岁光阴切莫虚度。",
        "dynasty": "宋",
        "collection_info": null
    },
    {
        "uuid": "8dce672fa9f4704faecfc73840d6db7a",
        "title": "偈颂一百五十首  其一三九",
        "author": "释心月",
        "content": "空手把锄头，步行骑水牛。\n人从桥上过，桥流水不流，动地清风来未休。\n咄，下座佛殿，别听因由。",
        "dynasty": "宋",
        "collection_info": null
    },
    {
        "uuid": "59c326caea833459f696213fe647ab4b",
        "title": "偈颂一百五十首  其一四○",
        "author": "释心月",
        "content": "月五日亦五，那堪时正午。\n采药药最灵，问疾疾即愈。",
        "dynasty": "宋",
        "collection_info": null
    },
    {
        "uuid": "a724e480a55724006a8dd98397d8f8f1",
        "title": "偈颂一百五十首  其一四一",
        "author": "释心月",
        "content": "贤明宰辅圣明君，好语山中喜得闻。\n愿饮淳风餐至化，五香敬作一炉焚。",
        "dynasty": "宋",
        "collection_info": null
    },
    {
        "uuid": "d992170fe66d3174d5aa5caacdeccf81",
        "title": "偈颂一百五十首  其一四二",
        "author": "释心月",
        "content": "清浄慈门剎尘数，共生如来一妙相。\n以大愿力出世间，示梵王身宣正法。\n三十六旬有六日，惟有此日最吉祥。\n稽首慇懃一瓣香，万岁千秋为寿考。",
        "dynasty": "宋",
        "collection_info": null
    },
    {
        "uuid": "23e3b48e0633059587f4256620be8cdf",
        "title": "偈颂一百五十首  其一四三",
        "author": "释心月",
        "content": "宸奎飞下九重天，凤舞鸾翔墨色鲜。\n水石山云最佳处，慇懃一炷玉炉烟。",
        "dynasty": "宋",
        "collection_info": null
    },
    {
        "uuid": "289ad75e0385f2b746fb52e7b3127ad7",
        "title": "偈颂一百五十首  其一四四",
        "author": "释心月",
        "content": "尊临四海圣明君，步步毗卢顶上行。\n自己法身只者是，巍然千古振佳声。",
        "dynasty": "宋",
        "collection_info": null
    },
    {
        "uuid": "b4070af047a08f8d119dcf9158586fcf",
        "title": "偈颂一百五十首  其一四五",
        "author": "释心月",
        "content": "参禅须是铁汉，着手心头便判。\n直趣无上菩提，一切是非莫管。",
        "dynasty": "宋",
        "collection_info": null
    },
    {
        "uuid": "32de361d6d622c0a39992b8152914dd7",
        "title": "偈颂一百五十首  其一四六",
        "author": "释心月",
        "content": "涅槃心，差别智。\n一非一，二非二。\n自古诸上贤，曾未达斯理。\n直饶恁么会得，也是乌龟行陆地。",
        "dynasty": "宋",
        "collection_info": null
    },
    {
        "uuid": "6c3419436d3092881e00c725f6f7d07e",
        "title": "偈颂一百五十首  其一四七",
        "author": "释心月",
        "content": "然灯之前，六六三十六。\n然灯之后，九九八十一。\n数目甚分明，因甚数不出。\n数得出，弄到弥勒下生，依旧杳无消息。",
        "dynasty": "宋",
        "collection_info": null
    },
    {
        "uuid": "ea69d3c5299787e8f50c06fc4a04af51",
        "title": "偈颂一百五十首  其一四八",
        "author": "释心月",
        "content": "溪山送别出门日，云水相迎得路时。\n七佛轨仪持钵去，满船载得月明归。",
        "dynasty": "宋",
        "collection_info": null
    },
    {
        "uuid": "1a3a3e333f120ec54f7a010249a1721d",
        "title": "偈颂一百五十首  其一四九",
        "author": "释心月",
        "content": "五髻峰头望海东，烟重重又水重重。\n同人相见论心事，又得西来一信通。",
        "dynasty": "宋",
        "collection_info": null
    },
    {
        "uuid": "0777daaf2f3a9737cfc8aa17489e75ec",
        "title": "偈颂一百五十首  其一五○",
        "author": "释心月",
        "content": "灵山一别二千年，圣世重逢岂偶然。\n细掬清泉揩老眼，豁开云雾见青天。",
        "dynasty": "宋",
        "collection_info": null
    },
    {
        "uuid": "c5466d33e2748873cc87a9fe2ec9820d",
        "title": "偈颂一百五十首  其一五一",
        "author": "释心月",
        "content": "云漫漫，水漫漫。\n往来一致，高下同观。\n炊无米饭，饱不来入甚易。\n吃粥了也，洗钵盂去还难。\n难难，冬不寒，腊后看。",
        "dynasty": "宋",
        "collection_info": null
    },
    {
        "uuid": "db71fbc54e697851725587342e97ee0b",
        "title": "颂古十六首  其一",
        "author": "释心月",
        "content": "室内孤灯只自知，入流须辨截流机。\n辽天一镞三关外，玉兔金乌不敢飞。",
        "dynasty": "宋",
        "collection_info": null
    },
    {
        "uuid": "dbb6a94702f0997f3ab6efca94ad16a0",
        "title": "颂古十六首  其二",
        "author": "释心月",
        "content": "一竿丝线两金鱼，不犯清波意自殊。\n斜拽簑衣遮盖后，空余明月满江湖。",
        "dynasty": "宋",
        "collection_info": null
    },
    {
        "uuid": "abdfa251e76cc2e61dcef3f9d27af98b",
        "title": "颂古十六首  其三",
        "author": "释心月",
        "content": "恁么说话，大似肥处添，瘦处减。\n殊不知东山老人，惯得其便。",
        "dynasty": "宋",
        "collection_info": null
    },
    {
        "uuid": "ccb6d40205005c53009e16bb47c1b998",
        "title": "颂古十六首  其四",
        "author": "释心月",
        "content": "昭昭心目色尘裏，晃晃色尘心目间。\n直下裂开犹是钝，那堪随步万重山。",
        "dynasty": "宋",
        "collection_info": null
    },
    {
        "uuid": "32ee8e6d22897b0cb3ca1e0179fca6f6",
        "title": "颂古十六首  其五",
        "author": "释心月",
        "content": "善法堂前探浅深，寒涛平地涌千寻。\n探竿靠壁出门去，也是贫儿拾得金。",
        "dynasty": "宋",
        "collection_info": null
    },
    {
        "uuid": "07a1f05e729e5f508dfe75f46640f7b1",
        "title": "颂古十六首  其六",
        "author": "释心月",
        "content": "不是风兮不是幡，堂堂摆手出重关。\n可怜守待鸡鸣者，犹在昏昏醉梦间。",
        "dynasty": "宋",
        "collection_info": null
    },
    {
        "uuid": "58fcc0d87cf9c3ca83e9e4a7e02de5ac",
        "title": "颂古十六首  其七",
        "author": "释心月",
        "content": "宾中主，主中宾。\n在窟狮子，互换嚬呻，相识如今能几人。",
        "dynasty": "宋",
        "collection_info": null
    },
    {
        "uuid": "6b1aca696e4fce6d2cb1982bd9faccbe",
        "title": "颂古十六首  其八",
        "author": "释心月",
        "content": "头上漫漫，脚下漫漫。\n拄定即易，瞥转还难。\n金刚宝剑逼人寒，不堕机锋句外看。",
        "dynasty": "宋",
        "collection_info": null
    },
    {
        "uuid": "de0acb82bb9d7c724dc7cd0e14ef46a4",
        "title": "颂古十六首  其九",
        "author": "释心月",
        "content": "嗟嘆声中偃仰时，三千世界草离离。\n若教老汉明斯旨，鼻孔从来向下垂。",
        "dynasty": "宋",
        "collection_info": null
    },
    {
        "uuid": "12f29064a434d58aa09556c431a49d86",
        "title": "颂古十六首  其一○",
        "author": "释心月",
        "content": "朝西天，暮东土。\n翫水游山，徐行款步。\n是则不动道场，不是亦在裏许。\n谁为证明，石霜角虎。",
        "dynasty": "宋",
        "collection_info": null
    },
    {
        "uuid": "7606b50f02bba1d6248932f079b74cac",
        "title": "颂古十六首  其一一",
        "author": "释心月",
        "content": "天寒人寒，影草探竿。\n总在裏许，振鬣摆尾，水面依然平似砥。",
        "dynasty": "宋",
        "collection_info": null
    },
    {
        "uuid": "a8ceffc3820e3e3acc780c1ac78fc832",
        "title": "颂古十六首  其一二",
        "author": "释心月",
        "content": "杨岐谈笑之中，换了白云心肝五臟。\n而白云愤闷之际，抉了杨岐鼻孔眼睛。\n若在今时亦未可，祸不入谨家之门。",
        "dynasty": "宋",
        "collection_info": null
    },
    {
        "uuid": "5e772c7dc20526cd2e5ac1c7439030fa",
        "title": "颂古十六首  其一三",
        "author": "释心月",
        "content": "问处赤心片片，答处不负来机。\n今有问灵隠，如何是实际理地。\n天长地久，海晏河清，恁么则事同一家。\n自天佑之，吉无不利。",
        "dynasty": "宋",
        "collection_info": null
    },
    {
        "uuid": "8a1b5396f426af864ec750c5edc88e1f",
        "title": "颂古十六首  其一四",
        "author": "释心月",
        "content": "京师出大黄，浑崙不覆藏。\n朝生金凤子，平地快翱翔。",
        "dynasty": "宋",
        "collection_info": null
    },
    {
        "uuid": "e19bbbe0def3e0db8f907422b93b942e",
        "title": "颂古十六首  其一五",
        "author": "释心月",
        "content": "北山高处望乡关，一度登临一解颜。\n目力穷边无限意，应难写向画图间。",
        "dynasty": "宋",
        "collection_info": null
    },
    {
        "uuid": "7305db166187df84e08b6842abb6952a",
        "title": "颂古十六首  其一六",
        "author": "释心月",
        "content": "父母非亲亲是谁，双眸烱烱带双眉。\n含元殿上不相识，正是岷峨相见时。",
        "dynasty": "宋",
        "collection_info": null
    },
    {
        "uuid": "7f9fef05382efa4840c88035d0308586",
        "title": "示圆阇梨偈",
        "author": "释心月",
        "content": "我有明珠一颗，久被尘劳关锁。\n而今尘尽光生，照破青山万朶。",
        "dynasty": "宋",
        "collection_info": null
    },
    {
        "uuid": "e3106bc86db4cb1c4ccc2ba9d50ff107",
        "title": "饯泉都庄偈",
        "author": "释心月",
        "content": "佛法徧在一切处，一切处求不可求。\n皷腹台前成现句，牧童也解倒骑牛。",
        "dynasty": "宋",
        "collection_info": null
    },
    {
        "uuid": "4c39f784d339d3872ee0c9572f27b4db",
        "title": "示慧日侍者德禅人偈",
        "author": "释心月",
        "content": "北磵磵边纔缓步，石溪溪畔又移身。\n俊哉龙凤亲生子，何必南阳令斩新。",
        "dynasty": "宋",
        "collection_info": null
    },
    {
        "uuid": "a817231c0f3114f96bbca68edf136742",
        "title": "寄蒋山痴绝和尚  其一",
        "author": "释心月",
        "content": "急水上旗翻五色，飞流中毬辊百花。\n相逢相笑勿相笑，人途在中未到家。",
        "dynasty": "宋",
        "collection_info": null
    },
    {
        "uuid": "8144d37dfc3d1b8aea0956ded2eedc5b",
        "title": "寄蒋山痴绝和尚  其二",
        "author": "释心月",
        "content": "没絃琴三弄五弄，无孔笛一声两声。\n明月浮空天似水，长安归梦恰三更。",
        "dynasty": "宋",
        "collection_info": null
    },
    {
        "uuid": "63af074e8bff85026f7e509dbff761b3",
        "title": "和扫破庵塔  其一",
        "author": "释心月",
        "content": "白{亻幺刀}丛中第一尊，硬将明越作台温。\n将头撞破虚空后，又把金针锁细痕。",
        "dynasty": "宋",
        "collection_info": null
    },
    {
        "uuid": "dedce6980bb7710f4ca0ec1d99d0a65e",
        "title": "和扫破庵塔  其二",
        "author": "释心月",
        "content": "平林风静坞云轻，一掬寒泉荐客情。\n会与此山重有约，何妨一日一经行。",
        "dynasty": "宋",
        "collection_info": null
    },
    {
        "uuid": "ab311475c6c0d9e9fcdec3f494a11bc7",
        "title": "送杨尚书",
        "author": "释心月",
        "content": "万里江山图画开，锦帆归去记重来。\n好于彷佛烟云裏，添箇翩翩驲使催。",
        "dynasty": "宋",
        "collection_info": null
    },
    {
        "uuid": "d4c2b301a4ef84e77ff081c9a79f52fb",
        "title": "送李国史",
        "author": "释心月",
        "content": "父翁伯季忠清节，凛凛同班立圣朝。\n次第到孙孙又子，老僧屈指日非遥。",
        "dynasty": "宋",
        "collection_info": null
    },
    {
        "uuid": "0c5cde4cb000070421cdf7118b089e6c",
        "title": "示上元主簿",
        "author": "释心月",
        "content": "单提一字赵州无，三尺吹毛也不如。\n万别千差齐斩断，白云不敢犯清虚。",
        "dynasty": "宋",
        "collection_info": null
    },
    {
        "uuid": "cf8a275e85f77a30d9d5f42f6e1e8852",
        "title": "送赵凤台知府",
        "author": "释心月",
        "content": "五月寒云湿不飞，临辞无语思依依。\n此心不许江山隔，时听除音来竹扉。",
        "dynasty": "宋",
        "collection_info": null
    },
    {
        "uuid": "d0bb9660b171bf978b58027c0f6161a2",
        "title": "损翁",
        "author": "释心月",
        "content": "明知为学日有益，不知为道又如何。\n但觉家贫身渐老，聪明不及旧时多。",
        "dynasty": "宋",
        "collection_info": null
    },
    {
        "uuid": "615718860233f011f89e2a53259b097e",
        "title": "送一默翁入浙",
        "author": "释心月",
        "content": "有佛处不得住，铁鞭击碎珊瑚树。\n无佛处急走过，澄潭不许苍龙卧。\n三千里外莫错举，剔起眉毛眼卓坚。\n与么则不去也，百城烟水难图画。\n摘杨花，摘杨花，未容眨眼早忘家。\n赵州舌本悬千日，石火电光追莫及。\n纸灯吹灭便知归，落在吾家第二机。\n翻身倒握乌藤去，千圣罗笼不肯住。\n何时砥柱障颓波，大扇真风满寰宇。",
        "dynasty": "宋",
        "collection_info": null
    },
    {
        "uuid": "cf1034a70c3dc748f69728a1d2cb295a",
        "title": "送寂照庵归蜀",
        "author": "释心月",
        "content": "错向南来犹自可，归乡一错更难追。\n果然到底错将去，三十六江流向西。",
        "dynasty": "宋",
        "collection_info": null
    },
    {
        "uuid": "b3f40dbb1397e8fc204345ac0455f559",
        "title": "溪翁",
        "author": "释心月",
        "content": "水落曾知杓柄长，家风从此转凄凉。\n有时浪起无风处，冷看截流人自忙。",
        "dynasty": "宋",
        "collection_info": null
    },
    {
        "uuid": "1333035152cbb2b0cb6026cc61f88770",
        "title": "𠁼牛",
        "author": "释心月",
        "content": "衲僧命脉顶门眼，点着无端头角生。\n犹幸家园田地稳，得深耕处且深耕。",
        "dynasty": "宋",
        "collection_info": null
    },
    {
        "uuid": "397d964d064e96399b0072716ddc4851",
        "title": "和偃溪",
        "author": "释心月",
        "content": "谢郎无月夜撑船，不觉平沈偃水边。\n随手一篙盘得转，浑家洗脚上床眠。",
        "dynasty": "宋",
        "collection_info": null
    },
    {
        "uuid": "2232af640ae15d56adc6075d4be4719a",
        "title": "送金州禅人",
        "author": "释心月",
        "content": "磨砖大士眼觑瞇，归去高声唤醒伊。\n好箇打车消息子，无端错付马驹儿。",
        "dynasty": "宋",
        "collection_info": null
    },
    {
        "uuid": "6024a15dc85e755a1176c96fcded03d9",
        "title": "送达州惠禅人见径山无准",
        "author": "释心月",
        "content": "面门角眼倒生筋，今佛谁为第一身。\n此去炷香三拜起，防他左语子扇人。",
        "dynasty": "宋",
        "collection_info": null
    },
    {
        "uuid": "13b410d5e001dd53349c8cc48aa8fad0",
        "title": "剑堂",
        "author": "释心月",
        "content": "平常不露锋铓句，凛凛风霜威自全。\n脚未跨门先照顾，那知已丧髑髅前。",
        "dynasty": "宋",
        "collection_info": null
    },
    {
        "uuid": "06e26f950f3a6df43a89f8db77a908c3",
        "title": "无隠",
        "author": "释心月",
        "content": "望州乌石未相见，南岳天台几对谈。\n引得庐山曾失笑，至今满面是羞惭。",
        "dynasty": "宋",
        "collection_info": null
    },
    {
        "uuid": "6a46ca974915b484a653e26c13245f4d",
        "title": "送僧过金山",
        "author": "释心月",
        "content": "不见德云闲古锥，淡烟寒日水涟漪。\n风行雷动他山上，也好低头问讯伊。",
        "dynasty": "宋",
        "collection_info": null
    },
    {
        "uuid": "31956ed0dd70b0835eb61e11641452d3",
        "title": "无照",
        "author": "释心月",
        "content": "自怜一点不揩磨，开眼还同合眼过。\n莫道浑家全淈𣸩，瞒他些子看如何。",
        "dynasty": "宋",
        "collection_info": null
    },
    {
        "uuid": "2068eb85dfe0e42823f5ec56a11d6b90",
        "title": "清溪",
        "author": "释心月",
        "content": "咫尺曹源有路通，游鱼何事自迷踪。\n有声为到不平处，一点尘泥断不容。",
        "dynasty": "宋",
        "collection_info": null
    },
    {
        "uuid": "bb101eae794070b99446bc854c5fc03f",
        "title": "送心非庵",
        "author": "释心月",
        "content": "是是金鳞犹滞水，非非狮子又翻身。\n蜀山佳处是非外，佛法凭谁作主人。",
        "dynasty": "宋",
        "collection_info": null
    },
    {
        "uuid": "002b9e7539a8ae438d26d0f4c132a041",
        "title": "月潭",
        "author": "释心月",
        "content": "皎洁清光艷艷寒，几回捞摝犯波澜。\n凭谁说与寒山子，莫把吾心一样看。",
        "dynasty": "宋",
        "collection_info": null
    },
    {
        "uuid": "8cfa0ec10ac8b50a081cad6fd793d818",
        "title": "无象",
        "author": "释心月",
        "content": "澹泊虚闲未动爻，有何单拆与重交。\n太平时代合如是，卦子逢人莫乱抛。",
        "dynasty": "宋",
        "collection_info": null
    },
    {
        "uuid": "eec07d626e9be8f531cbf2a1b6a4c09c",
        "title": "送僧之浙东",
        "author": "释心月",
        "content": "踏不着处一搭子，烂如生铁硬如泥。\n金陵寻徧无寻处，定在鄮峰东岭西。",
        "dynasty": "宋",
        "collection_info": null
    },
    {
        "uuid": "f0f0b9f20b74149ea2f620a0ac22408c",
        "title": "送僧过碧云见北磵",
        "author": "释心月",
        "content": "老倒杨岐没脑门，行藏驵侩许谁论。\n碧云深处问端的，他是他家九世孙。",
        "dynasty": "宋",
        "collection_info": null
    },
    {
        "uuid": "05da68d73134640e55c64fcb457157b9",
        "title": "雪牛",
        "author": "释心月",
        "content": "露迥迥地趁不去，时復深村荒草行。\n一色皮毛都换了，荷担须是者众生。",
        "dynasty": "宋",
        "collection_info": null
    },
    {
        "uuid": "d53d0660563900b08bb263514d952b8c",
        "title": "铁壁",
        "author": "释心月",
        "content": "天地为炉烹不破，不通风处却通风。\n自从透得归来后，方见一重还一重。",
        "dynasty": "宋",
        "collection_info": null
    },
    {
        "uuid": "a755441f870e306659b71c3ada9fcebd",
        "title": "送寅乙上人归蜀",
        "author": "释心月",
        "content": "南方展转扣西来，口欲谈而擘不开。\n乙马三寅领将去，溪边婆子笑咍咍。",
        "dynasty": "宋",
        "collection_info": null
    },
    {
        "uuid": "a02eae061c26775f5e3eed233a7c0953",
        "title": "石门",
        "author": "释心月",
        "content": "云锁苔封势崄巇，也曾敲击费轮槌。\n只缘入作不得处，忘却心行路绝时。",
        "dynasty": "宋",
        "collection_info": null
    },
    {
        "uuid": "cd8a9afd925935b51d43bfe26e12e3f4",
        "title": "送知无见",
        "author": "释心月",
        "content": "百城烟水夜光寒，巾子峰头曾细观。\n转得身来天已晓，目前赢得黑漫漫。",
        "dynasty": "宋",
        "collection_info": null
    },
    {
        "uuid": "c857d92072dd1b8eac2b717904ad6ef6",
        "title": "送祥上人之道场",
        "author": "释心月",
        "content": "虎锡高腾上虎岩，虎岩老虎气耽耽。\n袖藏济北爷儿手，不捋其鬚心不甘。",
        "dynasty": "宋",
        "collection_info": null
    },
    {
        "uuid": "83dba40a475c3f25bd37ab5be277dc8c",
        "title": "璞翁",
        "author": "释心月",
        "content": "隠密全真处，浑崙未剖时。\n从来只与么，不用讨瑕疵。",
        "dynasty": "宋",
        "collection_info": null
    },
    {
        "uuid": "acce0bc52ae4d1fb701a810d790a31cc",
        "title": "送悟上人入广兼简涂提刑",
        "author": "释心月",
        "content": "大地犹如一粒粟，而今此语付何人。\n时时撮向掌中看，吴蜀江山一样新。",
        "dynasty": "宋",
        "collection_info": null
    },
    {
        "uuid": "1298e4f33604ecf9570113994fd51dc2",
        "title": "雪山",
        "author": "释心月",
        "content": "昼漫漫地夜漫漫，高下峰峦总一般。\n身在洞然明白裏，勿于明白裏头看。",
        "dynasty": "宋",
        "collection_info": null
    },
    {
        "uuid": "59aaeef51463b24e7e01081153de832d",
        "title": "彭检法号仍旧",
        "author": "释心月",
        "content": "者汉本来无面目，几年向外空驰逐。\n蓦然忆着便归来，六六依前三十六。",
        "dynasty": "宋",
        "collection_info": null
    },
    {
        "uuid": "38167e0d03bfd3e2b6cb0b2a071766d9",
        "title": "玉侍者出世鹿苑",
        "author": "释心月",
        "content": "行海无风戒月孤，新开鹿苑旧规模。\n一千七百传灯上，样子分明见也无。",
        "dynasty": "宋",
        "collection_info": null
    },
    {
        "uuid": "e40ab5f8bfc0477ee0c250402e85bda6",
        "title": "石镜",
        "author": "释心月",
        "content": "坚顽岂是铸成底，雨洗风磨只自如。\n勿谓全然不照烛，山精破胆已无余。",
        "dynasty": "宋",
        "collection_info": null
    },
    {
        "uuid": "bd658175da69ce31c298efeac0cf3d63",
        "title": "慵衲",
        "author": "释心月",
        "content": "寒涕垂颐懒不收，肯将佛法挂心头。\n针筒线袋也拈却，古毳从教烂坏休。",
        "dynasty": "宋",
        "collection_info": null
    },
    {
        "uuid": "96e5b1e54ea7988f74f60b36183d2862",
        "title": "送觉上人归隆兴",
        "author": "释心月",
        "content": "八十四人善知识，亮公把手不同归。\n知君家住西江上，休听滩声说是非。",
        "dynasty": "宋",
        "collection_info": null
    },
    {
        "uuid": "f93f6e53875c4d1d0e09e4e17176b600",
        "title": "南叟",
        "author": "释心月",
        "content": "住在何方号阿谁，默然不答笑熙怡。\n知君不是北来者，下载清风合自知。",
        "dynasty": "宋",
        "collection_info": null
    },
    {
        "uuid": "d05c89c202bf8285ebd387e598522915",
        "title": "善禅人登径山侍痴绝",
        "author": "释心月",
        "content": "三年共住不相识，眉目横分鼻修直。\n狭路逢渠何所之，欲上凌霄峰顶立。\n凌霄一峰插天高，余峰起伏皆儿曹。\n我曾眺目察秋毫，三千剎海空劳劳。\n峰顶老人八十二，湛湛双眸映秋水。\n戏笑怒駡謦欬声，总是吾家第一义。\n老人问汝来何从，进前叉手宜当胸。\n更看武步生清风，何愁老人无笑容。",
        "dynasty": "宋",
        "collection_info": null
    },
    {
        "uuid": "386dac9bb5159a2f11464f4dec031a13",
        "title": "无诤",
        "author": "释心月",
        "content": "拈花微笑争端起，面壁安心闹铺开。\n数到老卢明上座，使人心识一时灰。",
        "dynasty": "宋",
        "collection_info": null
    },
    {
        "uuid": "d4b5f29b53abf841e54393c918945177",
        "title": "送日本合上人",
        "author": "释心月",
        "content": "夜来归梦遶乡关，沧海何曾碍往还。\n有问大唐天子国，为言覩史在人间。",
        "dynasty": "宋",
        "collection_info": null
    },
    {
        "uuid": "5481cbb5370b29f79fc5cc493f5083f9",
        "title": "镇汤头",
        "author": "释心月",
        "content": "甜似黄连微带涩，苦如甘草略含辛。\n一回点过一回别，只恐难瞒无舌人。",
        "dynasty": "宋",
        "collection_info": null
    },
    {
        "uuid": "217813355975a65cd9e90aaa02998a57",
        "title": "方岩",
        "author": "释心月",
        "content": "乌云屯了白云屯，云敛棱层四面分。\n平实崄巇都坐断，且无花雨落纷纷。",
        "dynasty": "宋",
        "collection_info": null
    },
    {
        "uuid": "45f78e418d59c7959a16689249b0b77b",
        "title": "送僧之双林",
        "author": "释心月",
        "content": "去到双林见旧游，眉弯新月眼横秋。\n寒暄未举宜先问，因甚桥流水不流。",
        "dynasty": "宋",
        "collection_info": null
    },
    {
        "uuid": "d41a32253857beb9c01b5987f16ca740",
        "title": "无瑕",
        "author": "释心月",
        "content": "本体温如又莹如，拟心雕琢费工夫。\n自家宝藏只这是，切莫揩磨染污渠。",
        "dynasty": "宋",
        "collection_info": null
    },
    {
        "uuid": "0aa7a60b1fa3c30cd7bea1fe14a6e21b",
        "title": "送镇知客",
        "author": "释心月",
        "content": "海南一片旧田园，松竹迎风幸可怜。\n拂拭藤枝倚床畔，堤防人问祖师禅。",
        "dynasty": "宋",
        "collection_info": null
    },
    {
        "uuid": "e5f18c22f40a84fe5081596b21187f4c",
        "title": "寄日本国相模平将军",
        "author": "释心月",
        "content": "径山收得江西信，藏在山中五百年。\n转送相模贤太守，不烦点破任天然。",
        "dynasty": "宋",
        "collection_info": null
    },
    {
        "uuid": "714736d1e249fde7c61dcb296c5ac213",
        "title": "送丁高士",
        "author": "释心月",
        "content": "霞服云冠游上苑，芒鞋竹杖过幽扉。\n故山青草纍纍冢，羞见先生化鹤归。",
        "dynasty": "宋",
        "collection_info": null
    },
    {
        "uuid": "e07871e8e71454cede443eccb6e140a4",
        "title": "刺血写法华",
        "author": "释心月",
        "content": "矮窗岑寂中，一字一点血。\n血尽笔秃时，止止不须说。",
        "dynasty": "宋",
        "collection_info": null
    },
    {
        "uuid": "bee4c15a8362b6079e50c55feef37852",
        "title": "开诸方语",
        "author": "释心月",
        "content": "收拾残花贴故枝，游蜂舞蝶谩纷飞。\n莫教嗅着无香处，懡㦬还从旧路归。",
        "dynasty": "宋",
        "collection_info": null
    },
    {
        "uuid": "589c21519d41ae6d53a00de672c4a57a",
        "title": "浄髮",
        "author": "释心月",
        "content": "顶门些子娘生髮，刬了还生卒未休。\n斜把金刀勾得着，一毫头是一毫头。",
        "dynasty": "宋",
        "collection_info": null
    },
    {
        "uuid": "92093e8fc0a76a27ce8123598f8676d1",
        "title": "行者德山改名德止",
        "author": "释心月",
        "content": "吾宗一德山，天下同仰企。\n寥寥数百年，清风来未已。\n汝名今与同，初非犯其讳。\n人前一呼唤，不觉耸众耳。\n易以艮为山，辞以艮为止。\n宜将止易山，只移一画子。\n吾当尊前贤，不得不如此。",
        "dynasty": "宋",
        "collection_info": null
    },
    {
        "uuid": "3d1d61ebfc9d05f0920dfdc21f0f6674",
        "title": "示天童干延寿化士",
        "author": "释心月",
        "content": "家有良医病转多，无栖泊处最誵讹。\n水如蓝也花如锦，依旧檐声滴旧窠。",
        "dynasty": "宋",
        "collection_info": null
    },
    {
        "uuid": "8e0861931364a1b09f7dde9c2c6f056f",
        "title": "再刊大慧语",
        "author": "释心月",
        "content": "妙喜胸中流出底，重华天子手亲书。\n大千俱坏此不坏，别板刊行亦听渠。",
        "dynasty": "宋",
        "collection_info": null
    },
    {
        "uuid": "e9783267825f032e29b8f2767311e737",
        "title": "明鑑先生",
        "author": "释心月",
        "content": "支干念二金钉子，变态无穷无尽时。\n尽大地人都钉定，先生知后更谁知。",
        "dynasty": "宋",
        "collection_info": null
    },
    {
        "uuid": "f6a2a19008e7531ef61abc4c32c39c0b",
        "title": "水茶磨",
        "author": "释心月",
        "content": "机轮瞥转已多时，苦涩分明只自知。\n辘辘放身随浪辊，傍观赢得眼如眉。",
        "dynasty": "宋",
        "collection_info": null
    },
    {
        "uuid": "16e67019d9e795789663d6aa46eaaef1",
        "title": "甜瓜",
        "author": "释心月",
        "content": "不惜浑崙次第佥，把将来语太无厌。\n而今一片落谁手，管取甜时彻蒂甜。",
        "dynasty": "宋",
        "collection_info": null
    },
    {
        "uuid": "314b288a63602661335f6cff562b0813",
        "title": "见性堂",
        "author": "释心月",
        "content": "髑髅沥尽眼头宽，炯炯圆明一颗寒。\n莫怪年来昏怛甚，钟声却被鼓声瞒。",
        "dynasty": "宋",
        "collection_info": null
    },
    {
        "uuid": "8a3a04c5908a939bb4ab38db501dba79",
        "title": "立雪方丈",
        "author": "释心月",
        "content": "少室门庭冷似冰，可师曾此一沉吟。\n夜阑各自知寒冷，莫待齐腰三尺深。",
        "dynasty": "宋",
        "collection_info": null
    },
    {
        "uuid": "3dd3366c2881ddf9f74f97733d91b34b",
        "title": "菩提桥",
        "author": "释心月",
        "content": "石头一路平如掌，步步风波险处行。\n渡马渡馿都莫问，等闲夺得祖师名。",
        "dynasty": "宋",
        "collection_info": null
    },
    {
        "uuid": "965952380a623d1759de4d7c45e40856",
        "title": "一苇亭",
        "author": "释心月",
        "content": "长江一苇浪花开，合国咸知不再来。\n千古凭栏一惆怅，岂知脚下滑如苔。",
        "dynasty": "宋",
        "collection_info": null
    },
    {
        "uuid": "03be97aa34c3cc0e4872370db51fc4e2",
        "title": "宝华法堂",
        "author": "释心月",
        "content": "老蚌虚含素月胎，庭前花雨自成堆。\n吾将倒转风雷舌，未必缤纷动地来。",
        "dynasty": "宋",
        "collection_info": null
    },
    {
        "uuid": "ec5559591d14e8a796539ce402db2571",
        "title": "见山亭",
        "author": "释心月",
        "content": "柳陌花衢烂熳游，不知日月去如流。\n抬眸忽见家山在，双手难遮满面羞。",
        "dynasty": "宋",
        "collection_info": null
    },
    {
        "uuid": "4c6a84216dcbaf89488709855ad15639",
        "title": "出山相赞  其一",
        "author": "释心月",
        "content": "道无修证，入山何为。\n法无去来，出山何之。\n黄金屋宅草离离，天上人间说向谁。",
        "dynasty": "宋",
        "collection_info": null
    },
    {
        "uuid": "1bb1d803e474743cb6d4eeb1a753b84c",
        "title": "出山相赞  其二",
        "author": "释心月",
        "content": "六载入山缘底事，復缘底事出山来。\n毒心毒行人难见，但见春风笑脸开。",
        "dynasty": "宋",
        "collection_info": null
    },
    {
        "uuid": "186cf0608a3077441999ea28985d66cc",
        "title": "水月观音赞",
        "author": "释心月",
        "content": "觉天无云，性海无风。\n玉轮蘸影，金浪翻空。\n非惟观世音，我亦游其中。",
        "dynasty": "宋",
        "collection_info": null
    },
    {
        "uuid": "916424892c782536d99c91f2cd85acf3",
        "title": "思惟相观音赞  其一",
        "author": "释心月",
        "content": "春禽昼啼，秋虫夜吟。\n有耳皆闻，何独观音。\n如是而知，如是而觉。\n面目现前，超诸余学。",
        "dynasty": "宋",
        "collection_info": null
    },
    {
        "uuid": "c4fbafd8790c7ea599132f17218df920",
        "title": "思惟相观音赞  其二",
        "author": "释心月",
        "content": "燕语鶑吟，鸦鸣鹊噪。\n声有差殊，闻无颠倒。\n闻性既寂，声尘亦空。\n一点悲心，在处圆通。",
        "dynasty": "宋",
        "collection_info": null
    },
    {
        "uuid": "f30fe4fb4f6bae68081bedb7f5836a2c",
        "title": "开眼入定赞",
        "author": "释心月",
        "content": "六用如如体不分，耳能观色眼能声。\n而今老大宜安分，眼自观兮耳自听。",
        "dynasty": "宋",
        "collection_info": null
    },
    {
        "uuid": "5afd0f9bace59427b6ffaf6b20f437ad",
        "title": "赵通判请赞观音",
        "author": "释心月",
        "content": "轮数珠，泛莲舟。\n觉天云静，性海风休。\n以悲为心，救众生苦。\n以慈为眼，观众生忧。\n众生何忧，忧忘内修。\n众生何苦，苦于外求。\n故现宰官身，所说宰官法。\n不出乎尽忠孝，守名节，保禄位，教子孙，勿坠于箕裘。\n夫如是普门一十九类，楞严三十二应，熙怡微笑，唯唯点头。\n公堂日永篆烟浮，誓与慈容同去留。",
        "dynasty": "宋",
        "collection_info": null
    },
    {
        "uuid": "c0f7b03d53f619a82e370e68ba18ce14",
        "title": "鱼妇赞",
        "author": "释心月",
        "content": "左提鱼篮，右搴衣袂。\n浩浩尘中，一声活底。\n倾国倾城眼豁开，早已白云千万里。",
        "dynasty": "宋",
        "collection_info": null
    },
    {
        "uuid": "7345c80dfa2c690407391166a1fba1c9",
        "title": "马郎妇赞",
        "author": "释心月",
        "content": "镜裏精神，风前调度。\n手执莲经，换人肠肚。\n锦鳞吞钓上鈎来，黄金骨已腾空去。",
        "dynasty": "宋",
        "collection_info": null
    },
    {
        "uuid": "253676880b19b904f22d431c515d3b6e",
        "title": "草衣文殊赞",
        "author": "释心月",
        "content": "草离离，髮垂垂。\n神出鬼没，佛眼难窥。\n能坐毗耶之舌，而不能出女子之定。\n能行法王之令，而不能免迦叶之疑。\n五台山势峭巍巍，返掷还他狮子儿。",
        "dynasty": "宋",
        "collection_info": null
    },
    {
        "uuid": "90b5b362827298ce166f82feaabe77e7",
        "title": "文殊赞",
        "author": "释心月",
        "content": "狮子吼，无畏说。\n空处挨，紧处捻。\n彼上人，缩却舌。\n不二门，都败阙。\n五髻童真七佛师，却证乌龟成白鳖。",
        "dynasty": "宋",
        "collection_info": null
    },
    {
        "uuid": "2481f0e59c9d47406efc1d6fa0cb8ad3",
        "title": "维摩赞",
        "author": "释心月",
        "content": "呵二乘，弹十地。\n以强词，夺正理。\n问疾人，根到底。\n语与默，都不是。\n金粟如来居士身，尽大地人扶不起。",
        "dynasty": "宋",
        "collection_info": null
    },
    {
        "uuid": "769bc28ac2e1ec28c0a30c4007444bb5",
        "title": "布袋赞  其一",
        "author": "释心月",
        "content": "儱侗十围腹，婆娑三尺躯。\n折拄杖搅无边香水海，破布囊贮百亿须弥卢。\n等箇人㗭哩㗭哩，觅文钱苏噜苏噜。\n天上无，地下无，四明山色开画图。",
        "dynasty": "宋",
        "collection_info": null
    },
    {
        "uuid": "e02e42816647b0fc31653dd5abcc857c",
        "title": "布袋赞  其二",
        "author": "释心月",
        "content": "放布袋而立，携布袋而去。\n他日下生来，别道一转语。\n补处之尊，弄真像假。\n抛却内宫，来使奉化。\n回观时髑髅眼睛沥未尽，紧靠处布袋骨董放不下。\n放得下，未必遭人强描画。",
        "dynasty": "宋",
        "collection_info": null
    },
    {
        "uuid": "9dd2d5a313d26c922cb9eccfd85af11d",
        "title": "须菩提赞  其一",
        "author": "释心月",
        "content": "倚杖而立，示真般若。\n手中册子，云何抄写。\n长老若不放下，疑杀后生尊者。",
        "dynasty": "宋",
        "collection_info": null
    },
    {
        "uuid": "37568d2ae3d2d3857232f8935891d40e",
        "title": "须菩提赞  其二",
        "author": "释心月",
        "content": "常宴坐，常危立。\n一片虚凝，万境空寂。\n岩前花雨已狼籍。",
        "dynasty": "宋",
        "collection_info": null
    },
    {
        "uuid": "ffeecd4753004a13104d07345bb5db1a",
        "title": "丰干寒拾赞  其一",
        "author": "释心月",
        "content": "只解踞虎头，不解收虎尾。\n你若讦露人，人也讦露你。\n出没虎声中，卷舒牛迹上。\n半是小儿嬉，半是大人相。",
        "dynasty": "宋",
        "collection_info": null
    },
    {
        "uuid": "215a420bff0588ac2da277152ba59f5b",
        "title": "丰干寒拾赞  其二",
        "author": "释心月",
        "content": "执爨灰满头，扫地尘扑面。\n岩下细思量，一场不着便。",
        "dynasty": "宋",
        "collection_info": null
    },
    {
        "uuid": "ee383fb986afbf789ccbfde176a2f2bb",
        "title": "丰干寒拾赞  其三",
        "author": "释心月",
        "content": "道兮无贫，德兮有邻。\n五峰双磵，谁主谁宾。\n相靠而睡也，象王回顾。\n相呼而笑也，狮子嚬呻。\n噫，不省这箇意，修行徒苦辛。",
        "dynasty": "宋",
        "collection_info": null
    },
    {
        "uuid": "1de66d47c509f3b81543c92205d4e559",
        "title": "丰干寒拾赞  其四",
        "author": "释心月",
        "content": "双磵底，五峰前。\n块石上，磨松烟。\n多无一两字，少有三百篇，明明此意落谁边。",
        "dynasty": "宋",
        "collection_info": null
    },
    {
        "uuid": "3af16d812421816b3a623e72cb6a959b",
        "title": "丰干寒拾赞  其五",
        "author": "释心月",
        "content": "微风吹，岩松鸣。\n听愈好，吟愈清。\n浑崙一句子，文彩甚分明，笔下如何写得成。",
        "dynasty": "宋",
        "collection_info": null
    },
    {
        "uuid": "6989b27276904469eee17bafcb9b9f62",
        "title": "丰干寒拾赞  其六",
        "author": "释心月",
        "content": "左手执卷，右手指示。\n觌露不覆藏，几人知此意。\n回首台山锁寒翠。",
        "dynasty": "宋",
        "collection_info": null
    },
    {
        "uuid": "d9ad8949aae15fbf5bbf7e5cdacf512f",
        "title": "丰干寒拾赞  其七",
        "author": "释心月",
        "content": "对面抚掌，两镜相照。\n双磵与五峰，冷地齐失笑。\n唤作普贤还料掉。",
        "dynasty": "宋",
        "collection_info": null
    },
    {
        "uuid": "27a542580994f7548a925c48ef803097",
        "title": "达磨赞  其一",
        "author": "释心月",
        "content": "面壁而坐，见成行货。\n立雪求之，还同蹉过。\n须知罪犯弥天大。",
        "dynasty": "宋",
        "collection_info": null
    },
    {
        "uuid": "ffaea8c69018750820eb8d682df42f2a",
        "title": "达磨赞  其二",
        "author": "释心月",
        "content": "来泛一杯千顷浪，去携隻履万重云。\n自言传法传何法，故我思君亦恨君。",
        "dynasty": "宋",
        "collection_info": null
    },
    {
        "uuid": "1c4d3ad52158de330fc9613a2e8b166b",
        "title": "达磨赞  其三",
        "author": "释心月",
        "content": "万浪千波一苇横，翩翩隻影可怜生。\n老萧若会截流句，杨子江头放你行。",
        "dynasty": "宋",
        "collection_info": null
    },
    {
        "uuid": "c79f7f589d2af92282b25deb10b2e535",
        "title": "六代祖师赞  其一",
        "author": "释心月",
        "content": "竺干正眼，震旦心宗。\n一点水墨，两处成龙。\n至今匝地生清风。",
        "dynasty": "宋",
        "collection_info": null
    },
    {
        "uuid": "4d7a4e88b8c8a672e16d3b33de66599c",
        "title": "六代祖师赞  其二",
        "author": "释心月",
        "content": "诸缘息时，伎俩尽矣。\n了了常知，不是不是。\n莫被胡僧谩着你。",
        "dynasty": "宋",
        "collection_info": null
    },
    {
        "uuid": "56de4a1948941b939e99ee3ae3c80334",
        "title": "六代祖师赞  其三",
        "author": "释心月",
        "content": "无言说中，广说信心。\n洞然明白，非去来今。\n风病因兹转更深。",
        "dynasty": "宋",
        "collection_info": null
    },
    {
        "uuid": "806eda50d4af70827535ba4aa9eb8529",
        "title": "六代祖师赞  其四",
        "author": "释心月",
        "content": "古佛无心，知之者谁。\n双峰点首，石女攒眉。\n错付黄梅箇小儿。",
        "dynasty": "宋",
        "collection_info": null
    },
    {
        "uuid": "c11acf8ed020993be85f420e4a022d32",
        "title": "六代祖师赞  其五",
        "author": "释心月",
        "content": "能与么去，能与么回。\n青松鬰密，白髮摧颓。\n岭南消息几时来。",
        "dynasty": "宋",
        "collection_info": null
    },
    {
        "uuid": "c5b3a3902356c97c238c074a5be09184",
        "title": "六代祖师赞  其六",
        "author": "释心月",
        "content": "字则不识，宗说俱通。\n如风吹水，如日行空。\n破荡箕裘是此翁。",
        "dynasty": "宋",
        "collection_info": null
    },
    {
        "uuid": "ab0d525d207a000a575c64b7a693cb87",
        "title": "宝公和尚赞",
        "author": "释心月",
        "content": "鹰窠大士，示现无方。\n生于宋代，老于齐梁。\n杖头刀尺，隠显全彰。\n巍巍堂堂，炜炜煌煌。\n至今坐断独龙冈。",
        "dynasty": "宋",
        "collection_info": null
    },
    {
        "uuid": "6117f215e70c247e8e9641d89a981a5c",
        "title": "北宗赞",
        "author": "释心月",
        "content": "菩提有树镜无尘，玉兔怀胎入紫宸。\n七百僧龙第一座，信衣推与负舂人。",
        "dynasty": "宋",
        "collection_info": null
    },
    {
        "uuid": "1537a0ee20bed9d85b9617e7746c1015",
        "title": "明上座赞",
        "author": "释心月",
        "content": "大庾岭头提不起，本来面目尚埃尘。\n南枝不放春消息，也是茫茫漏网人。",
        "dynasty": "宋",
        "collection_info": null
    },
    {
        "uuid": "83333a80766099e59b16fee1b8fef6d1",
        "title": "荷泽赞",
        "author": "释心月",
        "content": "荷泽元来不姓高，岭头一网竟难逃。\n尔曹若不论知解，知解无因到尔曹。",
        "dynasty": "宋",
        "collection_info": null
    },
    {
        "uuid": "1ea5036fb6dae13a947e9fbfabe998ae",
        "title": "雪峰真觉禅师赞",
        "author": "释心月",
        "content": "出岭超方，九上三到。\n一槌便成，未是性燥。\n诵过水偈，闻色空义。\n搅炒肝肠，睡不成睡。\n棒头领旨，句下明宗。\n夜半鰲山，如鹤抛笼。\n象骨岩高，中有鳖鼻。\n千五百人，中伤者几。\n三毬并辊，大用全提。\n石火莫及，电光罔追。\n大地撮来，如粟米粒。\n今昔行人，看之不出。\n望州乌石，日炙风吹。\n万福曾郎，眼戴双眉。",
        "dynasty": "宋",
        "collection_info": null
    },
    {
        "uuid": "b8c9f0391ea409df986e6e5c48548861",
        "title": "普化赞  其一",
        "author": "释心月",
        "content": "者风僧，甚举止。\n木铎一摇，声在人耳。\n邈吾真处点着便行，咬生菜时触着便讳。\n明头暗头拶着便转，今日昨日扶着便醉。\n或于道吾手裏倒送鎗头，或于临济面前满倾恶水。\n如斯伎俩，果能成褫人，建立黄蘗宗旨者耶。\n况其掣狂掣颠，有头无尾，是皆不逃大仰之谶盘山之记。\n末后若不向东门南门西门北门觅箇走路，定不免新妇子老婆禅小厮儿抚掌笑你。",
        "dynasty": "宋",
        "collection_info": null
    },
    {
        "uuid": "025a0e53af1a5595a231391cbd1d494e",
        "title": "普化赞  其二",
        "author": "释心月",
        "content": "邈得先师真，鼻孔不相似。\n大悲院裏归，馿鸣较些子。",
        "dynasty": "宋",
        "collection_info": null
    },
    {
        "uuid": "a9d002e4a819a2470e941131168095a0",
        "title": "蚬子赞  其一",
        "author": "释心月",
        "content": "师荒村古庙兮，人绀宇莲宫。\n师纸钱堆裏兮，人璎珞聚中。\n师捞{丷/八}摝蚬兮，人打凤罗龙。\n师鳣鲜枯槁兮，人玉食雍容。\n师与人隠显各异兮，卷舒一同。\n为华严之弟兮，不入华严保社。\n为洞山之子兮，不绍洞山门风。\n欲遯其迹迹愈着，欲晦其名名愈崇。\n夫能谨初护末，不沿他酒台盘兮，人莫知师之所知。\n师独乐其乐，乐亦无穷。\n果如是兮，安有今日。\n持短尺以量虚空，磨淡墨以邈虚空者哉。",
        "dynasty": "宋",
        "collection_info": null
    },
    {
        "uuid": "a981d8008f08c2956d58a9a73642ae7d",
        "title": "蚬子赞  其二",
        "author": "释心月",
        "content": "古庙炉灰冷，长江烟水寒。\n再三捞摝得，难上酒台盘。",
        "dynasty": "宋",
        "collection_info": null
    },
    {
        "uuid": "aa5feaea24610855b4df351407a851f9",
        "title": "政黄牛赞  其一",
        "author": "释心月",
        "content": "湖水湖山面面奇，烟云风月总新诗。\n悠然句意不及处，也解将牛作马骑。",
        "dynasty": "宋",
        "collection_info": null
    },
    {
        "uuid": "fc149d12549667a08100bf5bb2ea080c",
        "title": "政黄牛赞  其二",
        "author": "释心月",
        "content": "肩耸湖山瘦，眼明湖水秋。\n往来谁是伴，白鹭与黄牛。",
        "dynasty": "宋",
        "collection_info": null
    },
    {
        "uuid": "67213659bdc78a2fdf9501cff9b25f73",
        "title": "郁山主赞  其一",
        "author": "释心月",
        "content": "溪桥馿子失脚处，百尺竿头进步时。\n顶踵一时俱换了，依前只是郁阇梨。",
        "dynasty": "宋",
        "collection_info": null
    },
    {
        "uuid": "85ddf09a41638fd5369b43f44b0f46bc",
        "title": "郁山主赞  其二",
        "author": "释心月",
        "content": "骑馿过溪桥，一踏桥梁折。\n桥边万朶山，拊掌笑不歇。",
        "dynasty": "宋",
        "collection_info": null
    },
    {
        "uuid": "025fb1caac6e3a5e588e4d8ca76c4bd0",
        "title": "言法华赞",
        "author": "释心月",
        "content": "褰裳登九重，走笔书十三。\n两头俱不住，临去又图南。",
        "dynasty": "宋",
        "collection_info": null
    },
    {
        "uuid": "17ee66103e1b4c0c1f99da429b0d20c4",
        "title": "十六罗汉赞",
        "author": "释心月",
        "content": "飞锡五天云冉冉，泛杯南海浪悠悠。\n一毫头上轻收拾，不是冤家不聚头。",
        "dynasty": "宋",
        "collection_info": null
    },
    {
        "uuid": "585a3b2f0242e91193fef2c59b5aca77",
        "title": "过河尊者赞",
        "author": "释心月",
        "content": "前溪渌涨雨初晴，浮笠波心掌样平。\n伎俩由来只如此，放教急急奔前程。",
        "dynasty": "宋",
        "collection_info": null
    },
    {
        "uuid": "05c4e58c867ce41449d30893436607d6",
        "title": "朝阳穿破衲赞",
        "author": "释心月",
        "content": "檐前负日暖烘烘，败坏重加补缀工。\n尽大地人穷性命，都卢札在一针锋。",
        "dynasty": "宋",
        "collection_info": null
    },
    {
        "uuid": "39f1258d18b934041db2dc35fadb5064",
        "title": "待月了残经赞",
        "author": "释心月",
        "content": "数黑豆子老和尚，石上松根得意时。\n自怜末后一句子，只许天边明月知。",
        "dynasty": "宋",
        "collection_info": null
    },
    {
        "uuid": "7afb36725b6039c2d5ff56f0b6ae5582",
        "title": "船子和尚赞",
        "author": "释心月",
        "content": "机语相符句合头，离鈎三寸已吞鈎。\n孤舟短棹都抛却，直得朱泾水逆流。",
        "dynasty": "宋",
        "collection_info": null
    },
    {
        "uuid": "d9c6f2260bb4195f701afa3904929d74",
        "title": "亮座主赞",
        "author": "释心月",
        "content": "心与虚空讲未终，一呼回首一开容。\n勿言去后无消息，云外西山翠扫空。",
        "dynasty": "宋",
        "collection_info": null
    },
    {
        "uuid": "69473674684bcdccbc597f2cd1019204",
        "title": "宗道者赞",
        "author": "释心月",
        "content": "一双破草鞋，无跟又无耳。\n袈裟包不得，拄杖挑不起。\n只知赤脚下桐城，不免桐城人笑你。",
        "dynasty": "宋",
        "collection_info": null
    },
    {
        "uuid": "391cb84a32232369f903707e01a193b3",
        "title": "灵照女赞",
        "author": "释心月",
        "content": "尽道家贫卖笊篱，泼天富贵许谁知。\n风前敛手一转语，未必丹霞识得伊。",
        "dynasty": "宋",
        "collection_info": null
    },
    {
        "uuid": "6775bceec064fe1facb976b9f680164a",
        "title": "黄蘗掌沙弥图赞",
        "author": "释心月",
        "content": "大机之用谁担荷，断际孤风不可追。\n济北少年曾未委，风光太子已先知。",
        "dynasty": "宋",
        "collection_info": null
    },
    {
        "uuid": "08944370f1237e6347560ef75b8d928c",
        "title": "赵州不下禅床接二王图赞",
        "author": "释心月",
        "content": "折脚禅床接断薪，犹堪伛坐揖高宾。\n明知裂土熏天富，难斗他家彻骨贫。",
        "dynasty": "宋",
        "collection_info": null
    },
    {
        "uuid": "59db730e97ed48a609fd6338cdf9ed5e",
        "title": "国一见代宗起立图赞",
        "author": "释心月",
        "content": "法地安然不动移，振身而立亦相宜。\n勿于起坐经行外，别讨大唐天子师。",
        "dynasty": "宋",
        "collection_info": null
    },
    {
        "uuid": "aface1d0b4f3e51826f538d1359d1a0e",
        "title": "文宗嗜蛤蜊图赞",
        "author": "释心月",
        "content": "一点悲心擘不开，镬汤衮处笑盈腮。\n希奇之事朕深信，是与君王说法来。",
        "dynasty": "宋",
        "collection_info": null
    },
    {
        "uuid": "af4c8da0d553c0e0121dd67874272210",
        "title": "庄宗中原之宝图赞",
        "author": "释心月",
        "content": "搜索干坤宇宙间，中原之宝秘形山。\n若非呈似老兴化，往往人将作等闲。",
        "dynasty": "宋",
        "collection_info": null
    },
    {
        "uuid": "7a2e2cf61e4017aa2673d87052ba589d",
        "title": "李翱见药山图赞",
        "author": "释心月",
        "content": "千株松下谒癯仙，冷淡烟霞别是天。\n授与刀圭元不识，却来携手水云边。",
        "dynasty": "宋",
        "collection_info": null
    },
    {
        "uuid": "d86e22fa0337a8cf27a16e030fe3eebc",
        "title": "裴休捧佛请安名图赞",
        "author": "释心月",
        "content": "持来面目已全彰，出就呈机验当行。\n千释迦文万弥勒，都卢摄入一身光。",
        "dynasty": "宋",
        "collection_info": null
    },
    {
        "uuid": "b0064c33d74b014198505c6d7eca4d53",
        "title": "韩愈请益大颠图赞",
        "author": "释心月",
        "content": "去国迢迢路八千，归心日夕九重天。\n当机不领到家句，且向途中快着鞭。",
        "dynasty": "宋",
        "collection_info": null
    },
    {
        "uuid": "f71f7235d31d1cabc95b8e206c1b7b4a",
        "title": "庞居士见马大师图赞",
        "author": "释心月",
        "content": "搅海狞龙头角露，出林老虎爪牙张。\n至今六合风云裏，浩浩来登选佛场。",
        "dynasty": "宋",
        "collection_info": null
    },
    {
        "uuid": "bc14b7b81e48d2922e4d00ffd3221454",
        "title": "灵照对丹霞图赞",
        "author": "释心月",
        "content": "觌露风猷第二机，电光石火较迟迟。\n丹霞去后无消息，又见牢关把定时。",
        "dynasty": "宋",
        "collection_info": null
    },
    {
        "uuid": "b8cbe8dfd2471afacdf957686b1917c6",
        "title": "说无生话图赞",
        "author": "释心月",
        "content": "收拾山云海月情，团栾鼻直眼眉横。\n龟毛拂子兔角杖，敲得虚空嚗嚗声。",
        "dynasty": "宋",
        "collection_info": null
    },
    {
        "uuid": "344efc5b1c6c4051412615ab56cec947",
        "title": "灵照看日早晚图赞",
        "author": "释心月",
        "content": "明暗双双机夺机，阿爷手裏觅便宜。\n果然老底能轻信，输却日轮当午时。",
        "dynasty": "宋",
        "collection_info": null
    },
    {
        "uuid": "609437543bf47e8b98261141a9d6e37b",
        "title": "庞大倚鉏而化图赞",
        "author": "释心月",
        "content": "老子先行行不到，郎君末后太过生。\n倚天衡岳最深处，雨过寒光泼眼明。",
        "dynasty": "宋",
        "collection_info": null
    },
    {
        "uuid": "842427f916b044b91b2c35e40a2b2346",
        "title": "赞东山五祖和尚",
        "author": "释心月",
        "content": "辊绣毬，打瓦鼓。\n半巴音，半鲁语。\n心胆倾，面目露。\n不可描，不可塑。\n故天下称之曰东山演祖。",
        "dynasty": "宋",
        "collection_info": null
    },
    {
        "uuid": "5e4b9339c63584a034648258231e7847",
        "title": "赞寂岩忠和尚",
        "author": "释心月",
        "content": "师之出处，师之面颜。\n云横楚甸，雨过淮山。\n阅其语录，见其作用。\n玉转珠回，云兴泉涌。\n寂岩之道，莫能形容。\n我今赞之，持尺量空。",
        "dynasty": "宋",
        "collection_info": null
    },
    {
        "uuid": "874b6388d0cfe92b60b0d7f9eccdb5aa",
        "title": "赞北磵和尚",
        "author": "释心月",
        "content": "调古风高，神清气逸。\n闻一唯升素王之堂，见微笑入空王之室。\n恢恢绰绰兮以一而贯万，寂寂寥寥兮会万而归一。\n此岂非八十三，住龙床角边。\n南山之浄慈，佛照之真子，北磵老贼者耶。",
        "dynasty": "宋",
        "collection_info": null
    },
    {
        "uuid": "891ccfc0485457d89e4685b1b4f88876",
        "title": "赞痴绝和尚",
        "author": "释心月",
        "content": "破蛰之雷，指南之龟。\n斫圆玉斧，刮膜金篦。\n噫，非师而谁。",
        "dynasty": "宋",
        "collection_info": null
    },
    {
        "uuid": "96ee187da6bcea04ece4f2dbb4bd6b5c",
        "title": "广福聪长老画无准顶相请赞",
        "author": "释心月",
        "content": "这慈尊，曾自赞。\n煮不熟，烧不烂。\n有软顽，没思算。\n秤须弥重四两，量虚空阔丈半。\n更有白{亻幺刀}不是处，付与无闻，从公理断。",
        "dynasty": "宋",
        "collection_info": null
    },
    {
        "uuid": "ebf198203248fa44d4a0c988a692b441",
        "title": "东林彻长老请赞",
        "author": "释心月",
        "content": "寒浦先零之姿，古岩后凋之操。\n雪满颠一味寒酸，云半肩十分枯槁。\n任缘去住也，随处有余。\n信手拈来也，用时恰好。\n虽云理绝思惟，其柰事关怀抱。\n倚天长剑用还磨，分付明岩彻长老。",
        "dynasty": "宋",
        "collection_info": null
    },
    {
        "uuid": "47a73995be645d768f5693e390ae1e50",
        "title": "虎丘惠长老请赞",
        "author": "释心月",
        "content": "万里晴空，一声霹雳。\n尽大地人，掩耳不及。\n浩浩清风生八极。",
        "dynasty": "宋",
        "collection_info": null
    },
    {
        "uuid": "9183a3b579a0bbdc92d2540dcaf87fb3",
        "title": "祥符喜长老请赞",
        "author": "释心月",
        "content": "三岩日暖经行地，双径风清宴坐时。\n昔不少年今不老，如何描邈使人知。",
        "dynasty": "宋",
        "collection_info": null
    },
    {
        "uuid": "d71dfd1bce358cb1da236eade62121e6",
        "title": "圆通师孙福长老请赞",
        "author": "释心月",
        "content": "虚空寥寥，吾之体也。\n万象纭纭，吾之用也。\n青山白云，吾之宾朋也。\n山色溪声，吾之言论也。\n作是说者，画师之所不能幻也。\n夫画师所不能幻者，吾亦不知吾之为谁也。\n故强名之，曰石溪老冻畐也。",
        "dynasty": "宋",
        "collection_info": null
    },
    {
        "uuid": "311f0a263596f47795ac2e0a3ac054d1",
        "title": "资寿溱长老请赞",
        "author": "释心月",
        "content": "寒浦先零之姿，古岩后凋之操。\n雪满颠一味寒酸，云拥肩十分枯槁。\n任缘而住也，触处有余。\n随机而应也，无适不可。\n家法森严，钳锤糙暴。\n承当者谁，如溱长老。",
        "dynasty": "宋",
        "collection_info": null
    },
    {
        "uuid": "1dd4e825af0ec3f25e722c2fe264d11d",
        "title": "西竺浄长老请赞",
        "author": "释心月",
        "content": "色见声求，二俱不是。\n离声色外，转没巴鼻。\n石火光中，掣电影裏。\n要见石溪，且莫瞌睡。",
        "dynasty": "宋",
        "collection_info": null
    },
    {
        "uuid": "f108f40fba148fdf098e6080c4ff349b",
        "title": "杨居士请赞",
        "author": "释心月",
        "content": "水中之月，镜裏之形。\n一顶春雪，半肩秋云。\n观而无观曰正观，闻而无闻曰真闻。\n画工作汝汝即我，居士识吾吾非君。\n是兮非兮分不分，赞之毁之徒云云。",
        "dynasty": "宋",
        "collection_info": null
    },
    {
        "uuid": "306ed859d2d6f5831e796af4a319e47d",
        "title": "小师正恭写松源掩室并师山行图请赞  其一",
        "author": "释心月",
        "content": "父前行，子后随。\n不肖孙，愚且痴。\n三昧门，各自知。\n入深村，草离离。\n风前翻忆老杨岐。",
        "dynasty": "宋",
        "collection_info": null
    },
    {
        "uuid": "0ec506d7f4db96251a4d83303febe9b0",
        "title": "小师正恭写松源掩室并师山行图请赞  其二",
        "author": "释心月",
        "content": "清空片云，古潭万象。\n飘然何来，湛然何往。\n识则不识，知而无知。\n铁壁银山，挨开者谁。",
        "dynasty": "宋",
        "collection_info": null
    },
    {
        "uuid": "067911f958ded2bbf0674802f9e4817c",
        "title": "开光明藏疏",
        "author": "释心月",
        "content": "佛祖亲传真命脉，橘洲笔底发渊源。\n郁乎光焰十万丈，只贵知音一印传。",
        "dynasty": "宋",
        "collection_info": null
    },
    {
        "uuid": "02c8cb30724c35fcedd319a2c84ef0cc",
        "title": "山偈奉饯九江纯禅者归东林受业",
        "author": "释心月",
        "content": "年来佛法带誵讹，十卜干千不较多。\n寄语东林略抬手，看伊眼脑是如何。",
        "dynasty": "宋",
        "collection_info": null
    },
    {
        "uuid": "cceb9072190258ac5fb474156f168a2f",
        "title": "和张防御",
        "author": "释心月",
        "content": "我有一方田，于中息万缘。\n生涯虽寂尔，日用不徒然。\n知足长年乐，无求在处禅。\n西隣知此意，松竹销寒烟。",
        "dynasty": "宋",
        "collection_info": null
    },
    {
        "uuid": "fdc5a86eff289862ba5a599dec24c219",
        "title": "送超禅人归省亲",
        "author": "释心月",
        "content": "参玄曾未造玄微，肯学新丰十不归。\n归举清凉答佛话，教娘知有祖师机。",
        "dynasty": "宋",
        "collection_info": null
    },
    {
        "uuid": "f996bd237132faad28e5cf60a5ddb531",
        "title": "归云",
        "author": "释心月",
        "content": "拖云从龙去又回，无心却似有心来。\n只因怕失老僧约，永日岩房拨不开。",
        "dynasty": "宋",
        "collection_info": null
    },
    {
        "uuid": "23454916d1ace19b32cca7c29bf8a7c7",
        "title": "臭庵",
        "author": "释心月",
        "content": "自家汗气不曾觉，口未曾开人已知。\n熏出苏州二石佛，一人掩鼻一攒眉。",
        "dynasty": "宋",
        "collection_info": null
    },
    {
        "uuid": "71d886293d0acaa3564696e891b48b0e",
        "title": "中山",
        "author": "释心月",
        "content": "英标拔俗一千丈，壁立孤危不可攀。\n南北东西徒斫额，谁知步步在其间。",
        "dynasty": "宋",
        "collection_info": null
    },
    {
        "uuid": "fe12f5180ecfd13b41ca300e45f15d9d",
        "title": "省行堂主往霅川化油",
        "author": "释心月",
        "content": "火冷灰寒老病身，一灯深夜伴孤贫。\n忍将滴滴思乡泪，说与溪头问疾人。",
        "dynasty": "宋",
        "collection_info": null
    },
    {
        "uuid": "18ae3aedb2b97202eea5c62803c3cb06",
        "title": "异手相士",
        "author": "释心月",
        "content": "天地同根归一指，先生三四已为多。\n等闲竖起拳头处，数量如何数得他。",
        "dynasty": "宋",
        "collection_info": null
    },
    {
        "uuid": "4b65718fdc386ba545253224a6a9e27d",
        "title": "送保慧大师  其一",
        "author": "释心月",
        "content": "生在如来家，须学如来行。\n诸念入正念，有诤归无诤。",
        "dynasty": "宋",
        "collection_info": null
    },
    {
        "uuid": "48cafde0409e048d1081c928ad31639b",
        "title": "送保慧大师  其二",
        "author": "释心月",
        "content": "少林佛国不再见，台山大会堪凭□。\n彼何人哉我何人，眨起眉毛宜猛省。",
        "dynasty": "宋",
        "collection_info": null
    },
    {
        "uuid": "d374dceeaa4ba44e0b23671b05785eb4",
        "title": "送林藏主省亲",
        "author": "释心月",
        "content": "有十不归今且归，不愿再见今再见。\n古今大道常坦然，各自当门通一线。",
        "dynasty": "宋",
        "collection_info": null
    },
    {
        "uuid": "b44d42010539b97830e7d3b966692337",
        "title": "送珙上人之庐山",
        "author": "释心月",
        "content": "不到庐山不是僧，斯言斯语亦何曾。\n珙今兴尽还归去，五老依前倚碧层。",
        "dynasty": "宋",
        "collection_info": null
    },
    {
        "uuid": "7a23d9bdb7adcede8e7dd58c7579495a",
        "title": "送艮侍者随本师归泸南",
        "author": "释心月",
        "content": "依师参扣到无参，只么呼三应亦三。\n话到不相辜负处，泸南元是旧泸南。",
        "dynasty": "宋",
        "collection_info": null
    },
    {
        "uuid": "30ca8239980bc2491f347b4c33e364d4",
        "title": "孟府送猿有颂次韵谢之",
        "author": "释心月",
        "content": "居从岩洞友熊罴，养在侯门送石溪。\n要识将军成物意，往来莫作听猿啼。",
        "dynasty": "宋",
        "collection_info": null
    },
    {
        "uuid": "5f7531a8e611c4e58f3c2e290789c904",
        "title": "延寿化帐",
        "author": "释心月",
        "content": "捲起何如放下时，微风轻撼碧云垂。\n夜深动地蚊雷吼，病枕安然总不知。",
        "dynasty": "宋",
        "collection_info": null
    },
    {
        "uuid": "06cdd64d62cb8810a52e9b74a31bff99",
        "title": "沈兼签记梦",
        "author": "释心月",
        "content": "一微尘裏三千界，半剎那间八万春。\n如是往来如是住，不知谁主又谁宾。",
        "dynasty": "宋",
        "collection_info": null
    },
    {
        "uuid": "670ebeb05aecf52e43acc3a02410fab3",
        "title": "送慧大师",
        "author": "释心月",
        "content": "剃除绀髮搭伽梨，经卷轮珠常自随。\n欲扣玄关参自己，好看实际访俱胝。",
        "dynasty": "宋",
        "collection_info": null
    },
    {
        "uuid": "52a0d767d2b6936939aa0c283cfdbff3",
        "title": "昌大师住广福说偈勉之",
        "author": "释心月",
        "content": "桂岩桂子久飘香，时节催开选佛场。\n莫作末山施半杓，使人特地唤娘娘。",
        "dynasty": "宋",
        "collection_info": null
    },
    {
        "uuid": "f57564676f6d832c2aae12023f34f5b5",
        "title": "聪大师号无闻送广福住院",
        "author": "释心月",
        "content": "来日台山大会斋，隔身句子绝安排。\n如今已落无闻手，双放双收机莫偕。",
        "dynasty": "宋",
        "collection_info": null
    },
    {
        "uuid": "c109b76dfbffef40772c08046b83f2b6",
        "title": "示本上座",
        "author": "释心月",
        "content": "勿游鱼鲁刁刀市，莫逐千干十卜人。\n他日有缘重会面，金毛狮子要嚬呻。",
        "dynasty": "宋",
        "collection_info": null
    },
    {
        "uuid": "558b39d9937bbb6840aa3d6e323cd747",
        "title": "送李道士",
        "author": "释心月",
        "content": "细探道德五千字，字字君家说底书。\n要识玄之又玄旨，淡然清对了无余。",
        "dynasty": "宋",
        "collection_info": null
    },
    {
        "uuid": "067113ef808bd76952772b986c1a4d1c",
        "title": "送圭维那",
        "author": "释心月",
        "content": "年来箇事带誵讹，十卜千干不较多。\n狭路相逢略抬手，看伊眼脑是如何。",
        "dynasty": "宋",
        "collection_info": null
    },
    {
        "uuid": "facf1640d9b69572e06a3803b196ebe9",
        "title": "送光典座",
        "author": "释心月",
        "content": "辣辣辛辛一味禅，惯常岂在杓头边。\n一千五百善知识，未出门时话已圆。",
        "dynasty": "宋",
        "collection_info": null
    },
    {
        "uuid": "ad78ac652b3388d45327c08ef2366956",
        "title": "送真大师",
        "author": "释心月",
        "content": "戴起还同放下时，好观实际访俱胝。\n至今五百年来下，一段风光付与谁。",
        "dynasty": "宋",
        "collection_info": null
    },
    {
        "uuid": "f67dfc1de15aaa6d1e0d395d34bd1c98",
        "title": "送心浄头",
        "author": "释心月",
        "content": "处尘劳界住深禅，几度悲心碎復圆。\n得失是非都放下，头头皆我旧山川。",
        "dynasty": "宋",
        "collection_info": null
    },
    {
        "uuid": "280dd284e8b635c47e17fec0e08687b5",
        "title": "行者智江归庐山乞颂",
        "author": "释心月",
        "content": "庭前荒草正萋萋，却忆丹霞刬去时。\n莲社峰高相见了，回来却把圣僧骑。",
        "dynasty": "宋",
        "collection_info": null
    },
    {
        "uuid": "0899adf98721a79a59de2dca018b5d7a",
        "title": "添藏经施主水陆升座说偈",
        "author": "释心月",
        "content": "大悲心上流出底，呼为切脚若为评。\n不知切脚什么字，写不成兮呼不成。\n依依稀稀如半月，髣髣髴髴若三星。\n分付老昭诸善士，生生世世寿康宁。",
        "dynasty": "宋",
        "collection_info": null
    },
    {
        "uuid": "f50ee919bf1be63ff51e595e6c8064fc",
        "title": "容大师水陆升座说偈",
        "author": "释心月",
        "content": "末山一境不露顶，直下全超五障身。\n佛国无边皆自己，台山大会付何人。\n苾蒭草碧枝枝秀，菡萏花红叶叶新。\n外祖深恩只者是，一庵和气暖于春。",
        "dynasty": "宋",
        "collection_info": null
    },
    {
        "uuid": "d74f2fe837cf79da1f29bd64389c2f29",
        "title": "如行新戒落髮升座",
        "author": "释心月",
        "content": "患累资生无有涯，选官选佛学丹霞。\n须知髮刬殿前草，不碍萱开堂北花。\n万法从心心是正，一心逐物物皆邪。\n夜窗寂寂青松下，究彻根源始到家。",
        "dynasty": "宋",
        "collection_info": null
    },
    {
        "uuid": "7788b225b4cfa92e5793221a7a4834b3",
        "title": "劝请首座挂牌上堂",
        "author": "释心月",
        "content": "三春去向那边去，九夏来从屋力来。\n一喝两头俱坐断，人天眼目与谁开。\n乌飞兔走，地转天回，时有清风匝九垓。\n寒山子满头灰，引得丰干笑满腮。",
        "dynasty": "宋",
        "collection_info": null
    },
    {
        "uuid": "7f00024823c855b6e4bb4e48a29f9cd7",
        "title": "偈",
        "author": "释心月",
        "content": "善恶不思，名为顶句。\n内外绝依，名为得住。\n时时寂寂惺惺，时时退步荐取。\n如是三十年，觅之总无处。\n觅无处，赢得双眉时陡聚。",
        "dynasty": "宋",
        "collection_info": null
    },
    {
        "uuid": "06601353a28461c5c71469802cbddcf5",
        "title": "颂古三首  其一",
        "author": "释心月",
        "content": "日永风清，雷奔电卷。\n无位真人，略通一线。\n急须着眼看仙人，莫看仙人手中扇。",
        "dynasty": "宋",
        "collection_info": null
    },
    {
        "uuid": "f38ead5e49e8a27c75c6d98cf0d652c4",
        "title": "颂古三首  其二",
        "author": "释心月",
        "content": "百年将底作津梁，直指心田是道场。\n八万四千安乐法，只于此处（指胸）可承当。",
        "dynasty": "宋",
        "collection_info": null
    },
    {
        "uuid": "b2639141921048b65589749653005293",
        "title": "颂古三首  其三",
        "author": "释心月",
        "content": "没便宜处讨便宜，无位真人小厮儿。\n如是去来如是住，无时不是在家时。",
        "dynasty": "宋",
        "collection_info": null
    },
    {
        "uuid": "db7f7fa20237a92a97740a708dfaa818",
        "title": "出山相赞",
        "author": "释心月",
        "content": "弃却金轮尊贵人，要来平地讨艰辛。\n如斯面目尘埃甚，更说优昙别是春。",
        "dynasty": "宋",
        "collection_info": null
    },
    {
        "uuid": "38304286f6de0818e95d0c9e4f3379d5",
        "title": "草衣文殊赞",
        "author": "释心月",
        "content": "披草衣，执具书。\n面不洗，头不梳。\n是文殊，非文殊。\n拟议台山路转迂。",
        "dynasty": "宋",
        "collection_info": null
    },
    {
        "uuid": "a035038a1b4de655d866e97d026d366e",
        "title": "马郎妇赞",
        "author": "释心月",
        "content": "愿海散香风，花披菡萏红。\n锦鳞方上钓，金锁已腾空。",
        "dynasty": "宋",
        "collection_info": null
    },
    {
        "uuid": "79c7c5283c250f4786921168d19e5b7f",
        "title": "自在观音赞",
        "author": "释心月",
        "content": "日高花影重，风暖鸟声碎。\n在在圆通门，门门观自在。\n宝陀峰顶较些些，片月分辉照沧海。",
        "dynasty": "宋",
        "collection_info": null
    },
    {
        "uuid": "e1a9ede147d4ed396dcff0b8dd2011b5",
        "title": "泛莲观音赞",
        "author": "释心月",
        "content": "一叶莲舟泛渺瀰，诵观音也戴阿弥。\n希奇妙相毫端上，五浊众生知未知。",
        "dynasty": "宋",
        "collection_info": null
    },
    {
        "uuid": "19ba023bb9b0ce7bf83e883b0e311bfe",
        "title": "藕丝观音赞",
        "author": "释心月",
        "content": "顶戴阿弥，不假花冠之纍纍。\n肩披藕丝，不必璎珞之垂垂。\n孤然不倚，俨然若思。\n我于一十九类三十二应身中次第观之，而无如是抱膝安闲大自在之风规。",
        "dynasty": "宋",
        "collection_info": null
    },
    {
        "uuid": "a815efaf7a7d5dad27a9d925109071b6",
        "title": "布袋赞",
        "author": "释心月",
        "content": "矬而肥，肥而痴。\n肩驼背负，或徐或驰。\n回头处，微笑时，此意明明说向谁。",
        "dynasty": "宋",
        "collection_info": null
    },
    {
        "uuid": "8093e145ae35928a10bebf820118aada",
        "title": "达磨祖师赞",
        "author": "释心月",
        "content": "跨水行人语不符，绝江足踏一茎芦。\n此时独自栖栖去，今日人将入画图。",
        "dynasty": "宋",
        "collection_info": null
    },
    {
        "uuid": "3f5f8c917e9c88dc5f0f698fe6aadedd",
        "title": "小师正知画师顶相请赞",
        "author": "释心月",
        "content": "高厚同源，万殊一体。\n卓尔何来，湛然非止。\n览蜀天云，挹龙渊水。\n际会如斯，孰穷所以。\n正知知之，不出乎是。",
        "dynasty": "宋",
        "collection_info": null
    },
    {
        "uuid": "386c0ed41e96460c6cb2716657b1ddde",
        "title": "颂古二十一首  其一",
        "author": "释心月",
        "content": "兄难兄，弟难弟。\n马祖真，只这是。\n撼动西江十八滩，水面无风波自起。",
        "dynasty": "宋",
        "collection_info": null
    },
    {
        "uuid": "2320f9e32b41af4ed5b31b9f8df95fc9",
        "title": "颂古二十一首  其二",
        "author": "释心月",
        "content": "各呈见解，互逞机锋。\n石火莫及，电光罔通。\n抛下拄杖而立，不同草草。\n拈起拄杖便行，亦岂匆匆。\n者裏着得隻眼，许你亲见庞公。",
        "dynasty": "宋",
        "collection_info": null
    },
    {
        "uuid": "0b253baf763b964725f8c7071832ed67",
        "title": "颂古二十一首  其三",
        "author": "释心月",
        "content": "昨日与今日，同中却不同。\n狞龙搅沧海，俊鹘摩青空。\n宗眼明如日，机轮疾似风。\n丹霞回首处，遍界觅无踪。",
        "dynasty": "宋",
        "collection_info": null
    },
    {
        "uuid": "58b6c5ebbc5996bd2a635795869461a8",
        "title": "颂古二十一首  其四",
        "author": "释心月",
        "content": "第一句，言不及。\n见利忘锥，何得何失。\n拈起放下，翘足而立。\n文殊维摩，鎗箭交击。\n果不可当，一掌推出。\n纵是舜若多神，额头也须汗出。",
        "dynasty": "宋",
        "collection_info": null
    },
    {
        "uuid": "a1972735bf5ef43539fc321b274b20cf",
        "title": "颂古二十一首  其五",
        "author": "释心月",
        "content": "普济把定，被庞公痛处一锥。\n直得左转右侧，前依后随。\n笊篱提起处，相呼作舞时。\n若言依样画猫儿，定把黄金铸子期。",
        "dynasty": "宋",
        "collection_info": null
    },
    {
        "uuid": "c35217261e7630c6fef5c7f7cc4ede9d",
        "title": "颂古二十一首  其六",
        "author": "释心月",
        "content": "识得子丑寅卯句，应须继绍此门风。\n如王仗剑当堂坐，佛魔俱拂一时空。",
        "dynasty": "宋",
        "collection_info": null
    },
    {
        "uuid": "43524345d7d8aff9e3886a5972d56c0f",
        "title": "颂古二十一首  其七",
        "author": "释心月",
        "content": "宗门中令嗣，合眼坐禅处。\n平地打毬子，急须着眼觑。\n两挑挑得上，三筑筑不住。\n筑得住依前，辊向毬门去。",
        "dynasty": "宋",
        "collection_info": null
    },
    {
        "uuid": "13a2da47b0d334367480aa69d3cddf9e",
        "title": "颂古二十一首  其八",
        "author": "释心月",
        "content": "野火炎炎何处起，紫烟红焰便烧人。\n须知坐卧经行裏，见得无殊用得亲。",
        "dynasty": "宋",
        "collection_info": null
    },
    {
        "uuid": "e5435e99f878472d77f331ffa468b13b",
        "title": "颂古二十一首  其九",
        "author": "释心月",
        "content": "前溪绿涨雨初晴，浮笠波心掌样平。\n伎俩由来祇如此，放教急急奔前程。",
        "dynasty": "宋",
        "collection_info": null
    },
    {
        "uuid": "56ec5fe33726d2d12827ee4ae148dc48",
        "title": "颂古二十一首  其一○",
        "author": "释心月",
        "content": "也大奇，也大奇，卷舒出没看全机。\n若非鑑物张华眼，未免随人说是非。",
        "dynasty": "宋",
        "collection_info": null
    },
    {
        "uuid": "b4bafb4c2c25a07c2bd166557c9b1141",
        "title": "颂古二十一首  其一一",
        "author": "释心月",
        "content": "圣量凡情浄尽时，转身无路事还非。\n屋檐下过粟畬裏，马腹馿胎一道归。",
        "dynasty": "宋",
        "collection_info": null
    },
    {
        "uuid": "9743c243c9933a46077ab09f800c7ccb",
        "title": "颂古二十一首  其一二",
        "author": "释心月",
        "content": "自家冷暖自家知，祖意西来更问谁。\n全体承当全体是，须弥顶上戴须弥。",
        "dynasty": "宋",
        "collection_info": null
    },
    {
        "uuid": "c81fa9281701ff63ae8685c149748d61",
        "title": "颂古二十一首  其一三",
        "author": "释心月",
        "content": "不坏身正是，正是不坏身。\n适来曲多少，扭得鼻头辛。",
        "dynasty": "宋",
        "collection_info": null
    },
    {
        "uuid": "4d87ca55849051e3f231eb5efc5f24b2",
        "title": "颂古二十一首  其一四",
        "author": "释心月",
        "content": "巨岳何曾乏寸土，演若迷头狂未回。\n参寻喜有得力句，突晓途中眼未开。",
        "dynasty": "宋",
        "collection_info": null
    },
    {
        "uuid": "05d4abbe4d1319038e7fc9701cbbd2b0",
        "title": "颂古二十一首  其一五",
        "author": "释心月",
        "content": "最好韶山境，烟笼翠色轻。\n欲描描未就，猿鸟一声声。",
        "dynasty": "宋",
        "collection_info": null
    },
    {
        "uuid": "45a9d29c32fc47c74d200d2667d5fbd5",
        "title": "颂古二十一首  其一六",
        "author": "释心月",
        "content": "镜清湖心抛一饵，锦鳞跃浪上鈎来。\n几乎掣断竿头线，引得傍观下钓台。",
        "dynasty": "宋",
        "collection_info": null
    },
    {
        "uuid": "8ff94fcca71db736a77842f0b1a1c000",
        "title": "颂古二十一首  其一七",
        "author": "释心月",
        "content": "国师样子太慈悲，入草何如出草时。\n射透九重圣箭子，依前特地隔天涯。",
        "dynasty": "宋",
        "collection_info": null
    },
    {
        "uuid": "d83a1d8b091177f19770dc3fee46df2a",
        "title": "颂古二十一首  其一八",
        "author": "释心月",
        "content": "奇特老尊宿，大无惭愧人。\n盘陀石上藕，喜见一番新。",
        "dynasty": "宋",
        "collection_info": null
    },
    {
        "uuid": "262db1f4d8be4aeebfcc3958d63bd300",
        "title": "颂古二十一首  其一九",
        "author": "释心月",
        "content": "浑崙拈起好风规，石火明明已较迟。\n不落金峰窠窟裏，会须赤手讨便宜。",
        "dynasty": "宋",
        "collection_info": null
    },
    {
        "uuid": "1bd463bd0a90aafa304465418b000274",
        "title": "颂古二十一首  其二○",
        "author": "释心月",
        "content": "是身土木无知汉，忍痛声中一皱眉。\n好是南山射石虎，纵饶没羽亦徒为。",
        "dynasty": "宋",
        "collection_info": null
    },
    {
        "uuid": "4ef98955cc162ebf2296ca1d9a4d27cc",
        "title": "颂古二十一首  其二一",
        "author": "释心月",
        "content": "龙起沧海，虎出林端。\n直下来也，急着眼看。",
        "dynasty": "宋",
        "collection_info": null
    }
]