[
    {
        "uuid": "bab25f96a3b15478fafb177bc25163b3",
        "title": "木兰花慢 恰芳菲梦醒",
        "author": "周密",
        "content": "恰芳菲梦醒，漾残月、转湘帘。\n正翠崦收钟，彤墀放仗，台榭轻烟。\n东园。\n夜游乍散，听金壶、逗晓歇花签。\n宫柳微开露眼，小莺寂妒春眠。\n冰奁。\n黛浅红鲜。\n临晓鉴、竞晨妍。\n怕误却佳期，宿妆旋整，忙上雕軿。\n都缘探芳起早，看堤边、早有已开船。\n薇帐残香泪蜡，有人病酒恹恹。",
        "dynasty": "宋",
        "collection_info": null
    },
    {
        "uuid": "f047c7575ad8724f1f8acd8113a4ec84",
        "title": "木兰花慢 碧霄澄暮霭",
        "author": "周密",
        "content": "碧霄澄暮霭，引琼驾、碾秋光。\n看翠阕风高，珠楼夜午，谁捣玄霜。\n沧茫。\n玉田万顷，趁仙查、咫尺接天潢。\n彷佛凌波步影，露浓佩冷衣凉。\n明珰。\n净洗新妆。\n随皓彩、过西厢。\n正雾衣香润，云鬟绀湿，私语相将。\n鸳鸯。\n误惊梦晓，掠芙蓉、度影入银塘。\n十二栏干伫立，凤箫怨彻清商。",
        "dynasty": "宋",
        "collection_info": null
    },
    {
        "uuid": "3543ca39686b99845489f88ad9dad726",
        "title": "木兰花慢 觅梅花信息",
        "author": "周密",
        "content": "觅梅花信息，拥吟袖、暮鞭寒。\n自放鹤人归，月香水影，诗冷孤山。\n等闲。\n冸寒睍暖，看融城、御水到人间。\n瓦陇竹根更好，柳边小驻游鞍。\n琅玕。\n半倚云湾。\n孤棹晚、载诗还。\n是醉魂醒处，画桥第二，奁月初三。\n东阑。\n有人步玉，怪冰泥、沁湿锦鹓斑。\n还见晴波涨绿，谢池梦草相关。",
        "dynasty": "宋",
        "collection_info": null
    },
    {
        "uuid": "6c50091a5af9853fc8f71f0c812c478c",
        "title": "木兰花慢 塔轮分断雨",
        "author": "周密",
        "content": "塔轮分断雨，倒霞影、漾新晴。\n看满鉴春红，轻桡占岸，叠鼓收声。\n帘旌。\n半钩待燕，料香浓、径远趱蜂程。\n芳陌人扶醉玉，路旁懒拾遗簪。\n郊垧。\n未厌游情。\n云暮合、谩消凝。\n想罢歌停舞，烟花露柳，都付栖莺。\n重闉。\n已催凤钥，正钿车、绣勒入争门。\n银烛擎花夜暖，禁街淡月黄昏。",
        "dynasty": "宋",
        "collection_info": null
    },
    {
        "uuid": "507db1091c0fc5f43a6c20a360a5e7c1",
        "title": "木兰花慢 软尘飞不到",
        "author": "周密",
        "content": "软尘飞不到，过微雨、锦机张。\n正荫绿池幽，交枝径窄，临水追凉。\n宫妆。\n盖罗障暑，泛青苹、乱舞五云裳。\n迷眼红绡绛彩，翠深偷见鸳鸯。\n湖光。\n两岸潇湘。\n风荐爽、扇摇香。\n算恼人偏是，萦丝露藕，连理秋房。\n涉江。\n采芳旧恨，怕红衣、夜冷落横塘。\n折得荷花忘却，棹歌唱入斜阳。",
        "dynasty": "宋",
        "collection_info": null
    },
    {
        "uuid": "5193a86c9d5bfc129ab977355f30881e",
        "title": "木兰花慢 六桥春浪暖",
        "author": "周密",
        "content": "六桥春浪暖，涨桃雨、鳜初肥。\n正短棹轻蓑，牵筒荇带，萦网莼丝。\n依稀。\n岸红溯远，漾仙舟、误入武陵溪。\n何处金刀脍玉，画船傍柳频催。\n芳堤。\n渐满斜晖。\n舟叶乱、浪花飞。\n听暮榔声合，鸥沈暗渚，鹭起烟矶。\n忘机。\n夜深浪静，任烟寒、自载月明归。\n三十六鳞过却，素笺不寄相思。",
        "dynasty": "宋",
        "collection_info": null
    },
    {
        "uuid": "f288c1dd9a3a11cb90482ee44af27c34",
        "title": "木兰花慢 疏钟敲暝色",
        "author": "周密",
        "content": "疏钟敲暝色，正远树、绿愔愔。\n看渡水僧归，投林鸟聚，烟冷秋屏。\n孤云。\n渐沈雁影，尚残箫、倦鼓别游人。\n宫柳栖鸦未稳，露梢已挂疏星。\n重城。\n禁鼓催更。\n罗袖怯、暮寒轻。\n想绮疏空掩，鸾绡翳锦，鱼钥收银。\n兰灯。\n伴人夜语，怕香消、漏永着温存。\n犹忆回廊待月，画阑倚遍桐阴。",
        "dynasty": "宋",
        "collection_info": null
    },
    {
        "uuid": "f44e7f65254b7a76557e06b64a038bfa",
        "title": "木兰花慢 晴空摇翠浪",
        "author": "周密",
        "content": "晴空摇翠浪，昼禽静、霁烟收。\n听暗柳啼莺，新簧弄巧，如度秦讴。\n谁紬。\n翠丝万缕，扬金梭、宛转织芳愁。\n风袅馀音甚处，絮花三月宫沟。\n扁舟。\n缆系轻柔。\n沙路远、倦追游。\n望断桥斜日，蛮腰竞舞，苏小墙头。\n偏忧。\n杜鹃唤去，镇绵蛮、竟日挽春留。\n啼觉琼疏午梦，翠丸惊度西楼。",
        "dynasty": "宋",
        "collection_info": null
    },
    {
        "uuid": "aa8940a7eeaf6f85cdc80e9847961803",
        "title": "木兰花慢 游船人散后",
        "author": "周密",
        "content": "游船人散后，正蟾影、印寒湫。\n看冷沁鲛眠，清宜兔浴，皓彩轻浮。\n扁舟。\n泛天镜里，溯流光、澄碧浸明眸。\n栖鹭空惊碧草，素鳞远避金钩。\n临流。\n万象涵秋。\n怀渺渺、水悠悠。\n念汉皋遗佩，湘波步袜，空想仙游。\n风收。\n翠奁乍启，度飞星、倒影入芳洲。\n瑶瑟谁弹古怨，渚宫夜舞潜虬。",
        "dynasty": "宋",
        "collection_info": null
    },
    {
        "uuid": "8bb60e335c7bf0c6a2ee5635206f5cb6",
        "title": "木兰花慢 碧尖相对处",
        "author": "周密",
        "content": "碧尖相对处，向烟外、挹遥岑。\n记舞鹫啼猿，天香桂子，曾去幽寻。\n轻阴。\n易晴易雨，看南峰、淡日北峰云。\n双塔秋擎露冷，乱钟晓送霜清。\n登临。\n望眼增明。\n沙路白、海门青。\n正地幽天迥，水鸣山籁，风奏松琴。\n虚楹。\n半空聚远，倚栏干、暮色与云平。\n明月千岩夜午，溯风跨鹤吹笙。",
        "dynasty": "宋",
        "collection_info": null
    },
    {
        "uuid": "2a7e43077fe2870f311ce4d2e6eeb9fb",
        "title": "失调名 商",
        "author": "周密",
        "content": "商，西风只在垂杨外。",
        "dynasty": "宋",
        "collection_info": null
    },
    {
        "uuid": "ffd437e095528343be4046e9cb479571",
        "title": "浪淘沙 新雨洗晴空",
        "author": "周密",
        "content": "新雨洗晴空。\n碧浅眉峰。\n翠楼西畔画桥东。\n柳线嫩黄才半染，眼眼东风。\n绣户掩芙蓉。\n帐减香筒。\n远烟轻霭弄春容。\n雁雁又归莺未到，谁寄愁红。",
        "dynasty": "宋",
        "collection_info": null
    },
    {
        "uuid": "a66981fd04a93486f4ac7a6a70d1f3f1",
        "title": "浣溪沙 几点红香入玉壶",
        "author": "周密",
        "content": "几点红香入玉壶。\n几枝红影上金铺。\n昼长人困斗樗蒱。\n花径日迟蜂课蜜，杏梁风软燕调雏。\n荼䕷开了有春无。",
        "dynasty": "宋",
        "collection_info": null
    },
    {
        "uuid": "0e986435ce9bc9d6938ad65c76bf09ff",
        "title": "浣溪沙 波影摇花碎锦铺",
        "author": "周密",
        "content": "波影摇花碎锦铺。\n竹风清泛玉扶疏。\n画屏纹枕小纱幮。\n合色麝囊分翠绣，夹罗萤扇缕金书。\n十分凉意淡妆梳。",
        "dynasty": "宋",
        "collection_info": null
    },
    {
        "uuid": "9b3aa59e4a1b660008d3cce9f77f7083",
        "title": "浣溪沙 浅色初栽试暖衣",
        "author": "周密",
        "content": "浅色初栽试暖衣。\n画帘斜日看花飞。\n柳摇蛾绿妒春眉。\n象局懒拈双陆子，宝弦愁按十三徽。\n试凭新燕问归期。",
        "dynasty": "宋",
        "collection_info": null
    },
    {
        "uuid": "72159027e8fab8a0233b6d1602858109",
        "title": "东风第一枝 草梦初回",
        "author": "周密",
        "content": "草梦初回，柳眠未起，新阴才试花讯。\n雏鸳迎晓偎香，小蝶舞晴弄影。\n飞梭庭院，早已觉、日迟人静。\n画帘轻、不隔春寒，旋减酒红香晕。\n吟欲就、远烟催暝。\n人欲醉、晚风吹醒。\n瘦肌羞怯金宽，笑靥暖融粉沁。\n珠歌缓引。\n更巧试、杏妆梅鬓。\n怕等闲、虚度芳期，老却翠娇红嫩。",
        "dynasty": "宋",
        "collection_info": null
    },
    {
        "uuid": "b4e6c571f0a24ef512a5476e984d2580",
        "title": "楚宫春・楚宫春慢 香迎晓白",
        "author": "周密",
        "content": "香迎晓白。\n看烟佩霞绡，弄妆金谷。\n倦倚画阑，无语情深娇足。\n云拥瑶房翠暖，绣帐卷、东风倾国。\n半捻愁红，念旧游、凝伫兰翘，瑞鸾低舞庭绿。\n犹想沈香亭北。\n人醉里，芳笔曾题新曲。\n自翦露痕，移取春归华屋。\n丝障银屏静掩，悄未许、莺窥蝶宿。\n绛蜡良宵，酒半阑、重绕鸳机，醉靥争妍红玉。",
        "dynasty": "宋",
        "collection_info": null
    },
    {
        "uuid": "af53ebfe819e46965843a152fe4a6190",
        "title": "大圣乐 娇绿迷云",
        "author": "周密",
        "content": "娇绿迷云，倦红颦晓，嫩晴芳树。\n渐午阴、帘影移香，燕语梦回，千点碧桃吹雨。\n冷落锦宫人归后，记前度兰桡停翠浦。\n凭栏久，谩凝想凤翘，慵听金缕。\n留春问谁最苦。\n奈花自无言莺自语。\n对画楼残照，东风吹远，天涯何许。\n怕折露条愁轻别，更烟暝长亭听杜宇。\n垂杨晚，但罗袖、暗沾飞絮。",
        "dynasty": "宋",
        "collection_info": null
    },
    {
        "uuid": "a4f52caa70fb6a939ac5dc5d952cd332",
        "title": "三犯渡江云・渡江云 冰溪空岁晚",
        "author": "周密",
        "content": "冰溪空岁晚，苍茫雁影，浅水落寒沙。\n那回乘夜兴，云雪孤舟，曾访故人家。\n千林未绿，芳信暖、玉照霜华。\n共凭高，联诗唤酒，暝色夺昏鸦。\n堪嗟。\n澌鸣玉佩，山护云衣，又扁舟东下。\n想故园、天寒倚竹，袖薄笼纱。\n诗筒已是经年别，早暖律、春动香葭。\n愁寄远，溪边自折梅花。",
        "dynasty": "宋",
        "collection_info": null
    },
    {
        "uuid": "ad48cf881a05f13c60461bae13cfbef1",
        "title": "露华 暖消蕙雪",
        "author": "周密",
        "content": "暖消蕙雪，渐水纹漾锦，云淡波溶。\n岸香弄蕊，新枝轻袅条风。\n次第燕归将近，爱柳眉、桃靥烟浓。\n鸳径小，芳屏聚蝶，翠渚飘鸿。\n六桥旧情如梦，记扇底宫眉，花下游骢。\n选歌试舞，连宵恋醉珍丛。\n怕里早莺啼醒，问杏钿、谁点愁红。\n心事悄，春娇又入翠峰。",
        "dynasty": "宋",
        "collection_info": null
    },
    {
        "uuid": "030e7923674058d0b5fc11843b7dcee1",
        "title": "桃源忆故人 流苏静掩罗屏小",
        "author": "周密",
        "content": "流苏静掩罗屏小。\n春梦苦无分晓。\n一缕旧情谁表。\n暗逐馀响袅。\n相思谩寄流红杳。\n人瘦花枝多少。\n郎马未归春老。\n空怨王孙草。",
        "dynasty": "宋",
        "collection_info": null
    },
    {
        "uuid": "fa277f3ae7130467cc92eb51789a7cc0",
        "title": "糖多令・唐多令 丝雨织莺梭",
        "author": "周密",
        "content": "丝雨织莺梭。\n浮钱点细荷。\n燕风轻、庭宇正清和。\n苔面唾茸堆绣径，春去也、奈春何。\n宫柳老青娥。\n题红隔翠波。\n扇鸾孤、尘暗合欢罗。\n门外绿阴深似海，应未比、旧愁多。",
        "dynasty": "宋",
        "collection_info": null
    },
    {
        "uuid": "39e45ed218707152703bc6fd9aa81334",
        "title": "西江月 波影暖浮玉甃",
        "author": "周密",
        "content": "波影暖浮玉甃，柳阴深锁金铺。\n湘桃花褪燕调雏。\n又是一番春暮。\n碧柱情深凤怨，云屏梦浅莺呼。\n绣窗人倦冷熏垆。\n帘影摇花亭午。",
        "dynasty": "宋",
        "collection_info": null
    },
    {
        "uuid": "f718f73540d59426fef64e21db506b76",
        "title": "菩萨蛮 霜风渐入龙香被",
        "author": "周密",
        "content": "霜风渐入龙香被。\n夜寒微涩宫壶水。\n滴滴是愁声。\n声声滴到明。\n梦魂随雁去。\n飞到颦眉处。\n雁已过西楼。\n又还和梦愁。",
        "dynasty": "宋",
        "collection_info": null
    },
    {
        "uuid": "4cd572f6cbb8d6aac0ea3ce02bfcf552",
        "title": "绣鸾凤花犯・花犯 楚江湄",
        "author": "周密",
        "content": "楚江湄，湘娥乍见，无言洒清泪。\n淡然春意。\n空独倚东风，芳思谁寄。\n凌波路冷秋无际。\n香云随步起。\n谩记得，汉宫仙掌，亭亭明月底。\n冰弦写怨更多情，骚人恨，枉赋芳兰幽芷。\n春思远，谁叹赏、国香风味。\n相将共、岁寒伴侣。\n小窗净、沈烟熏翠袂。\n幽梦觉，涓涓清露，一枝灯影里。",
        "dynasty": "宋",
        "collection_info": null
    },
    {
        "uuid": "753af1c60e13745c1278afc0f92562ce",
        "title": "探春慢 彩胜宜春",
        "author": "周密",
        "content": "彩胜宜春，翠盘消夜，客里暗惊时候。\n翦燕心情，呼卢笑语，景物总成怀旧。\n愁鬓妒垂杨，怪稚眼、渐浓如豆。\n尽教宽尽春衫，毕竟为谁消瘦。\n梅浪半空如绣。\n便管领芳菲，忍孤诗酒。\n映烛占花，临窗卜镜，还念嫩寒宫袖。\n箫鼓动春城，竞点缀、玉梅金柳。\n厮句元宵，灯前共谁携手。",
        "dynasty": "宋",
        "collection_info": null
    },
    {
        "uuid": "802d25ebeb2a160b5a36949d051353ef",
        "title": "瑶花慢 朱钿宝玦",
        "author": "周密",
        "content": "朱钿宝玦。\n天上飞琼，比人间春别。\n江南江北，曾未见，谩拟梨云梅雪。\n淮山春晚，问谁识、芳心高洁。\n消几番、花落花开，老了玉关豪杰。\n金壶翦送琼枝，看一骑红尘，香度瑶阙。\n韶华正好，应自喜、初识长安蜂蝶。\n杜郎老矣，想旧事、花须能说。\n记少年，一梦扬州，二十四桥明月。",
        "dynasty": "宋",
        "collection_info": null
    },
    {
        "uuid": "9d5f1eb157b8b738fe787918501bd064",
        "title": "玉京秋 烟水阔",
        "author": "周密",
        "content": "烟水阔。\n高林弄残照，晚蜩凄切。\n碧砧度韵，银床飘叶。\n衣湿桐阴露冷，采凉花、时赋秋雪。\n叹轻别。\n一襟幽事，砌蛩能说。\n客思吟商还怯。\n怨歌长、琼壶暗缺。\n翠扇恩疏，红衣香褪，翻成消歇。\n玉骨西风，恨最恨、闲却新凉时节。\n楚箫咽。\n谁倚西楼淡月。",
        "dynasty": "宋",
        "collection_info": null
    },
    {
        "uuid": "9ced60bcd1e519fec00117d06466e60a",
        "title": "鹧鸪天 燕子时时度翠帘",
        "author": "周密",
        "content": "燕子时时度翠帘。\n柳寒犹未褪香绵。\n落花门巷家家雨，新火楼台处处烟。\n情默默，恨恹恹。\n东风吹动画秋千。\n拆桐开尽莺声老，无奈春何只醉眠。",
        "dynasty": "宋",
        "collection_info": null
    },
    {
        "uuid": "466f2a45459ccd70d9d57743a1ba226b",
        "title": "夜行船 蛩老无声深夜静",
        "author": "周密",
        "content": "蛩老无声深夜静。\n新霜桀、一帘灯影。\n妒梦鸿高，烘愁月浅，萦乱恨丝难整。\n笙字娇娥谁为靓。\n香襟冷、怕看妆印。\n绣阁藏春，海棠偷暖，还似去年风景。",
        "dynasty": "宋",
        "collection_info": null
    },
    {
        "uuid": "1923b8ff9c2f7c96f62803f749d5afd8",
        "title": "采绿吟 采绿鸳鸯浦",
        "author": "周密",
        "content": "采绿鸳鸯浦，画舸水北云西。\n槐熏入扇，柳阴浮桨，花露侵诗。\n点尘飞不到，冰壶里、绀霞浅压玻璃。\n想明珰、凌波远，依依心事寄谁。\n移棹舣空明，苹风度、琼丝霜管清脆。\n咫尺挹幽香，怅岸隔红衣。\n对沧洲、心与鸥闲，吟情渺、莲叶共分题。\n停杯久，凉月渐生，烟合翠微。",
        "dynasty": "宋",
        "collection_info": null
    },
    {
        "uuid": "0d8d8129b71dc2e8a970c0967d077a1a",
        "title": "解语花 晴丝罥蝶",
        "author": "周密",
        "content": "晴丝罥蝶，暖蜜酣蜂，重檐卷春寂寂。\n雨萼烟梢，压阑干、花雨染衣红湿。\n金鞍误约，空极目、天涯草色。\n阆苑玉箫人去后，惟有莺知得。\n馀寒犹掩翠户，梁燕乍归，芳信未端的。\n浅薄东风，莫因循、轻把杏钿狼藉。\n尘侵锦瑟。\n残日绿窗春梦窄。\n睡起折花无意绪，斜倚秋千立。",
        "dynasty": "宋",
        "collection_info": null
    },
    {
        "uuid": "a1211968f180a8e67edecea3a5d08614",
        "title": "曲游春 楚苑东风外",
        "author": "周密",
        "content": "楚苑东风外，扬暖丝情絮，春思如织。\n燕约莺期，恼芳情偏在，翠深红隙。\n漠漠香尘隔。\n沸十里、乱弦丛笛。\n看画船，尽入西泠，闲却半湖春色。\n柳陌。\n新烟凝碧。\n映帘底宫眉，堤上游勒。\n轻暝笼寒，怕梨云梦冷，杏香愁幂。\n歌管酬寒食。\n奈蝶怨、良宵岑寂。\n正满湖、碎月摇花，怎生去得。",
        "dynasty": "宋",
        "collection_info": null
    },
    {
        "uuid": "3d2d09afa74489564d4ed1bef2dda577",
        "title": "大圣乐 虹雨霉风",
        "author": "周密",
        "content": "虹雨霉风，翠萦苹渚，锦翻葵径。\n正小亭、曲沼幽深，簟枕梦回，苔色槐阴清润。\n暗忆兰汤初洗玉，衬碧雾笼绡垂蕙领。\n轻妆了，袅凉花绛缕，香满鸾镜。\n人闲午迟漏永。\n看双燕将雏穿藻井。\n喜玉壶无暑，凉涵荷气，波摇帘影。\n画舸西湖浑如旧，又菰冷蒲香惊梦醒。\n归舟晚，听谁家、紫箫声近。",
        "dynasty": "宋",
        "collection_info": null
    },
    {
        "uuid": "8301d6cc809ec9c4d5f057a52b6b68cd",
        "title": "桂枝香 岩霏逗绿",
        "author": "周密",
        "content": "岩霏逗绿。\n又凉入小山，千树幽馥。\n仙影悬霜粲夜，楚宫六六。\n明霞洞窅珊瑚冷，对清商、吟思堪掬。\n麝痕微沁，蜂黄浅约，数枝秋足。\n别有雕阑翠屋。\n任满帽珠尘，拼醉香玉。\n瘦倚西风，谁见露侵肌粟。\n好秋能几花前笑，绕凉云、重唤银烛。\n宝瓶空晓，珍丛怨月，梦回金谷。",
        "dynasty": "宋",
        "collection_info": null
    },
    {
        "uuid": "56da06558bb9cf560941b7e249a095e6",
        "title": "杏花天 瑞云盘翠侵妆额",
        "author": "周密",
        "content": "瑞云盘翠侵妆额。\n眉柳嫩、不禁愁积。\n返魂谁染东风笔。\n写出郢中春色。\n人去后、垂杨自碧。\n歌舞梦、欲寻无迹。\n愁随两桨江南北。\n日暮石城风急。",
        "dynasty": "宋",
        "collection_info": null
    },
    {
        "uuid": "20db3e0c8a3897799ad8a21bd37076f7",
        "title": "杏花天 汉宫乍出慵梳掠",
        "author": "周密",
        "content": "汉宫乍出慵梳掠。\n关月冷、玉沙飞幕。\n龙香拨重春葱弱。\n一曲哀弦谩托。\n君恩厚、空怜命薄。\n青冢远、几番花落。\n丹青自是难描摸。\n不是当时画错。",
        "dynasty": "宋",
        "collection_info": null
    },
    {
        "uuid": "a0fd32ff384a467281715f5cf5c11c53",
        "title": "南楼令・唐多令 桂影满空庭",
        "author": "周密",
        "content": "桂影满空庭。\n愁更廿五声。\n一声声、都是消凝。\n新雁旧蛩相应和。\n禁不过、冷清清。\n酒与梦俱醒。\n病因愁做成。\n展红绡、犹有馀馨。\n暗想芙蓉城下路，花可可、雾冥冥。",
        "dynasty": "宋",
        "collection_info": null
    },
    {
        "uuid": "1b05552ebcdeb19023b3012cc3055a19",
        "title": "南楼令・唐多令 敧沈听西风",
        "author": "周密",
        "content": "敧沈听西风。\n蛩阶月正中。\n弄秋声、金井孤桐。\n闲省十年吴下路，船几度、系江枫。\n辇路又迎逢。\n秋如归兴浓。\n叹淹留、还见新冬。\n湖外霜林秋似锦，一片片、忍题红。",
        "dynasty": "宋",
        "collection_info": null
    },
    {
        "uuid": "be03872c16f9414ad3fef984c613e566",
        "title": "秋霁 重到西冷",
        "author": "周密",
        "content": "重到西冷，记芳园载酒，画船横笛。\n水曲芙蓉，渚边鸥鹭，依依似曾相识。\n年芳易失。\n段桥几换垂杨色。\n谩自惜。\n愁损庾郎，霜点鬓华白。\n残蛩露草，怨蝶寒花，转眼西风，又成陈迹。\n叹如今、才消量减，尊前孤负醉吟笔。\n欲寄远情秋水隔。\n旧游空在，凭高望极斜阳，乱山浮紫，暮云凝碧。",
        "dynasty": "宋",
        "collection_info": null
    },
    {
        "uuid": "beeeb0f7d76966f3f0910340ae4f61f9",
        "title": "齐天乐 宫檐融暖晨妆懒",
        "author": "周密",
        "content": "宫檐融暖晨妆懒。\n轻霞未匀酥脸。\n倚竹娇颦，临流瘦影，依约尊前重见。\n盈盈笑靥。\n映珠络玲珑，翠绡葱茜。\n梦入罗浮，满衣清露暗香染。\n东风千树易老，怕红颜旋减，芳意偷变。\n赠远天寒，吟香夜永，多少江南新怨。\n琼疏静掩。\n任翦雪栽云，竞夸轻艳。\n画角黄昏，梦随春共远。",
        "dynasty": "宋",
        "collection_info": null
    },
    {
        "uuid": "aa44433fd6c11b55f01e1787a697f735",
        "title": "忆旧游 念芳钿委路",
        "author": "周密",
        "content": "念芳钿委路，粉浪翻空，谁补春痕。\n伫立伤心事，记宫檐点鬓，候馆沾襟。\n东君护香情薄，不管径云深。\n叹金谷楼危，避风台浅，消瘦飞琼。\n梨云已成梦，谩蝶恨凄凉，人怨黄昏。\n拈残枝重嗅，似徐娘虽老，犹有风情。\n不禁许多芳思，青子渐成阴。\n怕酒醒歌阑，空庭夜月羌管清。",
        "dynasty": "宋",
        "collection_info": null
    },
    {
        "uuid": "42ae2959f8f33e2638021fe5659ab680",
        "title": "一枝春 碧淡春姿",
        "author": "周密",
        "content": "碧淡春姿，柳眠醒、似怯朝来酥雨。\n芳程乍数。\n唤起探花情绪。\n东风尚浅，甚先有、翠娇红妩。\n应自把、罗绮围春，占得画屏春聚。\n留连绣丛深处。\n爱歌云袅袅，低随香缕。\n琼窗夜暖，试与细评新谱。\n妆梅媚晚，料无那、弄颦佯妒。\n还怕里、帘外笼莺，笑人醉语。",
        "dynasty": "宋",
        "collection_info": null
    },
    {
        "uuid": "b3caf3827f65bdcfebd7688779e4d17a",
        "title": "一枝春 帘影移阴",
        "author": "周密",
        "content": "帘影移阴，杏香寒、乍湿西园丝雨。\n芳期暗数。\n又是去年心绪。\n金花谩翦，倩谁画、旧时眉妩。\n空自想、杨柳风流，泪滴软绡红聚。\n罗窗那回歌处。\n叹庭花倦舞，香消衣缕。\n楼空燕冷，碎锦懒寻尘谱。\n么弦谩赋，记曾是、倚娇成妒。\n深院悄，闲掩梨花，倩莺寄语。",
        "dynasty": "宋",
        "collection_info": null
    },
    {
        "uuid": "692a055ad42214be036d639d75fb219e",
        "title": "点绛唇 雪霁寒轻",
        "author": "周密",
        "content": "雪霁寒轻，兴来载酒移吟艇。\n玉田千顷。\n桥外诗情迥。\n重到孤山，往事何愁醒。\n东风紧。\n水边疏影。\n谁念梅花冷。",
        "dynasty": "宋",
        "collection_info": null
    },
    {
        "uuid": "92d711e2f646bdb8d36474016a61cf4c",
        "title": "恋绣衾 粉黄衣薄沾麝尘",
        "author": "周密",
        "content": "粉黄衣薄沾麝尘。\n作南华、春梦乍醒。\n活计一生花里，恨晓房、香露正深。\n芳蹊有恨时时见，趁游丝、高下弄晴。\n生怕被春归了，赶飞红、穿度柳阴。",
        "dynasty": "宋",
        "collection_info": null
    },
    {
        "uuid": "270b8909cb93eb1b39796546179a4f8e",
        "title": "江城子 玉肌多病怯残春",
        "author": "周密",
        "content": "玉肌多病怯残春。\n瘦棱棱。\n睡腾腾。\n清楚衣裳，不受一尘侵。\n香冷翠屏春意靓，明月淡、晓风轻。\n楼中燕子梦中云。\n似多情。\n似无情。\n酒醒歌阑，谁为唤真真。\n尽日琐窗人不到，莺意懒，蝶愁深。",
        "dynasty": "宋",
        "collection_info": null
    },
    {
        "uuid": "6db2268fd73787c65de4ac3252abaece",
        "title": "绿盖舞风轻・绿尽舞风轻 玉立照新妆",
        "author": "周密",
        "content": "玉立照新妆，翠盖亭亭，凌波步秋绮。\n真色生香，明珰摇淡月，舞袖斜倚。\n耿耿芳心，奈千缕、情思萦系。\n恨开迟、不嫁东风，颦怨娇蕊。\n花底谩卜幽期，素手采珠房，粉艳初退。\n雨湿铅腮，碧云深、暗聚软绡清泪。\n访藕寻莲，楚江远、相思谁寄。\n棹歌回，衣露满身花气。",
        "dynasty": "宋",
        "collection_info": null
    },
    {
        "uuid": "7ec6b9bf6cb8d10c0dc036af2ef5ac31",
        "title": "玲珑四犯 波暖尘香",
        "author": "周密",
        "content": "波暖尘香，正嫩日轻阴，摇荡清昼。\n几日新晴，初展绮枰纹绣。\n年少忍负韶华，尽占断、艳歌芳酒。\n看翠帘、蝶舞蜂喧，催趁禁烟时候。\n杏腮红透梅钿皱。\n燕将归、海棠厮句。\n寻芳较晚，东风约、还在刘郎后。\n凭问柳陌旧莺，人比似、垂杨谁瘦。\n倚画阑无语，春恨远、频回首。",
        "dynasty": "宋",
        "collection_info": null
    },
    {
        "uuid": "41a0331c73b05c949bff32d72a5b8354",
        "title": "谒金门 花不定",
        "author": "周密",
        "content": "花不定。\n燕尾翦开红影。\n几点露香蜂赶趁。\n日迟帘幕静。\n试把翠蛾轻晕。\n愁满宝台鸾镜。\n屈指一春将次尽。\n归期犹未稳。",
        "dynasty": "宋",
        "collection_info": null
    },
    {
        "uuid": "dd8dd5458efa1038c8d686cf7a6c2a3c",
        "title": "眼儿媚 飞丝半湿惹归云",
        "author": "周密",
        "content": "飞丝半湿惹归云。\n愁里又闻莺。\n淡月秋千，落花庭院，几度黄昏。\n十年一梦扬州路，空有少年心。\n不分不晓，恹恹默默，一段伤春。",
        "dynasty": "宋",
        "collection_info": null
    },
    {
        "uuid": "f55342facc015b168a002506b452ef41",
        "title": "拜星月慢 腻叶阴清",
        "author": "周密",
        "content": "腻叶阴清，孤花香冷，迤逦芳洲春换。\n薄酒孤吟，怅相如游倦。\n想人在、絮幕香帘凝望，误忍几许，烟樯风幔。\n芳草天涯，负华堂双燕。\n记箫声、淡月梨花院。\n砑笺红、谩写东风怨。\n一夜落月啼鹃，唤四桥吟缆。\n荡归心、已过江南岸。\n清宵梦、远逐飞花乱。\n几千万缕垂杨，翦春愁不断。",
        "dynasty": "宋",
        "collection_info": null
    },
    {
        "uuid": "13941dfd479899b59697511445eba672",
        "title": "好事近 秋水浸芙蓉",
        "author": "周密",
        "content": "秋水浸芙蓉，清晓绮窗临镜。\n柳弱不胜愁重，染兰膏微沁。\n下阶笑折紫玫瑰，蜂蝶扑云鬓。\n回首见郎羞走，罥绣裙微褪。",
        "dynasty": "宋",
        "collection_info": null
    },
    {
        "uuid": "b6015662474d045fb520a0363e16e7c5",
        "title": "长亭怨慢 记千竹、万荷深处",
        "author": "周密",
        "content": "记千竹、万荷深处。\n绿净池台，翠凉亭宇。\n醉墨题香，闲箫横玉尽吟趣。\n胜流星聚。\n知几诵、燕台句。\n零落碧云空，叹转眼、岁华如许。\n凝伫。\n望涓涓一水，梦到隔花窗户。\n十年旧事，尽消得、庾郎愁赋。\n燕楼鹤表半飘零，算惟有、盟鸥堪语。\n谩倚遍河桥，一片凉云吹雨。",
        "dynasty": "宋",
        "collection_info": null
    },
    {
        "uuid": "f1e6a045b6a08c47a1f6d4c8b1b36334",
        "title": "齐天乐 东风又入江南岸",
        "author": "周密",
        "content": "东风又入江南岸，年年汉宫春早。\n宝屑无痕，生香有韵，消得何郎花恼。\n孤山梦绕。\n记路隔金沙，那回曾到。\n夜月相思，翠尊谁共饮清醥。\n天寒空念赠远，水边凭为问，春得多少。\n竹外凝情，墙阴照影，谁见嫣然一笑。\n吟香未了。\n怕玉管西楼，一声霜晓。\n花自多情，看花人自老。",
        "dynasty": "宋",
        "collection_info": null
    },
    {
        "uuid": "26047988b3923b719330d3e2fd03f4a2",
        "title": "月边娇 酥雨烘晴",
        "author": "周密",
        "content": "酥雨烘晴，早柳盼颦娇，兰芽愁醒。\n九街月淡，千门夜暖，十里宝光花影。\n尘凝步袜，送艳笑、争夸轻俊。\n笙箫迎晓，翠幕卷、天香宫粉。\n少年紫曲疏狂，絮花踪迹，夜蛾心性。\n戏丛围锦，灯帘转玉，拚却舞勾歌引。\n前欢谩省。\n又辇路、东风吹鬓。\n醺醺倚醉，任夜深春冷。",
        "dynasty": "宋",
        "collection_info": null
    },
    {
        "uuid": "8925a7ae3960f430cb2abedd41209454",
        "title": "宴清都 老去闲情懒",
        "author": "周密",
        "content": "老去闲情懒。\n东风外、菲菲花絮零乱。\n轻鸥涨绿，啼鹃暗碧，一春过半。\n寻芳已是来迟，怕迤逦、华年暗换。\n应怅恨、白雪歌空，秋霜鬓冷谁管。\n凭阑自笑清狂，事随花谢，愁与春远。\n持杯顾曲，登楼赋笔，杜郎才减。\n前欢已隔残照，但耿耿、临高望眼。\n溯流红、一棹归时，半蟾弄晚。",
        "dynasty": "宋",
        "collection_info": null
    },
    {
        "uuid": "f810c774e4cdd8e51a316b015e89cbbb",
        "title": "梅花引 瑶妃鸾影逗仙云",
        "author": "周密",
        "content": "瑶妃鸾影逗仙云。\n玉成痕。\n麝成尘。\n露冷鲛房，清泪霰珠零。\n步绕罗浮归路远，楚江晚，赋宫斜，招断魂。\n酒醒。\n梦醒。\n惹新恨。\n褪素妆，愁涴粉。\n翠禽夜冷。\n舞香恼、何逊多情。\n委佩残钿，空想坠楼人。\n欲挽湘裙无处觅，倩谁为，寄江南，万里春。",
        "dynasty": "宋",
        "collection_info": null
    },
    {
        "uuid": "94b43ba1ab5456cae759c7cfbe7b5673",
        "title": "瑞鹤仙 翠屏围昼锦",
        "author": "周密",
        "content": "翠屏围昼锦。\n正柳织烟绡，花易春镜。\n层阑几回凭。\n看六桥莺晓，两堤鸥暝。\n晴岚隐隐。\n映金碧、楼台远近。\n谩曾夸、万幅丹青，画笔画应难尽。\n那更。\n波涵月彩，露裛莲妆，水描梅影。\n调朱弄粉，凭谁写，四时景。\n问玉奁西子，山眉波盼，多少浓施浅晕。\n算何如、付与吟翁，缓评细品。",
        "dynasty": "宋",
        "collection_info": null
    },
    {
        "uuid": "11b9ca4f9ef7e1e128dd7bba74019c97",
        "title": "倚风娇近 云叶千重",
        "author": "周密",
        "content": "云叶千重，麝尘轻染金缕。\n弄娇风软、霞绡舞。\n花国选倾城，暖玉倚银屏，绰约娉婷，浅素宫黄争妩。\n生怕春知，金屋藏娇深处。\n蜂蝶寻芳无据。\n醉眼迷花映红雾。\n修花谱。\n翠毫夜湿天香露。",
        "dynasty": "宋",
        "collection_info": null
    },
    {
        "uuid": "b001c5353adfed8c85c3b11155af71c2",
        "title": "祝英台近 烛摇花",
        "author": "周密",
        "content": "烛摇花，香袅穗，独自奈春冷。\n过了收灯，才始作花信。\n无端雨外馀酲，莺边残梦，又还动、惜芳心性。\n忍重省。\n几多绿意红情，吟笺倩谁整。\n香减春衫，老却旧荀令。\n小楼深闭东风，曲屏斜倚，知他是、为谁成病。",
        "dynasty": "宋",
        "collection_info": null
    },
    {
        "uuid": "8ee5422537ed541cc753feb32bf783b4",
        "title": "浪淘沙 芳草碧茸茸",
        "author": "周密",
        "content": "芳草碧茸茸。\n染恨无穷。\n一春心事雨声中。\n窄索宫罗寒尚峭，闲倚熏笼。\n犹记粉阑东。\n同醉香丛。\n金鞍何处骤骅骢。\n袅袅绿窗残梦断，红杏东风。",
        "dynasty": "宋",
        "collection_info": null
    },
    {
        "uuid": "a598b2cba348f9ad9a1a9ec408614d2c",
        "title": "浣溪沙 不下竹帘怕燕瞋",
        "author": "周密",
        "content": "不下竹帘怕燕瞋。\n旋移芳槛引流莺。\n春光却早又中分。\n杏火无烟然绿暗，梨云如雪冷清明。\n冶游天气冶游心。",
        "dynasty": "宋",
        "collection_info": null
    },
    {
        "uuid": "f46c7718acc08c9ef751f4afa2a1cb45",
        "title": "浣溪沙 丝雨笼烟织晚晴",
        "author": "周密",
        "content": "丝雨笼烟织晚晴。\n睡馀春酒未全醒。\n翠钿轻脱隐香痕。\n生怕柳绵萦舞蝶，戏抛梅弹打啼莺。\n最难消遣是残春。",
        "dynasty": "宋",
        "collection_info": null
    },
    {
        "uuid": "5aacaedc7796aac7f248165702fa6c26",
        "title": "齐天乐 清溪数点芙蓉雨",
        "author": "周密",
        "content": "清溪数点芙蓉雨，苹飙泛凉吟艗。\n洗玉空明，浮珠沆瀣，人静籁沈波息。\n仙潢咫尺。\n想翠宇琼楼，有人相忆。\n天上人间，未知今夕是何夕。\n此生此夜此景，自仙翁去后，清致谁识。\n散发吟商，簪花弄水，谁伴凉宵横笛。\n流年暗惜。\n怕一夕西风，井梧吹碧。\n底事闲愁，醉歌浮大白。",
        "dynasty": "宋",
        "collection_info": null
    },
    {
        "uuid": "39480a81b4887effc56efed32f66f5ce",
        "title": "大 又子规啼",
        "author": "周密",
        "content": "又子规啼，荼䕷谢，寂寂春阴池阁。\n罗窗人病酒，奈牡丹初放，晚风还恶。\n燕燕归迟，莺莺声懒，闲罥秋千红索。\n三分春过二，尚剩寒犹凝，翠衣香薄。\n傍鸳径鹦笼，一池萍碎，半檐花落。\n最怜春梦弱。\n楚台远、空负朝云约。\n谩念想、清歌锦瑟，翠管瑶尊，几回沈醉东园酌。\n燕麦兔葵恨，倩谁访、画阑红药。\n况多病、腰如削。\n相如老去，赋笔吟笺闲却。\n此情怕人问着。",
        "dynasty": "宋",
        "collection_info": null
    },
    {
        "uuid": "ddc847f4f1bfd879d0c90ed6bfce369d",
        "title": "霓裳中序第一 湘屏展翠叠",
        "author": "周密",
        "content": "湘屏展翠叠。\n恨入宫沟流怨叶。\n釭冷金花暗结。\n又雁影带霜，蛩音凄月。\n珠宽腕雪。\n叹锦笺、芳宇盈箧。\n人何在，玉箫旧约，忍对素娥说。\n愁切。\n夜砧幽咽。\n任帐底、沈烟渐灭。\n红兰谁采赠别。\n洛汜分绡，汉浦遗玦。\n舞鸾光半缺。\n最怕听、离弦乍阕。\n凭阑久，一庭香露，桂影弄栖蝶。",
        "dynasty": "宋",
        "collection_info": null
    },
    {
        "uuid": "560ab63b046bf8edf069280cf69f1100",
        "title": "过秦楼 绀玉波宽",
        "author": "周密",
        "content": "绀玉波宽，碧云亭小，苒苒水枫香细。\n鱼牵翠带，燕掠红衣，雨急万荷喧睡。\n临槛自采瑶房，铅粉沾襟，雪丝萦指。\n喜嘶蝉树远，盟鸥乡近，镜奁光里。\n帘户悄、竹色侵棋，槐影移漏，昼永簟花铺水。\n清眠乍足，晚浴初慵，瘦约楚裙尺二。\n曲砌虚庭夜深，月透龟纱，凉生蝉翅。\n看银潢泻露，金井啼鸦渐起。",
        "dynasty": "宋",
        "collection_info": null
    },
    {
        "uuid": "c36a29bf21093a3fb03eb9797c3b5bef",
        "title": "声声慢 瑶台月冷",
        "author": "周密",
        "content": "瑶台月冷，佩渚烟深，相逢共话凄凉。\n曳雪牵云，一般淡雅梳妆。\n樊姬岁寒旧约，喜玉儿、不负萧郎。\n临水镜，看清铅素靥，真态生香。\n长记湘皋春晓，仙路迥，冰钿翠带交相。\n满引台杯，休待怨笛吟商。\n凌波又归甚处，问兰昌、何似唐昌。\n春梦好，倩东风、留驻琐窗。",
        "dynasty": "宋",
        "collection_info": null
    },
    {
        "uuid": "72704dab1039ac89d466feec48f2c55d",
        "title": "声声慢 妆额黄轻",
        "author": "周密",
        "content": "妆额黄轻，舞衣红浅，西风又到人间。\n小雨新霜，萍池藓径生寒。\n输它汉宫姊妹，粲星钿、霞佩珊珊。\n凉意早，正金盘露洁，翠盖香残。\n三十六宫秋好，看扶疏仙影，伴月长闲。\n宝络风流，何如细蕊堪餐。\n幽香未应便减，傲清霜、正自宜看。\n吟思远，负东篱、还赋小山。",
        "dynasty": "宋",
        "collection_info": null
    },
    {
        "uuid": "d486dfb914ff2c40545eff4317dd3089",
        "title": "风入松 柳梢烟软已璁珑",
        "author": "周密",
        "content": "柳梢烟软已璁珑。\n娇眼试东风。\n情思又逐青丝乱，剩寒轻、犹恋芳栊。\n笋玉新栽早燕，杏钿时引晴蜂。\n当时兰柱系花骢。\n人在小楼东。\n莺娇戏索迎春句，爱露笺、新染香红。\n未信闲情便懒，探花拚醉琼锺。",
        "dynasty": "宋",
        "collection_info": null
    },
    {
        "uuid": "658143743b14caafcc7037335e559282",
        "title": "浪淘沙 柳色淡如秋",
        "author": "周密",
        "content": "柳色淡如秋。\n蝶懒莺羞。\n十分春事九分休。\n开尽楝花寒尚在，怕上帘钩。\n京洛少年游。\n谁念淹留。\n东风吹雨过西楼。\n残梦宿酲相合就，一段新愁。",
        "dynasty": "宋",
        "collection_info": null
    },
    {
        "uuid": "2962046ab98b48e6a0e8ec8a7baa4180",
        "title": "鹧鸪天 相傍清明晴便悭",
        "author": "周密",
        "content": "相傍清明晴便悭。\n闭门空自惜花残。\n海棠半坼难禁雨，燕子初归不耐寒。\n金鸭冷，锦鹓闲。\n银缸空照小屏山。\n翠罗袖薄东风峭，独倚西楼第几阑。",
        "dynasty": "宋",
        "collection_info": null
    },
    {
        "uuid": "e5ec9582224eafb73f478f6f326a0fee",
        "title": "夜行船 寒菊敧风栖小蝶",
        "author": "周密",
        "content": "寒菊敧风栖小蝶。\n帘栊静、半规凉月。\n梦不分明，恨无凭据，肠断锦笺盈箧。\n哀角吹霜寒正怯。\n倚瑶筝、暗愁谁说。\n宝兽频添，玉虫时翦，长记旧家时节。",
        "dynasty": "宋",
        "collection_info": null
    },
    {
        "uuid": "41d588b2c6730daf4f4d06dc0f22171b",
        "title": "齐天乐 曲屏遮断行云梦",
        "author": "周密",
        "content": "曲屏遮断行云梦，西楼怕听疏雨。\n研冻凝华，香寒散雾，呵笔慵题新句。\n长安倦旅。\n叹衣染尘痕，镜添秋缕。\n过尽飞鸿，锦笺谁为寄愁去。\n箫台应是怨别，晓寒梳洗懒，依旧眉妩。\n酒滴垆香，花围坐暖，闲却珠鞲钿柱。\n芳心谩语。\n恨柳外游缰，系情何许。\n暗卜归期，细将梅蕊数。",
        "dynasty": "宋",
        "collection_info": null
    },
    {
        "uuid": "04d1aa51a0bbe0cd5d1b699d93103b51",
        "title": "满庭芳 玉沁唇脂",
        "author": "周密",
        "content": "玉沁唇脂，香迷眼缬，肉红初映仙裳。\n湘皋春冷，谁翦茜云香。\n疑是潘妃乍起，霞侵脸、微印宫妆。\n还疑是，寿阳凝醉，无语倚含章。\n绛绡，清泪冷，东风寄远，愁损红娘。\n笑李凡桃俗，蝶喜蜂忙。\n莫把杏花轻比，怕杏花、不敢承当。\n飘零处，还随流水，应去误刘郎。",
        "dynasty": "宋",
        "collection_info": null
    },
    {
        "uuid": "9c1330d4bdd317207464a6e3c5e6b9bd",
        "title": "清平乐 吹梅声噎",
        "author": "周密",
        "content": "吹梅声噎。\n帘卷初弦月。\n一寸春霏消蕙雪。\n愁染垂杨带结。\n画桥平接金沙。\n软红浅隔儿家。\n燕子未归门掩，晚妆空对菱花。",
        "dynasty": "宋",
        "collection_info": null
    },
    {
        "uuid": "830d7d977a919b20ecd5dbdd41185ae8",
        "title": "清平乐 晚莺桥噎",
        "author": "周密",
        "content": "晚莺桥噎。\n庭户溶溶月。\n一树湘桃飞茜雪。\n红豆相思渐结。\n看看芳草平沙。\n游鞯犹未归家。\n自是萧郎飘荡，错教人恨杨花。",
        "dynasty": "宋",
        "collection_info": null
    },
    {
        "uuid": "ef5a14b628036dd83a61640adc61eddf",
        "title": "乳燕飞・贺新郎 波影摇涟甃",
        "author": "周密",
        "content": "波影摇涟甃。\n趁熏风、一舸来时，翠阴清昼。\n去郭轩楹才数里，藓磴松关云岫。\n快屐齿、筇枝先后。\n空半危亭堪聚远，看洞庭、缥缈争奇秀。\n人自老，景如旧。\n来帆去棹还知否。\n问古今、几度斜阳，几番回首。\n晚色一川谁管领，都付雨荷烟柳。\n知我者、燕朋鸥友。\n笑拍阑干呼范蠡，甚平吴、却倩垂纶手。\n吁万古，付卮酒。",
        "dynasty": "宋",
        "collection_info": null
    },
    {
        "uuid": "57dbec9650d28598f512817b9fa3b4ba",
        "title": "扫花游・扫地游 柳花扬白",
        "author": "周密",
        "content": "柳花扬白，又火冷饧香，岁时荆楚。\n海棠似语。\n惜芳情燕掠，锦屏红舞。\n怕里流芳，暗水啼烟细雨。\n带愁去。\n叹寂寞东园，空想游处。\n幽梦曾暗许。\n奈草色迷云，送春无路。\n翠丸荐俎。\n掩清尊谩忆，舞蛮歌素。\n怨碧飘香，料得啼鹃更苦。\n正愁伫。\n暗春阴、倦箫残鼓。",
        "dynasty": "宋",
        "collection_info": null
    },
    {
        "uuid": "71abda19877bc18e6aeb0181d2d35ddd",
        "title": "龙吟曲・水龙吟 仙山非雾非烟",
        "author": "周密",
        "content": "仙山非雾非烟，翠微缥缈楼台亚。\n江芜海树，晴光雨色，天开图画。\n两岸潮平，六桥烟霁，晚钩帘挂。\n自玄晖去后，云情雪意，丹青手、应难写。\n花底朝回多暇。\n倚高寒、有人潇洒。\n东山杖屦，西州宾客，笑谈风雅。\n贮月杯宽，护香屏暖，好天良夜。\n乐闲中日月，清时钟鼓，结春风社。",
        "dynasty": "宋",
        "collection_info": null
    },
    {
        "uuid": "3a899f34822db8035673e61298b2e963",
        "title": "风入松 枇杷花老洞云深",
        "author": "周密",
        "content": "枇杷花老洞云深。\n流水泠泠。\n蓝田谁种玲珑玉，土华寒、晕碧云根。\n佳兴秋英春草，好音夜鹤朝禽。\n闲听天籁静看云。\n心境俱清。\n好风不负幽人意，送良宵、一枕松声。\n四友江湖泉石，二并钟鼎山林。",
        "dynasty": "宋",
        "collection_info": null
    },
    {
        "uuid": "4c9c71cb00726e82d91af857bb9466e3",
        "title": "凤栖梧・蝶恋花 竹窈花深连别墅",
        "author": "周密",
        "content": "竹窈花深连别墅。\n曲曲回廊，小小闲庭宇。\n忽地香来无觅处。\n杖藜闲趁游蜂去。\n老桂悬秋森玉树。\n涧底孤芳，苒苒吹诗句。\n一掬幽情知几许。\n钩帘半亩藤花雨。",
        "dynasty": "宋",
        "collection_info": null
    },
    {
        "uuid": "78fa8370e6d3bb722bc3e56e66eacc5f",
        "title": "少年游 松风兰露滴崖阴",
        "author": "周密",
        "content": "松风兰露滴崖阴。\n瑶草入帘青。\n玉凤惊飞，翠蛟时舞，喷薄溅春云。\n冰壶不受人间暑，幽碧咔珍禽。\n花外琴台，竹边棋墅，处处是闲情。",
        "dynasty": "宋",
        "collection_info": null
    },
    {
        "uuid": "ae4664e84fe339d04b9111ace8ca3b59",
        "title": "西江月 花气半侵云阁",
        "author": "周密",
        "content": "花气半侵云阁，柳阴近隔春城。\n画阑明月按瑶筝。\n醉倚满身芳影。\n翠格素虬晴雪，锦笼紫凤香云。\n东风吹玉满闲庭。\n二十四帘春靓。",
        "dynasty": "宋",
        "collection_info": null
    },
    {
        "uuid": "50431fb09cebef1b054997bb22cb8929",
        "title": "清平乐 诗情画意",
        "author": "周密",
        "content": "诗情画意。\n只在阑干外。\n雨露天低生爽气。\n一片吴山越水。\n宫烟醉柳春晴。\n海风洗月秋明。\n唤取九霞飞佩，夜凉跨鹤吹笙。",
        "dynasty": "宋",
        "collection_info": null
    },
    {
        "uuid": "cd8852d31b2ace632aa975ca371de8bc",
        "title": "朝中措 桐阴薇影小阑干",
        "author": "周密",
        "content": "桐阴薇影小阑干。\n昼永琐窗闲。\n当日清谭赌墅，风流犹记东山。\n犀奁象局，惊回槐梦，飞雹生寒。\n自有仙机活着，未应袖手旁观。",
        "dynasty": "宋",
        "collection_info": null
    },
    {
        "uuid": "26b93c82a2778d8476dc9ff40e7a4cc6",
        "title": "闻鹊喜 天水碧",
        "author": "周密",
        "content": "天水碧。\n染就一江秋色。\n鳌戴雪山龙起蛰。\n快风吹海立。\n数点烟鬟青滴。\n一杼霞绡红湿。\n白鸟明边帆影直。\n隔江闻夜笛。",
        "dynasty": "宋",
        "collection_info": null
    },
    {
        "uuid": "125de38b09bb103b7571903e21ba43a5",
        "title": "浣溪沙 竹色苔香小院深",
        "author": "周密",
        "content": "竹色苔香小院深。\n蒲团茶鼎掩山扃。\n松风吹尽世间尘。\n静养金芽文武火，时调玉轸短长清。\n石床闲卧看秋云。",
        "dynasty": "宋",
        "collection_info": null
    },
    {
        "uuid": "1c27bf1f1b4e2da8aceb7a54311c1b36",
        "title": "吴山青・长相思 山青青",
        "author": "周密",
        "content": "山青青。\n水泠泠。\n养得风烟数亩成。\n干坤一草亭。\n云无心。\n竹无心。\n我亦无心似竹云。\n岁寒同此盟。",
        "dynasty": "宋",
        "collection_info": null
    },
    {
        "uuid": "448bb4d7ad257a5021fbab98ca757644",
        "title": "祝英台近 步玲珑",
        "author": "周密",
        "content": "步玲珑，寻窈窕，瑶草四时碧。\n小小蓬莱，花气透帘隙。\n几回翠水荷初，苍崖梅小，绮寮掩、玉壶春色。\n柳屏窄。\n芳槛日日东风，几醉几吟笔。\n曲折花房，莺燕似相识。\n最怜灯影才收，歌尘初静，画楼外、一声秋笛。",
        "dynasty": "宋",
        "collection_info": null
    },
    {
        "uuid": "057a073de4d6e97532821d64b58584cb",
        "title": "长相思 灯辉辉",
        "author": "周密",
        "content": "灯辉辉。\n月微微。\n帐暖香深春漏迟。\n梦回闻子规。\n欲成诗。\n未成诗。\n生怕春归春又归。\n花飞花未飞。",
        "dynasty": "宋",
        "collection_info": null
    },
    {
        "uuid": "e5af9130517e875b01ea276ceeed0d58",
        "title": "清平乐 小桥萦绿",
        "author": "周密",
        "content": "小桥萦绿。\n密翠藏吟屋。\n千顷风烟森万玉。\n依约辋川韦曲。\n临流照影何人。\n悠然倚仗看云。\n柳色翠迷山色，泉声清和蝉声。",
        "dynasty": "宋",
        "collection_info": null
    },
    {
        "uuid": "df4eff6349ced10148db46d7e07b2e92",
        "title": "清平乐 锦城春晓",
        "author": "周密",
        "content": "锦城春晓。\n苑陌芳菲早。\n可是杜陵人未老。\n日日酒迷花恼。\n归鞯困倚芳酲。\n醒来还有新吟。\n人与杏花俱醉，春风一路闻莺。",
        "dynasty": "宋",
        "collection_info": null
    },
    {
        "uuid": "f4a6ce3df6e21eb1ec8cd0de9ccee4fd",
        "title": "清平乐 静香真色",
        "author": "周密",
        "content": "静香真色。\n花与人争白。\n属玉双飞烟月夕。\n点波一奁秋碧。\n翠罗袖薄天寒。\n笛声何处关山。\n手拈一枝春色，东风怨入江南。",
        "dynasty": "宋",
        "collection_info": null
    },
    {
        "uuid": "2f3aa53190be401b31f472adaed59b20",
        "title": "柳梢青 约略春痕",
        "author": "周密",
        "content": "约略春痕。\n吹香新句，照影清尊。\n洗尽时妆，效颦西子，不负东昏。\n金沙旧事休论。\n尽消得、东风返魂。\n一段真情，风前孤驿，雪后前村。",
        "dynasty": "宋",
        "collection_info": null
    },
    {
        "uuid": "107b6a34fc4736125715be8aa9e4bf4c",
        "title": "柳梢青 万雪千霜",
        "author": "周密",
        "content": "万雪千霜。\n禁持不过，玉雪生光。\n水部清多，杜郎老去，空恼愁肠。\n天寒野屿空廊。\n静倚竹、无人自香。\n一笑相逢，江南江北，竹屋山窗。",
        "dynasty": "宋",
        "collection_info": null
    },
    {
        "uuid": "7d3d8f9b94231da42050c6abf5d13fe7",
        "title": "柳梢青 映水穿篱",
        "author": "周密",
        "content": "映水穿篱。\n新霜微月，小蕊疏枝。\n几许风流，一声龙竹，半幅鹅溪。\n江头怅望多时。\n欲待折、相思寄伊。\n真色真香，丹青难写，今古无诗。",
        "dynasty": "宋",
        "collection_info": null
    },
    {
        "uuid": "3908f9998c62b1617bc4b51bd73603ba",
        "title": "柳梢青 夜鹤惊飞",
        "author": "周密",
        "content": "夜鹤惊飞。\n香浮翠藓，玉点冰枝。\n古意高风，幽人空谷，静女深帏。\n芳心自有天知。\n任醉舞、花边帽敧。\n最爱孤山，雪初晴后，月未残时。",
        "dynasty": "宋",
        "collection_info": null
    },
    {
        "uuid": "8fd46c584754f233dbaca9ddc7eb0b71",
        "title": "南楼令・唐多令 开了木芙蓉",
        "author": "周密",
        "content": "开了木芙蓉。\n一年秋已空。\n送新愁、千里孤鸿。\n摇落江蓠多少恨，吟不尽、楚云峰。\n往事夕阳红。\n故人江水东。\n翠衾寒、几夜霜浓。\n梦隔屏山飞不去，随夜鹊、绕疏桐。",
        "dynasty": "宋",
        "collection_info": null
    },
    {
        "uuid": "a22c9b271de37540b371d161e30a9de0",
        "title": "南楼令・唐多令 好梦不分明",
        "author": "周密",
        "content": "好梦不分明。\n楚云千万层。\n带围宽、愁损兰成。\n玉杵玄霜才咫尺，青羽信、便沈沈。\n水调夜楼清。\n清宵谁共听。\n砑笺红、空赋倾城。\n几度欲吟吟不就，可煞是、没心情。",
        "dynasty": "宋",
        "collection_info": null
    },
    {
        "uuid": "4c2a948863b476ddfa6743c07ee657ad",
        "title": "声声慢 橙香小院",
        "author": "周密",
        "content": "橙香小院，桂冷闲庭，西风雁影涵秋。\n凤拨龙槽，新声小按梁州。\n莺吭夜深啭巧，凝凉云、应为歌留。\n慵顾曲，叹周郎老去，鬓改花羞。\n何事登临感慨，倩金蕉一洗，千古清愁。\n屡舞高歌，作成陶谢风流。\n人生最难一笑，拚尊前、醉倒方休。\n待醉也，带黄花、须带满头。",
        "dynasty": "宋",
        "collection_info": null
    },
    {
        "uuid": "ca59a3f5661b98fe9a1df372b79b9b70",
        "title": "明月引・江城梅花引 舞红愁碧晚萧萧",
        "author": "周密",
        "content": "舞红愁碧晚萧萧。\n溯回潮。\n伫仙桡。\n风露高寒，飞下紫霞箫。\n一雁远将千万恨，怀渺渺，翦愁云，风外飘。\n酒醒未醒香旋消。\n采江蓠，吟楚招。\n清徽芳笔，梅魂冷、月影空描。\n锦瑟瑶尊，闲度可怜宵。\n二十四阑愁倚遍，空怅望，短长亭，长短桥。",
        "dynasty": "宋",
        "collection_info": null
    },
    {
        "uuid": "2d53bd60d806aed4da939d84a663e573",
        "title": "明月引・江城梅花引 雁霜苔雪冷飘萧",
        "author": "周密",
        "content": "雁霜苔雪冷飘萧。\n断魂潮。\n送清桡。\n翠袖珠楼，清夜梦琼箫。\n江南江北云自碧，人不见，泪花寒，随雨飘。\n愁多病多腰素消。\n倚清琴。\n调大招。\n江空年晚，凄凉句、远意难描。\n月冷花阴，心事负春宵。\n几度问春春不语，春又到，到西湖，第几桥。",
        "dynasty": "宋",
        "collection_info": null
    },
    {
        "uuid": "223c2b441edaac9514c7c8c09a12c0c4",
        "title": "六么令 痴云翦叶",
        "author": "周密",
        "content": "痴云翦叶，檐滴夜深悄。\n银城飞捷翠垅，占祥丰年报。\n白战清吟未了。\n寒鹊惊枝晓。\n鹤迷翠表。\n山阴今日，醉卧何人问安道。\n交映虚窗净沼。\n不许游尘到。\n谁念絮帽茸裘，叹幼安今老。\n玉鉴修眉未扫。\n白雪词新草。\n冰蟾光蛟。\n梅心香动，闲看春风上琼岛。",
        "dynasty": "宋",
        "collection_info": null
    },
    {
        "uuid": "50018e596415f1cc0bc5bff8ee34337f",
        "title": "六么令 回风带雨",
        "author": "周密",
        "content": "回风带雨，冻涩漏声悄。\n小窗照影虚白，几误邻鸡报。\n千树天花绽了。\n鹄立通明晓。\n眼空八表。\n宫袍带月，醉里应迷灞陵道。\n风静琼林翠沼。\n片片随春到。\n吟鞯十里新堤，怪四山青老。\n玉唾珠尘怕扫。\n句冷池塘草。\n白天寒蛟。\n飞琼何在，梦觅梨云度仙岛。",
        "dynasty": "宋",
        "collection_info": null
    },
    {
        "uuid": "04a481cfc9efcd2718fdd51f3be0ef84",
        "title": "谒金门 芳事晚",
        "author": "周密",
        "content": "芳事晚。\n数点杏钿香浅。\n恻恻轻寒风翦翦。\n锦屏春梦远。\n稚柳拖烟娇软。\n花影暗藏深院。\n初试轻衫并画扇。\n牡丹红未展。",
        "dynasty": "宋",
        "collection_info": null
    },
    {
        "uuid": "420622ffc13e407a2c90e52990302d00",
        "title": "好事近 轻翦楚台云",
        "author": "周密",
        "content": "轻翦楚台云，玉影半分秋月。\n一饷凄凉无语，对残花么蝶。\n碧天愁雁不成书，郎意似秋叶。\n闲展鸳绡残谱，卷泪花双叠。",
        "dynasty": "宋",
        "collection_info": null
    },
    {
        "uuid": "a8565a35933e0dd7a2ac2ad3f86b0f03",
        "title": "声声慢 燕泥沾粉",
        "author": "周密",
        "content": "燕泥沾粉，鱼浪吹香，芳堤十里新晴。\n静惹游丝，花边袅袅扶春。\n多情最怜飘泊，记章台、曾绾青青。\n堪爱处，是扑帘娇软，随马轻盈。\n长是河桥三月，做一番晴雪，恼乱诗魂。\n带雨沾衣，罗襟点点离痕。\n休缀潘郎鬓影，怕绿窗、年少人惊。\n卷春去，翦东风、千缕碎云。",
        "dynasty": "宋",
        "collection_info": null
    },
    {
        "uuid": "fccbce426e569beb5854699308954c3a",
        "title": "忆旧游 记花阴映烛",
        "author": "周密",
        "content": "记花阴映烛，柳影飞梭，庭户东风。\n彩笔争春艳，任香迷舞袖，醉拥歌丛。\n画帘静掩芳昼，云翦玉璁珑。\n奈恨绝冰弦，尘消翠谱，别凤离鸿。\n莺笼。\n怨春远，但翠冷闲阶，坠粉飘红。\n事逐华年换，叹水流花谢，燕去楼空。\n绣鸳暗老薇径，残梦绕雕栊。\n怅宝瑟无声，愁痕沁碧，江上孤峰。",
        "dynasty": "宋",
        "collection_info": null
    },
    {
        "uuid": "42a94d877e244326611983dd67e1e2bf",
        "title": "水龙吟 燕翎谁寄愁笺",
        "author": "周密",
        "content": "燕翎谁寄愁笺，天涯望极王孙草。\n新烟换柳，光风浮蕙，馀寒尚峭。\n倚仗看云，翦灯听雨，几番诗酒。\n叹长安倦客，江南旧恨，飞花乱、清明后。\n堤上垂杨风骤。\n散香绵、轻沾吟袖。\n曲尘两岸，纹波十里，暖蒸香透。\n海阔云深，水流春远，梦魂难句。\n问莺边按谱，花前觅句，解相思否。",
        "dynasty": "宋",
        "collection_info": null
    },
    {
        "uuid": "503479f05bd48b0c03f6ce3b935edba7",
        "title": "水龙吟 舞红轻带愁飞",
        "author": "周密",
        "content": "舞红轻带愁飞，宝鞯暗忆章台路。\n吟香醉雨，吹箫门巷，飘梭院宇。\n立尽残阳，眼迷睛树，梦随风絮。\n叹江潭冷落，依依旧恨，人空老、柳如许。\n锦瑟华年暗度。\n赋行云、空题短句。\n情思系燕，么弦弹凤，文君更苦。\n烟水流红，暮山凝紫，是春归处。\n怅江南望远，苹花自采，寄将愁与。",
        "dynasty": "宋",
        "collection_info": null
    },
    {
        "uuid": "64a58b8bae00f19b24288a7171ab66e7",
        "title": "征招 江蓠摇落江枫冷",
        "author": "周密",
        "content": "江蓠摇落江枫冷，霜空雁程初到。\n万景正悲凉，奈曲终人杳。\n登临嗟老矣，问今古、清愁多少。\n一梦东园，十年心事，恍然惊觉。\n肠断，紫霞深，知音远、寂寂怨琴凄调。\n短发已无多，怕西风吹帽。\n黄花空自好。\n问谁识、对花怀抱。\n楚山远，九辩难招，更晚烟残照。",
        "dynasty": "宋",
        "collection_info": null
    },
    {
        "uuid": "f5533d08874e646d644e475af316a092",
        "title": "酹江月・念奴娇 奁霏净洗",
        "author": "周密",
        "content": "奁霏净洗，唤素娥睡起，平分秋色。\n雁背风高霜兔冷，露脚侵衣香湿。\n银浦流云，珠房迎晓，鬓影霜争白。\n玉尊良夜，与谁同醉瑶席。\n忍记倚桂分题，簪花筹酒，处处成陈迹。\n十二楼空环佩杳，惟有孤云知得。\n如此江山，依然风月，月底人非昔。\n知音何许，泪痕空沁愁碧。",
        "dynasty": "宋",
        "collection_info": null
    },
    {
        "uuid": "eec28e8ea53996d9b06fed296baa4529",
        "title": "夜合花 月地无尘",
        "author": "周密",
        "content": "月地无尘，珠宫不夜，翠笼谁炼铅霜。\n南州路杳，仙子误入唐昌。\n零露滴，湿微妆。\n逗清芬、蝶梦空忙。\n梨花云暖，梅花雪冷，应妒秋芳。\n虚庭夜气偏凉。\n曾记幽丛采玉，素手相将。\n青蕤嫩萼，指痕犹映瑶房。\n风透幕，月侵床。\n记梦回、粉艳争香。\n枕屏金络，钗梁绛缕，都是思量。",
        "dynasty": "宋",
        "collection_info": null
    },
    {
        "uuid": "6d5f6a221a3fae060773ab88626b3348",
        "title": "水龙吟 素鸾飞下青冥",
        "author": "周密",
        "content": "素鸾飞下青冥，舞衣半惹凉云碎。\n蓝田种玉，绿房迎晓，一奁秋意。\n擎露盘深，忆君凉夜，暗倾铅水。\n想鸳鸯、正结梨云好梦，西风冷、还惊起。\n应是飞琼仙会。\n倚凉飙、碧簪斜坠。\n轻妆斗白，明珰照影，红衣羞避。\n霁月三更，粉云千点，静香十里。\n听湘弦奏彻，冰绡偷翦，聚相思泪。",
        "dynasty": "宋",
        "collection_info": null
    },
    {
        "uuid": "5ec87057f0d5cb7aab879bed6bcc0cb8",
        "title": "天香 碧脑浮冰",
        "author": "周密",
        "content": "碧脑浮冰，红薇染露，骊宫玉唾谁捣。\n麝月双心，凤云百和，宝钏佩环争巧。\n浓熏浅注，疑醉度、千花春晓。\n金饼着衣馀润，银叶透帘微袅。\n素被琼篝夜悄。\n酒初醒、翠屏深窈。\n一缕旧情，空趁断烟飞绕。\n罗袖馀香馨渐少。\n怅东阁、凄凉梦难到。\n谁念韩郎，清愁渐老。",
        "dynasty": "宋",
        "collection_info": null
    },
    {
        "uuid": "8923cb2be0b1ce8029828f40e2b6b1b6",
        "title": "珍珠帘・真珠帘 宝阶斜转春宵永",
        "author": "周密",
        "content": "宝阶斜转春宵永，云屏敞、雾卷东风新霁。\n光动万星寒，曳冷云垂地。\n暗省连昌游冶事，照炫转、荧煌珠翠。\n难比。\n是鲛人织就，冰绡渍泪。\n独记梦入瑶台，正玲珑透月，琼钩十二。\n金缕逗浓香，接翠蓬云气。\n缟夜梨花生暖白，浸潋滟、一池春水。\n沈醉。\n归时人在，明河影里。",
        "dynasty": "宋",
        "collection_info": null
    },
    {
        "uuid": "302846be41ed02810bed19f70b9a17f1",
        "title": "疏影 冰条木叶",
        "author": "周密",
        "content": "冰条木叶。\n又横斜照水，一花初发。\n素壁秋屏，招得芳魂，彷佛玉容明灭。\n疏疏满地珊湖冷，全误却、扑花幽蝶。\n甚美人、忽到窗前，镜里好春难折。\n闲想孤山旧事，浸清漪、倒映千树残雪。\n暗里东风，可惯无情，搅碎一帘香月。\n轻妆谁写崔徽面，认隐约、烟绡重叠。\n记梦回，纸帐残灯，瘦倚数枝清绝。",
        "dynasty": "宋",
        "collection_info": null
    },
    {
        "uuid": "76537d6d0b24a55d3d19bbfc288dbced",
        "title": "齐天乐 槐熏忽送清商怨",
        "author": "周密",
        "content": "槐熏忽送清商怨，依稀正闻还歇。\n故苑愁深，危弦调苦，前梦蜕痕枯叶。\n伤情念别。\n是几度斜阳，几回残月。\n转眼西风，一襟幽恨向谁说。\n轻鬟犹记动影，翠娥应妒我，双鬓如雪。\n枝冷频移，叶疏犹抱，孤负好秋时节。\n凄凄切切。\n渐迤逦黄昏，砌蛩相接。\n露洗馀悲，暮烟声更咽。",
        "dynasty": "宋",
        "collection_info": null
    },
    {
        "uuid": "abbe274fdfad220d68911f574108d946",
        "title": "满江红 秋水涓涓",
        "author": "周密",
        "content": "秋水涓涓，情渺渺、美人何许。\n还记得、东堂松桂，对床风雨。\n流水桃花西塞隐，茂林修竹山阴路。\n二十年、历历旧经行，空怀古。\n评砚品，临书谱。\n笺画史，修茶具。\n喜一愚天禀，一闲天赋。\n百战征求千里马，十年饾饤三都赋。\n问何如、石鼎约弥明，同联句。",
        "dynasty": "宋",
        "collection_info": null
    },
    {
        "uuid": "d13c5ae87bc3e07871e0cfd0fc4cad7e",
        "title": "玉漏迟 老来欢意少",
        "author": "周密",
        "content": "老来欢意少。\n锦鲸仙去，紫霞声杳。\n怕展金奁，依旧故人怀抱。\n犹想乌丝醉墨，惊俊语、香红围绕。\n闲自笑。\n与君共是，承平年少。\n雨窗短梦难凭，是几番宫商，几番吟啸。\n泪眼东风，回首四桥烟草。\n载酒倦游甚处，已换却、花间啼鸟。\n春恨悄。\n天涯暮云残照。",
        "dynasty": "宋",
        "collection_info": null
    },
    {
        "uuid": "bf4309c56bb5b0570e23833523770397",
        "title": "西江月 万壑千岩剡曲",
        "author": "周密",
        "content": "万壑千岩剡曲，朝南暮北樵中。\n江潭杨柳几东风。\n犹忆当年手种。\n鬓雪愁侵秋绿，容华酒借春红。\n非非是是总成空。\n金谷兰亭同梦。",
        "dynasty": "宋",
        "collection_info": null
    },
    {
        "uuid": "852c80d8f5e7918e5cfb715ee56c16fb",
        "title": "杏花天 金池琼苑曾经醉",
        "author": "周密",
        "content": "金池琼苑曾经醉。\n是多少、红情绿意。\n东风一枕游仙睡。\n换却莺花人世。\n渐暮色、鹃声四起。\n正愁满、香沟御水。\n一色柳烟三十里。\n为问春归那里。",
        "dynasty": "宋",
        "collection_info": null
    },
    {
        "uuid": "58bc0384d59b81420d8d560abc91656d",
        "title": "四字令・醉太平 残月半篱",
        "author": "周密",
        "content": "残月半篱。\n残雪半枝。\n孤吟自款柴扉。\n听猿啼鸟啼。\n人归未归。\n无诗有诗。\n水边伫立多时。\n问梅花便知。",
        "dynasty": "宋",
        "collection_info": null
    },
    {
        "uuid": "2f0f0a086565c0ff25ef4885faf8452c",
        "title": "醉落魄・一斛珠 寒侵径叶",
        "author": "周密",
        "content": "寒侵径叶。\n雁风击碎珊瑚屑。\n砚凉闲试霜晴帖。\n颂菊骚兰，秋事正奇绝。\n故人又作江西别。\n书楼虚度中秋节。\n碧阑倚遍愁谁说。\n愁是新愁，月是旧时月。",
        "dynasty": "宋",
        "collection_info": null
    },
    {
        "uuid": "12802fe711cd5f1dc00f2ae59ad70071",
        "title": "祝英台近 殢馀酲",
        "author": "周密",
        "content": "殢馀酲，寻旧雨，愁与病相半。\n绿意阴阴，丝竹静深院。\n绝怜事逐春移，泪随花落，似翦断、鲛房珠串。\n喜重见。\n为谁倦酒慵诗，筠屏掩双扇。\n白发潘郎，羞见看花伴。\n可堪好梦残时，新愁生处，烟月冷、子规声断。",
        "dynasty": "宋",
        "collection_info": null
    },
    {
        "uuid": "3d896c99045b2531d8d5f5e2c15fdbb1",
        "title": "甘州・八声甘州 渐萋萋、芳草绿江南",
        "author": "周密",
        "content": "渐萋萋、芳草绿江南，轻晖弄春容。\n记少年游处，箫声巷陌，灯影帘栊。\n月暖烘炉戏鼓，十里步香红。\n敧枕听新雨，往事朦胧。\n还是江春梦晓，怕等闲愁见，雁影西东。\n喜故人好在，水驿寄诗筒。\n数芳程、渐催花信，送归帆、知第几番风。\n空吟想、梅花千树，人在其中。",
        "dynasty": "宋",
        "collection_info": null
    },
    {
        "uuid": "ae12edafdab7f4b430b6c55de5e8219c",
        "title": "甘州・八声甘州 信山阴、道上景多奇",
        "author": "周密",
        "content": "信山阴、道上景多奇，仙翁幻吟壶。\n爱一邱一壑，一花一草，窈窕扶疏。\n染就春云五色，更种玉千株。\n咳唾骚香在，四壁骊珠。\n曲折冷红幽翠，涉流花涧净，步月堂虚。\n羡风流鱼鸟，来往贺家湖。\n认秦鬟、越妆窥镜，倚斜阳、人在会稽图。\n图多赏，池香洗砚，山秀藏书。",
        "dynasty": "宋",
        "collection_info": null
    },
    {
        "uuid": "a0b18c73b34110d8585482e297eca328",
        "title": "齐天乐 护春帘幕东风里",
        "author": "周密",
        "content": "护春帘幕东风里，当年问花曾到。\n玉影孤搴，冰痕半拆，漠漠冻云迷道。\n临流更好。\n正雪意逢迎，阴光相照。\n梦入罗浮，古苔啁哳翠禽小。\n一枝空念赠远，溯波流不到，心事谁表。\n倚竹天寒，吟香夜冷，几度月昏霜晓。\n寻芳欠早。\n怕鹤怨山空，雁归书少。\n不恨春迟，恨春容易老。",
        "dynasty": "宋",
        "collection_info": null
    },
    {
        "uuid": "39fcab37f495b1f2dc183bcaddc2ef4f",
        "title": "忆旧游 记移灯翦雨",
        "author": "周密",
        "content": "记移灯翦雨，换火篝香，去岁今朝。\n乍见翻疑梦，向梅边携手，笑挽吟桡。\n依依故人情味，歌舞试春娇。\n对婉娩年芳，漂零身世，酒趁愁消。\n天涯未归客，望锦羽沈沈，翠水迢迢。\n叹菊荒薇老，负故人猿鹤，旧隐谁招。\n疏花漫撩愁思，无句到寒梢。\n但梦绕西泠，空江冷月，魂断随潮。",
        "dynasty": "宋",
        "collection_info": null
    },
    {
        "uuid": "c6785f352c17ef3e1cb5eda4b49021f4",
        "title": "声声慢 琼壶歌月",
        "author": "周密",
        "content": "琼壶歌月，白发簪花，十年一梦扬州。\n恨入琵琶，小怜重见湾头。\n尊前漫题金缕，奈芳情、已逐东流。\n还送远，甚长安乱叶，都是闲愁。\n次第重阳近也，看黄花绿酒，也合迟留。\n脆柳无情，不堪重系行舟。\n百年正消几别，对西风、休赋登楼。\n怎去得，怕凄凉时节，团扇悲秋。",
        "dynasty": "宋",
        "collection_info": null
    },
    {
        "uuid": "71d9d50cdcea65a56d304bdcf08514c1",
        "title": "踏莎行 结客千金",
        "author": "周密",
        "content": "结客千金，醉春双玉。\n旧游宫柳藏仙屋。\n白头吟老茂陵西，清平梦远沈香北。\n玉笛天津，锦囊昌谷。\n春红转眼成秋绿。\n重翻花外侍儿歌，休听酒边供奉曲。",
        "dynasty": "宋",
        "collection_info": null
    },
    {
        "uuid": "fb001bcce28df6f93495a72b501789e5",
        "title": "国香慢・国香 玉润金明",
        "author": "周密",
        "content": "玉润金明。\n记曲屏小几，翦叶移根。\n经年汜人重见，瘦影娉婷。\n雨带风襟零乱，步云冷、鹅管吹春。\n相逢旧京洛，素靥尘缁，仙掌霜凝。\n国香流落恨，正冰铺翠薄，谁念遗簪。\n水天空远，应念矾弟梅兄。\n渺渺鱼波望极，五十弦、愁满湘云。\n凄凉耿无语，梦入东风，雪尽江清。",
        "dynasty": "宋",
        "collection_info": null
    },
    {
        "uuid": "0bbbb00c6354fa48275d057229acc207",
        "title": "一萼红 步深幽",
        "author": "周密",
        "content": "步深幽。\n正云黄天淡，雪意未全休。\n鉴曲寒沙，茂林烟草，俯仰千古悠悠。\n岁华晚、漂零渐远，谁念我、同载五湖舟。\n磴古松斜，崖阴苔老，一片清愁。\n回首天涯归梦，几魂飞西浦，泪洒东州。\n故国山川，故园心眼，还似王粲登楼。\n最怜他、秦鬟妆镜，好江山、何事此时游。\n为唤狂吟老监，共赋销忧。",
        "dynasty": "宋",
        "collection_info": null
    },
    {
        "uuid": "250f7b8b49fe15f9f0ae1d974c784e04",
        "title": "扫花游・扫地游 江蓠怨碧",
        "author": "周密",
        "content": "江蓠怨碧，早过了霜花，锦空洲渚。\n孤蛩自语。\n正长安乱叶，万家砧杵。\n尘染秋衣，谁念西风倦旅。\n恨无据。\n怅望极归舟，天际烟树。\n心事曾细数。\n怕水叶沈红，梦云离去。\n情丝恨缕。\n倩回纹为织，那时愁句。\n雁字无多，写得相思几许。\n暗凝伫。\n近重阳、满城风雨。",
        "dynasty": "宋",
        "collection_info": null
    },
    {
        "uuid": "fbe36dead4084b99f16fb7899b2836f2",
        "title": "三姝媚 浅寒梅未绽",
        "author": "周密",
        "content": "浅寒梅未绽。\n正潮过西陵，短亭逢雁。\n秉烛相看，叹俊游零落，满襟依黯。\n露草霜花，愁正在、废宫芜苑。\n明月河桥，笛外尊前，旧情消减。\n莫诉离肠深浅。\n恨聚散匆匆，梦随帆远。\n玉镜尘昏，怕赋情人老，后逢凄惋。\n一样归心，又唤起、故园愁眼。\n立尽斜阳无语，空江岁晚。",
        "dynasty": "宋",
        "collection_info": null
    },
    {
        "uuid": "705a13412793e3eccedf74e866624a1b",
        "title": "献仙音・法曲献仙音 松雪飘寒",
        "author": "周密",
        "content": "松雪飘寒，岭云吹冻，红破数椒春浅。\n衬舞台荒，浣妆池冷，凄凉市朝轻换。\n叹花与人凋谢，依依岁华晚。\n共凄黯。\n问东风、几番吹梦，应惯识当年，翠屏金辇。\n一片古今愁，但废绿、平烟空远。\n无语消魂，对斜阳、衰草泪满。\n又西泠残笛，低送数声春怨。",
        "dynasty": "宋",
        "collection_info": null
    },
    {
        "uuid": "b6197aea35baefe415db35cae265ec1e",
        "title": "高阳台 照野旌旗",
        "author": "周密",
        "content": "照野旌旗，朝天车马，平沙万里天低。\n宝带金章，尊前茸帽风敧。\n秦关汴水经行地，想登临、都付新诗。\n纵英游，叠鼓清笳，骏马名姬。\n酒酣应对燕山雪，正冰河月冻，晓陇云飞。\n投老残年，江南谁念方回。\n东风渐绿西湖柳，雁已还、人未南归。\n最关情，折尽梅花，难寄相思。",
        "dynasty": "宋",
        "collection_info": null
    },
    {
        "uuid": "f4ad694de3533918728a50eead7dda30",
        "title": "庆宫春・高阳台 重叠云衣",
        "author": "周密",
        "content": "重叠云衣，微茫雁影，短篷稳载吴雪。\n霜叶敲寒，风灯摇晕，棹歌人语呜咽。\n拥衾呼酒，正百里、冰河乍合。\n千山换色，一镜无尘，玉龙吹裂。\n夜深醉踏长虹，表里空明，古今清绝。\n高台在否，登临休赋，忍见旧时明月。\n翠消香冷，怕空负、年芳轻别。\n孤山春早，一树梅花，待君同折。",
        "dynasty": "宋",
        "collection_info": null
    },
    {
        "uuid": "e0468429a517ffb2267f9ee307c429e3",
        "title": "高阳台 小雨分江",
        "author": "周密",
        "content": "小雨分江，残寒迷浦，春容浅入蒹葭。\n雪霁空城，燕归何处人家。\n梦魂欲渡苍茫去，怕梦轻、还被愁遮。\n感流年，夜汐东还，冷照西斜。\n萋萋望极王孙草，认云中烟树，鸥外春沙。\n白发青山，可怜相对苍华。\n归鸿自趁潮回去，笑倦游、犹是天涯。\n问东风，先到垂杨，后到梅花。",
        "dynasty": "宋",
        "collection_info": null
    },
    {
        "uuid": "1192a05390933f8c2a2195a7c044e6c9",
        "title": "探芳讯 步晴昼",
        "author": "周密",
        "content": "步晴昼。\n向水院维舟，津亭唤酒。\n叹刘郎重到，依依谩怀旧。\n东风空结丁香怨，花与人俱瘦。\n甚凄凉，暗草沿池，冷苔侵甃。\n桥外晚风骤。\n正香雪随波，浅烟迷岫。\n废苑尘梁，如今燕来否。\n翠云零落空堤冷，往事休回首。\n最消魂，一片斜阳恋柳。",
        "dynasty": "宋",
        "collection_info": null
    },
    {
        "uuid": "1f427eaf067c33b226ba2826f02534f0",
        "title": "四字令・醉太平 眉消睡黄",
        "author": "周密",
        "content": "眉消睡黄。\n春凝泪妆。\n玉屏水暖微香。\n听蜂儿打窗。\n筝尘半妆。\n绡痕半方。\n愁心欲诉垂杨。\n奈飞红正忙。",
        "dynasty": "宋",
        "collection_info": null
    },
    {
        "uuid": "9b73f8a262a098b7349020280ff95af2",
        "title": "西江月 绿绮紫丝步障",
        "author": "周密",
        "content": "绿绮紫丝步障，红鸾彩凤仙城。\n谁将三十六陂春。\n换得两堤秋锦。\n眼缬醉迷朱碧，笔花俊赏丹青。\n斜阳展尽赵昌屏。\n羞死舞鸾妆镜。",
        "dynasty": "宋",
        "collection_info": null
    },
    {
        "uuid": "753143aca49fda2322f9e6bb2c096076",
        "title": "江城子 罗窗晓色透花明",
        "author": "周密",
        "content": "罗窗晓色透花明。\n靘瑶笙。\n按瑶筝。\n试讯东风，能有几分春。\n二十四阑凭玉暖，杨柳月，海棠阴。\n依依愁翠沁双颦。\n爱莺声。\n怕鹃声。\n人自多情，春去自无情。\n把酒问花花不语，花外梦，梦中云。",
        "dynasty": "宋",
        "collection_info": null
    },
    {
        "uuid": "1f182f7ca0e34f7718e2bc86c45d56b5",
        "title": "少年游 帘消宝篆卷宫罗",
        "author": "周密",
        "content": "帘消宝篆卷宫罗。\n蜂蝶扑飞梭。\n一样东风，燕梁莺院，那处春多。\n晓妆日日随香辇，多在牡丹坡。\n花深深处，柳阴阴处，一片笙歌。",
        "dynasty": "宋",
        "collection_info": null
    },
    {
        "uuid": "abe08f602f8e09a91710fe8de0431fb9",
        "title": "好事近 新雨洗花尘",
        "author": "周密",
        "content": "新雨洗花尘，扑扑小庭香湿。\n早是垂杨烟老，渐嫩黄城碧。\n晚帘都卷看青山，山外更山色。\n一色梨花新月，伴夜窗吹笛。",
        "dynasty": "宋",
        "collection_info": null
    },
    {
        "uuid": "cb422d74111b6a52551f448b44aa3448",
        "title": "西江月 情缕红丝冉冉",
        "author": "周密",
        "content": "情缕红丝冉冉，啼花碧袖荧荧。\n迷香双蝶下庭心。\n一行愔愔帘影。\n北里红红短梦，东风雁雁前尘。\n称消不过牡丹情。\n中半伤春酒病。",
        "dynasty": "宋",
        "collection_info": null
    },
    {
        "uuid": "99c5a960e898462aaba5d578f193c8f7",
        "title": "醉落魄・一斛珠 忆忆忆忆",
        "author": "周密",
        "content": "忆忆忆忆。\n宫罗褶褶消金色。\n吹花有尽情无极。\n泪滴空帘，香润柳枝湿。\n春愁浩荡湘波窄。\n红兰梦绕江南北。\n燕莺都是东风客。\n移尽庭阴，风老杏花白。",
        "dynasty": "宋",
        "collection_info": null
    },
    {
        "uuid": "9c6c4fdfa1f2a582983fa33c82ec597d",
        "title": "朝中措 彩绳朱乘驾涛云",
        "author": "周密",
        "content": "彩绳朱乘驾涛云。\n亲见许飞琼。\n多定梅魂才返，香瘢半掐秋痕。\n枕函钗缕，熏篝芳焙，儿女心情。\n尚有第三花在，不妨留待凉生。",
        "dynasty": "宋",
        "collection_info": null
    },
    {
        "uuid": "80ca3390329ed773860170c346c6366f",
        "title": "醉落魄・一斛珠 馀寒正怯",
        "author": "周密",
        "content": "馀寒正怯。\n金钗影卸东风揭。\n舞衣丝损愁千褶。\n一缕杨丝，犹是去年折。\n临窗拥髻愁难说。\n花庭一寸燕支雪。\n春花似旧心情别。\n待摘玫瑰，飞下粉黄蝶。",
        "dynasty": "宋",
        "collection_info": null
    },
    {
        "uuid": "960ea97b540d40056a9497b20c477bc1",
        "title": "浣溪沙 蚕已三眠柳二眠",
        "author": "周密",
        "content": "蚕已三眠柳二眠。\n双竿初起画秋千。\n莺栊风响十三弦。\n鱼素不传新信息，鸾胶难续旧因缘。\n薄情明月几番圆。",
        "dynasty": "宋",
        "collection_info": null
    },
    {
        "uuid": "bc8628201bb9d265b0707b78061826ec",
        "title": "踏莎行 远草情锺",
        "author": "周密",
        "content": "远草情锺，孤花韵胜。\n一楼耸翠生秋暝。\n十年二十四桥春，转头明月箫声冷。\n赋药才高，题琼语俊。\n蒸香压酒芙蓉顶。\n景留人去怕思量，桂窗风露秋眠醒。",
        "dynasty": "宋",
        "collection_info": null
    },
    {
        "uuid": "689678826e54de2cf9b6bf23c4e3c925",
        "title": "瑶花慢 朱钿宝",
        "author": "周密",
        "content": "朱钿宝。\n天上飞琼，比人间春别。\n江南江北，曾未见，谩拟梨云梅雪。\n淮山春晚，问谁识、芳心高洁。\n消几番、花落花开，老了玉关豪杰。\n金壶翦送琼枝，看一骑红尘，香度瑶阙。\n韶华正好，应自喜、初识长安蜂蝶。\n杜郎老矣，想旧事、花须能说。\n记少年，一梦扬州，二十四桥明月。",
        "dynasty": "宋",
        "collection_info": null
    },
    {
        "uuid": "6e249e9ab8213a57421dc2f20425da9b",
        "title": "曲游春 楚苑东风外",
        "author": "周密",
        "content": "楚苑东风外，暖丝情絮，春思如织。\n燕约莺期，恼芳情偏在，翠深红隙。\n漠漠香尘隔。\n沸十里、乱弦丛笛。\n看画船，尽入西泠，闲却半湖春色。\n柳陌。\n新烟凝碧。\n映帘底宫眉，堤上游勒。\n轻暝笼寒，怕梨云梦冷，杏香愁幂。\n歌管酬寒食。\n奈蝶怨、良宵岑寂。\n正满湖、碎月摇花，怎生去得。",
        "dynasty": "宋",
        "collection_info": null
    },
    {
        "uuid": "79ade7b8cd25102038445f372fa8e4af",
        "title": "高阳台 照野旌旗",
        "author": "周密",
        "content": "照野旌旗，朝天车马，平沙万里天低。\n宝带金章，尊前茸帽风。\n秦关汴水经行地，想登临、都付新诗。\n纵英游，叠鼓清笳，骏马名姬。\n酒酣应对燕山雪，正冰河月冻，晓陇云飞。\n投老残年，江南谁念方回。\n东风渐绿西湖柳，雁已还、人未南归。\n最关情，折尽梅花，难寄相思。",
        "dynasty": "宋",
        "collection_info": null
    },
    {
        "uuid": "f1f4ee7aa29cbfd3a46b235a02b695af",
        "title": "古意四首  其一",
        "author": "周密",
        "content": "至人斥八极，独与造物游。\n大道无端倪，讵可以力求。\n鹏抟翅垂天，不作酰鸡谋。\n清啸发林麓，月落千山幽。",
        "dynasty": "宋",
        "collection_info": null
    },
    {
        "uuid": "95790ca779d223a7baad72a427c7134f",
        "title": "古意四首  其二",
        "author": "周密",
        "content": "老马伏枥鸣，终有万里志。\n枯桐爨下焦，中抱千古意。\n凡物有所遭，时亦有泰否。\n古木根柢深，春风有时至。",
        "dynasty": "宋",
        "collection_info": null
    },
    {
        "uuid": "2fe7abb4a730a97428af2a0a2fe2cad9",
        "title": "古意四首  其三",
        "author": "周密",
        "content": "正色无妩媚，大道无狭斜。\n所以松柏姿，不作桃李华。\n朱絃已久寂，蛙黾徒相夸。\n怀哉古之人，此意尤可嗟。",
        "dynasty": "宋",
        "collection_info": null
    },
    {
        "uuid": "3ba88ff4b2f192d22dd2978838833df8",
        "title": "古意四首  其四",
        "author": "周密",
        "content": "南山采薇心，东海乘查意。\n种竹成繁阴，凤兮久不至。\n栖迟坐空谷，落日生愁思。\n所思不可期，迢迢隔烟翠。",
        "dynasty": "宋",
        "collection_info": null
    },
    {
        "uuid": "aff38cb644c70b2204b0f9b7e96d2d0c",
        "title": "上平舟杨先生二首  其一",
        "author": "周密",
        "content": "渭川竹千亩，敷翠何森森。\n谁云冰雪姿，中有春风心。\n取为昭华管，吹作黄钟音。\n相期在大雅，一洗哇俚淫。\n持此阜民物，岂特熏风琴。",
        "dynasty": "宋",
        "collection_info": null
    },
    {
        "uuid": "65c08cb3ebfc22492482c3016831e95f",
        "title": "上平舟杨先生二首  其二",
        "author": "周密",
        "content": "璞玉至三献，不计刖足悲。\n冶剑时一鸣，宁免流俗疑。\n买丝绣平原，聚金铸钟期。\n至宝不自宝，所贵知音知。\n何惜五十絃，为君奏声诗。",
        "dynasty": "宋",
        "collection_info": null
    },
    {
        "uuid": "719210cbc3275dc85fd6513fa00ef00a",
        "title": "北山四时招隠辞  其一",
        "author": "周密",
        "content": "绿意动兮崇兰，暖回薄兮千岩。\n蘼芜齐兮绣谷，芳菲菲兮鸟关关。\n步桃坞兮曲折，叩兰若兮檀栾。\n佩九茎兮窈窕，采三秀兮巑岏。\n石田肥兮可莳，溪毛秀兮堪餐。\n赋荣木兮胥悦，浩生意兮修蕃。\n田歌起兮啁哳，殷社鼓兮紞紞。\n山中春兮可乐，王孙不来兮謇谁留兮他山。",
        "dynasty": "宋",
        "collection_info": null
    },
    {
        "uuid": "28ab19dbf9e3668bf25ad4abac5efee3",
        "title": "北山四时招隠辞  其二",
        "author": "周密",
        "content": "草木舞兮山深，蜩蚻弄兮淙铿。\n息琼阜兮嘉荫，漱玉涧兮甘清。\n泛夫容兮十顷，搴朱实兮千寻。\n虬松兮五鬣，凤草兮三棱。\n雨龙归兮灵洞，夜鹤化兮仙岑。\n羌谁招兮太史，耿清夕兮猿吟。\n逃暍影兮散虑，极幽讨兮峥嵘。\n乐吾山兮长夏，归来兮濯沧浪之尘缨。",
        "dynasty": "宋",
        "collection_info": null
    },
    {
        "uuid": "ff2226e29090dc3bc24ab9628036dc8d",
        "title": "北山四时招隠辞  其三",
        "author": "周密",
        "content": "灏气泛兮虚寥，商籁发兮萧骚。\n策逍遥兮玉囿，驾言陟兮弁之椒。\n石林林兮献状，浮空倒影兮清苕。\n漭具区兮泻碧，若杯水兮堂坳。\n披素怀兮佩明月，𪡧然啸兮泠飙。\n阅古今兮宇宙，一日非近兮千载非遥。\n嗟湛辈兮堙灭其奚数，慨其感兮临高。\n水竹清兮秋晚，赋丛桂兮谁招。",
        "dynasty": "宋",
        "collection_info": null
    },
    {
        "uuid": "b4821c3f56fec3284d2a6b09ce4cbb98",
        "title": "北山四时招隠辞  其四",
        "author": "周密",
        "content": "风栗栗兮云黄，梅事动兮贞芳。\n纷白月兮广野，屑宝璐兮平冈。\n云可怡兮日可献，野可撷兮水可湘。\n拾樵苏兮野爨，储橡栗兮山粮。\n竹房深兮云暖，芸几浄兮春芗。\n官无征兮村静，年屡有兮金穰。\n我今不乐兮岁迟暮，处嘉遯兮徜徉。\n击鲜拊缶兮聊以卒岁，谁争子所兮乐其乐兮无央。",
        "dynasty": "宋",
        "collection_info": null
    },
    {
        "uuid": "4415d3e60b8887cf3f4f4f1319513b97",
        "title": "舟遇顺风",
        "author": "周密",
        "content": "樯乌指鹢首，助我浮清苕。\n轻帆乘快风，山势欲动摇。\n岸树纷相随，罄折不待招。\n舟师坐奏功，破浪声如潮。\n身世如白鸥，泛泛殊飘萧。\n旁观极歆羡，何异登瀛霄。\n正恐风势回，世事不可料。\n何如乘安流，天幸其敢徼。\n止止勿尽兴，解幔维吾桡。\n朗诵秋水篇，孤月生山椒。",
        "dynasty": "宋",
        "collection_info": null
    },
    {
        "uuid": "22d84d74559812d4f80f11c615cc781f",
        "title": "雪晴小步留饮村舍",
        "author": "周密",
        "content": "散步小逡巡，茅檐爱日新。\n梅知春意思，山借雪精神。\n减曲篘村酿，加笾荐野珍。\n萧然捐世虑，自谓葛天民。",
        "dynasty": "宋",
        "collection_info": null
    },
    {
        "uuid": "7cec1f95ab7691c7e08eb597753ab603",
        "title": "吴中与友人别",
        "author": "周密",
        "content": "临分生远思，把手重凄然。\n春别忽秋晚，君归在我先。\n快风生一苇，新月上三弦。\n回首河桥暮，丹枫夕照边。",
        "dynasty": "宋",
        "collection_info": null
    },
    {
        "uuid": "48909db8c5ecdda1631c07a958130db0",
        "title": "游灵岩馆娃宫",
        "author": "周密",
        "content": "春风吴苑梦凄凉，柳色如云惹恨长。\n鸟喙祇堪同患难，蛾眉何事管兴亡。\n乌鸢自乐空山静，麋鹿来游野草长。\n一片古愁无写处，满城钟鼓送斜阳。",
        "dynasty": "宋",
        "collection_info": null
    },
    {
        "uuid": "3cf1bfc8201ea78e098ab0d8d679fae3",
        "title": "会稽山",
        "author": "周密",
        "content": "职方犹记禹南巡，窆石梅梁尚有神。\n地接蓬莱云意古，潮来溟渤水痕春。\n刻碑颂德秦丞相，探穴求书汉史臣。\n玉室金堂今在否，余粮仙草属閒人。",
        "dynasty": "宋",
        "collection_info": null
    },
    {
        "uuid": "6db2ace49cf71e9bf00ee3d55ce94831",
        "title": "梨山泽民庙",
        "author": "周密",
        "content": "甘棠遗爱在，香火俨如新。\n古木藏云雨，深廊隠鬼神。\n建州名刺史，唐代老诗人。\n五百余年后，犹能泽及民。",
        "dynasty": "宋",
        "collection_info": null
    },
    {
        "uuid": "e152033536f778558b2df84142089f24",
        "title": "读李长吉集",
        "author": "周密",
        "content": "朝剪湘中一尺天，暮翦吴松半江水。\n陇西风月属王孙，锦囊探取元无底。\n酒酣呕出明月珠，奚惊馿蹶心自如。\n骚哀玄涩无足语，天上不读人间书。\n新宫铭古玄卿老，定知识字神仙少。\n窗外谁呼祁孔宾，短梦初回玉楼晓。",
        "dynasty": "宋",
        "collection_info": null
    },
    {
        "uuid": "47fc49787dfdd86bc110a01b6b31ee3b",
        "title": "杼山闻鹃",
        "author": "周密",
        "content": "溪上谁哦柳恽苹，杼山斜日扬花尘。\n杜鹃只管催春去，不信东风老得人。",
        "dynasty": "宋",
        "collection_info": null
    },
    {
        "uuid": "1ac024ce281e3d3865d1560c3e9da498",
        "title": "木笔花",
        "author": "周密",
        "content": "脱颖吹开紫玉筒，鼠鬚香蘸粉霜茸。\n含毫写恨知谁见，绿捲春蕉未展封。",
        "dynasty": "宋",
        "collection_info": null
    },
    {
        "uuid": "92bb8434adb8e55140ac4d06203283ed",
        "title": "顾楷翁归隠",
        "author": "周密",
        "content": "广野穹林草树香，高人新赋远游章。\n二三千载无巢许，薇长西山几许长。",
        "dynasty": "宋",
        "collection_info": null
    },
    {
        "uuid": "f1065b349a832068679fe2cba86e275d",
        "title": "将进酒",
        "author": "周密",
        "content": "莫舞鬰轮袍，莫酌金叵罗。\n四坐一时静，听我感慨歌。\n君不见滔滔易水咸阳路，渐离击筑荆卿舞。\n酒杯在手醉不成，八创空遶秦宫柱。\n又不见睢阳夜战城欲摧，孤臣駡贼声如雷。\n酒不下咽指流血，白羽空射浮图迴。\n古来志士轻一死，意气相期每如此。\n独醒自古欲何为，空留遗恨随流水。\n长歌感慨多怆神，不须闻此眉双颦。\n直须痛饮乌程酒，与君醉倒苹华春。",
        "dynasty": "宋",
        "collection_info": null
    },
    {
        "uuid": "a039cd76aad3e3672537e07235bcd708",
        "title": "香林",
        "author": "周密",
        "content": "鹫峰深处寺，岚影翠纷纷。\n止水受秋月，空烟生夜云。\n谷虚猿坠果，地暖鹤眠芸。\n合涧桥边路，松声九里闻。",
        "dynasty": "宋",
        "collection_info": null
    },
    {
        "uuid": "de31bf96e7c9a803912d3cecd80e441d",
        "title": "题宋伯仁烟波图后",
        "author": "周密",
        "content": "是处烟波有钓蓑，底须濠濮与西河。\n三吴旧日图渔具，九曲当年赋棹歌。\n濯足濯缨吟欵乃，知鱼知我乐如何。\n会须携取新诗卷，西塞山前问志和。",
        "dynasty": "宋",
        "collection_info": null
    },
    {
        "uuid": "134a6f119929f1af43bb52056828d6aa",
        "title": "柳枝词",
        "author": "周密",
        "content": "镜裏愁眉怨晓霜，多情犹解拂离觞。\n西风十里新堤路，半带蝉声半夕阳。",
        "dynasty": "宋",
        "collection_info": null
    },
    {
        "uuid": "1a4fb3c7f86e6dfdf6b3af1ecbee2313",
        "title": "送僧归峨眉",
        "author": "周密",
        "content": "大峨山顶寺，归路八千遥。\n百丈牵云上，三衣带雨挑。\n岭寒栖板屋，路断隔绳桥。\n若过三闾宅，骚魂试一招。",
        "dynasty": "宋",
        "collection_info": null
    },
    {
        "uuid": "d2f95f46c934fd925860882ad448ba08",
        "title": "怀鸣禽",
        "author": "周密",
        "content": "竹树环幽栖，积翠何森森。\n鸣禽不知数，日夕传好音。\n居然谢嚣𡏖，宛若居山林。\n咔清孤枕晓，声碎花房深。\n笙竽杂天籁，鼓吹无哇淫。\n物我自两忘，彼此无机心。\n髽奴不解事，探鷇稍见侵。\n忽动择木志，一去不可寻。\n鸥鸟骇海翁，智莫欺鱼禽。\n何以慰寂寥，静对空愔愔。\n风篁落纤月，谁伴清宵吟。",
        "dynasty": "宋",
        "collection_info": null
    },
    {
        "uuid": "a242efd6697d0597863cbaa72d39f9f2",
        "title": "琵琶",
        "author": "周密",
        "content": "曾闻贺老说当年，玉轴东风四百絃。\n宝结扬春鶑语滑，香槽抱月凤心圆。\n荻花江上逢商妇，杨柳湾头见小怜。\n莫向樽前弹怨曲，青衫白髮易凄然。",
        "dynasty": "宋",
        "collection_info": null
    },
    {
        "uuid": "c6faa0c9b28683972ec0a32c2565b0f5",
        "title": "一棹",
        "author": "周密",
        "content": "一棹归何处，西风夕照边。\n市丰招碓鼓，桥近落帆船。\n竹密悬青雨，溪虚涨白烟。\n到家知不远，酒熟菊花前。",
        "dynasty": "宋",
        "collection_info": null
    },
    {
        "uuid": "3dd86574c60e624413ea5c59029c9ba9",
        "title": "雨后过湖偶成二首  其一",
        "author": "周密",
        "content": "堤上西风柳叶疎，雁浮新影照平湖。\n闲云本自无心出，却为玄晖了画图。",
        "dynasty": "宋",
        "collection_info": null
    },
    {
        "uuid": "951e011e1cf29f8db25a52d7b39cbb5a",
        "title": "雨后过湖偶成二首  其二",
        "author": "周密",
        "content": "雨重杨丝不曳风，小舟斜出断桥东。\n分明几点闲鸥鹭，着在西湖便不同。",
        "dynasty": "宋",
        "collection_info": null
    },
    {
        "uuid": "5852bade6f27e07947069c115d266c24",
        "title": "闲昼",
        "author": "周密",
        "content": "新竹诜诜出矮墙，虚窗风度碾茶香。\n疎云逗日帘垂地，一蝶飞来昼梦长。",
        "dynasty": "宋",
        "collection_info": null
    },
    {
        "uuid": "690909450075e6d9b6c4cd9f4e9253f7",
        "title": "静倚",
        "author": "周密",
        "content": "小楼寂寂倚春阴，宿酒残香恼客情。\n连日峭寒疑有雪，隔帘错听落梅声。",
        "dynasty": "宋",
        "collection_info": null
    },
    {
        "uuid": "e0614079a38e98eed2017a09f6e566ef",
        "title": "渡易水",
        "author": "周密",
        "content": "丈夫一死已许人，高歌忼慨西入秦。\n一旦直欲揕吕政，何异隻手批逆鳞。\n舞阳色变衮龙绝，环柱模糊八创血。\n督亢地图秦已知，强燕反是速燕灭。\n壮志不就千古悲，易水萧萧云垂垂。\n尺八匕首何足恃，当时枉杀樊于期。",
        "dynasty": "宋",
        "collection_info": null
    },
    {
        "uuid": "b94c21fafc57e0ffc683a4853a5b208a",
        "title": "戏题制荷吟",
        "author": "周密",
        "content": "多事纫兰襞菊裳，等闲吟褐付秋塘。\n正须太华峰头叶，底用成都郭外桑。",
        "dynasty": "宋",
        "collection_info": null
    },
    {
        "uuid": "5c9659da46bd441f9b40670b4390bd00",
        "title": "横翠亭",
        "author": "周密",
        "content": "晴空漠漠迷苍烟，凭阑一望心茫然。\n旧游已落飞鸟外，新诗应在归云边。\n亭高千里纳山色，人静万物争春妍。\n天涯倦客早归去，空山日暮多啼鹃。",
        "dynasty": "宋",
        "collection_info": null
    },
    {
        "uuid": "f29ed026a8b247206ef9b04a593b4e7a",
        "title": "仙霞岭次徐意一参政韵",
        "author": "周密",
        "content": "不知天已近，但觉众山微。\n世道古来险，客行何日归。\n旧游青鬓改，故国白云飞。\n今日重登眺，悠然悟昨非。",
        "dynasty": "宋",
        "collection_info": null
    },
    {
        "uuid": "0c45cfe91f474c0c7d0c3368c4fbc0ab",
        "title": "次李篔房秋晚见寄韵",
        "author": "周密",
        "content": "短髮萧萧不耐霜，赋情谁似老河阳。\n橘中自乐同商隠，酒后长歌笑楚狂。\n鸦带夕阳山紫翠，雁啼寒水树青黄。\n苹边肯寄停云句，何日扁舟访药房。",
        "dynasty": "宋",
        "collection_info": null
    },
    {
        "uuid": "45a05821188a2f5648a71110546082f6",
        "title": "山居",
        "author": "周密",
        "content": "隠几支颐枕曲肱，丹田养气石田耕。\n红旗黄纸非吾事，白石清泉了一生。",
        "dynasty": "宋",
        "collection_info": null
    },
    {
        "uuid": "35702df97f3fef0fc811f46abdfd158a",
        "title": "题小李将军着色山水",
        "author": "周密",
        "content": "群山积古翠，空谷满白云。\n远溜从何来，飞玉声磤磤。\n东风入千岩，花雨红缤纷。\n何人卜深隠，结屋苍崖垠。\n浩然山林思，高谢朝市氛。\n咏歌归来篇，赘甚钟山文。",
        "dynasty": "宋",
        "collection_info": null
    },
    {
        "uuid": "aecf4be8d431714b5f96c3a274538bda",
        "title": "江湖伟观",
        "author": "周密",
        "content": "暇日登临酒一樽，半空杰阁倚云根。\n东南王气浮天阙，吴越潮声出海门。\n玉局柳高含古意，金沙梅老冷吟魂。\n凭高讨胜多幽事，细读残碑剥藓痕。",
        "dynasty": "宋",
        "collection_info": null
    },
    {
        "uuid": "374f9b24a7ffe12fcc2729958b4b2e75",
        "title": "荒冢谣",
        "author": "周密",
        "content": "老樗飕飗洒寒雨，狐狸冷伴幽魂语。\n草没麒麟仆断碑，白骨年深化黄土。\n荒凉古径无人行，凄风尽日吹阴云。\n青山莽莽几更主，翁仲无言成万古。",
        "dynasty": "宋",
        "collection_info": null
    },
    {
        "uuid": "ed006fd61ce06c2b991077cb6b959066",
        "title": "吴山晚望",
        "author": "周密",
        "content": "春江分影送残阳，浅薄东风扬晚香。\n燕子已归寒未去，柳蛾酣雨弄青黄。",
        "dynasty": "宋",
        "collection_info": null
    },
    {
        "uuid": "8033ccae9654d23112960c6639d5c219",
        "title": "早梅嘆",
        "author": "周密",
        "content": "失喜东园见早梅，翻愁开早被风吹。\n珠钿满路无人惜，傲雪凌霜是北枝。",
        "dynasty": "宋",
        "collection_info": null
    },
    {
        "uuid": "9e18ec5bb560dc8ca7655969a347f062",
        "title": "游凉观谨次亲老韵",
        "author": "周密",
        "content": "锦云照方镜，碧玉环四岸。\n奇凉彻心境，幽芳清鼻观。\n恍如泛仙查，飘飘泝河汉。\n云收片月上，风来万荷乱。\n玩幽发孤咏，慨古兴浩叹。\n鱼鸟各有乐，鹏鷃不足算。\n林虚白露滴，竹冷茶烟散。\n清景未易殚，当于静中看。",
        "dynasty": "宋",
        "collection_info": null
    },
    {
        "uuid": "d77c4b1cf6cba7c84f2551830a7b7496",
        "title": "胡月江书堂",
        "author": "周密",
        "content": "水西云北外，诗屋柳阴阴。\n小卷编唐宋，危冠讲古今。\n跛馿乘浅醉，老鹤伴孤吟。\n门外虽车马，游尘自不侵。",
        "dynasty": "宋",
        "collection_info": null
    },
    {
        "uuid": "3ede267facaf95a8365c1d08531976a5",
        "title": "清心楼晚眺",
        "author": "周密",
        "content": "霜空澄晚景，高处眼增明。\n幽草生官舍，秋霖坏古城。\n远山围野阔，飞鸟与云平。\n拟作登楼赋，依然故国情。",
        "dynasty": "宋",
        "collection_info": null
    },
    {
        "uuid": "13c5efecad97277d0b3e9060d679ca75",
        "title": "太乙西宫",
        "author": "周密",
        "content": "仙宫金碧照清漪，圣主忧民事祷祈。\n五福正临吴分野，百年敢惜御园池。\n云浮蕊殿春来早，香冷梅邻月到迟。\n清夜绿章陈露醮，天风吹下步虚词。",
        "dynasty": "宋",
        "collection_info": null
    },
    {
        "uuid": "2b7a668bb747113d7b55d01b2028ccc0",
        "title": "钓台三十韵",
        "author": "周密",
        "content": "沛公三尺剑，欲溺章甫冠。\n莫致鲁二生，佐命惟彭韩。\n举世尚功利，有若蜹慕酸。\n末造不可支，问玺生雄姦。\n真人握赤符，援臂鼎再安。\n灼知受病源，极力回狂澜。\n异时南阳亲，缘附攀龙翰。\n矧如吾子陵，久要平生欢。\n何至变姓名，坐钓七里滩。\n三聘始一往，矫矫如孤鸾。\n惟知贵天爵，不羡人间官。\n欲为故人留，终愧负素餐。\n而况故人情，安保不易阑。\n君房真痴人，乃欲相控抟。\n醉后偶伸足，岂料星象干。\n始知市朝隘，不及山林宽。\n归来富春山，山色终耐看。\n岂无秦山商，亦有周溪磻。\n出处虽不同，同在济世难。\n先生意有在，未易浅近观。\n东都贵节义，公实闿其端。\n流风数百载，犹足媿老瞒。\n云台不可画，汉史不可刊。\n至今桐江鱼，不上俗士竿。\n纷纷往来舟，含羞登公坛。\n口虽强模写，颡泚胆亦寒。\n世代山云移，功业山花残。\n惟有东西台，终古青巑岏。\n孤霞冠山椒，明月流清湍。\n高人不可见，慨古空长嘆。",
        "dynasty": "宋",
        "collection_info": null
    },
    {
        "uuid": "96af4ffdfdc5b4fde6e091640190867b",
        "title": "杼山村舍",
        "author": "周密",
        "content": "石田余数亩，茅屋小三椽。\n鸡犬桃源外，桑麻渭水边。\n刳松分野蜜，笕竹引山泉。\n便可随君隠，居然谢俗缘。",
        "dynasty": "宋",
        "collection_info": null
    },
    {
        "uuid": "08b60654898f24b3f055cf381136505d",
        "title": "秋霖",
        "author": "周密",
        "content": "久客惊秋老，愁闻积日霖。\n巷泥妨马足，庭草聚蛩声。\n俸薄欲饥死，诗清太瘦生。\n未能忘禄养，作赋媿閒情。",
        "dynasty": "宋",
        "collection_info": null
    },
    {
        "uuid": "454e71f05d1c0fe1654315cb7b6f1491",
        "title": "题族伯自醉翁吟稿",
        "author": "周密",
        "content": "渊明千载人，太白一世士。\n天子呼不来，大吏征不起。\n十诗九言酒，宁抱冻饿死。\n是岂真醉邪，寓意聊尔耳。\n翁今歠其醨，反骚笑湘水。\n翁醉非物欲，翁醉非势利。\n物不能醉翁，翁所谓自醉。\n惟翁知其天，醉吟醒时事。\n堪续醉时歌，可补醉乡记。\n请诵小阮诗，庶识醉翁意。",
        "dynasty": "宋",
        "collection_info": null
    },
    {
        "uuid": "615533732d9b15e8dfb84d410e5fb8a4",
        "title": "题江山万里图",
        "author": "周密",
        "content": "暮雨朝云巫峡梦，西风落叶洞庭秋。\n扁舟两屐终多事，短轴明窗且卧游。",
        "dynasty": "宋",
        "collection_info": null
    },
    {
        "uuid": "23d43d7c082ba5dec87bdda565786d16",
        "title": "次雪林春日杂题",
        "author": "周密",
        "content": "落日余寒锁水城，汀洲绿遍客空惊。\n年来懒作寻芳梦，一树閒花任蝶争。",
        "dynasty": "宋",
        "collection_info": null
    },
    {
        "uuid": "aa3926cdd862f95193559d362bda3fdb",
        "title": "病中寄二隠",
        "author": "周密",
        "content": "名途尘海浩难亲，黄叶门前一尺深。\n五亩桑麻荒旧隠，十年书剑负初心。\n客愁不奈贫多感，老色偏随病见侵。\n奏赋相如今白首，倦游空有茂陵吟。",
        "dynasty": "宋",
        "collection_info": null
    },
    {
        "uuid": "52609af48a3921983255301fa3bf827f",
        "title": "二隠皆有和篇因再用韵",
        "author": "周密",
        "content": "贫无知己老无亲，踸踔空怜涉世深。\n种药渐为衰晚计，对花销尽少年心。\n牛衣忍病寒初觉，蠹简翻愁雨半侵。\n平昔结交惟二仲，折梅时寄短长吟。",
        "dynasty": "宋",
        "collection_info": null
    },
    {
        "uuid": "2419379791c89ef5493783c557ea0129",
        "title": "夜坐",
        "author": "周密",
        "content": "豆花篱落候虫鸣，斜月分秋到研屏。\n露滴斜河凉不寐，自将莲漏验中星。",
        "dynasty": "宋",
        "collection_info": null
    },
    {
        "uuid": "10d145e7d05235526cf119f769137a47",
        "title": "读舒王集二首  其一",
        "author": "周密",
        "content": "谈王公所期，言霸世亦贱。\n不意周官书，仅似商君传。",
        "dynasty": "宋",
        "collection_info": null
    },
    {
        "uuid": "ba5933f7b6e02439c5ed87bc246b5cf2",
        "title": "读舒王集二首  其二",
        "author": "周密",
        "content": "周易误辅嗣，本草误隠居。\n遂令后世人，不能尽信书。",
        "dynasty": "宋",
        "collection_info": null
    },
    {
        "uuid": "caa50798cba7dd6badd247504b155478",
        "title": "小酌",
        "author": "周密",
        "content": "禁烟时节燕来初，对此新晴釂一壶。\n二十四番花信了，不知更有峭寒无。",
        "dynasty": "宋",
        "collection_info": null
    },
    {
        "uuid": "ee1d4b5d83553bb52b4526170cb4a03a",
        "title": "题三友图",
        "author": "周密",
        "content": "冰霜交洁玉横陈，谁主群芳岁晚盟。\n贾傅弔平皮悼贾，三君千古一家清。",
        "dynasty": "宋",
        "collection_info": null
    },
    {
        "uuid": "d36ca7cc082ca01d2b37c20d1bb6271d",
        "title": "拟古呈存翁二首  其一",
        "author": "周密",
        "content": "大明照率土，物物资辉光。\n万彙有不齐，一气鼓混茫。\n纷华与萎薾，巨细靡可常。\n骊珠晦沧海，何异锥处囊。",
        "dynasty": "宋",
        "collection_info": null
    },
    {
        "uuid": "bedf1ba8fad4a79390324d4b7afa9567",
        "title": "拟古呈存翁二首  其二",
        "author": "周密",
        "content": "端居阅群动，造物无时閒。\n群动不自觉，妍丑纷两间。\n萌达至枯槁，日夕常循环。\n嗟嗟水东流，去海声潺湲。",
        "dynasty": "宋",
        "collection_info": null
    },
    {
        "uuid": "a877a59687303dae4174dd9a9d157ec1",
        "title": "四皓",
        "author": "周密",
        "content": "避时不肯作秦民，采药餐芝几度春。\n一出可怜随禄产，商山松竹定疑人。",
        "dynasty": "宋",
        "collection_info": null
    },
    {
        "uuid": "9ec84792a0f1f838f98be510ad710516",
        "title": "秋夕怀",
        "author": "周密",
        "content": "露草寒螀夜夜愁，病怀无语独惊秋。\n二千里外今宵月，谁倚西风十二楼。",
        "dynasty": "宋",
        "collection_info": null
    },
    {
        "uuid": "aaea42d77ae47cc3d756e0a87d63ad22",
        "title": "送柳下惠上人游维扬访孙制参道子",
        "author": "周密",
        "content": "衮衮天机新，𤁳𤁳淮水流。\n青缠繫白足，又踏淮南州。\n淮南古形胜，屹立东诸侯。\n三生杜牧之，谈笑筹边楼。\n据鞍草书檄，醉袖藏吴钩。\n子非功名人，负笈将安求。\n及此琼花春，聊作方外游。\n北道有主人，行李当无忧。\n临分祈赠言，意重嗟难酬。\n日暮多碧云，令人思惠休。",
        "dynasty": "宋",
        "collection_info": null
    },
    {
        "uuid": "f73455c4af63527376b10f3f8a341982",
        "title": "登垂虹亭二首  其一",
        "author": "周密",
        "content": "水国生涯一钓轮，荻芽鲈鲙四时新。\n安知白首沧洲客，不是三高行辈人。",
        "dynasty": "宋",
        "collection_info": null
    },
    {
        "uuid": "42cd61b22f63b25aceb3a2e893cf52d5",
        "title": "登垂虹亭二首  其二",
        "author": "周密",
        "content": "岸草江花万古春，感今怀昔最伤神。\n不知一片垂虹月，照却凭栏几许人。",
        "dynasty": "宋",
        "collection_info": null
    },
    {
        "uuid": "fd9ab055671528a2c70e080f4ca15814",
        "title": "题画卷六言",
        "author": "周密",
        "content": "岚翠山藏野寺，夕阳舟倚汀沙。\n一段三湘晚色，白云深处谁家。",
        "dynasty": "宋",
        "collection_info": null
    },
    {
        "uuid": "152761464c7b1447757a607ed28af9d6",
        "title": "秋夜五言",
        "author": "周密",
        "content": "雨余寒碧深，空烟满庭竹。\n深掩读书灯，莫恼秋禽宿。",
        "dynasty": "宋",
        "collection_info": null
    },
    {
        "uuid": "ec16b6d6e5a0943c7453284cbc2a87ce",
        "title": "春晚",
        "author": "周密",
        "content": "㶁㶁泉声远，流春到水涯。\n东风千万恨，片片逐飞花。",
        "dynasty": "宋",
        "collection_info": null
    },
    {
        "uuid": "5cb87fc3d4ad3d43abcf663e47ef9e61",
        "title": "试闱即事",
        "author": "周密",
        "content": "读书窗暗日西斜，锁棘门深噪晚鸦。\n又是一番秋事了，粉黄如雪落槐花。",
        "dynasty": "宋",
        "collection_info": null
    },
    {
        "uuid": "9b4908bcb5a7d8b55c4efb79cf1e691a",
        "title": "拟长吉十二月乐辞 正月",
        "author": "周密",
        "content": "八埏梦醒惊勾芒，青旗翠节迎东皇。\n柔风玉破第一香，明霞院宇悬金珰。\n兰唇笑红草心喜，七十二番芳候始。\n流苏夜暖催羯鼓，日日梨园按新舞。",
        "dynasty": "宋",
        "collection_info": null
    },
    {
        "uuid": "4708a1e07887a87dd834aa0277568d0c",
        "title": "拟长吉十二月乐辞 二月",
        "author": "周密",
        "content": "一绿浮千郊，新风新雨吹秧毛。\n仓庚玄乙声交交，愁心乱结丁香梢。\n锦衣侠少千金豪，买春不怕春价高，量珠戛玉声嘈嘈。\n青春青春急行乐，莫待红泥埋马脚。",
        "dynasty": "宋",
        "collection_info": null
    },
    {
        "uuid": "ae17abe3da2d1bd6d6be60564dccec4f",
        "title": "拟长吉十二月乐辞 三月",
        "author": "周密",
        "content": "大堤韦曲芳菲菲，曲尘粉絮迷东西。\n榆烟梨月烘夜白，春国染花成五色。\n饧箫社鼓欢拍拍，五侯七贵争芳夕。\n乌丝细织留春语，怨血千枝吟杜主。\n翠楼歌冷粉魂愁，一夜东风落芗雨。",
        "dynasty": "宋",
        "collection_info": null
    },
    {
        "uuid": "825c0d5b3bf66a0a7661dfc9990429cc",
        "title": "拟长吉十二月乐辞 四月",
        "author": "周密",
        "content": "半夜苍龙移玉斗，朱丝乍变南风奏。\n女桑再绿竹箘红，三十六陂烟雨中。\n香尘脂水随宫沟，谢娘掩幌鶑鶑愁。\n翠涛千里崆峒秋。",
        "dynasty": "宋",
        "collection_info": null
    },
    {
        "uuid": "509ee78f1b175b0508a4f8358617a76b",
        "title": "拟长吉十二月乐辞 五月",
        "author": "周密",
        "content": "阿房守宫血，太液鸳鸯汤。\n新萤小扇轻，老艾生罗香。\n铸月为君寿，压雪为君醉。\n波底吟饥龙，菖华一千岁。",
        "dynasty": "宋",
        "collection_info": null
    },
    {
        "uuid": "a699e1b5aed63ae675d27fc3bdef897b",
        "title": "拟长吉十二月乐辞 六月",
        "author": "周密",
        "content": "三庚来，二阴伏，六十刻长日南陆。\n榑桑石裂海水飞，飙车雪碗方争奇，秋声隠隠柽桐枝。",
        "dynasty": "宋",
        "collection_info": null
    },
    {
        "uuid": "f63af2a7a695e9dd1f88fb8aefe66c83",
        "title": "拟长吉十二月乐辞 七月",
        "author": "周密",
        "content": "商旗稍西指，赤帜方痴停。\n余霞散虾尾，凈宇浮鱼鳞。\n羽梁驾查渚，绮屋开蓉城。\n轻霏洗空绿，一叶敲凉声。\n綀帷掩尘扇，壮士心空惊。",
        "dynasty": "宋",
        "collection_info": null
    },
    {
        "uuid": "01309a476fdc597d31a95a585132ce98",
        "title": "拟长吉十二月乐辞 八月",
        "author": "周密",
        "content": "铦飙剪庭绿，绀髮愁清商。\n吹银海沫明，濯锦江花凉。\n冰规射白晓，琪树蜚黄香。\n楚梦空悠悠，远恨浮三湘。",
        "dynasty": "宋",
        "collection_info": null
    },
    {
        "uuid": "a94216ba1ea2c1c0f2c1f93a31be61d3",
        "title": "拟长吉十二月乐辞 九月",
        "author": "周密",
        "content": "飞蓬病叶声索索，暗壁孀娥梦中泣。\n虫声萤影伴寒雨，二十三丝夜弹苦。\n千花翻红上凉叶，万宝吹香落金雪。\n佩萸戏马谁家郎，不管人间更漏长。",
        "dynasty": "宋",
        "collection_info": null
    },
    {
        "uuid": "27241879396953302f02392657bddb81",
        "title": "拟长吉十二月乐辞 十月",
        "author": "周密",
        "content": "枯桑委地成死灰，苹洲客雁号朝饥。\n崦嵫急景寸辉薄，夜半霜痕着绡箔。\n金寒翠薄千尺台，笑梅一笛临风哀，佳人佳人来不来。",
        "dynasty": "宋",
        "collection_info": null
    },
    {
        "uuid": "c278c4e550f74620b5f1e998515d20e1",
        "title": "拟长吉十二月乐辞 十一月",
        "author": "周密",
        "content": "碧筩九寸吹宝瓶，老麋脱角占卿云。\n酸风射寒入幽素，采采芳芸拂秋蠹。\n绣宫华漏融玉汁，云母窗明烘暖白。",
        "dynasty": "宋",
        "collection_info": null
    },
    {
        "uuid": "7486faa753885bb56edf37d73c6a2fdd",
        "title": "拟长吉十二月乐辞 十二月",
        "author": "周密",
        "content": "双丸倦掷羲和手，傩鼓烘炉传寿酒。\n莫惊锦瑟换华年，东风已入吴宫柳。",
        "dynasty": "宋",
        "collection_info": null
    },
    {
        "uuid": "d4754114b3d90a5957b3809ebb14f5f9",
        "title": "拟长吉十二月乐辞 闰月",
        "author": "周密",
        "content": "灵光舒，积气余，左扉虎豹天王居。\n杓停两界槎讯迂，黄杨翠怨桐碧敷。\n赤黄道遥倦乌兔，宝月修圆十三度。",
        "dynasty": "宋",
        "collection_info": null
    },
    {
        "uuid": "8df7e658454111b3d518dc4c542dbb57",
        "title": "暑夕放舟有怀茂悦史君",
        "author": "周密",
        "content": "溪凉供野放，机尽狎鸥群。\n风月怀元度，山川忆少文。\n远峯明过雨，疎树泊归云。\n幽玩情何限，回桡夜已分。",
        "dynasty": "宋",
        "collection_info": null
    },
    {
        "uuid": "b4e8463991ca0f2fa48493f48145a197",
        "title": "江寺送客",
        "author": "周密",
        "content": "送别西风寺，愁添鬓影华。\n江空回夜汐，岸远涨秋沙。\n塔古栖双鹳，樯高立数鸦。\n临歧一杯酒，回首即天涯。",
        "dynasty": "宋",
        "collection_info": null
    },
    {
        "uuid": "c841a9643afe99078c5cea3f23bfef4c",
        "title": "姑苏台",
        "author": "周密",
        "content": "望中只尺越来溪，溪上兴亡欲问谁。\n定霸已成尝胆日，倾城不在捧心时。\n冷枫江远飘遗恨，秋草台荒没旧基。\n堪笑吴伧太痴绝，不雠宰嚭恨西施。",
        "dynasty": "宋",
        "collection_info": null
    },
    {
        "uuid": "8ea664c6620d3aede3f3ec2b8f325724",
        "title": "西泠小立即事二首  其一",
        "author": "周密",
        "content": "雨后湖天似水清，断霞新月两峯明。\n西风恰到芙蓉外，过雁初闻第一声。",
        "dynasty": "宋",
        "collection_info": null
    },
    {
        "uuid": "461ea478eacafaffd30d595c794a802d",
        "title": "西泠小立即事二首  其二",
        "author": "周密",
        "content": "桂风兰露晚阴清，远翠空蒙去鹭明。\n一叶扁舟一弯月，白荷香裏听蝉声。",
        "dynasty": "宋",
        "collection_info": null
    },
    {
        "uuid": "e524fdf5833a4152fce1ecdb9d467423",
        "title": "子房二首  其一",
        "author": "周密",
        "content": "汉储未定若垂旒，谁为君王借筯筹。\n堪笑商山采芝老，到头却上子房鈎。",
        "dynasty": "宋",
        "collection_info": null
    },
    {
        "uuid": "5238e683477b74dc15ca7f08d5c60b2d",
        "title": "子房二首  其二",
        "author": "周密",
        "content": "报韩兴汉已封留，辟谷将为世外游。\n四老已归如意死，不堪人彘戚姬愁。",
        "dynasty": "宋",
        "collection_info": null
    },
    {
        "uuid": "c6620755d354e9a6be7b05fa311ce98a",
        "title": "大涤洞天",
        "author": "周密",
        "content": "太虚灏气浮空蒙，烟霞九琐蓬莱宫。\n崩腾云木竞奇险，涧芳野实纷青红。\n何年断鰲立天柱，古洞阴森白鸦舞。\n玉书宝剑不可寻，老藓封崖滴玄乳。\n光芒灵气干斗牛，遗丹叶下谁能求。\n黄精紫杞遍岩谷，玄霜夜捣声幽幽。\n老蛟千年睡未足，痴涎吼雷喷飞瀑。\n阴风黑穴吹海腥，石虎当关横地轴。\n是非万古一笑嘅，神仙不死今安在。",
        "dynasty": "宋",
        "collection_info": null
    },
    {
        "uuid": "ffec766d1100eae4ed7af945ee2d8ccc",
        "title": "古塞下曲",
        "author": "周密",
        "content": "塞下枣已红，胡马号北风。\n传闻右贤王，万骑围云中。\n云中太守猛如虎，夜开城门纳降虏。\n十丈高旗沉黑云，一尺捷书飞白羽。\n武皇但喜奏捷频，岂知白骨高如城。\n边城百战胜常少，一胜惟着将军名。\n将军成名战士死，去年战士今无几。\n血染黄沙草不青，万里阴云哭胡鬼。\n塞下曲，不忍闻，何人为我达汉君。\n武功本是辅文具，愿君偃武而修文。",
        "dynasty": "宋",
        "collection_info": null
    },
    {
        "uuid": "0fccfaf5b30e3673b311ede0fe2cd335",
        "title": "寄梯飙",
        "author": "周密",
        "content": "老树号北风，索索落枯叶。\n越水多风涛，可望不可涉。\n异地不异情，同此江月明。\n江空少飞雁，莫寄芳洲蘅。\n寸心逐寒潮，日夕流曲折。\n愿保青松姿，相期在霜雪。",
        "dynasty": "宋",
        "collection_info": null
    },
    {
        "uuid": "113757a0399e37f19268cfcaba0c9026",
        "title": "读蔡绦杂书有感",
        "author": "周密",
        "content": "私史由来不可冯，老奸危国亦危身。\n赵奢既已明知子，石碏当求义灭亲。\n铁马酿成天宝祸，铜驼空想汴都春。\n九京未正鞭尸罪，尚欲欺天罔后人。",
        "dynasty": "宋",
        "collection_info": null
    },
    {
        "uuid": "f770d3c7b29ef8ae41cfba8ecb30253c",
        "title": "三衢道中",
        "author": "周密",
        "content": "旧游重过处，倒指七年间。\n水后人家少，时荒客路艰。\n雨声愁夜店，云影占春山。\n景物关心事，无成愧往还。",
        "dynasty": "宋",
        "collection_info": null
    },
    {
        "uuid": "d0166622cf9eba1d9639e2310c5c0282",
        "title": "冯唐庙",
        "author": "周密",
        "content": "自古英雄遇者稀，为郎未是不逢时。\n江湖亦有如公者，两鬓苍苍理钓丝。",
        "dynasty": "宋",
        "collection_info": null
    },
    {
        "uuid": "0e80eac578c7b3dfe60ea87be3be9fb5",
        "title": "秋晚怀归",
        "author": "周密",
        "content": "逝水归云日夜流，倚栏心事共悠悠。\n黄栖露亩稻粱晚，红染霜林橡栗秋。\n日月不闲双鬓老，风埃长满百年愁。\n故山薇长无人采，有媿平生马少游。",
        "dynasty": "宋",
        "collection_info": null
    },
    {
        "uuid": "75873b524f230264ff34ec451bebe2c3",
        "title": "山行即事",
        "author": "周密",
        "content": "小艇轻舆野兴长，涧芹山蕨入奁香。\n雨销蝶粉何郎瘦，日醉蜂脾小杜狂。\n科斗水肥春浸谷，杜鹃花发晓剶桑。\n诗成自写村家壁，底用奚奴负锦囊。",
        "dynasty": "宋",
        "collection_info": null
    },
    {
        "uuid": "d08f5dc1c82bc66739034a3ea98fdbae",
        "title": "春闺怨",
        "author": "周密",
        "content": "斜立倚东风，双眉对春怯。\n何处卜归期，花边数飞蝶。",
        "dynasty": "宋",
        "collection_info": null
    },
    {
        "uuid": "07eea4730a14253cee8577b69643f31b",
        "title": "梦仙",
        "author": "周密",
        "content": "有美人兮山之阳，步秋翠兮搴孤芳。\n姿绰约兮莹冰霜，佩珊珊兮摇明珰。\n婉相顾兮袂载扬，闻语笑兮春风香。\n口授余兮长生方，将俾尔兮寿而康。\n黄鹄舞兮白云翔，殷空半兮鸣琳琅。\n隔一水兮遥相望，欲往从之兮无津梁。\n天风吹髮兮毛骨凉，万籁发兮响笙篁。\n恍身世兮俱相忘，惊梦幻兮意自伤。\n觉山川兮阻且长，感游子兮思故乡。\n白露滴兮月在床，五湖秋晚兮木叶黄。\n兰可佩兮荷可裳，仰天一笑兮歌沧浪。",
        "dynasty": "宋",
        "collection_info": null
    },
    {
        "uuid": "bde0e1cedc69ace71e88e9be9ba9e3b2",
        "title": "春晴散策",
        "author": "周密",
        "content": "闭门十日雨，芳尘作泥淖。\n晚窗见晴霞，恍如梦初觉。\n平生野放意，山水乃所乐。\n驾言出幽寻，风前放轻棹。\n千峰沐新翠，仍着微云罩。\n红碧达勾萌，剸裁出天巧。\n閒知物情适，静觉生意闹。\n一鸟啼芳阴，悠然识春貌。\n俛仰成古今，人生多踸踔。\n要当了此理，外物非所挠。\n醉中歌长歌，万事不足校。",
        "dynasty": "宋",
        "collection_info": null
    },
    {
        "uuid": "c4fc6cca01809640dce0fba1b7344356",
        "title": "春夜",
        "author": "周密",
        "content": "晚烟归柳绿条苗，客馆春寒夜寂寥。\n梦又不成花又落，月明分付可怜宵。",
        "dynasty": "宋",
        "collection_info": null
    },
    {
        "uuid": "43ec48529c8a434ddc99abc1927f7ac2",
        "title": "鸥泛",
        "author": "周密",
        "content": "苕边鸥泛处，浄绿昼愔愔。\n老柳花狼藉，新秧水浅深。\n烟生遥岸白，云过半溪阴。\n容与归桡晚，闲鶑相棹吟。",
        "dynasty": "宋",
        "collection_info": null
    },
    {
        "uuid": "cc23cc1bde86afd27c580e0f99df8f44",
        "title": "吴季子墓阙",
        "author": "周密",
        "content": "百世人传十字碑，春秋圣笔着褒辞。\n龟趺十丈知何用，徒使刘叉笑退之。",
        "dynasty": "宋",
        "collection_info": null
    },
    {
        "uuid": "64e1b0c2bbac9acccfafe8248b21eb8b",
        "title": "鲁公乞米帖",
        "author": "周密",
        "content": "当年食粥老尚书，乞米长安李大夫。\n饥死只今谁裹饭，可怜曼倩羡侏儒。",
        "dynasty": "宋",
        "collection_info": null
    },
    {
        "uuid": "806e26964f2a6fe2629241e9f6ac62d9",
        "title": "幽居春晚",
        "author": "周密",
        "content": "幽栖尘不到吟边，闲爱抄书静爱禅。\n墨本双鈎临曲水，素琴三迭忆斜川。\n笋簪雨足初抽玉，柳茧春寒未漂绵。\n病懒不生槐蚁梦，西畴种秫北窗眠。",
        "dynasty": "宋",
        "collection_info": null
    },
    {
        "uuid": "0265246ab44e8959aad1202ed1f3ec16",
        "title": "小游仙七首  其一",
        "author": "周密",
        "content": "金母云軿宴紫楼，露寒仙掌汉宫秋。\n笑渠刘彻无仙骨，种得桃成已白头。",
        "dynasty": "宋",
        "collection_info": null
    },
    {
        "uuid": "da2dd63f5cd09122f0db045fb9596bd8",
        "title": "小游仙七首  其二",
        "author": "周密",
        "content": "紫雾彤云滃九关，玉庭侵晓引仙班。\n东皇奏罢回寅疏，放散春光下世间。",
        "dynasty": "宋",
        "collection_info": null
    },
    {
        "uuid": "91a9bb55418370ce80b62eaaea54a12d",
        "title": "小游仙七首  其三",
        "author": "周密",
        "content": "西池宴罢夜深归，风露森森湿羽衣。\n云外凤皇栖未稳，一声铁笛又惊飞。",
        "dynasty": "宋",
        "collection_info": null
    },
    {
        "uuid": "779962c573dc3dff600a81c5dd69150f",
        "title": "小游仙七首  其四",
        "author": "周密",
        "content": "抛了天官作散仙，却来云外种琼田。\n洞中日月无拘管，閒引青龙耕翠烟。",
        "dynasty": "宋",
        "collection_info": null
    },
    {
        "uuid": "e9ab918c06498a70883246d896035769",
        "title": "小游仙七首  其五",
        "author": "周密",
        "content": "一径松花满路香，琤琤玉杵捣玄霜。\n有时骑鹤月中去，流水白云生晚凉。",
        "dynasty": "宋",
        "collection_info": null
    },
    {
        "uuid": "33c2db48a0915ce4960bc28358c55595",
        "title": "小游仙七首  其六",
        "author": "周密",
        "content": "一笛吹云鹤夜归，九天清露冷仙衣。\n琪花千树风零落，应去人间作雪飞。",
        "dynasty": "宋",
        "collection_info": null
    },
    {
        "uuid": "3cf2092b9cf99b880a70a1e4df9c2751",
        "title": "小游仙七首  其七",
        "author": "周密",
        "content": "碧海沉沉海上山，山头楼观五云间。\n人间方士多无頼，故把钗钿戏阿环。",
        "dynasty": "宋",
        "collection_info": null
    },
    {
        "uuid": "63a88819949503eee5a6ea5dd044c45d",
        "title": "金陵怀古",
        "author": "周密",
        "content": "远岸商歌不忍听，恨随纤草满沙汀。\n春归王谢空堂燕，风散齐梁废苑萤。\n紫盖黄旗人寂寞，琼枝璧月事飘零。\n新亭风景时时异，惟有垂杨似旧青。",
        "dynasty": "宋",
        "collection_info": null
    },
    {
        "uuid": "628670fcceb2e6456aaacca191d8d3ee",
        "title": "次韵玉台体二首  其一",
        "author": "周密",
        "content": "一点伤春恨，东风罨画楼。\n不知缘底事，敲碎玉搔头。",
        "dynasty": "宋",
        "collection_info": null
    },
    {
        "uuid": "4eb141dfb64d19799328543540eba2f9",
        "title": "次韵玉台体二首  其二",
        "author": "周密",
        "content": "柳阴随意绿，花片恼人香。\n静院无来客，游丝百尺长。",
        "dynasty": "宋",
        "collection_info": null
    },
    {
        "uuid": "650bcf485f50f83bde808f0af35d2b2e",
        "title": "烟脂井",
        "author": "周密",
        "content": "急奏留床下，君王醉未看。\n应嫌江表窄，不及井中宽。",
        "dynasty": "宋",
        "collection_info": null
    },
    {
        "uuid": "dfe78751381a6e98df48df8eb3c4fcfb",
        "title": "西余秋晚",
        "author": "周密",
        "content": "丰年鸡犬饱，斜日闭柴荆。\n父祖自三代，耕桑了一生。\n病梨山蚁聚，落叶野禽惊。\n喜客来城市，新蔬荐早秔。",
        "dynasty": "宋",
        "collection_info": null
    },
    {
        "uuid": "2e59ae5fe0a7ff0a889c88c3b08e4cc1",
        "title": "挽顾征君",
        "author": "周密",
        "content": "白髮苍眉古典刑，着书未省出山扃。\n尝从康节传三易，颇效河汾续五经。\n方喜朝颁遗逸诏，忽闻月犯少微星。\n大书谁草徂徕传，丰碣新添贞曜铭。",
        "dynasty": "宋",
        "collection_info": null
    },
    {
        "uuid": "5bbd9e122df4ac15477b322e0701df9b",
        "title": "挽王茂悦提舶二首  其一",
        "author": "周密",
        "content": "清气钟全蜀，风流压盛唐。\n骚香熏屈宋，笔艷映钟王。\n麾节平生梦，人琴一旦亡。\n卜居方有赋，埋玉重堪伤。",
        "dynasty": "宋",
        "collection_info": null
    },
    {
        "uuid": "20863d2795780346307a7a472fec2379",
        "title": "挽王茂悦提舶二首  其二",
        "author": "周密",
        "content": "洛社忘年契，惟公最己知。\n诵言司马赋，喜说项斯诗。\n问字时携酒，钩玄共订碑。\n岂期三日别，遽作百年悲。",
        "dynasty": "宋",
        "collection_info": null
    },
    {
        "uuid": "d1c0e28d4a608aea33cf58b72fc563cd",
        "title": "挽赵子真别驾",
        "author": "周密",
        "content": "赫奕诸王后，清贫一士同。\n楼成召长吉，山裂梦虚中。\n及子员郎泽，能诗伯氏风。\n琅玕嗟早折，魂不到安东。",
        "dynasty": "宋",
        "collection_info": null
    },
    {
        "uuid": "582da1558050cecc7d34810aed416ea4",
        "title": "闻鹃",
        "author": "周密",
        "content": "帝魂应识少陵忧，十二山高万里愁。\n一自海棠妖血染，玉垣移治在渝州。",
        "dynasty": "宋",
        "collection_info": null
    },
    {
        "uuid": "f00790345e0a9b8bbbbadce060edf98f",
        "title": "游下竺示僧",
        "author": "周密",
        "content": "野褐芒鞋六尺藤，好溪山处几番登。\n明朝又復归城市，百亩松风属老僧。",
        "dynasty": "宋",
        "collection_info": null
    },
    {
        "uuid": "d8a97688a3992973fc2e1c35dbad3770",
        "title": "阊门夜发",
        "author": "周密",
        "content": "春露霑衣夜气浓，吴波不动柳无风。\n倚篷觅句清无寐，一片蛙声月色中。",
        "dynasty": "宋",
        "collection_info": null
    },
    {
        "uuid": "0bb88c4d032e935a7d417669dcbe70a0",
        "title": "紫霞翁觞客东园列烛花外秋林散影高堂素壁皆粲然李成韦偃寒林画图发新奇于摇落前所未有因作歌以纪之",
        "author": "周密",
        "content": "隋园剪綵未足奇，秋林烛彩光参差。\n龙蛇四壁不可捕，颠张醉墨惊淋漓。\n齐奴金谷珊瑚树，如意击碎光陆离。\n阿环锦院织绡手，连机隠出千花枝。\n迷楼镜屏照前后，宫钗舞袂相纷披。\n月中老桂冷轇轕，山河影满玉兔悲。\n江潭无风映云树，水藻漾日浮涟漪。\n初疑营丘擅工妙，细玩自笑真儿嬉。\n世间无物非幻化，露电泡影何足疑。\n谁能唤起洪谷子，写此清绝图屏帷。",
        "dynasty": "宋",
        "collection_info": null
    },
    {
        "uuid": "babe02aaa9fd53a79d72e6b982a4818b",
        "title": "泛舟",
        "author": "周密",
        "content": "老火浊不流，热恼无可避。\n驾言清溪滨，濯缨税尘辔。\n扁舟无定游，放缆任其至。\n荡桨三汇交，空明发清思。\n摘鲜得野实，钓水投香饵。\n碧筩注芳酒，湘奁荐新芰。\n主宾略酬酢，冷暖随所嗜。\n须臾月轮上，烟水合空翠。\n清风真可人，意厚万金施。\n露叶生辉光，水华多妩媚。\n欲拍洪崖肩，欲挽湘君帔。\n虽无管絃乐，一洗世俗僞。\n清弹发邻舸，暗搅潜虬睡。\n应作蜩蛙观，亦足助幽致。\n岂惟家山乐，要是会心地。\n热官岂办此，未易轻拟议。\n我年未四十，齿髮已顦顇。\n往者不可追，来者何可觊。\n富贵难幸求，岁月不少置。\n于此贫贱中，此乐已不啻。\n鹤长与鳬短，造物正儿戏。\n功名类蚁梦，身世等萍寄。\n百年几良晤，何暇计荣悴。\n纵有身后名，不博今夕醉。\n高歌未知晓，坐见斜河坠。\n谪仙宫锦舟，继者仅一二。\n老坡赤壁游，始尽阐天閟。\n我后二百年，乃默契此意。\n会当歃斯盟，勿使等闲弃。\n高咏三百言，聊用谂同志。",
        "dynasty": "宋",
        "collection_info": null
    },
    {
        "uuid": "3dec6611811840eb57f1a4b3750cf8e7",
        "title": "嘲少年",
        "author": "周密",
        "content": "步障飞鞯事俊游，锦围箫鼓按凉州。\n海棠枝上千枝蜡，肯信人间有暮愁。",
        "dynasty": "宋",
        "collection_info": null
    },
    {
        "uuid": "806ad4ac96e229fb4fe3085efddbc587",
        "title": "塘西秋晚",
        "author": "周密",
        "content": "野市维梢处，长天弄夕阴。\n蟹寒依客柁，鸦晚集神林。\n苕老飘吴雪，橙香坠楚金。\n浩然湖海思，重赋故山吟。",
        "dynasty": "宋",
        "collection_info": null
    },
    {
        "uuid": "3cdf92004930e04333de08c49d3a05b7",
        "title": "春寒",
        "author": "周密",
        "content": "柘叶烟浓乍起蚕，楝花风冷已闻鹃。\n病来应被垂杨笑，三月春衣未褪绵。",
        "dynasty": "宋",
        "collection_info": null
    },
    {
        "uuid": "2c66a10571d158f48119c07f96872fa7",
        "title": "元夕被雨病中有感  其一",
        "author": "周密",
        "content": "病怀惟与静相便，尽把欢游乞少年。\n沉水一炉诗一卷，细听春雨枕书眠。",
        "dynasty": "宋",
        "collection_info": null
    },
    {
        "uuid": "cd11c90d0774bd3a8ff1253ea9f4b18a",
        "title": "元夕被雨病中有感  其二",
        "author": "周密",
        "content": "邻箫街鼓远相闻，犹忆天街五夜春。\n二十年间游冶事，青灯闲照白头人。",
        "dynasty": "宋",
        "collection_info": null
    },
    {
        "uuid": "338f7777e31c0e10946cc6ae43273d91",
        "title": "沈仁可惠看灯蟹",
        "author": "周密",
        "content": "君不见天上妖蟆食天目，怪语空号玉川客。\n万古何伤明月明，可笑妖蟆终受磔。\n又不见人间痴蝶掩夜灯，焦头烂额恃己能。\n烹煎不免取奇祸，亏蔽徒取人之憎。\n二虫何知乃至此，飞走不能逃一死。\n附炎触热正可怜，喘杀人间褦襶子。\n草泥夜黑溪火明，挺矛衷甲方横行。\n举烽止博褒姒笑，投穽何异长平坑。\n我怜公子本无罪，人之不仁非自致。\n便为移封到酒泉，唤取曲生同一醉。",
        "dynasty": "宋",
        "collection_info": null
    },
    {
        "uuid": "564b846ded74a252632134bbe71357b3",
        "title": "题惠崇并禽图",
        "author": "周密",
        "content": "雪尽江南二月初，并禽高下自相呼。\n静中乐意无人见，一片春声在画图。",
        "dynasty": "宋",
        "collection_info": null
    },
    {
        "uuid": "02a28d00d1c6a61958e8b574e485ed4e",
        "title": "挽吴承务二首  其一",
        "author": "周密",
        "content": "种德勤穮蔉，终能穫岁康。\n经传韦氏业，善着郑公乡。\n议论参诸老，功名付二郎。\n美哉天目水，流作庆源长。",
        "dynasty": "宋",
        "collection_info": null
    },
    {
        "uuid": "0fcc098b93679a1766852de5fe3a8def",
        "title": "挽吴承务二首  其二",
        "author": "周密",
        "content": "道义真堪贵，弓旌不受招。\n五全洪范福，四见太平朝。\n问绝趋庭对，愁闻祖道箫。\n哀荣无一憾，丰碣在山椒。",
        "dynasty": "宋",
        "collection_info": null
    },
    {
        "uuid": "54bf3cb1f2fde6d3ecd5927d774b8cd9",
        "title": "写怀偶成二首  其一",
        "author": "周密",
        "content": "少不如人奈老何，早衰多病鬓双皤。\n无亲可共耕绵上，有子堪同读善和。\n妄想不生骑鹤梦，高情时有饭牛歌。\n钓游闲事无人见，长剪渔竿短结莎。",
        "dynasty": "宋",
        "collection_info": null
    },
    {
        "uuid": "6bfccdf10cbd0f5683926a501c1754e5",
        "title": "写怀偶成二首  其二",
        "author": "周密",
        "content": "梦裏区区较短长，鸡虫得失最堪伤。\n不知贞观凌烟阁，何似南柯审雨堂。\n暮四朝三齐得丧，左蛮右触几兴亡。\n正须痛饮中山酒，细读南华第二章。",
        "dynasty": "宋",
        "collection_info": null
    },
    {
        "uuid": "e7365819193333a3ed9725a48d7d6b13",
        "title": "花朝溪上有感昔游  其一",
        "author": "周密",
        "content": "枕上鸣鸠唤晓晴，绿杨门巷卖花声。\n探芳走马人虽老，岁岁东风二月情。",
        "dynasty": "宋",
        "collection_info": null
    },
    {
        "uuid": "86addbc6e55a2632ca1b927bdac28dc5",
        "title": "花朝溪上有感昔游  其二",
        "author": "周密",
        "content": "画舫笙箫张水嬉，小红娇翠斗新眉。\n多情頼有河桥柳，犹认当年杜牧之。",
        "dynasty": "宋",
        "collection_info": null
    },
    {
        "uuid": "7d46cbe8bb3f87fd91315b41d2f0753e",
        "title": "友人话京都旧游戏成",
        "author": "周密",
        "content": "江湖落魄忆芳年，曾赋名都结客篇。\n九陌舞香元夜烛，六桥歌月禁烟船。\n红帘顾曲缠头锦，紫陌寻芳买笑钱。\n老去风情浑减尽，一窗听雨对花眠。",
        "dynasty": "宋",
        "collection_info": null
    },
    {
        "uuid": "7b42e7b9f78d03611290a7cd74687ce6",
        "title": "渔台山",
        "author": "周密",
        "content": "枫叶芦花外，闲矶带短汀。\n风翻荷浅白，霜陨柳残青。\n机事鸥浮没，生涯酒醉醒。\n暮榔和夜笛，余韵最堪听。",
        "dynasty": "宋",
        "collection_info": null
    },
    {
        "uuid": "1d40de380a37f985f6419d6ac0fc55c0",
        "title": "南郊庆成口号二十首  其一",
        "author": "周密",
        "content": "亲郊诏下半年前，正是咸淳第二年。\n执玉奉璋来万国，息烽归马静三边。",
        "dynasty": "宋",
        "collection_info": null
    },
    {
        "uuid": "f4310f10e7daa032f5b121357aabf15c",
        "title": "南郊庆成口号二十首  其二",
        "author": "周密",
        "content": "别殿斋居极敬严，外庭职祭亦精虔。\n事天以实无科扰，应办全支内帑钱。",
        "dynasty": "宋",
        "collection_info": null
    },
    {
        "uuid": "21691896680dae7f8ff0c1b31357b538",
        "title": "南郊庆成口号二十首  其三",
        "author": "周密",
        "content": "上界钩陈护属车，绣衣卤簿列旌旟。\n驾头已近鸣鞭急，一路迎銮奏起居。",
        "dynasty": "宋",
        "collection_info": null
    },
    {
        "uuid": "b2f8064876dcd3aa7c649620dfbcb3dc",
        "title": "南郊庆成口号二十首  其四",
        "author": "周密",
        "content": "行门赞唱似吹笙，号诺连珠绕禁城。\n五使按临严柝静，夜深初听警场声。",
        "dynasty": "宋",
        "collection_info": null
    },
    {
        "uuid": "e229ac761df8a6e4a39416673697556a",
        "title": "南郊庆成口号二十首  其五",
        "author": "周密",
        "content": "和气排冬午夜春，列星呈瑞午阶明。\n千官执玉萧芗远，静听登歌奏六成。",
        "dynasty": "宋",
        "collection_info": null
    },
    {
        "uuid": "dc55fa6214e5a19bbeda1d2671b7db85",
        "title": "南郊庆成口号二十首  其六",
        "author": "周密",
        "content": "苍璧黄琮藉白茅，圜坛八陛际云高。\n景光下烛天心享，万岁三呼祝圣尧。",
        "dynasty": "宋",
        "collection_info": null
    },
    {
        "uuid": "aacfb1be9a216fa40affec97f0d4b5de",
        "title": "南郊庆成口号二十首  其七",
        "author": "周密",
        "content": "瑞霭烘春夜不寒，骏奔冠佩拥回环。\n景钟奏彻升烟起，又报端诚立贺班。",
        "dynasty": "宋",
        "collection_info": null
    },
    {
        "uuid": "e7cf9bf9f00b9ef0b706210e7d2a2bf6",
        "title": "南郊庆成口号二十首  其八",
        "author": "周密",
        "content": "黄道宫罗瑞脑香，衮龙升降佩锵锵。\n大安辇奏干安曲，万点明星簇紫皇。",
        "dynasty": "宋",
        "collection_info": null
    },
    {
        "uuid": "f00aab15a02838eb86cb43a03789857b",
        "title": "南郊庆成口号二十首  其九",
        "author": "周密",
        "content": "一夜东风斗柄回，紫坛葱蒨若春台。\n熙熙万宇风光暖，尽入君王饮福杯。",
        "dynasty": "宋",
        "collection_info": null
    },
    {
        "uuid": "84eb0b85be919eb55cafa452830bdb36",
        "title": "南郊庆成口号二十首  其一○",
        "author": "周密",
        "content": "衙前口号奏谐和，日映龙颜喜气多。\n六辔暂停鸾辂稳，凤韶新奏庆成歌。",
        "dynasty": "宋",
        "collection_info": null
    },
    {
        "uuid": "d4887c52309f3b7249487e916dda3194",
        "title": "南郊庆成口号二十首  其一一",
        "author": "周密",
        "content": "锦幕千家尽贵豪，万花呈晓翠帘高。\n数声掣电惊清跸，一点红云认御袍。",
        "dynasty": "宋",
        "collection_info": null
    },
    {
        "uuid": "82313212d3f98c8e5d94a6b98239b819",
        "title": "南郊庆成口号二十首  其一二",
        "author": "周密",
        "content": "喜看回仗自青城，十里东风五色云。\n露布西来天一笑，舆图新復广安军。",
        "dynasty": "宋",
        "collection_info": null
    },
    {
        "uuid": "ca5878de5bae26bac0f1729e63cec9f5",
        "title": "南郊庆成口号二十首  其一三",
        "author": "周密",
        "content": "万骑云从簇锦围，内官排办马如飞。\n九重阊阖开清晓，太母登楼望驾归。",
        "dynasty": "宋",
        "collection_info": null
    },
    {
        "uuid": "1d0b24ffe70671b7e9aed73891883a78",
        "title": "南郊庆成口号二十首  其一四",
        "author": "周密",
        "content": "换辇登门捲御帘，侍中承制舍人宣。\n凤书乍脱金鸡口，一派懽声下九天。",
        "dynasty": "宋",
        "collection_info": null
    },
    {
        "uuid": "a96f06499551e3c06e03cc6570c42dcf",
        "title": "南郊庆成口号二十首  其一五",
        "author": "周密",
        "content": "祝史无私本为民，大和丕应泰阶平。\n昕庭未受羣臣贺，先过东朝谢礼成。",
        "dynasty": "宋",
        "collection_info": null
    },
    {
        "uuid": "79200db59c135a366e64db4e4f65c303",
        "title": "南郊庆成口号二十首  其一六",
        "author": "周密",
        "content": "启蛰而郊月建寅，新元颁赦又颁春。\n端闱拜了熙成表，朝会移班贺紫宸。",
        "dynasty": "宋",
        "collection_info": null
    },
    {
        "uuid": "e8beb010376c3c8b191ebc4009273f79",
        "title": "南郊庆成口号二十首  其一七",
        "author": "周密",
        "content": "子云无分从甘泉，留滞犹胜叙史迁。\n瑞应可书郊祀志，熙功宜被奉常絃。",
        "dynasty": "宋",
        "collection_info": null
    },
    {
        "uuid": "8dca72775ff3f8ec2ccc15675121cf99",
        "title": "南郊庆成口号二十首  其一八",
        "author": "周密",
        "content": "曾闻宝庆老人言，不见亲郊四十年。\n何幸圣时瞻盛举，咏歌留作画图传。",
        "dynasty": "宋",
        "collection_info": null
    },
    {
        "uuid": "3095d4e13638eaa353d2e1dcfa0bcbe1",
        "title": "南郊庆成口号二十首  其一九",
        "author": "周密",
        "content": "我将清庙周诗颂，泰畤汾阴汉史书。\n献赋可无徐穆伯，贡谀何取马相如。",
        "dynasty": "宋",
        "collection_info": null
    },
    {
        "uuid": "137d8ca62a4e231c365fadca0d20841d",
        "title": "南郊庆成口号二十首  其二○",
        "author": "周密",
        "content": "太平寰海扇皇风，千载风云喜际逢。\n行见版图恢旧宇，泰山父老徯东封。",
        "dynasty": "宋",
        "collection_info": null
    },
    {
        "uuid": "6ede856ae883c7a542dcb30fa63cc391",
        "title": "水仙谣为赵子固赋",
        "author": "周密",
        "content": "九歌讨群珍，遗此横道宝。\n雪光射初月，静夜纤裳缟。\n云护白珊瑚，风蜚碧龙脑。\n招得湘娥魂，千年化瑶草。",
        "dynasty": "宋",
        "collection_info": null
    },
    {
        "uuid": "f685b75717c96ca073a3a6897156c134",
        "title": "次李秋崖见寄韵",
        "author": "周密",
        "content": "东风过雁带春声，半纸依然旧雨情。\n生事就荒抛橘隠，交情耐久有梅兄。\n鹤归不记千年表，马老空惭万里名。\n闲想苹花溪上笛，扁舟应许白鸥盟。",
        "dynasty": "宋",
        "collection_info": null
    },
    {
        "uuid": "144126a8541297bad8b92dad53d384bd",
        "title": "次程仪父游清溪",
        "author": "周密",
        "content": "溪上垂垂雨又晴，泪荷颦柳满沙汀。\n水声不洗千年恨，山色空余六代青。\n感慨有诗怀故国，英雄无泪泣新亭。\n孤忠耿耿人谁会，酹酒钟山试乞灵。",
        "dynasty": "宋",
        "collection_info": null
    },
    {
        "uuid": "9139bbd01a2384cfc9ec572f4a4d62f9",
        "title": "蒋山次徐君寅韵",
        "author": "周密",
        "content": "佛屋千年古木中，遗民犹有六朝风。\n骑馿宰相何人见，试问玄关十八公。",
        "dynasty": "宋",
        "collection_info": null
    },
    {
        "uuid": "02415bf108988934aa0892b233ae2050",
        "title": "半山次韵",
        "author": "周密",
        "content": "吹香照影白溪湾，觅句逃禅去復还。\n晚岁既知三字误，终身只合两山间。",
        "dynasty": "宋",
        "collection_info": null
    },
    {
        "uuid": "b3b0e5324991e619b50cc9bd32a5414d",
        "title": "秋怀",
        "author": "周密",
        "content": "浩浩门外尘，今古无二岐。\n车痕遍九陌，得丧何已时。\n商飙动地来，万叶辞故枝。\n游子感摇落，忽起流年悲。\n玄髮日以槁，素衣日以缁。\n天衢九万里，加以刚风吹。\n岁月不我私，壮志安可期。\n激昂赋七启，清壮歌五噫。\n采采秋原花，对酒聊自怡。\n佳人隔明河，相望长相思。",
        "dynasty": "宋",
        "collection_info": null
    },
    {
        "uuid": "5deeb1d06725be672eec2a64208cab82",
        "title": "秋晚怀归",
        "author": "周密",
        "content": "摇落江空雁影沉，楼高愁近怕登临。\n双溪秋晚碧苕老，三径雨多红叶深。\n灯火未忘年少梦，莼鲈偏恼客中心。\n且寻篱下黄花约，莫倚西风学楚吟。",
        "dynasty": "宋",
        "collection_info": null
    },
    {
        "uuid": "5886a060081a6cbad0ef91a0bd1fb201",
        "title": "种花五言",
        "author": "周密",
        "content": "花发一朝喜，花落一夕愁。\n不如不种花，不喜亦不忧。",
        "dynasty": "宋",
        "collection_info": null
    },
    {
        "uuid": "37233e848c86c2de2872584944458428",
        "title": "湖亭雨后",
        "author": "周密",
        "content": "罨画楼台着色山，雨余濯锦未全干。\n游船醉眼迷歌舞，不似閒人静处看。",
        "dynasty": "宋",
        "collection_info": null
    },
    {
        "uuid": "644947c9a9fba4c6df37ab9e5463921a",
        "title": "春日感怀寄修门从游",
        "author": "周密",
        "content": "华年锦瑟事谁论，燕社鸥盟半不存。\n三月鶑花张绪宅，十年诗酒孟尝门。\n东风不染吴霜鬓，旧雨难招楚水魂。\n欲把清愁换沉醉，月明花落几黄昏。",
        "dynasty": "宋",
        "collection_info": null
    },
    {
        "uuid": "425b50f898ec677348c114047919a2e4",
        "title": "友人山房",
        "author": "周密",
        "content": "自笑劳劳尘满襟，羡君卜隠在山深。\n清溪过雨知鱼乐，秋汉无云快鹤心。\n与世相忘千日酒，谋生甚简一絃琴。\n不须物外求知己，明月清风自赏音。",
        "dynasty": "宋",
        "collection_info": null
    },
    {
        "uuid": "12b3f04dacedc21e7801c6aa7ebdf294",
        "title": "夜归",
        "author": "周密",
        "content": "夜深归客倚筇行，冷燐依萤聚土塍。\n村店月昏泥径滑，竹窗斜漏补衣灯。",
        "dynasty": "宋",
        "collection_info": null
    },
    {
        "uuid": "89d6d9c1eb288942846df13bd0638dad",
        "title": "西塍秋日即事",
        "author": "周密",
        "content": "络纬声声织夜愁，酸风吹雨水边楼。\n堤杨脆尽黄金线，城裏人家未觉秋。",
        "dynasty": "宋",
        "collection_info": null
    },
    {
        "uuid": "ee9b4184c6c06a5ab9d0f2dd69bb2631",
        "title": "赠别三首  其一",
        "author": "周密",
        "content": "岁晚日云暮，朔吹鸣枯枝。\n迢迢万里道，游子奚所之。\n前置酒一樽，于以纾别离。\n人生尽岐路，流转勿自悲。",
        "dynasty": "宋",
        "collection_info": null
    },
    {
        "uuid": "03a9125837c65abd1a6727f97fc3aa7d",
        "title": "赠别三首  其二",
        "author": "周密",
        "content": "野梅发崇冈，寒日惨不舒。\n单车骋长道，怅怅无安居。\n梦寐日以劳，晤语日以疎。\n边城足飞雁，因寄江南书。",
        "dynasty": "宋",
        "collection_info": null
    },
    {
        "uuid": "90c137e584daf2dce0388e182b8974b7",
        "title": "赠别三首  其三",
        "author": "周密",
        "content": "行行重行行，送子江之涯。\n把手不忍分，涕泪俱涟洏。\n客途无西东，良会胡可期。\n努力为功名，世道多崄巇。",
        "dynasty": "宋",
        "collection_info": null
    },
    {
        "uuid": "7b33d01a228ec143e08745dd8030e5eb",
        "title": "宿感慈僧舍",
        "author": "周密",
        "content": "刻刻数残更，依依梦未成。\n不堪孤客耳，当此万蛩声。\n霜叶矜秋色，风林碎月明。\n旅怀多自感，景物况关情。",
        "dynasty": "宋",
        "collection_info": null
    },
    {
        "uuid": "f3d87d74bc288b6dec11f2cbd1efae5b",
        "title": "病中",
        "author": "周密",
        "content": "一番春又老，长日病厌厌。\n黄馘从清减，华颠任白添。\n鼠顽翻药竈，蛛嬲罥书籤。\n门巷无来客，冠簪亦懒拈。",
        "dynasty": "宋",
        "collection_info": null
    },
    {
        "uuid": "4cd810887cbed1c285a5e8b7fe8038a8",
        "title": "春晚简溪友",
        "author": "周密",
        "content": "楚烟新百五，汉禊古重三。\n节序正如此，情怀自不堪。\n蜜香蜂蜕蛹，绵老柳飘蚕。\n有约溪边去，观鱼共剧谈。",
        "dynasty": "宋",
        "collection_info": null
    },
    {
        "uuid": "5fbd2026bc21b057d3b570a43d59635f",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一",
        "author": "周密",
        "content": "青旗倏南指，洒洒风日澹。\n伯劳与飞燕，相对如有憾。\n余春在何许，青苔缀红糁。\n繁华逐流水，使我意殊惨。\n把酒延孤芳，举之不盈揽。",
        "dynasty": "宋",
        "collection_info": null
    },
    {
        "uuid": "0c65bd476b1a35391bbaae0a5ec582b2",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其二",
        "author": "周密",
        "content": "此身如虚舟，所至不维矴。\n闻奇即勇往，岂暇寻捷径。\n同行二三子，委曲逐孤磬。\n甘清嗽寒齿，醉梦为苏醒。\n睠睠泉石幽，归榜烟欲暝。",
        "dynasty": "宋",
        "collection_info": null
    },
    {
        "uuid": "406c52d8c743248e7602d5b4b8203489",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其三",
        "author": "周密",
        "content": "坎坎乐蛙鼓，谁为歌折杨。\n朅来散幽忧，因之弁之阳。\n山云正可怡，涧碧尤可湘。\n他年乞一壑，我欲筑草堂。\n所不践斯言，宁不愧德璋。",
        "dynasty": "宋",
        "collection_info": null
    },
    {
        "uuid": "6503bc6d0afa2990a48edb79fde9c8d4",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其四",
        "author": "周密",
        "content": "白云锁苍弁，爽气日夕佳。\n平生几两屐，放浪山水涯。\n行乐当及时，矧復鬓已华。\n浮名岂足玩，不异空中花。\n君其味吾言，戆语非浮夸。",
        "dynasty": "宋",
        "collection_info": null
    },
    {
        "uuid": "adce924e7b9d905c1e5b254037ce2d08",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其五",
        "author": "周密",
        "content": "芳时不游适，真可谥以愚。\n得失愁鸡虫，百岁良区区。\n卿法自用卿，吾亦自忘吾。\n狂歌杂歈些，醉语从嘲呼。\n我欲藉落花，长簟毋庸铺。",
        "dynasty": "宋",
        "collection_info": null
    },
    {
        "uuid": "ab531e2c56873bdafd900716bef85b36",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其六",
        "author": "周密",
        "content": "似闻苍弁西，下有蛟蜃宅。\n跃然动游情，朝来蜡吾屐。\n披荆不惮崄，高下倚孤策。\n斯游亦不恶，俗士或啧啧。\n路转松风长，陇首孤云白。",
        "dynasty": "宋",
        "collection_info": null
    },
    {
        "uuid": "c1b2eda2fa49212ff104f01985290552",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其七",
        "author": "周密",
        "content": "东皇驾春去，遗我绿满川。\n窗前一径苔，珍重如青毡。\n闲门断来人，剥啄惟啼鹃。\n山房万书卷，相对皆圣贤。\n滔滔一世中，此道殊孤鶱。",
        "dynasty": "宋",
        "collection_info": null
    },
    {
        "uuid": "d59db0003f4a12f00478aae01c41e98e",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其八",
        "author": "周密",
        "content": "中洲有蘼芜，芳意香荏苒。\n东风有归心，相对老冉冉。\n依依未能采，我抱殊有慊。\n禽鱼自飞泳，生意何可揜。\n乐哉舞雩游，千载吾与点。",
        "dynasty": "宋",
        "collection_info": null
    },
    {
        "uuid": "5005e6a9b9d930ee1791e0ea4f78d4e3",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其九",
        "author": "周密",
        "content": "诸公垂天鹏，俊翮何可齐。\n老生抱区区，舞瓮如酰鸡。\n轻鸥邀我盟，十里苹华溪。\n长谣快清釂，崄韵分新题。\n春去我自留，一任林鶑啼。",
        "dynasty": "宋",
        "collection_info": null
    },
    {
        "uuid": "6b4988c08c1424970684827cb7407b0c",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一○",
        "author": "周密",
        "content": "花柳有老色，选芳事蹉跎。\n泠然语清扬，彼美山之阿。\n离离佩纫兰，楚楚衣制荷。\n我欲往从之，皎如隔明河。\n相见不相亲，发我临风歌。",
        "dynasty": "宋",
        "collection_info": null
    },
    {
        "uuid": "395f20eb310eceeca1400de530c44ed9",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一一",
        "author": "周密",
        "content": "人生巧聚散，不定如风叶。\n况我同襟人，一笑意已浃。\n吴音戏趼足，巴语嘲长鬣。\n卢胡泛大白，痛釂不嚅嗫。\n二孺彼何为，我醉从喋喋。",
        "dynasty": "宋",
        "collection_info": null
    },
    {
        "uuid": "d1098a78f281724bf6d54d613418518d",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一二",
        "author": "周密",
        "content": "止止歌楚吟，已已弹长铗。\n及兹绿阴初，快蹑寻山屧。\n富贵正何用，寒暑若交睫。\n谁将金谷诗，欲拟山阴帖。\n一笑不復云，长歌自三迭。",
        "dynasty": "宋",
        "collection_info": null
    },
    {
        "uuid": "b76f49aa60837cbf94ac4527a8c7444c",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一三",
        "author": "周密",
        "content": "子长有游癖，访古来林垧。\n不到余十年，历历记所经。\n岂惟物推移，抑亦人飘零。\n忧来欲谁语，一醉将忘形。\n我鬓非垂杨，安得长青青。",
        "dynasty": "宋",
        "collection_info": null
    },
    {
        "uuid": "314fd791dad59b712cccbbd4b54eeace",
        "title": "游法华瑶阜蜃洞以糁径杨花铺白毡点溪荷叶迭青钱分韵余既有作復各赋古诗一以纪游事  其一四",
        "author": "周密",
        "content": "陶公晚知琴，得意不在絃。\n虞卿老着书，信道差似贤。\n壮哉奴命骚，陋矣兄事钱。\n玉晖或润木，宝气尝干天。\n浩然在存养，吾党当勉旃。",
        "dynasty": "宋",
        "collection_info": null
    },
    {
        "uuid": "8ba587820676c0f81e3c2152e66a20b1",
        "title": "重过东园兴怀知己二首  其一",
        "author": "周密",
        "content": "东园桃李记春时，杖屦相从日日嬉。\n乌帽插花筹艷酒，碧莲探韵赋新诗。\n广陵散绝清弹苦，岘首碑空雨泪垂。\n物色已非知己尽，一回临眺一怀悲。",
        "dynasty": "宋",
        "collection_info": null
    },
    {
        "uuid": "31733b6aa630eb14a12873166116185b",
        "title": "重过东园兴怀知己二首  其二",
        "author": "周密",
        "content": "俛仰悲欢了不同，回头已隔五春风。\n兔葵燕麦情何恨，雁柱鲲絃事已空。\n自分此生无鲍叔，敢期后世有扬雄。\n西州门外羊昙老，泪染斜阳湿晚红。",
        "dynasty": "宋",
        "collection_info": null
    },
    {
        "uuid": "dcccf728055e9bada97e8b0cffd5dabb",
        "title": "游绣谷以柳塘春水慢花坞夕阳迟分韵得水字",
        "author": "周密",
        "content": "维暮春之初，风日清以美。\n驾言清苕滨，行行问春事。\n居然得幽胜，去郭纔数里。\n亭台护修竹，横桥带流水。\n高堂敞山椒，虚楹宜小倚。\n群山若米聚，孤塔如笔峙。\n枰棋列畴疃，培塿见城市。\n行舟类飘叶，游人若移螘。\n始知宇宙大，眼豁意为起。\n修廊走秋蛇，蜿蜒彻山趾。\n远近蒸红霞，川谷成锦绮。\n东风宠芳草，新晴侈嘉蘤。\n天机巧绘写，眼缬眩朱紫。\n跃然见春心，生意何可已。\n逶迤群玉林，青苍森齿齿。\n诡然搴鲲鲸，岿然踞犀兕。\n幽深若可探，崄绝疑无底。\n神镵与鬼运，奇怪不可拟。\n元章见之拜，奇章见之喜。\n昌黎南山诗，品状或可比。\n清漪泛芳藻，绝谷多幽芷。\n阴森藓华滑，蒙茸薜萝委。\n冥搜意逾远，欲去棹还檥。\n何必天海涯，然后足奇诡。\n意会即我趣，何用分彼己。\n一笑成邂逅，百年聊尔耳。\n高吟杂清啸，嘲谑忘汝尔。\n斯游兴颇惬，已醉意未止。\n交盟写青壁，泉石实闻此。\n永言叙幽怀，岁月聊以纪。",
        "dynasty": "宋",
        "collection_info": null
    },
    {
        "uuid": "a0de5c289f4325f59681bb19c72ddaa7",
        "title": "是日因游春谷园池復以所分题五平韵赋六言五首  其一",
        "author": "周密",
        "content": "杨柳熏风池阁，桃花流水横塘。\n鱼浪晴吹絮暖，燕泥雨过芹香。",
        "dynasty": "宋",
        "collection_info": null
    },
    {
        "uuid": "057cbb814986b3dd08722da6aa4affc5",
        "title": "是日因游春谷园池復以所分题五平韵赋六言五首  其二",
        "author": "周密",
        "content": "三月三日天气，一觞一咏闲人。\n大黠小痴俱梦，百年几度寻春。",
        "dynasty": "宋",
        "collection_info": null
    },
    {
        "uuid": "7b75e44b7b43eab0acff7cbccdd09981",
        "title": "是日因游春谷园池復以所分题五平韵赋六言五首  其三",
        "author": "周密",
        "content": "沉香亭木芍药，玄都观碧桃花。\n幽事偏供吟屐，好春多在侯家。",
        "dynasty": "宋",
        "collection_info": null
    },
    {
        "uuid": "d493dd239c347030d394ed1649082091",
        "title": "是日因游春谷园池復以所分题五平韵赋六言五首  其四",
        "author": "周密",
        "content": "飞絮帽檐风软，落花酒面春香。\n蛙噪野塘残水，鶑啼远树斜阳。",
        "dynasty": "宋",
        "collection_info": null
    },
    {
        "uuid": "2a680fae9023d88b7c01947b341b5ef6",
        "title": "是日因游春谷园池復以所分题五平韵赋六言五首  其五",
        "author": "周密",
        "content": "踏踏曳东郭履，行行诵北山移。\n闲望白云心远，细寻芳草归迟。",
        "dynasty": "宋",
        "collection_info": null
    },
    {
        "uuid": "495de4e97f3a1aa9b0328893c42a693c",
        "title": "读靖康杂书有感",
        "author": "周密",
        "content": "误国狂奸亦可悲，国危身亦蹈危机。\n燕山復地功何有，海上寻盟事已非。\n太宰忍乘黄屋诳，都人空望翠华归。\n东都节义惟刘李，颈血犹能溅帝衣。",
        "dynasty": "宋",
        "collection_info": null
    },
    {
        "uuid": "84eed910cf3a7093f627452d57f7aaa5",
        "title": "扫松山中怆然霜露之感",
        "author": "周密",
        "content": "风露感我心，使我秋衣单。\n郎忙索衾裯，惊叹岁月残。\n忍哉使吾亲，重壤侵肌寒。\n松风日萧瑟，幽涧鸣悲酸。\n愯然起中宵，泪血流阑干。",
        "dynasty": "宋",
        "collection_info": null
    },
    {
        "uuid": "0ebe3eb06a428aea7bba743e58442b9c",
        "title": "题秋崖小隠图",
        "author": "周密",
        "content": "万壑秋明一径斜，满川霜叶胜春花。\n何人结屋松风裏，丁卯桥边处士家。",
        "dynasty": "宋",
        "collection_info": null
    },
    {
        "uuid": "95ac46703b392558a8179495d2a5273a",
        "title": "次张斗南有怀方崖旧游韵",
        "author": "周密",
        "content": "犹记联镳度晓关，幽寻曾到五云山。\n敢忘白石清泉约，空羡轻鸥野鹤閒。\n寤寐啸歌前日事，死生契阔数年间。\n当时诗草今犹在，何日重游共细删。",
        "dynasty": "宋",
        "collection_info": null
    },
    {
        "uuid": "970ab136a3ed0a0c886ce7a818adb38a",
        "title": "程仪父求石鼓文作歌赠之",
        "author": "周密",
        "content": "宣王东征猎岐下，颂美声诗足雄诧。\n神模鬼划不可名，斯冰后出何为者。\n日皴雪剥三千年，绝无仅有争流传。\n龙鳞凤咮敢求备，颂秦诅楚难参肩。\n退之倔强少假借，咄咄夸奇补风雅。\n逸诗阙史不可知，要为吉日车攻亚。\n宣和内府辑众珍，毡韬驼负填泥金。\n昆明夜半经劫火，六丁下取无由寻。\n醉翁集古一千卷，此碣居然膺首选。\n菖蒲土炭嗜不同，知味几人尝鼎脔。\n我生癖古亦太痴，订音考义忘寒饥。\n君今迂缓尤可笑，不宝金帛求残碑。\n感君此意何敢靳，妙处难言君自领。\n丈夫意气当相期，会勒奇勋上钟鼎。",
        "dynasty": "宋",
        "collection_info": null
    },
    {
        "uuid": "47740c1805bff50e073fbaceb801f45b",
        "title": "夏日同盟游玉湖分韵得柳字",
        "author": "周密",
        "content": "泽国秋早凉，溪山喜招诱。\n扁舟以遨游，嘉与同志友。\n菡萏池百弓，花竹园五亩。\n左映碧浪湖，右带浮玉阜。\n当年经鉏翁，依水开户牖。\n游鳞习吾伊，飞鸟谢挥手。\n牙籤卷三万，散漫今何有。\n斑斑屋壁间，仅见诗数首。\n万事正如此，何以图不朽。\n得丧类蕉鹿，功名等刍狗。\n古今聊復尔，纷华亦非久。\n人生匪金石，安得百年寿。\n矧余蒲柳姿，髮白惭老丑。\n蹒跚笑鳖跛，缓慢羞牛后。\n因循负壮图，漫浪若聱叟。\n鸥盟倏焉聚，一笑夫岂偶。\n溪翁馈鱼蟹，野老分莲藕。\n高咏甫里篇，满饮乌程酒。\n清狂君勿嗤，嵇阮未易不。\n苹风送回桡，残虹挂高柳。",
        "dynasty": "宋",
        "collection_info": null
    },
    {
        "uuid": "0f45fce0dfaea638844acef9fcafd90b",
        "title": "潇湘八景 平沙落雁",
        "author": "周密",
        "content": "沙阁冻痕吹折苇，淡日黄云照滩水。\n风翻斜阵下沧茫，一笛渔歌又惊起。\n翩翩弄影声号寒，帛书万里来长安。\n稻粱多处有矰弋，何如烟月江湖宽。",
        "dynasty": "宋",
        "collection_info": null
    },
    {
        "uuid": "f56dd35e15fbfa974974429d67fc0cf8",
        "title": "潇湘八景 远浦归帆",
        "author": "周密",
        "content": "空江沄沄鸟飞疾，别浦斜阳帆影直。\n水程依约雁前回，日日沙头候风色。\n江蓠摇落三湘秋，云中烟树谁归舟。\n危樯数尽碧云合，人倚高楼生暮愁。",
        "dynasty": "宋",
        "collection_info": null
    },
    {
        "uuid": "89c156320e16b34d28e9f53545353a73",
        "title": "潇湘八景 山市晴岚",
        "author": "周密",
        "content": "黄陵庙前湘竹春，鼓声坎坎迎送神。\n包茶裹盐作小市，鸡鸣犬吠东西邻。\n卖薪博米鱼换酒，几处青帘扶醉叟。\n趁虚人散渡船闲，一抹晴烟隔高柳。",
        "dynasty": "宋",
        "collection_info": null
    },
    {
        "uuid": "4f87d11f3848198613d5db85eff7884f",
        "title": "潇湘八景 江天暮雪",
        "author": "周密",
        "content": "雁吹断字沙草黄，奇寒栗栗吹连樯。\n簑翁晚归绝空阔，雨花零乱春茫茫。\n白天四垂楚山老，薄暮琼瑶失洲岛。\n燎衣闭户且醉眠，谁肯扁舟访安道。",
        "dynasty": "宋",
        "collection_info": null
    },
    {
        "uuid": "e0d5edb9bc58c871b297c6f40959bdde",
        "title": "潇湘八景 洞庭秋月",
        "author": "周密",
        "content": "西风始波木叶下，广乐谁张洞庭野。\n玉光千顷浸明河，露泫珠房冷铅泻。\n飞吟一剑风泠泠，桂香倒射鱼龙腥。\n何人扁舟弄孤笛，尚疑鼓瑟闻湘灵。",
        "dynasty": "宋",
        "collection_info": null
    },
    {
        "uuid": "5613e9a378e6e6982f3551fcb4595945",
        "title": "潇湘八景 潇湘夜雨",
        "author": "周密",
        "content": "苹花夜黑水鸟鸣，桥危路滑无人行。\n酸风萧瑟浪镗鞳，湿萤熠熠渔灯明。\n飞蓬入苇响洲渚，暗忆西窗剪灯语。\n书船稳繫听秋声，倦客吟骚梦三楚。",
        "dynasty": "宋",
        "collection_info": null
    },
    {
        "uuid": "13ba7d1588e422ba04eea575d0a4828a",
        "title": "潇湘八景 烟寺晚钟",
        "author": "周密",
        "content": "半空兰若岚翠霏，千点万点林鸦归。\n疎烟灭没冷旛影，沉沉绿树生春晖。\n孤钟殷殷度残雾，响透松梢惨将暮。\n山椒暝色失浮图，隔岸残僧尚呼渡。",
        "dynasty": "宋",
        "collection_info": null
    },
    {
        "uuid": "ddd31204ba16dee76295c0ffbb7cae0d",
        "title": "潇湘八景 渔村晚照",
        "author": "周密",
        "content": "潇湘二水波相连，鱼梁蟹舍西风前。\n斜阳两岸山紫翠，村村网罟悬秋烟。\n渔家钓水无征税，日日得鱼供晚醉。\n世尘不到一丝边，中有唐虞千古意。",
        "dynasty": "宋",
        "collection_info": null
    },
    {
        "uuid": "cf6c0643971846fd750dda4728fe2b0a",
        "title": "送友人归吴",
        "author": "周密",
        "content": "吴船花外发，欲去重踌躇。\n后会定何日，相思频寄书。\n晓林啼帝魄，春网荐王余。\n笠泽维梢处，因寻鲁望居。",
        "dynasty": "宋",
        "collection_info": null
    },
    {
        "uuid": "686f20f1fc3bc7cf04b009e3aa29c085",
        "title": "月上人退居",
        "author": "周密",
        "content": "不受诸方供，枯禅入远林。\n水涵清浄影，月印去来心。\n夕炷黄莲冷，云寮碧草深。\n淡然遗世虑，松籁起清音。",
        "dynasty": "宋",
        "collection_info": null
    },
    {
        "uuid": "529e827af4c5a1332e1af43b9b471df8",
        "title": "山房首夏",
        "author": "周密",
        "content": "花过园池日渐长，嫩阴青子荫苔墙。\n四檐笋戟排庭绿，一亩荷簪发野芳。\n熟选已无青紫梦，命骚犹爱简编香。\n恶圆用拙从吾好，傲懒从人笑漫郎。",
        "dynasty": "宋",
        "collection_info": null
    },
    {
        "uuid": "bf233539b9845113ce10be2728f74d8f",
        "title": "余杭道中",
        "author": "周密",
        "content": "檥舟山水县，暝霭翳孤篷。\n断港苕花雨，疎篱柿叶风。\n炭烟迷坞黑，稻色入炊红。\n野兴资游事，閒情几处同。",
        "dynasty": "宋",
        "collection_info": null
    },
    {
        "uuid": "f9ef93b2fad98142a4de1793269f766b",
        "title": "游冷泉次陈体忠二十韵",
        "author": "周密",
        "content": "地僻多清事，林深远暑威。\n短桡浮晓涨，瘦策破烟霏。\n讨胜穿云峤，寻幽入翠微。\n涧沙金作色，池水玉生肥。\n小立评诗板，迟留坐钓矶。\n洗苔题石壁，爱竹款山扉。\n访古寻唐记，逃禅下梵帏。\n虑空流水凈，情懒片云飞。\n远壑风声合，幽崖日影稀。\n峻攀时倚杖，野涉屡褰衣。\n桂子双峯耸，薝香一径崎。\n新蜩响清昼，孤鹤唳斜晖。\n古蔓虹千尺，灵杉翠十围。\n壑雷晴亦雨，花露午方晞。\n松老飘残粉，兰芳递暗菲。\n鸟鸣知自乐，猿下为忘机。\n泉上亭尤古，山椒塔更巍。\n身闲发深省，心静悟前非。\n何日辞尘鞅，终当脱世鞿。\n旧盟泉石在，我欲赋来归。",
        "dynasty": "宋",
        "collection_info": null
    },
    {
        "uuid": "6da8a8061691c71080abffc0152a6146",
        "title": "病愈即事",
        "author": "周密",
        "content": "病懒空怜负壮图，盛年齿髮已凋疎。\n栖迟辕下如老骥，展转书间似蠹鱼。\n瞑目自持存息法，闭门重广绝交书。\n花开顿觉身强健，行药窗前喜自如。",
        "dynasty": "宋",
        "collection_info": null
    },
    {
        "uuid": "d319622e625f0d779b19a6227dc5cf00",
        "title": "宫词八首  其一",
        "author": "周密",
        "content": "十仞雕墙千步廊，宫槐簇簇柳行行。\n落花已被春分付，紫禁门深又夕阳。",
        "dynasty": "宋",
        "collection_info": null
    },
    {
        "uuid": "a4cf2427327f5d414e67ad8999d27c41",
        "title": "宫词八首  其二",
        "author": "周密",
        "content": "寂寂长门白日长，容华销尽不成妆。\n深深下却鲛绡帐，怕引杨花入绣床。",
        "dynasty": "宋",
        "collection_info": null
    },
    {
        "uuid": "3a617cd71e00e251c257c40bbce44679",
        "title": "宫词八首  其三",
        "author": "周密",
        "content": "舜殿熏风拂五絃，午阴斜转御廊前。\n几多长养生成意，尽入吾皇解愠篇。",
        "dynasty": "宋",
        "collection_info": null
    },
    {
        "uuid": "e31858775b2177b6c35647cf4ef0e126",
        "title": "宫词八首  其四",
        "author": "周密",
        "content": "翦翦轻寒入夹衣，夜深不语倚金扉。\n珠帘半下疎疎雨，听得笙歌小殿归。",
        "dynasty": "宋",
        "collection_info": null
    },
    {
        "uuid": "d7ffcd5128f565bf4399686bc7ab8d3a",
        "title": "宫词八首  其五",
        "author": "周密",
        "content": "沈沈禁漏蜡花残，侍宴归时午夜阑。\n新燕乍来人独睡，夜深风雨作新寒。",
        "dynasty": "宋",
        "collection_info": null
    },
    {
        "uuid": "6e29ef68f642804d3472f8d1bae099f9",
        "title": "宫词八首  其六",
        "author": "周密",
        "content": "宫梅千树照瑶池，香玉浮春泛宝巵。\n喜听梨园新口号，后宫今日命昭仪。",
        "dynasty": "宋",
        "collection_info": null
    },
    {
        "uuid": "abe961f5d6e82a71fcffe31bf1a14757",
        "title": "宫词八首  其七",
        "author": "周密",
        "content": "排当初开喜雪筵，近臣表贺玉墀前。\n君王最念三边冷，赏赐全支内库钱。",
        "dynasty": "宋",
        "collection_info": null
    },
    {
        "uuid": "f6f32b48f1fcbc55bb2400c7d8a45149",
        "title": "宫词八首  其八",
        "author": "周密",
        "content": "雁霜寒透水晶帘，烛短香残不喜添。\n忍负玉楼今夜月，宝筝闲理十三絃。",
        "dynasty": "宋",
        "collection_info": null
    },
    {
        "uuid": "98d81c6bec1e386e75c2bc4edb228bb4",
        "title": "隠居",
        "author": "周密",
        "content": "深杜衡门谢往还，不将名字落人间。\n地偏仲蔚蓬蒿径，尘远渊明松菊关。\n事有难言惟袖手，人无可语且看山。\n几年不到门前树，相对清溪尽日闲。",
        "dynasty": "宋",
        "collection_info": null
    },
    {
        "uuid": "a2554ad32b02cd1f62df28a3c61130d9",
        "title": "宿僧房",
        "author": "周密",
        "content": "宿寄禅房静，云深路暗通。\n冷烟凝夜白，秋叶学春红。\n虎啸三更月，僧禅一榻风。\n境清不成寐，竟夕共谈空。",
        "dynasty": "宋",
        "collection_info": null
    },
    {
        "uuid": "f657855e2800a7105096ced72aa68600",
        "title": "对月吟效白体",
        "author": "周密",
        "content": "前宵有酒无月明，昨宵有月樽无酒。\n世间二美尚难并，万事纷纷復何有。\n有酒无月醉不成，有月无酒月笑人。\n今宵月好酒亦好，举酒属月酬青春。\n青春难留月易缺，月下高歌天地阔。\n开樽对月月入樽，只愁醉杀樽中月。",
        "dynasty": "宋",
        "collection_info": null
    },
    {
        "uuid": "a139554db5b72088732d19ad4abab0a2",
        "title": "征妇怨",
        "author": "周密",
        "content": "梦魂夜夜在天涯，连岁音书不到家。\n万里征人成白骨，春闺犹自卜灯花。",
        "dynasty": "宋",
        "collection_info": null
    },
    {
        "uuid": "4235adc5889c0503ea67200f37b7f688",
        "title": "次韵山庄杂咏十首 东啸",
        "author": "周密",
        "content": "长年如蠹鱼，书底兀兀坐。\n人皆笑其迂，吾计未为左。\n𪡧然一舒啸，万籁相应和。\n庐岂真吾庐，我亦自忘我。\n渊明千载人，身世一鸟过。",
        "dynasty": "宋",
        "collection_info": null
    },
    {
        "uuid": "7a878a217deab732c5c35145786265c5",
        "title": "次韵山庄杂咏十首 西爽",
        "author": "周密",
        "content": "昔人去手版，拂袖归故山。\n圉然鱼纵渊，快若马脱闲。\n白石真可煮，黄菊亦可餐。\n与世虽异辙，对山无赧颜。\n爽气不在山，在我方寸间。",
        "dynasty": "宋",
        "collection_info": null
    },
    {
        "uuid": "2a8cc134d0f8efc74085288508b7e459",
        "title": "次韵山庄杂咏十首 商乐",
        "author": "周密",
        "content": "秦儒避书烟，逃难商山下。\n安刘亦谩耳，后世巧模写。\n智琼果何人，一笑示幻化。\n蛮触聊寓言，此亦何足讶。\n未知采芝人，何如种桃者。",
        "dynasty": "宋",
        "collection_info": null
    },
    {
        "uuid": "f6aa606b82e13c1eb811b5f9a43d335a",
        "title": "次韵山庄杂咏十首 自闲",
        "author": "周密",
        "content": "子牟魏阙心，身在江湖外。\n安知山林隠，不若居廛大。\n心苟无所覊，居然谢尘械。\n莞然碧山笑，赘甚愚溪对。\n无处写闲情，意与云俱在。",
        "dynasty": "宋",
        "collection_info": null
    },
    {
        "uuid": "28b00e11c05305eb64bf5feca84a15fd",
        "title": "次韵山庄杂咏十首 苍翠",
        "author": "周密",
        "content": "衡湖足秋水，结屋秋水边。\n水边復何有，翠壁森吾前。\n采之美可茹，钓之食有鲜。\n彼美山中人，霞裾正孤搴。\n山色无四时，相对惟苍然。",
        "dynasty": "宋",
        "collection_info": null
    },
    {
        "uuid": "fd5d4924269bea071c4e97152e53f997",
        "title": "次韵山庄杂咏十首 幽碧",
        "author": "周密",
        "content": "平池落金雨，野径栖绿云。\n泠泠九天风，月底吹清馨。\n暇日足胜游，临池结鸥盟。\n相期在岁寒，抱节同孤贞。\n君能赋招隠，我欲记墨君。",
        "dynasty": "宋",
        "collection_info": null
    },
    {
        "uuid": "20c013ccc0da740dc39e134036ec850d",
        "title": "次韵山庄杂咏十首 春意",
        "author": "周密",
        "content": "天上种碧桃，结实岁八千。\n人间莳花柳，春逐时序迁。\n何如庭前草，风月长无边。\n囿身化国中，物物熙熙然。\n至人观物初，独立春风前。",
        "dynasty": "宋",
        "collection_info": null
    },
    {
        "uuid": "7b4e29d9bc2518bf72f57ce1fc64cd45",
        "title": "次韵山庄杂咏十首 生香",
        "author": "周密",
        "content": "勾萌日条达，生意腔子满。\n一气自流行，色香有先晚。\n刻楮信徒劳，剪綵初无本。\n天机造群物，四序长衮衮。\n散我胸中春，八荒无间断。",
        "dynasty": "宋",
        "collection_info": null
    },
    {
        "uuid": "ecd77924fb72642ffe15d3c1be947781",
        "title": "次韵山庄杂咏十首 流憩",
        "author": "周密",
        "content": "目视足不随，高山徒仰止。\n何能强筋力，进锐退亦锐。\n万里未为远，一息亦当至。\n徐行则不倦，寘足平稳地。\n策策更勉旃，闲云随步起。",
        "dynasty": "宋",
        "collection_info": null
    },
    {
        "uuid": "4339680d0917b0f293ebdab9a81c638c",
        "title": "次韵山庄杂咏十首 怀新",
        "author": "周密",
        "content": "我不如老农，绸缪先牖户。\n万宝忽已新，见此离离黍。\n田家终岁劳，一饱天所许。\n细诵七月诗，仁意森莫御。\n年登而民贫，未谂何以故。",
        "dynasty": "宋",
        "collection_info": null
    },
    {
        "uuid": "d98988cff3a91d81bc3fd90f0431ae8c",
        "title": "中秋登楼",
        "author": "周密",
        "content": "酌酒对孤月，今宵中半秋。\n古今嗟逝水，天地入高楼。\n宿鸟摇花影，轻云趁水流。\n何当太湖上，散髮棹扁舟。",
        "dynasty": "宋",
        "collection_info": null
    },
    {
        "uuid": "b17a5a33009a34abe35e6ae6fdab27e7",
        "title": "山行用辘轳韵",
        "author": "周密",
        "content": "青山迎马首，翠霭湿征衣。\n前路柳俱绿，行人柳外归。\n残阳千里暮，闰岁百花迟。\n不是贪程客，时时认酒旗。",
        "dynasty": "宋",
        "collection_info": null
    },
    {
        "uuid": "cc7df1e2017e9304678ed61a28d071a1",
        "title": "睡起",
        "author": "周密",
        "content": "体安一榻虚，昼梦有伦序。\n微风熏而清，泠然破轻暑。\n南窗数十竹，一一翠相语。\n檐玉声琤然，疾徐合商吕。\n鸣禽不避人，飞蝶自得侣。\n悠哉会吾心，一笑忘尔汝。",
        "dynasty": "宋",
        "collection_info": null
    },
    {
        "uuid": "3df166440225b3a4a62ec18561deb529",
        "title": "春寒",
        "author": "周密",
        "content": "连日春寒不上楼，画屏斜掩梦悠悠。\n梅花吹尽成香雪，帘外东风未肯休。",
        "dynasty": "宋",
        "collection_info": null
    },
    {
        "uuid": "1ea5a4ccb070af6f1eb7e91d18a4b65c",
        "title": "暑夜",
        "author": "周密",
        "content": "薄薄疎云漏月明，础根收润晚风清。\n空庭泥湿鸣蝼蝈，夜气如秋梦不成。",
        "dynasty": "宋",
        "collection_info": null
    },
    {
        "uuid": "f3611f55f6654e495db138ce9659cdd6",
        "title": "荒冢",
        "author": "周密",
        "content": "荒冢漫漫长野蒿，老狐啼雨树萧萧。\n子孙已尽山移主，空剩残碑补断桥。",
        "dynasty": "宋",
        "collection_info": null
    },
    {
        "uuid": "27380433748b1249e85299ae211df4c4",
        "title": "还自奉口",
        "author": "周密",
        "content": "倚柁西风顺，舟行势若趋。\n山平初月蚤，市远晚烟孤。\n客况三秋叶，乡心两岸芦。\n归期何日稳，趁得菊花无。",
        "dynasty": "宋",
        "collection_info": null
    },
    {
        "uuid": "c5f3686ae398083318ab0c323a089e8b",
        "title": "野望怀思",
        "author": "周密",
        "content": "微风起微波，燕燕飞差池。\n雨余野色靓，万绿皆纷披。\n汀洲多芳兰，采采今其时。\n所思在远道，日暮将谁遗。",
        "dynasty": "宋",
        "collection_info": null
    },
    {
        "uuid": "b8383c26cbf473a2a5ef03c6a6056865",
        "title": "买航归霅",
        "author": "周密",
        "content": "身世飘浮嘆逝波，登瀛超海事蹉跎。\n风灯飐浪摇乡梦，夜橹鸣霜杂棹歌。\n元子一官真漫耳，曾参三釜奈贫何。\n归来好觅玄真子，浮玉山前理钓簑。",
        "dynasty": "宋",
        "collection_info": null
    },
    {
        "uuid": "09274558e1827025da69cca620dfa0fa",
        "title": "挽李太监二首  其一",
        "author": "周密",
        "content": "人间五福最难全，寿考康宁八十年。\n贺监酒船空鑑曲，赞皇吟屋冷平泉。\n庭前玉树呈三秀，架上香芸续□□。\n生死哀荣无一恨，御风归作玉楼仙。",
        "dynasty": "宋",
        "collection_info": null
    },
    {
        "uuid": "3d3005f5f17a4571f3deb0976c1caab4",
        "title": "挽李太监二首  其二",
        "author": "周密",
        "content": "抠衣犹欠日熙堂，仅拜仪刑振鹭行。\n洛社旧人无狄监，贞元朝士失刘郎。\n新丘已隔三秋月，老圃空惊一夜霜。\n肠断素车三百两，箫笳不数汉南阳。",
        "dynasty": "宋",
        "collection_info": null
    },
    {
        "uuid": "38a36cd4f167ed869210b0ed2a0c94de",
        "title": "春闺",
        "author": "周密",
        "content": "嫩柳拖春眼眼愁，怨春人立柳边楼。\n芳心已被流鶑说，手捻花枝暗点头。",
        "dynasty": "宋",
        "collection_info": null
    },
    {
        "uuid": "e5662bb62ff27c0ff681fde2dfe3fa76",
        "title": "梦觉",
        "author": "周密",
        "content": "梦觉花阴过数砖，一庭轻雨湿湘帘。\n碧桃蜚尽鹂黄老，万树青阴属杜鹃。",
        "dynasty": "宋",
        "collection_info": null
    },
    {
        "uuid": "2aa3b44f1435119dbff43aff9c8615b4",
        "title": "夏夜水亭",
        "author": "周密",
        "content": "月满方湖夜气凉，曲栏吟罢自徜徉。\n飞萤照水惊鱼跃，露滴荷心动细香。",
        "dynasty": "宋",
        "collection_info": null
    },
    {
        "uuid": "d691ff64bbaf96b9dbca9f2dbef5835f",
        "title": "送谢景晖之澧阳",
        "author": "周密",
        "content": "扬舲从此别，千里水程宽。\n旧梦池生草，新吟澧有兰。\n楚乡春酒薄，湘浦雨灯寒。\n定有吟骚作，因风寄一看。",
        "dynasty": "宋",
        "collection_info": null
    },
    {
        "uuid": "1816df1173430e79e0d47b7c101eee72",
        "title": "访全独翁吟居",
        "author": "周密",
        "content": "苹花溪上屋，牢落似深村。\n坏壁穿秋涨，空窗沁雨痕。\n静通诗境界，醉到古干坤。\n除却吟友外，何人扣竹门。",
        "dynasty": "宋",
        "collection_info": null
    },
    {
        "uuid": "24154fd7ad78708badb9ac849d4220e4",
        "title": "山房春晚",
        "author": "周密",
        "content": "苹花吹香柳花落，秭归清啼答姑恶。\n午帘睡思逐晴丝，静听新篁堕春箨。",
        "dynasty": "宋",
        "collection_info": null
    },
    {
        "uuid": "ecfdee5f3e3ea7a1f8e081bc873e287f",
        "title": "酒边次韵",
        "author": "周密",
        "content": "叶间双颗绽红肥，渐次春光到紫薇。\n可是楝花风讯恶，堤边怪得画船稀。",
        "dynasty": "宋",
        "collection_info": null
    },
    {
        "uuid": "4f18e087ccb95029bf276ab92c80a280",
        "title": "秋晚郊行即事",
        "author": "周密",
        "content": "篱豆垂花陇麦齐，炊红篘绿小春时。\n田家处处丰年乐，画出豳风七月诗。",
        "dynasty": "宋",
        "collection_info": null
    },
    {
        "uuid": "8c03b4d070677c1bb98b8200a235d6eb",
        "title": "云山万里图",
        "author": "周密",
        "content": "山无重数水无边，浩浩春风万里天。\n老矣少文空有志，披图闲续卧游编。",
        "dynasty": "宋",
        "collection_info": null
    },
    {
        "uuid": "c9fa1bea31e3ac54515c8356bb5c6229",
        "title": "赋愚隠园次陈伯芳韵",
        "author": "周密",
        "content": "故王临赏地，幽榭带横塘。\n乔木传家远，高荷过槛长。\n琴书千古意，花竹四时香。\n永日无尘事，心清境亦凉。",
        "dynasty": "宋",
        "collection_info": null
    },
    {
        "uuid": "312005e9b48a4922f468d340c32e95b2",
        "title": "越日伯芳又有长句又次之",
        "author": "周密",
        "content": "万绿深藏碧玉壶，清游闲日意舒徐。\n小山桂发吟招隠，杜曲花浓赋遂初。\n门隔软红人逐鹿，湖分新渌我知鱼。\n飞花落叶成幽趣，底事清风为扫除。",
        "dynasty": "宋",
        "collection_info": null
    },
    {
        "uuid": "e58d05db8d0a9426631143a546bf96cf",
        "title": "入宿太仓次黄汝济韵",
        "author": "周密",
        "content": "纸帐梅花梦，空斋夜气侵。\n壮怀中岁感，游子五更心。\n月转花阴直，春随柳色深。\n无人知此意，欹枕自微吟。",
        "dynasty": "宋",
        "collection_info": null
    },
    {
        "uuid": "8c928b6e74bb8a9ae9753a5b405ff134",
        "title": "赋养拙园桐丘",
        "author": "周密",
        "content": "诛茅得奇赏，结石成岑崟。\n曲折行青蛇，只尺藏幽深。\n兰风与桂露，芬郁云崖阴。\n湖山不待招，秀色窥青林。\n怡颜一舒啸，万象供登临。\n永歌逍遥游，静悦吾伊吟。\n荣枯验草木，飞跃观鱼禽。\n老桐被天风，吹作太古音。\n何劳出庭户，一笑会我心。\n居然悟天籁，毋事絃吾琴。",
        "dynasty": "宋",
        "collection_info": null
    },
    {
        "uuid": "e80aec3cce5d00f372628d9a236bc95e",
        "title": "梦游紫霞寤而感怆",
        "author": "周密",
        "content": "紫霞当日按凉州，曾到仙家十二楼。\n秋影满堂花外烛，冷香飞句柳边舟。\n冰絃泛月传新谱，芳槛移春接俊游。\n授简梁园人老去，年年葵麦长新愁。",
        "dynasty": "宋",
        "collection_info": null
    },
    {
        "uuid": "e97172e5c326515452bb270084fb4fd3",
        "title": "寄谢就道",
        "author": "周密",
        "content": "当年游事记西湖，岁月飘零旧雨疎。\n剡曲暮云频入梦，长安落叶正愁予。\n春前有客征梅赋，霜后无人寄橘书。\n回首青云故人远，滞留惟有老相如。",
        "dynasty": "宋",
        "collection_info": null
    },
    {
        "uuid": "a9554ba0fcae863f3fda91704e5ef84c",
        "title": "瞰碧雨后即事",
        "author": "周密",
        "content": "清漪闲照影，凉意满阑干。\n湖近秋声早，廊虚月影宽。\n鹤栖庭翠湿，鱼动水香寒。\n欲放云来去，移将竹数竿。",
        "dynasty": "宋",
        "collection_info": null
    },
    {
        "uuid": "0793e957b527f06af2dc9c92f97ab902",
        "title": "次李监见寄韵二首  其一",
        "author": "周密",
        "content": "一曲长谣酒一樽，平生幽事在田园。\n孤云野鹤闲情远，流水青山古意存。\n爱竹每思眠白屋，种瓜已分老青门。\n短衣掩骭长竿钓，最忆南溪与北村。",
        "dynasty": "宋",
        "collection_info": null
    },
    {
        "uuid": "dd73f7296f4367990b88c612d9722e5c",
        "title": "次李监见寄韵二首  其二",
        "author": "周密",
        "content": "竹色松声入梦凉，屐痕犹记印山廊。\n娟娟秋水芙蓉屋，采采芳洲薜荔裳。\n招隠几时寻旧约，怀人此日各他方。\n溟鲲林鷃知谁乐，欲把南华问老庄。",
        "dynasty": "宋",
        "collection_info": null
    },
    {
        "uuid": "8d1a893428ea7a76820007ff73ac447f",
        "title": "积庆山访金荪壁",
        "author": "周密",
        "content": "松香竹粉午阴清，闲玩幽芳静听鶑。\n谁在白云堆裏住，忽闻山半读书声。",
        "dynasty": "宋",
        "collection_info": null
    },
    {
        "uuid": "7665313cc9e9589b426dfb0d7f5fa1c7",
        "title": "次牟德范客中即事",
        "author": "周密",
        "content": "华胥槐国梦中名，钟鼎山林孰重轻。\n争似东皋新雨足，短秧微月听蛙声。",
        "dynasty": "宋",
        "collection_info": null
    },
    {
        "uuid": "1c2b979983da703c6dec03fdd391d1f9",
        "title": "挽雪林李和父二首  其一",
        "author": "周密",
        "content": "灯雨苹洲忆旧盟，游仙赋就五云深。\n梁园授简春风醉，吴苑敲诗夜雪吟。\n贫病一生无旧业，江湖八十有知音。\n隻鸡斗酒梅边屋，九辩空招不可寻。",
        "dynasty": "宋",
        "collection_info": null
    },
    {
        "uuid": "ac591e89d30efc1be8e833adde9a1bc8",
        "title": "挽雪林李和父二首  其二",
        "author": "周密",
        "content": "生际斯文极盛时，干淳诸老尽心知。\n四朝菏泽遗民传，千首吴兴处士诗。\n颇怪渊明生自些，绝怜和靖老无儿。\n死生遇合真难偶，奇事人传贞曜碑。",
        "dynasty": "宋",
        "collection_info": null
    },
    {
        "uuid": "6f150ad79b0c9105118c0a491a035e18",
        "title": "赠李若虚",
        "author": "周密",
        "content": "江湖游遍到长安，自写名山作画看。\n蝉腹祇便风露饱，鹤心偏喜水云宽。\n袖中六甲三关式，肘后千金九炼丹。\n更约小窗松月夜，素琴重为作猗兰。",
        "dynasty": "宋",
        "collection_info": null
    },
    {
        "uuid": "bbcdbe800c3feecbc9b17e36442a0fe2",
        "title": "怀施仲山",
        "author": "周密",
        "content": "春来日日两堤边，醒即狂吟醉即眠。\n午饮每赊新路酒，晚归多唤裏湖船。\n生逢坡老怜词客，死共花翁配水仙。\n一点梅魂招不得，愁来时展咏香编。",
        "dynasty": "宋",
        "collection_info": null
    },
    {
        "uuid": "f78738c786daa45028735275a60de7a4",
        "title": "感秋杂兴十解  其一",
        "author": "周密",
        "content": "清映临澄渊，孤啸跻绝岭。\n片云开太虚，约略见秋影。\n铦飙刮浮翳，洗此玉万顷。\n飞冰点空青，淅洒发深省。",
        "dynasty": "宋",
        "collection_info": null
    },
    {
        "uuid": "813da6715d129046ba941bfcf02ac9fc",
        "title": "感秋杂兴十解  其二",
        "author": "周密",
        "content": "千山脱木瘦，四壁号虫瘖。\n每于动静间，窥见天地心。\n水落泽国秋，荐稻登川禽。\n一醉吾事毕，毋作呜呜吟。",
        "dynasty": "宋",
        "collection_info": null
    },
    {
        "uuid": "5cd94488780ee85e234686b56d5656d8",
        "title": "感秋杂兴十解  其三",
        "author": "周密",
        "content": "露泫草併白，霜肃山弄黄。\n蜩螀底须哀，寒燠乃其常。\n蒲莲弄凉影，兰茝发野芳。\n独立天壤间，万籁供吟吭。",
        "dynasty": "宋",
        "collection_info": null
    },
    {
        "uuid": "b8e441afa9806baccd752052fc1ff53f",
        "title": "感秋杂兴十解  其四",
        "author": "周密",
        "content": "语大类迂诞，语小徒咿优。\n据梧默不发，此心与天游。\n年运不假人，迅逝如川流。\n所叹道不昌，贫贱非所羞。",
        "dynasty": "宋",
        "collection_info": null
    },
    {
        "uuid": "baa8d1b12bd521674dfb5f8a6f60397d",
        "title": "感秋杂兴十解  其五",
        "author": "周密",
        "content": "衝风挟新寒，激射窗纸破。\n寸心集百忧，惊嘆中夕坐。\n岂无激昂志，蹇步多跌蹉。\n平治付圣贤，白云政堪卧。",
        "dynasty": "宋",
        "collection_info": null
    },
    {
        "uuid": "9a8a4f82a8e6013846745ec21790496b",
        "title": "感秋杂兴十解  其六",
        "author": "周密",
        "content": "翳翳萤影微，札札虫羽振。\n一雁从西来，坐觉秋事进。\n漫游亦何有，所得雪满鬓。\n老我一卷书，风灯剔凉烬。",
        "dynasty": "宋",
        "collection_info": null
    },
    {
        "uuid": "6c2e07ee238c0b4cb17ccb8b8463a3d8",
        "title": "感秋杂兴十解  其七",
        "author": "周密",
        "content": "矮屋病秋暍，内热烧中肠。\n濯濯雨露姿，心眼生奇凉。\n乡来翕翕威，奄忽归何方。\n天时且如此，人事安可常。",
        "dynasty": "宋",
        "collection_info": null
    },
    {
        "uuid": "a27329970b2c10d0a6783cdd6d4f1d29",
        "title": "感秋杂兴十解  其八",
        "author": "周密",
        "content": "有有必有无，无无乃无迹。\n憧憧一世中，草草百年客。\n何能强解事，穿凿辨坚白。\n醉卧蓬荜秋，落叶深一尺。",
        "dynasty": "宋",
        "collection_info": null
    },
    {
        "uuid": "3e52ab33f33a4d020730edfa9c18e4a7",
        "title": "感秋杂兴十解  其九",
        "author": "周密",
        "content": "万壑开青瑶，一雨凉意足。\n空明发遐想，八极归一瞩。\n意行不知远，路转云几曲。\n悠哉復悠哉，孤吟竚秋绿。",
        "dynasty": "宋",
        "collection_info": null
    },
    {
        "uuid": "4bccafff9ad699fd45fbef23f77bc020",
        "title": "感秋杂兴十解  其一○",
        "author": "周密",
        "content": "激激泉底石，谡谡松下风。\n天籁生泬寥，地籁号崆峒。\n清响来无时，吹万有不同。\n忽得千古心，元自一噫中。",
        "dynasty": "宋",
        "collection_info": null
    },
    {
        "uuid": "69f122f221a846df04dfdb5c71cd9ccd",
        "title": "访简上人退居不遇",
        "author": "周密",
        "content": "一庵秋影外，水竹自逶迤。\n爱静多辞客，因禅忽悟诗。\n藓香侵坐具，花凈入军持。\n杖锡何方去，云边有鹤知。",
        "dynasty": "宋",
        "collection_info": null
    },
    {
        "uuid": "4883f67bd1888b55f595254bedfd1087",
        "title": "残暑",
        "author": "周密",
        "content": "残暑有归意，倦游犹异乡。\n不知何处雨，顿觉夜来凉。\n老树摇黄落，秋花弄白香。\n登楼正多感，一笛起山阳。",
        "dynasty": "宋",
        "collection_info": null
    },
    {
        "uuid": "960424d95ca45b3cf478606726cb14da",
        "title": "孙岳从军后归吴",
        "author": "周密",
        "content": "秋入金疮祇自悲，十年弓剑老西陲。\n不须更赋从军乐，且和田园杂兴诗。",
        "dynasty": "宋",
        "collection_info": null
    },
    {
        "uuid": "d59b335d453a89e3ce73165d484f5ee5",
        "title": "愁望",
        "author": "周密",
        "content": "竹枝袅袅采香舟，桃叶依依罨画楼。\n一种垂杨芳草色，江南江北尽供愁。",
        "dynasty": "宋",
        "collection_info": null
    },
    {
        "uuid": "94fe77ec686a9219344d073ef99c5e7e",
        "title": "归航夜雨有感",
        "author": "周密",
        "content": "扣舷何处起吴歌，客思由来入夜多。\n感愤诗篇偏跌宕，飘浮身世任蹉跎。\n风摇岸火如飞电，雨打溪蓬似滴荷。\n十载别鸥成底事，依然西塞晒渔簑。",
        "dynasty": "宋",
        "collection_info": null
    },
    {
        "uuid": "506006bf5a529b279c070cfc6c9d2b69",
        "title": "飞来峰",
        "author": "周密",
        "content": "九里松香古寺边，岭云深处涌青莲。\n何年佛始入中国，此日山移自五天。\n僧定白猿吟夜月，客游苍鹫舞秋烟。\n幽人最怕山归去，自宿空亭听冷泉。",
        "dynasty": "宋",
        "collection_info": null
    },
    {
        "uuid": "aec0c7b8172a722b857478b862d418a1",
        "title": "观潮",
        "author": "周密",
        "content": "一线微茫远未分，鼓行渐出海山门。\n六鰲玉界移天柱，万骑冰河渡夜军。\n天上亏盈随月魄，人间忠愤感胥魂。\n吴儿不怕蛟龙怒，踏浪翻旗入阵云。",
        "dynasty": "宋",
        "collection_info": null
    },
    {
        "uuid": "479f053753049432ba0c03a988cf07d1",
        "title": "问梅北山",
        "author": "周密",
        "content": "风行万里道，冰落千仞渊。\n草木凘欲尽，寂寂无华妍。\n彼美含章姿，炯炯方孤鶱。\n始知春风心，元在天地先。\n六阴忽已復，生意森无边。\n因之得道妙，花与诗俱玄。",
        "dynasty": "宋",
        "collection_info": null
    },
    {
        "uuid": "e16736a48c2f19ce760182339e976d4e",
        "title": "题雪溪图四言",
        "author": "周密",
        "content": "宇宙无声，天地一色。\n扁舟何人，去来无迹。\n言虽不传，意自有得。\n千古真清，万里虚白。",
        "dynasty": "宋",
        "collection_info": null
    },
    {
        "uuid": "19c5b1cc176d641d0848f8345048ea9c",
        "title": "春夜",
        "author": "周密",
        "content": "九曲栏干六曲屏，翠窗罗薄护寒轻。\n空堂燕子归期误，分付梨花管月明。",
        "dynasty": "宋",
        "collection_info": null
    },
    {
        "uuid": "8d64967fdb515d4a7165f8bb33efdf29",
        "title": "有感次韵",
        "author": "周密",
        "content": "底用人前诵子虚，子安知我不知鱼。\n最思万竹香中隠，剩采春薇读好书。",
        "dynasty": "宋",
        "collection_info": null
    },
    {
        "uuid": "46f46e56fb9d964329cf4038f48d2e49",
        "title": "江南怨",
        "author": "周密",
        "content": "徐庾风流恨未销，东风肠断冶城桥。\n临春结绮空千尺，不及王家燕子巢。",
        "dynasty": "宋",
        "collection_info": null
    },
    {
        "uuid": "4b3970861cb4cafaeb47e008bddef4bf",
        "title": "秋碪怨",
        "author": "周密",
        "content": "风泠泠，月明明，风月谁家碪杵声。\n声声思远道，少妇朱颜老。\n不但捣衣愁，愁在无衣捣。\n不捣月下碪，欲捣游子心。\n游子心非铁，闻之宁不折。",
        "dynasty": "宋",
        "collection_info": null
    },
    {
        "uuid": "f17add375da1687400cac6fa767d71ad",
        "title": "访客南山僧舍",
        "author": "周密",
        "content": "入门都是竹，景象自然幽。\n爱此千竿碧，因成竟日留。\n月移山欲近，云起塔如浮。\n烟水秋城暮，疎钟送去舟。",
        "dynasty": "宋",
        "collection_info": null
    },
    {
        "uuid": "32a3d5a3474347fa207d77800870c98b",
        "title": "白莲",
        "author": "周密",
        "content": "移根来太华，楚楚翠绡裳。\n玉冷擎仙掌，珠明滴露房。\n秋涵云影淡，水印月痕香。\n好结庐山社，轻尘避夜凉。",
        "dynasty": "宋",
        "collection_info": null
    },
    {
        "uuid": "2920dadd66f5e106004eb8957092a19e",
        "title": "目眚",
        "author": "周密",
        "content": "多缘因暑毒，或谓是肝虚。\n徼福黄连剂，羞明暗室居。\n医云宜戒酒，儿劝莫看书。\n颇远纷华事，观心得自如。",
        "dynasty": "宋",
        "collection_info": null
    },
    {
        "uuid": "4a6face137120e2a2b3ee1b176393609",
        "title": "试秋衣有感",
        "author": "周密",
        "content": "鬓霜吹不去，三见雁南飞。\n落叶已如此，倦游犹未归。\n愁生慈母线，尘化主家衣。\n耕钓真良策，初心不可违。",
        "dynasty": "宋",
        "collection_info": null
    },
    {
        "uuid": "55bda57758d68d66cb4e4011e7e3b1a3",
        "title": "神山行题澄江仙刻",
        "author": "周密",
        "content": "空光不流八纮凈，巀嶭神鳌开海镜。\n蓬莱八万四千门，琲琲珠房照仙影。\n琪花扑天天地香，天吴清海海不扬。\n鸟飞不度水沉羽，隔花安得窥渔郎。\n白霓仙人按仙曲，七十二鬟吟冷玉。\n鹅箫小品未成声，几度秋蜗换蛮触。\n帘花宫叶春不同，江妃一一金芙蓉。\n刘郎骨朽梦不到，五云空廓吟饥龙。\n灵霞漾红春苒苒，犀彩玉光摇宝燄。\n元君正坐鬰萧台，笑指神州烟九点。",
        "dynasty": "宋",
        "collection_info": null
    },
    {
        "uuid": "887205a3e4f29f194bc1976386ecab71",
        "title": "愚隠适兴",
        "author": "周密",
        "content": "锦云照空明，苍烟贮闲静。\n中有曲曲廊，幽眇入诗境。\n小山悬秋香，澄渊度云影。\n流觞有古意，坐久苔石冷。\n展我架上书，万卷牙籤整。\n抚我膝上琴，坐觉白日永。\n升高得孤峤，汲古有甘井。\n居然谢嚣𡏖，宛若处幽屏。\n岂惟寄游息，端可事修省。\n何当佳月夕，来此步清景。\n此趣非言传，真乐当自领。\n野语质不华，聊以寓微警。",
        "dynasty": "宋",
        "collection_info": null
    },
    {
        "uuid": "ff7453377dea055d03ffef8b0d640827",
        "title": "六言二首  其一",
        "author": "周密",
        "content": "笑杀楦中青紫，从他皮裏阳秋。\n白首潜郎不调，青云妄尉皆侯。",
        "dynasty": "宋",
        "collection_info": null
    },
    {
        "uuid": "ca72b0ba391cc5e28b73e2ebeb22fb63",
        "title": "六言二首  其二",
        "author": "周密",
        "content": "蕉鹿梦疑非梦，木雁材与不材。\n与其封一万户，何如饮三百杯。",
        "dynasty": "宋",
        "collection_info": null
    },
    {
        "uuid": "c136e61d07797784f7723a6e33dc4642",
        "title": "奉寄朔翁",
        "author": "周密",
        "content": "苕风苹月隔吴波，尚想追随寤寐歌。\n花外小车游甚处，春风三十六行窝。",
        "dynasty": "宋",
        "collection_info": null
    },
    {
        "uuid": "267e680aa14c561cf548c96c2e03c848",
        "title": "谷日野步",
        "author": "周密",
        "content": "过了梅花第一风，东皋南陌渐融融。\n柔桑弱柳俱青眼，看见春归阿堵中。",
        "dynasty": "宋",
        "collection_info": null
    },
    {
        "uuid": "10196a83f801b4f6736ab8e0b927dd73",
        "title": "姚湾别墅",
        "author": "周密",
        "content": "别墅有幽事，閒移书画船。\n白田吹落雁，红树咽衰蝉。\n诗酒消闲日，功名负壮年。\n此中如可隠，何用买山钱。",
        "dynasty": "宋",
        "collection_info": null
    },
    {
        "uuid": "c522db887c9ced4272bbff81686825b2",
        "title": "送友人及第后归",
        "author": "周密",
        "content": "贾生年正少，危掇奉常科。\n拾第便堪贵，读书何用多。\n御黄闻喜酒，宫绿上方罗。\n见谓清流选，归鸣里巷珂。",
        "dynasty": "宋",
        "collection_info": null
    },
    {
        "uuid": "6192ba6f1277cc78c53dc8dd6b826e36",
        "title": "桂",
        "author": "周密",
        "content": "小山招隠树，独占九秋凉。\n清对月中影，静闻天上香。\n露侵犀透粟，云染麝生黄。\n莫待吹金雨，花边把一觞。",
        "dynasty": "宋",
        "collection_info": null
    },
    {
        "uuid": "3adc687a543c6dfdfbf2a2cdddaace94",
        "title": "元日口号",
        "author": "周密",
        "content": "侵晨书吉向门楣，愿得新正事事宜。\n手把屠苏揩睡眼，灯前吟足隔年诗。",
        "dynasty": "宋",
        "collection_info": null
    },
    {
        "uuid": "f8ca5784f17667bcba73cd00f1e51065",
        "title": "香奁",
        "author": "周密",
        "content": "宽损罗裙迭损眉，芳年心事有谁知。\n朱门锁合春宵雨，独立空堂烛暗时。",
        "dynasty": "宋",
        "collection_info": null
    },
    {
        "uuid": "a9384da1ffe4df0562c25c08629b2906",
        "title": "春宵怨",
        "author": "周密",
        "content": "华缸摇燄飘金虫，愁铅堕睫鲛绡红。\n琼窗尘锁十三雁，春庭月暗梨花空。\n城乌鸦鸦怨孤宿，谁倚东风叫横玉。\n宝屏掩梦蜀云轻，野蒿开尽菖蒲绿。",
        "dynasty": "宋",
        "collection_info": null
    },
    {
        "uuid": "e1d39887b08da23ef7e6f4be15d71402",
        "title": "春夜怀张去非",
        "author": "周密",
        "content": "芳事将三月，虚堂近二更。\n薄霒禁害月，小雨护持春。\n静得琴书味，閒知草木情。\n薄篘今日熟，洗杓待幽人。",
        "dynasty": "宋",
        "collection_info": null
    },
    {
        "uuid": "9c1ab44210d4cbbd0db9bff71758d5c7",
        "title": "病后窥园",
        "author": "周密",
        "content": "柳已成花草上阶，一程多病不曾来。\n春寒定似知人意，要勒花枝未尽开。",
        "dynasty": "宋",
        "collection_info": null
    },
    {
        "uuid": "4406401c98fe3cae97a7d103c00f02fb",
        "title": "宋季实为作山水清远图",
        "author": "周密",
        "content": "绿云涨修堤，红雾迷横桥。\n烟村近城郭，楼台鬰岧峣。\n春风二三月，一舸浮清苕。\n枕水何人居，倚户看轻桡。\n回头见南山，孤塔峨山椒。\n耕牛引闲犊，秧水浮新苗。\n悠然爱吾庐，楚语何待招。",
        "dynasty": "宋",
        "collection_info": null
    },
    {
        "uuid": "3b9eb2625c4b331683471675e95e8b52",
        "title": "枕上",
        "author": "周密",
        "content": "一櫺霜月一篝灯，残梦新诗两不成。\n唤醒少年湖海意，五更枕上听潮声。",
        "dynasty": "宋",
        "collection_info": null
    },
    {
        "uuid": "01d3e16fade40a74b6d648485f6691ab",
        "title": "毗山晚归",
        "author": "周密",
        "content": "短榜归来晚，船头对夕阳。\n乱钟城市近，一雁水天长。\n草眼矜春碧，梅心弄晚香。\n霜风吹酒醒，繫缆欲昏黄。",
        "dynasty": "宋",
        "collection_info": null
    },
    {
        "uuid": "8fbc7779e9f66bba9fbf7b9da0383b89",
        "title": "触热行",
        "author": "周密",
        "content": "役役復役役，连山草头赤。\n千里无寸阴，赫日蒸砂石。\n黄尘瞇我眼，白汗流我绤。\n仆羸渴欲死，马瘏喘而瘠。\n触热者何人，京华利名客。\n何如归去卧北窗，桃笙八尺昼梦长。\n素琴枕籍书数卷，受用不尽南风凉。",
        "dynasty": "宋",
        "collection_info": null
    },
    {
        "uuid": "ce0643511a09cca118c00e8303ffcf36",
        "title": "锦带花",
        "author": "周密",
        "content": "化工机杼未能休，织出东风锦一篝。\n双蝶舞春犹未竟，乱红飞下为缠头。",
        "dynasty": "宋",
        "collection_info": null
    },
    {
        "uuid": "e09bfbb6bc08cb0435f28d23c8ebd9ae",
        "title": "和亲老苍玉洞韵",
        "author": "周密",
        "content": "去郭仅数里，岩关忽深秀。\n人工莫窥测，天巧自成就。\n瑶草覆蓬莱，箭砂藏勾漏。\n如入万宝山，如坐羣玉囿。\n赑屃撑巨鳌，回翔舞飞鹫。\n肉醉猛虎卧，雷轰懒蛟走。\n远绝人世尘，静阅古今宙。\n或若赴壑蛇，或如回顾兽。\n喷者如鲸呿，𠹛者如龙吼。\n诡然足变幻，不可穷步骤。\n土清多芷兰，石瘦少薪槱。\n松柏森古姿，寒暑不得寇。\n风静柳新梳，云收山免胄。\n石镜磨古诗，玉钗泻寒溜。\n郊原遍红紫，川谷成锦绣。\n玄猿叫老木，石乳滴嵌窦。\n寺建开平初，亭剏宣和后。\n客屦踏花香，僧衣卧云绉。\n碧萝暗雨意，绿阴靓春昼。\n高吟领景趣，玩物惊节候。\n晴箔收早蚕，烟蓑正初耨。\n暇日多胜游，嘉宾从贤守。\n歌声振林木，妆影摇涟甃游。\n鸟啼觉山静，湍急和云漱。\n清谭杂觞咏，骑竹喧童幼。\n乌丝扫奇句，碧筩汲春酎。\n千里嗟漫浪，一醉成邂逅。\n莫采西山薇，莫歌南山豆。\n满泛一盎春，持介百年寿。\n万壑天籁清，我琴不须奏。",
        "dynasty": "宋",
        "collection_info": null
    },
    {
        "uuid": "aa9d1f8e826b7252628b029c21ed4c33",
        "title": "九日",
        "author": "周密",
        "content": "转头还九日，风雨阻登临。\n绿酒自醒醉，黄花无古今。\n凄凉三径意，感慨百年心。\n唤醒斜川梦，持杯且一吟。",
        "dynasty": "宋",
        "collection_info": null
    },
    {
        "uuid": "b7588306f1cb49002b8d7914a31862d2",
        "title": "江楼晚眺",
        "author": "周密",
        "content": "楼外千帆送夕阳，水烟山色共沧茫。\n吴蝉已老豆花落，江雁欲宾芦叶黄。\n帘影梦回千里月，鬓丝愁染九秋霜。\n红兰佩古荷裳冷，泽畔行吟赋短章。",
        "dynasty": "宋",
        "collection_info": null
    },
    {
        "uuid": "1298a96e1e55d80ac670c2cbb9081861",
        "title": "花边小勺杂言",
        "author": "周密",
        "content": "我花今日开，我酒今日熟。\n我今适无事，可以歌我曲。\n花意向我红，酒意向我绿。\n重此花酒意，一醉不翅足。\n富贵如飞埃，岁月如转毂。\n醉舞君勿嗤，一笑未易卜。",
        "dynasty": "宋",
        "collection_info": null
    },
    {
        "uuid": "8557bd22875d3190aab96a107767025e",
        "title": "晚气",
        "author": "周密",
        "content": "晚气吹澄鲜，幽碧弄秋卉。\n得意双蜻蜓，竟日挂竹尾。",
        "dynasty": "宋",
        "collection_info": null
    },
    {
        "uuid": "8287aeae3c5b61384bc690e17ca22e09",
        "title": "秋夜读书",
        "author": "周密",
        "content": "翦烛听秋雨，新凉入简编。\n心能无一事，意可到千年。\n治乱无今古，扶持有圣贤。\n邻翁应笑我，漏断未成眠。",
        "dynasty": "宋",
        "collection_info": null
    },
    {
        "uuid": "a8c5d65f5a01b8635c25e024f5eb2260",
        "title": "夜雨泊双林",
        "author": "周密",
        "content": "疎雨滴秋篷，扁舟宿苇丛。\n水灯寒聚蟹，霜橹夜惊鸿。\n梦入沧茫外，诗成惨淡中。\n无成空白首，来往愧溪翁。",
        "dynasty": "宋",
        "collection_info": null
    },
    {
        "uuid": "38df43b550c5c035caef27644cd14d2c",
        "title": "湖边逢陈高父",
        "author": "周密",
        "content": "湖边重见处，柳下共听蝉。\n人老如前度，诗工似往年。\n醉乡消白日，身事付苍天。\n自得吟千首，他时定可传。",
        "dynasty": "宋",
        "collection_info": null
    },
    {
        "uuid": "536909babf6f190eb036e6d489cab427",
        "title": "绣谷即事",
        "author": "周密",
        "content": "春苦无多已绿阴，重来泉石快幽寻。\n碧桃一院无人到，独自闻鶑独自吟。",
        "dynasty": "宋",
        "collection_info": null
    },
    {
        "uuid": "f318e535f208847ff21bcb944a35a889",
        "title": "度小岭",
        "author": "周密",
        "content": "前山青未了，又踏翠千寻。\n衣冷度云影，耳清闻涧音。\n早衰占足力，多崄见人心。\n切勿临高望，三吴草色深。",
        "dynasty": "宋",
        "collection_info": null
    },
    {
        "uuid": "a03c0c24286a00a94a5954002e3b7fc2",
        "title": "黄巢战场",
        "author": "周密",
        "content": "腐儒阶乱亦堪伤，故老犹传古战场。\n怨血已销朝代远，平冈春草似人长。",
        "dynasty": "宋",
        "collection_info": null
    },
    {
        "uuid": "bd861b372ee31d4dd27e3c6caa6da21b",
        "title": "野步",
        "author": "周密",
        "content": "麦陇风来翠浪斜，草根肥水噪新蛙。\n羡他无事双蝴蝶，烂醉东风野草花。",
        "dynasty": "宋",
        "collection_info": null
    },
    {
        "uuid": "8444944b1ea20ebedcf83b4a842c9731",
        "title": "古别怨",
        "author": "周密",
        "content": "吴王高城栖暮鸦，江南草绿人离家。\n流黄空织不成匹，门前莫种菖蒲花。",
        "dynasty": "宋",
        "collection_info": null
    },
    {
        "uuid": "4d74f8597c36b3b20c5be45a49de08fc",
        "title": "奉还山西诗卷",
        "author": "周密",
        "content": "诗肠抱饥馋，嗜句如嗜炙。\n长年齚鸡跖，有味如啖蔗。\n轑釜轰腹雷，每遭丘嫂駡。\n辛勤谋一饱，索米谁肯借。\n忽来五侯鲭，心目为惊诧。\n大羹足真味，禁脔增重价。\n仙露承金茎，天浆滟琼斝。\n何修乃得此，咀嚼日不暇。\n每拟赋老饕，欲作口屡嗄。\n锦鲸出光怪，把玩涉秋夏。\n珍重十袭藏，常恐六丁下。\n每思随𥊍御，不足攀逸驾。\n清晨呼墨卿，为我再四谢。\n莫能赞一辞，泚颡惭久假。",
        "dynasty": "宋",
        "collection_info": null
    },
    {
        "uuid": "dd47db4ee83b9d936907a0a995c63d70",
        "title": "湘江风雨图",
        "author": "周密",
        "content": "黯黯秋空漠漠云，瑟声依约听湘灵。\n夜篷碎滴风灯暗，犹记孤舟泊洞庭。",
        "dynasty": "宋",
        "collection_info": null
    },
    {
        "uuid": "43eb043133b9ee279d19f1e6d36f0bf2",
        "title": "神絃",
        "author": "周密",
        "content": "棘栎丛祠昼凄楚，隠画廊深山鬼语。\n香火千年古像昏，十围老木藏飞鼠。\n芳兰藉地罗蕙蒸，阴风窸窣吹神灯。\n舞蛮姣服炫红纬，云旗飙御声䡌䡌。\n茧瓮千车麦双穗，社主蚕姑拜神赐。\n鼓声坎坎酒频酾，神来不来巫自醉。",
        "dynasty": "宋",
        "collection_info": null
    },
    {
        "uuid": "ca194061ffa345459f762cebc004b08c",
        "title": "挽菊坡赵侍制二首  其一",
        "author": "周密",
        "content": "贵胄才华自昔悭，如公名德世难攀。\n杏园新赐金花帖，荷橐高跻玉笋班。\n麾节一生多浙右，诗书千载接河间。\n感怀空抱羊昙恨，遥望西州泪雨潸。",
        "dynasty": "宋",
        "collection_info": null
    },
    {
        "uuid": "b6f753258fac1bf65c1af204194f316d",
        "title": "挽菊坡赵侍制二首  其二",
        "author": "周密",
        "content": "一从弓剑鼎湖游，有诏王孙记玉楼。\n天上晓班催听履，人閒夜壑忽移舟。\n霜残旧菊荒三径，雨泣新松掩一丘。\n别墅甫成清梦断，梅花空老水空流。",
        "dynasty": "宋",
        "collection_info": null
    },
    {
        "uuid": "e5e1a1cb4363da8f89d7352f6ede9180",
        "title": "挽张运干",
        "author": "周密",
        "content": "同里復同寅，相过意最亲。\n我方贤此老，天不慭斯人。\n有记书先友，无车送后尘。\n平生交旧泪，一洒霅溪滨。",
        "dynasty": "宋",
        "collection_info": null
    },
    {
        "uuid": "8a21b026ce4aac9dae96599c786aff2d",
        "title": "挽韩子爽户曹二首  其一",
        "author": "周密",
        "content": "朋辈凋疎重可伤，不堪歌哭献文堂。\n宝灯卜夜笙箫暖，芳槛移春锦绣香。\n乐事可怜蕉梦短，哀辞忽引薤歌长。\n忍看玉树埋黄壤，泪湿东风酒一觞。",
        "dynasty": "宋",
        "collection_info": null
    },
    {
        "uuid": "dde68771cdf3f6cb89c3e4fc542c6d99",
        "title": "挽韩子爽户曹二首  其二",
        "author": "周密",
        "content": "蓝衣槐笏色方新，贺者纔稀弔在门。\n骖凤风流秦穆壻，停鸾高爽北平孙。\n兰阶有子堪扶殡，麟窟无香可返魂。\n愁绝裏山山下路，老梅残雪月黄昏。",
        "dynasty": "宋",
        "collection_info": null
    },
    {
        "uuid": "62d718c0df61553f91058aa0e2078ee4",
        "title": "小沧浪亭",
        "author": "周密",
        "content": "绕屋双流碧玉交，了然清浊不相挠。\n吾心泾渭本无混，有味淄渑自莫逃。\n酾派欲笺鸿渐品，濯缨堪赋楚平骚。\n人间此是无波处，已办天随一叶舠。",
        "dynasty": "宋",
        "collection_info": null
    },
    {
        "uuid": "a08466364fa5d7bb90e6958f534f45fe",
        "title": "烈帝庙",
        "author": "周密",
        "content": "英风千载后，溪上有遗祠。\n异鹊巢神桧，灵鼋集庙池。\n烟云昏古像，苔藓蚀丰碑。\n细把图经考，孤忠事更奇。",
        "dynasty": "宋",
        "collection_info": null
    },
    {
        "uuid": "e006787c9cac86086efbc4c7a47825e2",
        "title": "晚泊",
        "author": "周密",
        "content": "清霜微月夜，红叶古塘西。\n野港沿村曲，秋云接树低。\n蟹灯寒照水，鳬弋远侵溪。\n未践天随约，诗成意自迷。",
        "dynasty": "宋",
        "collection_info": null
    },
    {
        "uuid": "37386a4e74693033611ed28ec89f8f33",
        "title": "藏书示儿",
        "author": "周密",
        "content": "少年诵诗书，颇有稽古志。\n中焉得良师，讲说击蒙昧。\n步趋古圣贤，千载俨如对。\n岂惟收放心，中自有乐地。\n维持识纲常，讨访极根柢。\n同异辩坚白，委曲穷琐细。\n精微究七略，猎涉到百类。\n近求事物间，远探天人际。\n研朱极雠校，钩玄谨书识。\n扬子喜问奇，中郎欣得异。\n源委本六经，上下猎众智。\n虽为吏坌汩，此事亦不置。\n矻矻常穷年，何敢嘆劳勚。\n初非事进取，盖亦志平治。\n庶几致吾君，不负学古意。\n岂期事大缪，分寸不可冀。\n或病元凯癖，或嘲孝先睡。\n亦惟殖卤莽，何敢望穫刈。\n穮蔉当益勤，会见逢有岁。\n謏闻愧博识，钝质无强记。\n少习日寖忘，瞠若殊有愧。\n夜行笑老学，鸡跖不忍弃。\n正如蠹书鱼，龁纸犹有味。\n千卷善和藏，万籤邺侯庋。\n心惟与口诵，尚欲见所未。\n辛勤三十年，正尔窥一二。\n波澜浩如海，不可辩涯涘。\n要之自信笃，土炭各有嗜。\n勿以多岐亡，勿以半涂废。\n孰云道甚远，不息行可至。\n学问之所尊，尊在道与义。\n苟为不能然，虽多亦奚谓。\n道之充诸身，如人有元气。\n气以实而刚，气以弱而踬。\n浩然在存养，不可以力致。\n文辞乃枝叶，界限在义利。\n油然悟真筌，于此得良贵。\n立言吾岂敢，识字亦未易。\n我家有书种，谨守毋或坠。\n诗成付吾儿，永以诏来世。",
        "dynasty": "宋",
        "collection_info": null
    },
    {
        "uuid": "74cf70ac1a47bc39ba4efc47e7f259d3",
        "title": "记梦",
        "author": "周密",
        "content": "刚风吹翠冰，倒景浮玄枢。\n萧台万八千，上有真仙居。\n冰绡絅清气，宝笈龛琼书。\n至人青瑶冠，风动云霞裾。\n顾我一笑粲，勺以青琳腴。\n泠冷彻昆崙，肝鬲生明珠。\n玉童发清谣，引鹤开金铺。\n授我碧露笺，字字如琼琚。\n跽受九拜起，云气随捲舒。\n灵文眩五色，奥语探皇初。\n青高不可极，玄晤常集虚。\n玉苗日茂茂，珠蕊春如如。\n天妙不费言，悟解超仙衢。\n飞楼入紫翠，笑语多天姝。\n驯龙耕玉田，小凤扶金车。\n香满十二帘，春动红流苏。\n修栏瞰云雨，黄道通清都。\n忆昔游五城，十载纔须臾。\n正坐一念差，不觉秋尘污。\n华池涤凡髓，重佩三元符。\n凛凛不可留，欲去还踟蹰。\n仰天发长啸，万窍皆笙竽。\n约我更百年，来此骑鲸鱼。",
        "dynasty": "宋",
        "collection_info": null
    },
    {
        "uuid": "b2f0de6dc5b7f2ca31d8f68978c7999d",
        "title": "春归",
        "author": "周密",
        "content": "草满闲塘絮满溪，万株烟柳一鹃啼。\n开帘恰见春归处，花片东流日景西。",
        "dynasty": "宋",
        "collection_info": null
    },
    {
        "uuid": "7737bb4454472b18de09330f79e3e3aa",
        "title": "喜张九至",
        "author": "周密",
        "content": "相逢头尽白，握手便言诗。\n不患吟难好，翻愁世少知。\n琴书存雅道，年运有通时。\n且醉花前酒，毋劳赋五噫。",
        "dynasty": "宋",
        "collection_info": null
    },
    {
        "uuid": "7450e5ad042773ae5141759f8dae1429",
        "title": "感村晚泊有怀",
        "author": "周密",
        "content": "短航桥外泊，暮霭湿荷衣。\n风正千帆上，溪虚一鸟飞。\n潦黄山雨过，烧绿野春归。\n欲寄新诗句，东风雁影稀。",
        "dynasty": "宋",
        "collection_info": null
    },
    {
        "uuid": "9d001250060863f38b3bb40195f4b006",
        "title": "鹫峰",
        "author": "周密",
        "content": "碧岫岧峣若画图，何年西竺到西湖。\n猿声带月离仙国，鰲背移山入帝都。\n松撼翠涛双涧冷，桂飘金雨一亭孤。\n却疑舞鹫随风去，欲把云关锁得无。",
        "dynasty": "宋",
        "collection_info": null
    },
    {
        "uuid": "80a2bba15666294ca5cd849d4d3d08ae",
        "title": "寄武昌友",
        "author": "周密",
        "content": "楚月东随沔水流，相思应上庾公楼。\n楼前一片垂杨色，中有江南万里愁。",
        "dynasty": "宋",
        "collection_info": null
    },
    {
        "uuid": "9cd5697dc79abbe15867136f236c31fa",
        "title": "章台柳",
        "author": "周密",
        "content": "章华台外千株柳，翠影如云照碧天。\n霜叶露条应剪尽，可怜愁杀树头蝉。",
        "dynasty": "宋",
        "collection_info": null
    },
    {
        "uuid": "e16d9d95eaa49301d50081dfc6009839",
        "title": "对月",
        "author": "周密",
        "content": "空寒坐庭玉，四至皆白天。\n千林无俗声，一叶时琤然。\n竹高散飞霜，池冷镕流铅。\n月以虚而明，心以虚而玄。\n心光射月彩，炯炯彻九渊。\n高吟撼老桂，惊起秋兔眠。",
        "dynasty": "宋",
        "collection_info": null
    },
    {
        "uuid": "832c67b41d62d4a604476c04a7cb7104",
        "title": "有以渔舟唱晚作图命题拟试者因戏成三首  其一",
        "author": "周密",
        "content": "绝妙王郎句，无声小米图。\n舷歌天地阔，笠钓水烟孤。\n暮色分浓淡，余音似有无。\n卧游千里外，展卷欲思鲈。",
        "dynasty": "宋",
        "collection_info": null
    },
    {
        "uuid": "56cfb1f40428372bbf17edda1eab67df",
        "title": "有以渔舟唱晚作图命题拟试者因戏成三首  其二",
        "author": "周密",
        "content": "展卷身疑在，西山南浦前。\n数声秋水笛，一叶夕阳船。\n兴寄沧浪外，机忘欵乃边。\n欲参声画趣，细玩濯缨篇。",
        "dynasty": "宋",
        "collection_info": null
    },
    {
        "uuid": "93e30730eaf9f4e154b1bf18acd590ba",
        "title": "有以渔舟唱晚作图命题拟试者因戏成三首  其三",
        "author": "周密",
        "content": "浦云山雨意，都向笔端生。\n一笛山水绿，半篙烟浪清。\n浅深天似暝，聚散雁如惊。\n谁写无声句，无声胜有声。",
        "dynasty": "宋",
        "collection_info": null
    },
    {
        "uuid": "6783b05a6079c83627495f3216e533e7",
        "title": "塞寒曲",
        "author": "周密",
        "content": "千里惊沙瞇人目，天愁地暗乌鸢哭。\n铁甲霜浓彻骨寒，万马无声虎貔缩。\n红弰角劲雁影高，朔风栗栗铦于刀。\n衔枚夜战路如漆，冰鬚堕指夸粗豪。\n将军毳幕愁春热，猎骑如云踏燕雪。\n何处关楼起远思，一声霜竹吹梅裂。",
        "dynasty": "宋",
        "collection_info": null
    },
    {
        "uuid": "628d61bb4edddf7df232ea80ee8ddc05",
        "title": "春郊即事",
        "author": "周密",
        "content": "野步足幽事，行行柳港边。\n鼓声何处碓，帆影隔溪船。\n节序多风雨，鶑花动岁年。\n徘徊归向夕，山崦起炊烟。",
        "dynasty": "宋",
        "collection_info": null
    },
    {
        "uuid": "ef1e3d20acf8582ce71012b00992fdff",
        "title": "挽陈体忠二首  其一",
        "author": "周密",
        "content": "方惊成鵩赋，忽怆绝麟经。\n才反能为累，天乎不与龄。\n高堂慈母泪，幽志长公铭。\n西望哀笳发，潸然涕泗零。",
        "dynasty": "宋",
        "collection_info": null
    },
    {
        "uuid": "afaae6dd699d6d2e2dc6dc7ea4820bf3",
        "title": "挽陈体忠二首  其二",
        "author": "周密",
        "content": "同僚同里闬，臭味最相投。\n有暇多征逐，无诗不唱酬。\n方欣衣尚絅，不料玉为楼。\n欲赋招魂些，秋云凝古愁。",
        "dynasty": "宋",
        "collection_info": null
    },
    {
        "uuid": "22b88e42e8d256695e78c1c3aa435bbc",
        "title": "重游孤山有感二首  其一",
        "author": "周密",
        "content": "茗碗清分六一泉，暗香曾赋月娟娟。\n别来短鬓如梅白，闲却东风十五年。",
        "dynasty": "宋",
        "collection_info": null
    },
    {
        "uuid": "f782178b81d99e6925c33c85a46902fd",
        "title": "重游孤山有感二首  其二",
        "author": "周密",
        "content": "年年云木长苍苔，瀛屿春寒鹤不来。\n千尺粉垣围苑树，野梅今日是官梅。",
        "dynasty": "宋",
        "collection_info": null
    },
    {
        "uuid": "7fb9f51b3122f7befdced7e4eb64c622",
        "title": "次德范韵二首  其一",
        "author": "周密",
        "content": "客裏光阴委逝波，问奇无客肯相过。\n素封未办千头橘，野服惟消一袭荷。",
        "dynasty": "宋",
        "collection_info": null
    },
    {
        "uuid": "f3af3b10cf754ad9240356ef566cf891",
        "title": "次德范韵二首  其二",
        "author": "周密",
        "content": "万卷牙籤负善和，秋芸香浅蠹鱼多。\n近来始识书真味，意倦才荒柰老何。",
        "dynasty": "宋",
        "collection_info": null
    },
    {
        "uuid": "08fcbe73e2c8a453b0d08142ef0a044c",
        "title": "西塍废圃",
        "author": "周密",
        "content": "吟蛩鸣蜩引兴长，玉簪花落野塘香。\n园翁莫把秋荷折，留与游鱼盖夕阳。",
        "dynasty": "宋",
        "collection_info": null
    },
    {
        "uuid": "b395bade540a2cdf9debcbf136c64fee",
        "title": "暮春次韵二首  其一",
        "author": "周密",
        "content": "帘外残灯照夜愁，秭归啼梦五更头。\n捲春一夜东风紧，倒约飞花入小楼。",
        "dynasty": "宋",
        "collection_info": null
    },
    {
        "uuid": "9544ca2dc7a4202e8cf07f42ed6c57ef",
        "title": "暮春次韵二首  其二",
        "author": "周密",
        "content": "单衣初试觉身轻，芳径无花午气清。\n风罥断丝庭宇静，日长时听打茶声。",
        "dynasty": "宋",
        "collection_info": null
    },
    {
        "uuid": "9fa4263e480a8486437fc970019aa865",
        "title": "归春曲次韵",
        "author": "周密",
        "content": "花尘瞇目日脚昏，枝头蜀鸟吟归魂。\n喷天狂雨浣香尽，绿填红阙春无痕。\n醉踏苍烟古台上，老柳无情擘残纩。\n寂历芳条宿孕鶑，倒尽斜霞暗悲怆。\n东风恍恍如梦中，江吴烟醉蔷薇红。\n湘帘古春唤不应，孀娥泪眼空茸茸。",
        "dynasty": "宋",
        "collection_info": null
    },
    {
        "uuid": "6a7a79a20986e13b04aa454341ce204d",
        "title": "五更",
        "author": "周密",
        "content": "处处清碪砌砌蛩，客眠不着五更风。\n起来推户寻诗句，一树秋声月色中。",
        "dynasty": "宋",
        "collection_info": null
    },
    {
        "uuid": "22766e1fd111baaa9da5aa7cba5d0b23",
        "title": "逸人居",
        "author": "周密",
        "content": "避俗入山居，孤云意自如。\n养丹文武火，插架古今书。\n岁酿常千石，朝飱止一蔬。\n畏人知住所，草径不曾锄。",
        "dynasty": "宋",
        "collection_info": null
    },
    {
        "uuid": "5c6eee0c0bb6a54cd2a03c3ec00d849b",
        "title": "社日即事",
        "author": "周密",
        "content": "社公雨过稻花香，过了中秋早晚凉。\n正是故园新酒熟，橙脐微绿蟹脐黄。",
        "dynasty": "宋",
        "collection_info": null
    },
    {
        "uuid": "d3ac4141914f11cd23ab64722e363fd4",
        "title": "漏静",
        "author": "周密",
        "content": "漏静知宵永，灯昏觉夜阑。\n隔窗响秋叶，梦不到关山。",
        "dynasty": "宋",
        "collection_info": null
    },
    {
        "uuid": "82a6d9735ae5d2b8874b29b14cbf99b7",
        "title": "陇头水",
        "author": "周密",
        "content": "陇阪萦九折，一折一愁绝。\n涓涓陇头水，征人眼中血。\n水流有尽时，征人无还期。",
        "dynasty": "宋",
        "collection_info": null
    },
    {
        "uuid": "89825acd1f5f135c62ea732df5cbe69a",
        "title": "婕妤怨",
        "author": "周密",
        "content": "金钥封紫苔，锦茵湿红泪。\n永巷无风月，深宫谩歌吹。\n恨如合欢扇，秋来共捐弃。\n愿如合欢扇，熏风有时至。",
        "dynasty": "宋",
        "collection_info": null
    },
    {
        "uuid": "e0d7c0b968798406d0bf69ed22ce94a0",
        "title": "入塞曲",
        "author": "周密",
        "content": "五年戍陇南，十年戍陇北。\n夜雪度阴山，秋风入绝域。\n战多宝刀缺，行苦马蹄蚀。\n归来见天子，功高无矜色。\n功是战士功，德是明主德。\n小臣何所有，一心期靖国。",
        "dynasty": "宋",
        "collection_info": null
    },
    {
        "uuid": "5a3890e6ed45404f34bfe03d69c20180",
        "title": "首夏幽居",
        "author": "周密",
        "content": "一枕熏风一架书，幽居景物尽堪娱。\n孤云依石自舒卷，小雨酿梅时有无。\n粗识古今知得丧，细看草木验荣枯。\n诗边剩喜多生意，门外新塘长细蒲。",
        "dynasty": "宋",
        "collection_info": null
    },
    {
        "uuid": "174cb2a24c42c46c06c79cdff0526c1e",
        "title": "闻蛩",
        "author": "周密",
        "content": "莓苔经积雨，蟋蟀响庭阴。\n不特吟秋苦，长怀警世心。\n梭寒闺梦短，衣薄旅愁深。\n月冷霜清夜，闲人最赏音。",
        "dynasty": "宋",
        "collection_info": null
    },
    {
        "uuid": "6a22b514a413a9d8c1bbb4dea945cd54",
        "title": "邂逅",
        "author": "周密",
        "content": "邂逅村翁语，停筇古柳边。\n相邀茅舍坐，自摘野茶煎。\n桑已抽三叶，蚕将及两眠。\n绿蓑烟雨足，我欲赋归田。",
        "dynasty": "宋",
        "collection_info": null
    },
    {
        "uuid": "441a0a65808ad7f12dac644b037c55bd",
        "title": "秋日书怀寄仪父",
        "author": "周密",
        "content": "老尽窗前桂，三秋过二分。\n蛩哀半庭月，雁冷一天云。\n静极通诗境，机疎远世群。\n写怀因有作，寄似鲍参军。",
        "dynasty": "宋",
        "collection_info": null
    },
    {
        "uuid": "93b091a3ed922870c598e51cebbef321",
        "title": "春日书所见",
        "author": "周密",
        "content": "谁家翠袖倚朱楼，指画栏干不举头。\n蜂蝶入怀花扑面，可能全不解春愁。",
        "dynasty": "宋",
        "collection_info": null
    },
    {
        "uuid": "0084975dde2009e90626f18272ab9b99",
        "title": "湘夫人画卷",
        "author": "周密",
        "content": "一幅春冰写九歌，就中愁绝是湘娥。\n不知修竹疎疎外，此去苍梧路几多。",
        "dynasty": "宋",
        "collection_info": null
    },
    {
        "uuid": "b9197ec7f8ffd63e07ab8a0003cef0b7",
        "title": "春暮",
        "author": "周密",
        "content": "绿老兰苕笋满林，一帘轻梦昼愔愔。\n东风已捲春归去，空误杨花扰乱寻。",
        "dynasty": "宋",
        "collection_info": null
    },
    {
        "uuid": "710ae143160590c71f6b8d98e15fa4b1",
        "title": "偶题",
        "author": "周密",
        "content": "烧残一篆香，睡起凭窗坐。\n静中得新诗，研墨瓶花堕。",
        "dynasty": "宋",
        "collection_info": null
    },
    {
        "uuid": "78c08b6d2f28d5c4a2c62f8b465c1d16",
        "title": "夜泊",
        "author": "周密",
        "content": "月沉江路黑，傍岸已三更。\n知近人家宿，林西犬吠声。",
        "dynasty": "宋",
        "collection_info": null
    },
    {
        "uuid": "06d799cd9656992840e99ba60d698f07",
        "title": "伐木杂言",
        "author": "周密",
        "content": "庭前一双桂，娟娟如幽人。\n染我毛骨香，熏我梦寐清。\n恶木忽见妒，纍纍引繁藤。\n拘絷清风枝，不使舒芳阴。\n滋蔓日益多，恶木亦难任。\n引藤欲伤桂，岂期自伤身。\n侵晨戒仆夫，为我持斧斤。\n论木妒桂罪，诛藤反噬心。\n呜呼君子交，择之贵在精。",
        "dynasty": "宋",
        "collection_info": null
    },
    {
        "uuid": "3f1711ccd5add1d03a2a5429a519714e",
        "title": "宝山园即席次韵",
        "author": "周密",
        "content": "林峦藴秀玉生晖，左界楼台近紫微。\n画裏江湖春浩荡，骚中草木日芳菲。\n鶑迁锦树香连屋，鹤唳青桐露湿衣。\n一段高寒无写处，吟情閒逐片云飞。",
        "dynasty": "宋",
        "collection_info": null
    },
    {
        "uuid": "9edccdaa0e2826daa4b39535497d84ea",
        "title": "次秋崖韵",
        "author": "周密",
        "content": "故山谁为扫苔矶，颇喜闲门过客稀。\n许靖久贫惟马磨，王章多病有牛衣。\n逢时不偶聊藏拙，漫仕无成欲赋归。\n饮水饭蔬差省事，底须汲汲蹈危机。",
        "dynasty": "宋",
        "collection_info": null
    },
    {
        "uuid": "b5555f66b0a03cd3357c60caea07ada2",
        "title": "避暑吕园",
        "author": "周密",
        "content": "我意不在酒，而在荷柳间。\n轻风行微波，高蝉答空山。\n邂逅同心人，共此一日閒。\n风乎咏归欤，幽兴殊未阑。",
        "dynasty": "宋",
        "collection_info": null
    },
    {
        "uuid": "b4668e48a36ef3d90bda719d1f3a8aed",
        "title": "赋松山",
        "author": "周密",
        "content": "山中深结屋，山上併栽松。\n自有冰霜意，全无尘土容。\n晓风香九里，夜月翠千峯。\n切勿污秦爵，山林有素封。",
        "dynasty": "宋",
        "collection_info": null
    },
    {
        "uuid": "f7fd030ba87f3e50ddd9624ab149bbd1",
        "title": "赋菊次吴竹窗韵",
        "author": "周密",
        "content": "西风入东篱，花事殊草草。\n幽葩发孤丛，未觉芳意少。\n谁云九秋冷，孰谓三径小。\n粲粲黄金英，采采不盈抱。\n幽深秀霜杰，不许蜂蝶到。\n正色知者谁，尚絅无外襮。\n寒香正宜晚，何事嘆秋杪。\n不逐雨余荒，但觉霜后好。\n一见爽入脾，三嗅清彻脑。\n细参花中禅，可以入道奥。\n人生百年内，能几花前笑。\n昌黎似未悟，颇恨生不早。\n岂无春风妍，羞与红紫校。\n万物各有待，此理须自了。\n不作时世粧，不顾流俗诮。\n居然处于独，耿介类有道。\n信乎抱修洁，终胜自炫耀。\n虽云得时晚，未肯随秋老。\n呼童谨培溉，勿使蓬藋挠。\n泛之亦堪醉，餐之亦堪饱。\n莫赋湘纍吟，泽畔颜色槁。\n持似斜川翁，闻此当绝倒。",
        "dynasty": "宋",
        "collection_info": null
    },
    {
        "uuid": "49c04a51f7f004b9a0ed1f25cd302ba5",
        "title": "元夕次松窗韵",
        "author": "周密",
        "content": "霁景浮灯市，春声动乐章。\n翠帘流月影，黄道散天香。\n鳌蜃三山耸，鱼龙陆地骧。\n醉余天欲曙，归路笛声长。",
        "dynasty": "宋",
        "collection_info": null
    },
    {
        "uuid": "fd8d119597f648ff5f06effd14cd3a68",
        "title": "月下闻笙次赵元父韵",
        "author": "周密",
        "content": "碧桃花外听缑笙，袅袅余音度月明。\n风静啭春鶑出谷，夜深警露鹤传更。\n十三簧冷参差影，廿四栏高缥缈声。\n愁想嵩山归未得，醉魂清绝梦难成。",
        "dynasty": "宋",
        "collection_info": null
    },
    {
        "uuid": "e1553f973607201c49894ea194006655",
        "title": "荪壁惠白踯躅口占以谢",
        "author": "周密",
        "content": "何人种玉白云边，岁岁花开叫杜鹃。\n乞得东风一枝雪，等闲归诧鹤林僊。",
        "dynasty": "宋",
        "collection_info": null
    },
    {
        "uuid": "d9d2895a353b9a4328576717114de44e",
        "title": "病中谢友人相问",
        "author": "周密",
        "content": "卧病残春亦可嗟，萧然一閤闭如蜗。\n尺铛自课童煎药，丈室应无女散花。\n患难时方知谊友，炎凉医亦厌贫家。\n兼旬不踏门前径，绿叶青阴渐可嘉。",
        "dynasty": "宋",
        "collection_info": null
    },
    {
        "uuid": "4360c12992e298ee862ca666633093ac",
        "title": "病起偶成",
        "author": "周密",
        "content": "负暄行药小徜徉，困卧长安意自伤。\n短髮怯梳霜柳脆，衰容销镜病梨黄。\n熊经龟息持新诀，马勃牛溲试旧方。\n解祟送穷浑未验，数奇应笑贾司仓。",
        "dynasty": "宋",
        "collection_info": null
    },
    {
        "uuid": "553d5641465df3684adf18c3ba76decd",
        "title": "送徐道士之剡六言二首  其一",
        "author": "周密",
        "content": "化鹤曾游赤壁，笼鹅又过山阴。\n带月片帆归去，凌风一剑飞吟。",
        "dynasty": "宋",
        "collection_info": null
    },
    {
        "uuid": "49f26d467a7057d2aa85c76cdb5fea9b",
        "title": "送徐道士之剡六言二首  其二",
        "author": "周密",
        "content": "倦踏长安落叶，闲寻剡曲扁舟。\n三十六湾清晓，不知何处逢秋。",
        "dynasty": "宋",
        "collection_info": null
    },
    {
        "uuid": "ae4159726ecf4b08552d8d8917a90edc",
        "title": "小木天次曾昭阳韵",
        "author": "周密",
        "content": "弱水蓬莱路，人间隔几千。\n未知太仓令，何似道山仙。\n草木涵春露，池亭媚晓烟。\n静参齐物意，小大岂其然。",
        "dynasty": "宋",
        "collection_info": null
    },
    {
        "uuid": "107a27d7df71c56a60970c33cf2d5584",
        "title": "次张明叔韵",
        "author": "周密",
        "content": "祇今吾亦自忘吾，东里何人念葛綀。\n遁世每思盘谷隠，传家惟有善和书。\n生平自喜一无愧，老去从嘲百不如。\n五亩桑麻三径菊，潘郎真可赋闲居。",
        "dynasty": "宋",
        "collection_info": null
    },
    {
        "uuid": "b8a67b190bea8aa03a78540e1b9d1278",
        "title": "次竹窗见寄韵",
        "author": "周密",
        "content": "季鹰次第赋归来，底用莼鲈苦苦催。\n顾我已如无用木，从人自笑不然灰。\n江湖空有忧时叹，朝野应多济世才。\n不信子牟存阙意，可能全付与衔杯。",
        "dynasty": "宋",
        "collection_info": null
    },
    {
        "uuid": "055eb37f73f7f4dff82e11f714b83f6a",
        "title": "秋望",
        "author": "周密",
        "content": "赤日黄尘嘆倦游，长谣曾赋四宜休。\n酸风小雨层梯外，半是愁痕半是秋。",
        "dynasty": "宋",
        "collection_info": null
    },
    {
        "uuid": "253b69003eeaaaaee811310ff70e2a1f",
        "title": "有约",
        "author": "周密",
        "content": "有约携樽去，同登百尺楼。\n便须乘好月，何必待中秋。\n天地能容醉，山川不贮愁。\n悠悠身世事，已付一虚舟。",
        "dynasty": "宋",
        "collection_info": null
    },
    {
        "uuid": "db26ecccc615b7e5d27fe0563f1203d7",
        "title": "寄牟德范九江幕府",
        "author": "周密",
        "content": "怀人渺渺隔风涛，湓浦炉峰梦寐劳。\n雄堞拂云屯万竈，空江锁月宿千艘。\n临流击楫宾朋盛，草檄飞书笔墨豪。\n枫叶荻花秋正好，琵琶休听鬰轮袍。",
        "dynasty": "宋",
        "collection_info": null
    },
    {
        "uuid": "ff0583da5092039010877d44cf7f74ca",
        "title": "苦雨",
        "author": "周密",
        "content": "闭门吟苦雨，谁识子桑愁。\n石破杞天漏，瓢翻后土浮。\n捲茅惊客梦，恤纬动嫠忧。\n自此开新霁，犹堪望有秋。",
        "dynasty": "宋",
        "collection_info": null
    },
    {
        "uuid": "9fe300e65479e005ade256ec50eb16a7",
        "title": "甲戌七月二十七夜大雷雨有感",
        "author": "周密",
        "content": "骄阳煽余威，热恼若昏醉。\n邀凉卧虚櫺，顿觉景象异。\n干坤若黟漆，相对不相视。\n雷车与电镜，云族撑赑屃。\n如发马陵伏，万弩一时至。\n如河决宣房，澎湃石崩坠。\n又如入蔡州，鹅鹜杂兵骑。\n轰腾立四海，熛怒翻九地。\n儿啼抱头窜，婢噤移足踬。\n鸟兽相号呼，鸡犬竞趋避。\n隠床夜九迁，穿瓦雨如酾。\n屋老欲摧压，危栗心惴惴。\n敬此天动威，起坐不敢寐。\n哀哉昔吾亲，多病易惊悸。\n每于风雨交，拥护不少置。\n九京闻不闻，生死同一致。\n不能抱冢泣，不孝天所弃。\n漫游远坟墓，荣亲愿难遂。\n作誓守松楸，或可酬此志。\n白云起泷冈，西望挥血泪。",
        "dynasty": "宋",
        "collection_info": null
    },
    {
        "uuid": "0bf7c2a6f66991aedcac9a4f1e5c59d6",
        "title": "登北高峰",
        "author": "周密",
        "content": "山巅復山巅，树杪復树杪。\n白云已摩肩，青意犹未了。\n积苏笑壤鼠，决眦极飞鸟。\n吴涛与越树，灭没窥缥缈。\n洪荒本无界，所恨见者小。\n九万逍遥游，语大未易少。",
        "dynasty": "宋",
        "collection_info": null
    },
    {
        "uuid": "75d4c35ff54804b9e2fa2efa0f257aac",
        "title": "揽秀台观月",
        "author": "周密",
        "content": "吟到危梯最上层，天空星斗入杯明。\n游心寥廓生虚白，与世周旋忌独清。\n冰雪四山皆月色，宫商一片是秋声。\n广寒今夕知何夕，欲驾银桥上玉京。",
        "dynasty": "宋",
        "collection_info": null
    },
    {
        "uuid": "cbc5cf86fc781783c276116c2844a488",
        "title": "与陈君衡别",
        "author": "周密",
        "content": "君归春亦去，心赏易蹉跎。\n烟柳绿如此，霜髭白柰何。\n别来空作恶，醉后且高歌。\n莫把诗销恨，诗成恨更多。",
        "dynasty": "宋",
        "collection_info": null
    },
    {
        "uuid": "3428825e03adcf5488a823e1b37167c5",
        "title": "甲戌八月武康安吉水祸甚惨人畜田庐漂没殆尽赋苦雨行以纪一时之实",
        "author": "周密",
        "content": "雷车推翻电车折，龙鬣劳劳滴清血。\n羲和愁抱赤乌眠，阳侯怒蹴秋潢裂。\n风寒田火夜不明，桔槔椎鼓声彭彭。\n家家捄田如捄死，处处防陇如防城。\n丁男冻馁弱女泣，今岁催苗如火急。\n一家命寄一田中，何敢辞劳叹霑湿。\n四山湓涌地轴浮，潮声半夜移桃州。\n千家井邑类飘叶，啾啾赤子生鱼头。\n大田积沙高数尺，南陌东阡了难识。\n死者沉湘魂莫招，生者无家归不得。\n呼天不闻地不知，县官不恤将告谁。\n与其饥死在沟壑，不若漂死随蛟螭。\n何人发廪讲荒政，笺天急捄生民命。\n拯溺谁无孟氏心，裹饭空怜子桑病。\n恭惟在位皆圣贤，等闲炼石能补天。\n转移风俗在俄顷，不歌苦雨歌丰年。",
        "dynasty": "宋",
        "collection_info": null
    },
    {
        "uuid": "e6010b51ed6946a708f4b324df09606c",
        "title": "小木天晚倚",
        "author": "周密",
        "content": "吟情偏向静中生，桂影吹凉似水清。\n十日雨晴秋便老，一蛩犹恋豆根鸣。",
        "dynasty": "宋",
        "collection_info": null
    },
    {
        "uuid": "9d02baef72ebc6b15740ae2d86b12680",
        "title": "次魏川联句韵",
        "author": "周密",
        "content": "丹砂何日化黄金，衣上秋尘积渐深。\n生意无边观草色，春风有约到梅心。\n白头自感华年瑟，俗耳谁听太古琴。\n联句定知思孟简，溪边因寄采苹吟。",
        "dynasty": "宋",
        "collection_info": null
    },
    {
        "uuid": "6ad3605cb5b352ab5a32df1f7bf9281a",
        "title": "吟社饮桂月边即席次韵",
        "author": "周密",
        "content": "白头强逐少年游，闲倚西风十二楼。\n共醉玉壶千古月，平分香国一天秋。\n祇应李白怜吾意，不信姮娥识此愁。\n夜久高寒犹露饮，花阴传漏已三筹。",
        "dynasty": "宋",
        "collection_info": null
    },
    {
        "uuid": "75bc2a4cbf95a38d89940a060b10adcc",
        "title": "醉后放歌",
        "author": "周密",
        "content": "冷风如冰月如水，夜久霜寒倚秋桂。\n酒樽已眠人未睡，闲与孤蛩各言志。\n宇宙宽闲容我辈，千古万古同一致。\n天上人间好恶异，君子小人常倒置。\n不愿建侯游万里，金印红旗拥千骑。\n不愿闻鸡五更起，衮绣传呼趋九陛。\n惟愿擘画千百岁，坐见无怀大庭氏。\n不须结绳与画地，何者为愚何者智。\n不蚕而衣不耕刈，不暑不寒春洩洩。\n有酒如江碧浮蚁，一瓢日日江头醉。\n醉后长歌语流丽，歌声透天天为喜。\n赐我三元九霞佩，佩之乘风御清气。\n虎豹遁迹鬼神避，意之所之身即至。\n竦身蜚出扶摇外，直到天宫三十二。",
        "dynasty": "宋",
        "collection_info": null
    },
    {
        "uuid": "42f50c6eb7e22ce0be86599110fbc719",
        "title": "甲戌七月",
        "author": "周密",
        "content": "未撤关河戍，边声动塞鸿。\n忧时方恤纬，闻诏忽号弓。\n两鬓三秋雪，千林一夜风。\n寸心犹未改，何敢嘆途穷。",
        "dynasty": "宋",
        "collection_info": null
    },
    {
        "uuid": "abb2489aa6c012937359e57dd0a5a769",
        "title": "南园",
        "author": "周密",
        "content": "清芬堂下千株桂，犹是韩家旧赐园。\n白髮老翁和泪说，百年中见两平原。",
        "dynasty": "宋",
        "collection_info": null
    },
    {
        "uuid": "3e8ba6e2c05daee3bd76a48feeeadfdd",
        "title": "甘园",
        "author": "周密",
        "content": "小小蓬莱在水中，干淳旧赏有遗踪。\n园林几换东风主，留得庭前御爱松。",
        "dynasty": "宋",
        "collection_info": null
    },
    {
        "uuid": "b7d6fe5754128727c5e84ad216978d58",
        "title": "褒亲崇寿寺",
        "author": "周密",
        "content": "鹤羽鸾绡事已空，奉华遗寺对高松。\n宫斜凤去无人见，且看门前粉壁龙。",
        "dynasty": "宋",
        "collection_info": null
    },
    {
        "uuid": "99915c3c32c222d73053df1c5cba4572",
        "title": "西太一宫",
        "author": "周密",
        "content": "蕊宫广殿号黄庭，突兀浮云最上层。\n五福贵神留不住，水堂空照九枝灯。",
        "dynasty": "宋",
        "collection_info": null
    },
    {
        "uuid": "4db61cb723865a687d932f84c3aa8424",
        "title": "南园香山",
        "author": "周密",
        "content": "旧事凄凉尚可寻，断碑闲卧草深深。\n凌风阁下槎牙树，当日人疑是水沈。",
        "dynasty": "宋",
        "collection_info": null
    },
    {
        "uuid": "8ade1dc7d1544caf1f7555ee86a026a7",
        "title": "为杨大芳悼亡",
        "author": "周密",
        "content": "帐中蝶化真成梦，镜裏鸾孤枉断肠。\n吹彻玉箫人不见，世间难觅返魂香。",
        "dynasty": "宋",
        "collection_info": null
    },
    {
        "uuid": "f418610afedd224bef06326ef53f3dba",
        "title": "蜡梅",
        "author": "周密",
        "content": "蜡本花所作，作花应更香。\n月参无味禅，不作有色妆。\n未知香山白，何似江夏黄。\n坐令彼粲者，难擅春风场。",
        "dynasty": "宋",
        "collection_info": null
    },
    {
        "uuid": "6fc7308419169f7412af3291d6dd9563",
        "title": "寄括苍山人",
        "author": "周密",
        "content": "遥知深隠处，草木亦无尘。\n瀑响千林雨，花浮一岭春。\n地灵松化石，岁久树成人。\n纵未为仙去，何妨作逸民。",
        "dynasty": "宋",
        "collection_info": null
    },
    {
        "uuid": "31d85c7526fcb1b8456da1a729ae9c6d",
        "title": "水村",
        "author": "周密",
        "content": "紫鷄白凤满秋畦，血色蜻蜓上客衣。\n野水近门篱落晚，摆头芦苇有船归。",
        "dynasty": "宋",
        "collection_info": null
    },
    {
        "uuid": "5ca4df7eadcf12247d7b6d644bb80707",
        "title": "题高房山夜山图为江浙行省照磨李公略作",
        "author": "周密",
        "content": "郎潜暇日多冥搜，夜深独上千尺楼。\n天回海立月正湿，风起云涌山疑浮。\n萦青缭白互变灭，浮岚飞雾寒飕飕。\n潜虬栖鹘声磔磔，山鬼木客鸣呦呦。\n城中痴儿方呓语，有梦不到千山幽。\n遥岑寸碧目力远，欲遡汗漫凌风游。\n高侯落笔万象泣，写出千古苍茫愁。\n无声诗与有声画，一夕异事传南州。\n玉琴在膝酒在手，欲写天籁无庄周。\n凭谁为问华表鹤，城郭人民今是不。",
        "dynasty": "宋",
        "collection_info": null
    },
    {
        "uuid": "a6e12c3a2db89e084c6060ce1031404b",
        "title": "题高彦敬山村图卷",
        "author": "周密",
        "content": "我昔游七闽，百岭争𡽱嶪。\n白云涨川原，深谷如积雪。\n又游天姥岑，幽磴缘曲折。\n长林翳寒日，十里行落叶。\n转头五十年，遐想正愁绝。\n开图意忽动，戃怳生内热。\n何当驾松广，分我翠一迭。\n弁阳我所庐，见谓山水窟。\n漂零媿楸槚，岁月老薇蕨。\n平生阮遥集，足痹屐齿折。\n何当赋归田，初志遂所惬。\n怀哉復怀哉，清梦绕林樾。",
        "dynasty": "宋",
        "collection_info": null
    },
    {
        "uuid": "285ab169cb5fdcd9ed16dd8fb9e3c87c",
        "title": "题温日观葡萄",
        "author": "周密",
        "content": "百八牟尼颗，携将万里游。\n归来还自笑，何不博凉州。",
        "dynasty": "宋",
        "collection_info": null
    },
    {
        "uuid": "74bbab8869eed3896fcc1f9854c1ce4d",
        "title": "古墓",
        "author": "周密",
        "content": "碑断苔荒土半穿，老狐号冷穴空垣。\n珠襦玉碗谁携去，翁仲相看不敢言。",
        "dynasty": "宋",
        "collection_info": null
    },
    {
        "uuid": "3681a9faae394f0f9b21365356b69eb5",
        "title": "杂诗",
        "author": "周密",
        "content": "万类更变化，造物无时闲。\n人生天地中，长短百年间。\n未知百年后，奄忽何时还。\n辛苦立修名，留用后世看。\n后世既无我，于我何所关。\n有如梦中游，梦觉无余懽。\n天理正如此，一笑付达观。",
        "dynasty": "宋",
        "collection_info": null
    },
    {
        "uuid": "bd933f0427f0c01620054a619442c629",
        "title": "跋晋王大令保母帖",
        "author": "周密",
        "content": "王郎擅风流，笔墨美无度。\n残砖与断刻，亦有神物护。\n埋光八百载，復出疑有数。\n伟哉羲献蹟，併见山阴路。\n抗衡丙舍帖，突过黄初赋。\n景师与阳朔，漶漫不足数。\n要须中山石，乃可与之伍。\n十行百余字，一一生媚妩。\n家鸡与野鹜，此论吾不取。\n佳处将无同，閟妙未易语。\n我贫乃嗜此，字字若可煮。\n不知何物媪，托此传万古。\n却怪玉匣书，反累昭陵土。",
        "dynasty": "宋",
        "collection_info": null
    },
    {
        "uuid": "e19e0e130c8b9f03322d8512ec1c8846",
        "title": "送西秦张仲实游大涤洞天",
        "author": "周密",
        "content": "玉室金堂积翠边，旧游犹记劫灰前。\n禽声夜捣千年药，花片春浮九锁泉。\n洞府暗通沧海路，楼居何异化城仙。\n茶香笋美松醪熟，正好山中过禁烟。",
        "dynasty": "宋",
        "collection_info": null
    },
    {
        "uuid": "04363cab78c2f7c810ac648ffce2aabd",
        "title": "句  其一",
        "author": "周密",
        "content": "秦邸狱成杯酒裏，乌台祸起一诗间。\n《癸辛杂识》续集卷上ff。",
        "dynasty": "宋",
        "collection_info": null
    },
    {
        "uuid": "6636f4f6eece03212443a819b19c4ba2",
        "title": "句  其二",
        "author": "周密",
        "content": "山林绿髮秦宫女，风雨青萍禹庙梁。",
        "dynasty": "宋",
        "collection_info": null
    },
    {
        "uuid": "44f38fc6cd79de6ae69337b36423d1b5",
        "title": "句  其三",
        "author": "周密",
        "content": "繁华不结三春梦，零落空余寸草心。",
        "dynasty": "宋",
        "collection_info": null
    },
    {
        "uuid": "c679eca1693738f66e8ca754c0efa622",
        "title": "存目",
        "author": "周密",
        "content": "诗题：流寓杂诗五首首句：甲第纷纷起画楼。\n霸气遥加万乘君。\n长淮千里阵云平。\n偃月高堂矗紫烟。\n城门垒合势如山。",
        "dynasty": "宋",
        "collection_info": null
    }
]