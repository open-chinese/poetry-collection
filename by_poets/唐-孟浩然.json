[
    {
        "title": "相和歌辞 大堤行",
        "author": "孟浩然",
        "content": "大堤行乐处，车马相驰突。\n岁岁春草生，踏青二三月。\n王孙挟珠弹，游女矜罗韈。\n携手今莫同，江花为谁发。",
        "dynasty": "唐",
        "collection_info": null
    },
    {
        "title": "咏青（伯二五六七）",
        "author": "孟浩然",
        "content": "雾闢天光远，春迴日道临。\n草浓河畔色，槐结路旁阴。\n欲映君王史，先标胄子襟；经明如何（可）[一]拾，自有致云心。\n（《国秀集》卷下、《全唐诗》卷二○三皆收此诗为校书郎荆冬倩之作，作孟诗恐误。\n）（[一]依刘校。\n）。",
        "dynasty": "唐",
        "collection_info": null
    },
    {
        "title": "送张舍人往江东（此诗见韦庄《又玄集》卷上。案《全唐诗》卷一七五作李白诗，题曰《关张舍人之江东》，诗同，不重录。惟第二句「正在秋风时」，《全唐诗》「在」字作「值」，三句「天晴一雁远」，「晴」字作「清」为异耳。〖《文苑英华》卷二六九、《唐文粹》卷十五、影宋本《李太白文集》卷十四皆收此诗为李白作。〗）",
        "author": "孟浩然",
        "content": "空。",
        "dynasty": "唐",
        "collection_info": null
    },
    {
        "title": "归旧隐",
        "author": "孟浩然",
        "content": "北阙辞天子，南山隐薜萝。\n（见《吟窗杂录》卷十四正字王玄《诗中旨格》引）（按：此二句疑为浩然《归故园作》「北阙休上书，南山归弊庐」之异文。\n）。",
        "dynasty": "唐",
        "collection_info": null
    },
    {
        "title": "句",
        "author": "孟浩然",
        "content": "日暮马行疾，城荒人住稀。\n（见宋葛立方《韵语阳秋》卷十四）（《韵语阳秋》云：「余在毗陵，见孙润夫家有王维画孟浩然像，绢素败烂，丹青已渝。\n维题其上云：『维尝见孟公吟曰：「日暮马行疾，城荒人住稀。\n」又吟云：「挂席数千里，名都未逢。\n泊舟香炉峰。\n」余因美其风调，至所舍图于素轴。\n』」）。",
        "dynasty": "唐",
        "collection_info": null
    },
    {
        "title": "赠韩襄客",
        "author": "孟浩然",
        "content": "只为阳台梦裏狂，降来教作神仙客。\n（见《增修诗话总龟前集》卷十三引《诗史》）。",
        "dynasty": "唐",
        "collection_info": null
    },
    {
        "title": "从张丞相游南纪城猎戏赠裴迪张参军",
        "author": "孟浩然",
        "content": "从禽非吾乐，不好云梦田。\n岁暮登城望，偏令相思悬。\n公卿有几几，车骑何翩翩。\n世禄金张贵，官曹幕府贤。\n顺时行杀气，飞刃争割鲜。\n十里届宾馆，征声匝妓筵。\n高标回落日，平楚散芳烟。\n何意狂歌客，从公亦在旃。",
        "dynasty": "唐",
        "collection_info": null
    },
    {
        "title": "登江中孤屿赠白云先生王迥",
        "author": "孟浩然",
        "content": "悠悠清水江，水落沙屿出。\n回潭石下深，绿篠岸傍密。\n鲛人潜不见，渔父歌自逸。\n忆与君别时，泛舟如昨日。\n夕阳开返照，中坐兴非一。\n南望鹿门山，归来恨如失。",
        "dynasty": "唐",
        "collection_info": null
    },
    {
        "title": "晚春卧病寄张八",
        "author": "孟浩然",
        "content": "南陌春将晚，北窗犹卧病。\n林园久不游，草木一何盛。\n狭径花障迷，闲庭竹扫净。\n翠羽戏兰苕，赪鳞动荷柄。\n念我平生好，江乡远从政。\n云山阻梦思，衾枕劳歌咏。\n歌咏復何为，同心恨别离。\n世途皆自媚，流俗寡相知。\n贾谊才空逸，安仁鬓欲丝。\n遥情每东注，奔晷復西驰。\n常恐填沟壑，无由振羽仪。\n穷通若有命，欲向论中推。",
        "dynasty": "唐",
        "collection_info": null
    },
    {
        "title": "秋登兰山寄张五",
        "author": "孟浩然",
        "content": "北山白云裏，隐者自怡悦。\n相望试登高，心飞逐鸟灭。\n愁因薄暮起，兴是清秋发。\n时见归村人，沙行渡头歇。\n天边树若荠，江畔舟如月。\n何当载酒来，共醉重阳节。",
        "dynasty": "唐",
        "collection_info": null
    },
    {
        "title": "入峡寄弟",
        "author": "孟浩然",
        "content": "吾昔与尔辈，读书常闭门。\n未尝冒湍险，岂顾垂堂言。\n自此历江湖，辛勤难具论。\n往来行旅弊，开凿禹功存。\n壁立千峰峻，潨流万壑奔。\n我来凡几宿，无夕不闻猿。\n浦上摇归恋，舟中失梦魂。\n泪沾明月峡，心断鹡鸰原。\n离阔星难聚，秋深露已繁。\n因君下南楚，书此示乡园。",
        "dynasty": "唐",
        "collection_info": null
    },
    {
        "title": "湖中旅泊寄阎九司户防",
        "author": "孟浩然",
        "content": "桂水通百越，扁舟期晓发。\n荆云蔽三巴，夕望不见家。\n襄王梦行雨，才子谪长沙。\n长沙饶瘴疠，胡为苦留滞。\n久别思款颜，承欢怀接袂。\n接袂杳无由，徒增旅泊愁。\n清猿不可听，沿月下湘流。",
        "dynasty": "唐",
        "collection_info": null
    },
    {
        "title": "大堤行寄万七",
        "author": "孟浩然",
        "content": "大堤行乐处，车马相驰突。\n岁岁春草生，踏青二三月。\n王孙挟珠弹，游女矜罗袜。\n携手今莫同，江花为谁发。",
        "dynasty": "唐",
        "collection_info": null
    },
    {
        "title": "仲夏归汉南园寄京邑耆旧",
        "author": "孟浩然",
        "content": "尝读高士传，最嘉陶征君。\n日耽田园趣，自谓羲皇人。\n予復何为者，栖栖徒问津。\n中年废丘壑，上国旅风尘。\n忠欲事明主，孝思侍老亲。\n归来当炎夏，耕稼不及春。\n扇枕北窗下，采芝南涧滨。\n因声谢同列，吾慕颍阳真。",
        "dynasty": "唐",
        "collection_info": null
    },
    {
        "title": "题云门山寄越府包户曹徐起居",
        "author": "孟浩然",
        "content": "我行适诸越，梦寐怀所欢。\n久负独往愿，今来恣游盘。\n台岭践磴石，耶溪泝林湍。\n舍舟入香界，登阁憩旃檀。\n晴山秦望近，春水镜湖宽。\n远怀伫应接，卑位徒劳安。\n白云日夕滞，沧海去来观。\n故国眇天末，良朋在朝端。",
        "dynasty": "唐",
        "collection_info": null
    },
    {
        "title": "宿扬子津寄润州长山刘隐士",
        "author": "孟浩然",
        "content": "所思在建业，欲往大江深。\n日夕望京口，烟波愁我心。\n心驰茅山洞，目极枫树林。\n不见少微星，星霜劳夜吟。",
        "dynasty": "唐",
        "collection_info": null
    },
    {
        "title": "书怀贻京邑同好",
        "author": "孟浩然",
        "content": "维先自邹鲁，家世重儒风。\n诗体袭遗训，趋庭霑末躬。\n昼夜常自强，词翰颇亦工。\n三十既成立，嗟吁命不通。\n慈亲向羸老，喜惧在深衷。\n甘脆朝不足，箪瓢夕屡空。\n执鞭慕夫子，捧檄怀毛公。\n感激遂弹冠，安能守固穷。\n当途诉知己，投剌匪求蒙。\n秦楚邈离异，飜飞何日同。",
        "dynasty": "唐",
        "collection_info": null
    },
    {
        "title": "还山贻湛法师",
        "author": "孟浩然",
        "content": "幼闻无生理，常欲观此身。\n心迹罕兼遂，[崎岖]多在尘。\n晚途归旧壑，偶与支公邻。\n导以微妙法，结为清净因。\n烦恼业顿舍，山林情转殷。\n朝来问疑义，夕话得清真。\n墨妙称古绝，词华惊世人。\n禅房闭虚静，花药连冬春。\n平石籍琴砚，落泉洒衣巾。\n欲知冥灭意，朝夕海鸥驯。",
        "dynasty": "唐",
        "collection_info": null
    },
    {
        "title": "夏日南亭怀辛大",
        "author": "孟浩然",
        "content": "山光忽西落，池月渐东上。\n散髮乘夕凉，开轩卧闲敞。\n荷风送香气，竹露滴清响。\n欲取鸣琴弹，恨无知音赏。\n感此怀故人，中宵劳梦想。",
        "dynasty": "唐",
        "collection_info": null
    },
    {
        "title": "秋宵月下有怀",
        "author": "孟浩然",
        "content": "秋空明月悬，光彩露霑湿。\n惊鹊栖未定，飞萤捲帘入。\n庭槐寒影疎，邻杵夜声急。\n佳期旷何许，望望空伫立。",
        "dynasty": "唐",
        "collection_info": null
    },
    {
        "title": "将适天台留别临安李主簿",
        "author": "孟浩然",
        "content": "枳棘君尚栖，匏瓜吾岂繫。\n念离当夏首，漂泊指炎裔。\n江海非堕游，田园失归计。\n定山既早发，渔浦亦宵济。\n泛泛随波澜，行行任舻枻。\n故林日已远，羣木坐成翳。\n羽人在丹丘，吾亦从此逝。",
        "dynasty": "唐",
        "collection_info": null
    },
    {
        "title": "送丁大凤进士赴举呈张九龄",
        "author": "孟浩然",
        "content": "吾观鹪鹩赋，君负王佐才。\n惜无金张援，十上空归来。\n弃置乡园老，翻飞羽翼摧。\n故人今在位，歧路莫迟回。",
        "dynasty": "唐",
        "collection_info": null
    },
    {
        "title": "送吴悦游韶阳",
        "author": "孟浩然",
        "content": "五色怜凤雏，南飞适鹧鸪。\n楚人不相识，何处求椅梧。\n去去日千里，茫茫天一隅。\n安能与斥鷃，决起但枪榆。",
        "dynasty": "唐",
        "collection_info": null
    },
    {
        "title": "适越留别谯县张主簿申屠少府",
        "author": "孟浩然",
        "content": "朝乘汴河流，夕次谯县界。\n幸值西风吹，得与故人会。\n君学梅福隐，余从伯鸾迈。\n别后能相思，浮云在吴会。",
        "dynasty": "唐",
        "collection_info": null
    },
    {
        "title": "送陈七赴西军",
        "author": "孟浩然",
        "content": "吾观非常者，碌碌在目前。\n君负鸿鹄志，蹉跎书劒年。\n一闻边烽动，万里忽争先。\n余亦赴京国，何当献凯还。",
        "dynasty": "唐",
        "collection_info": null
    },
    {
        "title": "送从弟邕下第后寻会稽",
        "author": "孟浩然",
        "content": "疾风吹征帆，倏尔向空没。\n千里在俄顷，三江坐超忽。\n向来共欢娱，日夕成楚越。\n落羽更分飞，谁能不惊骨。",
        "dynasty": "唐",
        "collection_info": null
    },
    {
        "title": "送辛大之鄂渚不及",
        "author": "孟浩然",
        "content": "送君不相见，日暮独愁绪。\n江上空裴回，天边迷处所。\n郡邑经樊邓，山河入嵩汝。\n蒲轮去渐遥，石径徒延伫。",
        "dynasty": "唐",
        "collection_info": null
    },
    {
        "title": "江上别流人",
        "author": "孟浩然",
        "content": "以我越乡客，逢君谪居者。\n分飞黄鹤楼，流落苍梧野。\n驿使乘云去，征帆沿溜下。\n不知从此分，还袂何时把。",
        "dynasty": "唐",
        "collection_info": null
    },
    {
        "title": "宴包二融宅",
        "author": "孟浩然",
        "content": "闲居枕清洛，左右接大野。\n门庭无杂宾，车辙多长者。\n是时方盛夏，风物自潇洒。\n五日休沐归，相携竹林下。\n开襟成欢趣，对酒不能罢。\n烟暝栖鸟迷，余将归白社。",
        "dynasty": "唐",
        "collection_info": null
    },
    {
        "title": "与王昌龄宴王道士房",
        "author": "孟浩然",
        "content": "归来卧青山，常梦游清都。\n漆园有傲吏，惠好在招呼。\n书幌神仙箓，画屏山海图。\n酌霞復对此，宛似入蓬壶。",
        "dynasty": "唐",
        "collection_info": null
    },
    {
        "title": "襄阳公宅饮",
        "author": "孟浩然",
        "content": "窈窕夕阳佳，䒠茸春色好。\n欲觅淹留处，无过狭斜道。\n绮席卷龙鬚，香杯浮码碯。\n北林积修树，南池生别岛。\n手拨金翠花，心迷玉红草。\n谈笑光六义，发论明三倒。\n座非陈子惊，门还魏公扫。\n荣辱应无间，欢娱当共保。",
        "dynasty": "唐",
        "collection_info": null
    },
    {
        "title": "寻香山湛上人",
        "author": "孟浩然",
        "content": "朝游访名山，山远在空翠。\n氛氲亘百里，日入行始至。\n杖策寻故人，解鞭暂停骑。\n石门殊豁险，篁径转森邃。\n法侣欣相逢，清谈晓不寐。\n平生慕真隐，累日探奇异。\n野老朝入田，山僧暮归寺。\n松泉多逸响，苔壁饶古意。\n谷口闻钟声，林端识香气。\n愿言投此山，身世两相弃。",
        "dynasty": "唐",
        "collection_info": null
    },
    {
        "title": "云门寺西六七里闻符公兰若最幽与薛八同往",
        "author": "孟浩然",
        "content": "谓予独迷方，逢子亦在野。\n结交指松柏，问法寻兰若。\n小溪劣容舟，怪石屡惊马。\n所居最幽绝，所住皆静者。\n云簇兴座隅，天空落阶下。\n上人亦何闻，尘念都已舍。\n四禅合真如，一切是虚假。\n愿承甘露润，喜得惠风洒。\n依止託山门，谁能效丘也。",
        "dynasty": "唐",
        "collection_info": null
    },
    {
        "title": "宿天台桐柏观",
        "author": "孟浩然",
        "content": "海行信风帆，夕宿逗云岛。\n缅寻沧洲趣，近爱赤城好。\n扪萝亦践苔，辍棹恣探讨。\n息阴憩桐柏，采秀弄芝草。\n鹤唳清露垂，鸡鸣信潮早。\n愿言解缨绂，从此去烦恼。\n高步凌四明，玄踪得三老。\n纷吾远游意，学彼长生道。\n日夕望三山，云涛空浩浩。",
        "dynasty": "唐",
        "collection_info": null
    },
    {
        "title": "岘潭作",
        "author": "孟浩然",
        "content": "石潭傍隈隩，沙岸晓夤缘。\n试垂竹竿钓，果得槎头鳊。\n美人骋金错，纤手脍红鲜。\n因谢陆内史，莼羹何足传。",
        "dynasty": "唐",
        "collection_info": null
    },
    {
        "title": "题终南翠微寺空上人房",
        "author": "孟浩然",
        "content": "翠微终南裏，雨后宜返照。\n闭关久沈冥，杖策一登眺。\n遂造幽人室，始知静者妙。\n儒道虽异门，云林颇同调。\n两心相喜得，毕景共谈笑。\n暝还高窗眠，时见远山烧。\n缅怀赤城标，更忆临海峤。\n风泉有清音，何必苏门啸。",
        "dynasty": "唐",
        "collection_info": null
    },
    {
        "title": "初春汉中漾舟",
        "author": "孟浩然",
        "content": "羊公岘山下，神女汉皋曲。\n雪罢冰復开，春潭千丈绿。\n轻舟恣来往，探翫无厌足。\n波影摇妓钗，沙光逐人目。\n倾杯鱼鸟醉，联句鸎花续。\n良会难再逢，日入须秉烛。",
        "dynasty": "唐",
        "collection_info": null
    },
    {
        "title": "宿业师山房期丁大不至",
        "author": "孟浩然",
        "content": "夕阳度西岭，羣壑倏已暝。\n松月生夜凉，风泉满清听。\n樵人归欲尽，烟鸟栖初定。\n之子期宿来，孤琴候萝径。",
        "dynasty": "唐",
        "collection_info": null
    },
    {
        "title": "耶溪泛舟",
        "author": "孟浩然",
        "content": "落景馀清辉，轻桡弄溪渚。\n澄明爱水物，临泛何容与。\n白首垂钓翁，新妆浣纱女。\n相看似相识，脉脉不得语。",
        "dynasty": "唐",
        "collection_info": null
    },
    {
        "title": "彭蠡湖中望庐山",
        "author": "孟浩然",
        "content": "太虚生月晕，舟子知天风。\n挂席候明发，眇漫平湖中。\n中流见匡阜，势压九江雄。\n黤黕容霁色，峥嵘当晓空。\n香炉初上日，瀑布喷成虹。\n久欲追尚子，况兹怀远公。\n我来限于役，未暇息微躬。\n淮海途将半，星霜岁欲穷。\n寄言岩栖者，毕趣当来同。",
        "dynasty": "唐",
        "collection_info": null
    },
    {
        "title": "登鹿门山",
        "author": "孟浩然",
        "content": "清晓因兴来，乘流越江岘。\n沙禽近方识，浦树遥莫辨。\n渐至鹿门山，山明翠微浅。\n岩潭多屈曲，舟檝屡回转。\n昔闻庞德公，采药遂不返。\n金涧饵芝朮，石床卧苔藓。\n纷吾感耆旧，结揽事攀践。\n隐迹今尚存，高风邈已远。\n白云何时去，丹桂空偃蹇。\n探讨意未穷，回艇夕阳晚。",
        "dynasty": "唐",
        "collection_info": null
    },
    {
        "title": "游明禅师西山兰若",
        "author": "孟浩然",
        "content": "西山多奇状，秀出倚前楹。\n停午收彩翠，夕阳照分明。\n吾师住其下，禅坐证无生。\n结庐就嵌窟，剪苕通往行。\n谈空对樵叟，授法与山精。\n日暮方辞去，田园归冶城。",
        "dynasty": "唐",
        "collection_info": null
    },
    {
        "title": "登望楚山最高顶",
        "author": "孟浩然",
        "content": "山水观形胜，襄阳美会稽。\n最高唯望楚，曾未一攀跻。\n石壁疑削成，众山比全低。\n晴明试登陟，目极无端倪。\n云梦掌中小，武陵花处迷。\n暝还归骑下，萝月映深溪。",
        "dynasty": "唐",
        "collection_info": null
    },
    {
        "title": "疾愈过龙泉寺精舍呈易业二公",
        "author": "孟浩然",
        "content": "停午闻山钟，起行散愁疾。\n寻林采芝去，转谷松翠密。\n傍见精舍开，长廊饭僧毕。\n石渠流雪水，金子耀霜橘。\n竹房思旧游，过憩终永日。\n入洞窥石髓，傍崖采蜂蜜。\n日暮辞远公，虎溪相送出。",
        "dynasty": "唐",
        "collection_info": null
    },
    {
        "title": "万山潭作",
        "author": "孟浩然",
        "content": "垂钓坐盘石，水清心亦闲。\n鱼行潭树下，猿挂岛藤间。\n游女昔解佩，传闻于此山。\n求之不可得，沿月棹歌还。",
        "dynasty": "唐",
        "collection_info": null
    },
    {
        "title": "与黄侍御北津泛舟",
        "author": "孟浩然",
        "content": "津无蛟龙患，日夕常安流。\n本欲避骢马，何如同鹢舟。\n岂伊今日幸，曾是昔年游。\n莫奏琴中鹤，且随波上鸥。\n堤缘九里郭，山面百城楼。\n自顾躬耕者，才非管乐俦。\n闻君荐草泽，从此泛沧洲。",
        "dynasty": "唐",
        "collection_info": null
    },
    {
        "title": "洗然弟竹亭",
        "author": "孟浩然",
        "content": "吾与二三子，平生结交深。\n俱怀鸿鹄志，昔有鹡鸰心。\n逸气假毫翰，清风在竹林。\n达是酒中趣，琴上偶然音。",
        "dynasty": "唐",
        "collection_info": null
    },
    {
        "title": "山中逢道士云公",
        "author": "孟浩然",
        "content": "春余草木繁，耕种满田园。\n酌酒聊自劝，农夫安与言。\n忽闻荆山子，时出桃花源。\n采樵过北谷，卖药来西村。\n村烟日云夕，榛路有归客。\n杖策前相逢，依然是畴昔。\n邂逅欢觏止，殷勤叙离隔。\n谓予搏扶桑，轻举振六翮。\n奈何偶昌运，独见遗草泽。\n既笑接舆狂，仍怜孔丘厄。\n物情趋势利，吾道贵闲寂。\n偃息西山下，门庭罕人迹。\n何时还清溪，从尔炼丹液。",
        "dynasty": "唐",
        "collection_info": null
    },
    {
        "title": "越中逢天台太乙子",
        "author": "孟浩然",
        "content": "仙穴逢羽人，停舻向前拜。\n问余涉风水，何处远行迈。\n登陆寻天台，顺流下吴会。\n兹山夙所尚，安得问灵怪。\n上逼青天高，俯临沧海大。\n鸡鸣见日出，常觌仙人斾。\n往来赤城中，逍遥白云外。\n莓苔异人间，瀑布当空界。\n福庭长自然，华顶旧称最。\n永此从之游，何当济所届。",
        "dynasty": "唐",
        "collection_info": null
    },
    {
        "title": "家园卧疾毕太祝曜见寻",
        "author": "孟浩然",
        "content": "伏枕旧游旷，笙簧劳梦思。\n平生重交结，迨此令人疑。\n冰室无暖气，炎云空赫曦。\n隙驹不暂驻，日听凉蝉悲。\n壮图哀未立，斑白恨吾衰。\n夫子自南楚，缅怀嵩汝期。\n顾予衡茅下，兼致禀物资。\n脱分趋庭礼，殷勤伐木诗。\n脱君车前鞅，设我园中葵。\n斗酒须寒兴，明朝难重持。",
        "dynasty": "唐",
        "collection_info": null
    },
    {
        "title": "白云先生王迥见访",
        "author": "孟浩然",
        "content": "闲归日无事，云卧昼不起。\n有客款柴扉，自云巢居子。\n居闲好芝朮，采药来城市。\n家在鹿门山，常游涧泽水。\n手持白羽扇，脚步青芒履。\n闻道鹤书征，临流还洗耳。",
        "dynasty": "唐",
        "collection_info": null
    },
    {
        "title": "田园作",
        "author": "孟浩然",
        "content": "弊庐隔尘喧，惟先养恬素。\n卜邻近三径，植果盈千树。\n粤余任推迁，三十犹未遇。\n书劒时将晚，丘园日已暮。\n晨兴自多怀，昼坐常寡悟。\n冲天羡鸿鹄，争食羞鸡骛。\n望断金马门，劳歌采樵路。\n乡曲无知己，朝端乏亲故。\n谁能为扬雄，一荐甘泉赋。",
        "dynasty": "唐",
        "collection_info": null
    },
    {
        "title": "采樵作",
        "author": "孟浩然",
        "content": "采樵入深山，山深树重迭。\n桥崩卧槎拥，路险垂藤接。\n日落伴将稀，山风拂萝衣。\n长歌负轻策，平野望烟归。",
        "dynasty": "唐",
        "collection_info": null
    },
    {
        "title": "自浔阳泛舟经明海",
        "author": "孟浩然",
        "content": "大江分九流，淼淼成水乡。\n舟子乘利涉，往来至浔阳。\n因之泛五湖，流浪经三湘。\n观涛壮枚发，弔屈痛沈湘。\n魏阙心恆在，金门诏不忘。\n遥怜上林雁，冰泮也回翔。",
        "dynasty": "唐",
        "collection_info": null
    },
    {
        "title": "早发渔浦潭",
        "author": "孟浩然",
        "content": "东旭早光芒，渚禽已惊聒。\n卧闻渔浦口，桡声暗相拨。\n日出气象分，始知江湖阔。\n美人常晏起，照影弄流沫。\n饮水畏惊猿，祭鱼时见獭。\n舟行自无闷，况值晴景豁。",
        "dynasty": "唐",
        "collection_info": null
    },
    {
        "title": "经七里滩",
        "author": "孟浩然",
        "content": "予奉垂堂诫，千金非所轻。\n为多山水乐，频作泛舟行。\n五岳追向子，三湘弔屈平。\n湖经洞庭阔，江入新安清。\n復闻严陵濑，乃在兹湍路。\n迭障数百里，沿洄非一趣。\n彩翠相氛氲，别流乱奔注。\n钓矶平可坐，苔磴滑难步。\n猨饮石下潭，鸟还日边树。\n观奇恨来晚，倚棹惜将暮。\n挥手弄潺湲，从兹洗尘虑。",
        "dynasty": "唐",
        "collection_info": null
    },
    {
        "title": "岁暮海上作",
        "author": "孟浩然",
        "content": "仲尼既云殁，余亦浮于海。\n昏见斗柄回，方知岁星改。\n虚舟任所适，垂钓非有待。\n为问乘槎人，沧洲復谁在。",
        "dynasty": "唐",
        "collection_info": null
    },
    {
        "title": "南归阻雪",
        "author": "孟浩然",
        "content": "我行滞宛许，日夕望京豫。\n旷野莽茫茫，乡山在何处。\n孤烟村际起，归雁天边去。\n积雪復平皋，饥鹰捉寒兔。\n少年弄文墨，属意在章句。\n十上耻还家，裴回守归路。",
        "dynasty": "唐",
        "collection_info": null
    },
    {
        "title": "听郑五愔弹琴",
        "author": "孟浩然",
        "content": "阮籍推名饮，清风满竹林。\n半酣下衫袖，拂拭龙唇琴。\n一杯弹一曲，不觉夕阳沈。\n予意在山水，闻之谐夙心。",
        "dynasty": "唐",
        "collection_info": null
    },
    {
        "title": "同张明府清镜叹",
        "author": "孟浩然",
        "content": "妾有盘龙镜，清光常昼发。\n自从生尘埃，有若雾中月。\n愁来试取照，坐叹生白髮。\n寄语边塞人，如何久离别。",
        "dynasty": "唐",
        "collection_info": null
    },
    {
        "title": "庭橘",
        "author": "孟浩然",
        "content": "明发览羣物，万木何阴森。\n凝霜渐渐水，庭橘似悬金。\n女伴争攀摘，摘窥碍叶深。\n并生怜共蒂，相示感同心。\n骨刺红罗被，香黏翠羽簪。\n擎来玉盘裏，全胜在幽林。",
        "dynasty": "唐",
        "collection_info": null
    },
    {
        "title": "早梅",
        "author": "孟浩然",
        "content": "园中有早梅，年例犯寒开。\n少妇曾攀折，将归插镜台。\n犹言看不足，更欲剪刀裁。",
        "dynasty": "唐",
        "collection_info": null
    },
    {
        "title": "清明即事",
        "author": "孟浩然",
        "content": "帝里重清明，人心自愁思。\n车声上路合，柳色东城翠。\n花落草齐生，鸎飞蝶双戏。\n空堂坐相忆，酌茗聊代醉。",
        "dynasty": "唐",
        "collection_info": null
    },
    {
        "title": "和卢明府送郑十三还京兼寄之什",
        "author": "孟浩然",
        "content": "昔时风景登临地，今日衣冠送别筵。\n醉坐自倾彭泽酒，思归长望白云天。\n洞庭一叶惊秋早，濩落空嗟滞江岛。\n寄语朝廷当世人，何时重见长安道。",
        "dynasty": "唐",
        "collection_info": null
    },
    {
        "title": "高阳池送朱二",
        "author": "孟浩然",
        "content": "当昔襄阳雄盛时，山公常醉习家池。\n池边钓女日相随，妆成照影竞来窥。\n澄波澹澹芙蓉发，绿岸毵毵杨柳垂。\n一朝物变人亦非，四面荒凉人径稀。\n意气豪华何处在，空余草露湿罗衣。\n此地朝来饯行者，翻向此中牧征马。\n征马分飞日渐斜，见此空为人所嗟。\n殷勤为访桃源路，予亦归来松子家。",
        "dynasty": "唐",
        "collection_info": null
    },
    {
        "title": "鹦鹉洲送王九之江左",
        "author": "孟浩然",
        "content": "昔登江上黄鹤楼，遥爱江中鹦鹉洲。\n洲势逶迤遶碧流，鸳鸯鸂鶒满滩头。\n滩头日落沙碛长，金沙熠熠动飙光。\n舟人牵锦缆，浣女结罗裳。\n月明全见芦花白，风起遥闻杜若香，君行采采莫相忘。",
        "dynasty": "唐",
        "collection_info": null
    },
    {
        "title": "送王七尉松滋得阳台云",
        "author": "孟浩然",
        "content": "君不见巫山神女作行云，霏红沓翠晓氛氲。\n婵娟流入楚王梦，倏忽还随零雨分。\n空中飞去復飞来，朝朝暮暮下阳台。\n愁君此去为仙尉，便逐行云去不回。",
        "dynasty": "唐",
        "collection_info": null
    },
    {
        "title": "夜归鹿门山歌",
        "author": "孟浩然",
        "content": "山寺钟鸣昼已昏，渔梁渡头争渡喧。\n人随沙路向江村，余亦乘舟归鹿门。\n鹿门月照开烟树，忽到庞公栖隐处。\n岩扉松径长寂寥，惟有幽人夜来去。",
        "dynasty": "唐",
        "collection_info": null
    },
    {
        "title": "长乐宫",
        "author": "孟浩然",
        "content": "秦城旧来称窈窕，汉家更衣应不少。\n红粉邀君在何处，青楼苦夜长难晓。\n长乐宫中钟暗来，可怜歌舞惯相催。\n欢娱此事今寂寞，惟有年年陵树哀。",
        "dynasty": "唐",
        "collection_info": null
    },
    {
        "title": "示孟郊",
        "author": "孟浩然",
        "content": "蔓草蔽极野，兰芝结孤根。\n众音何其繁，伯牙独不喧。\n当时高深意，举世无能分。\n钟期一见知，山水千秋闻。\n尔其保静节，薄俗徒云云。",
        "dynasty": "唐",
        "collection_info": null
    },
    {
        "title": "和张丞相春朝对雪",
        "author": "孟浩然",
        "content": "迎气当春至，承恩喜雪来。\n润从河汉下，花逼艳阳开。\n不覩丰年瑞，焉知燮理才。\n撒盐如可拟，愿糁和羹梅。",
        "dynasty": "唐",
        "collection_info": null
    },
    {
        "title": "和张明府登鹿门作",
        "author": "孟浩然",
        "content": "忽示登高作，能宽旅寓情。\n弦歌既多暇，山水思微清。\n草得风光动，虹因雨气成。\n谬承巴里和，非敢应同声。",
        "dynasty": "唐",
        "collection_info": null
    },
    {
        "title": "和张二自穰县还途中遇雪",
        "author": "孟浩然",
        "content": "风吹沙海雪，渐作柳园春。\n宛转随香骑，轻盈伴玉人。\n歌疑郢中客，态比洛川神。\n今日南归楚，双飞似入秦。",
        "dynasty": "唐",
        "collection_info": null
    },
    {
        "title": "和贾主簿弁九日登岘山",
        "author": "孟浩然",
        "content": "楚万重阳日，羣公赏讌来。\n共乘休沐暇，同醉菊花杯。\n逸思高秋发，欢情落景催。\n国人咸寡和，遥媿洛阳才。",
        "dynasty": "唐",
        "collection_info": null
    },
    {
        "title": "望洞庭湖赠张丞相",
        "author": "孟浩然",
        "content": "八月湖水平，涵虚混太清。\n气蒸云梦泽，波撼岳阳城。\n欲济无舟楫，端居耻圣明。\n坐观垂钓者，空有羡鱼情。",
        "dynasty": "唐",
        "collection_info": null
    },
    {
        "title": "赠道士参寥",
        "author": "孟浩然",
        "content": "蜀琴久不弄，玉匣细尘生。\n丝脆弦将断，金徽色尚荣。\n知音徒自惜，聋俗本相轻。\n不遇钟期听，谁知鸾凤声。",
        "dynasty": "唐",
        "collection_info": null
    },
    {
        "title": "京还赠张维",
        "author": "孟浩然",
        "content": "拂衣何处去，高枕南山南。\n欲徇五斗禄，其如七不堪。\n早朝非晚起，束带异抽簪。\n因向智者说，游鱼思旧潭。",
        "dynasty": "唐",
        "collection_info": null
    },
    {
        "title": "题李十四庄兼赠綦毋校书",
        "author": "孟浩然",
        "content": "闻君息阴地，东郭柳林间。\n左右瀍涧水，门庭缑氏山。\n抱琴来取醉，垂钓坐乘闲。\n归客莫相待，寻源殊未还。",
        "dynasty": "唐",
        "collection_info": null
    },
    {
        "title": "九日龙沙作寄刘大眘虚",
        "author": "孟浩然",
        "content": "龙沙豫章北，九日挂帆过。\n风俗因时见，湖山发兴多。\n客中谁送酒，棹裏自成歌。\n歌竟乘流去，滔滔任夕波。",
        "dynasty": "唐",
        "collection_info": null
    },
    {
        "title": "寄赵正字",
        "author": "孟浩然",
        "content": "正字芸香阁，幽人竹素园。\n经过宛如昨，归卧寂无喧。\n高鸟能择木，羚羊漫触藩。\n物情今已见，从此愿忘言。",
        "dynasty": "唐",
        "collection_info": null
    },
    {
        "title": "洞庭湖寄阎九",
        "author": "孟浩然",
        "content": "洞庭秋正阔，余欲泛归船。\n莫辨荆吴地，唯余水共天。\n渺瀰江树没，合沓海潮连。\n迟尔为舟楫，相将济巨川。",
        "dynasty": "唐",
        "collection_info": null
    },
    {
        "title": "秦中感秋寄远上人",
        "author": "孟浩然",
        "content": "一丘常欲卧，三径苦无资。\n北土非吾愿，东林怀我师。\n黄金然桂尽，壮志逐年衰。\n日夕凉风至，闻蝉但益悲。",
        "dynasty": "唐",
        "collection_info": null
    },
    {
        "title": "宿永嘉江寄山阴崔少府国辅",
        "author": "孟浩然",
        "content": "我行穷水国，君使入京华。\n相去日千里，孤帆天一涯。\n卧闻海潮至，起视江月斜。",
        "dynasty": "唐",
        "collection_info": null
    },
    {
        "title": "上巳洛中寄王九迥",
        "author": "孟浩然",
        "content": "卜洛成周地，浮杯上巳筵。\n鬬鸡寒食下，走马射堂前。\n垂柳金堤合，平沙翠幕连。\n不知王逸少，何处会羣贤。",
        "dynasty": "唐",
        "collection_info": null
    },
    {
        "title": "闻裴侍御朏自襄州司户除豫州司户因以投寄",
        "author": "孟浩然",
        "content": "故人荆府掾，尚有柏台威。\n移职自樊衍，芳声闻帝畿。\n昔余卧林巷，载酒过柴扉。\n松菊无时赏，乡园欲懒归。",
        "dynasty": "唐",
        "collection_info": null
    },
    {
        "title": "江上寄山阴崔少府国辅",
        "author": "孟浩然",
        "content": "春堤杨柳发，忆与故人期。\n草木本无意，荣枯自有时。\n山阴定远近，江上日相思。\n不及兰亭会，空吟祓禊诗。",
        "dynasty": "唐",
        "collection_info": null
    },
    {
        "title": "夜泊庐江闻故人在东寺以诗寄之",
        "author": "孟浩然",
        "content": "江路经庐阜，松门入虎溪。\n闻君寻寂乐，清夜宿招提。\n石镜山精怯，禅枝怖鸽栖。\n一灯如悟道，为照客心迷。",
        "dynasty": "唐",
        "collection_info": null
    },
    {
        "title": "宿桐庐江寄广陵旧游",
        "author": "孟浩然",
        "content": "山暝闻猿愁，沧江急夜流。\n风鸣两岸叶，月照一孤舟。\n建德非吾土，维扬忆旧游。\n还将两行泪，遥寄海西头。",
        "dynasty": "唐",
        "collection_info": null
    },
    {
        "title": "南还舟中寄袁太祝",
        "author": "孟浩然",
        "content": "沿泝非便习，风波厌苦辛。\n忽闻迁谷鸟，来报五陵春。\n岭北回征帆，巴东问故人。\n桃源何处是，游子正迷津。",
        "dynasty": "唐",
        "collection_info": null
    },
    {
        "title": "东陂遇雨率尔贻谢南池",
        "author": "孟浩然",
        "content": "田家春事起，丁壮就东陂。\n殷殷雷声作，森森雨足垂。\n海虹晴始见，河柳润初移。\n予意在耕凿，因君问土宜。",
        "dynasty": "唐",
        "collection_info": null
    },
    {
        "title": "行至汝坟寄卢征君",
        "author": "孟浩然",
        "content": "行乏憩予驾，依然见汝坟。\n洛川方罢雪，嵩嶂有残云。\n曳曳半空裏，明明五色分。\n聊题一时兴，因寄卢征君。",
        "dynasty": "唐",
        "collection_info": null
    },
    {
        "title": "寄天台道士",
        "author": "孟浩然",
        "content": "海上求仙客，三山望几时。\n焚香宿华顶，裛露采灵芝。\n屡蹑莓苔滑，将寻汗漫期。\n倘因松子去，长与世人辞。",
        "dynasty": "唐",
        "collection_info": null
    },
    {
        "title": "唐城馆中早发寄杨使君",
        "author": "孟浩然",
        "content": "犯霜驱晓驾，数里见唐城。\n旅馆归心逼，荒村客思盈。\n访人留后信，策蹇赴前程。\n欲识离魂断，长空听雁声。",
        "dynasty": "唐",
        "collection_info": null
    },
    {
        "title": "涧南即事贻皎上人",
        "author": "孟浩然",
        "content": "弊庐在郭外，素产惟田园。\n左右林野旷，不闻朝市喧。\n钓竿垂北涧，樵唱入南轩。\n书取幽栖事，将寻静者论。",
        "dynasty": "唐",
        "collection_info": null
    },
    {
        "title": "重酬李少府见赠",
        "author": "孟浩然",
        "content": "养疾衡檐下，由来浩气真。\n五行将禁火，十步任寻春。\n致敬惟桑梓，邀欢即主人。\n回看后雕色，青翠有松筠。",
        "dynasty": "唐",
        "collection_info": null
    },
    {
        "title": "九日怀襄阳",
        "author": "孟浩然",
        "content": "去国似如昨，倏然经杪秋。\n岘山不可见，风景令人愁。\n谁采篱下菊，应闲池上楼。\n宜城多美酒，归与葛彊游。",
        "dynasty": "唐",
        "collection_info": null
    },
    {
        "title": "初出关旅亭夜坐怀王大校书",
        "author": "孟浩然",
        "content": "向夕槐烟起，葱茏池馆曛。\n客中无偶坐，关外惜离羣。\n烛至萤光灭，荷枯雨滴闻。\n永怀芸阁友，寂寞滞[扬]云。",
        "dynasty": "唐",
        "collection_info": null
    },
    {
        "title": "人日登南阳驿门亭子怀汉川诸友",
        "author": "孟浩然",
        "content": "朝来登陟处，不似艳阳时。\n异县殊风物，羁怀多所思。\n剪花惊岁早，看柳讶春迟。\n未有南飞雁，裁书欲寄谁。",
        "dynasty": "唐",
        "collection_info": null
    },
    {
        "title": "早寒江上有怀",
        "author": "孟浩然",
        "content": "木落雁南度，北风江上寒。\n我家襄水上，遥隔楚云端。\n乡泪客中尽，孤帆天际看。\n迷津欲有问，平海夕漫漫。",
        "dynasty": "唐",
        "collection_info": null
    },
    {
        "title": "闲园怀苏子",
        "author": "孟浩然",
        "content": "林园虽少事，幽独自多违。\n向夕开帘坐，庭阴落景微。\n鸟过烟树宿，萤傍水轩飞。\n感念同怀子，京华去不归。",
        "dynasty": "唐",
        "collection_info": null
    },
    {
        "title": "同卢明府饯张郎中除义王府司马海园作",
        "author": "孟浩然",
        "content": "上国山河列，贤王邸第开。\n故人分职去，潘令宠行来。\n冠盖趋梁苑，江湘失楚材。\n豫愁轩骑动，宾客散池台。",
        "dynasty": "唐",
        "collection_info": null
    },
    {
        "title": "送张子容进士赴举",
        "author": "孟浩然",
        "content": "夕曛山照灭，送客出柴门。\n惆怅野中别，殷勤岐路言。\n茂林予偃息，乔木尔飞翻。\n无使谷风诮，须令友道存。",
        "dynasty": "唐",
        "collection_info": null
    },
    {
        "title": "送张参明经举兼向泾州觐省",
        "author": "孟浩然",
        "content": "十五綵衣年，承欢慈母前。\n孝廉因岁贡，怀橘向秦川。\n四座推文举，中郎许仲宣。\n泛舟江上别，谁不仰神仙。",
        "dynasty": "唐",
        "collection_info": null
    },
    {
        "title": "送张祥之房陵",
        "author": "孟浩然",
        "content": "我家南渡头，惯习野人舟。\n日夕弄清浅，林湍逆上流。\n山河据形胜，天地生豪酋。\n君意在利往，知音期自投。",
        "dynasty": "唐",
        "collection_info": null
    },
    {
        "title": "送吴宣从事",
        "author": "孟浩然",
        "content": "才有幕中士，宁无塞上勋。\n汉兵将灭虏，王粲始从军。\n旌斾边庭去，山川地脉分。\n平生一匕首，感激赠夫君。",
        "dynasty": "唐",
        "collection_info": null
    },
    {
        "title": "送桓子之郢城礼",
        "author": "孟浩然",
        "content": "闻君驰綵骑，躞蹀指南荆。\n为结潘杨好，言过鄢郢城。\n摽梅诗有赠，羔雁礼将行。\n今夜神仙女，应来感梦情。",
        "dynasty": "唐",
        "collection_info": null
    },
    {
        "title": "留别王侍御维",
        "author": "孟浩然",
        "content": "寂寂竟何待，朝朝空自归。\n欲寻芳草去，惜与故人违。\n当路谁相假，知音世所稀。\n秪应守索寞，还掩故园扉。",
        "dynasty": "唐",
        "collection_info": null
    },
    {
        "title": "早春润州送从弟还乡",
        "author": "孟浩然",
        "content": "兄弟游吴国，庭闱恋楚关。\n已多新岁感，更饯白眉还。\n归泛西江水，离筵北固山。\n乡园欲有赠，梅柳着先攀。",
        "dynasty": "唐",
        "collection_info": null
    },
    {
        "title": "岘山饯房管崔宗之",
        "author": "孟浩然",
        "content": "贵贱平生隔，轩车是日来。\n青阳一觏止，云路豁然开。\n祖道衣冠列，分亭驿骑催。\n方期九日聚，还待二星回。",
        "dynasty": "唐",
        "collection_info": null
    },
    {
        "title": "送谢录事之越",
        "author": "孟浩然",
        "content": "清旦江天迥，凉风西北吹。\n白云向吴会，征帆亦相随。\n想到耶溪日，应探禹穴奇。\n仙书倘相示，予在此山陲。",
        "dynasty": "唐",
        "collection_info": null
    },
    {
        "title": "洛中送奚三还扬州",
        "author": "孟浩然",
        "content": "水国无边际，舟行共使风。\n羡君从此去，朝夕见乡中。\n予亦离家久，南归恨不同。\n音书若有问，江上会相逢。",
        "dynasty": "唐",
        "collection_info": null
    },
    {
        "title": "送告八从军",
        "author": "孟浩然",
        "content": "男儿一片气，何必五车书。\n好勇方过我，多才便起予。\n运筹将入幕，养拙就闲居。\n正待功名遂，从君继两疎。",
        "dynasty": "唐",
        "collection_info": null
    },
    {
        "title": "送元公之鄂渚寻观主张骖鸾",
        "author": "孟浩然",
        "content": "桃花春水涨，之子忽乘流。\n岘首辞蛟浦，江中问鹤楼。\n赠君青竹杖，送尔白苹洲。\n应是神仙子，相期汗漫游。",
        "dynasty": "唐",
        "collection_info": null
    },
    {
        "title": "送王五昆季省觐",
        "author": "孟浩然",
        "content": "公子恋庭闱，劳歌涉海涯。\n水乘舟檝去，亲望老莱归。\n斜日催乌鸟，清江照綵衣。\n平生急难意，遥仰鹡鸰飞。",
        "dynasty": "唐",
        "collection_info": null
    },
    {
        "title": "送崔遏",
        "author": "孟浩然",
        "content": "片玉来夸楚，治中作主人。\n江山增润色，词赋动阳春。\n别馆当虚敞，离情任吐伸。\n因声两京旧，谁念卧漳滨。",
        "dynasty": "唐",
        "collection_info": null
    },
    {
        "title": "送卢少府使入秦",
        "author": "孟浩然",
        "content": "楚关望秦国，相去千里余。\n州县勤王事，山河转使车。\n祖筵江上列，离恨别前书。\n愿及芳年赏，娇莺二月初。",
        "dynasty": "唐",
        "collection_info": null
    },
    {
        "title": "送袁十岭南寻弟",
        "author": "孟浩然",
        "content": "早闻牛渚咏，今见鹡鸰心。\n羽翼嗟零落，悲鸣别故林。\n苍梧白云远，烟水洞庭深。\n万里独飞去，南风迟尔音。",
        "dynasty": "唐",
        "collection_info": null
    },
    {
        "title": "永嘉别张子容",
        "author": "孟浩然",
        "content": "旧国余归楚，新年子北征。\n挂帆愁海路，分手恋朋情。\n日夕故园意，汀洲春草生。",
        "dynasty": "唐",
        "collection_info": null
    },
    {
        "title": "东京留别诸公",
        "author": "孟浩然",
        "content": "吾道昧所适，驱车还向东。\n主人开旧馆，留客醉新丰。\n树绕温泉绿，尘遮晚日红。\n拂衣从此去，高步蹑华嵩。",
        "dynasty": "唐",
        "collection_info": null
    },
    {
        "title": "送袁太祝尉豫章",
        "author": "孟浩然",
        "content": "何幸遇休明，观光来上京。\n相逢武陵客，独送豫章行。\n随牒牵黄绶，离羣会墨卿。\n江南佳丽地，山水旧难名。",
        "dynasty": "唐",
        "collection_info": null
    },
    {
        "title": "都下送辛大之鄂",
        "author": "孟浩然",
        "content": "南国辛居士，言归旧竹林。\n未逢调鼎用，徒有济川心。\n予亦忘机者，田园在汉阴。\n因君故乡去，遥寄式微吟。",
        "dynasty": "唐",
        "collection_info": null
    },
    {
        "title": "送席大",
        "author": "孟浩然",
        "content": "惜尔怀其宝，迷邦倦客游。\n江山历全楚，河洛越成周。\n道路疲千里，乡园老一丘。\n知君命不偶，同病亦同忧。",
        "dynasty": "唐",
        "collection_info": null
    },
    {
        "title": "送贾昇主簿之荆府",
        "author": "孟浩然",
        "content": "奉使推能者，勤王不暂闲。\n观风随按察，乘骑度荆关。\n送别登何处，开筵旧岘山。\n征轩明日远，空望郢门间。",
        "dynasty": "唐",
        "collection_info": null
    },
    {
        "title": "送王大校书",
        "author": "孟浩然",
        "content": "导漾自嶓冢，东流为汉川。\n维桑君有意，解缆我开筵。\n云雨从兹别，林端意渺然。\n尺书能不恡，时望鲤鱼传。",
        "dynasty": "唐",
        "collection_info": null
    },
    {
        "title": "游江西留别富阳裴刘二少府",
        "author": "孟浩然",
        "content": "西上游江西，临流恨解携。\n千山迭成嶂，万水泻为溪。\n石浅流难泝，藤长险易跻。\n谁怜问津者，岁晏此中迷。",
        "dynasty": "唐",
        "collection_info": null
    },
    {
        "title": "广陵别薛八",
        "author": "孟浩然",
        "content": "士有不得志，栖栖吴楚间。\n广陵相遇罢，彭蠡泛舟还。\n樯出江中树，波连海上山。\n风帆明日远，何处更追攀。",
        "dynasty": "唐",
        "collection_info": null
    },
    {
        "title": "送洗然弟进士举",
        "author": "孟浩然",
        "content": "献策金门去，承欢綵服违。\n以吾一日长，念尔聚星稀。\n昏定须温席，寒多未授衣。\n桂枝如已擢，早逐雁南飞。",
        "dynasty": "唐",
        "collection_info": null
    },
    {
        "title": "崔明府宅夜观妓",
        "author": "孟浩然",
        "content": "白日既云暮，朱颜亦已酡。\n画堂初点烛，金幌半垂罗。\n长袖平阳曲，新声子夜歌。\n从来惯留客，兹夕为谁多。",
        "dynasty": "唐",
        "collection_info": null
    },
    {
        "title": "同卢明府早秋宴张郎中海亭",
        "author": "孟浩然",
        "content": "侧听弦歌宰，文书游夏徒。\n故园欣赏竹，为邑幸来苏。\n华省曾联事，仙舟復与俱。\n欲知临泛久，荷露渐成珠。",
        "dynasty": "唐",
        "collection_info": null
    },
    {
        "title": "卢明府早秋宴张郎中海园即事得秋字",
        "author": "孟浩然",
        "content": "邑有弦歌宰，翔鸾狎野鸥。\n眷言华省旧，暂拂海池游。\n郁岛藏深竹，前溪对舞楼。\n更闻书即事，云物是清秋。",
        "dynasty": "唐",
        "collection_info": null
    },
    {
        "title": "宴荣二山池",
        "author": "孟浩然",
        "content": "甲第开金穴，荣期乐自多。\n枥嘶支遁马，池养右军鹅。\n竹引携琴入，花邀载酒过。\n山公来取醉，时唱接䍦歌。",
        "dynasty": "唐",
        "collection_info": null
    },
    {
        "title": "夏日与崔二十一同集卫明府宅",
        "author": "孟浩然",
        "content": "言避一时暑，池亭五月开。\n喜逢金马客，同饮玉人杯。\n舞鹤乘轩至，游鱼拥钓来。\n座中殊未起，箫管莫相催。",
        "dynasty": "唐",
        "collection_info": null
    },
    {
        "title": "清明日宴梅道士房",
        "author": "孟浩然",
        "content": "林卧愁春尽，开轩览物华。\n忽逢青鸟使，邀入赤松家。\n丹竈初开火，仙桃正落花。\n童颜若可驻，何惜醉流霞。",
        "dynasty": "唐",
        "collection_info": null
    },
    {
        "title": "寒夜张明府宅宴",
        "author": "孟浩然",
        "content": "瑞雪初盈尺，寒宵始半更。\n列筵邀酒伴，刻烛限诗成。\n香炭金炉暖，娇弦玉指清。\n醉来方欲卧，不觉晓鸡鸣。",
        "dynasty": "唐",
        "collection_info": null
    },
    {
        "title": "宴张别驾新斋",
        "author": "孟浩然",
        "content": "世业传珪组，江城佐股肱。\n高斋征学问，虚薄滥先登。\n讲论陪诸子，文章得旧朋。\n士元多赏激，衰病恨无能。",
        "dynasty": "唐",
        "collection_info": null
    },
    {
        "title": "与诸子登岘山",
        "author": "孟浩然",
        "content": "人事有代谢，往来成古今。\n江山留胜迹，我辈復登临。\n水落鱼梁浅，天寒梦泽深。\n羊公碑字在，读罢泪沾襟。",
        "dynasty": "唐",
        "collection_info": null
    },
    {
        "title": "与杭州薛司户登樟亭楼作",
        "author": "孟浩然",
        "content": "水楼一登眺，半出青林高。\n帟幕英僚敞，芳筵下客叨。\n山藏伯禹穴，城压伍胥涛。\n今日观溟涨，垂纶学钓鳌。",
        "dynasty": "唐",
        "collection_info": null
    },
    {
        "title": "寻天台山",
        "author": "孟浩然",
        "content": "吾友太乙子，餐霞卧赤城。\n欲寻华顶去，不惮恶溪名。\n歇马凭云宿，扬帆截海行。\n高高翠微裏，遥见石梁横。",
        "dynasty": "唐",
        "collection_info": null
    },
    {
        "title": "同曹三御史行泛湖归越",
        "author": "孟浩然",
        "content": "秋入诗人意，巴歌和者稀。\n泛湖同逸旅，吟会是思归。\n白简徒推荐，沧洲已拂衣。\n杳冥云外去，谁不羡鸿飞。",
        "dynasty": "唐",
        "collection_info": null
    },
    {
        "title": "晚泊浔阳望庐山",
        "author": "孟浩然",
        "content": "挂席几千里，名山都未逢。\n泊舟浔阳郭，始见香炉峰。\n尝读远公传，永怀尘外踪。\n东林精舍近，日暮但闻钟。",
        "dynasty": "唐",
        "collection_info": null
    },
    {
        "title": "陪张丞相登嵩阳楼",
        "author": "孟浩然",
        "content": "独步人何在，嵩阳有故楼。\n岁寒问耆旧，行县拥诸候。\n林莽北弥望，沮漳东会流。\n客中遇知己，无復越乡忧。",
        "dynasty": "唐",
        "collection_info": null
    },
    {
        "title": "武陵泛舟",
        "author": "孟浩然",
        "content": "武陵川路狭，前棹入花林。\n莫测幽源裏，仙家信几深。\n水回青嶂合，云度绿溪阴。\n坐听闲猿啸，弥清尘外心。",
        "dynasty": "唐",
        "collection_info": null
    },
    {
        "title": "与颜钱塘登障楼望潮作",
        "author": "孟浩然",
        "content": "百里闻雷震，鸣弦暂辍弹。\n府中连骑出，江上待潮观。\n照日秋云回，浮天渤澥宽。\n惊涛来似雪，一坐凛生寒。",
        "dynasty": "唐",
        "collection_info": null
    },
    {
        "title": "姚开府山池",
        "author": "孟浩然",
        "content": "主人新邸第，相国旧池台。\n馆是招贤闢，楼因教舞开。\n轩车人已散，箫管凤初来。\n今日龙门下，谁知文举才。",
        "dynasty": "唐",
        "collection_info": null
    },
    {
        "title": "夏日浮舟过陈大水亭",
        "author": "孟浩然",
        "content": "水亭凉气多，闲棹晚来过。\n涧影见松竹，潭香闻芰荷。\n野童扶醉舞，山鸟助酣歌。\n幽赏未云徧，烟光奈夕何。",
        "dynasty": "唐",
        "collection_info": null
    },
    {
        "title": "与白明府游江",
        "author": "孟浩然",
        "content": "故人来自远，邑宰復初临。\n执手恨为别，同舟无异心。\n沿洄洲渚趣，演漾弦歌音。\n谁识躬耕者，年年梁甫吟。",
        "dynasty": "唐",
        "collection_info": null
    },
    {
        "title": "游凤林寺西岭",
        "author": "孟浩然",
        "content": "共喜年华好，来游水石间。\n烟容开远树，春色满幽山。\n壶酒朋情洽，琴歌野兴闲。\n莫愁归路暝，招月伴人还。",
        "dynasty": "唐",
        "collection_info": null
    },
    {
        "title": "秋日陪李侍御渡松滋江",
        "author": "孟浩然",
        "content": "南纪西江阔，皇华御史雄。\n截流宁假楫，挂席自生风。\n僚宷争攀鹢，鱼龙亦避骢。\n坐听白[雪]唱，翻入棹歌中。",
        "dynasty": "唐",
        "collection_info": null
    },
    {
        "title": "陪独孤使君同与萧员外证登万山亭",
        "author": "孟浩然",
        "content": "万山青嶂曲，千骑使君游。\n神女鸣环佩，仙郎接献酬。\n遍观云梦野，自爱江城楼。\n何必东南守，空传沈隐侯。",
        "dynasty": "唐",
        "collection_info": null
    },
    {
        "title": "秋登张明府海亭",
        "author": "孟浩然",
        "content": "海亭秋日望，委曲见江山。\n染翰聊题壁，倾壶一解颜。\n歌逢彭泽令，归赏故园间。\n予亦将琴史，栖迟共取闲。",
        "dynasty": "唐",
        "collection_info": null
    },
    {
        "title": "临涣裴明府席遇张十一房六",
        "author": "孟浩然",
        "content": "河县柳林边，河桥晚泊船。\n文叨才子会，官喜故人连。\n笑语同今夕，轻肥异往年。\n晨风理归棹，吴楚各依然。",
        "dynasty": "唐",
        "collection_info": null
    },
    {
        "title": "梅道士水亭",
        "author": "孟浩然",
        "content": "傲吏非凡吏，名流即道流。\n隐居不可见，高论莫能酬。\n水接仙源近，山藏鬼谷幽。\n再来迷处所，花下问渔舟。",
        "dynasty": "唐",
        "collection_info": null
    },
    {
        "title": "游景空寺兰若",
        "author": "孟浩然",
        "content": "龙象经行处，山腰度石关。\n屡迷青嶂合，时爱绿萝闲。\n宴息花林下，高谈竹屿间。\n寥寥隔尘事，疑是入鸡山。",
        "dynasty": "唐",
        "collection_info": null
    },
    {
        "title": "陪李侍御访聪上人禅居",
        "author": "孟浩然",
        "content": "欣逢柏台友，共谒聪公禅。\n石室无人到，绳床见虎眠。\n阴崖常抱雪，枯涧为生泉。\n出处虽云异，同欢在法筵。",
        "dynasty": "唐",
        "collection_info": null
    },
    {
        "title": "游精思观回王白云在后",
        "author": "孟浩然",
        "content": "出谷未停午，到家日已曛。\n回瞻下山路，但见牛羊羣。\n樵子暗相失，草虫寒不闻。\n衡门犹未掩，伫立望夫君。",
        "dynasty": "唐",
        "collection_info": null
    },
    {
        "title": "夏日辨玉法师茅斋",
        "author": "孟浩然",
        "content": "夏日茅斋裏，无风坐亦凉。\n竹林深笋穊，藤架引梢长。\n燕觅巢窠处，蜂来造蜜房。\n物华皆可翫，花橤四时芳。",
        "dynasty": "唐",
        "collection_info": null
    },
    {
        "title": "与张折衝游耆阇寺",
        "author": "孟浩然",
        "content": "释子弥天秀，将军武库才。\n横行塞北尽，独步汉南来。\n贝叶传金口，山楼作赋开。\n因君振嘉藻，江楚气雄哉。",
        "dynasty": "唐",
        "collection_info": null
    },
    {
        "title": "游精思题观主山房",
        "author": "孟浩然",
        "content": "误入桃源裏，初怜竹径深。\n方知仙子宅，未有世人寻。\n舞鹤过闲砌，飞猿啸密林。\n渐通玄妙理，深得坐忘心。",
        "dynasty": "唐",
        "collection_info": null
    },
    {
        "title": "宿立公房",
        "author": "孟浩然",
        "content": "支遁初求道，深公笑买山。\n何如石岩趣，自入户庭间。\n苔润春泉满，萝轩夜月闲。\n能令许玄度，吟卧不知还。",
        "dynasty": "唐",
        "collection_info": null
    },
    {
        "title": "寻陈逸人故居",
        "author": "孟浩然",
        "content": "人事一朝尽，荒芜三径休。\n始闻漳浦卧，奄作岱宗游。\n池水犹含墨，风云已落秋。\n今宵泉壑裏，何处觅藏舟。",
        "dynasty": "唐",
        "collection_info": null
    },
    {
        "title": "寻梅道士",
        "author": "孟浩然",
        "content": "彭泽先生柳，山阴道士鹅。\n我来从所好，停策汉阴多。\n重以观鱼乐，因之鼓枻歌。\n崔徐迹未朽，千载揖清波。",
        "dynasty": "唐",
        "collection_info": null
    },
    {
        "title": "陪姚使君题惠上人房",
        "author": "孟浩然",
        "content": "带雪梅初暖，含烟柳尚青。\n来窥童子偈，得听法王经。\n会理知无我，观空厌有形。\n迷心应觉悟，客思未遑宁。",
        "dynasty": "唐",
        "collection_info": null
    },
    {
        "title": "晚春题远上人南亭",
        "author": "孟浩然",
        "content": "给园支遁隐，虚寂养身和。\n春晚羣木秀，间关黄鸟歌。\n林栖居士竹，池养右军鹅。\n炎月北窗下，清风期再过。",
        "dynasty": "唐",
        "collection_info": null
    },
    {
        "title": "题大禹寺义公禅房",
        "author": "孟浩然",
        "content": "义公习禅处，结构依空林。\n户外一峰秀，阶前羣壑深。\n夕阳连雨足，空翠落庭阴。\n看取莲花净，应知不染心。",
        "dynasty": "唐",
        "collection_info": null
    },
    {
        "title": "寻白鹤岩张子容隐居",
        "author": "孟浩然",
        "content": "白鹤青岩半，幽人有隐居。\n阶庭空水石，林壑罢樵渔。\n岁月青松老，风霜苦竹疎。\n覩兹怀旧业，回策返吾庐。",
        "dynasty": "唐",
        "collection_info": null
    },
    {
        "title": "题融公兰若",
        "author": "孟浩然",
        "content": "精舍买金开，流泉遶砌回。\n芰荷熏讲席，松柏映香台。\n法雨晴飞去，天花昼下来。\n谈玄殊未已，归骑夕阳催。",
        "dynasty": "唐",
        "collection_info": null
    },
    {
        "title": "过景空寺故融公兰若",
        "author": "孟浩然",
        "content": "池上青莲宇，林间白马泉。\n故人成异物，过客独潸然。\n既礼新松塔，还寻旧石筵。\n平生竹如意，犹挂草堂前。",
        "dynasty": "唐",
        "collection_info": null
    },
    {
        "title": "题张野人园庐",
        "author": "孟浩然",
        "content": "与君园庐并，微尚颇亦同。\n耕钓方自逸，壶觞趣不空。\n门无俗士驾，人有上皇风。\n何处先贤传，惟称庞德公。",
        "dynasty": "唐",
        "collection_info": null
    },
    {
        "title": "李少府与杨九再来",
        "author": "孟浩然",
        "content": "弱岁早登龙，今来喜再逢。\n如何春月柳，犹忆岁寒松。\n烟火临寒食，笙歌达曙钟。\n喧喧鬬鸡道，行乐羡朋从。",
        "dynasty": "唐",
        "collection_info": null
    },
    {
        "title": "寻张五回夜园作",
        "author": "孟浩然",
        "content": "闻就庞公隐，移居近洞湖。\n兴来林是竹，归卧谷名愚。\n挂席樵风便，开轩琴月孤。\n岁寒何用赏，霜落故园芜。",
        "dynasty": "唐",
        "collection_info": null
    },
    {
        "title": "裴司士员司户见寻",
        "author": "孟浩然",
        "content": "府僚能枉驾，家酝復新开。\n落日池上酌，清风松下来。\n厨人具鸡黍，稚子摘杨梅。\n谁道山公醉，犹能骑马回。",
        "dynasty": "唐",
        "collection_info": null
    },
    {
        "title": "春中喜王九相寻",
        "author": "孟浩然",
        "content": "二月湖水清，家家春鸟鸣。\n林花扫更落，径草踏还生。\n酒伴来相命，开尊共解酲。\n当杯已入手，歌妓莫停声。",
        "dynasty": "唐",
        "collection_info": null
    },
    {
        "title": "李氏园林卧疾",
        "author": "孟浩然",
        "content": "我爱陶家趣，园林无俗情。\n春雷百卉坼，寒食四邻清。\n伏枕嗟公干，归山羡子平。\n年年白社客，空滞洛阳城。",
        "dynasty": "唐",
        "collection_info": null
    },
    {
        "title": "过故人庄",
        "author": "孟浩然",
        "content": "故人具鸡黍，邀我至田家。\n绿树村边合，青山郭外斜。\n开筵面场圃，把酒话桑麻。\n待到重阳日，还来就菊花。",
        "dynasty": "唐",
        "collection_info": null
    },
    {
        "title": "张七及辛大见寻南亭醉作",
        "author": "孟浩然",
        "content": "山公能饮酒，居士好弹筝。\n世外交初得，林中契已幷。\n纳凉风飒至，逃暑日将倾。\n便就南亭裏，余尊惜解酲。",
        "dynasty": "唐",
        "collection_info": null
    },
    {
        "title": "岁暮归南山",
        "author": "孟浩然",
        "content": "北阙休上书，南山归敝庐。\n不才明主弃，多病故人疎。\n白髮催年老，青阳逼岁除。\n永怀愁不寐，松月夜窗虚。",
        "dynasty": "唐",
        "collection_info": null
    },
    {
        "title": "南山下与老圃期种瓜",
        "author": "孟浩然",
        "content": "樵牧南山近，林闾北郭赊。\n先人留素业，老圃作邻家。\n不种千株橘，惟资五色瓜。\n邵平能就我，开径剪蓬麻。",
        "dynasty": "唐",
        "collection_info": null
    },
    {
        "title": "泝江至武昌",
        "author": "孟浩然",
        "content": "家本洞湖上，岁时归思催。\n客心徒欲速，江路苦邅回。\n残冻因风解，新正度腊开。\n行看武昌柳，髣髴映楼台。",
        "dynasty": "唐",
        "collection_info": null
    },
    {
        "title": "舟中晓望",
        "author": "孟浩然",
        "content": "挂席东南望，青山水国遥。\n舳舻争利涉，来往接风潮。\n问我今何去，天台访石桥。\n坐看霞色晓，疑是赤城标。",
        "dynasty": "唐",
        "collection_info": null
    },
    {
        "title": "自洛之越",
        "author": "孟浩然",
        "content": "皇皇三十载，书劒两无成。\n山水寻吴越，风尘厌洛京。\n扁舟泛湖海，长揖谢公卿。\n且乐杯中物，谁论世上名。",
        "dynasty": "唐",
        "collection_info": null
    },
    {
        "title": "途中遇晴",
        "author": "孟浩然",
        "content": "已失巴陵雨，犹逢蜀坂泥。\n天开斜景遍，山出晚云低。\n余湿犹霑草，残流尚入溪。\n今宵有明月，乡思远悽悽。",
        "dynasty": "唐",
        "collection_info": null
    },
    {
        "title": "归至郢中",
        "author": "孟浩然",
        "content": "远游经海峤，返棹归山阿。\n日夕见乔木，乡关在伐柯。\n愁随江路尽，喜入郢门多。\n左右看桑土，依然即匪他。",
        "dynasty": "唐",
        "collection_info": null
    },
    {
        "title": "夕次蔡阳馆",
        "author": "孟浩然",
        "content": "日暮马行疾，城荒人住稀。\n听歌知近楚，投馆忽如归。\n鲁堰田畴广，章陵气色微。\n明朝拜嘉庆，须着老莱衣。",
        "dynasty": "唐",
        "collection_info": null
    },
    {
        "title": "他乡七夕",
        "author": "孟浩然",
        "content": "他乡逢七夕，旅馆益羇愁。\n不见穿鍼妇，空怀故国楼。\n绪风初减热，新月始临秋。\n谁忍窥河汉，迢迢问斗牛。",
        "dynasty": "唐",
        "collection_info": null
    },
    {
        "title": "夜泊牛渚趁薛八船不及",
        "author": "孟浩然",
        "content": "星罗牛渚夕，风退鹢舟迟。\n浦溆尝同宿，烟波忽间之。\n榜歌空裏失，船火望中疑。\n明发泛潮海，茫茫何处期。",
        "dynasty": "唐",
        "collection_info": null
    },
    {
        "title": "晓入南山",
        "author": "孟浩然",
        "content": "瘴气晓氛氲，南山復水云。\n鲲飞今始见，鸟堕旧来闻。\n地接长沙近，江从汨渚分。\n贾生曾弔屈，予亦痛斯文。",
        "dynasty": "唐",
        "collection_info": null
    },
    {
        "title": "夜渡湘水",
        "author": "孟浩然",
        "content": "客舟贪利涉，闇裏渡湘川。\n露气闻芳杜，歌声识采莲。\n榜人投岸火，渔子宿潭烟。\n行侣时相问，浔阳何处边。",
        "dynasty": "唐",
        "collection_info": null
    },
    {
        "title": "赴京途中遇雪",
        "author": "孟浩然",
        "content": "迢递秦京道，苍茫藏暮天。\n穷阴连晦朔，积雪满山川。\n落雁迷沙渚，饥乌集野田。\n客愁空伫立，不见有人烟。",
        "dynasty": "唐",
        "collection_info": null
    },
    {
        "title": "途次望乡",
        "author": "孟浩然",
        "content": "客行愁落日，乡思重相催。\n况在他山外，天寒夕鸟来。\n雪深迷郢路，云暗失阳台。\n可叹悽惶子，高歌谁为媒。",
        "dynasty": "唐",
        "collection_info": null
    },
    {
        "title": "永嘉上浦馆逢张八子容",
        "author": "孟浩然",
        "content": "逆旅相逢处，江村日暮时。\n众山遥对酒，孤屿共题诗。\n廨宇邻蛟室，人烟接岛夷。\n乡园万余里，失路一相悲。",
        "dynasty": "唐",
        "collection_info": null
    },
    {
        "title": "宿武阳即事",
        "author": "孟浩然",
        "content": "川暗夕阳尽，孤舟泊岸初。\n岭猿相呌啸，潭嶂似空虚。\n就枕灭明烛，扣舷闻夜渔。\n鸡鸣问何处，人物是秦余。",
        "dynasty": "唐",
        "collection_info": null
    },
    {
        "title": "渡扬子江",
        "author": "孟浩然",
        "content": "桂檝中流望，京江两畔明。\n林开扬子驿，山出润州城。\n海尽边阴静，江寒朔吹生。\n更闻枫叶下，淅沥度秋声。",
        "dynasty": "唐",
        "collection_info": null
    },
    {
        "title": "田家元日",
        "author": "孟浩然",
        "content": "昨夜斗回北，今朝岁起东。\n我年已强仕，无禄尚忧农。\n桑野就耕父，荷锄随牧童。\n田家占气候，共说此年丰。",
        "dynasty": "唐",
        "collection_info": null
    },
    {
        "title": "九日得新字",
        "author": "孟浩然",
        "content": "初九未成旬，重阳即此晨。\n登高闻古事，载酒访幽人。\n落帽恣欢饮，授衣同试新。\n茱萸正可佩，折取寄情亲。",
        "dynasty": "唐",
        "collection_info": null
    },
    {
        "title": "除夜乐城逢张少府",
        "author": "孟浩然",
        "content": "云海泛瓯闽，风潮泊岛滨。\n何知岁除夜，得见故乡亲。\n余是乘槎客，君为失路人。\n平生復能几，一别十余春。",
        "dynasty": "唐",
        "collection_info": null
    },
    {
        "title": "岁除夜会乐城张少府宅",
        "author": "孟浩然",
        "content": "畴昔通家好，相知无间然。\n续明催画烛，守岁接长筵。\n旧曲梅花唱，新正柏酒传。\n客行随处乐，不见度年年。",
        "dynasty": "唐",
        "collection_info": null
    },
    {
        "title": "寒夜",
        "author": "孟浩然",
        "content": "闺夕绮窗闭，佳人罢缝衣。\n理琴开宝匣，就枕卧重帏。\n夜久灯花落，熏笼香气微。\n锦衾重自暖，遮莫晓霜飞。",
        "dynasty": "唐",
        "collection_info": null
    },
    {
        "title": "赋得盈盈楼上女",
        "author": "孟浩然",
        "content": "夫壻久离别，青楼空望归。\n妆成卷帘坐，愁思懒缝衣。\n燕子家家入，杨花处处飞。\n空床难独守，谁为报金徽。",
        "dynasty": "唐",
        "collection_info": null
    },
    {
        "title": "春意",
        "author": "孟浩然",
        "content": "佳人能画眉，妆罢出帘帷。\n照水空自爱，折花将遗谁。\n春情多艳逸，春意倍相思。\n愁心极杨柳，一种乱如丝。",
        "dynasty": "唐",
        "collection_info": null
    },
    {
        "title": "闺情",
        "author": "孟浩然",
        "content": "一别隔炎凉，君衣忘短长。\n裁缝无处等，以意忖情量。\n畏瘦疑伤窄，防寒更厚装。\n半啼封裹了，知欲寄谁将。",
        "dynasty": "唐",
        "collection_info": null
    },
    {
        "title": "美人分香",
        "author": "孟浩然",
        "content": "艳色本倾城，分香更有情。\n髻鬟垂欲解，眉黛拂能轻。\n舞学平阳态，歌翻子夜声。\n春风狭斜道，含笑待逢迎。",
        "dynasty": "唐",
        "collection_info": null
    },
    {
        "title": "伤岘山云表观主",
        "author": "孟浩然",
        "content": "少小学书劒，秦吴多岁年。\n归来一登眺，陵谷尚依然。\n岂意餐霞客，溘随朝露先。\n因之问闾里，把臂几人全。",
        "dynasty": "唐",
        "collection_info": null
    },
    {
        "title": "题梧州陈司马山斋",
        "author": "孟浩然",
        "content": "南国无霜霰，连年对物华。\n青林暗换叶，红橤亦开花。\n春去无山鸟，秋来见海槎。\n流芳虽可悦，会自泣长沙。",
        "dynasty": "唐",
        "collection_info": null
    },
    {
        "title": "岁除夜有怀",
        "author": "孟浩然",
        "content": "迢递三巴路，羁危万里身。\n乱山残雪夜，孤灯异乡人。\n渐与骨肉远，转于奴仆亲。\n那堪正飘泊，来日岁华新。",
        "dynasty": "唐",
        "collection_info": null
    },
    {
        "title": "登安阳城楼",
        "author": "孟浩然",
        "content": "县城南面汉江流，江涨开成南雍州。\n才子乘春来骋望，羣公暇日坐销忧。\n楼台晚映青山郭，罗绮晴骄绿水洲。\n向夕波摇明月动，更疑神女弄珠游。",
        "dynasty": "唐",
        "collection_info": null
    },
    {
        "title": "登万岁楼",
        "author": "孟浩然",
        "content": "万岁楼头望故乡，独令乡思更茫茫。\n天寒雁度堪垂泪，日落猿啼欲断肠。\n曲引古堤临冻浦，斜分远岸近枯杨。\n今朝偶见同袍友，却喜家书寄八行。",
        "dynasty": "唐",
        "collection_info": null
    },
    {
        "title": "除夜有怀",
        "author": "孟浩然",
        "content": "五更钟漏欲相催，四气推迁往復回。\n帐裏残灯纔去熖，炉中香气尽成灰。\n渐看春逼芙蓉枕，顿觉寒销竹叶杯。\n守岁家家应未卧，相思那得梦魂来。",
        "dynasty": "唐",
        "collection_info": null
    },
    {
        "title": "春情",
        "author": "孟浩然",
        "content": "青楼晓日珠帘映，红粉春妆宝镜催。\n已厌交欢怜枕席，相将游戏绕池台。\n坐时衣带萦纤草，行即裙裾扫落梅。\n更道明朝不当作，相期共鬬管絃来。",
        "dynasty": "唐",
        "collection_info": null
    },
    {
        "title": "长安早春",
        "author": "孟浩然",
        "content": "关戍惟东井，城池起北辰。\n咸歌太平日，共乐建寅春。\n雪尽青山树，冰开黑水滨。\n草迎金埒马，花伴玉楼人。\n鸿渐看无数，莺歌听欲频。\n何当遂荣擢，归及柳条新。",
        "dynasty": "唐",
        "collection_info": null
    },
    {
        "title": "荆门上张丞相",
        "author": "孟浩然",
        "content": "共理分荆国，招贤媿不材。\n召南风更阐，丞相阁还开。\n觏止欣眉睫，沈沦拔草莱。\n坐登徐孺榻，频接李膺杯。\n始慰蝉鸣柳，俄看雪间梅。\n四时年籥尽，千里客程催。\n日下瞻归翼，沙边厌曝鳃。\n伫闻宣室召，星象列三台。",
        "dynasty": "唐",
        "collection_info": null
    },
    {
        "title": "陪张丞相登荆城楼因寄蓟州张使君及浪泊戍主刘家",
        "author": "孟浩然",
        "content": "蓟门天北畔，铜柱日南端。\n出守声弥远，投荒法未宽。\n侧身聊倚望，携手莫同欢。\n白璧无瑕玷，青松有岁寒。\n府中丞相阁，江上使君滩。\n兴尽回舟去，方知行路难。",
        "dynasty": "唐",
        "collection_info": null
    },
    {
        "title": "陪张丞相祠紫盖山途经玉泉寺",
        "author": "孟浩然",
        "content": "望秩宣王命，斋心待漏行。\n青衿列胄子，从事有参卿。\n五马寻归路，双林指化城。\n闻钟度门近，照胆玉泉清。\n皁盖依松憩，缁徒拥锡迎。\n天宫上兜率，沙界豁迷明。\n欲就终焉志，恭闻智者名。\n人随逝水没，波逐覆舟倾。\n想像若在眼，周流空復情。\n谢公还欲卧，谁与济苍生。",
        "dynasty": "唐",
        "collection_info": null
    },
    {
        "title": "陪张丞相自松滋江东泊渚宫",
        "author": "孟浩然",
        "content": "放溜下松滋，登舟命檝师。\n讵忘经济日，不惮冱寒时。\n洗帻岂独古，濯缨良在兹。\n政成人自理，机息鸟无疑。\n云物凝孤屿，江山辨四维。\n晚来风稍急，冬至日行迟。\n腊响惊云梦，渔歌激楚辞。\n渚宫何处是，川暝欲安之。",
        "dynasty": "唐",
        "collection_info": null
    },
    {
        "title": "和张判官登万山亭因赠洪府都督韩公",
        "author": "孟浩然",
        "content": "韩公是襄士，日赏城西岑。\n结构意不浅，岩潭趣转深。\n皇华一动咏，荆国几谣吟。\n旧径兰勿剪，新堤柳欲阴。\n砌傍余怪石，沙上有闲禽。\n自牧豫章郡，空瞻枫树林。\n因声寄流水，善听在知音。\n耆旧眇不接，崔徐无处寻。\n物情多贵远，贤俊岂无今。\n迟尔长江暮，澄清一洗心。",
        "dynasty": "唐",
        "collection_info": null
    },
    {
        "title": "和宋太史北楼新亭",
        "author": "孟浩然",
        "content": "返耕意未遂，日夕登城隅。\n谁道山林近，坐为符竹拘。\n丽谯非改作，轩槛是新图。\n远水自嶓冢，长云吞具区。\n愿随江燕贺，羞逐府僚趋。\n欲识狂歌者，丘园一竖儒。",
        "dynasty": "唐",
        "collection_info": null
    },
    {
        "title": "赠萧少府",
        "author": "孟浩然",
        "content": "上德如流水，安仁道若山。\n闻君秉高节，而得奉清颜。\n鸿渐昇仪羽，牛刀列下班。\n处腴能不润，居剧体常闲。\n去诈人无谄，除邪吏息姦。\n欲知清与洁，明月照澄湾。",
        "dynasty": "唐",
        "collection_info": null
    },
    {
        "title": "秦中苦雨思归赠袁左丞贺侍郎",
        "author": "孟浩然",
        "content": "苦学三十载，闭门江汉阴。\n用贤遭圣日，羇旅属秋霖。\n岂直昏垫苦，亦为权势沈。\n二毛催白髮，百镒罄黄金。\n泪忆岘山堕，愁怀湘水深。\n谢公积愤懑，庄舃空谣吟。\n跃马非吾事，狎鸥宜我心。\n寄言当路者，去矣北山岑。",
        "dynasty": "唐",
        "collection_info": null
    },
    {
        "title": "同张明府碧溪赠答",
        "author": "孟浩然",
        "content": "别业闻新制，同声和者多。\n还看碧溪答，不羡绿珠歌。\n自有阳台女，朝朝拾翠过。\n绮筵铺锦绣，妆牖闭藤萝。\n秩满休闲日，春余景气和。\n仙凫能作伴，罗袜共凌波。\n曲岛寻花药，回潭折芰荷。\n更怜斜日照，红粉艳青娥。",
        "dynasty": "唐",
        "collection_info": null
    },
    {
        "title": "久滞越中贻谢南池会稽贺少府",
        "author": "孟浩然",
        "content": "陈平无产业，尼父倦东西。\n负郭昔云翳，问津今亦迷。\n未能忘魏阙，空此滞秦稽。\n两见夏云起，再闻春鸟啼。\n怀仙梅福市，访旧若耶溪。\n圣主贤为宝，君何隐遯栖。",
        "dynasty": "唐",
        "collection_info": null
    },
    {
        "title": "送韩使君除洪州都曹",
        "author": "孟浩然",
        "content": "述职抚荆衡，分符袭宠荣。\n往来看拥传，前后赖专城。\n勿翦棠犹在，波澄水更清。\n重推江汉理，旋改豫章行。\n召父多遗爱，羊公有令名。\n衣冠列祖道，耆旧拥前旌。\n岘首晨风送，江陵夜火迎。\n无才惭孺子，千里媿同声。",
        "dynasty": "唐",
        "collection_info": null
    },
    {
        "title": "送莫甥兼诸昆弟从韩司马入西军",
        "author": "孟浩然",
        "content": "念尔习诗礼，未曾违户庭。\n平生早偏露，万里更飘零。\n坐弃三牲养，行观八阵形。\n饰装辞故里，谋策赴边庭。\n壮志吞鸿鹄，遥心伴鹡鸰。\n所从文且武，不战自应宁。",
        "dynasty": "唐",
        "collection_info": null
    },
    {
        "title": "岘山送萧员外之荆州",
        "author": "孟浩然",
        "content": "岘山江岸曲，郢水郭门前。\n自古登临处，非今独黯然。\n亭楼明落照，井邑秀通川。\n涧竹生幽兴，林风入管弦。\n再飞鹏激水，一举鹤冲天。\n伫立三荆使，看君驷马旋。",
        "dynasty": "唐",
        "collection_info": null
    },
    {
        "title": "送王昌龄之岭南",
        "author": "孟浩然",
        "content": "洞庭去远近，枫叶早惊秋。\n岘首羊公爱，长沙贾谊愁。\n土毛无缟纻，乡味有槎头。\n已抱沈痼疾，更贻魑魅忧。\n数年同笔砚，兹夕间衾裯。\n意气今何在，相思望斗牛。",
        "dynasty": "唐",
        "collection_info": null
    },
    {
        "title": "岘山送张去非游巴东",
        "author": "孟浩然",
        "content": "岘山南郭外，送别每登临。\n沙岸江村近，松门山寺深。\n一言予有赠，三峡尔将寻。\n祖席宜城酒，征途云梦林。\n蹉跎游子意，眷恋故人心。\n去矣勿淹滞，巴东猿夜吟。",
        "dynasty": "唐",
        "collection_info": null
    },
    {
        "title": "奉先张明府休沐还乡海亭宴集",
        "author": "孟浩然",
        "content": "自君理畿甸，予亦经江淮。\n万里书信断，数年云雨乖。\n归来休澣日，始得赏心谐。\n朱绂恩虽重，沧州趣每怀。\n树低新舞阁，山对旧书斋。\n何以发秋兴，阴虫鸣夜阶。",
        "dynasty": "唐",
        "collection_info": null
    },
    {
        "title": "宴张记室宅",
        "author": "孟浩然",
        "content": "甲第金张馆，门庭车骑多。\n家封汉阳郡，文会楚材过。\n曲岛浮觞酌，前山入咏歌。\n妓堂花映发，书阁柳逶迤。\n玉指调筝柱，金泥饰舞罗。\n宁知书劒者，岁月独蹉跎。",
        "dynasty": "唐",
        "collection_info": null
    },
    {
        "title": "宴崔明府宅夜观妓",
        "author": "孟浩然",
        "content": "画堂观妙妓，长夜正留宾。\n烛吐莲花艳，妆成桃李春。\n髻鬟低舞席，衫袖掩歌唇。\n汗湿偏宜粉，罗轻讵着身。\n调移筝柱促，欢会酒杯频。\n倘使曹王见，应嫌洛浦神。",
        "dynasty": "唐",
        "collection_info": null
    },
    {
        "title": "卢明府九日岘山宴袁使君张郎中崔员外",
        "author": "孟浩然",
        "content": "宇宙谁开闢，江山此郁盘。\n登临今古用，风俗岁时观。\n地理荆州分，天涯楚塞宽。\n百城今刺史，华省旧郎官。\n共美重阳节，俱怀落帽欢。\n酒邀彭泽载，琴辍武城弹。\n献寿先浮菊，寻幽或藉兰。\n烟虹铺藻翰，松竹挂衣冠。\n叔子神如在，山公兴未阑。\n传闻骑马醉，还向习池看。",
        "dynasty": "唐",
        "collection_info": null
    },
    {
        "title": "登龙兴寺阁",
        "author": "孟浩然",
        "content": "阁道乘空出，披轩远目开。\n逶迤见江势，客至屡缘回。\n兹郡何填委，遥山復几哉。\n苍苍皆草木，处处尽楼台。\n骤雨一阳散，行舟四海来。\n鸟归余兴远，周览更裴回。",
        "dynasty": "唐",
        "collection_info": null
    },
    {
        "title": "登总持寺浮图",
        "author": "孟浩然",
        "content": "半空跻宝塔，晴望尽京华。\n竹遶渭川遍，山连上苑斜。\n四门开帝宅，阡陌俯人家。\n累劫从初地，为童忆聚沙。\n一窥功德见，弥益道心加。\n坐觉诸天近，空香送落花。",
        "dynasty": "唐",
        "collection_info": null
    },
    {
        "title": "与崔二十一游镜湖寄包贺二公",
        "author": "孟浩然",
        "content": "试览镜湖物，中流到底清。\n不知鲈鱼味，但识鸥鸟情。\n帆得樵风送，春逢谷雨晴。\n将探夏禹穴，稍背越王城。\n府掾有包子，文章推贺生。\n沧浪醉后唱，因此寄同声。",
        "dynasty": "唐",
        "collection_info": null
    },
    {
        "title": "夜登孔伯昭南楼时沈太清朱昇在座",
        "author": "孟浩然",
        "content": "谁家无风月，此地有琴尊。\n山水会稽郡，诗书孔氏门。\n再来值秋杪，高阁夜无喧。\n华烛罢然蜡，清絃方奏鵾。\n沈生隐侯胤，朱子买臣孙。\n好我意不浅，登兹共话言。",
        "dynasty": "唐",
        "collection_info": null
    },
    {
        "title": "陪卢明府泛舟回作",
        "author": "孟浩然",
        "content": "百里行春返，清流逸兴多。\n鹢舟随雁泊，江火共星罗。\n已救田家旱，仍医俗化讹。\n文章推后辈，风雅激颓波。\n高岸迷陵谷，新声满棹歌。\n犹怜不才子，白首未登科。",
        "dynasty": "唐",
        "collection_info": null
    },
    {
        "title": "腊月八日于剡县石城寺礼拜",
        "author": "孟浩然",
        "content": "石壁开金像，香山倚铁围。\n下生弥勒见，回向一心归。\n竹柏禅庭古，楼台世界稀。\n夕岚增气色，余照发光辉。\n讲席邀谈柄，泉堂施浴衣。\n愿承功德水，从此濯尘机。",
        "dynasty": "唐",
        "collection_info": null
    },
    {
        "title": "同独孤使君东斋作",
        "author": "孟浩然",
        "content": "郎官旧华省，天子命分忧。\n襄土岁频旱，随车雨再流。\n云阴自南楚，河润及东周。\n廨宇宜新霁，田家贺有秋。\n竹间残照入，池上夕阳浮。\n寄谢东阳守，何如八咏楼。",
        "dynasty": "唐",
        "collection_info": null
    },
    {
        "title": "同王九题就师山房",
        "author": "孟浩然",
        "content": "晚憩支公室，故人逢右军。\n轩窗避炎暑，翰墨动新文。\n竹蔽檐前日，雨随阶下云。\n周游清荫徧，吟卧夕阳曛。\n江静棹歌歇，溪深樵语闻。\n归途未忍去，携手恋清芬。",
        "dynasty": "唐",
        "collection_info": null
    },
    {
        "title": "冬至后过吴张二子檀溪别业",
        "author": "孟浩然",
        "content": "卜筑因自然，檀溪不更穿。\n园庐二友接，水竹数家连。\n直与南山对，非关选地偏。\n草堂时偃曝，兰枻日周旋。\n外事情都远，中流性所便。\n闲垂太公钓，兴发子猷船。\n余亦幽栖者，经过窃慕焉。\n梅花残腊月，柳色半春天。\n鸟泊随阳雁，鱼藏缩项鳊。\n停杯问山简，何似习池边。",
        "dynasty": "唐",
        "collection_info": null
    },
    {
        "title": "韩大使东斋会岳上人诸学士",
        "author": "孟浩然",
        "content": "郡守虚陈榻，林间召楚材。\n山川祈雨毕，云物喜晴开。\n抗礼尊缝掖，临流揖渡杯。\n徒攀朱仲李，谁荐和羹梅。\n翰墨缘情制，高深以意裁。\n沧洲趣不远，何必问蓬莱。",
        "dynasty": "唐",
        "collection_info": null
    },
    {
        "title": "上巳日涧南园期王山人陈七诸公不至",
        "author": "孟浩然",
        "content": "摇艇候明发，花源弄晚春。\n在山怀绮季，临汉忆荀陈。\n上巳期三月，浮杯兴十旬。\n坐歌空有待，行乐恨无邻。\n日晚兰亭北，烟开曲水滨。\n浴蚕逢姹女，采艾值幽人。\n石壁堪题序，沙场好解绅。\n羣公望不至，虚掷此芳晨。",
        "dynasty": "唐",
        "collection_info": null
    },
    {
        "title": "齿坐呈山南诸隐",
        "author": "孟浩然",
        "content": "习公有遗坐，高在白云陲。\n樵子不见识，山僧赏自知。\n以余为好事，携手一来窥。\n竹露闲夜滴，松风清昼吹。\n从来抱微尚，况復感前规。\n于此无奇策，苍生奚以为。",
        "dynasty": "唐",
        "collection_info": null
    },
    {
        "title": "来阇黎新亭作",
        "author": "孟浩然",
        "content": "八解禅林秀，三明给苑才。\n地偏香界远，心净水亭开。\n傍险山查立，寻幽石径回。\n瑞花长自下，灵药岂须栽。\n碧网交红树，清泉尽绿苔。\n戏鱼闻法聚，闲鸟诵经来。\n弃象玄应悟，忘言理必该。\n静中何所得，吟咏也徒哉。",
        "dynasty": "唐",
        "collection_info": null
    },
    {
        "title": "西山寻辛谔",
        "author": "孟浩然",
        "content": "漾舟寻水便，因访故人居。\n落日清川裏，谁言独羡鱼。\n石潭窥洞彻，沙岸历纡徐。\n竹屿见垂钓，茅斋闻读书。\n款言忘景夕，清兴属凉初。\n回也一瓢饮，贤哉常晏如。",
        "dynasty": "唐",
        "collection_info": null
    },
    {
        "title": "题长安主人壁",
        "author": "孟浩然",
        "content": "久废南山田，叨陪东阁贤。\n欲随平子去，犹未献甘泉。\n枕籍琴书满，褰帷远岫连。\n我来如昨日，庭树忽鸣蝉。\n促织惊寒女，秋风感长年。\n授衣当九月，无褐竟谁怜。",
        "dynasty": "唐",
        "collection_info": null
    },
    {
        "title": "行出东山望汉川",
        "author": "孟浩然",
        "content": "异县非吾土，连山尽绿篁。\n平田出郭少，盘坂入云长。\n万壑归于汉，千峰划彼苍。\n猿声乱楚峡，人语带巴乡。\n石上攒椒树，藤间缀蜜房。\n雪余春未暖，岚解昼初阳。\n征马疲登顿，归帆爱渺茫。\n坐欣沿溜下，信宿见维桑。",
        "dynasty": "唐",
        "collection_info": null
    },
    {
        "title": "夜泊宣城界",
        "author": "孟浩然",
        "content": "西塞沿江岛，南陵问驿楼。\n湖平津济阔，风止客帆收。\n去去怀前浦，茫茫泛夕流。\n石逢罗剎碍，山泊敬亭幽。\n火识梅根冶，烟迷杨叶洲。\n离家復水宿，相伴赖沙鸥。",
        "dynasty": "唐",
        "collection_info": null
    },
    {
        "title": "下灨石",
        "author": "孟浩然",
        "content": "灨石三百里，沿洄千嶂间。\n沸声常活活，洊势亦潺潺。\n跳沫鱼龙沸，垂藤猿狖攀。\n榜人苦奔峭，而我忘险难。\n放溜情弥惬，登舻目自闲。\n暝帆何处宿，遥指落星湾。",
        "dynasty": "唐",
        "collection_info": null
    },
    {
        "title": "初年乐城馆中卧疾怀归作",
        "author": "孟浩然",
        "content": "异县天隅僻，孤帆海畔过。\n往来乡信断，留滞客情多。\n腊月闻雷震，东风感岁和。\n蛰虫惊户穴，巢鹊眄庭柯。\n徒对芳尊酒，其如伏枕何。\n归屿理舟楫，江海正无波。",
        "dynasty": "唐",
        "collection_info": null
    },
    {
        "title": "醉后赠马四",
        "author": "孟浩然",
        "content": "四海重然诺，吾尝闻白眉。\n秦城游侠客，相得半酣时。",
        "dynasty": "唐",
        "collection_info": null
    },
    {
        "title": "赠王九",
        "author": "孟浩然",
        "content": "日暮田家远，山中勿久淹。\n归人须早去，稚子望陶潜。",
        "dynasty": "唐",
        "collection_info": null
    },
    {
        "title": "登岘山亭寄晋陵张少府",
        "author": "孟浩然",
        "content": "岘首风湍急，云帆若鸟飞。\n凭轩试一问，张翰欲来归。",
        "dynasty": "唐",
        "collection_info": null
    },
    {
        "title": "送朱大入秦",
        "author": "孟浩然",
        "content": "游人武陵去，宝劒直千金。\n分手脱相赠，平生一片心。",
        "dynasty": "唐",
        "collection_info": null
    },
    {
        "title": "送友人之京",
        "author": "孟浩然",
        "content": "君登青云去，予望青山归。\n云山从此别，泪湿薜萝衣。",
        "dynasty": "唐",
        "collection_info": null
    },
    {
        "title": "送张郎中迁京",
        "author": "孟浩然",
        "content": "碧溪常共赏，朱邸忽迁荣。\n豫有相思意，闻君琴上声。",
        "dynasty": "唐",
        "collection_info": null
    },
    {
        "title": "同张将蓟门观灯",
        "author": "孟浩然",
        "content": "异俗非乡俗，新年改故年。\n蓟门看火树，疑是烛龙然。",
        "dynasty": "唐",
        "collection_info": null
    },
    {
        "title": "张郎中梅园中",
        "author": "孟浩然",
        "content": "绮席铺兰杜，珠盘折芰荷。\n故园留不住，应是恋絃歌。",
        "dynasty": "唐",
        "collection_info": null
    },
    {
        "title": "北涧泛舟",
        "author": "孟浩然",
        "content": "北涧流恆满，浮舟触处通。\n沿洄自有趣，何必五湖中。",
        "dynasty": "唐",
        "collection_info": null
    },
    {
        "title": "春晓",
        "author": "孟浩然",
        "content": "春眠不觉晓，处处闻啼鸟。\n夜来风雨声，花落知多少。",
        "dynasty": "唐",
        "collection_info": null
    },
    {
        "title": "洛中访袁拾遗不遇",
        "author": "孟浩然",
        "content": "洛阳访才子，江岭作流人。\n闻说梅花早，何如北地春。",
        "dynasty": "唐",
        "collection_info": null
    },
    {
        "title": "寻菊花潭主人不遇",
        "author": "孟浩然",
        "content": "行至菊花潭，村西日已斜。\n主人登高去，鸡犬空在家。",
        "dynasty": "唐",
        "collection_info": null
    },
    {
        "title": "檀溪寻故人",
        "author": "孟浩然",
        "content": "花伴成龙竹，池分跃马溪。\n田园人不见，疑向洞中栖。",
        "dynasty": "唐",
        "collection_info": null
    },
    {
        "title": "扬子津望京口",
        "author": "孟浩然",
        "content": "北固临京口，夷山近海滨。\n江风白浪起，愁杀渡头人。",
        "dynasty": "唐",
        "collection_info": null
    },
    {
        "title": "同储十二洛阳道中作",
        "author": "孟浩然",
        "content": "珠弹繁华子，金羁游侠人。\n酒酣白日暮，走马入红尘。",
        "dynasty": "唐",
        "collection_info": null
    },
    {
        "title": "初下浙江舟中口号",
        "author": "孟浩然",
        "content": "八月观潮罢，三江越海浔。\n回瞻魏阙路，空復子牟心。",
        "dynasty": "唐",
        "collection_info": null
    },
    {
        "title": "宿建德江",
        "author": "孟浩然",
        "content": "移舟泊烟渚，日暮客愁新。\n野旷天低树，江清月近人。",
        "dynasty": "唐",
        "collection_info": null
    },
    {
        "title": "问舟子",
        "author": "孟浩然",
        "content": "向夕问舟子，前程復几多。\n湾头正堪泊，淮裏足风波。",
        "dynasty": "唐",
        "collection_info": null
    },
    {
        "title": "戏题",
        "author": "孟浩然",
        "content": "客醉眠未起，主人呼解酲。\n已言鸡黍熟，復道瓮头清。",
        "dynasty": "唐",
        "collection_info": null
    },
    {
        "title": "凉州词 一",
        "author": "孟浩然",
        "content": "浑成紫檀金屑文，作得琵琶声入云。\n胡地迢迢三万里，那堪马上送明君。",
        "dynasty": "唐",
        "collection_info": null
    },
    {
        "title": "凉州词 二",
        "author": "孟浩然",
        "content": "异方之乐令人悲，羌笛胡笳不用吹。\n坐看今夜关山月，思杀边城游侠儿。",
        "dynasty": "唐",
        "collection_info": null
    },
    {
        "title": "送新安张少府归秦中",
        "author": "孟浩然",
        "content": "试登秦岭望秦川，遥忆青门春可怜。\n仲月送君从此去，瓜时须及邵平田。",
        "dynasty": "唐",
        "collection_info": null
    },
    {
        "title": "送杜十四之江南",
        "author": "孟浩然",
        "content": "荆吴相接水为乡，君去春江正淼茫。\n日暮征帆何处泊，天涯一望断人肠。",
        "dynasty": "唐",
        "collection_info": null
    },
    {
        "title": "渡浙江问舟中人",
        "author": "孟浩然",
        "content": "潮落江平未有风，扁舟共济与君同。\n时时引领望天末，何处青山是越中。",
        "dynasty": "唐",
        "collection_info": null
    },
    {
        "title": "初秋",
        "author": "孟浩然",
        "content": "不觉初秋夜渐长，清风习习重凄凉。\n炎炎暑退茅斋静，阶下丛莎有露光。",
        "dynasty": "唐",
        "collection_info": null
    },
    {
        "title": "过融上人兰若",
        "author": "孟浩然",
        "content": "山头禅室挂僧衣，窗外无人水鸟飞。\n黄昏半在下山路，却听泉声恋翠微。",
        "dynasty": "唐",
        "collection_info": null
    },
    {
        "title": "句",
        "author": "孟浩然",
        "content": "微云淡河汉，疎雨滴梧桐。\n逐逐怀良驭，萧萧顾乐鸣。",
        "dynasty": "唐",
        "collection_info": null
    },
    {
        "title": "相和歌辞：大堤行",
        "author": "孟浩然",
        "content": "大堤行乐处，车马相驰突。岁岁春草生，踏青二三月。\n王孙挟珠弹，游女矜罗袜。携手今莫同，江花为谁发。",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "title": "从张丞相游南纪城猎，戏赠裴迪张参军",
        "author": "孟浩然",
        "content": "从禽非吾乐，不好云梦田。岁暮登城望，偏令乡思悬。\n公卿有几几，车骑何翩翩。世禄金张贵，官曹幕府贤。\n顺时行杀气，飞刃争割鲜。十裏届宾馆，征声匝妓筵。\n高标回落日，平楚散芳烟。何意狂歌客，从公亦在旃。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "登江中孤屿，赠白云先生王迥",
        "author": "孟浩然",
        "content": "悠悠清江水，水落沙屿出。回潭石下深，绿筱岸傍密。\n鲛人潜不见，渔父歌自逸。忆与君别时，泛舟如昨日。\n夕阳开返照，中坐兴非一。南望鹿门山，归来恨如失。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "晚春卧病寄张八",
        "author": "孟浩然",
        "content": "南陌春将晚，北窗犹卧病。林园久不游，草木一何盛。\n狭径花障迷，閒庭竹扫净。翠羽戏兰苕，赪鳞动荷柄。\n念我平生好，江乡远从政。云山阻梦思，衾枕劳歌咏。\n歌咏复何为，同心恨别离。世途皆自媚，流俗寡相知。\n贾谊才空逸，安仁鬓欲丝。遥情每东注，奔晷复西驰。\n常恐填沟壑，无由振羽仪。穷通若有命，欲向论中推。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "秋登兰山寄张五",
        "author": "孟浩然",
        "content": "北山白云裏，隐者自怡悦。相望试登高，心飞逐鸟灭。\n愁因薄暮起，兴是清秋发。时见归村人，沙行渡头歇。\n天边树若荠，江畔舟如月。何当载酒来，共醉重阳节。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "入峡寄弟",
        "author": "孟浩然",
        "content": "吾昔与尔辈，读书常闭门。未尝冒湍险，岂顾垂堂言。\n自此历江湖，辛勤难具论。往来行旅弊，开凿禹功存。\n壁立千峰峻，潈流万壑奔。我来凡几宿，无夕不闻猿。\n浦上摇归恋，舟中失梦魂。泪沾明月峡，心断鹡鸰原。\n离阔星难聚，秋深露已繁。因君下南楚，书此示乡园。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "湖中旅泊，寄阎九司户防",
        "author": "孟浩然",
        "content": "桂水通百越，扁舟期晓发。荆云蔽三巴，夕望不见家。\n襄王梦行雨，才子谪长沙。长沙饶瘴疠，胡为苦留滞。\n久别思款颜，承欢怀接袂。接袂杳无由，徒增旅泊愁。\n清猿不可听，沿月下湘流。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "大堤行寄万七",
        "author": "孟浩然",
        "content": "大堤行乐处，车马相驰突。岁岁春草生，踏青二三月。\n王孙挟珠弹，游女矜罗袜。携手今莫同，江花为谁发。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "仲夏归汉南园，寄京邑耆旧",
        "author": "孟浩然",
        "content": "尝读高士传，最嘉陶征君。日耽田园趣，自谓羲皇人。\n予复何为者，栖栖徒问津。中年废丘壑，上国旅风尘。\n忠欲事明主，孝思侍老亲。归来当炎夏，耕稼不及春。\n扇枕北窗下，采芝南涧滨。因声谢同列，吾慕颍阳真。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "题云门山，寄越府包户曹、徐起居",
        "author": "孟浩然",
        "content": "我行适诸越，梦寐怀所欢。久负独往愿，今来恣游盘。\n台岭践磴石，耶溪溯林湍。舍舟入香界，登阁憩旃檀。\n晴山秦望近，春水镜湖宽。远怀伫应接，卑位徒劳安。\n白云日夕滞，沧海去来观。故国眇天末，良朋在朝端。\n迟尔同携手，何时方挂冠。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "宿扬子津，寄润州长山刘隐士",
        "author": "孟浩然",
        "content": "所思在建业，欲往大江深。日夕望京口，烟波愁我心。\n心驰茅山洞，目极枫树林。不见少微星，星霜劳夜吟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "书怀贻京邑同好",
        "author": "孟浩然",
        "content": "维先自邹鲁，家世重儒风。诗礼袭遗训，趋庭沾末躬。\n昼夜常自强，词翰颇亦工。三十既成立，嗟吁命不通。\n慈亲向羸老，喜惧在深衷。甘脆朝不足，箪瓢夕屡空。\n执鞭慕夫子，捧檄怀毛公。感激遂弹冠，安能守固穷。\n当途诉知己，投刺匪求蒙。秦楚邈离异，翻飞何日同。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "还山贻湛法师",
        "author": "孟浩然",
        "content": "幼闻无生理，常欲观此身。心迹罕兼遂，崎岖多在尘。\n晚途归旧壑，偶与支公邻。导以微妙法，结为清净因。\n烦恼业顿舍，山林情转殷。朝来问疑义，夕话得清真。\n墨妙称古绝，词华惊世人。禅房闭虚静，花药连冬春。\n平石藉琴砚，落泉洒衣巾。欲知冥灭意，朝夕海鸥驯。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "夏日南亭怀辛大",
        "author": "孟浩然",
        "content": "山光忽西落，池月渐东上。散发乘夕凉，开轩卧闲敞。\n荷风送香气，竹露滴清响。欲取鸣琴弹，恨无知音赏。\n感此怀故人，中宵劳梦想。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "秋宵月下有怀",
        "author": "孟浩然",
        "content": "秋空明月悬，光彩露沾湿。惊鹊栖未定，飞萤捲帘入。\n庭槐寒影疏，邻杵夜声急。佳期旷何许，望望空伫立。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "将适天台，留别临安李主簿",
        "author": "孟浩然",
        "content": "枳棘君尚栖，匏瓜吾岂系。念离当夏首，漂泊指炎裔。\n江海非堕游，田园失归计。定山既早发，渔浦亦宵济。\n泛泛随波澜，行行任舻枻。故林日已远，群木坐成翳。\n羽人在丹丘，吾亦从此逝。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送丁大凤进士赴举，呈张九龄",
        "author": "孟浩然",
        "content": "吾观鹪鹩赋，君负王佐才。惜无金张援，十上空归来。\n弃置乡园老，翻飞羽翼摧。故人今在位，岐路莫迟回。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送吴悦游韶阳",
        "author": "孟浩然",
        "content": "五色怜凤雏，南飞适鹧鸪。楚人不相识，何处求椅梧。\n去去日千里，茫茫天一隅。安能与斥鷃，决起但枪榆。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "适越留别谯县张主簿、申屠少府",
        "author": "孟浩然",
        "content": "朝乘汴河流，夕次谯县界。幸值西风吹，得与故人会。\n君学梅福隐，余从伯鸾迈。别后能相思，浮云在吴会。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送陈七赴西军",
        "author": "孟浩然",
        "content": "吾观非常者，碌碌在目前。君负鸿鹄志，蹉跎书剑年。\n一闻边烽动，万里忽争先。余亦赴京国，何当献凯还。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送从弟邕下第后寻会稽",
        "author": "孟浩然",
        "content": "疾风吹征帆，倏尔向空没。千里在俄顷，三江坐超忽。\n向来共欢娱，日夕成楚越。落羽更分飞，谁能不惊骨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送辛大之鄂渚不及",
        "author": "孟浩然",
        "content": "送君不相见，日暮独愁绪。江上空裴回，天边迷处所。\n郡邑经樊邓，山河入嵩汝。蒲轮去渐遥，石径徒延伫。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "江上别流人",
        "author": "孟浩然",
        "content": "以我越乡客，逢君谪居者。分飞黄鹤楼，流落苍梧野。\n驿使乘云去，征帆沿溜下。不知从此分，还袂何时把。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "宴包二融宅",
        "author": "孟浩然",
        "content": "閒居枕清洛，左右接大野。门庭无杂宾，车辙多长者。\n是时方盛夏，风物自潇洒。五日休沐归，相携竹林下。\n开襟成欢趣，对酒不能罢。烟暝栖鸟迷，余将归白社。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "与王昌龄宴王道士房",
        "author": "孟浩然",
        "content": "归来卧青山，常梦游清都。漆园有傲吏，惠好在招呼。\n书幌神仙箓，画屏山海图。酌霞复对此，宛似入蓬壶。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "襄阳公宅饮",
        "author": "孟浩然",
        "content": "窈窕夕阳佳，丰茸春色好。欲觅淹留处，无过狭斜道。\n绮席捲龙须，香杯浮玛瑙。北林积修树，南池生别岛。\n手拨金翠花，心迷玉红草。谈笑光六义，发论明三倒。\n座非陈子惊，门还魏公扫。荣辱应无间，欢娱当共保。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "寻香山湛上人",
        "author": "孟浩然",
        "content": "朝游访名山，山远在空翠。氛氲亘百里，日入行始至。\n杖策寻故人，解鞭暂停骑。石门殊豁险，篁径转森邃。\n法侣欣相逢，清谈晓不寐。平生慕真隐，累日探奇异。\n野老朝入田，山僧暮归寺。松泉多逸响，苔壁饶古意。\n谷口闻钟声，林端识香气。愿言投此山，身世两相弃。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "云门寺西六七裏，闻符公兰若最幽，与薛八同往",
        "author": "孟浩然",
        "content": "谓予独迷方，逢子亦在野。结交指松柏，问法寻兰若。\n小溪劣容舟，怪石屡惊马。所居最幽绝，所住皆静者。\n云簇兴座隅，天空落阶下。上人亦何闻，尘念都已舍。\n四禅合真如，一切是虚假。愿承甘露润，喜得惠风洒。\n依止托山门，谁能效丘也。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "宿天台桐柏观",
        "author": "孟浩然",
        "content": "海行信风帆，夕宿逗云岛。缅寻沧洲趣，近爱赤城好。\n扪萝亦践苔，辍棹恣探讨。息阴憩桐柏，采秀弄芝草。\n鹤唳清露垂，鸡鸣信潮早。愿言解缨绂，从此去烦恼。\n高步凌四明，玄踪得三老。纷吾远游意，学彼长生道。\n日夕望三山，云涛空浩浩。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "岘潭作",
        "author": "孟浩然",
        "content": "石潭傍隈隩，沙岸晓夤缘。试垂竹竿钓，果得槎头鳊。\n美人骋金错，纤手脍红鲜。因谢陆内史，莼羹何足传。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "题终南翠微寺空上人房",
        "author": "孟浩然",
        "content": "翠微终南裏，雨后宜返照。闭关久沈冥，杖策一登眺。\n遂造幽人室，始知静者妙。儒道虽异门，云林颇同调。\n两心相喜得，毕景共谈笑。暝还高窗眠，时见远山烧。\n缅怀赤城标，更忆临海峤。风泉有清音，何必苏门啸。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "初春汉中漾舟",
        "author": "孟浩然",
        "content": "羊公岘山下，神女汉皋曲。雪罢冰复开，春潭千丈绿。\n轻舟恣来往，探玩无厌足。波影摇妓钗，沙光逐人目。\n倾杯鱼鸟醉，联句莺花续。良会难再逢，日入须秉烛。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "宿业师山房，期丁大不至",
        "author": "孟浩然",
        "content": "夕阳度西岭，群壑倏已暝。松月生夜凉，风泉满清听。\n樵人归欲尽，烟鸟栖初定。之子期宿来，孤琴候萝径。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "耶溪泛舟",
        "author": "孟浩然",
        "content": "落景余清辉，轻桡弄溪渚。澄明爱水物，临泛何容与。\n白首垂钓翁，新妆浣纱女。相看似相识，脉脉不得语。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "彭蠡湖中望庐山",
        "author": "孟浩然",
        "content": "太虚生月晕，舟子知天风。挂席候明发，眇漫平湖中。\n中流见匡阜，势压九江雄。黤黕容霁色，峥嵘当晓空。\n香炉初上日，瀑布喷成虹。久欲追尚子，况兹怀远公。\n我来限于役，未暇息微躬。淮海途将半，星霜岁欲穷。\n寄言岩栖者，毕趣当来同。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "登鹿门山",
        "author": "孟浩然",
        "content": "清晓因兴来，乘流越江岘。沙禽近方识，浦树遥莫辨。\n渐至鹿门山，山明翠微浅。岩潭多屈曲，舟楫屡回转。\n昔闻庞德公，采药遂不返。金涧饵芝朮，石床卧苔藓。\n纷吾感耆旧，结揽事攀践。隐迹今尚存，高风邈已远。\n白云何时去，丹桂空偃蹇。探讨意未穷，回艇夕阳晚。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "游明禅师西山兰若",
        "author": "孟浩然",
        "content": "西山多奇状，秀出倚前楹。停午收彩翠，夕阳照分明。\n吾师住其下，禅坐证无生。结庐就嵌窟，剪苕通往行。\n谈空对樵叟，授法与山精。日暮方辞去，田园归冶城。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "登望楚山最高顶",
        "author": "孟浩然",
        "content": "山水观形胜，襄阳美会稽。最高唯望楚，曾未一攀跻。\n石壁疑削成，众山比全低。晴明试登陟，目极无端倪。\n云梦掌中小，武陵花处迷。暝还归骑下，萝月映深溪。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "疾愈过龙泉寺精舍，呈易、业二公",
        "author": "孟浩然",
        "content": "停午闻山钟，起行散愁疾。寻林采芝去，转谷松翠密。\n傍见精舍开，长廊饭僧毕。石渠流雪水，金子耀霜橘。\n竹房思旧游，过憩终永日。入洞窥石髓，傍崖采蜂蜜。\n日暮辞远公，虎溪相送出。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "万山潭作",
        "author": "孟浩然",
        "content": "垂钓坐盘石，水清心亦闲。鱼行潭树下，猿挂岛藤间。\n游女昔解佩，传闻于此山。求之不可得，沿月棹歌还。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "与黄侍御北津泛舟",
        "author": "孟浩然",
        "content": "津无蛟龙患，日夕常安流。本欲避骢马，何如同鹢舟。\n岂伊今日幸，曾是昔年游。莫奏琴中鹤，且随波上鸥。\n堤缘九裏郭，山面百城楼。自顾躬耕者，才非管乐俦。\n闻君荐草泽，从此泛沧洲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "洗然弟竹亭",
        "author": "孟浩然",
        "content": "吾与二三子，平生结交深。俱怀鸿鹄志，昔有鹡鸰心。\n逸气假毫翰，清风在竹林。达是酒中趣，琴上偶然音。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "山中逢道士云公",
        "author": "孟浩然",
        "content": "春余草木繁，耕种满田园。酌酒聊自劝，农夫安与言。\n忽闻荆山子，时出桃花源。采樵过北谷，卖药来西村。\n村烟日云夕，榛路有归客。杖策前相逢，依然是畴昔。\n邂逅欢觏止，殷勤叙离隔。谓予搏扶桑，轻举振六翮。\n奈何偶昌运，独见遗草泽。既笑接舆狂，仍怜孔丘厄。\n物情趋势利，吾道贵闲寂。偃息西山下，门庭罕人迹。\n何时还清溪，从尔炼丹液。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "越中逢天台太乙子",
        "author": "孟浩然",
        "content": "仙穴逢羽人，停舻向前拜。问余涉风水，何处远行迈。\n登陆寻天台，顺流下吴会。兹山夙所尚，安得问灵怪。\n上逼青天高，俯临沧海大。鸡鸣见日出，常觌仙人旆。\n往来赤城中，逍遥白云外。莓苔异人间，瀑布当空界。\n福庭长自然，华顶旧称最。永此从之游，何当济所届。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "家园卧疾，毕太祝曜见寻",
        "author": "孟浩然",
        "content": "伏枕旧游旷，笙簧劳梦思。平生重交结，迨此令人疑。\n冰室无暖气，炎云空赫曦。隙驹不暂驻，日听凉蝉悲。\n壮图哀未立，斑白恨吾衰。夫子自南楚，缅怀嵩汝期。\n顾予衡茅下，兼致禀物资。脱分趋庭礼，殷勤伐木诗。\n脱君车前鞅，设我园中葵。斗酒须寒兴，明朝难重持。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "白云先生王迥见访",
        "author": "孟浩然",
        "content": "闲归日无事，云卧昼不起。有客款柴扉，自云巢居子。\n居闲好芝朮，采药来城市。家在鹿门山，常游涧泽水。\n手持白羽扇，脚步青芒履。闻道鹤书征，临流还洗耳。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "田园作",
        "author": "孟浩然",
        "content": "弊庐隔尘喧，惟先养恬素。卜邻近三径，植果盈千树。\n粤余任推迁，三十犹未遇。书剑时将晚，丘园日已暮。\n晨兴自多怀，昼坐常寡悟。冲天羡鸿鹄，争食羞鸡鹜。\n望断金马门，劳歌采樵路。乡曲无知己，朝端乏亲故。\n谁能为扬雄，一荐甘泉赋。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "采樵作",
        "author": "孟浩然",
        "content": "采樵人深山，山深树重迭。桥崩卧槎拥，路险垂藤接。\n日落伴将稀，山风拂萝衣。长歌负轻策，平野望烟归。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "自浔阳泛舟经明海",
        "author": "孟浩然",
        "content": "大江分九流，淼淼成水乡。舟子乘利涉，往来至浔阳。\n因之泛五湖，流浪经三湘。观涛壮枚发，吊屈痛沉湘。\n魏阙心恒在，金门诏不忘。遥怜上林雁，冰泮也回翔。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "早发渔浦潭",
        "author": "孟浩然",
        "content": "东旭早光芒，渚禽已惊聒。卧闻渔浦口，桡声暗相拨。\n日出气象分，始知江湖阔。美人常晏起，照影弄流沫。\n饮水畏惊猿，祭鱼时见獭。舟行自无闷，况值晴景豁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "经七裏滩",
        "author": "孟浩然",
        "content": "予奉垂堂诫，千金非所轻。为多山水乐，频作泛舟行。\n五岳追向子，三湘吊屈平。湖经洞庭阔，江入新安清。\n复闻严陵濑，乃在兹湍路。迭障数百里，沿洄非一趣。\n彩翠相氛氲，别流乱奔注。钓矶平可坐，苔磴滑难步。\n猿饮石下潭，鸟还日边树。观奇恨来晚，倚棹惜将暮。\n挥手弄潺湲，从兹洗尘虑。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "岁暮海上作",
        "author": "孟浩然",
        "content": "仲尼既云殁，余亦浮于海。昏见斗柄回，方知岁星改。\n虚舟任所适，垂钓非有待。为问乘槎人，沧洲复谁在。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "南归阻雪",
        "author": "孟浩然",
        "content": "我行滞宛许，日夕望京豫。旷野莽茫茫，乡山在何处。\n孤烟村际起，归雁天边去。积雪覆平皋，饥鹰捉寒兔。\n少年弄文墨，属意在章句。十上耻还家，裴回守归路。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "听郑五愔弹琴",
        "author": "孟浩然",
        "content": "阮籍推名饮，清风满竹林。半酣下衫袖，拂拭龙唇琴。\n一杯弹一曲，不觉夕阳沉。予意在山水，闻之谐夙心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "同张明府清镜叹",
        "author": "孟浩然",
        "content": "妾有盘龙镜，清光常昼发。自从生尘埃，有若雾中月。\n愁来试取照，坐叹生白髮。寄语边塞人，如何久离别。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "庭橘",
        "author": "孟浩然",
        "content": "明发览群物，万木何阴森。凝霜渐渐水，庭橘似悬金。\n女伴争攀摘，摘窥碍叶深。并生怜共蒂，相示感同心。\n骨刺红罗被，香黏翠羽簪。擎来玉盘裏，全胜在幽林。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "早梅",
        "author": "孟浩然",
        "content": "园中有早梅，年例犯寒开。少妇曾攀折，将归插镜台。\n犹言看不足，更欲剪刀裁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "清明即事",
        "author": "孟浩然",
        "content": "帝裏重清明，人心自愁思。车声上路合，柳色东城翠。\n花落草齐生，莺飞蝶双戏。空堂坐相忆，酌茗聊代醉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "和卢明府送郑十三还京兼寄之什",
        "author": "孟浩然",
        "content": "昔时风景登临地，今日衣冠送别筵。醉坐自倾彭泽酒，\n寄语朝廷当世人，何时重见长安道。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "高阳池送朱二",
        "author": "孟浩然",
        "content": "当昔襄阳雄盛时，山公常醉习家池。池边钓女日相随，\n一朝物变人亦非，四面荒凉人径稀。意气豪华何处在，\n征马分飞日渐斜，见此空为人所嗟。殷勤为访桃源路，",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "鹦鹉洲送王九之江左",
        "author": "孟浩然",
        "content": "昔登江上黄鹤楼，遥爱江中鹦鹉洲。洲势逶迤绕碧流，\n舟人牵锦缆，浣女结罗裳。月明全见芦花白，",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "送王七尉松滋，得阳台云",
        "author": "孟浩然",
        "content": "君不见巫山神女作行云，霏红沓翠晓氛氲。\n婵娟流入楚王梦，倏忽还随零雨分。空中飞去复飞来，",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "夜归鹿门山歌",
        "author": "孟浩然",
        "content": "山寺钟鸣昼已昏，渔梁渡头争渡喧。人随沙路向江村，\n岩扉松径长寂寥，惟有幽人夜来去。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "长乐宫",
        "author": "孟浩然",
        "content": "秦城旧来称窈窕，汉家更衣应不少。红粉邀君在何处，\n欢娱此事今寂寞，惟有年年陵树哀。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "示孟郊",
        "author": "孟浩然",
        "content": "蔓草蔽极野，兰芝结孤根。众音何其繁，伯牙独不喧。\n当时高深意，举世无能分。钟期一见知，山水千秋闻。\n尔其保静节，薄俗徒云云。",
        "dynasty": "唐",
        "collection_info": {
            "collection": "御定全唐诗",
            "volume": "卷一百五十九"
        }
    },
    {
        "title": "和张丞相春朝对雪",
        "author": "孟浩然",
        "content": "迎气当春至，承恩喜雪来。润从河汉下，花逼艳阳开。\n不睹丰年瑞，焉知燮理才。撒盐如可拟，愿糁和羹梅。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "和张明府登鹿门作",
        "author": "孟浩然",
        "content": "忽示登高作，能宽旅寓情。弦歌既多暇，山水思微清。\n草得风光动，虹因雨气成。谬承巴里和，非敢应同声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "和张二自穰县还途中遇雪",
        "author": "孟浩然",
        "content": "风吹沙海雪，渐作柳园春。宛转随香骑，轻盈伴玉人。\n歌疑郢中客，态比洛川神。今日南归楚，双飞似入秦。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "和贾主簿弁九日登岘山",
        "author": "孟浩然",
        "content": "楚万重阳日，群公赏宴来。共乘休沐暇，同醉菊花杯。\n逸思高秋发，欢情落景催。国人咸寡和，遥愧洛阳才。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "望洞庭湖，赠张丞相",
        "author": "孟浩然",
        "content": "八月湖水平，涵虚混太清。气蒸云梦泽，波撼岳阳城。\n欲济无舟楫，端居耻圣明。坐观垂钓者，空有羡鱼情。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "赠道士参寥",
        "author": "孟浩然",
        "content": "蜀琴久不弄，玉匣细尘生。丝脆弦将断，金徽色尚荣。\n知音徒自惜，聋俗本相轻。不遇钟期听，谁知鸾凤声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "京还赠张维",
        "author": "孟浩然",
        "content": "拂衣何处去，高枕南山南。欲徇五斗禄，其如七不堪。\n早朝非晚起，束带异抽簪。因向智者说，游鱼思旧潭。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题李十四庄，兼赠綦毋校书",
        "author": "孟浩然",
        "content": "闻君息阴地，东郭柳林间。左右瀍涧水，门庭缑氏山。\n抱琴来取醉，垂钓坐乘闲。归客莫相待，寻源殊未还。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "九日龙沙作，寄刘大昚虚",
        "author": "孟浩然",
        "content": "龙沙豫章北，九日挂帆过。风俗因时见，湖山发兴多。\n客中谁送酒，棹裏自成歌。歌竟乘流去，滔滔任夕波。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寄赵正字",
        "author": "孟浩然",
        "content": "正字芸香阁，幽人竹素园。经过宛如昨，归卧寂无喧。\n高鸟能择木，羝羊漫触藩。物情今已见，从此愿忘言。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "洞庭湖寄阎九",
        "author": "孟浩然",
        "content": "洞庭秋正阔，余欲泛归船。莫辨荆吴地，唯余水共天。\n渺弥江树没，合沓海潮连。迟尔为舟楫，相将济巨川。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "秦中感秋，寄远上人",
        "author": "孟浩然",
        "content": "一丘常欲卧，三径苦无资。北土非吾愿，东林怀我师。\n黄金然桂尽，壮志逐年衰。日夕凉风至，闻蝉但益悲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宿永嘉江，寄山阴崔少府国辅",
        "author": "孟浩然",
        "content": "我行穷水国，君使入京华。相去日千里，孤帆天一涯。\n卧闻海潮至，起视江月斜。借问同舟客，何时到永嘉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "上巳洛中寄王九迥",
        "author": "孟浩然",
        "content": "卜洛成周地，浮杯上巳筵。斗鸡寒食下，走马射堂前。\n垂柳金堤合，平沙翠幕连。不知王逸少，何处会群贤。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "闻裴侍御朏自襄州司户除豫州司户，因以投寄",
        "author": "孟浩然",
        "content": "故人荆府掾，尚有柏台威。移职自樊衍，芳声闻帝畿。\n昔余卧林巷，载酒过柴扉。松菊无时赏，乡园欲懒归。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "江上寄山阴崔少府国辅",
        "author": "孟浩然",
        "content": "春堤杨柳发，忆与故人期。草木本无意，荣枯自有时。\n山阴定远近，江上日相思。不及兰亭会，空吟祓禊诗。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夜泊庐江，闻故人在东寺，以诗寄之",
        "author": "孟浩然",
        "content": "江路经庐阜，松门入虎溪。闻君寻寂乐，清夜宿招提。\n石镜山精怯，禅枝怖鸽栖。一灯如悟道，为照客心迷。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宿桐庐江，寄广陵旧游",
        "author": "孟浩然",
        "content": "山暝闻猿愁，沧江急夜流。风鸣两岸叶，月照一孤舟。\n建德非吾土，维扬忆旧游。还将两行泪，遥寄海西头。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "南还舟中寄袁太祝",
        "author": "孟浩然",
        "content": "沿溯非便习，风波厌苦辛。忽闻迁谷鸟，来报五陵春。\n岭北回征帆，巴东问故人。桃源何处是，游子正迷津。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "东陂遇雨，率尔贻谢南池",
        "author": "孟浩然",
        "content": "田家春事起，丁壮就东陂。殷殷雷声作，森森雨足垂。\n海虹晴始见，河柳润初移。予意在耕凿，因君问土宜。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "行至汝坟寄卢征君",
        "author": "孟浩然",
        "content": "行乏憩予驾，依然见汝坟。洛川方罢雪，嵩嶂有残云。\n曳曳半空裏，明明五色分。聊题一时兴，因寄卢征君。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寄天台道士",
        "author": "孟浩然",
        "content": "海上求仙客，三山望几时。焚香宿华顶，裛露采灵芝。\n屡蹑莓苔滑，将寻汗漫期。倘因松子去，长与世人辞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "唐城馆中早发，寄杨使君",
        "author": "孟浩然",
        "content": "犯霜驱晓驾，数裏见唐城。旅馆归心逼，荒村客思盈。\n访人留后信，策蹇赴前程。欲识离魂断，长空听雁声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "涧南即事，贻皎上人",
        "author": "孟浩然",
        "content": "弊庐在郭外，素产惟田园。左右林野旷，不闻朝市喧。\n钓竿垂北涧，樵唱入南轩。书取幽栖事，将寻静者论。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "重酬李少府见赠",
        "author": "孟浩然",
        "content": "养疾衡檐下，由来浩气真。五行将禁火，十步任寻春。\n致敬惟桑梓，邀欢即主人。回看后凋色，青翠有松筠。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "九日怀襄阳",
        "author": "孟浩然",
        "content": "去国似如昨，倏然经杪秋。岘山不可见，风景令人愁。\n谁采篱下菊，应闲池上楼。宜城多美酒，归与葛强游。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "初出关旅亭夜坐，怀王大校书",
        "author": "孟浩然",
        "content": "向夕槐烟起，葱茏池馆曛。客中无偶坐，关外惜离群。\n烛至萤光灭，荷枯雨滴闻。永怀芸阁友，寂寞滞扬云。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "人日登南阳驿门亭子，怀汉川诸友",
        "author": "孟浩然",
        "content": "朝来登陟处，不似艳阳时。异县殊风物，羁怀多所思。\n剪花惊岁早，看柳讶春迟。未有南飞雁，裁书欲寄谁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "早寒江上有怀",
        "author": "孟浩然",
        "content": "木落雁南度，北风江上寒。我家襄水上，遥隔楚云端。\n乡泪客中尽，孤帆天际看。迷津欲有问，平海夕漫漫。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "闲园怀苏子",
        "author": "孟浩然",
        "content": "林园虽少事，幽独自多违。向夕开帘坐，庭阴落景微。\n鸟过烟树宿，萤傍水轩飞。感念同怀子，京华去不归。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同卢明府饯张郎中除义王府司马，海园作",
        "author": "孟浩然",
        "content": "上国山河列，贤王邸第开。故人分职去，潘令宠行来。\n冠盖趋梁苑，江湘失楚材。豫愁轩骑动，宾客散池台。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送张子容进士赴举",
        "author": "孟浩然",
        "content": "夕曛山照灭，送客出柴门。惆怅野中别，殷勤岐路言。\n茂林予偃息，乔木尔飞翻。无使谷风诮，须令友道存。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送张参明经举，兼向泾州觐省",
        "author": "孟浩然",
        "content": "十五彩衣年，承欢慈母前。孝廉因岁贡，怀橘向秦川。\n四座推文举，中郎许仲宣。泛舟江上别，谁不仰神仙。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送张祥之房陵",
        "author": "孟浩然",
        "content": "我家南渡头，惯习野人舟。日夕弄清浅，林湍逆上流。\n山河据形胜，天地生豪酋。君意在利往，知音期自投。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送吴宣从事",
        "author": "孟浩然",
        "content": "才有幕中士，宁无塞上勋。汉兵将灭虏，王粲始从军。\n旌旆边庭去，山川地脉分。平生一匕首，感激赠夫君。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送桓子之郢成礼",
        "author": "孟浩然",
        "content": "闻君驰彩骑，躞蹀指南荆。为结潘杨好，言过鄢郢城。\n摽梅诗有赠，羔雁礼将行。今夜神仙女，应来感梦情。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "留别王侍御维",
        "author": "孟浩然",
        "content": "寂寂竟何待，朝朝空自归。欲寻芳草去，惜与故人违。\n当路谁相假，知音世所稀。只应守索寞，还掩故园扉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "早春润州送从弟还乡",
        "author": "孟浩然",
        "content": "兄弟游吴国，庭闱恋楚关。已多新岁感，更饯白眉还。\n归泛西江水，离筵北固山。乡园欲有赠，梅柳着先攀。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岘山饯房管、崔宗之",
        "author": "孟浩然",
        "content": "贵贱平生隔，轩车是日来。青阳一觏止，云路豁然开。\n祖道衣冠列，分亭驿骑催。方期九日聚，还待二星回。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送谢录事之越",
        "author": "孟浩然",
        "content": "清旦江天迥，凉风西北吹。白云向吴会，征帆亦相随。\n想到耶溪日，应探禹穴奇。仙书倘相示，予在此山陲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "洛中送奚三还扬州",
        "author": "孟浩然",
        "content": "水国无边际，舟行共使风。羡君从此去，朝夕见乡中。\n予亦离家久，南归恨不同。音书若有问，江上会相逢。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送告八从军",
        "author": "孟浩然",
        "content": "男儿一片气，何必五车书。好勇方过我，多才便起予。\n运筹将入幕，养拙就閒居。正待功名遂，从君继两疏。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送元公之鄂渚，寻观主张骖鸾",
        "author": "孟浩然",
        "content": "桃花春水涨，之子忽乘流。岘首辞蛟浦，江中问鹤楼。\n赠君青竹杖，送尔白苹洲。应是神仙子，相期汗漫游。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送王五昆季省觐",
        "author": "孟浩然",
        "content": "公子恋庭闱，劳歌涉海涯。水乘舟楫去，亲望老莱归。\n斜日催乌鸟，清江照彩衣。平生急难意，遥仰鹡鸰飞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送崔遏",
        "author": "孟浩然",
        "content": "片玉来夸楚，治中作主人。江山增润色，词赋动阳春。\n别馆当虚敞，离情任吐伸。因声两京旧，谁念卧漳滨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送卢少府使入秦",
        "author": "孟浩然",
        "content": "楚关望秦国，相去千里余。州县勤王事，山河转使车。\n祖筵江上列，离恨别前书。愿及芳年赏，娇莺二月初。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送袁十岭南寻弟",
        "author": "孟浩然",
        "content": "早闻牛渚咏，今见鹡鸰心。羽翼嗟零落，悲鸣别故林。\n苍梧白云远，烟水洞庭深。万里独飞去，南风迟尔音。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "永嘉别张子容",
        "author": "孟浩然",
        "content": "旧国余归楚，新年子北征。挂帆愁海路，分手恋朋情。\n日夕故园意，汀洲春草生。何时一杯酒，重与季鹰倾。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "东京留别诸公",
        "author": "孟浩然",
        "content": "吾道昧所适，驱车还向东。主人开旧馆，留客醉新丰。\n树绕温泉绿，尘遮晚日红。拂衣从此去，高步蹑华嵩。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送袁太祝尉豫章",
        "author": "孟浩然",
        "content": "何幸遇休明，观光来上京。相逢武陵客，独送豫章行。\n随牒牵黄绶，离群会墨卿。江南佳丽地，山水旧难名。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "都下送辛大之鄂",
        "author": "孟浩然",
        "content": "南国辛居士，言归旧竹林。未逢调鼎用，徒有济川心。\n予亦忘机者，田园在汉阴。因君故乡去，遥寄式微吟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送席大",
        "author": "孟浩然",
        "content": "惜尔怀其宝，迷邦倦客游。江山历全楚，河洛越成周。\n道路疲千里，乡园老一丘。知君命不偶，同病亦同忧。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送贾升主簿之荆府",
        "author": "孟浩然",
        "content": "奉使推能者，勤王不暂闲。观风随按察，乘骑度荆关。\n送别登何处，开筵旧岘山。征轩明日远，空望郢门间。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送王大校书",
        "author": "孟浩然",
        "content": "导漾自嶓冢，东流为汉川。维桑君有意，解缆我开筵。\n云雨从兹别，林端意渺然。尺书能不吝，时望鲤鱼传。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "游江西留别富阳裴、刘二少府",
        "author": "孟浩然",
        "content": "西上游江西，临流恨解携。千山迭成嶂，万水泻为溪。\n石浅流难溯，藤长险易跻。谁怜问津者，岁晏此中迷。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "广陵别薛八",
        "author": "孟浩然",
        "content": "士有不得志，栖栖吴楚间。广陵相遇罢，彭蠡泛舟还。\n樯出江中树，波连海上山。风帆明日远，何处更追攀。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送洗然弟进士举",
        "author": "孟浩然",
        "content": "献策金门去，承欢彩服违。以吾一日长，念尔聚星稀。\n昏定须温席，寒多未授衣。桂枝如已擢，早逐雁南飞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "崔明府宅夜观妓",
        "author": "孟浩然",
        "content": "白日既云暮，朱颜亦已酡。画堂初点烛，金幌半垂罗。\n长袖平阳曲，新声子夜歌。从来惯留客，兹夕为谁多。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同卢明府早秋宴张郎中海亭",
        "author": "孟浩然",
        "content": "侧听弦歌宰，文书游夏徒。故园欣赏竹，为邑幸来苏。\n华省曾联事，仙舟复与俱。欲知临泛久，荷露渐成珠。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "卢明府早秋宴张郎中海园即事，得秋字",
        "author": "孟浩然",
        "content": "邑有弦歌宰，翔鸾狎野鸥。眷言华省旧，暂拂海池游。\n郁岛藏深竹，前溪对舞楼。更闻书即事，云物是清秋。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宴荣二山池",
        "author": "孟浩然",
        "content": "甲第开金穴，荣期乐自多。枥嘶支遁马，池养右军鹅。\n竹引携琴入，花邀载酒过。山公来取醉，时唱接z5歌。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夏日与崔二十一同集卫明府宅",
        "author": "孟浩然",
        "content": "言避一时暑，池亭五月开。喜逢金马客，同饮玉人杯。\n舞鹤乘轩至，游鱼拥钓来。座中殊未起，箫管莫相催。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "清明日宴梅道士房",
        "author": "孟浩然",
        "content": "林卧愁春尽，开轩览物华。忽逢青鸟使，邀入赤松家。\n丹灶初开火，仙桃正落花。童颜若可驻，何惜醉流霞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寒夜张明府宅宴",
        "author": "孟浩然",
        "content": "瑞雪初盈尺，寒宵始半更。列筵邀酒伴，刻烛限诗成。\n香炭金炉暖，娇弦玉指清。醉来方欲卧，不觉晓鸡鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宴张别驾新斋",
        "author": "孟浩然",
        "content": "世业传珪组，江城佐股肱。高斋征学问，虚薄滥先登。\n讲论陪诸子，文章得旧朋。士元多赏激，衰病恨无能。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与诸子登岘山",
        "author": "孟浩然",
        "content": "人事有代谢，往来成古今。江山留胜迹，我辈复登临。\n水落鱼梁浅，天寒梦泽深。羊公碑字在，读罢泪沾襟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与杭州薛司户登樟亭楼作",
        "author": "孟浩然",
        "content": "水楼一登眺，半出青林高。帟幕英僚敞，芳筵下客叨。\n山藏伯禹穴，城压伍胥涛。今日观溟涨，垂纶学钓鳌。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻天台山",
        "author": "孟浩然",
        "content": "吾友太乙子，餐霞卧赤城。欲寻华顶去，不惮恶溪名。\n歇马凭云宿，扬帆截海行。高高翠微裏，遥见石樑横。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同曹三御史行泛湖归越",
        "author": "孟浩然",
        "content": "秋入诗人意，巴歌和者稀。泛湖同逸旅，吟会是思归。\n白简徒推荐，沧洲已拂衣。杳冥云外去，谁不羡鸿飞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "晚泊浔阳望庐山",
        "author": "孟浩然",
        "content": "挂席几千里，名山都未逢。泊舟浔阳郭，始见香炉峰。\n尝读远公传，永怀尘外踪。东林精舍近，日暮但闻钟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪张丞相登嵩阳楼",
        "author": "孟浩然",
        "content": "独步人何在，嵩阳有故楼。岁寒问耆旧，行县拥诸侯。\n林莽北弥望，沮漳东会流。客中遇知己，无复越乡忧。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "武陵泛舟",
        "author": "孟浩然",
        "content": "武陵川路狭，前棹入花林。莫测幽源裏，仙家信几深。\n水回青嶂合，云度绿溪阴。坐听闲猿啸，弥清尘外心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与颜钱塘登障楼望潮作",
        "author": "孟浩然",
        "content": "百里闻雷震，鸣弦暂辍弹。府中连骑出，江上待潮观。\n照日秋云迥，浮天渤澥宽。惊涛来似雪，一坐凛生寒。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "姚开府山池",
        "author": "孟浩然",
        "content": "主人新邸第，相国旧池台。馆是招贤辟，楼因教舞开。\n轩车人已散，箫管凤初来。今日龙门下，谁知文举才。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夏日浮舟过陈大水亭",
        "author": "孟浩然",
        "content": "水亭凉气多，闲棹晚来过。涧影见松竹，潭香闻芰荷。\n野童扶醉舞，山鸟助酣歌。幽赏未云遍，烟光奈夕何。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与白明府游江",
        "author": "孟浩然",
        "content": "故人来自远，邑宰复初临。执手恨为别，同舟无异心。\n沿洄洲渚趣，演漾弦歌音。谁识躬耕者，年年梁甫吟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "游凤林寺西岭",
        "author": "孟浩然",
        "content": "共喜年华好，来游水石间。烟容开远树，春色满幽山。\n壶酒朋情洽，琴歌野兴闲。莫愁归路暝，招月伴人还。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "秋日陪李侍御渡松滋江",
        "author": "孟浩然",
        "content": "南纪西江阔，皇华御史雄。截流宁假楫，挂席自生风。\n僚寀争攀鹢，鱼龙亦避骢。坐听白雪唱，翻入棹歌中。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪独孤使君同与萧员外证登万山亭",
        "author": "孟浩然",
        "content": "万山青嶂曲，千骑使君游。神女鸣环佩，仙郎接献酬。\n遍观云梦野，自爱江城楼。何必东南守，空传沈隐侯。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "秋登张明府海亭",
        "author": "孟浩然",
        "content": "海亭秋日望，委曲见江山。染翰聊题壁，倾壶一解颜。\n歌逢彭泽令，归赏故园间。予亦将琴史，栖迟共取闲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "临涣裴明府席遇张十一、房六",
        "author": "孟浩然",
        "content": "河县柳林边，河桥晚泊船。文叨才子会，官喜故人连。\n笑语同今夕，轻肥异往年。晨风理归棹，吴楚各依然。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "梅道士水亭",
        "author": "孟浩然",
        "content": "傲吏非凡吏，名流即道流。隐居不可见，高论莫能酬。\n水接仙源近，山藏鬼谷幽。再来迷处所，花下问渔舟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "游景空寺兰若",
        "author": "孟浩然",
        "content": "龙象经行处，山腰度石关。屡迷青嶂合，时爱绿萝闲。\n宴息花林下，高谈竹屿间。寥寥隔尘事，疑是入鸡山。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪李侍御访聪上人禅居",
        "author": "孟浩然",
        "content": "欣逢柏台友，共谒聪公禅。石室无人到，绳床见虎眠。\n阴崖常抱雪，枯涧为生泉。出处虽云异，同欢在法筵。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "游精思观回，王白云在后",
        "author": "孟浩然",
        "content": "出谷未停午，到家日已曛。回瞻下山路，但见牛羊群。\n樵子暗相失，草虫寒不闻。衡门犹未掩，伫立望夫君。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夏日辨玉法师茅斋",
        "author": "孟浩然",
        "content": "夏日茅斋裏，无风坐亦凉。竹林深笋穊，藤架引梢长。\n燕觅巢窠处，蜂来造蜜房。物华皆可玩，花蕊四时芳。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与张折冲游耆阇寺",
        "author": "孟浩然",
        "content": "释子弥天秀，将军武库才。横行塞北尽，独步汉南来。\n贝叶传金口，山楼作赋开。因君振嘉藻，江楚气雄哉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "游精思，题观主山房",
        "author": "孟浩然",
        "content": "误入桃源裏，初怜竹径深。方知仙子宅，未有世人寻。\n舞鹤过闲砌，飞猿啸密林。渐通玄妙理，深得坐忘心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宿立公房",
        "author": "孟浩然",
        "content": "支遁初求道，深公笑买山。何如石岩趣，自入户庭间。\n苔涧春泉满，萝轩夜月闲。能令许玄度，吟卧不知还。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻陈逸人故居",
        "author": "孟浩然",
        "content": "人事一朝尽，荒芜三径休。始闻漳浦卧，奄作岱宗游。\n池水犹含墨，风云已落秋。今宵泉壑裏，何处觅藏舟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻梅道士",
        "author": "孟浩然",
        "content": "彭泽先生柳，山阴道士鹅。我来从所好，停策汉阴多。\n重以观鱼乐，因之鼓枻歌。崔徐迹未朽，千载揖清波。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪姚使君题惠上人房",
        "author": "孟浩然",
        "content": "带雪梅初暖，含烟柳尚青。来窥童子偈，得听法王经。\n会理知无我，观空厌有形。迷心应觉悟，客思未遑宁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "晚春题远上人南亭",
        "author": "孟浩然",
        "content": "给园支遁隐，虚寂养身和。春晚群木秀，间关黄鸟歌。\n林栖居士竹，池养右军鹅。炎月北窗下，清风期再过。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题大禹寺义公禅房",
        "author": "孟浩然",
        "content": "义公习禅处，结构依空林。户外一峰秀，阶前群壑深。\n夕阳连雨足，空翠落庭阴。看取莲花净，应知不染心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻白鹤岩张子容隐居",
        "author": "孟浩然",
        "content": "白鹤青岩半，幽人有隐居。阶庭空水石，林壑罢樵渔。\n岁月青松老，风霜苦竹疏。睹兹怀旧业，回策返吾庐。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题融公兰若",
        "author": "孟浩然",
        "content": "精舍买金开，流泉绕砌回。芰荷熏讲席，松柏映香台。\n法雨晴飞去，天花昼下来。谈玄殊未已，归骑夕阳催。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "过景空寺故融公兰若",
        "author": "孟浩然",
        "content": "池上青莲宇，林间白马泉。故人成异物，过客独潸然。\n既礼新松塔，还寻旧石筵。平生竹如意，犹挂草堂前。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题张野人园庐",
        "author": "孟浩然",
        "content": "与君园庐并，微尚颇亦同。耕钓方自逸，壶觞趣不空。\n门无俗士驾，人有上皇风。何处先贤传，惟称庞德公。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "李少府与杨九再来",
        "author": "孟浩然",
        "content": "弱岁早登龙，今来喜再逢。如何春月柳，犹忆岁寒松。\n烟火临寒食，笙歌达曙钟。喧喧斗鸡道，行乐羡朋从。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻张五回夜园作",
        "author": "孟浩然",
        "content": "闻就庞公隐，移居近洞湖。兴来林是竹，归卧谷名愚。\n挂席樵风便，开轩琴月孤。岁寒何用赏，霜落故园芜。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "裴司士、员司户见寻",
        "author": "孟浩然",
        "content": "府僚能枉驾，家酝复新开。落日池上酌，清风松下来。\n厨人具鸡黍，稚子摘杨梅。谁道山公醉，犹能骑马回。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "春中喜王九相寻",
        "author": "孟浩然",
        "content": "二月湖水清，家家春鸟鸣。林花扫更落，径草踏还生。\n酒伴来相命，开尊共解酲。当杯已入手，歌妓莫停声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "李氏园林卧疾",
        "author": "孟浩然",
        "content": "我爱陶家趣，园林无俗情。春雷百卉坼，寒食四邻清。\n伏枕嗟公干，归山羡子平。年年白社客，空滞洛阳城。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "过故人庄",
        "author": "孟浩然",
        "content": "故人具鸡黍，邀我至田家。绿树村边合，青山郭外斜。\n开筵面场圃，把酒话桑麻。待到重阳日，还来就菊花。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "张七及辛大见寻南亭醉作",
        "author": "孟浩然",
        "content": "山公能饮酒，居士好弹筝。世外交初得，林中契已并。\n纳凉风飒至，逃暑日将倾。便就南亭裏，余尊惜解酲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岁暮归南山",
        "author": "孟浩然",
        "content": "北阙休上书，南山归敝庐。不才明主弃，多病故人疏。\n白髮催年老，青阳逼岁除。永怀愁不寐，松月夜窗虚。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "南山下与老圃期种瓜",
        "author": "孟浩然",
        "content": "樵牧南山近，林闾北郭赊。先人留素业，老圃作邻家。\n不种千株橘，惟资五色瓜。邵平能就我，开径剪蓬麻。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "溯江至武昌",
        "author": "孟浩然",
        "content": "家本洞湖上，岁时归思催。客心徒欲速，江路苦邅回。\n残冻因风解，新正度腊开。行看武昌柳，仿佛映楼台。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "舟中晓望",
        "author": "孟浩然",
        "content": "挂席东南望，青山水国遥。舳舻争利涉，来往接风潮。\n问我今何去，天台访石桥。坐看霞色晓，疑是赤城标。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "自洛之越",
        "author": "孟浩然",
        "content": "皇皇三十载，书剑两无成。山水寻吴越，风尘厌洛京。\n扁舟泛湖海，长揖谢公卿。且乐杯中物，谁论世上名。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "途中遇晴",
        "author": "孟浩然",
        "content": "已失巴陵雨，犹逢蜀阪泥。天开斜景遍，山出晚云低。\n余湿犹沾草，残流尚入溪。今宵有明月，乡思远凄凄。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "归至郢中",
        "author": "孟浩然",
        "content": "远游经海峤，返棹归山阿。日夕见乔木，乡关在伐柯。\n愁随江路尽，喜入郢门多。左右看桑土，依然即匪他。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夕次蔡阳馆",
        "author": "孟浩然",
        "content": "日暮马行疾，城荒人住稀。听歌知近楚，投馆忽如归。\n鲁堰田畴广，章陵气色微。明朝拜嘉庆，须着老莱衣。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "他乡七夕",
        "author": "孟浩然",
        "content": "他乡逢七夕，旅馆益羁愁。不见穿针妇，空怀故国楼。\n绪风初减热，新月始临秋。谁忍窥河汉，迢迢问斗牛。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夜泊牛渚，趁薛八船不及",
        "author": "孟浩然",
        "content": "星罗牛渚夕，风退鹢舟迟。浦溆尝同宿，烟波忽间之。\n榜歌空裏失，船火望中疑。明发泛潮海，茫茫何处期。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "晓入南山",
        "author": "孟浩然",
        "content": "瘴气晓氛氲，南山复水云。鲲飞今始见，鸟坠旧来闻。\n地接长沙近，江从汨渚分。贾生曾吊屈，予亦痛斯文。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夜渡湘水",
        "author": "孟浩然",
        "content": "客舟贪利涉，暗裏渡湘川。露气闻芳杜，歌声识采莲。\n榜人投岸火，渔子宿潭烟。行侣时相问，浔阳何处边。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "赴京途中遇雪",
        "author": "孟浩然",
        "content": "迢递秦京道，苍茫岁暮天。穷阴连晦朔，积雪满山川。\n落雁迷沙渚，饥乌集野田。客愁空伫立，不见有人烟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "途次望乡",
        "author": "孟浩然",
        "content": "客行愁落日，乡思重相催。况在他山外，天寒夕鸟来。\n雪深迷郢路，云暗失阳台。可叹悽惶子，高歌谁为媒。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "永嘉上浦馆逢张八子容",
        "author": "孟浩然",
        "content": "逆旅相逢处，江村日暮时。众山遥对酒，孤屿共题诗。\n廨宇邻蛟室，人烟接岛夷。乡园万余裏，失路一相悲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宿武阳即事",
        "author": "孟浩然",
        "content": "川暗夕阳尽，孤舟泊岸初。岭猿相叫啸，潭嶂似空虚。\n就枕灭明烛，扣舷闻夜渔。鸡鸣问何处，人物是秦余。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "渡扬子江",
        "author": "孟浩然",
        "content": "桂楫中流望，京江两畔明。林开扬子驿，山出润州城。\n海尽边阴静，江寒朔吹生。更闻枫叶下，淅沥度秋声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "田家元日",
        "author": "孟浩然",
        "content": "昨夜斗回北，今朝岁起东。我年已强仕，无禄尚忧农。\n桑野就耕父，荷锄随牧童。田家占气候，共说此年丰。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "九日得新字",
        "author": "孟浩然",
        "content": "初九未成旬，重阳即此晨。登高闻古事，载酒访幽人。\n落帽恣欢饮，授衣同试新。茱萸正可佩，折取寄情亲。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "除夜乐城逢张少府",
        "author": "孟浩然",
        "content": "云海泛瓯闽，风潮泊岛滨。何知岁除夜，得见故乡亲。\n余是乘槎客，君为失路人。平生复能几，一别十余春。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岁除夜会乐城张少府宅",
        "author": "孟浩然",
        "content": "畴昔通家好，相知无间然。续明催画烛，守岁接长筵。\n旧曲梅花唱，新正柏酒传。客行随处乐，不见度年年。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寒夜",
        "author": "孟浩然",
        "content": "闺夕绮窗闭，佳人罢缝衣。理琴开宝匣，就枕卧重帏。\n夜久灯花落，熏笼香气微。锦衾重自暖，遮莫晓霜飞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "赋得盈盈楼上女",
        "author": "孟浩然",
        "content": "夫婿久离别，青楼空望归。妆成捲帘坐，愁思懒缝衣。\n燕子家家入，杨花处处飞。空床难独守，谁为报金徽。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "春意",
        "author": "孟浩然",
        "content": "佳人能画眉，妆罢出帘帷。照水空自爱，折花将遗谁。\n春情多艳逸，春意倍相思。愁心极杨柳，一种乱如丝。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "闺情",
        "author": "孟浩然",
        "content": "一别隔炎凉，君衣忘短长。裁缝无处等，以意忖情量。\n畏瘦疑伤窄，防寒更厚装。半啼封裹了，知欲寄谁将。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "美人分香",
        "author": "孟浩然",
        "content": "艳色本倾城，分香更有情。髻鬟垂欲解，眉黛拂能轻。\n舞学平阳态，歌翻子夜声。春风狭斜道，含笑待逢迎。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "伤岘山云表观主",
        "author": "孟浩然",
        "content": "少小学书剑，秦吴多岁年。归来一登眺，陵谷尚依然。\n岂意餐霞客，溘随朝露先。因之问闾裏，把臂几人全。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题梧州陈司马山斋",
        "author": "孟浩然",
        "content": "南国无霜霰，连年对物华。青林暗换叶，红蕊亦开花。\n春去无山鸟，秋来见海槎。流芳虽可悦，会自泣长沙。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岁除夜有怀",
        "author": "孟浩然",
        "content": "迢递三巴路，羁危万里身。乱山残雪夜，孤烛异乡人。\n渐与骨肉远，转于奴仆亲。那堪正飘泊，来日岁华新。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "登安阳城楼",
        "author": "孟浩然",
        "content": "县城南面汉江流，江涨开成南雍州。才子乘春来骋望，\n向夕波摇明月动，更疑神女弄珠游。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "登万岁楼",
        "author": "孟浩然",
        "content": "万岁楼头望故乡，独令乡思更茫茫。天寒雁度堪垂泪，\n今朝偶见同袍友，却喜家书寄八行。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "除夜有怀",
        "author": "孟浩然",
        "content": "五更钟漏欲相催，四气推迁往復回。帐裏残灯才去焰，\n守岁家家应未卧，相思那得梦魂来。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "春情",
        "author": "孟浩然",
        "content": "青楼晓日珠帘映，红粉春妆宝镜催。已厌交欢怜枕席，\n更道明朝不当作，相期共斗管弦来。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "长安早春",
        "author": "孟浩然",
        "content": "关戍惟东井，城池起北辰。咸歌太平日，共乐建寅春。\n雪尽青山树，冰开黑水滨。草迎金埒马，花伴玉楼人。\n鸿渐看无数，莺歌听欲频。何当遂荣擢，归及柳条新。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "荆门上张丞相",
        "author": "孟浩然",
        "content": "共理分荆国，招贤愧不材。召南风更阐，丞相阁还开。\n觏止欣眉睫，沉沦拔草莱。坐登徐孺榻，频接李膺杯。\n始慰蝉鸣柳，俄看雪间梅。四时年钥尽，千里客程催。\n日下瞻归翼，沙边厌曝鳃。伫闻宣室召，星象列三台。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪张丞相登荆城楼，因寄蓟州张使君及浪泊戍主刘家",
        "author": "孟浩然",
        "content": "蓟门天北畔，铜柱日南端。出守声弥远，投荒法未宽。\n侧身聊倚望，携手莫同欢。白璧无瑕玷，青松有岁寒。\n府中丞相阁，江上使君滩。兴尽回舟去，方知行路难。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪张丞相祠紫盖山，途经玉泉寺",
        "author": "孟浩然",
        "content": "望秩宣王命，斋心待漏行。青衿列胄子，从事有参卿。\n五马寻归路，双林指化城。闻钟度门近，照胆玉泉清。\n皂盖依松憩，缁徒拥锡迎。天宫上兜率，沙界豁迷明。\n欲就终焉志，恭闻智者名。人随逝水没，波逐覆舟倾。\n想像若在眼，周流空复情。谢公还欲卧，谁与济苍生。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪张丞相自松滋江东泊渚宫",
        "author": "孟浩然",
        "content": "放溜下松滋，登舟命楫师。讵忘经济日，不惮冱寒时。\n洗帻岂独古，濯缨良在兹。政成人自理，机息鸟无疑。\n云物凝孤屿，江山辨四维。晚来风稍急，冬至日行迟。\n腊响惊云梦，渔歌激楚辞。渚宫何处是，川暝欲安之。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "和张判官登万山亭，因赠洪府都督韩公",
        "author": "孟浩然",
        "content": "韩公是襄士，日赏城西岑。结构意不浅，岩潭趣转深。\n皇华一动咏，荆国几谣吟。旧径兰勿剪，新堤柳欲阴。\n砌傍余怪石，沙上有闲禽。自牧豫章郡，空瞻枫树林。\n因声寄流水，善听在知音。耆旧眇不接，崔徐无处寻。\n物情多贵远，贤俊岂无今。迟尔长江暮，澄清一洗心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "和宋太史北楼新亭",
        "author": "孟浩然",
        "content": "返耕意未遂，日夕登城隅。谁道山林近，坐为符竹拘。\n丽谯非改作，轩槛是新图。远水自嶓冢，长云吞具区。\n愿随江燕贺，羞逐府僚趋。欲识狂歌者，丘园一竖儒。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "赠萧少府",
        "author": "孟浩然",
        "content": "上德如流水，安仁道若山。闻君秉高节，而得奉清颜。\n鸿渐升仪羽，牛刀列下班。处腴能不润，居剧体常闲。\n去诈人无谄，除邪吏息奸。欲知清与洁，明月照澄湾。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "秦中苦雨思归，赠袁左丞、贺侍郎",
        "author": "孟浩然",
        "content": "苦学三十载，闭门江汉阴。用贤遭圣日，羁旅属秋霖。\n岂直昏垫苦，亦为权势沈。二毛催白髮，百镒罄黄金。\n泪忆岘山堕，愁怀湘水深。谢公积愤懑，庄舄空谣吟。\n跃马非吾事，狎鸥宜我心。寄言当路者，去矣北山岑。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同张明府碧溪赠答",
        "author": "孟浩然",
        "content": "别业闻新制，同声和者多。还看碧溪答，不羡绿珠歌。\n自有阳台女，朝朝拾翠过。绮筵铺锦绣，妆牖闭藤萝。\n秩满休閒日，春余景气和。仙凫能作伴，罗袜共凌波。\n曲岛寻花药，回潭折芰荷。更怜斜日照，红粉艳青娥。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "久滞越中，贻谢南池、会稽贺少府",
        "author": "孟浩然",
        "content": "陈平无产业，尼父倦东西。负郭昔云翳，问津今亦迷。\n未能忘魏阙，空此滞秦稽。两见夏云起，再闻春鸟啼。\n怀仙梅福市，访旧若耶溪。圣主贤为宝，君何隐遁栖。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送韩使君除洪州都曹",
        "author": "孟浩然",
        "content": "述职抚荆衡，分符袭宠荣。往来看拥传，前后赖专城。\n勿翦棠犹在，波澄水更清。重推江汉理，旋改豫章行。\n召父多遗爱，羊公有令名。衣冠列祖道，耆旧拥前旌。\n岘首晨风送，江陵夜火迎。无才惭孺子，千里愧同声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送莫甥兼诸昆弟从韩司马入西军",
        "author": "孟浩然",
        "content": "念尔习诗礼，未曾违户庭。平生早偏露，万里更飘零。\n坐弃三牲养，行观八阵形。饰装辞故里，谋策赴边庭。\n壮志吞鸿鹄，遥心伴鹡鸰。所从文且武，不战自应宁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岘山送萧员外之荆州",
        "author": "孟浩然",
        "content": "岘山江岸曲，郢水郭门前。自古登临处，非今独黯然。\n亭楼明落照，井邑秀通川。涧竹生幽兴，林风入管弦。\n再飞鹏激水，一举鹤冲天。伫立三荆使，看君驷马旋。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送王昌龄之岭南",
        "author": "孟浩然",
        "content": "洞庭去远近，枫叶早惊秋。岘首羊公爱，长沙贾谊愁。\n土毛无缟纻，乡味有槎头。已抱沈痼疾，更贻魑魅忧。\n数年同笔砚，兹夕间衾裯。意气今何在，相思望斗牛。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "岘山送张去非游巴东",
        "author": "孟浩然",
        "content": "岘山南郭外，送别每登临。沙岸江村近，松门山寺深。\n一言予有赠，三峡尔将寻。祖席宜城酒，征途云梦林。\n蹉跎游子意，眷恋故人心。去矣勿淹滞，巴东猿夜吟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "奉先张明府休沐还乡，海亭宴集",
        "author": "孟浩然",
        "content": "自君理畿甸，予亦经江淮。万里书信断，数年云雨乖。\n归来休浣日，始得赏心谐。朱绂恩虽重，沧洲趣每怀。\n树低新舞阁，山对旧书斋。何以发秋兴，阴虫鸣夜阶。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宴张记室宅",
        "author": "孟浩然",
        "content": "甲第金张馆，门庭车骑多。家封汉阳郡，文会楚材过。\n曲岛浮觞酌，前山入咏歌。妓堂花映发，书阁柳逶迤。\n玉指调筝柱，金泥饰舞罗。宁知书剑者，岁月独蹉跎。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宴崔明府宅夜观妓",
        "author": "孟浩然",
        "content": "画堂观妙妓，长夜正留宾。烛吐莲花艳，妆成桃李春。\n髻鬟低舞席，衫袖掩歌唇。汗湿偏宜粉，罗轻讵着身。\n调移筝柱促，欢会酒杯频。倘使曹王见，应嫌洛浦神。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "卢明府九日岘山宴袁使君、张郎中、崔员外",
        "author": "孟浩然",
        "content": "宇宙谁开闢，江山此郁盘。登临今古用，风俗岁时观。\n地理荆州分，天涯楚塞宽。百城今刺史，华省旧郎官。\n共美重阳节，俱怀落帽欢。酒邀彭泽载，琴辍武城弹。\n献寿先浮菊，寻幽或藉兰。烟虹铺藻翰，松竹挂衣冠。\n叔子神如在，山公兴未阑。传闻骑马醉，还向习池看。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "登龙兴寺阁",
        "author": "孟浩然",
        "content": "阁道乘空出，披轩远目开。逶迤见江势，客至屡缘回。\n兹郡何填委，遥山复几哉。苍苍皆草木，处处尽楼台。\n骤雨一阳散，行舟四海来。鸟归余兴远，周览更裴回。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "登总持寺浮图",
        "author": "孟浩然",
        "content": "半空跻宝塔，晴望尽京华。竹绕渭川遍，山连上苑斜。\n四门开帝宅，阡陌俯人家。累劫从初地，为童忆聚沙。\n一窥功德见，弥益道心加。坐觉诸天近，空香送落花。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "与崔二十一游镜湖，寄包、贺二公",
        "author": "孟浩然",
        "content": "试览镜湖物，中流到底清。不知鲈鱼味，但识鸥鸟情。\n帆得樵风送，春逢谷雨晴。将探夏禹穴，稍背越王城。\n府掾有包子，文章推贺生。沧浪醉后唱，因此寄同声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夜登孔伯昭南楼，时沈太清、朱升在座",
        "author": "孟浩然",
        "content": "谁家无风月，此地有琴尊。山水会稽郡，诗书孔氏门。\n再来值秋杪，高阁夜无喧。华烛罢然蜡，清弦方奏鹍。\n沈生隐侯胤，朱子买臣孙。好我意不浅，登兹共话言。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "陪卢明府泛舟回作",
        "author": "孟浩然",
        "content": "百里行春返，清流逸兴多。鹢舟随雁泊，江火共星罗。\n已救田家旱，仍医俗化讹。文章推后辈，风雅激颓波。\n高岸迷陵谷，新声满棹歌。犹怜不才子，白首未登科。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "腊月八日于剡县石城寺礼拜",
        "author": "孟浩然",
        "content": "石壁开金像，香山倚铁围。下生弥勒见，回向一心归。\n竹柏禅庭古，楼台世界稀。夕岚增气色，余照发光辉。\n讲席邀谈柄，泉堂施浴衣。愿承功德水，从此濯尘机。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同独孤使君东斋作",
        "author": "孟浩然",
        "content": "郎官旧华省，天子命分忧。襄土岁频旱，随车雨再流。\n云阴自南楚，河润及东周。廨宇宜新霁，田家贺有秋。\n竹间残照入，池上夕阳浮。寄谢东阳守，何如八咏楼。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同王九题就师山房",
        "author": "孟浩然",
        "content": "晚憩支公室，故人逢右军。轩窗避炎暑，翰墨动新文。\n竹蔽檐前日，雨随阶下云。周游清荫遍，吟卧夕阳曛。\n江静棹歌歇，溪深樵语闻。归途未忍去，携手恋清芬。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "冬至后过吴、张二子檀溪别业",
        "author": "孟浩然",
        "content": "卜筑因自然，檀溪不更穿。园庐二友接，水竹数家连。\n直与南山对，非关选地偏。草堂时偃曝，兰枻日周旋。\n外事情都远，中流性所便。闲垂太公钓，兴发子猷船。\n余亦幽栖者，经过窃慕焉。梅花残腊月，柳色半春天。\n鸟泊随阳雁，鱼藏缩项鳊。停杯问山简，何似习池边。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "韩大使东斋会岳上人、诸学士",
        "author": "孟浩然",
        "content": "郡守虚陈榻，林间召楚材。山川祈雨毕，云物喜晴开。\n抗礼尊缝掖，临流揖渡杯。徒攀朱仲李，谁荐和羹梅。\n翰墨缘情制，高深以意裁。沧洲趣不远，何必问蓬莱。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "上巳日涧南园期王山人、陈七诸公不至",
        "author": "孟浩然",
        "content": "摇艇候明发，花源弄晚春。在山怀绮季，临汉忆荀陈。\n上巳期三月，浮杯兴十旬。坐歌空有待，行乐恨无邻。\n日晚兰亭北，烟开曲水滨。浴蚕逢姹女，采艾值幽人。\n石壁堪题序，沙场好解绅。群公望不至，虚掷此芳晨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "齿坐呈山南诸隐",
        "author": "孟浩然",
        "content": "习公有遗坐，高在白云陲。樵子不见识，山僧赏自知。\n以余为好事，携手一来窥。竹露闲夜滴，松风清昼吹。\n从来抱微尚，况复感前规。于此无奇策，苍生奚以为。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "来阇黎新亭作",
        "author": "孟浩然",
        "content": "八解禅林秀，三明给苑才。地偏香界远，心净水亭开。\n傍险山查立，寻幽石径回。瑞花长自下，灵药岂须栽。\n碧网交红树，清泉尽绿苔。戏鱼闻法聚，闲鸟诵经来。\n弃象玄应悟，忘言理必该。静中何所得，吟咏也徒哉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "西山寻辛谔",
        "author": "孟浩然",
        "content": "漾舟寻水便，因访故人居。落日清川裏，谁言独羡鱼。\n石潭窥洞彻，沙岸历纡徐。竹屿见垂钓，茅斋闻读书。\n款言忘景夕，清兴属凉初。回也一瓢饮，贤哉常晏如。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "题长安主人壁",
        "author": "孟浩然",
        "content": "久废南山田，叨陪东阁贤。欲随平子去，犹未献甘泉。\n枕籍琴书满，褰帷远岫连。我来如昨日，庭树忽鸣蝉。\n促织惊寒女，秋风感长年。授衣当九月，无褐竟谁怜。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "行出东山望汉川",
        "author": "孟浩然",
        "content": "异县非吾土，连山尽绿篁。平田出郭少，盘阪入云长。\n万壑归于汉，千峰划彼苍。猿声乱楚峡，人语带巴乡。\n石上攒椒树，藤间缀蜜房。雪余春未暖，岚解昼初阳。\n征马疲登顿，归帆爱渺茫。坐欣沿溜下，信宿见维桑。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "夜泊宣城界",
        "author": "孟浩然",
        "content": "西塞沿江岛，南陵问驿楼。湖平津济阔，风止客帆收。\n去去怀前浦，茫茫泛夕流。石逢罗刹碍，山泊敬亭幽。\n火识梅根冶，烟迷杨叶洲。离家复水宿，相伴赖沙鸥。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "下赣石",
        "author": "孟浩然",
        "content": "赣石三百里，沿洄千嶂间。沸声常活活，洊势亦潺潺。\n跳沫鱼龙沸，垂藤猿狖攀。榜人苦奔峭，而我忘险艰。\n放溜情弥惬，登舻目自闲。暝帆何处宿，遥指落星湾。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "初年乐城馆中卧疾怀归作",
        "author": "孟浩然",
        "content": "异县天隅僻，孤帆海畔过。往来乡信断，留滞客情多。\n腊月闻雷震，东风感岁和。蛰虫惊户穴，巢鹊眄庭柯。\n徒对芳尊酒，其如伏枕何。归屿理舟楫，江海正无波。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "醉后赠马四",
        "author": "孟浩然",
        "content": "四海重然诺，吾尝闻白眉。秦城游侠客，相得半酣时。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "赠王九",
        "author": "孟浩然",
        "content": "日暮田家远，山中勿久淹。归人须早去，稚子望陶潜。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "登岘山亭，寄晋陵张少府",
        "author": "孟浩然",
        "content": "岘首风湍急，云帆若鸟飞。凭轩试一问，张翰欲来归。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送朱大入秦",
        "author": "孟浩然",
        "content": "游人武陵去，宝剑直千金。分手脱相赠，平生一片心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送友人之京",
        "author": "孟浩然",
        "content": "君登青云去，予望青山归。云山从此别，泪湿薜萝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "送张郎中迁京",
        "author": "孟浩然",
        "content": "碧溪常共赏，朱邸忽迁荣。豫有相思意，闻君琴上声。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同张将蓟门观灯",
        "author": "孟浩然",
        "content": "异俗非乡俗，新年改故年。蓟门看火树，疑是烛龙燃。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "张郎中梅园中",
        "author": "孟浩然",
        "content": "绮席铺兰杜，珠盘折芰荷。故园留不住，应是恋弦歌。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "北涧泛舟",
        "author": "孟浩然",
        "content": "北涧流恒满，浮舟触处通。沿洄自有趣，何必五湖中。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "春晓",
        "author": "孟浩然",
        "content": "春眠不觉晓，处处闻啼鸟。夜来风雨声，花落知多少。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "洛中访袁拾遗不遇",
        "author": "孟浩然",
        "content": "洛阳访才子，江岭作流人。闻说梅花早，何如北地春。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "寻菊花潭主人不遇",
        "author": "孟浩然",
        "content": "行至菊花潭，村西日已斜。主人登高去，鸡犬空在家。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "檀溪寻故人",
        "author": "孟浩然",
        "content": "花伴成龙竹，池分跃马溪。田园人不见，疑向洞中栖。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "扬子津望京口",
        "author": "孟浩然",
        "content": "北固临京口，夷山近海滨。江风白浪起，愁杀渡头人。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "同储十二洛阳道中作",
        "author": "孟浩然",
        "content": "珠弹繁华子，金羁游侠人。酒酣白日暮，走马入红尘。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "初下浙江舟中口号",
        "author": "孟浩然",
        "content": "八月观潮罢，三江越海浔。回瞻魏阙路，空复子牟心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "宿建德江",
        "author": "孟浩然",
        "content": "移舟泊烟渚，日暮客愁新。野旷天低树，江清月近人。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "问舟子",
        "author": "孟浩然",
        "content": "向夕问舟子，前程复几多。湾头正堪泊，淮裏足风波。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "戏题",
        "author": "孟浩然",
        "content": "客醉眠未起，主人呼解酲。已言鸡黍熟，复道瓮头清。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "凉州词",
        "author": "孟浩然",
        "content": "浑成紫檀金屑文，作得琵琶声入云。\n胡地迢迢三万里，那堪马上送明君。\n异方之乐令人悲，羌笛胡笳不用吹。\n坐看今夜关山月，思杀边城游侠儿。",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    },
    {
        "title": "句",
        "author": "孟浩然",
        "content": "微云淡河汉，疏雨滴梧桐。\n逐逐怀良驭，萧萧顾乐鸣。（《省试骐骥长鸣》诗，",
        "dynasty": "唐",
        "collection_info": {
            "collection": "御定全唐诗",
            "volume": "卷一百六十"
        }
    }
]