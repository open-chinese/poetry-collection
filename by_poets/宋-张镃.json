[
    {
        "uuid": "a36e19e1f9a11e335fa64c59e3d1fa1f",
        "title": "木兰花慢 年年三月二",
        "author": "张镃",
        "content": "年年三月二，是居士、始生朝。\n念绿鬓功名，初心已负，难报劬劳。\n天留帝城胜处，汇平湖、远岫碧岧峣。\n竹色诗书燕几，柳阴桃杏横桥。\n西邻东舍不难招。\n大半是渔樵。\n任翁媪欢呼，儿孙歌笑，野具村醪。\n醉来便随鹤舞，看清风、送月过松梢。\n百岁因何快乐，尽从心底逍遥。",
        "dynasty": "宋",
        "collection_info": null
    },
    {
        "uuid": "18f21ba88f0956245997f2df8e7b88f9",
        "title": "烛影摇红 宿雨初干",
        "author": "张镃",
        "content": "宿雨初干，舞梢烟瘦金丝袅。\n嫩云扶日破新晴，旧碧寻芳草。\n幽径兰芽尚小。\n怪今年、春归太早。\n柳塘花院，万朵红莲，一宵开了。\n梅雪翻空，忍教轻趁东风老。\n粉围香阵拥诗仙，战退春寒峭。\n现乐歌弹闹晓。\n宴亲宝、团圞同笑。\n醉归时候，月过珠楼，参横蓬岛。",
        "dynasty": "宋",
        "collection_info": null
    },
    {
        "uuid": "7857f5a7b05c375e4986f9230739f82a",
        "title": "贺新郎 看了梅花去",
        "author": "张镃",
        "content": "看了梅花去。\n要东风、攀翻飞雪，与君同赋。\n海内从来天际眼，一笑平窥千古。\n待翦尽、烛花红吐。\n久矣南湖无此客，似乔松、万丈凌霄举。\n飞欬唾，扫尘土。\n承平气象森眉宇。\n想天家、骖鸾洞里，细烟冰雾。\n我亦秦关归未得，谁念干将醉扶。\n拼良夜、敧横冠屦。\n莫欢潇湘居尚远，拥戎轺万骑鸣笳鼓。\n云正锁，汴京路。",
        "dynasty": "宋",
        "collection_info": null
    },
    {
        "uuid": "9f115950a2f8512c8b9cec16bc80751f",
        "title": "瑞鹤仙 喜浓寒乍退",
        "author": "张镃",
        "content": "喜浓寒乍退。\n风共日、已作深春天气。\n轻车载歌吹。\n选名坊闲玩，落梅秾李。\n无端雨细。\n动清愁、聊成浅醉。\n怅年时、携手同来，笑里绣帘斜倚。\n佳节匆匆又至。\n抚事惊心，忍堪重记。\n阑情倦意。\n行不是，坐不是。\n闷归来，已早游人回尽，灯暗重门欲闭。\n念欢娱、最是今宵，怎知恁地。",
        "dynasty": "宋",
        "collection_info": null
    },
    {
        "uuid": "7b24693c765a3fcaa86818e7aca3fe9a",
        "title": "八声甘州 领千岩万壑岂无人",
        "author": "张镃",
        "content": "领千岩万壑岂无人，惟欠稼轩来。\n正松梧秋到，旌旗风动，楼观雄开。\n俯槛何劳一笑，瀚海荡纤埃。\n馀事了凫骛，闲命尊罍。\n江左风流旧话，想登临浩叹，白骨苍苔。\n把龙韬藏去，游戏且蓬莱。\n念乡关、偏怜霜鬓，爱盛名、何似展真才。\n怀公处，夜深凝望、云汉星回。",
        "dynasty": "宋",
        "collection_info": null
    },
    {
        "uuid": "2bc07d81652dbbaf43a61b2dbfb390fe",
        "title": "念奴娇 东吴名胜",
        "author": "张镃",
        "content": "东吴名胜，有高楼直在，浮云齐处。\n十二阑干邀远望，历历斜阳烟树。\n香径人稀，屧廊山绕，往事今何许。\n一天和气，为谁吹散疏雨。\n知是兰省星郎，朱轮森戟，与风光为主。\n暇日登携多雅致，容我追随临赋。\n小宴重开，晚寒初劲，还下危梯去。\n烛花红坠，瑞堂犹按歌舞。",
        "dynasty": "宋",
        "collection_info": null
    },
    {
        "uuid": "bb3549ddca7d607110cff9faaeccf2ca",
        "title": "兰陵王 蓼汀侧",
        "author": "张镃",
        "content": "蓼汀侧。\n朝霭依依弄色。\n知何许、湘女淡妆，羽节飞来带秋碧。\n轻裙素绡织。\n谁与明珰竞饰。\n无言处、相与溯回，应有柔情正堆积。\n当年驻香鹢。\n记草媚罗裙，波映文席。\n□□□□□□摘。\n□□□□□，□□□□，斜阳返照暮雨湿。\n爱天际凉入。\n愁寂。\n念畴昔。\n谩太华峰顶，幽梦寻觅。\n尔今两鬓如花白。\n但一线才思，半星心力。\n新词奇句，便做有，怎道得。",
        "dynasty": "宋",
        "collection_info": null
    },
    {
        "uuid": "8fe91164deee8d16fa3562f618846cbf",
        "title": "乌夜啼 晓来闲立回塘",
        "author": "张镃",
        "content": "晓来闲立回塘。\n一襟香。\n玉飐云松风外、数枝凉。\n相并浑如私语，恼人肠。\n飞去方知白鹭、在花旁。",
        "dynasty": "宋",
        "collection_info": null
    },
    {
        "uuid": "bb68c81e9112021b0f73dd391b9df39d",
        "title": "长相思 晴时看",
        "author": "张镃",
        "content": "晴时看。\n雨时看。\n红绿云中驾彩鸾。\n阳台梦未阑。\n咏伊难。\n画伊难。\n服透东皇九转丹。\n光生玉炼颜。",
        "dynasty": "宋",
        "collection_info": null
    },
    {
        "uuid": "8d78bfa071a28ef09487c5408791accd",
        "title": "梦游仙・戚氏 骖鸾侣",
        "author": "张镃",
        "content": "骖鸾侣，娇小怯云期。\n柳戏花游能几日，顿抛尘幻学希夷。\n清梦到瑶池。\n霞袂稳，那顾缕金衣。\n自与长生分姓谱，恰逢长老铸丹时。\n此意有谁知。",
        "dynasty": "宋",
        "collection_info": null
    },
    {
        "uuid": "b6f087696ba6b2a614d04d1e49fed007",
        "title": "梦游仙・戚氏 晴昼永",
        "author": "张镃",
        "content": "晴昼永，闲步小园中。\n羽帔云轻苍佩响，宝冠星莹绀纱笼。\n波秀浅蛾峰。\n琳洞窈，人静理丝桐。\n泛指馀音摇桂影，过墙高韵入松风。\n月上翠楼东。",
        "dynasty": "宋",
        "collection_info": null
    },
    {
        "uuid": "8cf7e1f5414c50116e46ec99a17aa979",
        "title": "梦游仙・戚氏 飞梦去",
        "author": "张镃",
        "content": "飞梦去，闲到玉京游。\n尘隔天高那得暑，月明云薄淡于秋。\n宫殿锁金虬。\n冰佩冷，风扬紫绡裘。\n五色光中瞻帝所，方知碧落胜炎洲。\n香雾湿帘钩。",
        "dynasty": "宋",
        "collection_info": null
    },
    {
        "uuid": "c95e833f24a338ed7d3c364dbbd0d6a7",
        "title": "梦游仙・戚氏 归兴动",
        "author": "张镃",
        "content": "归兴动，骑鹤下青冥。\n几点山河浮色界，一簪风露拂寒星。\n银汉悄无声。\n鸾啸舞，仙乐送霓旌。\n摘得琪花飞散了，却将何物送仙卿。\n衣上彩云轻。",
        "dynasty": "宋",
        "collection_info": null
    },
    {
        "uuid": "43b85951ebbae6e1f05554d7875199ae",
        "title": "昭君怨 拂晓拿舟东去",
        "author": "张镃",
        "content": "拂晓拿舟东去。\n细看荷花垂露。\n红绿总吹香。\n一般凉。\n会享人天清福。\n休把两眉轻蹙。\n谁道做神仙。\n戴貂蝉。",
        "dynasty": "宋",
        "collection_info": null
    },
    {
        "uuid": "7b9a1cfe8883bb39df502804beca662d",
        "title": "昭君怨 船过柳湾亭曲",
        "author": "张镃",
        "content": "船过柳湾亭曲。\n万叶圆荷浮绿。\n月照水珠明。\n一池星。\n光透玻璃香蒂。\n梦入藕丝中戏。\n却上小金台。\n罢归来。",
        "dynasty": "宋",
        "collection_info": null
    },
    {
        "uuid": "188871d2f89ee53e8f7e4c5addc6d583",
        "title": "昭君怨 月在碧虚中住",
        "author": "张镃",
        "content": "月在碧虚中住。\n人向乱荷中去。\n花气杂风凉。\n满船香。\n云被歌声摇动。\n酒被诗情掇送。\n醉里卧花心。\n拥红衾。",
        "dynasty": "宋",
        "collection_info": null
    },
    {
        "uuid": "7d33813dcecf62b4b60a7d4d11c7e1c6",
        "title": "霜天晓角 荷花闲拨",
        "author": "张镃",
        "content": "荷花闲拨。\n撑破玻璃滑。\n拂拂香风微度，吹雪乱、数根发。\n弄泉罗盖匝。\n万颗真珠撒。\n唱我莲歌归去，凌波步、水仙袜。",
        "dynasty": "宋",
        "collection_info": null
    },
    {
        "uuid": "64fdf4cb5b71c668a181653183a9d118",
        "title": "如梦令 人在骖鸾深院",
        "author": "张镃",
        "content": "人在骖鸾深院。\n误认落梅疏片。\n零乱舞东风，云淡水平天远。\n帘卷。\n帘卷。\n飞上绣裀不见。",
        "dynasty": "宋",
        "collection_info": null
    },
    {
        "uuid": "5d7eabb4f7afa86c62d5c6056215b57d",
        "title": "南乡子 翠袖怯春寒",
        "author": "张镃",
        "content": "翠袖怯春寒。\n对雪偏宜傍彩阑。\n弱骨丰肌无限韵，凭肩。\n共看南窗玉数竿。\n羔酒莫留残。\n更觉娇随饮量宽。\n小立妖娇何所似，风前。\n柳絮飞时见牡丹。",
        "dynasty": "宋",
        "collection_info": null
    },
    {
        "uuid": "a65975ecfecfbbaf0901a4034f72af94",
        "title": "乌夜啼 月儿犹未全明",
        "author": "张镃",
        "content": "月儿犹未全明。\n乞怜生。\n几片彩云来去、更风轻。\n应见我。\n行又坐。\n苦凝情。\n卷起帘儿不睡、到三更。",
        "dynasty": "宋",
        "collection_info": null
    },
    {
        "uuid": "da0bd72666d352948467e9f3af9e70f5",
        "title": "菩萨蛮 风流不把花为主",
        "author": "张镃",
        "content": "风流不把花为主。\n多情管定烟和雨。\n潇洒绿衣长。\n满身无限凉。\n文笺舒卷处。\n似索题诗句。\n莫凭小阑干。\n月明生夜寒。",
        "dynasty": "宋",
        "collection_info": null
    },
    {
        "uuid": "dfcc1b87879233160bf6f76e17f91054",
        "title": "菩萨蛮 前生曾是风流侣",
        "author": "张镃",
        "content": "前生曾是风流侣。\n返魂却向南枝住。\n疏影卧晴溪。\n恰如沙暖时。\n绿窗娇插鬓。\n依约犹交颈。\n微笑语还羞。\n愿郎同白头。",
        "dynasty": "宋",
        "collection_info": null
    },
    {
        "uuid": "08ac4360eac725d30dc037899b03d88b",
        "title": "菩萨蛮 藤床巧织波文小",
        "author": "张镃",
        "content": "藤床巧织波文小。\n翻书欲睡莺惊觉。\n绕舍灿明霞。\n短长旌节花。\n此身无系着。\n南北东西乐。\n碧宇朗吟归。\n天风香染衣。",
        "dynasty": "宋",
        "collection_info": null
    },
    {
        "uuid": "405c1d73a367c7af9517fbfb886eb6a1",
        "title": "折丹桂 玉为楼观银为地",
        "author": "张镃",
        "content": "玉为楼观银为地。\n秋到中分际。\n淡金光衬水晶球，上碧虚、千万里。\n香风浩荡吹蟾桂。\n影落澄波底。\n揭天箫鼓要诗成，任惊觉、鱼龙睡。",
        "dynasty": "宋",
        "collection_info": null
    },
    {
        "uuid": "d5b27c90edfcc083d3357acc658bc98f",
        "title": "清平乐 苍涯叠嶂",
        "author": "张镃",
        "content": "苍涯叠嶂。\n有路梯云上。\n忽见地平方数丈。\n坐石风林相向。\n凤膺时作龙声。\n夜深惊动寒星。\n几点光芒欲下，傍人头上来听。",
        "dynasty": "宋",
        "collection_info": null
    },
    {
        "uuid": "77f237ca727734ab2ad68de4568b8337",
        "title": "清平乐 猬房秋熟",
        "author": "张镃",
        "content": "猬房秋熟。\n紫实包黄玉。\n吹叶风高销旧绿。\n疏影半遮茅屋。\n山居未觉全贫。\n园收今岁盈囷。\n自拨砖炉松火，细煨分饷幽人。",
        "dynasty": "宋",
        "collection_info": null
    },
    {
        "uuid": "0e519c659b6d20c8a66442971f7f3f49",
        "title": "谒金门 秋淡淡",
        "author": "张镃",
        "content": "秋淡淡。\n弥望暮天云暗。\n窗小新糊便老眼。\n不应疏酒盏。\n菊净橙香霜晚。\n何处数声来雁。\n飞下湖边红蓼岸。\n有诗方许看。",
        "dynasty": "宋",
        "collection_info": null
    },
    {
        "uuid": "111c3e8eec3ca09b343f3c16c92f180d",
        "title": "谒金门 何许住",
        "author": "张镃",
        "content": "何许住。\n不属西湖烟雨。\n雪后偏怜香猛处。\n全胜开半树。\n试倩暖云收贮。\n桃杏尽教羞妒。\n只把新词林下去。\n一春休着雨。",
        "dynasty": "宋",
        "collection_info": null
    },
    {
        "uuid": "0ead098b506a308c24c4685a034401bb",
        "title": "柳梢青 一望清溪",
        "author": "张镃",
        "content": "一望清溪。\n两堤翠阴，半纸新诗。\n凉满衣裳，香生笔砚，风动窗扉。\n月明撑过船儿。\n载龙玉、双娥对吹。\n竹外山亭，花边水槛，不醉休归。",
        "dynasty": "宋",
        "collection_info": null
    },
    {
        "uuid": "3719279f8bc6b02af109da7d912d75d4",
        "title": "柳梢青 烟淡波平",
        "author": "张镃",
        "content": "烟淡波平。\n蓬松岸蓼，红浅红深。\n满院西风，连宵良月，几处清砧。\n区区宦海浮沈。\n幸隐去、将愁素心。\n两鬓吴霜，一屏秦梦，谁是知音。",
        "dynasty": "宋",
        "collection_info": null
    },
    {
        "uuid": "3b11329e11561a156f5bb2701d68a077",
        "title": "柳梢青 雨后天涯",
        "author": "张镃",
        "content": "雨后天涯。\n微云送晚，过尽归鸦。\n何处开尊，海棠亭小，飞燕风斜。\n有人粲玉娇花。\n更翳凤、曾游帝家。\n长远身心，温柔情态，不枉多他。",
        "dynasty": "宋",
        "collection_info": null
    },
    {
        "uuid": "0167fb3fff8d79d0448cbdd185880fb5",
        "title": "好事近 手种满阑花",
        "author": "张镃",
        "content": "手种满阑花，瑞露一枝先坼。\n拄个杖儿来看，两三人门客。\n今朝欢笑且衔杯，休更问明日。\n此意悠然谁会，有湖边风月。",
        "dynasty": "宋",
        "collection_info": null
    },
    {
        "uuid": "0afb6cf732f1706205f1f15adcdcd789",
        "title": "诉衷情 筠笼白雁得时双",
        "author": "张镃",
        "content": "筠笼白雁得时双。\n一自戏回塘。\n冰魂问归何处，明月影中藏。\n苹蓼岸，镇相将。\n忍思量。\n晓昏应是，梦绕江湖，怕见鸳鸯。",
        "dynasty": "宋",
        "collection_info": null
    },
    {
        "uuid": "19d1791385f342a787fde2e4d3da1c5f",
        "title": "浣溪沙 无计长留月里花",
        "author": "张镃",
        "content": "无计长留月里花。\n收英巧付火前茶。\n绿尘飞处粉芳华。\n午夜露浓天竺径，一秋香满玉川家。\n扫除残梦入云涯。",
        "dynasty": "宋",
        "collection_info": null
    },
    {
        "uuid": "d50567e8ad80f867f3c60a989d09f137",
        "title": "虞美人 妆浓未试芙蓉脸",
        "author": "张镃",
        "content": "妆浓未试芙蓉脸。\n却扇凉犹浅。\n粉轻红袅一生娇。\n风外细香时伴、湿云飘。\n双飞属玉来还去。\n谁识幽闲趣。\n莫教疏雨暗黄昏。\n已是不禁秋色、怕销魂。",
        "dynasty": "宋",
        "collection_info": null
    },
    {
        "uuid": "6a5eb9b216d36c00f27a879ac235b99f",
        "title": "玉团儿 晓来一阵金风劣",
        "author": "张镃",
        "content": "晓来一阵金风劣。\n把阆海、檀霞细屑。\n依就花儿，深藏叶底，不教人折。\n初开数朵谁知得。\n却又是、金风漏泄。\n吹起清芬，露成香露，月成香月。",
        "dynasty": "宋",
        "collection_info": null
    },
    {
        "uuid": "b1bfcd42932bf36872e09a8c00d3e65d",
        "title": "眼儿媚 凄风吹露湿银床",
        "author": "张镃",
        "content": "凄风吹露湿银床。\n凉月到西厢。\n蛩声未苦，桐阴先瘦，愁与更长。\n起来没个人偢采，枕上越思量。\n眼儿业重，假饶略睡，又且何妨。",
        "dynasty": "宋",
        "collection_info": null
    },
    {
        "uuid": "93eb6b4e83a848e507bded5635e4669c",
        "title": "眼儿媚 山矾风味木樨魂",
        "author": "张镃",
        "content": "山矾风味木樨魂。\n高树绿堆云。\n水光殿侧，月华楼畔，晴雪纷纷。\n何如且向南湖住，深映竹边门。\n月儿照着，风儿吹动，香了黄昏。",
        "dynasty": "宋",
        "collection_info": null
    },
    {
        "uuid": "502c6d053785805acf291abc5d3d3926",
        "title": "眼儿媚 玄霜凉夜铸瑶丹",
        "author": "张镃",
        "content": "玄霜凉夜铸瑶丹。\n飘落翠藤间。\n西风万颗，明珠巧缀，零露初漙。\n诗人那识风流品，马乳漫堆盘。\n玉纤旋摘，银罂分酿，莫负清欢。",
        "dynasty": "宋",
        "collection_info": null
    },
    {
        "uuid": "906fabfe0f21543bb0ddeb806644b555",
        "title": "南歌子 种玉能延命",
        "author": "张镃",
        "content": "种玉能延命，居山易学仙。\n青青一亩自锄烟。\n雾孕云蒸、肌骨更凝坚。\n熟染蜂房蜜，清添石鼎泉。\n雪香酥腻老来便。\n煨芋炉深、却笑祖师禅。",
        "dynasty": "宋",
        "collection_info": null
    },
    {
        "uuid": "81bf0d751e0526f60888942fbcafee43",
        "title": "鹧鸪天 阴阴一架绀云凉",
        "author": "张镃",
        "content": "阴阴一架绀云凉。\n袅袅千丝翠蔓长。\n紫玉乳圆秋结穗，水晶珠莹露凝浆。\n相并熟，试新尝。\n累累轻翦粉痕香。\n小槽压就西凉酒，风月无边是醉乡。",
        "dynasty": "宋",
        "collection_info": null
    },
    {
        "uuid": "eff0a17320266c624ea8a77a9adab9ea",
        "title": "江城子 试霜池面浅粼粼",
        "author": "张镃",
        "content": "试霜池面浅粼粼。\n鹊飞晴。\n远峰明。\n蓬岛群仙，来过瑞云清。\n龙榜当年人第一，黄叔度，是前生。\n玉堂行见演丝纶。\n彩毫轻。\n思难停。\n醉里长鲸，翻浪吸东溟。\n谢女风流相称好，今母更，鬓常青。",
        "dynasty": "宋",
        "collection_info": null
    },
    {
        "uuid": "74a860d7353efca14ef065cd5daf07a0",
        "title": "江城子 春风旗鼓石头城",
        "author": "张镃",
        "content": "春风旗鼓石头城。\n急麾兵。\n斩长鲸。\n缓带轻裘，乘胜讨蛮荆。\n蚁聚蜂屯三十万，军面缚，赴行营。\n舳舻千里大江横。\n凯歌声。\n犬羊惊。\n尊俎风流，谈笑酒徐倾。\n北望旄头今已灭，河汉淡，两台星。",
        "dynasty": "宋",
        "collection_info": null
    },
    {
        "uuid": "79fb8022c767e17adb7d6d2f31f8c21d",
        "title": "卜算子 常记十年前",
        "author": "张镃",
        "content": "常记十年前，共醉梅边路。\n别后频收尺素书，依旧情相与。\n早愿却来看，玉照花深处。\n风暖还听柳际莺，休唱闲居赋。",
        "dynasty": "宋",
        "collection_info": null
    },
    {
        "uuid": "00d2a96bee4ac7932d1eda267fad8542",
        "title": "杨柳枝 绿蜡芽疏雪一包",
        "author": "张镃",
        "content": "绿蜡芽疏雪一包。\n绽云梢。\n清香却暑置堂坳。\n晚风飘。\n冰雹无声栖碧叶，笑仍娇。\n相随茉莉展轻绡。\n伴凉宵。",
        "dynasty": "宋",
        "collection_info": null
    },
    {
        "uuid": "60d3a522b78725d4ac7e94d4c902c7ea",
        "title": "感皇恩 诗眼看青天",
        "author": "张镃",
        "content": "诗眼看青天，几多虚旷。\n雨过凉生气萧爽。\n白云无定，吹散作、鳞鳞琼浪。\n尚馀星数点，浮空上。\n明月飞来，寒光磨荡。\n仿佛轮间桂枝长。\n倚风归去，纵长啸、一声悠扬。\n乡摇山岳影，秋悲壮。",
        "dynasty": "宋",
        "collection_info": null
    },
    {
        "uuid": "126619374ad25365aaad1972158f7746",
        "title": "夜游宫 鹊相庞儿谁有",
        "author": "张镃",
        "content": "鹊相庞儿谁有。\n兀底便、笔描不就。\n小邈如何敢出手。\n细端相，甚精神、甚洗漱。\n到老长厮守。\n不吃饭、也须唧𠺕。\n你待包弹怎开口。\n暖底雪，活底花，嫩底柳。",
        "dynasty": "宋",
        "collection_info": null
    },
    {
        "uuid": "2e7b19af6d4d193eef54db19b5a6dcdd",
        "title": "醉高楼 浮云散",
        "author": "张镃",
        "content": "浮云散，天似碧琉璃。\n月正是、上弦时。\n姮娥蟾兔俱何在，广寒宫殿不应亏。\n这神功，千万世，有谁知。\n甚知解、催人须鬓老。\n更不算、将人情绪恼。\n撺掇酒，撼摇诗。\n山头望伴疏星落，庭前看照好花移。\n夜无眠，应笑我，怎如痴。",
        "dynasty": "宋",
        "collection_info": null
    },
    {
        "uuid": "983c7abf4d558800dbfce3980d1fd2ac",
        "title": "蝶恋花 杨柳秋千旗斗舞",
        "author": "张镃",
        "content": "杨柳秋千旗斗舞。\n漠漠轻烟，罩定黄鹂语。\n红滴海棠娇半吐。\n燕脂水似朝来雨。\n行过池边携手路。\n都把多情，变作无情绪。\n惟有东风知住处。\n凭君送取温存去。",
        "dynasty": "宋",
        "collection_info": null
    },
    {
        "uuid": "a1790209e58fa7417501b3ca37f723d1",
        "title": "蝶恋花 门外沧洲山色近",
        "author": "张镃",
        "content": "门外沧洲山色近。\n鸥鹭双双，恼乱行云影。\n翠拥高筠阴满径。\n帘垂尽日林堂静。\n明月飞来烟欲暝。\n水面天心，两个黄金镜。\n慢飐轻摇风不定。\n渔歌欸乃谁同听。",
        "dynasty": "宋",
        "collection_info": null
    },
    {
        "uuid": "9101b2d3cb947f3963a4dca0235ff819",
        "title": "蝶恋花 洒面松风凉似水",
        "author": "张镃",
        "content": "洒面松风凉似水。\n下看冰泉，喷薄溪桥底。\n叠叠层峰相对起。\n家居却在深山里。\n枝上凌霄红绕翠。\n飘下红英，翠影争摇曳。\n今夜岩扉休早闭。\n月明定有飞仙至。",
        "dynasty": "宋",
        "collection_info": null
    },
    {
        "uuid": "1bcb0be4d429988883f2ac66e27c0e6b",
        "title": "鹊桥仙 暑云犹在",
        "author": "张镃",
        "content": "暑云犹在，澄空欲变，入夜俳徊庭际。\n新秋知是昨宵来，爱残月、纤纤西坠。\n芭蕉老大，流萤衰倦，静里细观天意。\n轻风未有半分凉，奈人道、今宵好睡。",
        "dynasty": "宋",
        "collection_info": null
    },
    {
        "uuid": "a69323e30e6fd1e9059368e1279875f4",
        "title": "鹊桥仙 连汀接渚",
        "author": "张镃",
        "content": "连汀接渚，萦蒲带藻，万镜香浮光满。\n湿烟吹霁木栏轻，照波底、红娇翠腕。\n玉纤采处，银笼携去，一曲山长水远。\n采鸳双惯贴人飞，恨南浦、离多梦短。",
        "dynasty": "宋",
        "collection_info": null
    },
    {
        "uuid": "6d798bd93b4e465b38038c3ece69c5a5",
        "title": "鹧鸪天 闲立飞虹远兴长",
        "author": "张镃",
        "content": "闲立飞虹远兴长。\n一方云锦荐疏凉。\n翻风翠盖无尘土，出水红妆有艳香。\n携靓侣，泛轻航。\n棹歌惊起野鸳鸯。\n同过清夏看新月，茉莉花园小象床。",
        "dynasty": "宋",
        "collection_info": null
    },
    {
        "uuid": "2575c35ddd4cbd165bbad2e109f260c9",
        "title": "鹧鸪天 不似琵琶不似琴",
        "author": "张镃",
        "content": "不似琵琶不似琴。\n四弦陶写晋人心。\n指尖历历泉鸣涧，腹上锵锵玉振金。\n天外曲，月边音。\n为君转轴拟秋砧。\n又成雅集相依坐，清致高标记竹林。",
        "dynasty": "宋",
        "collection_info": null
    },
    {
        "uuid": "0b64dde40efe4159463e4ebf6927ea1f",
        "title": "临江仙 七个圈儿为岁数",
        "author": "张镃",
        "content": "七个圈儿为岁数，年年用墨糊涂。\n一圈又剩半圈馀。\n看看云蔽月，三际等空虚。\n纵使古稀真个得，后来争免呜呼。\n肯闲何必更悬车。\n非关轻利禄，自是没工夫。",
        "dynasty": "宋",
        "collection_info": null
    },
    {
        "uuid": "e08c2205524d405eea1914e2a2cb5bc2",
        "title": "御街行 良宵无意贪游玩",
        "author": "张镃",
        "content": "良宵无意贪游玩。\n奈怜友、闲呼唤。\n六街非是少人行，不似旧时风范。\n笙歌零落，绮罗销减，枉了心情看。\n思量往事堪肠断。\n怕频到、帘儿畔。\n朦胧月下却归来，指望阿谁收管。\n低头注定，两汪儿泪，百计难销遣。",
        "dynasty": "宋",
        "collection_info": null
    },
    {
        "uuid": "ddb410932041e85f23c5187cc8d66efd",
        "title": "满庭芳 月洗高梧",
        "author": "张镃",
        "content": "月洗高梧，露漙幽草，宝钗楼外秋深。\n土花沿翠，萤火坠墙阴。\n静听寒声断续，微韵转、凄咽悲沈。\n争求侣，殷勤劝织，促破晓机心。\n儿时，曾记得，呼灯灌穴，敛步随音。\n任满身花影，犹自追寻。\n携向花堂戏斗，亭台小、笼巧妆金。\n今休说，从渠床下，凉夜伴孤吟。",
        "dynasty": "宋",
        "collection_info": null
    },
    {
        "uuid": "cc30f1d2e4eb5af39d3f8b46df8041da",
        "title": "风入松 小樊标韵称香山",
        "author": "张镃",
        "content": "小樊标韵称香山。\n压尽花间。\n便须着个楼儿住，彩鸾看、飞舞妖闲。\n珠佩时因醉解，云扉常为春关。\n耳边属付话儿奸。\n休放蛮檀。\n绿窗惟怕今宵梦，莺声巧、春满阑干。\n待把衷肠教与，却愁长远都难。",
        "dynasty": "宋",
        "collection_info": null
    },
    {
        "uuid": "b369aa8f740b967e162d40fcf48d5e2a",
        "title": "杂兴  其一",
        "author": "张镃",
        "content": "圣学律万世，玉振仍金声。\n大贤务矫俗，始以和自名。\n智者稽所终，流弊固难行。\n求圆能舍规，鲁男乌可轻。",
        "dynasty": "宋",
        "collection_info": null
    },
    {
        "uuid": "3b9237c6520cda99850f4a394d085170",
        "title": "杂兴  其二",
        "author": "张镃",
        "content": "城河固金汤，谷帛堆丘山。\n雷风走号令，足以威百蛮。\n秦人昔恃此，烧书无愧颜。\n丛祠夜篝火，赤蛇先据关。\n谁知小国鲁，抗衡齐晋间。\n独能秉王礼，足以销邻姦。\n舞干服三苗，可仰其可攀。",
        "dynasty": "宋",
        "collection_info": null
    },
    {
        "uuid": "ed20fecfe6149ec32b8245116e104c93",
        "title": "杂兴  其三",
        "author": "张镃",
        "content": "原子何所得，所得在养心。\n澹然处穷阎，蓬蒿绝车音。\n结驷者谁子，排门愿同襟。\n乃知能辩者，于道未为深。",
        "dynasty": "宋",
        "collection_info": null
    },
    {
        "uuid": "ceb5e5ca3a6542ecc50c957e698cad90",
        "title": "杂兴  其四",
        "author": "张镃",
        "content": "日暮前道远，纷纷倒行多。\n胡不秉明烛，整驾历前坡。\n既衰不戒得，有如圣言何。\n平公七十翁，师旷犹琢磨。",
        "dynasty": "宋",
        "collection_info": null
    },
    {
        "uuid": "c355b967d83f524e0dd307681b4b7ba4",
        "title": "杂兴  其五",
        "author": "张镃",
        "content": "管仲相齐国，童子犹羞称。\n确守害霸说，三王亦可成。\n寸短有所长，贪贤况诚切。\n莫问九合功，咏此宜击节。",
        "dynasty": "宋",
        "collection_info": null
    },
    {
        "uuid": "751790d1a80255cae698484069f60819",
        "title": "杂兴  其六",
        "author": "张镃",
        "content": "文仲蔽展禽，难逃窃位名。\n张汤法家流，推贤被嘉声。\n公道日月如，无私天下行。\n治古本根此，所以休甲兵。\n嗟嗟祁大夫，举善何其宏。\n曰雠吾甚恶，曰子非私情。\n一旦俱荐引，晋伯由此成。\n后世益多嫌，山林老公卿。",
        "dynasty": "宋",
        "collection_info": null
    },
    {
        "uuid": "0a679ff9c408c4a6453df6092a0cc718",
        "title": "杂兴  其七",
        "author": "张镃",
        "content": "伯牙善鼓琴，知音一子期。\n已得慰生平，绝絃勿復悲。\n深沉扬执戟，玄文准伏羲。\n千年未愿赏，岂欲求当时。",
        "dynasty": "宋",
        "collection_info": null
    },
    {
        "uuid": "7f2e1b34f3c943904fb7a2a575be4fdc",
        "title": "杂兴  其八",
        "author": "张镃",
        "content": "泱泱古齐邦，中有秉节臣。\n其国不能举，燕师知宠珍。\n生不食君禄，势或去诸邻。\n莫往径绝脰，用愧轩冕人。\n当年处高位，十万当逡巡。\n所以休明时，朝廷足嘉宾。",
        "dynasty": "宋",
        "collection_info": null
    },
    {
        "uuid": "1e9a31196e50ef459fcb8f9f41241dd9",
        "title": "杂兴  其九",
        "author": "张镃",
        "content": "善人所至处，凤仪气芝兰。\n同德自相求，肯因休显看。\n后来世道交，祗趋势与官。\n廉颇共翟公，雅抱常自宽。",
        "dynasty": "宋",
        "collection_info": null
    },
    {
        "uuid": "c4ee7f6d16ca80c47c6ed1a71cdfda2f",
        "title": "杂兴  其一○",
        "author": "张镃",
        "content": "小器酌升斗，渠宁同釜钟。\n心公德始宏，一介称能容。\n将军见何卑，偏忌相如功。\n卓哉全璧贤，怀才肯争锋。\n悔过犹可称，服善交情终。",
        "dynasty": "宋",
        "collection_info": null
    },
    {
        "uuid": "6f07cd606a58ee8a44fac1786cc7e315",
        "title": "杂兴  其一一",
        "author": "张镃",
        "content": "吴起弃骨肉，用释鲁君疑。\n萧何买田宅，更要汉祖知。\n结绳可息争，书契计已痴。\n反覆者人心，周防良足悲。\n曾参杀人谤，三至母信移。\n君臣不易逢，终始贵难离。",
        "dynasty": "宋",
        "collection_info": null
    },
    {
        "uuid": "030100bbb940d7d7fb814a843ed80b5f",
        "title": "杂兴  其一二",
        "author": "张镃",
        "content": "金珠不解忧，曲糵堪适情。\n隘哉沉湘人，独以醒自名。\n生居禁酒国，焉得壶觞倾。\n闭门求一醉，无乃干天刑。\n若伊旷怀襟，道在宁营营。\n详观中圣言，当与智者评。",
        "dynasty": "宋",
        "collection_info": null
    },
    {
        "uuid": "f375137a71e17931624b79c74ad01190",
        "title": "杂兴  其一三",
        "author": "张镃",
        "content": "堂陛分古始，高卑定常仪。\n拳拳三顾频，未敢臣其师。\n至宝价婆娑，尘面谁復窥。\n有人果善酬，何苦不售为。\n木牛流马机，小智那足奇。\n甄别兰与艾，忠诚真弗欺。\n功大天实吝，滞迹乌能知。\n臣主施报恩，足为万世规。",
        "dynasty": "宋",
        "collection_info": null
    },
    {
        "uuid": "aec34c2f7cc6b3493fb89f17d46b666c",
        "title": "杂兴  其一四",
        "author": "张镃",
        "content": "有虎南山南，有石北山畔。\n虎石人未辨，箭发石遂贯。\n一朝两生心，见石不见虎。\n若向虎石求，引满徒自苦。",
        "dynasty": "宋",
        "collection_info": null
    },
    {
        "uuid": "b1f29444423ca1b3f02dc4d9a7571b09",
        "title": "杂兴  其一五",
        "author": "张镃",
        "content": "河南牧羊儿，不识奇字书。\n君王事边头，无亦官帑虚。\n慨然分家资，补国何勤渠。\n讵有忠于君，而谓不学欤。\n毋令败羣语，缑氏果有余。\n惜哉封禅主，更欲取名誉。\n岁晚责缘饰，宜其返田闾。",
        "dynasty": "宋",
        "collection_info": null
    },
    {
        "uuid": "e00389ea203df97c2981e729e7e3df74",
        "title": "杂兴  其一六",
        "author": "张镃",
        "content": "真才当自重，跃冶非良金。\n世儒识拔鲜，志士违本心。\n慷慨自铺陈，庶几有知音。\n但恐北风扇，虚言难保任。\n快哉东方生，可喜未可钦。",
        "dynasty": "宋",
        "collection_info": null
    },
    {
        "uuid": "dab4ba5e61a7a1391227ecf063d900d8",
        "title": "杂兴  其一七",
        "author": "张镃",
        "content": "圣道由书传，秉畀火于秦。\n汉兴反秦暴，见儒犹駡嗔。\n董子惟有志，耿耿谁与陈。\n使时三策行，焉老诸侯宾。",
        "dynasty": "宋",
        "collection_info": null
    },
    {
        "uuid": "c34099697a2001baf642a8e3b46b0f6a",
        "title": "杂兴  其一八",
        "author": "张镃",
        "content": "子云闭门学，非愿雕虫称。\n于道实有省，爵位岂所营。\n洙泗嗟已远，惜不偕羣英。\n太玄法言书，莫诮徒拟经。",
        "dynasty": "宋",
        "collection_info": null
    },
    {
        "uuid": "482ee5fa1f00a3b45cfa56dc3660f661",
        "title": "杂兴  其一九",
        "author": "张镃",
        "content": "汉代嘉唐虞，欲以儒理国。\n公孙谈治道，纯驳互失得。\n广大语尤害，开边心莫极。\n无怪淮南谋，日夜惮汲直。\n东阁礼诸贤，脱粟自为食。\n欲以此自文，后世有真识。",
        "dynasty": "宋",
        "collection_info": null
    },
    {
        "uuid": "42968db299d7bcd078c263b1077b19f8",
        "title": "杂兴  其二○",
        "author": "张镃",
        "content": "言貌难取人，宣尼窃丁宁。\n如何汝南许，辄擅月旦评。\n观其察曹瞒，一言尽生平。\n勿谓鉴裁乏，一门称弟兄。",
        "dynasty": "宋",
        "collection_info": null
    },
    {
        "uuid": "776c1551381087638cbb4682eaa48c97",
        "title": "杂兴  其二一",
        "author": "张镃",
        "content": "林宗真杰士，甑堕识孟敏。\n初无一语交，肺腑已窥尽。\n人才处东京，郭许能汲引。\n几时不生贤，弗遇即泯泯。",
        "dynasty": "宋",
        "collection_info": null
    },
    {
        "uuid": "afdb911887c238ef36e8949dab946250",
        "title": "杂兴  其二二",
        "author": "张镃",
        "content": "道德酿搢绅，睟容无点尘。\n望之鄙吝消，矧得累夕亲。\n缅思阙里化，四教隆诸身。\n济济三千徒，变蒙尽为仁。\n贤圣虽不同，气类当等伦。\n叔度亦我师，千载风如新。",
        "dynasty": "宋",
        "collection_info": null
    },
    {
        "uuid": "6ada89fd0671dd8799f10e6dc1c7b4ca",
        "title": "杂兴  其二三",
        "author": "张镃",
        "content": "达士乐贫贱，本非沽激心。\n岂真昧生死，而计乐浅深。\n辛勤毕婚嫁，尘虑宁更侵。\n高踪五岳游，乘风拟相寻。",
        "dynasty": "宋",
        "collection_info": null
    },
    {
        "uuid": "988d21fa9f969a6d3fe72c19667e88cf",
        "title": "杂兴  其二四",
        "author": "张镃",
        "content": "山川万代留，人物有时尽。\n慷慨羊叔子，登临重嗟悯。\n功名垂櫜来，老去载仓囷。\n焉有利在民，转盼声即泯。\n非真弔古往，借言聊自引。\n湛也穷其心，欲嘿不能忍。\n惜昧无去来，徒知幻与影。",
        "dynasty": "宋",
        "collection_info": null
    },
    {
        "uuid": "27cb859f9653369c15d78a72230b261f",
        "title": "杂兴  其二五",
        "author": "张镃",
        "content": "征南勋业手，顾乃玩简策。\n麟经日月垂，左氏实有力。\n为渠作忠臣，训义订今昔。\n后来缝掖子，开卷随有益。\n果能作蹄筌，此学不妨癖。",
        "dynasty": "宋",
        "collection_info": null
    },
    {
        "uuid": "f13390bd03cbd873f30fe36d6a2beec6",
        "title": "杂兴  其二六",
        "author": "张镃",
        "content": "龙泉伴太阿，潜伏知几秋。\n光气不容揜，夜夜衝斗牛。\n一朝掘青苔，双龙获兼收。\n拭以华阴土，百神见之愁。\n若使无张雷，恐非剑所羞。",
        "dynasty": "宋",
        "collection_info": null
    },
    {
        "uuid": "61e6fc1c323e697509411d28fe3bf880",
        "title": "杂兴  其二七",
        "author": "张镃",
        "content": "天一即生水，语性何洁清。\n未尝使人贪，酌之失廉称。\n夷齐素高蹈，想非常饮冰。\n仁鄙成自取，处默先内明。",
        "dynasty": "宋",
        "collection_info": null
    },
    {
        "uuid": "f3162412a8b7c3fcb3757da1a924af4b",
        "title": "杂兴  其二八",
        "author": "张镃",
        "content": "南渡人物中，第一数安石。\n经营江左民，成败固先识。\n苻坚拥百万，朝野总忧色。\n长驱不量德，在法真饵敌。\n谈笑付儿辈，兹岂试一掷。\n捷至偶折屐，胸中未易测。\n议者谓矫情，妄意窥悃愊。",
        "dynasty": "宋",
        "collection_info": null
    },
    {
        "uuid": "6453106d27c95346c770924f2026c256",
        "title": "杂兴  其二九",
        "author": "张镃",
        "content": "圣狂霄壤分，其端在一念。\n去恶向忠义，如病用良砭。\n方贻害于人，蛟虎羣凶焰。\n及其惩艾余，大节秉无欠。\n卓绝补过功，炳炳照铅椠。\n乃知春秋意，恶恶待终厌。",
        "dynasty": "宋",
        "collection_info": null
    },
    {
        "uuid": "9d107d668c57b5c993cfb45d5eeb4848",
        "title": "杂兴  其三○",
        "author": "张镃",
        "content": "实修名自来，犹影长随身。\n惑者偏忌嫉，终之反累人。\n况驰死后誉，何关一丘尘。\n所以识达早，托醉全吾真。\n归兴因莼鲈，口腹何足陈。\n到今吴江水，秋至清粼粼。",
        "dynasty": "宋",
        "collection_info": null
    },
    {
        "uuid": "fe3b2a824f9810d779ab1cb5080ec023",
        "title": "杂兴  其三一",
        "author": "张镃",
        "content": "渊明膝上桐，一丝不肯挂。\n弹声聒天地，无人知此话。\n谓琴只这是，世间何用絃。\n谓在有无中，其然岂其然。",
        "dynasty": "宋",
        "collection_info": null
    },
    {
        "uuid": "f99ebf9cbda82c2f1c5e4aeb446026fa",
        "title": "杂兴  其三二",
        "author": "张镃",
        "content": "太冲十年功，仅了三都赋。\n藩溷着纸笔，欲以疏吾句。\n文章流至是，已失古人步。\n喜怒哀乐情，一发中韶濩。\n不见风雅篇，岂效女功蠹。",
        "dynasty": "宋",
        "collection_info": null
    },
    {
        "uuid": "594f847759e3850da3b7159b4f16e73f",
        "title": "杂兴  其三三",
        "author": "张镃",
        "content": "抡才如百药，治效各不同。\n傥能区别性，当聚和扁功。\n武德定乱后，诸公悉登庸。\n帝久知所长，未欲任己聪。\n品题资确论，毫髮无蔽蒙。\n三杰隆汉业，六英夹唐宗。\n无人可能国，我欲振古风。",
        "dynasty": "宋",
        "collection_info": null
    },
    {
        "uuid": "b7cdc5bc687c41a913c5d06279efb40f",
        "title": "杂兴  其三四",
        "author": "张镃",
        "content": "至艺得于天，音律谁同明。\n道上车铎逢，地底黄钟成。\n伟哉创业主，用才极其精。\n太常识斯人，吾知不负丞。\n忽疑贞观间，四海几措刑。\n遐想登后夔，巍巍治难名。",
        "dynasty": "宋",
        "collection_info": null
    },
    {
        "uuid": "06225592ab34779abea118e23b8c521c",
        "title": "杂兴  其三五",
        "author": "张镃",
        "content": "马生客新丰，悠然酌斗酒。\n若谓傲旁人，旷士亦何有。\n有志曾未识，偶与曲糵友。\n异时依风云，黄垆一回首。",
        "dynasty": "宋",
        "collection_info": null
    },
    {
        "uuid": "49e935ce0065333c840ada37923df75a",
        "title": "杂兴  其三六",
        "author": "张镃",
        "content": "照乘復垂棘，固足为国宝。\n朝有宣力贤，爱惜莫草草。\n成汤昔在上，剪髮救枯稿。\n念民有念己，顷刻动穹昊。\n太宗疗功臣，亦本为民保。\n断鬚疾其愈，大胜琮璧祷。",
        "dynasty": "宋",
        "collection_info": null
    },
    {
        "uuid": "442357045100050f5cfce19d4dae6eb9",
        "title": "杂兴  其三七",
        "author": "张镃",
        "content": "秦王既集统，作乐昭治功。\n前日威武地，今还见声容。\n一时耸观瞻，唯贪激英雄。\n郑公独俛首，孰能察圣衷。\n暮年伐辽东，事几败乃翁。\n良臣不在傍，有悔应无穷。",
        "dynasty": "宋",
        "collection_info": null
    },
    {
        "uuid": "a1b566265a4a96add50975f9bcd85eda",
        "title": "杂兴  其三八",
        "author": "张镃",
        "content": "唐家盛词华，培本自武德。\n投戈闢文馆，英士来翼翼。\n访政讨典坟，分夜亡倦极。\n当时瀛洲目，意气宁偪仄。\n言诗到李杜，骚雅并区域。\n为文至韩柳，秦汉等风力。\n后世不推原，第赏纸上墨。\n焉知昔人心，求效非顷刻。",
        "dynasty": "宋",
        "collection_info": null
    },
    {
        "uuid": "a72e0b3066c90c5f89475e61cf042f5f",
        "title": "杂兴  其三九",
        "author": "张镃",
        "content": "风月属渔樵，真味岂能领。\n雍容补国手，斯宜理烟艇。\n乐天未归时，极口献忠鲠。\n十上九不行，回身避机穽。\n酒徒与诗伴，共煮香山茗。\n流传画九人，公貌粹而整。",
        "dynasty": "宋",
        "collection_info": null
    },
    {
        "uuid": "06a2485befc6598256fae4eff4967466",
        "title": "秦女行",
        "author": "张镃",
        "content": "妾家秦关中，白玉为重堂。\n堂前翠帘鈎，一一金鸳鸯。\n暖艷照绮席，新声按笙簧。\n妾小不解事，戏剧珠楼旁。\n蜂蕊撷秾杏，鶑枝荫垂杨。\n阿母喜秀慧，鞶丝教缝裳。\n年齿渐长成，自制红襦长。\n弄杼织繁锦，错综飞凤凰。\n体柔生玉腻，国色凝天香。\n不假粉黛妍，差作时世粧。\n悦己求得逢，晨夕劳衷肠。\n苟合必易散，良贾宜深藏。",
        "dynasty": "宋",
        "collection_info": null
    },
    {
        "uuid": "e9106922e226a539c625010c5e856864",
        "title": "锦池芙蓉盛开与谭德称何国叔曾无逸王季嘉吕浩然张以道小集以东坡诗细思却是最宜霜分韵得却字",
        "author": "张镃",
        "content": "道人有园居，其门可罗爵。\n夫何诸贤杰，疎野尽阔略。\n联镳过柴荆，慰藉淡与泊。\n尔时木芙蓉，酣酣纵云萼。\n呼酒亟对之，不復次杯酌。\n西风吹雨小，池波晚烟阁。\n红痴高髼松，翠闹竞参错。\n谈丛及笑粲，大胜世俗乐。\n翘摇鹏凤羣，着我惭瘦鹤。\n区中有此不，今古一开拓。\n山林岂细故，人愿要天诺。\n侵寻霄霏举，乃独趣丘壑。\n探韵睨大巫，疾走宜退却。\n簪花谢慇懃，敢避句恶弱。\n从今数名芳，消真屡成约。",
        "dynasty": "宋",
        "collection_info": null
    },
    {
        "uuid": "6a9d8d3a66f5cdded8b68fd490810b12",
        "title": "足疾愈约客游湖上园",
        "author": "张镃",
        "content": "平生志四方，岂愿守三窟。\n超凌风中骥，振迅霜后鹘。\n无何足受湿，步履遽臲卼。\n投鍼痛循筋，濯药热透骨。\n重缠韈中絖，懒顾囊内笏。\n长怀骆宾王，旷迈困沉泊。\n胸蟠经纶业，与气共振拔。\n纷纷灞上旅，太半贵肥腯。\n傥其尚细谨，俗眼愈超忽。\n临垆指醇酒，洗涤去泥淈。\n器宏事果遂，阔步黄金阙。\n宿来病殊减，砌域可踔越。\n拘挛日既深，得差兴尤发。\n湖山想贻笑，相忘两逾月。\n霜花着红小，幽香逗疎樾。\n风晴春一似，携具任仓卒。\n招邀二三子，才思涌难竭。\n却愁费吾诗，笔端口方讷。",
        "dynasty": "宋",
        "collection_info": null
    },
    {
        "uuid": "e8a705947cccd0890c74b2974dbd508f",
        "title": "观旧写照有感",
        "author": "张镃",
        "content": "赵茂写我真，今朝喜重见。\n相望十五载，容貌尽更变。\n恰如逢故人，省认向时面。\n自怜岁月去，亟若弦上箭。\n其间忧与病，往往几历遍。\n寒暑外侵薄，思虑内萦缠。\n幻形类草木，熟能永葱蒨。\n髮幸纔半白，登临未衷倦。\n逍遥溪復壑，安稳寝并膳。\n十年每一画，能用几何绢。\n会看乌帽下，满垂银色线。\n莫嫌老易来，身健尽堪羡。\n頼有难画者，炎天飞雪片。\n浩劫且长存，那随时序转。",
        "dynasty": "宋",
        "collection_info": null
    },
    {
        "uuid": "e00c5447ba2487eea5a833243a2512c8",
        "title": "次韵清閟对月",
        "author": "张镃",
        "content": "氍毹恣懒倦，晚梦聊一中。\n梦游玉蟾宫，朱扉钉金铜。\n天宽佩声微，非关夜无风。\n觉来动惋嘆，绪猥纷愁攻。\n人间无了期，得失争鸡虫。\n竹边念小童，有酒清如空。",
        "dynasty": "宋",
        "collection_info": null
    },
    {
        "uuid": "81937804637f0f91c6bb1808f543fe69",
        "title": "重午",
        "author": "张镃",
        "content": "林间忘时节，今朝忽重午。\n雨过天未昧，轻阴障初暑。\n追思儿童日，争先缠綵缕。\n葵榴映昌歜，梅李参角黍。\n书堂给休假，欢呼屡跳舞。\n但喜逢佳辰，那知岁如许。\n遄经六六回，劳生竟何补。\n幸早安静乐，飞潜伴鳞羽。\n犹怜艾作人，狞瞠俨当户。\n想其亦自畏，势险正骑虎。\n孰若平地我，不随时仰俯。\n门前鸥鹭波，宅畔花柳圃。\n晨看一卷经，暮饮三杯醑。\n诗成时落韵，格调任踰矩。\n大胜汨罗人，独醒徒自苦。",
        "dynasty": "宋",
        "collection_info": null
    },
    {
        "uuid": "ca06da9a795a45b47b12d18dcbd90976",
        "title": "中秋后一夜观月",
        "author": "张镃",
        "content": "昨夜月色佳，孤坐不及赏。\n深嘆一岁中，此景无復两。\n冒冷试出户，雾气方漭沆。\n金行既中分，宇宙萃澄漺。\n堂堂大圆镜，倒摄山河像。\n或云有桂树，强作枝叶想。\n畴能穷兆朕，聊尔付惚怳。\n曾无惊鹊飞，但听悲虫响。\n气舒厌偪仄，望极增嘆仰。\n今夕看尤好，流光透帷幌。\n祗欠些子缘，照物尚晶爽。\n盆池局墙角，刺历认菰蒋。\n病余不举酒，安得诗思广。\n何当揖浮丘，跨鹤离尘坱。",
        "dynasty": "宋",
        "collection_info": null
    },
    {
        "uuid": "fe544534c33c092d9495c15e0a9b6fc0",
        "title": "重九日病酒不饮而园菊已芳薄莫吟绕亦有佳兴因和渊明九日閒居诗一首聊见嚮慕之意云",
        "author": "张镃",
        "content": "心境本一如，美恶缘妄生。\n惟今寻常日，强以重九名。\n入秋雨泽悭，连朝更晴明。\n木叶未苦凋，禽鸟皆春声。\n寓形天宇内，自顾非壮龄。\n年年登高时，无菊酒漫倾。\n何如兹岁好，金英照轩荣。\n远怀柴桑翁，合处无疑情。\n不饮还醺然，妙寄由天成。",
        "dynasty": "宋",
        "collection_info": null
    },
    {
        "uuid": "cd969a221733e0276e3b5b5d1854156a",
        "title": "夜兴",
        "author": "张镃",
        "content": "老火顿扫迹，颢气凝清英。\n病悰少栖泊，循檐听风声。\n桂魄未及圆，列纬已让明。\n银潢谁决流，静向苍旻倾。\n引领欲纵望，众屋高峥嵘。\n又成兴局促，万里孤遐征。\n阴墙想露漙，夕蔓粘青萤。\n怯冷独归户，搔头对长檠。\n咨嗟分赋薄，煮药过半生。\n随缘但顺受，境逆或渐平。\n年年中秋夜，裴回晓钟鸣。\n屈指行復来，得失当除乘。",
        "dynasty": "宋",
        "collection_info": null
    },
    {
        "uuid": "256382b9af7bad10844fefaa6ccbc957",
        "title": "癸卯立秋后一日凿井竹间",
        "author": "张镃",
        "content": "兹岁苦告晹，旱熯弥五旬。\n老火秋益焚，阳螭燎朱鳞。\n小寝屡亭午，床移瞰墀垠。\n迎南有风到，汛扫方无尘。\n髯奴挈缾水，云此乞诸邻。\n同居虽楹连，列位难地均。\n旧井荫一亭，经夏汲取频。\n溜泽既稍愆，土脉几就湮。\n倏思书斋外，墙西种丛筠。\n而间事垦掘，泉眼当津津。\n涓辰甲戌良，霜锸穿苔茵。\n下浚十尺余，疏泥出胶墐。\n灵泉果旁溢，清泠洁如银。\n板松实为底，环塼虚至唇。\n汞沙赤颗块，石英紫璘皴。\n投置可蠲疾，酿曲尤甘醇。\n青丝繫铜壶，挹玩醒心神。\n当年负暄老，犹将献严宸。\n九重方焦劳，渴饥念黎民。\n昨暮雨一筛，四野艰敷匀。\n今晨直言诏，庶政勤咨询。\n谏听将必行，纯诚动苍旻。\n沾苏徧原亩，丕昭吾君仁。",
        "dynasty": "宋",
        "collection_info": null
    },
    {
        "uuid": "6c8240341e23f81eef54cd582a396283",
        "title": "贺尤礼侍兼修史侍讲直学士院四首  其一",
        "author": "张镃",
        "content": "礼云风断烟，鬨议十九失。\n片言灼龟鑑，鉅典资以秩。\n抗志非太高，砭艾起时疾。\n何翅位宗伯，宇内頼调一。",
        "dynasty": "宋",
        "collection_info": null
    },
    {
        "uuid": "7fa445e50cfdb43516c2483392e3a961",
        "title": "贺尤礼侍兼修史侍讲直学士院四首  其二",
        "author": "张镃",
        "content": "斯文未摇落，右序启哲人。\n胸中悟復悟，笔底新又新。\n幻为九色丝，銮坡演明纶。\n兵民总疲羸，夜直烦前陈。",
        "dynasty": "宋",
        "collection_info": null
    },
    {
        "uuid": "28c99f0727bdbff987b671fe6283d162",
        "title": "贺尤礼侍兼修史侍讲直学士院四首  其三",
        "author": "张镃",
        "content": "化权亚史法，委巷汩凡例。\n良由私爱怨，或使疑信二。\n姦谀人力胜，危欲蔽忠义。\n绝识超大千，简册当吐气。",
        "dynasty": "宋",
        "collection_info": null
    },
    {
        "uuid": "19c84f334b04c28d49704c461b7d74dd",
        "title": "贺尤礼侍兼修史侍讲直学士院四首  其四",
        "author": "张镃",
        "content": "道传至孔孟，人主不己任。\n空言课讲说，日用惑已甚。\n圣朝重横经，仁泽天下饮。\n公谈故纸外，句句格精祲。",
        "dynasty": "宋",
        "collection_info": null
    },
    {
        "uuid": "20775d0e9d3fec636603154ce541e289",
        "title": "小疾书兴",
        "author": "张镃",
        "content": "卷怀无与适，着冠试徐行。\n廊西小堂幽，丛篁杂荷声。\n吹衣怯风猛，帘垂一床横。\n坐余忽屡嘆，安閒吾半生。\n无端局官簿，随羣觊浮荣。\n出入与日俱，何尝惠黎氓。\n今晨疾在告，反觉意气平。\n炉烟结復开，远度松梢明。\n晴久色愈耐，枝疎韵尤清。\n香去松不随，香来松不迎。\n倏然归太虚，无心计亏盈。\n一着要我决，岂在他人评。\n还寻鸥鹭伴，静乐乌可名。\n眼前俗物空，秋老共身轻。",
        "dynasty": "宋",
        "collection_info": null
    },
    {
        "uuid": "73ed537ff248705c11247b59c810cff9",
        "title": "次韵陆南宫晨起有感",
        "author": "张镃",
        "content": "駡坐非真豪，挂冠岂实高。\n畸迹烟雨埋，客气利禄鏖。\n曷若大丈夫，本志轻旗旄。\n无择眼界平，芬馨等羶臊。\n机息箭自空，讵復论弓櫜。\n先生博达姿，阂世江河滔。\n器吞子贡琏，才夺东方袍。\n出处日两忘，居朝隠蓬蒿。\n一代能几人，称提付郎曹。\n饭熟菜亦香，但教齿牙牢。",
        "dynasty": "宋",
        "collection_info": null
    },
    {
        "uuid": "736960966eea2ac305f2c4ce0ad68595",
        "title": "次韵陈唐卿县尉",
        "author": "张镃",
        "content": "耽诗固无益，损虑更招咎。\n技痒搔不疗，铭坐口还又。\n出门索朋俦，培我本根厚。\n顽石夸琼瑰，朽壤被絺绣。\n归来三叹息，谁脱章句囿。\n堂堂柱下史，退食燕清昼。\n门前车马闹，有客老且瘦。\n无求见容貌，话味若饮酎。\n从容得句帙，细读前竟后。\n令人发深省，咀嚼尽华茂。\n要须即所见，快手撤蒙陋。\n兰香出深林，着意乌可嗅。",
        "dynasty": "宋",
        "collection_info": null
    },
    {
        "uuid": "4e8667b279ae8dba52ddfa60ae6249ec",
        "title": "自广岩避暑西庵",
        "author": "张镃",
        "content": "推枕欣朝凉，开户畏炎日。\n驾言城西游，滞懑去如失。\n山空秋易知，石近云屡出。\n穿松得古寺，随喜听讲律。\n士女蜂蚁来，蟠香散经帙。\n嚣思摄正念，颇识动化术。\n蔬饭有余饱，徐行纵閒逸。\n隣庵亦窈深，绿杉间疎密。\n殿宇焕新筑，不待方丈室。\n相留屏俗情，话澹喜促膝。\n修筠入支径，池亭面崷崒。\n从容十数刻，佳趣领无佚。\n风床捲青簟，露井放寒繂。\n藕花杂蒲稍，芳气远如一。\n纷尘惬虚静，诗成任荒率。\n殷雷唤飞雨，爽气定盈溢。\n兴酣在景晚，归骑莫驰疾。\n新霜更须来，携樽摘林橘。",
        "dynasty": "宋",
        "collection_info": null
    },
    {
        "uuid": "b4381fdf83644256859367ad78ae7ee0",
        "title": "自安福过真珠园梅坡",
        "author": "张镃",
        "content": "舒忧早踰关，延晤尽名侣。\n林亭果幽赏，得计良自许。\n高鸣迭酬唱，阳春谁激楚。\n坐移游好园，振策盼芳渚。\n曾茅旧剪结，冰艷静谁与。\n几年杨巨源，句妙听钟敔。\n谪仙继前躅，凌厉苍霄举。\n吾人潘逍遥，清新出机杼。\n揆予才独后，乙乙抽茧绪。\n肆瞻宇宙宏，气类混出处。\n盍簪忍轻散，快意樽中醑。\n相看岂时情，襟期耐寒暑。",
        "dynasty": "宋",
        "collection_info": null
    },
    {
        "uuid": "392eabf985de927c31e97b9feca9b0f6",
        "title": "往逸村雪中上船",
        "author": "张镃",
        "content": "东皇喜我出，恐无赋诗题。\n夜呼姑射仙，尽把雪覆泥。\n迎晨倚户观，冻雀恋树栖。\n霙疎杂霰湿，未暇平高低。\n体物非所长，意荡着语稽。\n收兴入舆幔，护寒拥裘绨。\n迢遥下溪步，登舟藓桥西。\n摇兀略坐定，艣声已缘堤。\n客船与渔篷，渐远离排挤。\n皓色山上见，素光水中迷。\n隔路望小家，绯桃篠枝齐。\n茅檐果自乐，何必深堂闺。\n春郊正须游，带酒寻村鸡。",
        "dynasty": "宋",
        "collection_info": null
    },
    {
        "uuid": "5485b54be940b1ca38decb689ca1bd26",
        "title": "径山绰上人寄新雪",
        "author": "张镃",
        "content": "重闉初履霜，深山已堆雪。\n牛鸣数舍地，气序何骤冽。\n禅宫旧龙居，长夏扇可彻。\n千崖蔽森蓊，双径穿巀嵲。\n所以方冬时，集霰即飞屑。\n廊阶游鸽处，爪迹应冻绝。\n立齐老僧腰，此话忌轻说。\n扫赠满棕筥，凝明胜瑶玦。\n梅风落叶窗，我固傍高洁。\n畴能报清投，煎茶沃诗舌。",
        "dynasty": "宋",
        "collection_info": null
    },
    {
        "uuid": "b1cf5731af77186fe54583929a0f0ab2",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其一",
        "author": "张镃",
        "content": "吾亦爱吾庐，地僻犹深山。\n山亦前后有，远望碧玉环。\n繄昔近市居，局促几泥蟠。\n买园闢荒榛，运量百亩宽。\n勤劳艺且筑，就绪五载间。\n葛巾雅相宜，何心傲蝉冠。\n流光隙中驶，霜鬓映苍颜。\n恬愉无竞外，幸免历世患。\n旁人笑野拙，枉是家长安。\n开门面陂泽，岸岸蒲蓼湾。\n此身夫何疑，郊岛乃瘦寒。",
        "dynasty": "宋",
        "collection_info": null
    },
    {
        "uuid": "7a22cc38cf72fb4e1a7d29b3903e2b33",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其二",
        "author": "张镃",
        "content": "吾亦爱吾庐，万木纷秀挺。\n一一亲主盟，非特时管领。\n缅怀蛮触氏，陨腐争夺境。\n跃然起予衷，大类困浇茗。\n扫空市虎疑，照破杯蛇影。\n步宽更容人，园中无陿径。",
        "dynasty": "宋",
        "collection_info": null
    },
    {
        "uuid": "bcadf140fea4f08592b3c518b42b6d28",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其三",
        "author": "张镃",
        "content": "吾亦爱吾庐，第一桂多种。\n西香郁天地，不假风迎送。\n花开与花落，真境未尝动。\n羣芳亦时有，幻巧云锦综。\n廓然清浄观，岂復计疏壅。\n红红白白处，政自见日用。\n江山虽阻修，此乐朝暮共。\n逢场任竿木，何许非戏弄。\n一笑和君诗，是亦梦中梦。",
        "dynasty": "宋",
        "collection_info": null
    },
    {
        "uuid": "655e83ccb884572cc8b1748d72304b08",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其四",
        "author": "张镃",
        "content": "吾亦爱吾庐，试听谈向背。\n维南汇平湖，浙水实分派。\n两峰屹三塔，形势远襟带。\n城中那有此，到处怜湫隘。\n拏舟信所之，讵復防厉揭。\n猿鹿骛幽旷，引遯终远害。\n抱垣更通津，渔钓欲寄快。\n都缘迹不羁，彻老心自在。",
        "dynasty": "宋",
        "collection_info": null
    },
    {
        "uuid": "58a146822ea745dd6bf2ce2d88fddf1a",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其五",
        "author": "张镃",
        "content": "吾亦爱吾庐，精舍出其右。\n南山祝吾君，身自乐畎亩。\n福田非住相，初不藉耕耨。\n众生睹善法，政合远奔走。\n谁知在家僧，特未断荤酒。\n更有一般獃，望南看北斗。",
        "dynasty": "宋",
        "collection_info": null
    },
    {
        "uuid": "1173ee36bdec23a9dad9fe9ad3bdcaa1",
        "title": "庄器之贤良居镜湖上作吾亦爱吾庐六诗见寄因次韵述桂隠事报之兼呈同志  其六",
        "author": "张镃",
        "content": "吾亦爱吾庐，门前卖时蔬。\n满担风露香，选择未始无。\n苏子觅二顷，杨翁营一区。\n两者况见成，自顾惭晨晡。\n不妨瘦如竹，何急肥似壶。\n向来炼句痴，工拙分毫铢。\n如今布袍下，识字村田夫。\n诸公信余言，相从莫踟蹰。",
        "dynasty": "宋",
        "collection_info": null
    },
    {
        "uuid": "a511be91cfd8ae49cbd88b0763931a54",
        "title": "俞玉汝以诗编来因次卷首韵",
        "author": "张镃",
        "content": "我生癖耽诗，极力参古意。\n寥寥千百年，所取仅三四。\n此言或是痴，的确有见地。\n大雅既不作，少陵得深致。\n楚骚久寂寞，太白重举似。\n堂堂豫章伯，与世不妩媚。\n峭峭后山老，深古復静丽。\n长篇杂短章，末学敢睥睨。\n傥非四公者，孰毕此能事。\n俞君江南英，懒效决科计。\n俗子造其庐，觅句独拥鼻。\n雪风灞桥路，想见形梦寐。\n贻我青云编，三读增畏愧。\n未尝胶山林，亦復到城市。\n石顽木钻透，悟处定不二。\n清风濯炎暑，使我破芜秽。\n情悰猥能同，外此谁臭味。\n请加精进心，道远乌足喟。\n骎骎不停规，今古本无异。\n诗来我知往，因以当交质。",
        "dynasty": "宋",
        "collection_info": null
    },
    {
        "uuid": "5e50ad85e581a02dec2f46d24c13eb18",
        "title": "次张以道韵",
        "author": "张镃",
        "content": "耽幽畏奔逐，何翅畏暑寒。\n岂真傲世人，亦各性所安。\n弄水小渔艇，寻诗蹇馿鞍。\n相宜清昼永，嬉娱绝嗟嘆。\n方苞红玫瑰，纷萌翠琅玕。\n胡为悉弃置，随人强蹒跚。\n头颅每自知，终难继貂冠。\n超情混俗久，漫若草败兰。\n委身羁馽中，黾勉聊自宽。\n习气犹未除，搜句雕肠肝。\n偷閒时一游，园池有荷槃。",
        "dynasty": "宋",
        "collection_info": null
    },
    {
        "uuid": "96b6a77d9caf6cd7344916009004271d",
        "title": "寄题庄器之招隠楼",
        "author": "张镃",
        "content": "得时则为人，此固丈夫志。\n生前必功名，说实起后世。\n君看禹稷徒，乌有觊望意。\n偶然事逢手，势若破竹易。\n所以极万代，伟绩不可槩。\n纷纷务勉强，指日苟声利。\n等观今昔为，迷悟由性异。\n庄侯海内士，岂特静者类。\n深叹末俗竞，懒赴殊科试。\n力田抄饭白，结屋傍山翠。\n受用已有余，推此更广施。\n名楼曰招隠，来者定弗弃。\n我恨闻命晚，已买城北地。\n湖滨林麓幽，市远车马避。\n想像辋川宽，庶几盘谷邃。\n虽非千步门，肯换一品位。\n桃蒸春浪活，桂馥秋风至。\n其时思故友，命驾惊昼睡。\n堂堂无他言，握手笑相视。\n吾侪东西隔，橘枳本同味。\n中年各菟裘，要非太早计。\n何须并墙居，而后愿始遂。",
        "dynasty": "宋",
        "collection_info": null
    },
    {
        "uuid": "ebaf6726bb6db622d556d132b5a34e91",
        "title": "次韵答张以道茶谷閒步",
        "author": "张镃",
        "content": "艺此百亩园，池亭粗供游。\n新从小堂阴，经营学山丘。\n攒丛数百树，如对旷士流。\n奇石皆有情，听诗疑点头。\n方池正当前，风定清若油。\n照影画不成，叶茂枝相樛。\n心静境自来，非关苦寻搜。\n知我与罪我，此话同春秋。\n委顺付天命，万事杯中浮。\n莫疑头上丝，曾因利荣愁。\n若无忘斯言，长年共无忧。",
        "dynasty": "宋",
        "collection_info": null
    },
    {
        "uuid": "8a1824804c398e8cef11133e756cf023",
        "title": "宿余杭普救兰若同讷义二僧访法喜寺寻登绿野亭",
        "author": "张镃",
        "content": "平生乐游观，几欲遍区宇。\n足力有限量，胜处空默数。\n余杭旧名邑，相距纔步武。\n苏翁绿野咏，方册每欣睹。\n朅来始经行，解担日蹉午。\n招提略憇倦，鑪熏散云缕。\n上人别累年，省识但能祖。\n应怜忧患迹，官路还踽踽。\n将勤设瓜果，就荫指栅楰。\n少焉汤浴罢，作意访奇古。\n相从到邻寺，儒宫换堂庑。\n揆昔列钟鱼，俄此登簋簠。\n万法迭成坏，纷纷竞谁主。\n旋陟陂上亭，倾摧几风雨。\n老柳不復见，危阑试凭俯。\n青山幸萦绕，宁暇问秦禹。\n水流天接处，桑塍间蔬圃。\n种莲止坳塘，炊烟莽村聚。\n咨嗟杂慰快，拟去还眷怃。\n一笑诗已成，驰奔遽忘苦。",
        "dynasty": "宋",
        "collection_info": null
    },
    {
        "uuid": "591278786e0c4e0623bc313d79977db4",
        "title": "戏效乐天体",
        "author": "张镃",
        "content": "去日不可再，来日焉可虚。\n直待百事足，漫把四大拘。\n黄河几曾清，白髮莫旋乌。\n全福贵安然，真乐难强图。\n朴直自许我，才能不如渠。\n已盟方寸心，免苦六尺躯。\n登台值明时，击壤容匹夫。\n轻车历野寺，小船泛晴湖。\n金鲫池内观，白猿洞前呼。\n孤山未学林，长堤且怀苏。\n珍实不满器，醇醪只携壶。\n更带两耳铛，旋煮四腮鱼。\n意均饱暖适，迹或升沉殊。\n达人旷大观，万象归一途。\n丹鼎鷄变化，佛性狗有无。\n快答此话头，拟议计即疎。",
        "dynasty": "宋",
        "collection_info": null
    },
    {
        "uuid": "44696911ea714f06c0c500f6dc6096df",
        "title": "集古今山林閒适诗以林泉啸咏名之",
        "author": "张镃",
        "content": "夜窗涉尘编，山林诗辄取。\n悠然忘世故，正味若醇酒。\n渠能道我言，不必出吾口。\n抄成长自随，真为岁寒友。",
        "dynasty": "宋",
        "collection_info": null
    },
    {
        "uuid": "e40104255238853b070ff63fa05c7c8b",
        "title": "偶成",
        "author": "张镃",
        "content": "出门苦喧阗，归舍喜消逸。\n新篁解重箨，尚带溪粉湿。\n投镊坐无语，风来动书帙。\n留客不须归，今夕月方出。",
        "dynasty": "宋",
        "collection_info": null
    },
    {
        "uuid": "84e6ea9fa5bdaf8165c149bb2bfbf945",
        "title": "不睡",
        "author": "张镃",
        "content": "溽暑快新霁，湿风生夕凉。\n屋解挂月盘，潋滟冰玉光。\n飞虫细可数，夜气收莽苍。\n境胜玩不足，横筇据胡床。\n孤生念濩落，静思还惨伤。\n山林平时心，政坐多激昂。\n习懒性已成，投閒计为长。\n明宵恐阴雨，不睡庸何妨。",
        "dynasty": "宋",
        "collection_info": null
    },
    {
        "uuid": "ee6f00ecbae5d8b8a1416abab52eed9b",
        "title": "同张以道出游近郊成古诗十六韵",
        "author": "张镃",
        "content": "今辰天宇佳，风光宛如春。\n园庐岂不乐，景熟兴未伸。\n与客策蹇馿，城东访幽人。\n幽人本非约，意往随清真。\n市小度啁哳，秋郊迥无尘。\n枫林缬居前，蔬畦翠横陈。\n烟浓山愈淡，徐步望更新。\n田翁出荆扉，笑揖似所亲。\n坐对俱不疑，一榻三乌巾。\n胸中绝城堑，眼界空越秦。\n纷纷痴浊世，等别生颦嗔。\n青旗正飘摇，小店恰与隣。\n相邀开缥瓮，橙梨共珍醇。\n悠然会陶然，此适属隠沦。\n我家幸匪远，要办来常频。\n平桥指归途，野啭依丛筠。",
        "dynasty": "宋",
        "collection_info": null
    },
    {
        "uuid": "dcf3631d9e09493139d1f85cf1048355",
        "title": "酌道傍古松下钱王水对山绝顶微露塔尖闻有僧院名益钱",
        "author": "张镃",
        "content": "山围当车巾，佳兴坌满前。\n盘松俨如画，盖迭疎萝缠。\n沙平恰席许，坐荫宜铺毡。\n扶筇瞰根穴，湛碧泓寒泉。\n霏空雨方来，众绿争欣然。\n炎销道旁地，此倍凝阴烟。\n摩挲復潄涤，毛骨俱澄鲜。\n轮囷復清冷，肯受代谢迁。\n何必绝尘世，高洁自永年。\n钱王德民深，姓氏水为传。\n遥瞻窣堵坡，背立苍峦巅。\n人言有废寺，欲到愁攀缘。\n诸天散香华，顾我应恻怜。\n被役不为饥，凡质何繇僊。",
        "dynasty": "宋",
        "collection_info": null
    },
    {
        "uuid": "a2a65657d2aca45be751a9236cd9b335",
        "title": "次韵傅景夏见赠兼简徐季益",
        "author": "张镃",
        "content": "懒情妨勇志，闇识乖明时。\n昔人嗟远矣，有梦那见之。\n百计谐余衷，第一证以诗。\n合处即券钥，宁问渠为谁。\n端居偪仄胸，旦旦荆榛披。\n又如涸辙鲂，纵漾清塘陂。\n宗旨要领会，法律忌脱遗。\n泚笔漫拟古，深扃愧无奇。\n寒松凛颜采，耻竞桃李姿。\n疲马借康庄，敢对骐驎驰。\n自娱成自虐，苦心到肝脾。\n孰真念本愿，颇或讥繁词。\n君侯忽我予，臭味几夙期。\n何时结幽盘，开径通双扉。\n花明鶑锦芗，竹暗蜂烟霏。\n应缘更数载，遮莫俗惊窥。\n伟编昨珍投，如病和扁医。\n月台气醇茂，共社当肩随。\n火龟莫视兆，叶吉庸奚疑。\n解颐持此先，讵须匡鼎来。",
        "dynasty": "宋",
        "collection_info": null
    },
    {
        "uuid": "68bece4d3a45d5bb3c908d797e24b9c7",
        "title": "近诗殊少閒行绿阴下喜成杂言以自勉继此当日课云",
        "author": "张镃",
        "content": "去冬诗绝稀，作意待好春。\n春至病始苏，强赋情少真。\n梅花到海棠，不过数十首。\n其间岂无兴，有笔慵开口。\n每逢风日美，心醉人不知。\n林间行若狂，藉草或移时。\n芳花倏扫踪，转作满园叶。\n油然翠欲流，剪若阴初迭。\n老夫爱深处，穿树开生路。\n香不是风香，吹来復吹去。\n扶筇仰面看，青子枝间团。\n引客任摘尝，庸讵疑整冠。\n閒来坐根石，远望浑无隙。\n大似天女机，重重绿萝织。\n黄蜂恐我嗔，拟住退逡巡。\n向夏吟更懒，却防蜂笑人。\n从今当健走，古囊勤抖擞。\n莫作苍蝇鸣，常如狮子吼。",
        "dynasty": "宋",
        "collection_info": null
    },
    {
        "uuid": "e08ef4994de7d50ca578ffb20eea796b",
        "title": "看涧水自警",
        "author": "张镃",
        "content": "昔往灵隠山，寺前贪看水。\n木阴鑑晖彩，泓渟绝尘滓。\n游鯈惯餠饵，敲栏聚如蚁。\n坐翫岂不佳，直须波浪起。\n开闸放三板，惊雷奔壑底。\n如油石上苔，老淀光瀰瀰。\n衣裳任溅洒，轻飈飒盈耳。\n归来尚入梦，睡觉思未已。\n纍年罕游山，深居远廛市。\n林卉渐丛茂，穷幽併余美。\n疏涧弥百寻，萦纡带苹芷。\n因风作微澜，绿皱偏可喜。\n有时日向晚，湾处閒徙倚。\n簟纹韡縠皴，风平一齐止。\n瑠璃莹不动，最爱中间裏。\n拟将拄杖探，恐破难整理。\n拟将瓦砾投，恐涴难揩洗。\n夹岩桃树影，迎望青迤逦。\n飞禽既归宿，独留老居士。\n足痹未忍去，更欲置床几。\n长绳繫羲轮，不容落西汜。\n倏思家中景，非同借来比。\n已拚閒到老，从老閒至死。\n自此晴便看，其看岂涯涘。\n冥然心有语，功父吾戒尔。\n操行益孤高，谨终当似始。\n灵襟永虚洁，内外非二体。\n行住坐卧处，泥渠亦清泚。\n免令水有言，人污贻我耻。",
        "dynasty": "宋",
        "collection_info": null
    },
    {
        "uuid": "6d2f90e046f8bd643402ae677216a500",
        "title": "秋日夙兴",
        "author": "张镃",
        "content": "晨起浴倍佳，爽疏洞肤髮。\n灵芜鬰宝鼎，清忱睇天阙。\n三十六帝座，一一神远谒。\n旋瞻云始盈，洒雨响飃忽。\n余霏集栏庑，林翠忻荫樾。\n高枝闲稀星，万叶被湿月。\n吟喁蛩蚻辈，草际竞窸窣。\n观生物我齐，岂计辨与讷。\n羲车唱羣动，静思苦易歇。\n摩挲山头石，汝相筋称骨。",
        "dynasty": "宋",
        "collection_info": null
    },
    {
        "uuid": "e2f9275f4747ba02df5b7101e3ba3f16",
        "title": "读萧何传有感",
        "author": "张镃",
        "content": "汉祖肇炎图，三杰咸辅翼。\n功成及酬赏，相国独第一。\n发踪指示语，谁曰匪其实。\n焉知英主心，方谨操纵术。\n勋高疑益深，固异亭长日。\n守关忠弗念，置卫防百出。\n堂堂明且审，自计亦无失。\n护军给饷馈，入秦收图籍。\n用智既有余，保身岂难必。\n逊封散宏财，非真召平力。\n污名起田宅，犹愈受斧锧。\n终加恭谨辞，贤哉史臣笔。",
        "dynasty": "宋",
        "collection_info": null
    },
    {
        "uuid": "a3527ed88461c47821c6c49e3f360744",
        "title": "次韵酬铦上人二首  其一",
        "author": "张镃",
        "content": "修客衣襜如，喔咿守阍傍。\n闻閒掩耳避，令人忆柴桑。\n铦乎问水滨，其道尊空王。\n坐来薝卜林，不闻有别香。",
        "dynasty": "宋",
        "collection_info": null
    },
    {
        "uuid": "4b52a8a0900cc5e1b38f7524a35a9a76",
        "title": "次韵酬铦上人二首  其二",
        "author": "张镃",
        "content": "孰知苾蒭流，而能建安作。\n灯檠味隽永，曾不带葵藿。\n已撞禅月钟，请振普化铎。\n从伊哑羊呼，高厚中沃若。",
        "dynasty": "宋",
        "collection_info": null
    },
    {
        "uuid": "53f2e4bd77aa100120a0587db47b0495",
        "title": "移石种竹橘",
        "author": "张镃",
        "content": "野性乐閒寂，况值秋气清。\n旋即东墙隈，削苔方甃平。\n石立稍退步，薜荔缠珠缨。\n橘香湖海趣，竹翠山林情。\n二物昔所嗜，未暇同经营。\n环种近百竿，叶叶琴筑声。\n对植纔两树，颗颗金玉明。\n交枝与丛稍，拂巾须缓行。\n其间两席地，幽致吾主盟。\n静极坐累刻，焉有世虑萦。\n人生会心处，小大景不争。\n长年兴无涯，风月随阴晴。\n抽萌及吐蕊，预喜春林荣。\n客来开茗鑪，礼意固匪轻。\n作诗渐忘言，此语亦老成。\n杜门安蹇拙，何急谋虚名。",
        "dynasty": "宋",
        "collection_info": null
    },
    {
        "uuid": "0ae163fb374e5896475161b8b898bf83",
        "title": "椶笋诗",
        "author": "张镃",
        "content": "庭阶少幽蔚，树石聊森陈。\n海椶最先来，相看两经春。\n风枯黄髮短，雨老苍皮皴。\n叶添朝暮层，尚欠着语新。\n阴霖欻几月，芳苞吐轮囷。\n尝闻肤毳间，若笋味可珍。\n使其姿柔媚，未必藏甘淳。\n耐馋不忍剖，是乃吾术仁。\n诗人例虚谈，夸衒毋谆谆。\n缘木而得鱼，虑贻俗子嗔。",
        "dynasty": "宋",
        "collection_info": null
    },
    {
        "uuid": "1f68b34f2e320114e21bbc07dacd3e39",
        "title": "分韵赋薝卜得松字",
        "author": "张镃",
        "content": "呼酒快劝客，教取白玉钟。\n趁此清浄枝，向我几案供。\n叶丰发油绿，香心刻黄琮。\n向来红紫阵，喧喧引雄蜂。\n露斑衣上痕，枉负七尺筇。\n日暮诗兴薄，幽禅苦魔攻。\n犹胜坐肩舆，排门抗尘容。\n我祖已封侯，便当随赤松。",
        "dynasty": "宋",
        "collection_info": null
    },
    {
        "uuid": "53f0d4ed9d2d5f8d5b4858613002302b",
        "title": "送绰上人归后庵",
        "author": "张镃",
        "content": "春风吹倒人，禅师出山来。\n相陪坐几月，口边生尘埃。\n夏风吹长树，禅师归山去。\n为嫌城裏热，再三留不住。\n学诗无后先，到此如狂颠。\n有问是谁格，且疑三十年。",
        "dynasty": "宋",
        "collection_info": null
    },
    {
        "uuid": "8b25cfa06fbe880d5e1e72e45c1dd29c",
        "title": "我园",
        "author": "张镃",
        "content": "我园乐復乐，不知夜短长。\n露下杨柳湿，月明蒿艾香。\n归途林影横，忍踏琐碎光。\n衡门尚未掩，犬吠循东墙。",
        "dynasty": "宋",
        "collection_info": null
    },
    {
        "uuid": "da0705437a3da955a8bdd25eb3ad69fe",
        "title": "回放翁书",
        "author": "张镃",
        "content": "鸥盟惭久寒，驹足谁苦絷。\n霜雪两岁暮，转首飞箭急。\n脂车乏敏手，爱字翻旧笈。\n三山白浄水，树屋影𧤏𧤏。\n梅花百枝寄，宁当一顾揖。\n官冷坐名热，天道会张翕。\n多忧莫白头，丹铅火常集。",
        "dynasty": "宋",
        "collection_info": null
    },
    {
        "uuid": "8edbdaab6b1f14cabca779418dcacea1",
        "title": "次韵张子仪郎中",
        "author": "张镃",
        "content": "南湖葵柳岸，绿多紫红稀。\n有客送诗来，适与葵柳宜。\n得处洞真藴，非我其为谁。\n坐观行亦看，意会神荡怡。\n悯彼世上人，纷纷方外兹。",
        "dynasty": "宋",
        "collection_info": null
    },
    {
        "uuid": "c7acc4040182a5eb56f10a9dc38beebd",
        "title": "月色",
        "author": "张镃",
        "content": "月色夜逾浄，虚庭当我前。\n风裳变白玉，何烦佩褊褼。\n曼倩去已久，谁同醉陶然。\n空怀依隠心，三叫芙蕖边。",
        "dynasty": "宋",
        "collection_info": null
    },
    {
        "uuid": "a1765448dd6fbfe40cc41a2e4cef55cd",
        "title": "题画云山团扇",
        "author": "张镃",
        "content": "若箇大圆镜，处处山河影。\n谁谓懒拙翁，而能作斯景。\n繄予说是语，未免胪窥井。\n若解目前机，不应言不领。",
        "dynasty": "宋",
        "collection_info": null
    },
    {
        "uuid": "c6b1bcd79ed4ce5a55497f4fb5ae9291",
        "title": "前有一尊酒行",
        "author": "张镃",
        "content": "霖雨半月今夕晴，风堂人稀灯烛明。\n凉虫咽咽傍墙竹，听久但促孤愁生。\n愁生欲伏谁驱遣，浑汗翠液玻瓈软。\n五斗一石非所长，兴来亦觉沧溟浅。\n我生早患难，对酒无可娱。\n辛勤识字不得力，漫事尔雅笺虫鱼。\n痛心曩昔亲庭趋，从容侍饮情有余。\n醉谭先烈从巡初，岂但勇力清疆隅。\n公侯将相随指呼，亲挟日驭升天衢。\n墓碑神龙护宝书，勋庸槩见中全疎。\n机危谋大世莫睹，頼有帝训昭难渝。\n用心若比某人辈，相悬万里非同途。\n坐间历历言在耳，风木缠悲泪铅水。\n茫然此事莫轻论，不如尽付金樽裏。\n神仙恍惚休强寻，壮士易老难为心。\n要须出处任天运，况我自判归山林。\n一杯復一杯，无客谁同斟。\n案间幸有李白旧诗数百首，试读精爽飞云岑。\n安得同渠游，霓裾碧瑶簪。\n回头却谢髠卓辈，弃置礼法几荒淫。\n何如高吟泣鬼神，模写造化归无垠。\n谁能狸膏金距学鷄斗，起捉檐柱矫首落落看星辰。",
        "dynasty": "宋",
        "collection_info": null
    },
    {
        "uuid": "fa9f02b34d861ce6d38b380aa7c4be8e",
        "title": "冒雨往玉照堂观梅戏成长篇",
        "author": "张镃",
        "content": "幽人占断烟波景，不但春风翠红整。\n绕堂交互玉崚嶒，月中日下光迷影。\n连年勾引客来看，传得梅声满世间。\n西湖处士英爽在，大叫称屈挝天关。\n拜言臣生太清苦，孤山昏晓搜寒句。\n水边篱畔识疎斜，若说栽梅臣实祖。\n五湖散人张志和，读霓不中原夫科。\n门前水擅南湖号，也种梅花数百窠。\n贪吟岂悟无閒字，置之度外犹余事。\n掩臣梅誉最难堪，荐菊泉荒空庙祀。\n帝曰往哉女雨师，张园梅开正及时。\n风标雾锁两旬日，今岁且使游行稀。\n从来奇观偏宜罕，何妨别具看花眼。\n不须缘木及守株，时来一釂玻瓈醆。\n晴多每厌蜂蝶狂，妖浓不类南枝香。\n未如就作水仙戏，水精缨佩鲛绡裳。\n素鳞宫阙龙牙床，瑶麟琪凤森骞翔。\n洗湔尘坌凝冰霜，是名清浄富贵乡。\n举瓢无庸酌天浆，芳槽压酒银淋浪。\n桃花流水名渐彰，一醉百榼嗤斗量。\n和靖此乐恐未尝，大痴小黠声利场。\n得失分定休自忙，诗成鲤鱼为传将。\n一阅嗔妬俱已忘，却须信我计颇长。",
        "dynasty": "宋",
        "collection_info": null
    },
    {
        "uuid": "11d7557d2b9c58b1566fba6827d0f176",
        "title": "千叶黄梅歌呈王梦得张以道",
        "author": "张镃",
        "content": "笛声吹起南湖水，散作奇葩满园裏。\n被春收入玉照堂，不逐余芳弄红紫。\n一春开霁能几时，江梅正多人来稀。\n光风屈指已过半，頼有缃蕊森高枝。\n今朝拄杖偏宜到，暖碧红烟染林草。\n悠然试就花下行，便有疎英点乌帽。\n细看宝靥轻金涂，密网粲缀万斛珠。\n一香举处众香发，幻巧更吐冰霜鬚。\n叵罗盛酒如春沼，不待东风自开了。\n呼童撼作晴雪飞，雪飞争似花飞好。\n上都赏翫争出城，日高三丈车马尘。\n谁能摆脱热官与铜臭，肯学花底真閒人。\n时平空山老壮士，不得灭秦报君死。\n鷄鸣抚剑起相叹，梦领全师渡河水。\n吾曹耻作儿女愁，何如且插花满头。\n一盏一盏復一盏，坐到落梅无始休。\n无梅有月尤堪饮，醉卧苍苔石为枕。\n醒来明月别寻花，桃岸翻霞杏堆锦。",
        "dynasty": "宋",
        "collection_info": null
    },
    {
        "uuid": "320e28748ddfd97a383d1a44c09465ed",
        "title": "庐陵李英才自制墨与梅花写真艮斋诚斋又许其能诗十月七日携画见访且索拙语因成古风以赠",
        "author": "张镃",
        "content": "我家种梅三百树，恼人不特香如雾。\n阶前花影二更来，月光到处纵横住。\n几回欲画嗟未曾，李君能事乃尔能。\n素绡窃我当时景，更引夜月花边升。\n濡毫晕水厌凡墨，扫烟自就千枝灯。\n客衣缁尽不復恨，但喜占艺清如冰。\n圭玄漆响用不尽，博金价定无亏增。\n又闻觅句颇清熟，社中宗匠交口称。\n云台万事无心计，只学希夷多爱睡。\n醒时非画亦非诗，恣向虚空写千偈。\n君船再过嵎中未，乌丸併望新篇寄。\n醉来染试陋溪藤，满壁蛟龙风捲地。",
        "dynasty": "宋",
        "collection_info": null
    },
    {
        "uuid": "c9916fd6eb2091cabf879ef693926f76",
        "title": "刘宗古画过海寿星",
        "author": "张镃",
        "content": "南极煌煌山川精，辉明渊耀为天经。\n化成仙人渡沧溟，黑风不作鱼龙腥。\n冉冉风气如云停，峩冠曳带从竛竮。\n修髯炯目玉炼形，神光转映浮中庭，穹龟坐踞捐辎軿。\n辽东令威姓维丁，翔空欲下摇霜翎。\n予方厌世争腐腥，栖心元域全撄宁。\n此图谁将揭素屏，细观混体通百灵。\n诛馘飞毒命门扃，清音透顶闻雷霆。\n披萝重冈斸松苓，我命在我同千龄。",
        "dynasty": "宋",
        "collection_info": null
    },
    {
        "uuid": "c791486fe87e4e2982d086f336d574d2",
        "title": "跋周昉画锡宴图",
        "author": "张镃",
        "content": "汾阳剩建扶危功，清议那有鱼军容。\n倖人恃宠自矜伐，似可唾去极力攻。\n今也束带比肩立，绝口不问如盲聋。\n水衡有钱谁敢费，设席授几为尔供。\n金鹅罩底果何品，异馔定不人间同。\n翠环玉勺未分劝，坐列有序随卑崇。\n君恩天大且笼盖，天意不假人方穷。\n凤凰五章为世瑞，亦许枭獍鸣雌雄。\n西山灵木作上药，道旁恶草翻茸茸。\n方圆白黑正殊调，端在处者全吾躬。\n鲁叟当年诺阳虎，望之计拙排显恭。\n我披此画屡叹息，杜老谋深言至公。",
        "dynasty": "宋",
        "collection_info": null
    },
    {
        "uuid": "1c10e3e08b9f97bd2d451e029f89ad8d",
        "title": "马贲以画花竹名政宣间其孙远得贲用笔意人物山水皆极其能余尝令图写林下景有感因赋以示远",
        "author": "张镃",
        "content": "世间有真画，诗人干其初。\n世间有真诗，画工掇其余。\n飞潜与动植，模写极太虚。\n造物恶泄机，艺成不可居。\n争如俗子通身俗，到处堆钱助痴福。\n断无神鬼泣篇章，岂识山川藏卷轴。\n我因耽诗鬓如丝，尔缘耽画病欲羸。\n投笔急须将绢裂，真画真诗未尝灭。",
        "dynasty": "宋",
        "collection_info": null
    },
    {
        "uuid": "8d50065b0865045062389d3cdd7a30d7",
        "title": "旧藏文与可墨竹未有对者叔祖阁学以一枝为惠",
        "author": "张镃",
        "content": "崔黄拂素桃李开，春闺融艳蜂蝶猜。\n范郭挥毫水石具，古愁宛奥关山迴。\n近代名家工写物，妍媚嶙峋空杰出。\n此君孤禀岁寒姿，不入寻常丹粉律。\n江南鈎锁殊拘挛，直干蟠鬰羞云烟。\n湖州书饱翻老墨，放枝落纸争流传。\n有来一幅垂虚壁，冷叶疎茎伴幽寂。\n眼空四海无与俦，出手知公不劳力。\n世间快意非人为，曩昔经营心坐驰。\n从容会合若符节，辛苦反悟皆儿痴。\n从今相对成三友，憎爱俱损保长久。\n茂林分荫已无穷，更合新诗同不朽。",
        "dynasty": "宋",
        "collection_info": null
    },
    {
        "uuid": "c514419122f63f925c6bb6957d239b26",
        "title": "朱师关画梅溪春晓图",
        "author": "张镃",
        "content": "梅溪之水何清哉，万顷玉碧天边来。\n两山拱挹各异状，上有磅礴巨石散落生莓苔。\n松萝笼蒙共纠结，带映万蕊纷瑶瑰。\n香繁粉艳露凝湿，下视凡卉真舆台。\n露裾褊褼彼仙子，褰裳矫首遥相俟。\n心清悟物思相羊，指点八极供翱翔。\n胎仙舞空为前导，紫芝煜煜更芬芳。\n时当初霁放晓色，赫日滉漾咸池光。\n罗浮幽梦奚烦数，西湖漫赋横斜句。\n相逢弭棹定情亲，翠杓瑶罂恣倾举。\n东鸦西兔从飞驰，维北有斗南有箕。\n化工精妙得师旨，写入缣素不使捐毫釐。\n何当着身此溪上，溪清梅白森相向。\n吾与二子成三人，共看桑田干海浪。",
        "dynasty": "宋",
        "collection_info": null
    },
    {
        "uuid": "1ecc8bd2669143c32c36198f2e72ec20",
        "title": "书锁树谏图",
        "author": "张镃",
        "content": "中国人材未尝绝，季龙何苦称豪杰。\n一朝得志忘穹庐，侈心不遏洪河决。\n沙丘未破身先爇，义士敢忘膏斧钺。\n所幸嚮来涉经史，敢过知非犹可说。\n噫!固知礼义之本根人心，何如露台惜百金。",
        "dynasty": "宋",
        "collection_info": null
    },
    {
        "uuid": "125778ee916f636f91689c88a91125a7",
        "title": "奉祠云台题陈希夷画像",
        "author": "张镃",
        "content": "张子为人懒无对，遮手一官追行辈。\n扑缘埃壤半年余，亡补公家真合退。\n病羸应念故园荒，连缄力扣中书堂。\n琳宫分秩问天得，给舍便喜书敕黄。\n沉疴返舍倏去体，涸鲋顺水回春塘。\n壁间先挂陈处士，案上更置铜炉香。\n易编与我为四友，一段因缘殊不偶。\n从容何止两岁期，自此相依当耐久。\n清腴气貌俨如生，入京尚想骑馿行。\n世间大事硬汉了，物有所重有所轻。\n后来一曲愈可尚，不暇随人作卿相。\n急归依旧白云乡，忍使猿惊空蕙帐。\n东吴西华遥相望，海雾天风正摧荡。\n无边花月自依春，来伴南湖诗酒舫。",
        "dynasty": "宋",
        "collection_info": null
    },
    {
        "uuid": "264907e280882ff3040816161278e7ec",
        "title": "陆编修送月石砚屏",
        "author": "张镃",
        "content": "何年商颢澄中秋，中光列籍稀校雠。\n冰轮充满不復玷，玉斧弃置无烦修。\n虾蟇遁走兔老黠，历历可认浑银楼。\n扬光厌倦落凡眼，臭黄涨雾纷蜉蝣。\n收芒转彩向林壑，孕秀石腹非雕锼。\n夜深辉怪想出没，肯混瓦砾埋荒幽。\n地神竦踊竞持护，山鬼睥睨潜惊偷。\n扶疎桧影亦透入，非假幻化人能不。\n谁将作屏伴几砚，窗日互耀摇双眸。\n三山放翁实赠我，镇纸恰称金犀牛。\n翁今鉅宋清庙器，咸钟韶磬铿鸣球。\n所学况不负天子，报国岂暇官资谋。\n子虚赋传赐科第，始计兵说裨宸旒。\n倾城宠易妬亦速，巴蜀寄宦瓯闽游。\n仙风侠气愈卓越，锦袍玉局当朋俦。\n平生专车祗文藁，江汉万古词源流。\n昆崙坱圠大巧在，乃欲绘画真堪羞。\n精神闻道尚遒紧，恨未面觌肝肠投。\n此屏远送有深意，绝胜龟甲围香篝。\n用张舍避立必直，铭戒要我参李尤。\n拙诗酬贶忘不韪，是亦一痴何从瘳。\n菱租鱼市仰高咏，乘舆未果随子猷。\n来春流水鳜肥好，看我坐钓书船头。",
        "dynasty": "宋",
        "collection_info": null
    },
    {
        "uuid": "b5042abc041c5274504ae1d5a21cce6c",
        "title": "太平印歌",
        "author": "张镃",
        "content": "修溪检校閒桃李，暗记苍苔唯屐齿。\n野鸳时看立汀沙，个字分明尤足喜。\n金驼银鼻岂关念，梦月当窗印寒水。\n闺门瓜戍忽临期，交与铜章令涤视。\n篆文春蚓红萦缠，背刻太平兴国年。\n因记太宗全盛日，车书万里恢山川。\n吴王纳地初改郡，钱塘国势犹依然。\n治中选任不轻予，纵受往往皆前贤。\n顾我何人来冒缀，迂愚缩朒仍孤顇。\n买臣虽陋会稽怀，靖节殊惭彭泽弃。\n职分犹得按西湖，岸址防侵除葑秽。\n泛舟何事最官况，属玉鵁鶄总徒隶。\n无烦移牒水仙王，径写新篇就印章。\n给露洗开千树色，支风吹发万荷香。\n持归桂隠真堪乐，世界清凉似岩壑。\n更将此印印渠诗，是我前生那得知。",
        "dynasty": "宋",
        "collection_info": null
    },
    {
        "uuid": "80bc73f231186a741a5614243ce4415d",
        "title": "渭川猎",
        "author": "张镃",
        "content": "鸣冬朔风声披靡，原树莽苍枯欲死。\n出门四望来无人，何许翁閒守寒水。\n胸中百万总活法，闭口不言心自喜。\n姓名绝念公侯前，草野耕夫略相比。\n一朝千乘从空来，照天戈甲光皑皑。\n罾罗不为彲罴设，果应龟墨收奇才。\n鹰扬元勋塞两仪，遣尔后嗣恢宏基。\n鲁公如棠但射鱼，纵得齿革何能为。",
        "dynasty": "宋",
        "collection_info": null
    },
    {
        "uuid": "59e3a073c64adf31e0476b92974dd33f",
        "title": "夜坐放歌书兴",
        "author": "张镃",
        "content": "列星光芒远近同，天河横来压孤篷。\n溪容一碧看未尽，转入客子诗筒中。\n筒中满贮千张纸，一路山川供役使。\n古来霅水足高人，吾宗首说玄真子。\n都缘抱负经济才，有口挂壁常懒开。\n樵青渔童与共载，大胜俗侣成羣来。\n可怜当时只名重，野鹤乘轩失威凤。\n虽闻肖像登九重，收奬空言亦何用。\n过五百年孙更痴，布裘椶屩骨格宜。\n特来乃祖旧游处，三叫庶几亲见之。\n见之不见俱莫问，人生只合将閒论。\n倘来簪绂付儿嬉，圣贤用晦初未闷。\n拍舷还望星与河，此身或是张志和。\n一杯更醉投床睡，明日歌声犹震地。",
        "dynasty": "宋",
        "collection_info": null
    },
    {
        "uuid": "73d19663abbb3e5b8a8b2e3157247a91",
        "title": "看云",
        "author": "张镃",
        "content": "老夫自从归南湖，两眼用处不敢虚。\n对人岂暇作青白，尚乃懒阅灯前书。\n只将看山并看水，山爱烟晴水风起。\n今朝所向更出奇，极目阴云满空裏。\n千千百百巨石堆，一一十十猛兽来。\n春涛忽捲大海动，晓阵渐压孤城摧。\n当中一抹如龙卧，头角深藏鳞鬣大。\n蒙鸿杳渺却斜明，高乌争飞欲惊堕。\n须臾变化疑有神，亿万里碧无点尘。\n以知杰观我已得，模写讵肯烦他人。\n归来为渠急挥扫，自笑粗狂乏新巧。\n莫言云去没人知，处处是云云是诗。",
        "dynasty": "宋",
        "collection_info": null
    },
    {
        "uuid": "f0c13b3e5c0a455d63fed1dcc23720b5",
        "title": "夜看月边行云",
        "author": "张镃",
        "content": "众人看月爱月明，老夫看月爱云行。\n青天澄霁月当夜，但有爽快无幽情。\n今宵半月从西上，云向东移满虚旷。\n初如玉镜插苍崖，次若银盘沉雪浪。\n忽当浓处全收芒，星斗远近粲復藏。\n须臾缺处还飞光，林宇高下且阴凉。\n鲜飙飒飒吹我裳，恍然轻举凌空翔。\n只缘中心无一事，始与世人看有异。\n睡足閒居好滋味，投床径自齁齁地。\n明夜月明来共醉，多情更看云装缀，纵使无云亦休睡。",
        "dynasty": "宋",
        "collection_info": null
    },
    {
        "uuid": "11544957c2bb8712d1f63bcc8b23d6a0",
        "title": "寄春膏笺与何同叔监簿因成古体",
        "author": "张镃",
        "content": "苏州粉笺美如花，萍文霜粒古所夸。\n近年专制浅蜡色，软玉莹腻无纤瑕。\n盘门繫缆高桥住，呼僮径访孙华铺。\n琱锼红碧任成堆，春膏且问如何去。\n乃知剡溪桃花黄，楮君同谱生殊乡。\n买来论担不计数，直候东风花草香。\n其时霢霂吹微雨，润物无声略胶土。\n展开千幅向晓空，渍染都匀始轻杵，捣成一色坚且明。\n幽具本岂钻公卿，要供海内觅句客。\n觅句只今谁有名，月湖老仙居胄监。\n诗好工夫到平淡，寄分聊当野人芹。\n莫充谏藁恐被焚，便将演纶登北门。",
        "dynasty": "宋",
        "collection_info": null
    },
    {
        "uuid": "ae601667d71245e8da65f45c165c002e",
        "title": "出山追述所见",
        "author": "张镃",
        "content": "我家正对风烟住，饱看阴晴变朝暮。\n清秋非但入诗脾，挽向溪山深处去。\n溪山深处是湖州，水合云凝不断头。\n晒稻坡前移拄杖，罩鱼滩际泊扁舟。\n入城要尽登临目，驼桥繫缆因留宿。\n旧游十载梦惊回，堤边老柳依然绿。\n凌晨取道岘山前，漥樽就拊穹崖巅。\n萦纡遥指道场路，挂席径造寻幽禅。\n弯环港转茭田上，鶑簧激烈千松嶂。\n竹舆飞入翠光中，宝閤朱扉恣舒望。\n当年祖讷伏于菟，蹑屐旋薙荆榛居。\n至今夜半吼寒月，守护凈境严驱除。\n呼灯谈话倏度夕，粥杯共赴云堂集。\n日高振袂过隣峰，老衲相看但长揖。",
        "dynasty": "宋",
        "collection_info": null
    },
    {
        "uuid": "316dd04289524ab297dc9ce376228592",
        "title": "读仙书",
        "author": "张镃",
        "content": "飞楼半天真人居，玉幢金蕤龙虎舆。\n层门十丈拥翠树，枝磨有声作灵语。\n邪劣未除嗟异路，紫云翻袍两仪舞，赤巾使者呼女鬟。\n吟风飒飒鹅笙寒，迎月殿高句难攀。\n踏珠出水如出雾，三十六凤空银湾。",
        "dynasty": "宋",
        "collection_info": null
    },
    {
        "uuid": "85315218f6e481b228e0131bf9ef5d27",
        "title": "马当山水府庙",
        "author": "张镃",
        "content": "江长九月秋气豪，霜明岸老天愈高。\n羣真下集水仙府，丁东佩玉闻云璈。\n修涂随处惬奇观，况此楼殿临烟皋。\n割牲酾酒祷灵贶，顺风挂席轻狂涛。\n褊褼数鹤摩空舞，戛然长鸣更凄楚。\n飞来木末独移时，不逐昏鸦乱洲屿。\n人言马当船过难，我喜浩兴超然间。\n便须击楫自此去，指呼万骑恢河关。",
        "dynasty": "宋",
        "collection_info": null
    },
    {
        "uuid": "0edf3495ab0b4ced11d08ace50896572",
        "title": "醉后偶书",
        "author": "张镃",
        "content": "绳床不解双足顽，藜杖易厌前庭悭。\n茱萸颗小梅孕白，玳瑁文皱苔移斑。\n一镫左计坐北牖，万骑纵猎思南山。\n便呼滕六雨好雪，风捲平郊无剩叶。\n鞚飞转旋疾于鹰，箭劲弓鸣兽旁截。\n芳醪鲜肉娱宾友，挝鼓掁絃催舞袖。\n横行未绝五原边，不死终归三辅右。\n望南再拜称君寿，愚臣岂解酬恩厚。\n古来相际必风云，今日名王宜有后。",
        "dynasty": "宋",
        "collection_info": null
    },
    {
        "uuid": "af8e62b69e3688da350da222e3595369",
        "title": "王荆文公有客至当饮酒篇姜邦杰广其意赋诗见示有云有客固当饮无客饮更歌有客与无客颓然同一科仆因和答一首",
        "author": "张镃",
        "content": "客至当饮酒，客去亦饮酒。\n有客与无客，酒杯不离手。\n昔贤立意固可嘉，今贤广之尤足夸。\n人生都无四万日，炊黍未办鬓已华。\n功名富贵软铁汉，四万日中先太半。\n穉衰忧病睡工夫，余剩不能供罋算。\n何当筠笼罩住兔与乌，请渠同道黄金壶。\n皇王帝霸果何事，醉眼一觑皆虚无。\n春风今年春雨粗，池中水通门前湖。\n垂杨洲旁繫板舫，艷杏桥上行巾车。\n纔晴肯放此乐缓，客有与无俱不管。\n诗成书纸或书墙，后五十年坟草长。",
        "dynasty": "宋",
        "collection_info": null
    },
    {
        "uuid": "3637e557f378ad216484bf79a74b016c",
        "title": "三爱吟",
        "author": "张镃",
        "content": "有手须把酒，有口须吟诗。\n更留未老脚，上山当及时。\n我生除此百不爱，尽着余年了三债。\n一岁纵教醉百回，三日始一眉头开。\n百年藉使吟万首，十日得三果何有。\n足健且长閒，当能遍岩薮。\n君不见王逸少，誓墓不出穷名山。\n谓宜以乐终，不愿缚足名宦间。\n又不见陶渊明，快饮不负头上巾。\n嗤笑鲁中叟，弥缝阙失成灰尘。\n又不见杜少陵，作诗饥冻犹忘愁。\n未得惊人句，自言到死不肯休。\n人生三物间，所愿常周流。\n此身已復专林壑，赋诗饮酒须行乐。",
        "dynasty": "宋",
        "collection_info": null
    },
    {
        "uuid": "e519fb95df6b4613e95d7c0a655308fd",
        "title": "谢岂庵饷澄粉圆子",
        "author": "张镃",
        "content": "老蚌尝闻生合浦，射彩飞芒互吞吐。\n都缘昼夜两跳丸，萦绕须弥照寰宇。\n金鸦远逐银蟾蜍，传孕亿万皆成珠。\n荒寒海际人罕见，第取服用充珍娱。\n吾宗皎皎青云器，神餐玉方曾屡试。\n细淘琼粉滴成泥，幻出匀圆乃无异。\n开奁惊睨未敢倾，蔗霜作伴眼为明。\n始知可助非时供，餦餭糜糗难争衡。\n当年魏珠径寸照乘日，不闻堪鬻资人食。\n汉皋所遇若鷄卵，解赠未竟佩亦失。\n寒宵书窗黄叶鸣，焉有李白力士铛。\n敲冰然竹唤沙釜，未喜蟹目先蝇声。\n须臾汤沸投香颗，一颗光浮腻仍伙。\n绝胜车载薏苡归，误与文犀遭谮祸。\n但闻颇劳纤指功，慰饕塞馋那可穷。\n从今休遣长须送，我自煨芋听松风。",
        "dynasty": "宋",
        "collection_info": null
    },
    {
        "uuid": "8e91192fb06b9ae82adf4698232648d8",
        "title": "鸦舅辞",
        "author": "张镃",
        "content": "自从结庐依北城，入夏常听鸦舅声。\n五更欲尽日未上，绕树往往偕鷄鸣。\n想欣绿草露光湿，渐喜茂荫晨辉清。\n道人披衣起危坐，睡思顿去毛骨轻。\n既免待旦赴朝集，祗欲和月随农耕。\n人言外甥多似舅，尔甥天资太浊陋。\n固宜相见屡施拳，使瞻在前忽在后。\n衣裾峭整紫翠长，更学燕燕玄为裳。\n鹊并鸜鹆定通谱，名曰鹎鵊字未详。\n我园听鶑兼抚鹤，閒亭本是无心作。\n未能授馆专为君，万竹千松且同乐。",
        "dynasty": "宋",
        "collection_info": null
    },
    {
        "uuid": "6bbe5ed943b09bcd9e788e0881f98254",
        "title": "茂洪赴漕试归苦目疾",
        "author": "张镃",
        "content": "潘侯两鬓光如月，尽日看山常拄笏。\n经营菽水纔有余，赴调无心况干谒。\n少年习气秋来发，较艺文场肆猖獗。\n扬沙风起昼昏冥，点漆归来似泥淈。\n我生正欠封侯骨，砚破编残徒矻矻。\n与君发愿绣佛前，绮语机心回朴讷。\n内观灵府穷丹阙，虚室生明照毛髮。\n却将目力写新诗，岩电千年不埋没。",
        "dynasty": "宋",
        "collection_info": null
    },
    {
        "uuid": "e70cc56811bea5b438f6922958d65bc4",
        "title": "还至吴淞茂洪用余临平诗韵放鱼因思旧行大江尝纵巨鱼再和为答",
        "author": "张镃",
        "content": "太仓云路天黏水，栉比渔家接沙觜。\n巨艘买放截江鳞，举网遮空暗窗纸。\n钱多鱼贱俱放怀，成贯不数成船来。\n今朝纵汝真小惠，好去瞿塘滟滪堆。",
        "dynasty": "宋",
        "collection_info": null
    },
    {
        "uuid": "0e7d8d3a73c503cec26e662a7439f5db",
        "title": "美人曲",
        "author": "张镃",
        "content": "美人娟娟似秋月，宫中女儿妬欲杀。\n恶言忽入恩爱移，自是君王不情察。\n深宫夜冷调秦筝，曲曲翻成哀怨声。\n愿得风吹落君耳，回心照妾相思情。",
        "dynasty": "宋",
        "collection_info": null
    },
    {
        "uuid": "5497fbea9a87251570fbf44a16a2c6cc",
        "title": "叔祖阁学生朝以丹砂铸酒杯为寿",
        "author": "张镃",
        "content": "真人玉练超尘质，尚假金盐煮坚石。\n要知草伏砂最难，护气延年本仙术。\n神炉秘炭呼祝融，日月出没奔朱龙。\n至今受化感灵药，异宝具体专奇功。\n铸杯献公酌沆瀣，雕盘枣实如瓜大。\n飞琼鼓簧双成笙，醉色渥丹天所爱。\n东风吹万纔两旬，诞序更数三千春。\n丹砂为金金生沙，坐阅东海扬车尘。\n全才备德难具陈，紫枢黄阁旋洪钧。\n愿从宏芘托此身，举杯论文日相亲。",
        "dynasty": "宋",
        "collection_info": null
    },
    {
        "uuid": "a88475b0a19f919d417d79bebeec8198",
        "title": "叔祖待制移居新市华阁初成适逢诞日尊幼毕集镃独阻奉觞因遐想赋诗为寿",
        "author": "张镃",
        "content": "西清老人新楼居，下瞰四泽如江湖。\n凭高挹景未比画，人望楼上真仙图。\n杨花燕子句排露，鵾絃凤竹声骄粗。\n先生已腰白玉带，我今且漉黄金壶。\n朝来欢声动里闾，连帅高盖将军车。\n松髯峰准照华栋，共说熊梦当年符。\n高情和气今谁右，海山星斗称为寿。\n一门鼎食继前勋，容我窗间吟远岫。",
        "dynasty": "宋",
        "collection_info": null
    },
    {
        "uuid": "14c53471e7b9dfa8ee67e91e0cc5362a",
        "title": "当涂叔祖生朝以顾亮画双松鹿雀为寿",
        "author": "张镃",
        "content": "维崧之颠仙所巢，凡卉不敢争分淆。\n千年双干腾老蛟，露月沐浴风枝敲。\n雪霜贸贸青愈苞，天授非论地肥硗。\n翼而翔飞足而跑，倘轻来此遭讥嘲。\n伟哉两鹿义漆胶，生铁挺角铜为骹。\n于菟可阱熊可庖，尔独不受人鞭捎。\n如凤在薮麟在郊，俯仰自得盘林坳。\n神雀亦喜辞黄茅，飞鸣岂復喧啁啁。\n丹葩照映山灵教，欲衔献仙荐杯殽。\n南园胸中洞六爻，大藩镇护无鸣髇。\n报穰祝毕停迎猫，行取相印符竹抛。\n长生阴德丹台抄，我欲歌颂追云璈。\n往寿此画犹毫髾，阻修頼有精诚交。",
        "dynasty": "宋",
        "collection_info": null
    },
    {
        "uuid": "e6443b5da351dd156115f7dfc1307cb3",
        "title": "南园叔祖生日",
        "author": "张镃",
        "content": "当途老稚遮不住，京口屯云饥待哺。\n平生四海庙廊姿，八处蕃宣俱暇豫。\n绍兴元勋如日悬，承家有人光后先。\n骥行万里要老大，天公已与青松年。\n愚孙穷好祗林薮，日汲菊潭清酿酒。\n欲往寿翁道阻修，遥问长江借升斗。\n人间乐事唯逍遥，蓬莱方丈非迢迢。\n诗成唤鹤衔将去，认取南阳卧龙处。",
        "dynasty": "宋",
        "collection_info": null
    },
    {
        "uuid": "65ca3be65ed70d5f80a189fb08d3dbed",
        "title": "呈尤侍郎陆礼部",
        "author": "张镃",
        "content": "今春少晴天，雨声常绵延。\n晓来羲车展云出，射我屋瓦生苍烟。\n忆昔既冠时，壮志平幽燕。\n先王手扶太极起，余事未竟骑星躔。\n誓将胆与肠，剖析帝座前。\n出师先定董郭荐，此老妙处心默传。\n甲庚子亥繫宿业，古来局杀英与贤。\n苍华萧萧药裹侧，不觉转盼霜满颠。\n因念梦境中，此亦非小缘。\n枉教心无片饷息，形气自贱欲火然。\n一根返源六根了，如何不遣情勾牵。\n今朝好春风，歌鸟如管弦。\n花香舒锦机，次第铺我园。\n柳柔曳金绳，高下拂我船。\n伸臂揽六龙，莫过桑榆边。\n披猖车尾霞，丹碧如旗旜。\n幻作万石酒，烂醉三千年。\n世间生死俱扫空，况復戏弄冕与轩。\n江西扬子云，道院方昼眠。\n来书拆半月，欲报懒欲忺。\n许我诗五十，方得见六篇。\n清腴似陶谢，尤觉词精便。\n尤陆二丈人，和答尚未全。\n贱子焉敢继，口诵心膂镌。\n此月小筑成，南湖向西偏。\n规模从简俭，门墙抵人肩。\n池亭巧相通，万竹夹涧泉。\n风月岂易量，肯换閒忧煎。\n怀公不能休，语尽终难宣。",
        "dynasty": "宋",
        "collection_info": null
    },
    {
        "uuid": "c30da0db4e3aa818ce912b3c9eba8a6e",
        "title": "陈子西投赠长句走笔次韵奉酬",
        "author": "张镃",
        "content": "作诗我恨无新功，良田所积未始丰。\n君侯何事有此癖，判却不费平生穷。\n容台故人作书至，百篇古体缄幐中。\n剪裁云雾閒孔翠，此尚人力亏天工。\n请君直道当下语，莫拟世俗纷华虫。\n古人规绳亦谢去，岂不自已光圆融。\n大千沙界大千海，置之足上升天宫。\n到头只是旧时我，不妨自就声律笼。\n若能言下便领得，老夫衣钵当传公。",
        "dynasty": "宋",
        "collection_info": null
    },
    {
        "uuid": "e2a67d4562cf3a8e77e9b51c70ba6ede",
        "title": "简虞子建",
        "author": "张镃",
        "content": "虞君借屋王城裏，闭门端从穷经史。\n游谒俱非射利徒，名公往往为知己。\n年来清贫渐到骨，造命由天常自委。\n属客虽悭北海樽，出街尚矜东郭履。\n我交英彦固不少，易足如君诚鲜矣。\n连朝雪片大似掌，平地未尺俄復止。\n今晨旸光炙瓦垄，旋滴虚檐声不已。\n竹间鸟雀快飞鸣，庭下儿童争跳喜。\n叩关过我未及款，首问雪诗曾有几。\n自云危楼开破牖，尽见山屏羣玉倚。\n远从台馆听笙箫，更煮鲑鱼倾浊醴。\n呼儿诵我湖上句，聊当清歌摇醉耳。\n初闻不觉忽自哂，过奬翻令增愧耻。\n屡称非僞弗许辩，更爱无心真绝比。\n纷纷驰谷跨深坑，苟禄贪荣颡流泚。\n辛勤纵得席暂暖，争坐成羣又催起。\n岂若高蹈身不与，裹布羹蔬藉温美。\n乘閒书纸本非诗，切勿多传召嗤鄙。",
        "dynasty": "宋",
        "collection_info": null
    },
    {
        "uuid": "77cdec804d4d2fbdba92d13b05a7ac1b",
        "title": "简喻叔奇工部沈无隠寺簿",
        "author": "张镃",
        "content": "园居懒成癖，驾言何所之。\n出门无妨看好雪，粉地玉天相范围。\n气增坐车热，旋换白鹿骑。\n不须携古囊，诗句随雪飞。\n故人昨迁官，过我睡掩扉。\n登堂谢不敏，款话俄移时。\n咨询玉照三百树，纵未放花堪举巵。\n当约香山翁，共了此段奇。\n喜归步林曲，问梅梅有辞。\n相看两经年，非无主人知。\n去春偶晴多，昏晓无不宜。\n静来藜杖横，笑去纶巾欹。\n琉璃巨钟深数指，月底四弦惊鹊起。\n兴浓何必断吟鬚，快写新词歌皓齿。\n烛遥照路不照花，三更露压星斗斜。\n明床毡稳半酣寝，头上最爱香云遮。\n明朝再来看，亦復送落霞。\n尤物到了奇，飘英覆泥沙。\n非徒随步白锦茵，转首绿荫森交加。\n于今雪见五六白，敛衽何辞让渠色。\n但催佳客犯寒来，我自有花开顷刻。\n言余试摇枝上冻，已觉欣欣芳萼动。\n或如红豆或如椒，若说供诗尽禁用。\n星郎农簿辞林凤，素有声名过屈宋。\n访余必待巧乘閒，却恐梅花解嘲弄。",
        "dynasty": "宋",
        "collection_info": null
    },
    {
        "uuid": "54c622f26fc1363a3f8bbe55eca62c59",
        "title": "次韵曾侍郎",
        "author": "张镃",
        "content": "世上曾谁歌白雪，慨叹风人声屡咽。\n旋虫时叩岂无闻，尽发宫商方应节。\n江西源正非旁流，文清诗名不易收。\n师承吏业特余事，一门玉律夸中州。\n了知着脚最高处，不局晚唐脂粉路。\n涪翁时异屹相望，龙勺彝樽满堂聚。\n昔人词赋上三都，未必献纳裨皇居。\n且今司刑掌邦赋，羔羊化行无诈狙。\n孤生奚贪刍豢说，一饭跏趺诸想灭。\n案头何用宝传灯，自有公家论语说。",
        "dynasty": "宋",
        "collection_info": null
    },
    {
        "uuid": "00adf566441ea89e86d6e4d130e03994",
        "title": "蚊",
        "author": "张镃",
        "content": "连夜雨作污渠泥，枯茎蠹叶纷满蹊。\n塘坳蠕蠕长科斗，罋腹攘攘翔酰鷄。\n湿生别种蛆蛭类，倒掷横跳浮却坠。\n晴风一旦略嘘吹，便解飞腾添足翅。\n初即阳光缓缓游，鼓队趋羣屋角头。\n雪片有声飘作阵，杨花无树辊成毬。\n尔自与人风马牛，缘何耳边鸣啾啾。\n鸣啾啾，未尔罪，扑鬓噆肤驱不退。\n有时深夜呵殿来，恼乱书灯犹作祟。\n何人当年假尔名，曰蚊岂为文足称。\n斓斑不过脚似豹，勇健未必拳如鹰。\n蚊吾语汝汝切听，尔讵不闻大鹏举翼辞南溟，上九万里如云兴。\n尔又不闻凤凰来仪虞帝庭，九章备体参四灵。\n奚曾逐逐专嚣尘，固知比拟非其伦。\n我园墙阴容尔停，自全且效腐草萤。\n吸露大胜血肉腥，口业既免报渐轻。\n不然熏燎灭尔形，吾言匪妄如日星。",
        "dynasty": "宋",
        "collection_info": null
    },
    {
        "uuid": "c7ddd3e823cfd6db701b812bf47c999a",
        "title": "船回过德清",
        "author": "张镃",
        "content": "溪平如簟不织纹，夕阳红叶参差分。\n芦边孤篷饭炊芹，风力引上萦长云。\n天将此意慰所欣，我倦不饭兴自醺。\n思懒岂復笔下勤，一默中有诗无垠，林木振动山应闻。",
        "dynasty": "宋",
        "collection_info": null
    },
    {
        "uuid": "4bc77f97931b47ebddfe7689c74d64ab",
        "title": "夜宿龙井广福寺分韵得来字",
        "author": "张镃",
        "content": "阳乌翅焦云崔嵬，避热马转南山隈。\n边湖兴熟厌频往，幽讨林落穿莓苔。\n涧声引步陟层岭，亭矗路侧双扉开。\n泓泉湛碧透坤轴，合有龙卧专风雷。\n抚栏立瞰眩奇閟，潄挹未敢持深杯。\n瘦筇趋寺更幽寂，苴补不到檐楹摧。\n老僧肃揖选凉坐，借床过夜容裴回。\n神灵变异亦喜客，跂脉现状潜鳞鳃。\n从容瞻敬忽无靓，应悯堕世余氛埃。\n堂中遗像成三老，英爽长在游天垓。\n认题扫壁说前辈，今昔玩视俱悠哉。\n出门因爱月正午，桂子秋到须重来。",
        "dynasty": "宋",
        "collection_info": null
    },
    {
        "uuid": "4c25f3621f193e4db1802b71d69c1b3d",
        "title": "七月望烟波观对月",
        "author": "张镃",
        "content": "我生好奇难比论，流水古木期终身。\n卜居城隅易得趣，窗户日与青山亲。\n出门陂湖旧湮涸，连岁乃尔成奫沦。\n结亭据要虽屡赏，物景尚厌非清真。\n商飈入序才两夕，猛雨尽洗炎歊尘。\n今晨已復暑不奈，挥汗几欲捐衣巾。\n晚风引履到云镜，萧爽意象生无垠。\n须臾从地出伟观，光洁万丈推冰轮。\n波明上下互发越，弥望但怪镕黄银。\n烟芦窣飒杂虫响，渔艇隠约收丝缗。\n人生何用计俗眼，强起口笑胜眉颦。\n急倾巨醆叫李白，今古不问交精神。\n相随拟造广寒阙，共醉更住三千春。",
        "dynasty": "宋",
        "collection_info": null
    },
    {
        "uuid": "74062a16e52805d65c244212a1ba662a",
        "title": "题寒绿轩",
        "author": "张镃",
        "content": "甫里先生穷到老，剩有诗文记林草。\n杞苗菊叶果何佳，自喜春风颜色好。\n现庵主人同吾张，故家文献出大梁。\n相过肯对桂隠榻，握手书社倾肝肠。\n顷年客处东濒海，灌畦不仰园官菜。\n小窗寒绿独专名，实与天随同所爱。\n所爱既同人亦同，岂较早晏时遭逢。\n极知趣尚寓小物，过眼斥鷃高飞鸿。\n閒关馆舍人稀到，檐前席地聊从好。\n维杞与菊復移栽，撷可烹茶羹可芼。\n晓烟夕露清无边，尽扫万古红紫缘。\n对之饮水骨亦仙，屠沽儿家休击鲜。",
        "dynasty": "宋",
        "collection_info": null
    },
    {
        "uuid": "2f817358f49efa8882d14c41c053a5e9",
        "title": "登城歌",
        "author": "张镃",
        "content": "二月二十八，花开满林鶑恰恰。\n春光谁遣插翅飞，雪色情知添鬓髮。\n暄风随我登古城，远树如簇山如萦。\n一川渺瀰青镜平，云翳不定天疑行。\n去船住船纵復横，日辉迸射光晶晶。\n逆听万古苍蝇声，眼穿故国唤不应。\n鼎湖龙升朝帝廷，还领旧物苏函灵。\n维先忠烈为列星，侍尧受命行专征。\n今上移军復四京，实遵天时协羣情。\n不战自可屈人兵，版图悉更郡县名。\n蛇荒鸟夷颁朔正，礼乐制度重修明。\n漏泉沛泽江海倾，小臣笔力鸿毛轻。\n愿书诏命奔驿程，涤洗罪眚哀孤惸。\n霜露所坠皆驩盈，此意一笑从谁评。\n旧游安期丹想成，未须遣鹤来相迎。\n我方居园学长生，后五百岁归蓬瀛。",
        "dynasty": "宋",
        "collection_info": null
    },
    {
        "uuid": "b2706721b77c9c2c7b4345f9587f9fd0",
        "title": "韩子师尚书致仕",
        "author": "张镃",
        "content": "丈夫出处无两岐，彊自分别儿童痴。\n鹿门庞老不愿仕，名与诸葛争驱驰。\n天子从臣岂易得，履声已到黄金墀。\n堂堂文誉动宸极，奕世长策归论思。\n攀辕卧辙昔人事，前日作州重见之。\n万口祝公犹在耳，拜后爵土同封蕲。\n绪余间发有如此，功业盛着庸何疑。\n仙风却与松乔期，泛苕涉霅寻幽奇。\n洞天白石人未省，翦茅植树亲指麾。\n山灵地妪许时秘，恰与八座供娱嬉。\n人间台榭难顿着，临胜向背真天施。\n霞晨雾夕更护耀，鸥朋鹭导欣逶迤。\n乡来韩必今復来，飞云入步长相随。\n上章乞身世亦有，髮落齿撼将何为。\n公未五十方朱颜，勇退奚俟谋耆龟。\n九重嘉赏宠殊职，百辟动色钦清规。\n镃也尘鞅方羁縻，先德未报鬓已丝。\n高节凛凛端可师，扣门粮休千里赍，一舸叫月从鸱夷。",
        "dynasty": "宋",
        "collection_info": null
    },
    {
        "uuid": "cfd81012ef1d4e17704d1c86bd77f934",
        "title": "张户部惠山杨梅",
        "author": "张镃",
        "content": "尝闻魏伯阳，铸丹会稽山。\n功成试其徒，未欲泛与餐。\n绐言丹入口，命尽不可还。\n一人笃信道，快饵肯作难。\n翁復起诸死，携手升云鸾。\n临行作奇戏，留使后世看。\n聊将一粒变万颗，掷向青林化珍果。\n彷佛芙蓉箭镞形，涩如鹤顶红如火。\n只随翁字姑号阳，姓杨乃是讹偏旁。\n迄今年深少人识，地妪山君应记得。\n木生曲直味宜酸，此独甘香胜蜜团。\n吾宗望郎忽驰送，色映筠篮光欲动。\n想因见此列宿躔，曾遣冰壶纤指弄。\n我方水际呼清风，葛巾高挂千丈松。\n为公摘荷盛荐酒，此乐城中那更有。",
        "dynasty": "宋",
        "collection_info": null
    },
    {
        "uuid": "51a7c70766472a2531ae7aaaf50c5840",
        "title": "石首春鱼梅鱼三物形状如一而大小不同尔因赋长篇",
        "author": "张镃",
        "content": "遐陬编户居海滨，不但生涯仰虾蟹。\n煮盐成雪雪成堆，清曝羣鱼趋市卖。\n其间石首最得名，随潮百万鼙鼓声。\n长舻巨艑斗截取，急逐风便来王城。\n头中有物从何得，精卫含冤口抛石。\n此鱼腹小不容舟，只把石吞那患迮。\n错将转上泥丸宫，又疑当年潄石翁。\n临流快嚥透入脑，化作鳞鬣金巃嵷。\n子孙诜诜仍亹亹，曰春曰梅俱可喜。\n醉乡贪衒风味高，失身盘脍杯羹裏。\n先生趁晴携酒觞，柳色正似鹅儿黄。\n与渠岂暇考族谱，便结保社南湖傍。\n软炊玉饭乘燕艇，撑对柴门乱花径。\n併呼三子伴渔童，食肉诸公自时政。",
        "dynasty": "宋",
        "collection_info": null
    },
    {
        "uuid": "ce4a07d184d51f5e9c052424a1be4709",
        "title": "宿吴江华严院",
        "author": "张镃",
        "content": "宿云蔽空溪溟蒙，我船晓繫红蓼丛。\n宿雨滑道树沥漉，我车早转青泥衝。\n破程约涉一舍外，远目未快千山供。\n岸傍小店换马去，毡裘障冷披蒙茸。\n须臾巾盖不容展，莽莽暗雾逢逢风。\n偕行客舆屡掀簸，适值官骑来憧憧。\n刀弓负带竞硉矹，驙驷𩧄驖骓騟骢。\n争前迭进步殊窘，迫暮始望桥垂虹。\n石塘百丈捍骇浪，间有滩碛纷鱼筒。\n鸦羣黑白混鸥起，帆影乱点遥波中。\n笔床茶竈住此地，得句未必惭龟蒙。\n浮图屋老且投宿，解担正听黄昏钟。\n纱笼炙灯照佛古，展席布榻便吾慵。\n酒边纸尽莫翻写，睡觉红日生于东。",
        "dynasty": "宋",
        "collection_info": null
    },
    {
        "uuid": "fbf3316f5149cc2b9114843dfc957dd2",
        "title": "山堂纪实",
        "author": "张镃",
        "content": "莓苔墙下斑斓长，烟霏谷口依稀上。\n晨辉径奔鸟声来，夕影屡逢蟾魄晁。\n杖拖瘦路鸣敲铿，天台庐阜着脚行。\n中林稳置盘陀石，并坐不与孤云争。\n疎红迭翠如先有，霜藤蔓缘惊蛇走。\n枝枝叶叶巧相搀，岁寒俱是论心友。\n庵前台上晴最嘉，数杯薄酒聊随茶。\n客来劝主主劝客，醉倒冠履从欹斜。\n且道如今夸甚处，见成不是虚排句。\n堂前新展假山诗，约斋老子堂中住。",
        "dynasty": "宋",
        "collection_info": null
    },
    {
        "uuid": "32d3b20aa05ef657f8bf522c369fa94e",
        "title": "种菊",
        "author": "张镃",
        "content": "今年植菊良寡谋，丛萎满望如田畴。\n黄深白浅欠旌别，未表劲浄专高秋。\n初移风雨连朝恶，纔到暄晴骤开却。\n铺毡未暇坐观嬉，携筇粗放行吟乐。\n游蜂冶蝶拨不开，粉趐云动鸣轻雷。\n霜前姿性本介洁，肯受浼辱宁摧颓。\n道人犹拣鲜鲜蕊，铜缾换浸重添水。\n一声清磬晓窗深，香边坐断三千偈。\n歌缘酒分从束轻，正色已定十种名。\n来年自种先献佛，不应直为杯中物。",
        "dynasty": "宋",
        "collection_info": null
    },
    {
        "uuid": "b02a2737591bd2dcc77f2bcd251c7a77",
        "title": "杨秘监为余言初不识谭德称国正因陆务观书方知为西蜀名士继得秘监与国正唱和诗因次韵呈教",
        "author": "张镃",
        "content": "人心怀感初因喜，感到极时还堕泪。\n亦犹雕琢用功深，自发诗中平淡意。\n更须绝处悟一回，方知迷梦唤醒采。\n今谁得此微妙法，诚斋四集新板开。\n我尝读之未盈卷，万彙纷纶空裏转。\n君不见严陵使君敛眉头，清虚山水吟两秋。\n又不见国学先生离文句，变现佛魔麾总去。\n相逢三翁同肺肠，江西吴蜀如一乡。\n只怜我似臭革囊，任翁熏染终难香。",
        "dynasty": "宋",
        "collection_info": null
    },
    {
        "uuid": "417753f347d8ef133b4dd53b6d66f0e0",
        "title": "张郎中尤少卿相继过访未果往谢先成古诗寄呈",
        "author": "张镃",
        "content": "高标无过张户部，督赋文移多似雨。\n侵晨径造梦蝶床，冷坐谭诗捐俗语。\n博闻无过尤少卿，议礼辨析纷如争。\n破午远到煨芋室，抵掌谈事非今情。\n梦蝶床前何所有，一盏朮汤聊代酒。\n煨芋室中殊可怜，半椀草茶不直钱。\n登车出门尚回盼，隣媪巷童惊走看。\n雪寒水际正萧条，安得驺呼连改观。\n世上尘劳忙若钻，想欲跳身脱羁绊。\n只堪告诉向梅花，我是梅花千树伴。\n春风不觉园中换，刺字交驰烦则乱。\n狂歌愈见野人真，巨笔掀空合有神。",
        "dynasty": "宋",
        "collection_info": null
    },
    {
        "uuid": "498834524d7b1c963b4c2974c9185988",
        "title": "秋风",
        "author": "张镃",
        "content": "秋风本自佳，岂直令人悲。\n连宵天上送好月，我病偶失登楼时。\n长安城中少人咏，风月似厌空相随。\n凌晨吹云满虚际，却向山头移雨至。\n老夫识破不生愁，黄叶阶前从委地。\n人生三万六千日，何苦区区论得失。\n定将印绶弃掷归南湖，秋风与我还相娱。",
        "dynasty": "宋",
        "collection_info": null
    },
    {
        "uuid": "2e5011736b5213c5722149e3b8b58da6",
        "title": "同魏茂先潘茂洪泛湖终日",
        "author": "张镃",
        "content": "天将奇观留东南，波织翡翠山堆蓝。\n仙庐佛剎互入望，渔篷游舫遥相衔。\n清愁闭户孤晴色，试逐熏风领佳客。\n平生行处后杯盘，枯淡自甘先笔墨。\n放船何处芙蓉开，绿幢翠葆从天来。\n凌波生尘想遗佩，抚槛徙倚心悠哉。\n秦关将种身九尺，鬚绕茶烟閒虎戟。\n潘君高隠百不知，酒酣慷慨干坤窄。\n空蒙暮气收斜阳，柳色转岸参差香。\n南漪杜鹃易桧海，公子爱客邀举觞。\n毕逋栖乌噭城上，登车揽辔归相望。\n乘閒结伴须数来，与往不烦拘定向。",
        "dynasty": "宋",
        "collection_info": null
    },
    {
        "uuid": "4378b787b1482d34e1c0ab6185cb8bfe",
        "title": "次茂洪韵",
        "author": "张镃",
        "content": "披岚长啸和岩洞，衣汗未冷毛髮知。\n贪奇甘恋足欲驻，拥鼻将返心还疑。\n清音来贤祇过目，亭下树边俱欠诗。\n归舆渐受雨沾洒，客盖转适风倾欹。\n出门倚涧得雄观，放泉出匮供游嬉。\n勉赓新句未为报，他年共隠非公谁。",
        "dynasty": "宋",
        "collection_info": null
    },
    {
        "uuid": "06dd97bc91f572a51a55088a8877fd9d",
        "title": "戏赠杨伯时",
        "author": "张镃",
        "content": "杨侯相逢復见寒梅开，鬓色不带浓霜来。\n君居山县适近我先垄，夜半应望灵气勃鬰缠崔嵬。\n去年竹寺倾樽罍，官来急救老眼饥。\n西枢相公喜人物，搜材剔抉英雄窟。\n苍松腴硬久阴崖，此亦鹖冠宁肯忽。\n近闻一饭蒙异恩，快札好阙休驰奔，我诗安得达相门。\n春风后日自东起，太岁无缘只桃李。",
        "dynasty": "宋",
        "collection_info": null
    },
    {
        "uuid": "5cf2cc2f6d83638074d6dfa9850a9462",
        "title": "以道学谕凤口有感诗写物记事备极词情不容继和矣既辱珍示可无奉酬辄抒鄙怀次韵且名以溪妇吟末章反正不忘风人之义也",
        "author": "张镃",
        "content": "人间盛衰理甚明，势去有如汤沃冰。\n听言一事足叹惋，恐君亦復伤中情。\n行都赫奕名王第，列屋珠玑多秀慧。\n主翁五十二本兵，宠冠诸家当盛世。\n其间属意字以端，姿品高妍兼妙艺。\n燕开云幄萃亲友，艷阵香藂尝窃睨。\n转眼陈迹俱已休，西风叶飞东水流。\n相逢应怪我鬓改，贪情省认俄惊羞。\n波明藏泪尚剪月，山浅带恨犹横秋。\n失身何心养儿女，啁啾耳厌山蛮语。\n困居村店少人沽，饤饾腥咸污盘俎。\n无言脉脉话最深，为君写作溪妇吟。\n人生荣悴由分定，有夫不必萌他心。",
        "dynasty": "宋",
        "collection_info": null
    },
    {
        "uuid": "ad3da8f6ad8f3d5252167e3ce1f5297a",
        "title": "赠道士张易",
        "author": "张镃",
        "content": "道人生长清淮西，地荒战血孤鬼啼。\n饱知浊世一朝菌，摆落羁馽全天倪。\n穿霞踏月半区宇，山水名胜随攀跻。\n我来欣逢大条左，握手便许论刀圭。\n蕊珠七言素探讨，敷析秘奥开羣迷。\n绵绵玄牝斡两曜，夜半虚室腾虹霓。\n同居蜀客话清简，物理返笑庄生齐。\n坳堂烛暗坐顷刻，石头路浄缘高低。\n倾壶随意荐岩果，不假沆瀣求交梨。\n他年相就养灵液，肯復自弃沦尘泥。\n蓬洲阆苑恣游宴，有句更继肩吾题。",
        "dynasty": "宋",
        "collection_info": null
    },
    {
        "uuid": "f2c1eac3097ecd46ed4256a5e84da94d",
        "title": "一日",
        "author": "张镃",
        "content": "一日不炷香，已若神不清。\n一日不觅句，更觉身不轻。\n是身天地间，假物舒其情。\n君看屐与锻，自可了一生。\n世上纷纷蛮与触，两眼看渠怜不足。\n炉烟未断诗已成，更肯愁吟头白曲。",
        "dynasty": "宋",
        "collection_info": null
    },
    {
        "uuid": "8f63bb112372110c1d8ffd7f36da6d7d",
        "title": "次叔祖阁学暑中过清寒堂韵",
        "author": "张镃",
        "content": "人材抡选何时停，高者栋负卑薪蒸。\n我家忠烈定社稷，任大岂但惩与膺。\n不毛夏渡泸潍水，裂面夜踏滹沱冰。\n强敌坐致九顿首，和议姑随三折肱。\n至今耆旧话曩昔，白髮相对搔鬅鬙。\n堂堂传业翁克绍，中宸委寄恩重仍。\n禁林延阁望隆积，边琐辅镇才优胜。\n知閒未数持烛照，神专端与承蜩凝。\n会堂风云趣健步，人则父子功侪朋。\n从容中的仰文翰，仁者如射弓须弸。\n为山檐外六月冷，兴到不忍无诗登。\n袖归镃得正法眼，此事肯许参禅僧。",
        "dynasty": "宋",
        "collection_info": null
    },
    {
        "uuid": "bbc7d56f60f14812ef98e50ebef45412",
        "title": "宿吴江县",
        "author": "张镃",
        "content": "既望月轮迟未上，更深阔港喧轻浪。\n舟人惯夜自牵撑，却嫌炬火光摇晃。\n长桥千柱过顷刻，良久阴辉弄云黑。\n渔家裹鲊缚蟹来，波繫松鲈取艰得。\n堤平步散情初适，此去垂虹纔咫尺。\n登舆风力透衣绵，俯槛波声卷沙碛。\n商船鱼贯昏烟隔，天水难分但空碧。\n三贤远矣英爽存，来往频年定相识。\n兴亡慨嘆终何益，愚智俱为百年客。\n划然长啸起蛟龙，共向吟笺飞霹雳。",
        "dynasty": "宋",
        "collection_info": null
    },
    {
        "uuid": "9ab29b155a0bacca104603cf23c2e1e6",
        "title": "玉霄花",
        "author": "张镃",
        "content": "虚皇清晏仙班朝，宝花随现非根苗。\n璆林瑶树振灵响，飞彩灿蒨辉苍霄。\n下怜人宇厌凡卉，特许福地生芳条。\n细看纤洁谢丹粉，仿像翠鬓森珠翘。\n移来泉石助萧爽，暗麝不必絺衣飘。\n玉簪失素萱让叶，倚墙岂独麾芭蕉。",
        "dynasty": "宋",
        "collection_info": null
    },
    {
        "uuid": "4eb77bd1dd16d82daba245f89a294e62",
        "title": "撤移旧居小假山过桂隠",
        "author": "张镃",
        "content": "顷年迭石规制陿，大类堆沙戏成塔。\n一株蟠桂两穉松，便爱清阴蔓藤匝。\n阶前指作嵩华样，引宾纪咏纷酬答。\n迁巢城北倏两期，惯有真山坐延纳。\n人生最怕眼见广，到处卑凡意难合。\n每还旧舍觉荒陋，草树虽添漫稠杂。\n林塘移植势定增，未成已想风烟飒。\n朝晴夕晦各异状，倚杖閒看更铺榻。\n园中胜赏亦甚富，此独宜茶兼酒榼。\n载来非敢效奇章，甲乙题朱旋涂蜡。",
        "dynasty": "宋",
        "collection_info": null
    },
    {
        "uuid": "4af063fd9d2b296fe21086c14fad3a29",
        "title": "崔悫画双鹅引雏",
        "author": "张镃",
        "content": "横塘暮烟吹雨来，白鹅叫风双毰毸。\n鹅儿力小立未定，偎母恋哺忘惊猜。\n炎歊生欲逃天垓，虚堂有此新图开。\n芦梢荷叶亦动荡，茹句未吐愁难裁。",
        "dynasty": "宋",
        "collection_info": null
    },
    {
        "uuid": "f59f0b99d64940a34e8e4d4a6f5536d4",
        "title": "震泽戏书鹅鹤",
        "author": "张镃",
        "content": "市梢茅厂三两间，旁有数鹅行復还。\n适从何来令威老，矫首便觉高情閒。\n群鹅不度风姿少，罢亚相随过汀草。\n令威流盼略无言，寄与谁知自瀛岛。\n少焉戛然鸣一声，岂暇更顾儿童惊。\n直上青天三万丈，鹅在人间夸字样。",
        "dynasty": "宋",
        "collection_info": null
    },
    {
        "uuid": "476f1a06251076658a0f99c0d21186d4",
        "title": "程尧仲以杨秘监所赠诗见示因走笔次韵约观园中桂花",
        "author": "张镃",
        "content": "我家城中烟云乡，秋风晴日千桂香。\n交游半是渔樵郎，门前水深通潮江。\n和诗到此推砚牍，必不能教鬼神哭。\n何如且向桂花中，快泻鹅黄入杯玉。\n去年试君当夏初，知君直气非狂夫。\n平生批龙编虎鬚，千言万言长短书。\n诚斋许人以文字，须待其人有余味。\n君今莫问且速来，不醉明朝花满地。",
        "dynasty": "宋",
        "collection_info": null
    },
    {
        "uuid": "37c99c6ee0f94e0e06fbffc7b7ee5668",
        "title": "真珠园和浄慈僧韵",
        "author": "张镃",
        "content": "冒寒畦菜青黄色，意到春风纔一息。\n踏雪山僧折简来，不学渡江携履隻。\n我方开樽酒如泉，浩然得味无中边。\n何须随喜楞伽讲，始似閒行白乐天。",
        "dynasty": "宋",
        "collection_info": null
    },
    {
        "uuid": "6d75a9710817ddbbd6849ccc0151b95b",
        "title": "浮庵洁疾戏呈",
        "author": "张镃",
        "content": "黄埃簸空吹赫日，白鸟不度瘖蝉声。\n先生出门数有碍，陋巷粪壤愁逢迎。\n家山望断围修竹，常说携书伴鸣犊。\n心无拣择自清凉，臭腐神奇总超俗。",
        "dynasty": "宋",
        "collection_info": null
    },
    {
        "uuid": "31080087c6b7a8d7588a88f9c4cdfb18",
        "title": "蔬饭",
        "author": "张镃",
        "content": "夜虹照饭光如玉，春瓯饤菜肥于肉。\n周郎赤米太寒酸，潘令紫姜徒记录。\n饥创塞罢忘贪欲，气定徐行手摩腹。\n更能运任着衣裳，听尔计高三十六。",
        "dynasty": "宋",
        "collection_info": null
    },
    {
        "uuid": "5fbb8aa85fa7f8f42cee9204e7e3c5c8",
        "title": "病起见缾中蜡梅偶书",
        "author": "张镃",
        "content": "南湖地胜无凡木，只说寒梅夸不足。\n四般风韵两般高，黄如蜂蜡白如玉。\n余品缃红亦总嘉，早开最喜黄白花。\n去年树下看不厌，吟兴被压空长嗟。\n今冬一病恰半月，未暇寻梅踏残雪。\n数枝蜡蕊忽先来，吹香大慰经年别。\n道人不作羣儿痴，三嗅唤醒胜良医。\n黄绢幼妇语难辨，一默自有无穷诗。\n此机亦似维摩老，何曾真难文殊倒。\n从兹不病是谈禅，命花却为金色仙。",
        "dynasty": "宋",
        "collection_info": null
    },
    {
        "uuid": "6716be1f081ad33ba76dcca1f59750ac",
        "title": "春前一日赋呈诚斋觅荆溪诗编且邀看玉照堂花",
        "author": "张镃",
        "content": "颇讶蓬莱主，相忘不寄诗。\n荆溪虽有集，桂隠未容窥。\n地胜人难老，春回律自移。\n梅花如有语，莫似去年时。",
        "dynasty": "宋",
        "collection_info": null
    },
    {
        "uuid": "b698cc7187a495d1feab8691c100c100",
        "title": "次韵答潘茂洪桂花见怀",
        "author": "张镃",
        "content": "藉使音书少，何妨好尚通。\n看花虽各自，觅句却相同。\n嚼蕊晨烟裏，搴枝夜月中。\n亦曾湖上坐，香底水精宫。",
        "dynasty": "宋",
        "collection_info": null
    },
    {
        "uuid": "6a01bc79a2b928c83cd4ae87db103d28",
        "title": "次韵酬喻工部雪中见怀",
        "author": "张镃",
        "content": "坐厌增冰地，遥思胜热城。\n忘名全道用，远俗养诗情。\n枕病怜幽独，心交阻合并。\n晴春开径在，自断学渊明。",
        "dynasty": "宋",
        "collection_info": null
    },
    {
        "uuid": "f5b3c2ff661517afead57d4af7f0254a",
        "title": "雪霁",
        "author": "张镃",
        "content": "山负红铜日，云披绿玉天。\n一晴聊饯腊，三白已迎年。\n贵气楼台满，春声松竹先。\n诗成缘底事，鸟迹印篷船。",
        "dynasty": "宋",
        "collection_info": null
    },
    {
        "uuid": "c4bb392b930500cd1655da9cc03e5363",
        "title": "诗本",
        "author": "张镃",
        "content": "诗本无心作，君看蚀本虫。\n旁人无鼻孔，我辈岂神通。\n风雅难齐驾，心胸未发蒙。\n吾虽知此理，恐堕见闻中。",
        "dynasty": "宋",
        "collection_info": null
    },
    {
        "uuid": "5e7446f208c3805b8a69faeda2cd5bc1",
        "title": "读乐天诗",
        "author": "张镃",
        "content": "读到香山老，方无斧凿痕。\n目前能转物，笔下尽逢源。\n学博才兼裕，心平气自温。\n随人称白俗，真是小儿言。",
        "dynasty": "宋",
        "collection_info": null
    },
    {
        "uuid": "6f57b959d307010f4288c52f1e193070",
        "title": "觅放翁剑南诗集",
        "author": "张镃",
        "content": "见说诗并赋，严陵已尽刊。\n未能亲去觅，犹喜借来看。\n纸上春云涌，灯前夜雨阑。\n莫先朝路送，政好遗閒官。",
        "dynasty": "宋",
        "collection_info": null
    },
    {
        "uuid": "74b13d1cfff3eeca34c21a41e5478411",
        "title": "杨伯子见访惠示两诗因次韵併呈诚斋  其一",
        "author": "张镃",
        "content": "自作诗中祖，翁难子更难。\n波澜千偈阔，光焰九霄寒。\n觅着由来远，成时自好看。\n头头见成字，谁道要吟安。",
        "dynasty": "宋",
        "collection_info": null
    },
    {
        "uuid": "8e6283d339126e92cd777a57cb3269c4",
        "title": "杨伯子见访惠示两诗因次韵併呈诚斋  其二",
        "author": "张镃",
        "content": "别去常关梦，书来意已强。\n那看多竹地，相对两绳床。\n壮志霜空鹘，禅心古庙香。\n糠炉熟黄独，待子数分尝。",
        "dynasty": "宋",
        "collection_info": null
    },
    {
        "uuid": "806aff2efffc290e9622d8725f14a5c5",
        "title": "次韵罗端规二首  其一",
        "author": "张镃",
        "content": "世态从渠变，前山只么新。\n关门便懒退，遇事少躬亲。\n和我诗何益，知公道不贫。\n两旬纔识面，枉是自由身。",
        "dynasty": "宋",
        "collection_info": null
    },
    {
        "uuid": "e3607fb1a7ee875fcfa722ddcca35f7c",
        "title": "次韵罗端规二首  其二",
        "author": "张镃",
        "content": "雪窗吾畏友，称誉满中边。\n往矣非乔木，生乎仗老天。\n肯来丹桂裏，须醉白鸥前。\n百计安流好，纷纷急水船。",
        "dynasty": "宋",
        "collection_info": null
    },
    {
        "uuid": "ea5b8f6881b97b98dfeb4ae7e6c90de9",
        "title": "次武子韵",
        "author": "张镃",
        "content": "宇内张夫子，诗如孟浩然。\n安心从太末，借屋近平泉。\n眼裏弹冠手，生来种芋田。\n相投忽离席，佳月恋𦨻船。",
        "dynasty": "宋",
        "collection_info": null
    },
    {
        "uuid": "1af80bad3a4688beb7f5c3fd793e8dfa",
        "title": "暑中杨伯虎见访翌日有诗来因走笔次韵",
        "author": "张镃",
        "content": "领取无多话，频年顿不疎。\n幽寻尘土外，高韵笑谈余。\n既悟蕉中鹿，宁求木上鱼。\n论诗能避暑，此意復谁如。",
        "dynasty": "宋",
        "collection_info": null
    },
    {
        "uuid": "0facc6c8327b5ee86d5d1291da181fc6",
        "title": "早饭庵中次张以道韵",
        "author": "张镃",
        "content": "岂是幽人眼，从来可惯山。\n有时纔得见，觅句不曾閒。\n野日光尤暖，溪梅信尚悭。\n饭余行便去，休待暮云还。",
        "dynasty": "宋",
        "collection_info": null
    },
    {
        "uuid": "5923bdd3b822336b657a04c8658b90f5",
        "title": "次韵杨廷秀左司见赠",
        "author": "张镃",
        "content": "愿得诚斋句，铭心祗旧尝。\n一朝三昧手，五字百般香。\n絃绝今何苦，衣传拟自强。\n草玄非近效，举世漫匆忙。",
        "dynasty": "宋",
        "collection_info": null
    },
    {
        "uuid": "59866dac4bc381b5d97cff70718d9eae",
        "title": "即席次吴季行韵",
        "author": "张镃",
        "content": "昔逢欣把袂，三叹说吴鈎。\n共醉虚堂晚，还兴故国愁。\n花黄思靖节，鬓绿傲浮丘。\n世济王门业，洪流万斛舟。",
        "dynasty": "宋",
        "collection_info": null
    },
    {
        "uuid": "e680cbce454bce323b4e058a10bf88a2",
        "title": "连日雪未能多曾无逸见惠二首遵欧苏律禁体物语及用故事走笔次韵  其一",
        "author": "张镃",
        "content": "鹊冻听无语，鸥饥望不飞。\n从饶居士爱，亦自到园稀。\n入幕灯生晕，飘池水长肥。\n何能巧模写，吟思欠幽微。",
        "dynasty": "宋",
        "collection_info": null
    },
    {
        "uuid": "8680469e28e3cc71e75ae9f991500971",
        "title": "连日雪未能多曾无逸见惠二首遵欧苏律禁体物语及用故事走笔次韵  其二",
        "author": "张镃",
        "content": "待伴犹虚夜，羞明或遇朝。\n但依歌袖舞，休向鬓丝飘。\n有句清堪比，令人意自消。\n暖寒林下具，相就可须招。",
        "dynasty": "宋",
        "collection_info": null
    },
    {
        "uuid": "0587ea2aa6f5d9223fef33baf27a5e2b",
        "title": "简陈监仓二首  其一",
        "author": "张镃",
        "content": "自到南湖日，邻翁识长方。\n一官甘寂寞，万事绝思量。\n疎见祇缘懒，频来政不妨。\n松林浑似旧，相伴踞胡床。",
        "dynasty": "宋",
        "collection_info": null
    },
    {
        "uuid": "b2959541f147e094e88af3c1777ca283",
        "title": "简陈监仓二首  其二",
        "author": "张镃",
        "content": "因病诗全少，春中忽夏深。\n清幽百亩地，安静六时心。\n树茂晴方好，荷新雨未禁。\n泥干容后日，閒步酒随斟。",
        "dynasty": "宋",
        "collection_info": null
    },
    {
        "uuid": "edc66a5ffb927e312dc26394fa7d58a7",
        "title": "简周晞稷",
        "author": "张镃",
        "content": "尘土真堪畏，君髯美亦衰。\n登楼纔会面，促坐便论诗。\n社日休持酒，秋香待满枝。\n客涂书旋习，犹似向来痴。",
        "dynasty": "宋",
        "collection_info": null
    },
    {
        "uuid": "b94ab1d3fe0b3bfd67927dc2e68de583",
        "title": "北山早兴",
        "author": "张镃",
        "content": "出郭凉舆稳，山晨气自浓。\n寺园逢水断，塔路过烟重。\n啄木声穿竹，凌霄色映松。\n世欢吾傥泥，那遂此从容。",
        "dynasty": "宋",
        "collection_info": null
    },
    {
        "uuid": "b57182a81bc66c3a3d9111d9c7003f96",
        "title": "冬至后五日约客晨往极乐精舍因寻梅湖山作诗纪事  其一",
        "author": "张镃",
        "content": "烟重山弥远，林高日倍鲜。\n抱鸡趋野店，𣂏水入冰田。\n未有三冬雪，浑如二月天。\n梅花应早慧，着眼竹篱前。",
        "dynasty": "宋",
        "collection_info": null
    },
    {
        "uuid": "59faf6b8c71f80083cdf55d3f2e1e155",
        "title": "冬至后五日约客晨往极乐精舍因寻梅湖山作诗纪事  其二",
        "author": "张镃",
        "content": "未苦撩清兴，骑馿故遶山。\n松篁高下处，云日往来间。\n要是从今后，休教枉却閒。\n乌巾风弄影，画出我诗孱。",
        "dynasty": "宋",
        "collection_info": null
    },
    {
        "uuid": "1444c4e388f710b256d9e1ea12b0b5bc",
        "title": "寄呈尤侍郎二首  其一",
        "author": "张镃",
        "content": "卧疾睽人事，逾旬只掩扉。\n野情添懒惰，宗伯极瞻依。\n篱落寻黄独，檐楹接翠微。\n健来方数日，诗又不教肥。",
        "dynasty": "宋",
        "collection_info": null
    },
    {
        "uuid": "8216148503c7c4dc391a9ca384eb7a6e",
        "title": "寄呈尤侍郎二首  其二",
        "author": "张镃",
        "content": "珍重尤夫子，逢人问死生。\n扫门那惮远，出户真须晴。\n为国鬓先白，因官名更清。\n何时容卜夜，灯畔听文衡。",
        "dynasty": "宋",
        "collection_info": null
    },
    {
        "uuid": "e61d963983cff28baea74d82f8d8faa7",
        "title": "宿治平院长老善忍自绍兴癸酉四月住持余是年三月生",
        "author": "张镃",
        "content": "治平前代寺，幽胜占唐昌。\n我始生弥月，师初踞上方。\n百年虽未半，三纪独偏忙。\n一事尤堪哂，相随两鬓苍。",
        "dynasty": "宋",
        "collection_info": null
    },
    {
        "uuid": "83479df10eb358a0f3cc266da8b5af38",
        "title": "野芳亭偶书",
        "author": "张镃",
        "content": "岁岁閒为福，今朝命最通。\n看蒲逢紫燕，弄柳得青虫。\n但愿诗妥帖，何心技拙工。\n山林过轩绂，谁谓只相同。",
        "dynasty": "宋",
        "collection_info": null
    },
    {
        "uuid": "09350f3652fa7cb10d8b6e4188feb8b0",
        "title": "春晚",
        "author": "张镃",
        "content": "湖远慵呼艇，春归只闭门。\n树高应翠合，竹静自黄昏。\n轩冕情终薄，诗书好益尊。\n人间难办事，夜气要长存。",
        "dynasty": "宋",
        "collection_info": null
    },
    {
        "uuid": "9b3d44816827e42cbfdac024775e425c",
        "title": "潘茂洪出疆回以汴都画山水扇见遗报之五言",
        "author": "张镃",
        "content": "嵩华平生梦，骑馿未得游。\n橐中分雅惠，掌上起新秋。\n报国何能早，需时莫漫忧。\n祗应长近眼，过夏亦慵收。",
        "dynasty": "宋",
        "collection_info": null
    },
    {
        "uuid": "c64536d2a02f10702ee3499e66b641ba",
        "title": "代书回寄杨伯虎",
        "author": "张镃",
        "content": "僧舍匆匆别，飞花雨过春。\n水村居自乐，城市懒尤真。\n载酒青油舫，传书白锦鳞。\n访君须及早，非是久閒人。",
        "dynasty": "宋",
        "collection_info": null
    },
    {
        "uuid": "0464c00efadc755682c9b2720c2c7d92",
        "title": "过杨伯虎即席书事",
        "author": "张镃",
        "content": "四面围疎竹，中间着小台。\n有时将客到，随意看花开。\n拂拭莓苔石，招携码碯杯。\n昏鸦归欲尽，数箇入诗来。",
        "dynasty": "宋",
        "collection_info": null
    },
    {
        "uuid": "72d1455a42a450c8a8352fa7e986f17a",
        "title": "春在",
        "author": "张镃",
        "content": "春在将回暑，晴开尚带阴。\n佳时从易过，閒日尽能禁。\n卧室宜重立，浮鱼乐又沉。\n有诗无亦好，争似有时心。",
        "dynasty": "宋",
        "collection_info": null
    },
    {
        "uuid": "fd674d10b1fa916d886999399dd435c1",
        "title": "游大中干元寺",
        "author": "张镃",
        "content": "突兀前朝寺，维舟又一来。\n殿空金像暗，径断石幢摧。\n物相依成坏，尘缘漫乐哀。\n僧残无悟语，犹幸结宗雷。",
        "dynasty": "宋",
        "collection_info": null
    },
    {
        "uuid": "7885ea5f3e002c54e22b29bc93f325e9",
        "title": "次韵酬张仲思高邮见寄二首  其一",
        "author": "张镃",
        "content": "春来慵把酒，间日伴僧斋。\n风雨梅花梦，溪山老子怀。\n有人非吏俗，同好任天涯。\n归上青云日，幽期孰与偕。",
        "dynasty": "宋",
        "collection_info": null
    },
    {
        "uuid": "9a074f7bfc3c5e475d63de3eb225422c",
        "title": "次韵酬张仲思高邮见寄二首  其二",
        "author": "张镃",
        "content": "便欲相寻去，山光看水光。\n野航因挟策，春韭自炊粱。\n踽踽吾才短，翩翩子意长。\n文翁他日誉，不但劝农桑。",
        "dynasty": "宋",
        "collection_info": null
    },
    {
        "uuid": "3684f5eadd79ceec3e2ae99e51e9178f",
        "title": "次韵酬杨伯子兼呈诚斋  其一",
        "author": "张镃",
        "content": "我固有诗癖，怜君尤苦心。\n自闻非为俗，异处却同音。\n病后閒方乞，湖边秋渐深。\n排门听车骑，相与话幽襟。",
        "dynasty": "宋",
        "collection_info": null
    },
    {
        "uuid": "de58890f510fcbb19e0b2f677ce6ecea",
        "title": "次韵酬杨伯子兼呈诚斋  其二",
        "author": "张镃",
        "content": "见说聪明早，童年便与玄。\n细看今日句，宛似乃翁篇。\n家谱无他姓，文星聚此边。\n何须待千首，一首已堪传。",
        "dynasty": "宋",
        "collection_info": null
    },
    {
        "uuid": "d29a3e2dd70eccb6c7ae03d8962abb77",
        "title": "清晖阁在柳洲寺旧址二首  其一",
        "author": "张镃",
        "content": "去市无多地，重游浄客心。\n何人偏种柳，今日屡鸣禽。\n浩兴生孤桨，归情恋远岑。\n梁间满题咏，宁欠我窥临。",
        "dynasty": "宋",
        "collection_info": null
    },
    {
        "uuid": "942c8f814d8f9e0968827420cc047f7a",
        "title": "清晖阁在柳洲寺旧址二首  其二",
        "author": "张镃",
        "content": "幽寺知何处，风钟送远撞。\n孤花明几席，阴树惜轩窗。\n唤渡轻舟竞，窥人白鸟双。\n寸心方自适，肯易利荣降。",
        "dynasty": "宋",
        "collection_info": null
    },
    {
        "uuid": "35711855e181daecd9a04ce09544a4c0",
        "title": "买书",
        "author": "张镃",
        "content": "自笑从来癖，诗书满屋藏。\n不充饥鼠喙，即饱蠹鱼肠。\n插架牙籤整，开编竹简香。\n他年林下去，谁与记山房。",
        "dynasty": "宋",
        "collection_info": null
    },
    {
        "uuid": "a16aa9de80710434ccd08de77b0e4415",
        "title": "寒食",
        "author": "张镃",
        "content": "地僻人稀到，檐虚燕未过。\n清愁诗酒少，寒食雨风多。\n名字因农具，襟怀属钓蓑。\n莫惊时节换，安分看如何。",
        "dynasty": "宋",
        "collection_info": null
    },
    {
        "uuid": "f740e4ca5e99657e97818259752f7bd9",
        "title": "山茶花",
        "author": "张镃",
        "content": "翠翼高攒叶，朱缨澹拂花。\n来从山堑侧，开称画檐牙。\n影薄谁停绣，香清似煮茶。\n几多轻敛态，月动夹窗纱。",
        "dynasty": "宋",
        "collection_info": null
    },
    {
        "uuid": "6d0229316302b3666a89819d708d4637",
        "title": "杨伯子过访翌日以两诗见贻因次韵答  其一",
        "author": "张镃",
        "content": "晴色今朝好，春光恰半头。\n波情如钓渭，圃事胜封留。\n瘦觉中黄合，閒宜大白浮。\n无端同志侣，相过结诗愁。",
        "dynasty": "宋",
        "collection_info": null
    },
    {
        "uuid": "7d807f6fd221d87c28da99ad8e1a7078",
        "title": "杨伯子过访翌日以两诗见贻因次韵答  其二",
        "author": "张镃",
        "content": "句业诚渊海，愚方一苇航。\n空成由也瑟，难应女娲簧。\n拟易干坤别，传家父子香。\n整翰从此去，拭眦望朝阳。",
        "dynasty": "宋",
        "collection_info": null
    },
    {
        "uuid": "44960453174765d093a05a3ccfc1ddbb",
        "title": "过翔鸾院留题僧房",
        "author": "张镃",
        "content": "频年虽并住，今日偶能来。\n水槛因莲设，风窗为客开。\n诗凡惭鲍谢，社近忆宗雷。\n莫问通衢隔，轻舟自往回。",
        "dynasty": "宋",
        "collection_info": null
    },
    {
        "uuid": "9c67c5c3b20babe3437e9286b8e03f08",
        "title": "宿八尺月色陡明",
        "author": "张镃",
        "content": "将谓无佳月，贪程过上湖。\n纔来八尺住，却见一轮孤。\n带露寒于水，和烟白似酥。\n江天空想望，高下两明珠。",
        "dynasty": "宋",
        "collection_info": null
    },
    {
        "uuid": "4526ebbfa5adbd80cdd761cf0be8a94e",
        "title": "送酒诚斋将以五字",
        "author": "张镃",
        "content": "不应杨秘监，无暇问南湖。\n桂树又花发，莲池和叶枯。\n雨声秋最好，尊酒客非无。\n寄去撩诗眼，深惭句法粗。",
        "dynasty": "宋",
        "collection_info": null
    },
    {
        "uuid": "0a900dc7aa9f3ed01cb87cdbffafe1dd",
        "title": "过湖至郭氏庵",
        "author": "张镃",
        "content": "山色棱层出，荷花浪漫开。\n只如平日看，自喜此时来。\n杨柳侵船影，蜻蜓傍酒杯。\n僧庐须过夜，城禁莫催回。",
        "dynasty": "宋",
        "collection_info": null
    },
    {
        "uuid": "543b3f42359354d8f7ce75e123191b43",
        "title": "因过张郎中识孙才翁教授时徐衡仲亦在坐成四韵送呈",
        "author": "张镃",
        "content": "邂逅如相约，新交会旧知。\n轩窗浑未暑，宾主总能诗。\n小草浮冰楮，初篁映锦葵。\n星郎风韵杀，我辈盍幽期。",
        "dynasty": "宋",
        "collection_info": null
    },
    {
        "uuid": "6bb4c80adbb84fca545044ff810b2f42",
        "title": "挽叔祖户部侍郎诗四首  其一",
        "author": "张镃",
        "content": "从此无因见，南园老叔翁。\n朝廷世臣少，文献我家穷。\n达宦谁无分，全材不易逢。\n先王勋第一，号恸仰天公。",
        "dynasty": "宋",
        "collection_info": null
    },
    {
        "uuid": "ce9a1326281ed7f5190e1761582ee235",
        "title": "挽叔祖户部侍郎诗四首  其二",
        "author": "张镃",
        "content": "八郡恢成绩，江山入壮图。\n风流羊叔子，才术管夷吾。\n绝笔诗犹在，酬君志不渝。\n经纶如有位，肯堕浅规摹。",
        "dynasty": "宋",
        "collection_info": null
    },
    {
        "uuid": "44605b7ed817e2352bdccbd9dec76555",
        "title": "挽叔祖户部侍郎诗四首  其三",
        "author": "张镃",
        "content": "小小为知己，常常说向人。\n论情宗族异，问事见闻新。\n囊锦将谁管，湖园看未真。\n伤心啸庵路，不復送亲宾。",
        "dynasty": "宋",
        "collection_info": null
    },
    {
        "uuid": "08e06fcd50222507d6ca42a898d0249d",
        "title": "挽叔祖户部侍郎诗四首  其四",
        "author": "张镃",
        "content": "内典存心久，家居戒行僧。\n同尘聊且尔，着相亦何曾。\n脱却当来袴，传将不尽灯。\n欲知归甚处，一月万波澄。",
        "dynasty": "宋",
        "collection_info": null
    },
    {
        "uuid": "03f7a66843de82c1a7be0711460dc77f",
        "title": "次韵王耘之秋兴二首  其一",
        "author": "张镃",
        "content": "妙墨真连草，清辞角应商。\n襟期容汗漫，兴致入苍茫。\n派自王摩诘，才分马子长。\n宦途休嘆滞，眉宇见新黄。",
        "dynasty": "宋",
        "collection_info": null
    },
    {
        "uuid": "6a437ecd7e0bfc099878f584008a2cd6",
        "title": "次韵王耘之秋兴二首  其二",
        "author": "张镃",
        "content": "多士宁王室，中宸梦傅岩。\n如何两京客，犹挂五湖帆。\n落落云松节，飘飘霜叶杉。\n深藏草檄手，端欲取殽函。",
        "dynasty": "宋",
        "collection_info": null
    },
    {
        "uuid": "ab771393f05b90533a38ccb62291d427",
        "title": "夜饮呈叶司户  其一",
        "author": "张镃",
        "content": "欲薄交难古，心亲话许深。\n更长银烛夜，院静石云阴。\n冷梦多孱骨，修程费老襟。\n松壶梅并插，投醉且高吟。",
        "dynasty": "宋",
        "collection_info": null
    },
    {
        "uuid": "11d053f4307c41ac5128ec7e09d4cf46",
        "title": "夜饮呈叶司户  其二",
        "author": "张镃",
        "content": "偻指抠衣日，于今岁六移。\n步趋徒愿学，忧患亦何为。\n窗晓鸦同起，天寒鴈引悲。\n依仁方再幸，小耐了康时。",
        "dynasty": "宋",
        "collection_info": null
    },
    {
        "uuid": "963fb3d8f57208391d9fd3672befea7e",
        "title": "题画二首  其一",
        "author": "张镃",
        "content": "几欲疏方沼，泓澄豢小鱼。\n画屏先我意，觅句为君书。\n扇举萍疑动，纱明水一如。\n林塘能早就，肯但植芙蕖。",
        "dynasty": "宋",
        "collection_info": null
    },
    {
        "uuid": "29286b62b700825156f7781e47ca59aa",
        "title": "题画二首  其二",
        "author": "张镃",
        "content": "草树秋声合，干坤夜气生。\n念閒无復梦，坐久屡閒更。\n未试从长剑，相亲幸短檠。\n欠伸聊觅枕，谁会此时情。",
        "dynasty": "宋",
        "collection_info": null
    },
    {
        "uuid": "1c68265688bc751f59be46bbe446e493",
        "title": "次韵酬曾无逸宗教  其一",
        "author": "张镃",
        "content": "自识閒中趣，常嫌闹处行。\n湖山真富贵，花鸟小声名。\n有客金兰好，贻诗征角鸣。\n相期耐霜露，斯事岂凡情。",
        "dynasty": "宋",
        "collection_info": null
    },
    {
        "uuid": "9ed6dd4b2ade523002f7a48b662e2a28",
        "title": "次韵酬曾无逸宗教  其二",
        "author": "张镃",
        "content": "地秀溪通邑，山高寺矗云。\n望殊惊乍见，景胜厌前闻。\n鷄犬人家乐，风烟钓艇纷。\n奔程船径过，虽雨未西曛。",
        "dynasty": "宋",
        "collection_info": null
    },
    {
        "uuid": "dd6328177e8424ea3e518f97795c695a",
        "title": "徇俗",
        "author": "张镃",
        "content": "徇俗非能事，便幽定宿缘。\n跃泉新作雨，装树巧留烟。\n雀喜频频下，蜂知小小穿。\n疎风奏檐佩，无梦到钧天。",
        "dynasty": "宋",
        "collection_info": null
    },
    {
        "uuid": "f88dcf47a941ccd74ec6e8d9dbb2620f",
        "title": "奉寄淮西总领张少卿并呈建康留守章侍郎二首  其一",
        "author": "张镃",
        "content": "湖隠门连草，宗盟肯屡寻。\n长才明主眷，直道古人心。\n又引皇华去，谁怜白髮侵。\n官居兼静乐，贤帅復朋吟。",
        "dynasty": "宋",
        "collection_info": null
    },
    {
        "uuid": "419bb0ba6172913e0503753e4fad86b2",
        "title": "奉寄淮西总领张少卿并呈建康留守章侍郎二首  其二",
        "author": "张镃",
        "content": "别来秋易过，幽桂两番开。\n去岁人同赏，今宵梦自回。\n飞云遥楚岫，斜照直秦淮。\n地念曾游处，春行或许陪。",
        "dynasty": "宋",
        "collection_info": null
    },
    {
        "uuid": "0eb6745511bfeadba82ec0cd59525d6e",
        "title": "伏日",
        "author": "张镃",
        "content": "未晓雨先骤，过朝风更鲜。\n谁知初伏日，全是早秋天。\n洗盏尝新酒，临池摘嫩莲。\n平生丘壑意，不受暑寒迁。",
        "dynasty": "宋",
        "collection_info": null
    },
    {
        "uuid": "b4f8bedefb93ba159d9e28f3c0071e5c",
        "title": "稍负",
        "author": "张镃",
        "content": "稍负园亭约，新篁带可围。\n看山真耐久，临水易忘机。\n野角呼蛇出，轻舟趁鹜归。\n还家欣未晚，池藻弄晴晖。",
        "dynasty": "宋",
        "collection_info": null
    },
    {
        "uuid": "1d63e93d0d8abe752ee3c5ebce07c52d",
        "title": "送叶正则秘郎参议湖北帅幕",
        "author": "张镃",
        "content": "桂隠无期报，朝贤去却知。\n累年艰特荐，一事必忧时。\n盛世未应尔，重来犹可为。\n相过非为数，公论合勤思。",
        "dynasty": "宋",
        "collection_info": null
    },
    {
        "uuid": "6ad97717e8771635f4276ba79e629a3d",
        "title": "问鹤",
        "author": "张镃",
        "content": "鹤也来多日，今朝认笋舆。\n伞斜聊引避，路转亦前驱。\n俗远眼宁白，年初顶渐朱。\n古囊能背否，胜用小奚奴。",
        "dynasty": "宋",
        "collection_info": null
    },
    {
        "uuid": "e9608282ecf8eee21e91bfcef29e875a",
        "title": "送喻叔奇工部知括苍二首  其一",
        "author": "张镃",
        "content": "三见中朝入，徐行每后人。\n功庸身较晚，名誉众常新。\n有句须同咏，今离似所亲。\n政成应必报，山郡易回春。",
        "dynasty": "宋",
        "collection_info": null
    },
    {
        "uuid": "904c24b63ab5449a719099e30c69b0c3",
        "title": "送喻叔奇工部知括苍二首  其二",
        "author": "张镃",
        "content": "自復林湖隠，相从却恨稀。\n梅花年后白，江水去边肥。\n世态纷纷改，交心特特违。\n暖晴当送别，敢望款柴扉。",
        "dynasty": "宋",
        "collection_info": null
    },
    {
        "uuid": "a4f37dba11b0a8689a6a5ea958464a86",
        "title": "山寺漫兴",
        "author": "张镃",
        "content": "未到枫林寺，常吟半夜钟。\n乍来衝路雨，少坐怯廊风。\n潄齿村茶苦，看碑大字工。\n出门山惯见，何事意无穷。",
        "dynasty": "宋",
        "collection_info": null
    },
    {
        "uuid": "a73f7280da073fc26a3008a9b6cf4802",
        "title": "杨仲子携诗见过次韵酬赠并呈诚斋二首  其一",
        "author": "张镃",
        "content": "老监过陈实，贤郎似窦羣。\n共将奇句了，不许外人分。\n访我三竿日，萦帘一炷云。\n当家相见处，那此世情欣。",
        "dynasty": "宋",
        "collection_info": null
    },
    {
        "uuid": "a5584db2941f27a1a23829db04a1e9e0",
        "title": "杨仲子携诗见过次韵酬赠并呈诚斋二首  其二",
        "author": "张镃",
        "content": "爱水移居宅，行藏岂但迂。\n若非风月管，枉伴竹松臞。\n野服常宽带，芒鞋亦断絇。\n请君看此老，堪作贵人无。",
        "dynasty": "宋",
        "collection_info": null
    },
    {
        "uuid": "176bf9fef99ee7826f108b42dcb6088c",
        "title": "重过凤山高氏",
        "author": "张镃",
        "content": "屋负山陲晚，篱侵水泺秋。\n农桑能自力，鹅鸭岂它求。\n逆数曾来日，遮留更觉稠。\n夜歌听欵乃，催兴满沧洲。",
        "dynasty": "宋",
        "collection_info": null
    },
    {
        "uuid": "7a5f363a4a83428a7c591afb181963e1",
        "title": "永嘉张仲思相士过访坐间索诗",
        "author": "张镃",
        "content": "便静非形色，相逢子独知。\n功名槐蚁话，文字壁鱼痴。\n剩取朝贤誉，何须隠者诗。\n南湖鸥正狎，休误凤凰池。",
        "dynasty": "宋",
        "collection_info": null
    },
    {
        "uuid": "bb8a475498f8638ce5d193b391e2a5db",
        "title": "园桂初发邀同社小饮",
        "author": "张镃",
        "content": "故故论年赏，新看惜未多。\n一香参众树，千月下纤娥。\n今雨胡能阻，秋虫亦復歌。\n有情毋恡醉，斯世合婆娑。",
        "dynasty": "宋",
        "collection_info": null
    },
    {
        "uuid": "70a62d0fd3419cbc6e764ad1f146fa37",
        "title": "桂树下作",
        "author": "张镃",
        "content": "芳桂年年种，今秋两倍开。\n略无蜂敢傍，为是月中来。\n幸自晴多日，须拚醉几回。\n便教香杀了，犹胜别人獃。",
        "dynasty": "宋",
        "collection_info": null
    },
    {
        "uuid": "7b434d633af649425e5bac839ff4574f",
        "title": "过冷泉",
        "author": "张镃",
        "content": "未喜亭阴坐，先贪树畔行。\n溪浑因雨瀑，岩近得风清。\n一饭幽人福，三杯太古情。\n尚须冰月挂，来放雪涛倾。",
        "dynasty": "宋",
        "collection_info": null
    },
    {
        "uuid": "689816f573cbbe35e9e96cc989c57d72",
        "title": "桃花",
        "author": "张镃",
        "content": "园翁能好客，折赠小春桃。\n却为开花少，翻成占格高。\n来年红烂漫，绕涧碧周遭。\n莫忘阊门外，曾将进浊醪。",
        "dynasty": "宋",
        "collection_info": null
    },
    {
        "uuid": "d2252970cd6185eea56a0b759bed8247",
        "title": "杨秘监补外赠送",
        "author": "张镃",
        "content": "止是寻常月，今宵不爱明。\n江边有归客，都下减诗情。\n上自怜公直，人知暂此行。\n贤郎先返舍，应喜候门迎。",
        "dynasty": "宋",
        "collection_info": null
    },
    {
        "uuid": "a55d2c5e49e462cb84eac6834078c10d",
        "title": "名新酿曰白鸥波以一尊送佑圣观刘高士",
        "author": "张镃",
        "content": "酒熟将何字，白鸥波正如。\n一瓢谁合饮，高士观中居。\n汗漫涵无象，鸿蒙洽太初。\n醒来松户晓，应念臭于帤。",
        "dynasty": "宋",
        "collection_info": null
    },
    {
        "uuid": "39fcf118bc1ca56dc256776ce4716a41",
        "title": "湖南舟中赠日者",
        "author": "张镃",
        "content": "坐上君但笑，人间我最愚。\n百年休较命，今日且航湖。\n地旷山霏薄，风熏水叶粗。\n寸阴方解惜，总是己工夫。",
        "dynasty": "宋",
        "collection_info": null
    },
    {
        "uuid": "b6b64f1fc40084e67c159bd4e48cc109",
        "title": "题方竹杖松根枕二首  其一",
        "author": "张镃",
        "content": "鹤骨何能尔，龙姿或果然。\n锋棱四面峻，节操一生坚。\n界纸书堪使，敲针钓最便。\n从教方有碍，终不效规圆。",
        "dynasty": "宋",
        "collection_info": null
    },
    {
        "uuid": "c875de7b35a945f1cd83263786bf301b",
        "title": "题方竹杖松根枕二首  其二",
        "author": "张镃",
        "content": "鬰鬰凌寒色，来宜此地蟠。\n解衣轻盾日，假盖得秦官。\n香宿风微堕，青留雨未干。\n通宵岩侧梦，根窍手藏丹。",
        "dynasty": "宋",
        "collection_info": null
    },
    {
        "uuid": "1a65e653e24ef24b7f9aeb930d0e6dd2",
        "title": "梦觉  其一",
        "author": "张镃",
        "content": "梦觉西窗晓，听风过曲廊。\n好诗非易辨，閒坐尽无妨。\n人静鸟乌喜，雨来花草香。\n寸心经患难，况復近秋凉。",
        "dynasty": "宋",
        "collection_info": null
    },
    {
        "uuid": "669971e4bf3e09889a1deb311e37acee",
        "title": "梦觉  其二",
        "author": "张镃",
        "content": "二十年前事，浑如梦觉时。\n漫行荒路径，难认旧亭基。\n尚记因逃暑，曾来学赋诗。\n如今无可好，植杖欲耘籽。",
        "dynasty": "宋",
        "collection_info": null
    },
    {
        "uuid": "e038bf60a687e9d8b6c40457adc5b900",
        "title": "夜半浴",
        "author": "张镃",
        "content": "浊热不成睡，起看宵过中。\n繁星珠结网，片月玉为弓。\n赋鹊情何有，驱蚊计颇穷。\n犹欣汤浴后，肤受绿苹风。",
        "dynasty": "宋",
        "collection_info": null
    },
    {
        "uuid": "9949f4ddfe95700734d7026f281294b0",
        "title": "次韵答曾司法",
        "author": "张镃",
        "content": "精神由日就，格律忌雷同。\n我匪从它入，君应自此工。\n多岐怜世路，力学振家风。\n莫易朱絃绝，千年论最公。",
        "dynasty": "宋",
        "collection_info": null
    },
    {
        "uuid": "86ff366cdc3cd40196903786e472f71d",
        "title": "命鹿",
        "author": "张镃",
        "content": "双鹿林泉友，新居后我成。\n角低方长旺，斑嫩未分明。\n濯濯菰塘晚，呦呦草径晴。\n仙畴吾种玉，汝辈耦而耕。",
        "dynasty": "宋",
        "collection_info": null
    },
    {
        "uuid": "07fcfc1986fe21886c901052bd954547",
        "title": "正月三日同诸亲从叔祖阁学登宁寿观东西山寻至邻园次叔祖韵",
        "author": "张镃",
        "content": "超旷欣便静，纷譁厌处浓。\n客亲非外约，地胜适新逢。\n诗兴骖黄鹤，仙情寄赤松。\n烟平千万户，此处认歌钟。",
        "dynasty": "宋",
        "collection_info": null
    },
    {
        "uuid": "74a31e411e1402465615c124ce718f74",
        "title": "次韵寄斋赠竹居",
        "author": "张镃",
        "content": "振俗还风雅，干坤觅句中。\n夔皋渠合遇，郊岛我甘同。\n浩荡投鸥水，清和翻燕风。\n相投两无语，声远莫摩空。",
        "dynasty": "宋",
        "collection_info": null
    },
    {
        "uuid": "6f61323be4b552e61eb9d4aad61611ef",
        "title": "安乐泉亭上午憇",
        "author": "张镃",
        "content": "修竹有风处，道人无事时。\n诸公难入眼，不用总如眉。\n得价婆娑重，投閒懒散宜。\n三年何足道，坚判百年期。",
        "dynasty": "宋",
        "collection_info": null
    },
    {
        "uuid": "d5387c972ed4efefa0fc3e810bc3dadc",
        "title": "暮色",
        "author": "张镃",
        "content": "暮色云端合，晴光天际悭。\n鸟羣科斗字，山态倦螺鬟。\n寂寂功名会，纷纷车马间。\n拍栏情倍极，烟老罩鱼湾。",
        "dynasty": "宋",
        "collection_info": null
    },
    {
        "uuid": "6abc57b2c9d610eac19ffcb5fa45cdf5",
        "title": "夜坐示客",
        "author": "张镃",
        "content": "身世长歌裏，于今得好朋。\n露阶秋到竹，风屋夜吹灯。\n菱芡供馋口，图书伴曲肱。\n头颅知自揣，顾影笑鬅鬙。",
        "dynasty": "宋",
        "collection_info": null
    },
    {
        "uuid": "d4bb0949fe599cb579fb91672e3319ef",
        "title": "表兄刘东玉提干挽诗二首  其一",
        "author": "张镃",
        "content": "王祖扶天日，同声外氏翁。\n功勋俱卓越，门户合穹隆。\n诸舅今何在，唯兄命亦穷。\n贤郎须力学，一綫续家风。",
        "dynasty": "宋",
        "collection_info": null
    },
    {
        "uuid": "64655d7bba6bcf2583fa7cf34ec3b54f",
        "title": "表兄刘东玉提干挽诗二首  其二",
        "author": "张镃",
        "content": "襁褓予多疾，三年託渭阳。\n未能看击罋，常是戏登床。\n转首尘埃裏，惊心岁月长。\n挽兄赍志去，倾泪入诗章。",
        "dynasty": "宋",
        "collection_info": null
    },
    {
        "uuid": "5f841eeeb552cca06019f1d91826ed63",
        "title": "老笔赠铦上人二首  其一",
        "author": "张镃",
        "content": "握手四年别，满心千偈禅。\n清灯纔软语，新雪尚幽眠。\n了了翻身诀，寥寥断臂缘。\n我怀吾自会，恶句莫多传。",
        "dynasty": "宋",
        "collection_info": null
    },
    {
        "uuid": "ffc0988c12dd51f9171d0bf62aacb7b3",
        "title": "老笔赠铦上人二首  其二",
        "author": "张镃",
        "content": "已事殷然急，江湖第一流。\n才高楼五凤，伎进刃全牛。\n可惜梅花节，忙回竹叶舟。\n老师应赏棒，碑巨压东州。",
        "dynasty": "宋",
        "collection_info": null
    },
    {
        "uuid": "eaf963e35a18866deee8a81aed39e66f",
        "title": "自咏",
        "author": "张镃",
        "content": "事业新来别，贤愚久自知。\n作文时似呪，写字忽如锥。\n卖屋因为宅，谋官本近医。\n有来评世务，好好只相随。",
        "dynasty": "宋",
        "collection_info": null
    },
    {
        "uuid": "80a000578b8ce6df9524fd99b27b23bd",
        "title": "道院书壁",
        "author": "张镃",
        "content": "约客探名胜，停辀得所欣。\n山寒多作雨，洞古不收云。\n夜宿听鸣鹿，晨斋饤野芹。\n黄冠尤喜事，添注石炉熏。",
        "dynasty": "宋",
        "collection_info": null
    },
    {
        "uuid": "7c78438bcb8425e7290b0d5693bc97e4",
        "title": "次韵叔祖阁学题逸村亭壁",
        "author": "张镃",
        "content": "桥迥有牛过，村深无马嘶。\n哨风惊客袂，膏雨慰耕犁。\n游目花通野，吟情絮着泥。\n幽坊惬虚眺，况復见新题。",
        "dynasty": "宋",
        "collection_info": null
    },
    {
        "uuid": "e6e3ebdcbf32a1fc6788e993248e7b2e",
        "title": "野芳亭书壁",
        "author": "张镃",
        "content": "山向林间出，船从草外撑。\n行来风数刻，坐待月三更。\n政自安閒散，谁能管爱憎。\n新功喜今夏，阴满蒲萄棚。",
        "dynasty": "宋",
        "collection_info": null
    },
    {
        "uuid": "d041292cc867c04d49f9ef9c0f69b343",
        "title": "客舍夜闻吴讴有怀南湖",
        "author": "张镃",
        "content": "屋漏灯垂粟，墙欹螾唱丛。\n断编非径捷，隅座且丞聋。\n歌听鱼蛮子，盟寒水勃公。\n明知今夜梦，清杀苇间篷。",
        "dynasty": "宋",
        "collection_info": null
    },
    {
        "uuid": "f782f3ca029952a3202c34f50a0bd33d",
        "title": "牡丹",
        "author": "张镃",
        "content": "分数论春物，都应让牡丹。\n几枝单叶紫，满担夕香寒。\n除我知心切，从人得句难。\n肯辞回棹日，多瓣剪来看。",
        "dynasty": "宋",
        "collection_info": null
    },
    {
        "uuid": "c35f972325914d05491904305e5d3400",
        "title": "湖边夜兴",
        "author": "张镃",
        "content": "夜月虽愆约，秋云却荐凉。\n桥明缘水浄，树近觉风香。\n众论轻閒适，幽怀贵老狂。\n从今无復病，处处养生方。",
        "dynasty": "宋",
        "collection_info": null
    },
    {
        "uuid": "0b8e2be27d66d4c8dce532be40f8d46a",
        "title": "夜述",
        "author": "张镃",
        "content": "客去情宜独，宵长睡未忺。\n露多应冒砌，香重欲蒸帘。\n较利真谁得，耽书肯自嫌。\n炉存金粟火，煨蓣不须添。",
        "dynasty": "宋",
        "collection_info": null
    },
    {
        "uuid": "1591d435d6d8e246b8ed921d5132de30",
        "title": "寄呈史太师二首  其一",
        "author": "张镃",
        "content": "昔为金阙相，曾是玉皇师。\n近即维垣拜，还从彭祖期。\n传闻风景胜，多赋洞天诗。\n肯示渔樵否，林间要勒碑。",
        "dynasty": "宋",
        "collection_info": null
    },
    {
        "uuid": "143f3d1fadb451336c84c1bd2a8c3260",
        "title": "寄呈史太师二首  其二",
        "author": "张镃",
        "content": "自怜冰氏子，父祖已登门。\n屏迹千官外，驰书一品尊。\n华戎心处活，经传语前论。\n欲理西风棹，因瞻祇树园。",
        "dynasty": "宋",
        "collection_info": null
    },
    {
        "uuid": "37ee97f026f9608e56049438e28ea25b",
        "title": "谁谓",
        "author": "张镃",
        "content": "谁谓閒无事，閒中事日生。\n和香雕印脱，记石假云名。\n水取从龙井，花移自马城。\n若将朝市比，忙处却多争。",
        "dynasty": "宋",
        "collection_info": null
    },
    {
        "uuid": "dfbcfd06d8c67130f79f74ad61e2f509",
        "title": "问讯家林蜡梅",
        "author": "张镃",
        "content": "蜡梅吾甚爱，园种未能多。\n旋去东南竹，新添二十窠。\n离家俄半月，放蕾想盈柯。\n前日丁宁句，花神记得么。",
        "dynasty": "宋",
        "collection_info": null
    },
    {
        "uuid": "fc5618b55f4eeb0f1cdbf2d94305ac15",
        "title": "行次鶑脰湖",
        "author": "张镃",
        "content": "震泽匆匆过，胥塘渐渐来。\n风高多罨岸，船侧屡翻杯。\n积草摊渔网，疎林聚客桅。\n景逢宜急写，句过恐难裁。",
        "dynasty": "宋",
        "collection_info": null
    },
    {
        "uuid": "5b6f1f13159c96c939dfb542a7510ac5",
        "title": "皇太子生辰诗",
        "author": "张镃",
        "content": "庆协丁年应，祥开甲观雄。\n九霞光绚烂，重日彩曈眬。\n根本千龄固，元良万口同。\n文孙觌尧法，圣子奉虞聪。\n视膳长遵度，怡颜但饬躬。\n形容歌玉粹，瞻仰见渊冲。\n象辂陈仪肃，鸾旌定制崇。\n承祧虽位震，宝俭只扉铜。\n典学勤无斁，谈经异必攻。\n性天元启闢，讲席更磨砻。\n以贵釐京兆，维禋礼昊穹。\n理繁情毕见，陪祝敬弥隆。\n善政邦人洽，纯诚帝赉通。\n澄源基广大，主鬯福延洪。\n绮甪从游盛，应刘藻思工。\n德尊谋不用，唱古和无功。\n八法谁云易，前朝论亦公。\n规模传圣上，意韵出胸中。\n草轴方翔凤，真题復起鸿。\n联翩来殿戟，焜耀到门蓬。\n雨足湖山秀，秋成黍稷丰。\n菊香金错艳，橙嫩玉垂丛。\n五学懽声合，三宫喜气充。\n骈蕃恩莫纪，洋溢誉无穷。\n得数多椿柏，齐年指华嵩。\n前星高拱北，少海正储东。\n拜手羣僚集，裁诗瑞锦蒙。\n何尝惭鲁颂，自是迈豳风。\n拊迹希随骥，驰心属梦熊。\n三熏申善祷，小伎媿鸣虫。",
        "dynasty": "宋",
        "collection_info": null
    },
    {
        "uuid": "f86d075ba119c3cfdf235b2ceea45822",
        "title": "对雪",
        "author": "张镃",
        "content": "漫记今年雪，先悭半月晴。\n乍飘偏有熊，猛下却无声。\n水绕长春圃，人居不夜城。\n弄寒羣犬戏，惊晓独鷄鸣。\n桥冻泥添滑，窗虚纸借明。\n冷妨梅早慧，高妬柳轻生。\n瀹茗尝深鼎，临书厌短檠。\n鹅边鹇失素，鸥混鹭争盟。\n日壑银烹出，龙沙粉筑成。\n歌盐唐按谱，聚米汉谈兵。\n曳履需公诏，吞毡感使旌。\n初平羊变石，白起甲填坑。\n贾舶停珠浦，朝骖萃玉京。\n驼铜夸北录，马瑞遇东瀛。\n云凝情俱淡，风旋力骤狞。\n藕边侵纬宿，酥畔比螺蛏。\n敞坐诗笺接，欢筵舞袖迎。\n缘甍方盼转，入幌忽萦盈。\n烟满空翔鹤，潮翻海纵鲸。\n蓝田难爱宝，月窟助蜚英。\n瓮罩杯谁覆，盆冰镜不倾。\n瑶随王粲佩，玑缀李彪缨。\n豹舄宜分色，麻衣浪拟清。\n齐腰休更举，巴曲试烦赓。",
        "dynasty": "宋",
        "collection_info": null
    },
    {
        "uuid": "1ab657c5fcfae24edd0c9507dd421381",
        "title": "巾车",
        "author": "张镃",
        "content": "听说小巾车，形模似竹舆。\n双轮毡裹去，三壁帽开舒。\n僮矮行携砚，鬟娇坐奉书。\n岢峩回径处，轣{车录}度桥初。\n鹤引青莎软，鶑看翠柳疎。\n袖炉香正喷，背榼酒多储。\n过爱凉轩敞，停因燕馆虚。\n直须教画看，全似出尘居。\n缓驾终调鹿，忙牵莫命馿。\n只缘心荡荡，自到境如如。\n剩有真堪写，时无愤可摅。\n尚惭销粟帛，何事免缲锄。\n命驷邀朋客，笼鹅谢里闾。\n屏星前日梦，不枉赋归欤。",
        "dynasty": "宋",
        "collection_info": null
    },
    {
        "uuid": "6ed641ea5c6ec5a769810b1bb75332c6",
        "title": "庚戌岁旦次张以道韵",
        "author": "张镃",
        "content": "农家正旦喜占晴，老圃观风趁早春。\n两事欲寻强健日，一生常作太平民。\n绍熙初岁新开历，典册崇仪极奉亲。\n词拙固难传乐府，水边閒示钓鱼人。",
        "dynasty": "宋",
        "collection_info": null
    },
    {
        "uuid": "d8312d6fdd2957a170cab32693c47625",
        "title": "立春日访梅裴氏园",
        "author": "张镃",
        "content": "下马东风恰到来，午烟沙际日烘开。\n长松寂历寒声少，远柳葱茏绿意回。\n零落欢游逢故地，寅缘幽胜逐深杯。\n湖边不使侬先咏，枉却今年处士梅。",
        "dynasty": "宋",
        "collection_info": null
    },
    {
        "uuid": "957c89a8780a12efd9aedd2e53e78ada",
        "title": "正月八日喜霁",
        "author": "张镃",
        "content": "未春天气已佳晴，病起光风满意明。\n竹色舞帘金翠活，鸟声穿户角宫成。\n黄麻天上登周召，浊酒林间慕绮荣。\n从此寻芳绕阡陌，野翁相遇诧时平。",
        "dynasty": "宋",
        "collection_info": null
    },
    {
        "uuid": "e34db0c0a242740202be7d15a6d8df85",
        "title": "灯夕",
        "author": "张镃",
        "content": "插花呼酒少年场，烂赏花灯十里香。\n璧月当天星纬少，珠帘排户乐声长。\n非缘风景今殊昔，自是情怀老不狂。\n赢得安禅心似水，碧琉璃照佛龛旁。",
        "dynasty": "宋",
        "collection_info": null
    },
    {
        "uuid": "74d444136fc177e4381f47e0e884f3e9",
        "title": "次韵潘茂洪春日书怀",
        "author": "张镃",
        "content": "东风渐放柳遮门，隔水人家聚似村。\n渔艇远来夸甫里，僧隣閒过讲慈恩。\n花繁惯识蜂情性，昼静初闻燕语言。\n病起适逢春正好，莫教诗思却尘昏。",
        "dynasty": "宋",
        "collection_info": null
    },
    {
        "uuid": "c13e2bfba49853c4097232b78a0d1e7e",
        "title": "春晴独坐次叔祖阁学韵",
        "author": "张镃",
        "content": "䰐鬖绿柳拂垣衣，课蜜蜂忙踏蕊归。\n须趁一春随意适，极知万事转头非。\n添垆麝餠遮残火，拥案尘编绝故韦。\n便当清欢忘肉味，况安淡泊少甘肥。",
        "dynasty": "宋",
        "collection_info": null
    },
    {
        "uuid": "476ea42092c9105b39dcbbaa527f2def",
        "title": "三月十四夜观月思南湖",
        "author": "张镃",
        "content": "期会纷然不到诗，拙哉前计只心知。\n纵当吏散庭空后，争似山行水泛时。\n柳影半笼明处路，苇声轻窣暗边篱。\n波神擅此三更月，定讶今宵欠笛吹。",
        "dynasty": "宋",
        "collection_info": null
    },
    {
        "uuid": "4f94ffdda58f16485e43293996e8a505",
        "title": "寒食不出遨",
        "author": "张镃",
        "content": "南湖寒食又今年，宿雨连朝洗旧烟。\n竹叶酒边閒凿落，杏梢墙畔出秋千。\n游欢殆类前生事，老态惟思白昼眠。\n明日水边晴更好，只愁归思渺秦川。",
        "dynasty": "宋",
        "collection_info": null
    },
    {
        "uuid": "5ca88e76eb39ea1326a74e7daac3abbf",
        "title": "五日荥阳郡王饷酒",
        "author": "张镃",
        "content": "閒中滋味谙来惯，懒费心情为节辰。\n丹篆但期诗祟去，红泥俄见酒壶新。\n移船遣送随鱼信，洗盏开尝对鹤宾。\n绝胜渊明过重九，东篱空伴白衣人。",
        "dynasty": "宋",
        "collection_info": null
    },
    {
        "uuid": "5b3bf8c1db1bc6d6d56e2d186066c2e6",
        "title": "重五日不饮偶成长句",
        "author": "张镃",
        "content": "林墅光阴日日新，不因时节强随人。\n青红雨砌戎葵柳，金玉风池荇菜苹。\n千载是非均似梦，一朝醒醉肯沈身。\n綵丝昌歜喧儿女，谁信清吟兴独真。",
        "dynasty": "宋",
        "collection_info": null
    },
    {
        "uuid": "5d2784cee22508c1d8b963b53392272a",
        "title": "五月十六日夜南湖观月",
        "author": "张镃",
        "content": "良宵观月岂无人，未必能看到四更。\n山载塔灯金笔立，水摇亭槛玉帘横。\n歌从菡萏香中起，酒向玻瓈盏内明。\n谁信南湖当暑夜，葛衣风透觉寒生。",
        "dynasty": "宋",
        "collection_info": null
    },
    {
        "uuid": "25034cd0a3134241c417904d5c22896b",
        "title": "对月",
        "author": "张镃",
        "content": "景奇天遣助诗豪，意快惭无炼句劳。\n一夜月晖金碗出，万波风摆玉鳞高。\n衣冠城裏多新贵，酒脯船中自老饕。\n未着丛书追笠泽，此行扶路且游遨。",
        "dynasty": "宋",
        "collection_info": null
    },
    {
        "uuid": "9542a37df6df43ba91f767a940bf5373",
        "title": "烟波观观月示客",
        "author": "张镃",
        "content": "半年殊少夜间来，湖上今宵绝点埃。\n人老纵教过百岁，月圆难保看千回。\n舒眉酒饮休辞满，衝口诗成不待催。\n自有一般堪乐处，却言山水近亭台。",
        "dynasty": "宋",
        "collection_info": null
    },
    {
        "uuid": "61032039989d7af9a3ea4cbc87714217",
        "title": "七夕前一夜翠樾堂设醮",
        "author": "张镃",
        "content": "矫首千寻古杏檐，远林空处月鈎纤。\n龙蛇薮泽秋声起，牛女虚空夜气添。\n满荡荷开从北看，危栏塔立向西瞻。\n绿笺封事精忱达，髴鬰天香羽袖沾。",
        "dynasty": "宋",
        "collection_info": null
    },
    {
        "uuid": "e8b6955e74b714fd153d245f17e36876",
        "title": "七夕",
        "author": "张镃",
        "content": "秋近疏飈未转凉，綵盘珠阁已传觞。\n佳期天上频逢节，却老人间未有方。\n蟾魄嫩明情缱绻，鹊河斜界色沧浪。\n瓜盘华锦空儿剧，祷旱于今仰圣皇。",
        "dynasty": "宋",
        "collection_info": null
    },
    {
        "uuid": "2e14abaebd14b9053ca71996c2e75252",
        "title": "秋暖",
        "author": "张镃",
        "content": "秋暖浑如水上春，意行幽径散衣巾。\n海棠突过色尤好，荷叶打空芽更新。\n焉得便遭田父饮，不须真现宰官身。\n今朝涉趣初悬榜，争覩何妨走四隣。",
        "dynasty": "宋",
        "collection_info": null
    },
    {
        "uuid": "239f62f23453d2893e2ae50efb13fd4b",
        "title": "秋夜",
        "author": "张镃",
        "content": "疎星历历间银河，天澹浑疑泻素波。\n墙角影低遮月少，树头声壮着风多。\n平生但念长閒好，万事从教若梦过。\n要足一诗添故藁，小山池畔更婆娑。",
        "dynasty": "宋",
        "collection_info": null
    },
    {
        "uuid": "8d484daf905bdadbdfc60914976c65f4",
        "title": "次夜月色復佳游霞川锦池二首  其一",
        "author": "张镃",
        "content": "倚栏看月兴难平，载酒还须入涧行。\n竹顶有时翻鹊翅，草根随处闹虫声。\n城中岂是无人赏，船裏何曾卧地撑。\n游遍一池心未足，乱荷丛底听三更。",
        "dynasty": "宋",
        "collection_info": null
    },
    {
        "uuid": "1acab71739f6e6ef189f9e3107910825",
        "title": "次夜月色復佳游霞川锦池二首  其二",
        "author": "张镃",
        "content": "画桥烟重柳垂垂，露湿衣裳透始知。\n丹桂花香墙畔起，水葓枝影席间移。\n思量究竟都如梦，恋着休閒煞不痴。\n夜半江潮声正熟，归来纔是欲眠时。",
        "dynasty": "宋",
        "collection_info": null
    },
    {
        "uuid": "0551f9dd64ab25917ac2334c7c54ce30",
        "title": "秋声",
        "author": "张镃",
        "content": "林居多解识秋声，岂是松篁耳惯经。\n桐杂蝉鸣愁易起，蕉和蛩响梦频醒。\n琅琅急雨喧荷港，戛戛清风战苇亭。\n一事古人犹可恨，不言杨柳最堪听。",
        "dynasty": "宋",
        "collection_info": null
    },
    {
        "uuid": "5b373445150c9066ad78e42e9d9206ee",
        "title": "秋风",
        "author": "张镃",
        "content": "策策惊飈战素秋，梦回衾幔亦飕飗。\n不传鸿雁秦关信，可柰苹蘅楚客愁。\n作赋未须悲落木，挂帆方喜助归舟。\n何须更借抟扶便，自是层霄九万游。",
        "dynasty": "宋",
        "collection_info": null
    },
    {
        "uuid": "e63572650afef2218285bfed71c4111f",
        "title": "赠鴈",
        "author": "张镃",
        "content": "我自江乡有姓名，相逢契合义相亲。\n连行几宿来栖草，戢翼常时想避人。\n石岸风高难到县，今宵船住定为邻。\n南湖若肯寻幽隠，却把衷肠自缕陈。",
        "dynasty": "宋",
        "collection_info": null
    },
    {
        "uuid": "f7e68feac8dbd9f2695e081fa3926e3d",
        "title": "重九前一日领客登城即席次张以道韵",
        "author": "张镃",
        "content": "未倒花前凿落金，登携那怕嫩寒侵。\n归牛下陇争浮水，宿鸟随山不过林。\n衰鬓预吹明日帽，放歌时带故园音。\n菊烟桂露虽情物，须索高蟾管夜深。",
        "dynasty": "宋",
        "collection_info": null
    },
    {
        "uuid": "1901443eb5fcc9a60bc3815a6e827db9",
        "title": "冬日",
        "author": "张镃",
        "content": "半空飞雨整还斜，翳日游云散復遮。\n七字吟情书柿叶，一年心事约梅花。\n关门人识陶潜室，静坐自疑庞藴家。\n纸帐蒲龛方用事，更须何物作生涯。",
        "dynasty": "宋",
        "collection_info": null
    },
    {
        "uuid": "91a686a686276bc9f59a5e2552ea7dd7",
        "title": "十月菊",
        "author": "张镃",
        "content": "幽芳何事独开迟，寂寞寒金照短篱。\n老子樽罍方欠此，春风景物最相宜。\n要随得暖南枝发，肯趁登高九日悲。\n翻笑陶家门外柳，夜深零落舞腰肢。",
        "dynasty": "宋",
        "collection_info": null
    },
    {
        "uuid": "bb065d38d522ff2aac2af5f1bb7ae964",
        "title": "冬至日晓雪庭桂一枝着花戏成长句",
        "author": "张镃",
        "content": "居士归来百事嘉，木樨雪裏也开花。\n麸金一掬枝头小，药玉千沟屋上斜。\n境界许奇非浪得，色香俱静更何加。\n高寒似我休拈出，微笑从来少作家。",
        "dynasty": "宋",
        "collection_info": null
    },
    {
        "uuid": "8d1bc796a40cc3a6813b394da33b16b0",
        "title": "侵晨飞霰薄暮雪未成",
        "author": "张镃",
        "content": "呃喔花冠梦易呼，冻天应遍色模糊。\n旋听索索敲松瓦，便拟翩翩傍酒觚。\n一白要从高砌看，双清先喜小山俱。\n晚檐坐断违消息，待问林深寺有无。",
        "dynasty": "宋",
        "collection_info": null
    },
    {
        "uuid": "77aeab96d0b7632320bbcbf4c4587668",
        "title": "园中梅有开者寄呈当涂叔祖",
        "author": "张镃",
        "content": "春到林梅得重权，首冬疎萼已争先。\n移栽尚记陪深斝，静看因思觅近篇。\n佐世勋庸金鼎味，贪閒怀抱竹篱烟。\n临风欲寄横斜去，梦绕江城暮角边。",
        "dynasty": "宋",
        "collection_info": null
    },
    {
        "uuid": "331f4347c7887063773bbca847b86824",
        "title": "昨探梅冒寒伏枕病起闻花已开尚苦雨阻因成长句",
        "author": "张镃",
        "content": "小园春事果如何，分数梅花最占多。\n贪看满梢初的皪，病妨连日绕婆娑。\n鸠声唤雨风还至，鹤骨栖愁梦独过。\n艳阵香天翻霁色，明早拚取醉颜酡。",
        "dynasty": "宋",
        "collection_info": null
    },
    {
        "uuid": "a1f77ec353b880343eaf325a2827c175",
        "title": "寓舍听雨忆园中梅花",
        "author": "张镃",
        "content": "阴霏非是妬春华，薄命诗人带累花。\n烟逼艷低侵竹冷，风拦香横逐溪斜。\n开时数日曾邀客，别后连旬阻到家。\n檐溜可堪声彻晓，梦中余恨亦无涯。",
        "dynasty": "宋",
        "collection_info": null
    },
    {
        "uuid": "b8aab47a087a8a17a1d1965610f23fe2",
        "title": "晓探晴观梅",
        "author": "张镃",
        "content": "天鸡催日界窗横，蹑屐看花兴便成。\n正尔飞霞舒綵佩，尽渠宿雨结珠缨。\n飘零未带溪边笛，缥缈如临海上城。\n身世长吟谁会得，华祠梅市总逃名。",
        "dynasty": "宋",
        "collection_info": null
    },
    {
        "uuid": "e047ad3fda45185dfe73ec50242da80f",
        "title": "次韵周昭礼见寄兼约观园梅",
        "author": "张镃",
        "content": "沙头晴了便回春，已觉青苹媚暖津。\n但课浇畦园内叟，何心说剑里中人。\n超情耐久宁拘远，合处无多颇復伸。\n待得梅开醉香海，健呼重看老精神。",
        "dynasty": "宋",
        "collection_info": null
    },
    {
        "uuid": "24b45f33c80e5f5225acb7905ce145c3",
        "title": "约斋西窗先有垂柳腊后四日闢地增植花数十辈",
        "author": "张镃",
        "content": "经年规画种酴醿，柳际春将一再归。\n蔓草藩墙纔放远，海棠桃杏得成围。\n连宵冷月知予乐，数日条风挟鸟飞。\n尽写前人题品句，诵声时撼绿窗扉。",
        "dynasty": "宋",
        "collection_info": null
    },
    {
        "uuid": "8df7dd8ad9f77c96ca72a254869db964",
        "title": "雪",
        "author": "张镃",
        "content": "阖夜惊飈落树巢，平明沟瓦渐迷坳。\n鍪函静听来千骑，珪璧遥知委四郊。\n再白呈祥矜大稔，积阴嘘气遏方苞。\n池边废沼邀閒立，乍合冰澌怯杖敲。",
        "dynasty": "宋",
        "collection_info": null
    },
    {
        "uuid": "86d9acbd171f5ea6eaa1374c5da5bd5c",
        "title": "雪晴希稷次韵再赋为答",
        "author": "张镃",
        "content": "冻枿归禽易辨巢，烛龙分耀入堂坳。\n长须喜戒锄荒圃，小队閒思猎近郊。\n坐许刚筠全直节，行看弱柳发新苞。\n僧炉遥想煨松柮，犬逐应门认客敲。",
        "dynasty": "宋",
        "collection_info": null
    },
    {
        "uuid": "cc509eeb25301df3ae0a1f1ce8e49d43",
        "title": "丙午十二月晦日雪霁",
        "author": "张镃",
        "content": "晓爱晴晖万瓦融，近山春意便葱茏。\n敲冰踏雪三旬裏，送腊迎年此夜中。\n仁政果能销运厄，閒家何幸乐时丰。\n明朝扫径看桃柳，要识天公两样风。",
        "dynasty": "宋",
        "collection_info": null
    },
    {
        "uuid": "558ba993dd5ab0ba98fc13b04fe6b127",
        "title": "守岁",
        "author": "张镃",
        "content": "寒缸孤照听更迟，情绪斟量睡却宜。\n春向岁前三日到，老缘头上二毛知。\n朱泥逐疫烧灵药，桃板书符换旧诗。\n但愿明年更閒散，无灾无难復何疑。",
        "dynasty": "宋",
        "collection_info": null
    },
    {
        "uuid": "1d8815f786db87c71374c6f4120ab521",
        "title": "夕霁",
        "author": "张镃",
        "content": "霜雪连朝作劲威，暮来吹散景偏宜。\n未开璧月千秋镜，已建金云十丈旗。\n脱帽渐看山峍屼，袭裘须判酒淋漓。\n乘閒书纸休嫌数，簿领丛中怕说诗。",
        "dynasty": "宋",
        "collection_info": null
    },
    {
        "uuid": "161843aaea84441206f1a506cbf6a09f",
        "title": "春分后一日山堂述事  其一",
        "author": "张镃",
        "content": "永日柴扉手自关，不惊时序若循环。\n炼成黄土为真药，守得青苔遍假山。\n戊己燕知随鸟历，西南樱喜趁花斑。\n春光莫恨中分过，能使时长始是閒。",
        "dynasty": "宋",
        "collection_info": null
    },
    {
        "uuid": "21ce90b452556b0466716546e9eec6b7",
        "title": "春分后一日山堂述事  其二",
        "author": "张镃",
        "content": "每到山堂懒作诗，今朝诗兴觉偏宜。\n层林飒还阴填户，乱石巃嵷翠绕池。\n猛欲近前闻紫燕，忽听高处啭黄鹂。\n风铃不必檐间语，境界非凡我熟知。",
        "dynasty": "宋",
        "collection_info": null
    },
    {
        "uuid": "10caedb843e5413e951c49eeb750d235",
        "title": "春分后一日山堂述事  其三",
        "author": "张镃",
        "content": "老圃工夫愈可嘉，种藤萦树尽开花。\n人间似我能閒少，石上看云到日斜。\n樵径有苔休埽叶，茅庵无客亦煎茶。\n两边最喜添新竹，夕照斜时渐可遮。",
        "dynasty": "宋",
        "collection_info": null
    },
    {
        "uuid": "7b4fead6c604abe360424e8326e28ef3",
        "title": "春分后一日山堂述事  其四",
        "author": "张镃",
        "content": "岩通道院碧桃妍，别号琅华小洞天。\n香火微官方称职，轩裳閒梦自无缘。\n星坛夜礼魁罡列，丹室朝存震兑全。\n绝粒飞昇休漫语，不求人已是神仙。",
        "dynasty": "宋",
        "collection_info": null
    },
    {
        "uuid": "3da1bc14aa8dcbdea92a3da6fb255ada",
        "title": "閒课",
        "author": "张镃",
        "content": "居閒投课熟为优，似此工夫尽不愁。\n量涧打船轻似盏，转墙开径曲如鈎。\n已令山圃收黄犊，又盖湖亭记白鸥。\n春水画桥桃四百，新年那羡武陵游。",
        "dynasty": "宋",
        "collection_info": null
    },
    {
        "uuid": "535e46ac717b0fe42cea4415c140421e",
        "title": "自咏",
        "author": "张镃",
        "content": "南湖老子太汗漫，第一生来懒做官。\n钱物用多常是解，权门路便不曾钻。\n红裙遣去如僧榻，白髮梳来称道冠。\n若没祖财教饭饱，定应饿作壁鱼干。",
        "dynasty": "宋",
        "collection_info": null
    },
    {
        "uuid": "26c80ffc3ff18245ba3d1866156f6fff",
        "title": "自嘆",
        "author": "张镃",
        "content": "居士年来更觉痴，竹梢云过望移时。\n晓窗倦栉犹思梦，夜榻忘眠尚改诗。\n匹马未能随李广，一丘端欲效元规。\n客谈休讶无心对，贪看蜘蛛结网丝。",
        "dynasty": "宋",
        "collection_info": null
    },
    {
        "uuid": "2a0952f6c0a9970edaa30212a3ff9430",
        "title": "山堂晚兴",
        "author": "张镃",
        "content": "小堂清占景无譁，不向阶前种俗花。\n过雨家茶脱黄玉，近霜天竹缀丹沙。\n静眠宁羡蚁来梦，孤坐屡谙蜂报卫。\n万事一身安分定，关河休用发长嗟。",
        "dynasty": "宋",
        "collection_info": null
    },
    {
        "uuid": "4848e96508af31f201cdc3b998ce21d6",
        "title": "园中晚兴",
        "author": "张镃",
        "content": "满襟斜日澹如秋，烟竹湘花结暮愁。\n几树蝉清新抱叶，一湾鱼乐旧忘鈎。\n蔬盘饱去山家饭，楚调吹来水园讴。\n此事不教千载识，苦谐时辈祗贻羞。",
        "dynasty": "宋",
        "collection_info": null
    },
    {
        "uuid": "de2f7f53d521196464f1ed2e1c8a7bdb",
        "title": "竹轩诗兴",
        "author": "张镃",
        "content": "柴门风捲却吹开，陿径初成竹旋栽。\n梢影细从茶椀入，叶声轻逐篆烟来。\n暑天倦卧星穿透，冬昼閒吟雪压摧。\n预想此时应更好，莫移墙下一株梅。",
        "dynasty": "宋",
        "collection_info": null
    },
    {
        "uuid": "c398625203a35ea33ee9e95bf2930a71",
        "title": "偶书  其一",
        "author": "张镃",
        "content": "移居桂隠诗全少，半为支离半为慵。\n今日一杯纔引兴，便成七字不求工。\n鹤来池畔閒寻水，蝉在松梢快语风。\n门外车尘红似火，唤渠不应嗫嚅翁。",
        "dynasty": "宋",
        "collection_info": null
    },
    {
        "uuid": "a3cacee153e32e99641c6ac1b781be16",
        "title": "偶书  其二",
        "author": "张镃",
        "content": "花柳无情浪占春，浴鹅波暖草方熏。\n催畊野旷鸣黄犊，瞰客篱疎立茜裙。\n拚睡工夫便日永，得閒滋味苦愁分。\n行行快趁风烟阁，莼鲙诗坛要策勋。",
        "dynasty": "宋",
        "collection_info": null
    },
    {
        "uuid": "b5c04c068d4bcca03a07ce5307e21c6e",
        "title": "偶书  其三",
        "author": "张镃",
        "content": "清晓啁啾响众禽，共忻暄色上穹林。\n已如料峭春初景，不作萧条岁暮心。\n堆径尚看桐叶在，遶篱那顾菊丛深。\n秦正嘉月将何祝，长寿新芽当酒斟。",
        "dynasty": "宋",
        "collection_info": null
    },
    {
        "uuid": "edc3becc324466e3b5540ced069f2db0",
        "title": "偶书  其四",
        "author": "张镃",
        "content": "野水因晴自少文，淡云当昼不容昏。\n夹泥船小纔通港，洗菜人归定入村。\n布谷飞鸣随燕去，舂锄俛啄得鱼吞。\n春风有得诗如许，妙处从来復细论。",
        "dynasty": "宋",
        "collection_info": null
    },
    {
        "uuid": "6b0aa112c82d3b841d1bd21e0880a035",
        "title": "客有折秋香来桂隠者喜成七言呈以道",
        "author": "张镃",
        "content": "半纪移居野水旁，年年尝为木樨忙。\n若非老树从头发，安得西风彻骨香。\n数朶折来犹甚爱，满林开后得无狂。\n今番莫把寻常比，一段清香两主张。",
        "dynasty": "宋",
        "collection_info": null
    },
    {
        "uuid": "b70a4c32d5d671ea8c029183a944e891",
        "title": "南湖书斋",
        "author": "张镃",
        "content": "雨深愁入树花飘，尽际翻晴现帝霄。\n目力壮时苍岫长，心情閒处戏鱼跳。\n秋云总是诗家物，夜市今连里陌桥。\n船子不来同载我，却惊翡翠出兰苕。",
        "dynasty": "宋",
        "collection_info": null
    },
    {
        "uuid": "833369e6900831b334f9feef65cc47ea",
        "title": "题尚友轩",
        "author": "张镃",
        "content": "作者无如八老诗，古今模轨更求谁。\n渊明次及寒山子，太白还同杜拾遗。\n白傅东坡俱可法，涪翁无己总堪师。\n胸中活底仍须悟，若泥陈言却是痴。",
        "dynasty": "宋",
        "collection_info": null
    },
    {
        "uuid": "b072b65b7c41baeb886b4eeb81e7f558",
        "title": "次韵叔祖阁学秋兴",
        "author": "张镃",
        "content": "岁序推流感世浮，乐閒宜早向农畴。\n修梧绿减俄过夏，短髮丝添剥得秋。\n千古是非归啸傲，一门酬唱胜交游。\n祗因名句多难数，常笑区区赵倚楼。",
        "dynasty": "宋",
        "collection_info": null
    },
    {
        "uuid": "0df6c53602dd77cd21d96bafc192d795",
        "title": "桂隠花正开得诚斋木樨七言次韵奉酬",
        "author": "张镃",
        "content": "未说香高众卉林，清名先已入人深。\n衣青萼绿不见佩，屋贮阿娇纯用金。\n久恨酒肠悭似琖，更输诗字响如砧。\n公能为办归休计，肯向花前嘆陆沉。",
        "dynasty": "宋",
        "collection_info": null
    },
    {
        "uuid": "6548151af2665412fd2cb7ce2a1cad2e",
        "title": "诚斋再韵见遗走笔復和并邀尤检正京右司观花",
        "author": "张镃",
        "content": "要趁清霜未染林，小山同赏桂丛深。\n已拚醉后缠头锦，莫待风前布地金。\n兰桨遡流歌客棹，麝材匀捣付香砧。\n戈挥就借如椽笔，不信湖边日易沉。",
        "dynasty": "宋",
        "collection_info": null
    },
    {
        "uuid": "ae7752c0110db9142da94b6e1de28767",
        "title": "诚斋三用韵因更和呈以坚顾临之约",
        "author": "张镃",
        "content": "不比先贤傲竹林，鸣驺许过径蓬深。\n瑰词走送惊联璧，钝思追酬漫注金。\n岩底幽人矜社瓮，闺中幼妇感秋砧。\n何如醉袖淋漓墨，一笑人间百虑沉。",
        "dynasty": "宋",
        "collection_info": null
    },
    {
        "uuid": "2f16ee136e47464fc76665e7f417714c",
        "title": "尤丈京丈和篇沓至四用前韵为谢",
        "author": "张镃",
        "content": "江南从识桂花林，岁岁逢秋属意深。\n夜气未添承露掌，晓光先上辟寒金。\n玉笙殿迥应留月，铁杵岩高不用砧。\n争似吾家种流水，拥香亭榭绿沉沉。",
        "dynasty": "宋",
        "collection_info": null
    },
    {
        "uuid": "cbef7499d05c186f8fed6669dd9c4084",
        "title": "五用前韵咏丹桂花",
        "author": "张镃",
        "content": "遍看韶淑万花林，谁似秋风巧力深。\n点注红泥千日酒，剪裁紫磨十分金。\n色迷仙令疑勾漏，香醉姮娥忘藁砧。\n莫把钓竿烟外去，珊瑚休道海中沉。",
        "dynasty": "宋",
        "collection_info": null
    },
    {
        "uuid": "7b44b25f456ca60e2544d052688bec17",
        "title": "安溪山间寻桂得之",
        "author": "张镃",
        "content": "心期经岁只秋芳，况有溪山近好凉。\n天宇荡开暄浊意，岩花催就泬寥香。\n招寻拟把深枝折，爱护休令背蕊伤。\n三五冰轮行散影，仙凡同异要平章。",
        "dynasty": "宋",
        "collection_info": null
    },
    {
        "uuid": "0f0eeb8d6df90bf794a880d8792f6247",
        "title": "晚步池上",
        "author": "张镃",
        "content": "藤杖徐穿竹径凉，地宽那更水云乡。\n山明屋背髻鬟耸，蝉奏树头丝吹长。\n蓑笠钓船家自有，轩裳朝路梦俱忘。\n英雄本志今朝得，十亩香荷着醉狂。",
        "dynasty": "宋",
        "collection_info": null
    },
    {
        "uuid": "43f51a4048394d2521c6c6de6f67c93d",
        "title": "纳凉至夜深",
        "author": "张镃",
        "content": "积潦斜阳忽射阶，夜深穿树雨还来。\n披襟径放清凉入，倚扇微教懒困催。\n出草乱萤时自照，叫空孤鸟暗飞回。\n贪吟四鼓犹妨寝，除此人间念总灰。",
        "dynasty": "宋",
        "collection_info": null
    },
    {
        "uuid": "85d2b7e9411cd00e2386a78b81529303",
        "title": "游石湖",
        "author": "张镃",
        "content": "几年飞梦越来城，试扣柴荆恰快晴。\n松菊正酬閒客意，烟波真似主人情。\n黑头据要方行志，绿野当年浪得名。\n我亦邻乡植桑柘，访公非为忆莼羹。",
        "dynasty": "宋",
        "collection_info": null
    },
    {
        "uuid": "a67ac1c249dc0e456daaa2129f110909",
        "title": "泛湖",
        "author": "张镃",
        "content": "駮云飞去见晴岚，迭巘平湖影共涵。\n景与新诗争上下，天将真赏冠东南。\n频来但觉如初到，得侣何妨纵剧谈。\n归路一弯明月好，闹花风裏跃华骖。",
        "dynasty": "宋",
        "collection_info": null
    },
    {
        "uuid": "a2ebb31b5fbfa28fcdcce782ae8e2c64",
        "title": "曲廊",
        "author": "张镃",
        "content": "曲廊桐树绿阴阴，檐佩风来奏玉琴。\n但有疎帘知独立，更无尘事恼閒心。\n雪霜鬓畔谁能免，城府胸中枉自深。\n二六时辰真快乐，坐禅纔罢即行吟。",
        "dynasty": "宋",
        "collection_info": null
    },
    {
        "uuid": "04a56251c9979a4b42ac236abe8f06f9",
        "title": "自横山归偶成",
        "author": "张镃",
        "content": "杖藜如向碧空行，路转松杉面面声。\n遗庙香残人少到，古台仙去草閒生。\n都缘世念多时绝，不但尘襟逐境清。\n却上小舆归寓舍，晚峰明暗紫烟横。",
        "dynasty": "宋",
        "collection_info": null
    },
    {
        "uuid": "276c6b5a7e2036ec9f47077302dc713c",
        "title": "秋日登集仙台",
        "author": "张镃",
        "content": "地荒无处可追游，頼有兹山景颇幽。\n远水一隅横雪练，乔松千丈舞云虬。\n飘飖霞想生来僻，胶扰尘心老更休。\n不向是中观月去，城中那可度中秋。",
        "dynasty": "宋",
        "collection_info": null
    },
    {
        "uuid": "d90ca6e213512ea72f371290cc8bd3df",
        "title": "圣井亭",
        "author": "张镃",
        "content": "重到虚亭意豁然，望高容易觉秋天。\n山边旷野全无水，树杂轻烟间有田。\n极目几时忘去路，西风何日送归船。\n残蝉更唤斜阳好，衬出金刚翠篠边。",
        "dynasty": "宋",
        "collection_info": null
    },
    {
        "uuid": "fc637b55bede70ff060b09fd37a20bb0",
        "title": "离城中",
        "author": "张镃",
        "content": "雨后溪流尔许深，枕堤楼阁静沉沉。\n暂来殊鬰登临恨，欲别难禁去住心。\n倚槛乍离桥百尺，繫船犹恋柳千寻。\n黄昏最喜林端月，影掠波寒彻底金。",
        "dynasty": "宋",
        "collection_info": null
    },
    {
        "uuid": "43fe078440bff4af349b41546c047efc",
        "title": "野芳亭写望",
        "author": "张镃",
        "content": "晚雨凄微叶未斑，小亭非但揖西山。\n船行半出青蒲末，塔立参排杂树间。\n了事儿痴妨剧醉，澹阴天气合清閒。\n幽居不与红尘隔，退食何能一往还。",
        "dynasty": "宋",
        "collection_info": null
    },
    {
        "uuid": "9c5ef6b96abf9772b0186828480536f2",
        "title": "泛锦池霞川呈张以道二首  其一",
        "author": "张镃",
        "content": "夕风轻扬一池香，遥为荷花泛短航。\n俗子几曾贪韵胜，閒人赢得放清狂。\n幽栖野鹤林松黑，乱扑流萤水叶凉。\n会取渭川当日意，不将终老俟周王。",
        "dynasty": "宋",
        "collection_info": null
    },
    {
        "uuid": "1471a0acb43365ca3f4d2150dc2e7f1a",
        "title": "泛锦池霞川呈张以道二首  其二",
        "author": "张镃",
        "content": "戏选婵娟结伴来，画桥低处侧鸾钗。\n娲簧静试醒松响，鲁酒聊倾旷荡怀。\n万事亦须从使便，百年无过任天排。\n怜君近许同心友，分取湖光到竹斋。",
        "dynasty": "宋",
        "collection_info": null
    },
    {
        "uuid": "df337be9a84fc30651217e7c7a3e85e9",
        "title": "以道次韵因再和二首  其一",
        "author": "张镃",
        "content": "秋林何翅一般香，楚思无穷属野航。\n不必再参庞老语，要须先会接舆狂。\n青灯渐向韦编熟，白露初添玉井凉。\n久矣荡除人我相，莫疑高尚鄙侯王。",
        "dynasty": "宋",
        "collection_info": null
    },
    {
        "uuid": "d113d4eb2227546f125e1bebdaccdd6a",
        "title": "以道次韵因再和二首  其二",
        "author": "张镃",
        "content": "顷年寻地喜初来，墙下松飘满径钗。\n屈指五经寒暑候，教人一扫利荣怀。\n南湖又共诗翁住，东寺须连单位排。\n触景未尝瞒昧得，肯从颜氏学心斋。",
        "dynasty": "宋",
        "collection_info": null
    },
    {
        "uuid": "8f02ad260e44d3932c9bf4c29ee10633",
        "title": "蒲龛",
        "author": "张镃",
        "content": "纷华尝遍气豪粗，未到衰年一点无。\n行幛不施机上锦，坐龛祇葺水中蒲。\n斜斜策杖随椶屦，寂寂闻香对瓦鑪。\n若昧那伽常在定，结跏徒费钝工夫。",
        "dynasty": "宋",
        "collection_info": null
    },
    {
        "uuid": "aa994359e9911c736a3601cda3bc6bec",
        "title": "雨中约梅再赋",
        "author": "张镃",
        "content": "寄语堂前万玉枝，未须开尽等人归。\n行云佩杂衣从湿，溅水裙轻步自微。\n关塞垂杨横槊赋，禁津芳草掞毫挥。\n为君岂復仍关念，看到清阴碧实肥。",
        "dynasty": "宋",
        "collection_info": null
    },
    {
        "uuid": "1ec0fb73b04fdd09bce7579249886999",
        "title": "寒堂梦松",
        "author": "张镃",
        "content": "堂成初喜豢髯龙，肯梦当年十八公。\n宝树未穿烟际雪，钧天先听日边风。\n成丹得所从春首，栖鹄无声过夜中。\n谁遣墙阴接芝径，月晴应是费拖筇。",
        "dynasty": "宋",
        "collection_info": null
    },
    {
        "uuid": "390e91de01558d0ea0288f4e01f8288e",
        "title": "苍寒堂",
        "author": "张镃",
        "content": "短桥斜路入松林，何止能销利欲心。\n眼悟一真清浄色，耳通千古泰和音。\n尺量梢影邀僧记，竹护根茎恐鹤侵。\n莫讶塼炉多宿火，春晴犹似处云深。",
        "dynasty": "宋",
        "collection_info": null
    },
    {
        "uuid": "9a53b199768d63c2e273063194782196",
        "title": "约周希稷游湖上园",
        "author": "张镃",
        "content": "句法参同李翰林，风流依约谢宣城。\n放怀应喜醉三日，听曲知无误一声。\n箬叶露方高石室，桂枝香谱度银笙。\n西清东观迟归去，相就盘跚勃窣行。",
        "dynasty": "宋",
        "collection_info": null
    },
    {
        "uuid": "515558deb976263348c327fe3b240de2",
        "title": "夜自叔祖北园归",
        "author": "张镃",
        "content": "夕霭生凉竹径迂，快风吹马出通衢。\n疎星落落连城阙，击鼓阗阗杂笑呼。\n竟日浪追河朔饮，几时真在辋川图。\n归来小憩松棚下，绕烛飞虫索扇驱。",
        "dynasty": "宋",
        "collection_info": null
    },
    {
        "uuid": "c9df8de80f99efe1ba66e53e2bda32a7",
        "title": "出寂照行至书馆",
        "author": "张镃",
        "content": "茅屋鸡声过日中，热云蒸雨转无风。\n形劳自背当年说，句快全夸近日工。\n破院未成投宿计，枯田犹觊入秋丰。\n情知必没扬雄宅，看竹何妨揖主翁。",
        "dynasty": "宋",
        "collection_info": null
    },
    {
        "uuid": "683bbe39ea4c3043b4cef809361a804b",
        "title": "清夏堂",
        "author": "张镃",
        "content": "去岁临池未盖堂，暑天来看已多凉。\n穿花鹭立青为伞，放棹人眠锦作床。\n今夏好风帘影动，良宵閒坐月华香。\n低头笑向阑干说，有汝诗中味更长。",
        "dynasty": "宋",
        "collection_info": null
    },
    {
        "uuid": "e30710caa0b9d2edb083e84c0f582439",
        "title": "碧宇书兴",
        "author": "张镃",
        "content": "非关鄙性泥林泉，境熟由来意自便。\n童子静看煎药竈，鹭鸶閒上钓鱼船。\n隈丛野石云蒸黑，带雨堤花锦压偏。\n办取一生无别事，饥时吃饭困时眠。",
        "dynasty": "宋",
        "collection_info": null
    },
    {
        "uuid": "6ec41b66c6fff09d63213bc3a312556d",
        "title": "卧疾连日殊无聊頼客有送二省闱试题者因成四韵",
        "author": "张镃",
        "content": "春恨都缘少得晴，雨声浑是落梅声。\n新愁多病易投隙，薄命壮怀难抗衡。\n人世只宜常放逸，杏花多爱逼清明。\n青袍白纻纷然梦，自笑生来入念轻。",
        "dynasty": "宋",
        "collection_info": null
    },
    {
        "uuid": "9f9ccab76fbd17537bf403a1ea71ec8a",
        "title": "述兴",
        "author": "张镃",
        "content": "履声几月到园稀，雪后烟香特地宜。\n已见新晴巢喜鹊，更添垂柳客黄鹂。\n人来有话亦大好，酒不酬春奚以为。\n今日正晴休怕冷，笑中天地角巾欹。",
        "dynasty": "宋",
        "collection_info": null
    },
    {
        "uuid": "cc34b812cbb34ebdbf542c7f1a486272",
        "title": "睡起述兴",
        "author": "张镃",
        "content": "功用今年百倍加，圃中添就好生涯。\n大于桤树夜合树，肥似桃花巴榄花。\n煮酒未尝先问日，夹衣初制渐裁纱。\n起来不是贪眠在，斋后僧怜未瀹茶。",
        "dynasty": "宋",
        "collection_info": null
    },
    {
        "uuid": "1e29ddb14ae633534a66c279a030e936",
        "title": "自料",
        "author": "张镃",
        "content": "自料躬耕体力微，他年为圃雅相宜。\n植茶要是依桑荫，种芋先须纳豆萁。\n药爱金樱长林薄，花因木槿作藩篱。\n祗应分绝陶朱富，不愿鱼繁六亩池。",
        "dynasty": "宋",
        "collection_info": null
    },
    {
        "uuid": "4a56653506af0c913280ca8e465c4117",
        "title": "遣兴",
        "author": "张镃",
        "content": "笛簟疎明压砌窗，重阴经日闭修廊。\n黄梅未长先愁雨，翠树将成拟纳凉。\n藏袖好书多便看，伏瓶生酒渐堪尝。\n谁能自缚无涯事，早办风漪百亩塘。",
        "dynasty": "宋",
        "collection_info": null
    },
    {
        "uuid": "a9ad0a0332b301bd93570bfdb561844a",
        "title": "昼寒一杯辄欲酩酊因静坐道室",
        "author": "张镃",
        "content": "岁晏常多白昼阴，软帘毡帐御寒侵。\n观书偶要得天隠，作传定难题醉吟。\n犬吠远闻风绰散，叶凋谁顾雨堆深。\n湖边莫道春回未，紫草依稀动绝岑。",
        "dynasty": "宋",
        "collection_info": null
    },
    {
        "uuid": "60a814729c5a054def982a844a521c4e",
        "title": "晓寝喜成",
        "author": "张镃",
        "content": "人间一事最幽奇，病醉皆非半睡时。\n经纸屏低心正惬，木绵衾暖足慵移。\n蘧蘧蝶梦萦孤枕，呃呃鸡声过短篱。\n无奈衝寒早朝客，不知疎拙是便宜。",
        "dynasty": "宋",
        "collection_info": null
    },
    {
        "uuid": "7ef359c80ac695cd3e95957ca4fd4bb3",
        "title": "戏题",
        "author": "张镃",
        "content": "人前一语撞翻墙，直气西秦本故乡。\n雪野射麋轻队马，杏园移象矮交床。\n诗忙渴砚酒磨墨，睡足趄廊花夺香。\n矫揉尽归官样去，有时閒笑错商量。",
        "dynasty": "宋",
        "collection_info": null
    },
    {
        "uuid": "66ffade2bea08310f479dc4b34d90405",
        "title": "改旧诗戏成",
        "author": "张镃",
        "content": "不作新诗只改诗，当家功用亦几希。\n全牛迎刃未能解，六鶂遇风先退飞。\n欲脱规模还似旧，枉教躯干不曾肥。\n何如尽付红炉火，免使羣公说是非。",
        "dynasty": "宋",
        "collection_info": null
    },
    {
        "uuid": "24d1c8a1abfad9b8c8414e3ad21de3da",
        "title": "次韵张唐卿",
        "author": "张镃",
        "content": "迩来衰鬓渐当箝，杖策投繻感壮年。\n得失暮三朝必四，才能人百己难千。\n顾形真是臞仙薄，琢句何堪大手联。\n纨袴纷纷能索我，劳君眼力世情边。",
        "dynasty": "宋",
        "collection_info": null
    },
    {
        "uuid": "88c6eb508233831009756aa57ae772a4",
        "title": "次韵酬唐老见赠",
        "author": "张镃",
        "content": "菊边莎处坦平居，危径吾知勉覆车。\n争似即时三盏酒，何曾得力半行书。\n鱼乡坐占真清矣，蜂户行看亦宴如。\n过我不疎君始信，向来犹恐压荒墟。",
        "dynasty": "宋",
        "collection_info": null
    },
    {
        "uuid": "d96334bcd97a42679c02e37dd065a743",
        "title": "次韵谭德春见寄",
        "author": "张镃",
        "content": "端的公宜语箇中，对山萦碧照清冬。\n鹤毛雨渍苔钱古，蚁穴风堆橡斗重。\n已乏尖新陪世话，断无阔匾拆书封。\n一轩煨芋方题榜，时过松扉慰我慵。",
        "dynasty": "宋",
        "collection_info": null
    },
    {
        "uuid": "facfcc7efcd1c36aadd692ac4a20fe7b",
        "title": "即席次韵器之相赠",
        "author": "张镃",
        "content": "会閒须是莫论年，直把浮生付且然。\n桂隠欲为山宰相，漆园曾是地神仙。\n看抄妙句行催酒，更向清流卧泛船。\n但喜相从得真乐，何心玩世学前贤。",
        "dynasty": "宋",
        "collection_info": null
    },
    {
        "uuid": "3424ab84469cdff09196afae997407e5",
        "title": "次张以道韵",
        "author": "张镃",
        "content": "无愁便是乐无涯，看破纷纷眼裏花。\n旋洗杯盂将酒试，重糊窗户把风遮。\n丹房火鼎频添水，衣柜香炉就焙茶。\n判却一生閒理会，共君难数第三家。",
        "dynasty": "宋",
        "collection_info": null
    },
    {
        "uuid": "dd690e5917fea2d46d1229f7413c5ada",
        "title": "次韵奉酬张野夫见赠",
        "author": "张镃",
        "content": "谋身堪笑若舂锄，甓社栖寒水满湖。\n近寺偶成莲社似，为园非效辋川图。\n清樽酒好诗中圣，古冢珠存念大儒。\n久矣自求无所用，喜君能好柏楸株。",
        "dynasty": "宋",
        "collection_info": null
    },
    {
        "uuid": "dfbe5a4b881592c5c3b23397392e9e38",
        "title": "次韵陈秀才",
        "author": "张镃",
        "content": "规模浑是野人居，剪结苍松荫屋除。\n閒把欹眠酬懒架，静便徐步当安舆。\n青精饭好终延老，紫石潭空总付渠。\n玩世从来畏人觉，他年方信此心初。",
        "dynasty": "宋",
        "collection_info": null
    },
    {
        "uuid": "80e3a5169f7a66dd3e94dda934ecfe68",
        "title": "玉照堂观梅二首  其一",
        "author": "张镃",
        "content": "绝怜一见一番新，短直长斜意总真。\n绕屋便能云态度，问春谁更雪精神。\n栽花十亩犹嫌少，与我多生定是亲。\n为惜生香怕閒却，折归聊当散花人。",
        "dynasty": "宋",
        "collection_info": null
    },
    {
        "uuid": "203cd506a7ec5c0934f016f2c1f60005",
        "title": "玉照堂观梅二首  其二",
        "author": "张镃",
        "content": "未办当春句法工，坐来花下泥春风。\n山高水远须人领，玉洁珠光喜日烘。\n越女信知天下白，屈平那是泽边穷。\n明朝风雨从教有，老眼今年已不空。",
        "dynasty": "宋",
        "collection_info": null
    },
    {
        "uuid": "f2c3b4bd79ab6d1fe3d575b79510ced7",
        "title": "送陈同父",
        "author": "张镃",
        "content": "事因前定漫驱驰，谙尽人间合似痴。\n万卷经纶大儒业，一生忠愤上天知。\n长安又见垂杨老，淮甸将兴故国悲。\n鸡彘竹篱归梦否，会閒方称是男儿。",
        "dynasty": "宋",
        "collection_info": null
    },
    {
        "uuid": "b8d89e87500d18f15ac9c45d619665b3",
        "title": "立春日园梅未花书呈尤检正",
        "author": "张镃",
        "content": "冻禽先自起多时，暖恋衾重晓不知。\n栩栩梦回思树绕，绵绵息动离床支。\n十行犹用午年历，数首初编丁藁诗。\n腊雪已多春定好，愿求名名檄南枝。",
        "dynasty": "宋",
        "collection_info": null
    },
    {
        "uuid": "6a94599945a804cd801c2820f3564432",
        "title": "靧栉",
        "author": "张镃",
        "content": "澡灌新宜白氎巾，睡余臞面涤昏尘。\n三熏衣润乘沉麝，一沃汤柔和芷辛。\n衰髮任从清镜脱，壮心不逐故书陈。\n消平孤闷将何事，燕坐移时定谷神。",
        "dynasty": "宋",
        "collection_info": null
    },
    {
        "uuid": "46e0a0f78fdd6a8b216b054c6ee8216b",
        "title": "游臞庵",
        "author": "张镃",
        "content": "入门黄叶拥危桥，竹裏山茶刺乱梢。\n钓雪亭修人未坐，浮天阁废鹭应巢。\n百年劳役终奚为，一段风流忍独抛。\n寄语王家早营葺，他时相对我衡茅。",
        "dynasty": "宋",
        "collection_info": null
    },
    {
        "uuid": "021a1b7c31127d0d26b9ed778f94c56f",
        "title": "湖上呈虞仲房",
        "author": "张镃",
        "content": "谒客衝泥路有声，笋舆风裏转高城。\n秋山正要一意看，晓日倍添双目明。\n浅泺鸱盘思腐啄，孤汀鹤立念遐征。\n世间似我诗多有，莫漫逢人道姓名。",
        "dynasty": "宋",
        "collection_info": null
    },
    {
        "uuid": "b6c9765961457fd8e3f0284ccace2f54",
        "title": "简马架阁",
        "author": "张镃",
        "content": "江浙闻人马少伊，识公因诵雪窗诗。\n交驰刺字休嫌阻，一见人生自有期。\n城郭村翁谁问我，亲王娇客罕如斯。\n鸡声风雨相望处，情致先多会面时。",
        "dynasty": "宋",
        "collection_info": null
    },
    {
        "uuid": "504577215012134ef321c1dcf1734618",
        "title": "皇太子生辰二首  其一",
        "author": "张镃",
        "content": "无射吹铜恰四萱，紫微深处粲前星。\n木行袭庆联三合，火德流光共一丁。\n玩鹤怡神资葆毓，闻鸡为善想仪刑。\n丰年在在歌华黍，鸿鹄高飞万宇宁。",
        "dynasty": "宋",
        "collection_info": null
    },
    {
        "uuid": "17ed2914c8aa2489abf832134806f427",
        "title": "皇太子生辰二首  其二",
        "author": "张镃",
        "content": "欢声叶气蔼干坤，荣观于今贰极尊。\n天予聪明属文子，人推勇智实汤孙。\n百寮银笔松椿祝，三殿瑶觞雨露恩。\n久託重晖无以报，芜音常是愧雷门。",
        "dynasty": "宋",
        "collection_info": null
    },
    {
        "uuid": "9656bab769423edde80185f7019b88e5",
        "title": "即席次潘茂洪韵",
        "author": "张镃",
        "content": "我恨填胸三斗尘，略无警句可留春。\n烟云空外吹成鹤，梅杏枝头长就人。\n但解时中心独废，自然随处乐常新。\n诸公要识居园法，第一先教懒是真。",
        "dynasty": "宋",
        "collection_info": null
    },
    {
        "uuid": "e1384ceae88e161e79d01a6212837ad2",
        "title": "过凤山高氏以榴实荐酒",
        "author": "张镃",
        "content": "湾洄绿处得鸡声，俯槛山宜柳外明。\n京洛涨尘衣半黑，邯郸炊黍梦曾惊。\n榴皮就为翁题好，竹叶能邀我兴成。\n办此一廛归老计，弄孙相对说春耕。",
        "dynasty": "宋",
        "collection_info": null
    },
    {
        "uuid": "954912ec7c1814a3b48621d191941f8a",
        "title": "以洞庭橘寄杨秘监",
        "author": "张镃",
        "content": "橘色浑如柿色黄，诚斋有句合分尝。\n岂为都市颇难得，要是洞庭亲寄将。\n雨露山中今有味，星辰天上旧无香。\n遥知老监开奁处，为釂椒花雨一觞。",
        "dynasty": "宋",
        "collection_info": null
    },
    {
        "uuid": "8e2360459f3aa2cd970e810d04f199b4",
        "title": "呈吴居甫待制",
        "author": "张镃",
        "content": "挺挺风规轶辈流，肯因官誉揜清修。\n南宫妙画多时见，北固新篇去岁收。\n每念小人同话此，曾知閒客到门不。\n平生自笑迂疎甚，趋造纔频更觉愁。",
        "dynasty": "宋",
        "collection_info": null
    },
    {
        "uuid": "a4cf3ba13916284a33714091249f2696",
        "title": "送吴季行监丞知简州",
        "author": "张镃",
        "content": "两门情义一乡中，祖业还同社稷功。\n赁舍偶隣逢事少，访余时幸慰诗穷。\n割符忽为荣亲去，横槊多因得地雄。\n强饭肯随官职祷，故家当勉报文风。",
        "dynasty": "宋",
        "collection_info": null
    },
    {
        "uuid": "bf9700c47950deda6d8385622b7a62f9",
        "title": "长至前夕书寄陆严州",
        "author": "张镃",
        "content": "铜炉熟火暖无烟，一盏清灯纸帐边。\n迟睡颇如除夜景，新阳方幸好晴天。\n诗成水阁梅堪折，信断山城鴈不传。\n莫待扁舟叙暌隔，归来身作紫微仙。",
        "dynasty": "宋",
        "collection_info": null
    },
    {
        "uuid": "fbb304d45288821b1a18d49905edcf90",
        "title": "送赵季言知抚州",
        "author": "张镃",
        "content": "同寅心契每难忘，林野投閒话最长。\n自是文华兼政术，非徒神秀出天潢。\n临岐暂送鱼符客，指日归来画省郎。\n诗社不应常寂寞，頼君搜奬出江乡。",
        "dynasty": "宋",
        "collection_info": null
    },
    {
        "uuid": "e2bed8ee0470ea3de1425699510cbd72",
        "title": "余家兄弟未尝久别今夏送平父之官山口冬仲朔又送深父为四明船官因成长句",
        "author": "张镃",
        "content": "遵渚霜鸿散漫飞，江天分序益凄悲。\n孤生只合羣居乐，半岁那禁两别离。\n发轫固知期远到，望船犹怕独归时。\n书来岂是寒暄语，尽写衷情慰渴饥。",
        "dynasty": "宋",
        "collection_info": null
    },
    {
        "uuid": "f595acab0a7b0c41f3f4ec250c27a9f1",
        "title": "呈毛崇夫司直",
        "author": "张镃",
        "content": "春到深时味更长，草晴胜似杂花香。\n清阴渐次迷天绿，白髮依稀照领光。\n逐妇墙鸠知雨近，生儿梁燕补巢忙。\n擘笺谩记今朝景，朝路归时肯易忘。",
        "dynasty": "宋",
        "collection_info": null
    },
    {
        "uuid": "0ef71f350cb7da854d7c47b12c8ee405",
        "title": "次韵酬新九江使君赵明达二诗仍送自制香餠白鸥波酒  其一",
        "author": "张镃",
        "content": "纷纷金佩与瑶环，骨相如吾敢妄攀。\n居处何曾离城郭，襟期终不负湖山。\n杉旁试履拖云湿，石上敲鈎破藓斑。\n衝晓樵童便来往，思量谁是我投閒。",
        "dynasty": "宋",
        "collection_info": null
    },
    {
        "uuid": "35dcbb69d992234ace1a99cd6f2bcb20",
        "title": "次韵酬新九江使君赵明达二诗仍送自制香餠白鸥波酒  其二",
        "author": "张镃",
        "content": "岁晏怀人水一湄，归鸿去鴈各参差。\n寒风不解频吹梦，疾置何妨数寄诗。\n酿酒改名聊济胜，和香因谱更求奇。\n路遥不暇多缾送，一炷同参日渐迟。",
        "dynasty": "宋",
        "collection_info": null
    },
    {
        "uuid": "95a60952139098aa191c58cc38a2c73e",
        "title": "酬张子立投赠",
        "author": "张镃",
        "content": "论文尝到爱山前，屡费金猊冰麝烟。\n举世无人怜易绝，今年有子得诗传。\n慵随肥马轻裘俗，要结高山流水缘。\n浅拙固难酬妙寄，漫撩春梦草池边。",
        "dynasty": "宋",
        "collection_info": null
    },
    {
        "uuid": "f3743a44779f0b16e8e1bcbd4754697d",
        "title": "次韵酬潘茂洪见寄",
        "author": "张镃",
        "content": "怀人非特为能诗，襟抱如君坦復怡。\n三径许时无地觅，一生高处只天知。\n江湖老梦疎篷惯，灯火凉秋细字宜。\n此兴未尝殊往岁，水边唯欠咏黄葵。",
        "dynasty": "宋",
        "collection_info": null
    },
    {
        "uuid": "f6e618ab070d9eaf09725e8c4b81026e",
        "title": "酬曾无逸架阁见寄",
        "author": "张镃",
        "content": "贪閒常怕拆人书，今日开缄病已无。\n数纸云情动金石，一篇天籁集笙竽。\n心交物类相感志，愿在衣冠盛事图。\n稍稍斯文振吾党，快来青鬓躐华途。",
        "dynasty": "宋",
        "collection_info": null
    },
    {
        "uuid": "769489095a7065372d48a1f7f2f3d101",
        "title": "次韵酬郑唐老见寄",
        "author": "张镃",
        "content": "黄叶归根静不风，迴塘雪后正浟溶。\n山林有分吾当去，簪绂方兴子未慷。\n点检寒荣梅又动，思量暖事李将秾。\n桥南水北来还往，露布诗篇不必封。",
        "dynasty": "宋",
        "collection_info": null
    },
    {
        "uuid": "39858089d8b1c7691f71384a21844cb0",
        "title": "次韵王耘之",
        "author": "张镃",
        "content": "白汗翻浆九市人，清风谁似此论心。\n壮游淮上官声起，重会都城句法深。\n久矣求才胶柱瑟，老来逢事不徽琴。\n漫湖又见香荷发，煮餠须同近寺林。",
        "dynasty": "宋",
        "collection_info": null
    },
    {
        "uuid": "e04ba44df6cc717ac112e3f2df501b5b",
        "title": "次韵酬杜材卿",
        "author": "张镃",
        "content": "楼寒鹤骨旧竛竮，别后溪山梦不扃。\n世事益知推去好，鬓毛浑减向来青。\n诗篇又见声谐律，才兴何疑刃照硎。\n愁裏不妨同茗酌，古梅园种百龙形。",
        "dynasty": "宋",
        "collection_info": null
    },
    {
        "uuid": "f51e0d8a5aee232ab190aefecb75324e",
        "title": "呈张左曹郎中",
        "author": "张镃",
        "content": "持节江湘公去久，浙西风月我孤吟。\n相逢未叙三年话，此事先抛一寸心。\n风调不因通宦汩，世涂尤见故情深。\n随人一错终能復，林墅应劳得得寻。",
        "dynasty": "宋",
        "collection_info": null
    },
    {
        "uuid": "b9fb49441bb82c26348ba321369decc4",
        "title": "离苏州回寄太守袁起岩郎中",
        "author": "张镃",
        "content": "吴中佳地旧长洲，来往空回信宿留。\n泰伯庙存那暇问，丽娃乡近未曾游。\n诗翁燕坐迎香阁，閒客归乘钓月舟。\n想见名章已成集，韦郎何得擅苏州。",
        "dynasty": "宋",
        "collection_info": null
    },
    {
        "uuid": "c709ef9be064d7727ed5d63c3791299a",
        "title": "伴书回寄建康张总卿",
        "author": "张镃",
        "content": "湖上初晴擅晓凉，一缄俄坠读书床。\n月卿星使年年忆，雪白兰熏字字香。\n闻道江边勤叱驭，也知鸥外静鸣榔。\n新君未识诗人在，早觐枫宸荷紫囊。",
        "dynasty": "宋",
        "collection_info": null
    },
    {
        "uuid": "8d3dd6b8c64853f22e7f0b4bac8c2cf8",
        "title": "种蜡梅喜成时欲暂往梁溪",
        "author": "张镃",
        "content": "出得荆扉喜欲颠，园夫撑到蜡梅船。\n包封山土根微脱，束缚溪藤叶尚鲜。\n搬处侧从新径裏，种时围向旧台边。\n叮咛等待吾归看，切莫开花小至前。",
        "dynasty": "宋",
        "collection_info": null
    },
    {
        "uuid": "16ef26bcc21a42ce5ef5e44eaaed663e",
        "title": "时贤有爵高名重而不自由者再念閒居之可乐为赋长句",
        "author": "张镃",
        "content": "多幸因愚得养恬，林扃风变陡寒天。\n杯传蕉叶温成酒，袄织梅花软入绵。\n经室炉添羊胫炭，道床屏护鹧斑烟。\n遥思病叟头如雪，冒冷遐征想自怜。",
        "dynasty": "宋",
        "collection_info": null
    },
    {
        "uuid": "f6faa59640f78ef58356f77cc1e76f54",
        "title": "送鹤还建康章德茂侍郎因成两诗  其一",
        "author": "张镃",
        "content": "来时雪羽带缁尘，养得摧残病离身。\n晓浴池宽薝卜遶，夜栖笼阔海棠隣。\n吟诗屡听狂居士，入梦应思旧主人。\n且喜载随千骑去，不妨乘势长精神。",
        "dynasty": "宋",
        "collection_info": null
    },
    {
        "uuid": "a5d420a0b11d151ad302ed13eb2b6ed6",
        "title": "送鹤还建康章德茂侍郎因成两诗  其二",
        "author": "张镃",
        "content": "风仪不称汩泥尘，清向亨衢快举身。\n鱼钥麟符行作伴，鹭洲燕巷得为隣。\n华亭清唳如前日，蜀道高风过昔人。\n他日侍郎登凤沼，却来湖畔静怡神。",
        "dynasty": "宋",
        "collection_info": null
    },
    {
        "uuid": "0a028fc4832aab8906a7e36d856941ae",
        "title": "入园闻鹤唳",
        "author": "张镃",
        "content": "解事昂藏两令威，叫晴隔水要人知。\n喜渠飞舞开笼日，值我行歌出户时。\n梅院共期清月上，芝田休费碧雪思。\n长閒便是延年法，鹤不同谋更与谁。",
        "dynasty": "宋",
        "collection_info": null
    },
    {
        "uuid": "94d3b12f9b53ca3fe1ae8dcd96777576",
        "title": "送徐衡仲归侍次福建帅属二首  其一",
        "author": "张镃",
        "content": "三年林曲喜谈丛，交荐俄闻得数公。\n竟觅一官莲幕下，漫添千咏锦囊中。\n时乖岂但冯唐老，性癖甘如叔夜慵。\n应是黄花过江路，笑垂双袖立西风。",
        "dynasty": "宋",
        "collection_info": null
    },
    {
        "uuid": "fc9d15dff2bde935aa9b66bd0c4e9d0f",
        "title": "送徐衡仲归侍次福建帅属二首  其二",
        "author": "张镃",
        "content": "和篇犹未忽成行，无奈离情杂愧情。\n风雨连朝难远送，湖山何日再寻盟。\n饱参屡见从头举，识破悬知到处轻。\n疎懒祗愁书问少，望君因便却传声。",
        "dynasty": "宋",
        "collection_info": null
    },
    {
        "uuid": "530845b9468197b7e911d586c6871813",
        "title": "登梅桥望桂隠",
        "author": "张镃",
        "content": "常日居园不自奇，今朝胜处上桥知。\n平湖百亩横当户，茂树千章翠绕篱。\n隣寺钟鱼初历历，里闾鸡犬亦熙熙。\n隔城更有青山在，朝揖吾家出好诗。",
        "dynasty": "宋",
        "collection_info": null
    },
    {
        "uuid": "eb9218c2067f5ce33729d805539622ea",
        "title": "喜杨诚斋赴召",
        "author": "张镃",
        "content": "病中何事却懽欣，闻召高安老使君。\n碧落岂容留绮夏，紫微端要着卿云。\n朝天续集开新咏，解易玄谈记古文。\n应笑清臞约斋子，湖边犹恋白鸥羣。",
        "dynasty": "宋",
        "collection_info": null
    },
    {
        "uuid": "d1a9f0d49cc6eb69dd25a14573b4c4cd",
        "title": "诚斋以南海朝天两集诗见惠因书卷末",
        "author": "张镃",
        "content": "笔端有口古来稀，妙悟奚烦用力追。\n南纪山川题欲遍，中朝文物写无遗。\n后山格律非穷苦，白傅风流造坦夷。\n霜鬓未闻登翰苑，缓公高步或因诗。",
        "dynasty": "宋",
        "collection_info": null
    },
    {
        "uuid": "91d1ac7361bc9851fe3d10ce2a04ced7",
        "title": "南湖有怀遂初尤公侍郎寄赠七言",
        "author": "张镃",
        "content": "停骖曾送柳边舟，忽忽今冬病故秋。\n望远溪山常入梦，写残书信只成愁。\n明心坐断三千佛，谒帝行归十二楼。\n临水忆君谁復信，乱烟凄暮白芦洲。",
        "dynasty": "宋",
        "collection_info": null
    },
    {
        "uuid": "9d32957c11087933067b83b3c5058f2c",
        "title": "呈曾仲躬侍郎",
        "author": "张镃",
        "content": "公道欣从禁路开，世家今有伟人来。\n共推掌学文清手，突过谈兵杜牧才。\n老眼知人明月镜，时情荐士冷稭灰。\n诗章活法从公了，要使诸方听若雷。",
        "dynasty": "宋",
        "collection_info": null
    },
    {
        "uuid": "f7ecf347b7b273d319412cfd5cd07679",
        "title": "次韵叔祖题咏泽亭",
        "author": "张镃",
        "content": "疆塞声威昔据鞍，筑亭聊此水云看。\n地连牛斗东南胜，心体鸢鱼上下观。\n一节爱君通表裏，百年耽句置炎寒。\n莫疵缘岸规模浅，幽洁从来极怕宽。",
        "dynasty": "宋",
        "collection_info": null
    },
    {
        "uuid": "a2d354355ff716283a89005392fb3d19",
        "title": "有怀参政范公因书桂隠近事奉寄二首  其一",
        "author": "张镃",
        "content": "石湖仙伯住吴门，事业文章两足尊。\n南北东西曾遍历，焉哉乎也敢轻论。\n桂园柳色金丝织，笠泽桃花锦浪翻。\n小大风烟俱自适，鹪巢终莫拟云鲲。",
        "dynasty": "宋",
        "collection_info": null
    },
    {
        "uuid": "4c4324b3e7264e4e1d3c3a9f5f4966d4",
        "title": "有怀参政范公因书桂隠近事奉寄二首  其二",
        "author": "张镃",
        "content": "迂疎那可作治中，閒事归来却不慵。\n晓炷佛香聊作观，晚投社饮亦称侬。\n荷花制就身宜着，菰米收成手自舂。\n最是今春多伟绩，万丛兰四百株松。",
        "dynasty": "宋",
        "collection_info": null
    },
    {
        "uuid": "878122e7ef2f1c43b9397a6705c70f4c",
        "title": "行近湖州不果入城寄王成之使君",
        "author": "张镃",
        "content": "江左风流燕子家，有人襟度渺云涯。\n讴歌冯翊今分竹，词藻西垣旧判花。\n相望每居形迹外，投閒常动别离嗟。\n因行一见还成阻，谁谓人遐自室遐。",
        "dynasty": "宋",
        "collection_info": null
    },
    {
        "uuid": "2af6a9a32632fc5d4cf94f566532613a",
        "title": "过临安海会寺东长桥有怀苏文忠公",
        "author": "张镃",
        "content": "竦踊峰环碧玉城，乱蝉争送夕阳明。\n飞桥预快登山足，坏塔遥增弔古情。\n陈迹几年惊梦幻，清文随处振英茎。\n胡床等到三更看，閒过桐乡或驾鲸。",
        "dynasty": "宋",
        "collection_info": null
    },
    {
        "uuid": "9879701a29ddac816ac1e948a9ed23a3",
        "title": "许深甫宰分宜",
        "author": "张镃",
        "content": "峥嵘飞藻妙无前，廓廓披怀万丈渊。\n久矣愿交嗟迹异，兹焉觌面实心先。\n雪窗政握持杯手，风溆惊排转柁船。\n名宦祝君诚长语，安心西去试鸣弦。",
        "dynasty": "宋",
        "collection_info": null
    },
    {
        "uuid": "b556c10dc32a0f195eb3d573e4e282bb",
        "title": "因过田倅坐间得姜尧章所赠诗卷以七字为报",
        "author": "张镃",
        "content": "京廛舆马竞扬埃，何碍骚人独往回。\n我住水边奚自识，诗如云外寄将来。\n一从风袖携归看，屡向松亭静展开。\n应是冰清逢玉润，只因佳句不因媒。",
        "dynasty": "宋",
        "collection_info": null
    },
    {
        "uuid": "4eda9bd667c84e1ab0e6ee23b538e2fd",
        "title": "贺萧参政",
        "author": "张镃",
        "content": "向来投谒未尝频，今日尤宜后众宾。\n先世年家登政府，时情礼数到閒人。\n只将忠实酬明主，果见推迁作大臣。\n何用抚孤多轸念，园花开胜去年春。",
        "dynasty": "宋",
        "collection_info": null
    },
    {
        "uuid": "1173818340145f5bb237bc076fdc76cd",
        "title": "叔祖阁学座间请观诗编因赋",
        "author": "张镃",
        "content": "出门何许会初心，家有师儒是学林。\n画古更因金印伟，书丛方称锦堂深。\n朱橙荐酒随冬蟹，翠蔓披墙引暮禽。\n每幸酸咸得同嗜，可令倾耳阙韶音。",
        "dynasty": "宋",
        "collection_info": null
    },
    {
        "uuid": "e259f88489a5c88e4ac7c0916ea1668e",
        "title": "送郑刚中赴江东参议",
        "author": "张镃",
        "content": "去程遥指石头城，秋与钟山老气清。\n紬绎蓬峦曾正字，参陪莲幕试论兵。\n时平得计甘微禄，学古无心急近荣。\n君岂江淮久游客，归来矍铄上承明。",
        "dynasty": "宋",
        "collection_info": null
    },
    {
        "uuid": "4d7509b8d027a00316f2e4137fa09abd",
        "title": "回渡荷叶浦",
        "author": "张镃",
        "content": "宿雨惊眠变早凉，喜成风便放归航。\n山云野树水墨暗，芦叶荷花文绣香。\n藉枕冰藤醒倦思，打帘珠浪发清狂。\n天围平浦方宜眼，便腹飞帆莫太忙。",
        "dynasty": "宋",
        "collection_info": null
    },
    {
        "uuid": "7a4fbefb08072bc5622c173aedb973e3",
        "title": "次以道荷叶浦",
        "author": "张镃",
        "content": "向来曾爱叶田田，落日荷花拥棹前。\n霜冷不移鱼世界，苇残聊作鴈家缘。\n诗狂顷刻成三首，懒病中间接四边。\n除此今朝无别事，与君相就乐𦨻船。",
        "dynasty": "宋",
        "collection_info": null
    },
    {
        "uuid": "4e6f20edfb1193b9a39f0bf255a8eff5",
        "title": "又呈坐客",
        "author": "张镃",
        "content": "天假南湖一段奇，宾朋胥会只论诗。\n人生未老肯閒日，春色无边方盛时。\n林外好山看独惯，尘中新事问宁知。\n从来邂逅宜真率，花下杯传却莫迟。",
        "dynasty": "宋",
        "collection_info": null
    },
    {
        "uuid": "0e539ca010c732470e2f8761b2832dc5",
        "title": "客至",
        "author": "张镃",
        "content": "麝萱沿径缘抽牙，文杏飘蹊白覆沙。\n过半春光须爱惜，沓来人事费拦遮。\n妨寻蚁径看排阵，阻向蜂筒听报卫。\n癖性杜门犹惮此，刺头尘土可堪嗟。",
        "dynasty": "宋",
        "collection_info": null
    },
    {
        "uuid": "17d3f82bd1a3ee161ff70b2bd5274570",
        "title": "次韵酬陈伯冶监仓",
        "author": "张镃",
        "content": "小筑才成赐也墙，传家那是钓徒张。\n非求世上人看好，但要閒中句律昌。\n成阵游鯈波上暖，打团飞蝶菊初荒。\n隣翁莫厌频相遇，会见横翔入未央。",
        "dynasty": "宋",
        "collection_info": null
    },
    {
        "uuid": "b26b397521c50186c439e3908e2ab444",
        "title": "送叶景良知严陵",
        "author": "张镃",
        "content": "千古风高仰钓台，朱轮新拥得通才。\n政声易报长安近，家学知从霅水来。\n半载依仁方恨别，双鱼传信肯慵开。\n分携强饭休频祝，锋召需贤定挽回。",
        "dynasty": "宋",
        "collection_info": null
    },
    {
        "uuid": "abf8d55f1581c24f66ce94e247310e75",
        "title": "送谢艮斋得閒西归",
        "author": "张镃",
        "content": "向来朝列虽知己，台省山林职事殊。\n勇退近闻辞北阙，醉游唯欠到南湖。\n心传古学高当代，力把忠言壮晚途。\n竞说归舟卖金带，囊空想见一钱无。",
        "dynasty": "宋",
        "collection_info": null
    },
    {
        "uuid": "66b526e698a8ad22ef02fb6919c639f5",
        "title": "戏呈郑去华县丞",
        "author": "张镃",
        "content": "迭破当年御赐袍，饱看人钓六灵鳌。\n行藏虽似少中节，识趣不妨依旧高。\n入梦傅岩初岂意，上书曼倩本徒劳。\n浮生万事天都了，爱惜君才祝善刀。",
        "dynasty": "宋",
        "collection_info": null
    },
    {
        "uuid": "813c9aa3edba311bf2a9f733f35fcabc",
        "title": "谒客不值夜梦见之",
        "author": "张镃",
        "content": "澄湖楼畔梵王宫，门外陂塘尽日风。\n来访故人嗟未值，绝怜秋色与谁同。\n不遑将母君应嘆，始可言诗我未工。\n须信梦多因境熟，夜深犹在寺门东。",
        "dynasty": "宋",
        "collection_info": null
    },
    {
        "uuid": "42268189ed7dbd5370e744ed665d641e",
        "title": "官舍梦归南湖",
        "author": "张镃",
        "content": "林野相望不隔关，梦魂径到岂为难。\n恍如天上飞升客，忘却人间走俗官。\n岩桂直通笼鹤槛，水葓斜倚钓鱼竿。\n觉来不忍轻开眼，窗外芭蕉战晓寒。",
        "dynasty": "宋",
        "collection_info": null
    },
    {
        "uuid": "c4e338b4b0fbfec1086ac2283ba8b840",
        "title": "曾无逸饷风澜十团扇报以七言",
        "author": "张镃",
        "content": "君才霁月破阴分，因物还将比似君。\n水上风云真解悟，目前意到便成文。\n轻涛浡突羊头起，急溜爬髿虎爪分。\n珍重南丰横别派，洗空浮浊几人羣。",
        "dynasty": "宋",
        "collection_info": null
    },
    {
        "uuid": "adaf0af6ca2c023b7de6eed671d9b9f6",
        "title": "许深父送日铸茶",
        "author": "张镃",
        "content": "短笺欣见小龙蛇，谏省初颁越岭茶。\n甆缶秘香蒙翠箬，蜡封承印湿丹砂。\n清风洒落曾谁比，正味森严更可嘉。\n堪笑云台方忍睡，强行松径嚼新芽。",
        "dynasty": "宋",
        "collection_info": null
    },
    {
        "uuid": "53dbcc0364f5ab67c697497f650f9a69",
        "title": "游叔祖次对宅南新园诗",
        "author": "张镃",
        "content": "入门疑是洞中天，有此人间事两全。\n深窈高明俱要景，安閒荣盛未衰年。\n轩窗处鹤千层竹，风雨催诗十亩莲。\n闻道从今毕婚嫁，阴功专为子孙传。",
        "dynasty": "宋",
        "collection_info": null
    },
    {
        "uuid": "dad1062d53a99a74efb9055baca4bf59",
        "title": "五林方沈氏居",
        "author": "张镃",
        "content": "路转苍湾静者家，抱墙修竹舞檐斜。\n佛灯镜照无尽像，书馆池栽成行花。\n粗有田园真可乐，不维车服更何加。\n晚来清致因閒取，非故邀君一煮茶。",
        "dynasty": "宋",
        "collection_info": null
    },
    {
        "uuid": "0d3d93a6ede74a79fa7de9954b4a31cc",
        "title": "南湖夕泛",
        "author": "张镃",
        "content": "欲知家住画图中，静向波心漾短篷。\n粉墨晕开天水色，碧朱堆上柳花丛。\n云边鸥影来还去，篱畔鸡声西復东。\n别浦夷犹岂无谓，细看苹末受清风。",
        "dynasty": "宋",
        "collection_info": null
    },
    {
        "uuid": "560fab175b7120088c87a795e9cfe5f3",
        "title": "游新市赵侍郎园",
        "author": "张镃",
        "content": "步屧沾泥得望新，霁光飞上杂花明。\n渔篷就向池旁入，山翠尽从窗外横。\n因想主人持酒兴，直须居士咏诗声。\n浮生果解随缘足，适意真强爵与名。",
        "dynasty": "宋",
        "collection_info": null
    },
    {
        "uuid": "374f2faa7d3c2df1eb30f2fe7ea48eea",
        "title": "游韩氏园有客先归",
        "author": "张镃",
        "content": "风日催荷作老香，便将新句责胡床。\n重山抱屋临幽爽，四月边湖纳晚凉。\n扇景不惊蛙黾坐，槃飧还爱笋蔬长。\n佳宾壮论能投俗，归路谁怜鬓雪光。",
        "dynasty": "宋",
        "collection_info": null
    },
    {
        "uuid": "586e423db04d8e73befe7cada59a9f71",
        "title": "寄题任子严漕使盘园",
        "author": "张镃",
        "content": "身即林园不世功，喜惊今乃有人同。\n规模内相雄文裏，景物时贤杂咏中。\n前辈风流何敢似，后来评论想能公。\n谁曾寤寐声形隔，真乐从兹触处通。",
        "dynasty": "宋",
        "collection_info": null
    },
    {
        "uuid": "cff429d9ea0874339dcf44e95e05d7a4",
        "title": "离无锡夜入溪庄港口",
        "author": "张镃",
        "content": "出山犹自雨随车，到得溪桥一点无。\n冷月半明云未去，垂杨成行叶全枯。\n竹添东墅方清荫，人在南湖已白鬚。\n应是田翁喜侬至，旋吹灯火竞欢呼。",
        "dynasty": "宋",
        "collection_info": null
    },
    {
        "uuid": "b94249256e412b5a9422fb19372d827b",
        "title": "雨中忆昙少云奉寄",
        "author": "张镃",
        "content": "天意今年不惜凉，雨声秋后恣淋浪。\n单衣已觉生絺薄，细字初便短烛光。\n画餠功名孤塞路，守株身世老江乡。\n吾侪政要无人识，黄叶深林气味长。",
        "dynasty": "宋",
        "collection_info": null
    },
    {
        "uuid": "cd9a39dcc8d6820d2d3d4fa24be7bba2",
        "title": "虎斑猫",
        "author": "张镃",
        "content": "百丈慵参老野狐，一双俄得小于菟。\n眈眈肯听豺声怯，索索当令鼠辈无。\n既与道人常并坐，何妨童子戏编鬚。\n硬黄新染香如蜡，从此书堂不闭厨。",
        "dynasty": "宋",
        "collection_info": null
    },
    {
        "uuid": "ffbc9a943aba3c77aaf8772cc6407984",
        "title": "锦池泛舟赠庄器之二首  其一",
        "author": "张镃",
        "content": "槐叶鶑声两度春，笑言常恨独参辰。\n相过便说幽居好，别后应多秀句新。\n贺监湖边山作伴，若耶溪上月为隣。\n凉秋定扣松扉去，一舸从君理钓缗。",
        "dynasty": "宋",
        "collection_info": null
    },
    {
        "uuid": "c11e04fbc43d11f3ab91ce1d769868d1",
        "title": "锦池泛舟赠庄器之二首  其二",
        "author": "张镃",
        "content": "翠舫迎凉避日行，只随风去不须撑。\n云移茂树添层影，鱼喜新荷触嫩茎。\n客有何人从远至，天怜吾辈太清生。\n功名世上虽为急，弄水搴芳未可轻。",
        "dynasty": "宋",
        "collection_info": null
    },
    {
        "uuid": "6a2df12be929be0b184c9b4598b2413f",
        "title": "游俞氏庵次叔祖韵",
        "author": "张镃",
        "content": "青山稳处衲僧家，得趣应难向客夸。\n春砌浪生金凤草，夏窗低映木龙花。\n安禅旧日参临济，照影新游爱水涯。\n酩酊讵论归路晚，壁间贪纵墨翻鸦。",
        "dynasty": "宋",
        "collection_info": null
    },
    {
        "uuid": "32b89d6084fcbaa5d577a9ace411b881",
        "title": "卖花",
        "author": "张镃",
        "content": "种花千树满家林，诗思朝昏恼不禁。\n担上青红要逐定，车中摇兀也教吟。\n虽无蜂过曾偷采，犹恐尘飞数见侵。\n应是花枝亦相望，恨无人似我知音。",
        "dynasty": "宋",
        "collection_info": null
    },
    {
        "uuid": "88fc248a6829c32ded592aac8140fecd",
        "title": "泊吴江塔院喜霁",
        "author": "张镃",
        "content": "风雨因何犯晓来，不教閒却好诗材。\n直须船内幽人起，始放天边暖日开。\n杰阁岂容关一面，长桥浑欲走千回。\n归时相见逢佳月，忙杀同行鹦鹉杯。",
        "dynasty": "宋",
        "collection_info": null
    },
    {
        "uuid": "471e6b3033e3b38ed6203cc819e76b73",
        "title": "舟行",
        "author": "张镃",
        "content": "经夕舟行路未赊，不须寒梦早还家。\n云运冈势通平野，雨溢滩声走乱沙。\n苹蓼静怜鱼世界，菰蒲遥想鴈生涯。\n玄真便合苕溪隠，莫待摧颓两鬓华。",
        "dynasty": "宋",
        "collection_info": null
    },
    {
        "uuid": "168045fdd97ef49d337560074d6fcfe1",
        "title": "出德清县",
        "author": "张镃",
        "content": "天公有意作诗颠，入得苕溪未见莲。\n先放水葓围半里，更将芦叶界平川。\n明金扇日停苍渚，碧玉环山吐白烟。\n非是老夫来领略，此中那有地行仙。",
        "dynasty": "宋",
        "collection_info": null
    },
    {
        "uuid": "b119b4d1d2c7d75a46b99a8dd5d0bec8",
        "title": "出余杭县",
        "author": "张镃",
        "content": "暑剧中宵枕屡移，夙兴犹得趁凉时。\n平衝露气篮舆稳，遥杂星芒篠炬随。\n触景有诗聊记述，为人无术漫驱驰。\n须臾假寐谁惊觉，隔岸清风叫子规。",
        "dynasty": "宋",
        "collection_info": null
    },
    {
        "uuid": "4247418a7a42a4bcc0122709bfa82866",
        "title": "之官离桂隠",
        "author": "张镃",
        "content": "坎止流行总付天，好閒初志独茫然。\n巢成不去怜林鸟，门外空维念钓船。\n老矣春容聊索漠，熏兮风序向清妍。\n雨声未易催愁得，投暇归来意最便。",
        "dynasty": "宋",
        "collection_info": null
    },
    {
        "uuid": "c01ae3f55ef3cfd4f941bd1b0c7e7ed7",
        "title": "题昌化县双溪馆",
        "author": "张镃",
        "content": "奔流槛外薄溪鸣，曾入坡仙拄杖声。\n天目远连山势曲，路头争说县官清。\n林重鸟爱衝烟没，桥毁人看涉水行。\n忙裏能偷此閒乐，抗尘宁復嘆劳生。",
        "dynasty": "宋",
        "collection_info": null
    },
    {
        "uuid": "a18d151eb96dc00ebc980d6103d3546d",
        "title": "题临川道中玉虚观",
        "author": "张镃",
        "content": "拔宅清都去不还，尚留仙事警其顽。\n灵茅岁久香犹发，丹井功成水自閒。\n日转空庭松影瘦，雨余幽径藓痕斑。\n云軿鹤驾何曾远，满耳天风吹佩环。",
        "dynasty": "宋",
        "collection_info": null
    },
    {
        "uuid": "98a867914daf0fca1e8599a90a647473",
        "title": "閒步游紫极观",
        "author": "张镃",
        "content": "青惜高杉觅望宽，仙庐幽占路纡盘。\n边花制古装门榜，老桂枝拳倚醮坛。\n颜色不同轻紫绶，精神常在慕黄冠。\n蜂巢蚁垤非吾乐，终买云扃种朮餐。",
        "dynasty": "宋",
        "collection_info": null
    },
    {
        "uuid": "66f5c419d48390c55982b3bca5a7cd28",
        "title": "题天台凝真宫陈道士缘化藏经既成求诗还山",
        "author": "张镃",
        "content": "羽帔褊褼下赤城，烧松秃兔气尤清。\n书成胝手怜心苦，神护頳肩觉担轻。\n万笈云籤来北阙，一朝宝翰得东明。\n明年我欲仙游去，要听岩扃晓诵声。",
        "dynasty": "宋",
        "collection_info": null
    },
    {
        "uuid": "090709400a3b98f28abbd9b9bc2f49b6",
        "title": "水仙花",
        "author": "张镃",
        "content": "鲤鱼程阔海茫茫，照眼琼标十二行。\n矾弟梅兄同旧隠，风姨月姊特新粧。\n湘滨人远难闻瑟，洛浦才高最断肠。\n何似香严真实处，鼻端无窍着猜量。",
        "dynasty": "宋",
        "collection_info": null
    },
    {
        "uuid": "c9c340eebb17721e3c9228a14036ab8f",
        "title": "赠嗣持上人",
        "author": "张镃",
        "content": "持也眈眈老比邱，吾如松涧瀑春流。\n经年欲见浑无便，连日相逢若旧游。\n柏子轩窗翻梵夹，荷香亭上款茶瓯。\n真成此外无余事，莫说机关向上头。",
        "dynasty": "宋",
        "collection_info": null
    },
    {
        "uuid": "3c98c34987d4b57a82564ec43d298347",
        "title": "赠崇先寺长老",
        "author": "张镃",
        "content": "飞骑原头快着鞭，暮溪呼艇访幽禅。\n霜轻正属收橙月，雨霁真成种麦天。\n问答因缘随处是，推敲事业此生专。\n无尘幸有西偏竹，浴罢从师借枕眠。",
        "dynasty": "宋",
        "collection_info": null
    },
    {
        "uuid": "8dd889f69e161497c3bdfd664bb39387",
        "title": "吴江鲊户献鲈",
        "author": "张镃",
        "content": "旧过吴淞屡买鱼，未曾专咏四腮鲈。\n鳞铺雪片银光细，腹点星文墨晕粗。\n西塞鳜肥空入画，汉江鳊美阻供厨。\n季鹰莫道休官去，只解思渠绝世无。",
        "dynasty": "宋",
        "collection_info": null
    },
    {
        "uuid": "a0a44e45b2dbe2250d92d10d6102d366",
        "title": "归南湖喜成",
        "author": "张镃",
        "content": "路转斜桥似梦醒，拥衾摇兀亦身轻。\n知期岸鹊如相语，匿笑隣翁欲斗迎。\n见处青山还委么，遮回居士太獃生。\n矮篱半路寒毬树，新种浑如旧种成。",
        "dynasty": "宋",
        "collection_info": null
    },
    {
        "uuid": "5a5c212a51b4b3d86edd3dfa3adb449e",
        "title": "安溪晚泊因到无浄院",
        "author": "张镃",
        "content": "十丈亭桥稳踔溪，斜阳红滟入船低。\n枯筇径过荒街北，静院深寻破庙西。\n游伴苦无成独笑，物情谙遍任难齐。\n归时早是星烦出，影漾波痕上下迷。",
        "dynasty": "宋",
        "collection_info": null
    },
    {
        "uuid": "0bce5e6738f37dfa34a885facc898557",
        "title": "游南山普宁院院中止有数僧别立堂处村仆几百人号帅翁道友分执薪水负戴扫除苴补之役暇即乞米赡众溪南二里许名石口闻冬时梅花甚多",
        "author": "张镃",
        "content": "入港晴芜远际山，鹭羣翻处绿迴环。\n林隈隠寺僧慵出，桥底通船客正閒。\n乍喜身心俱寂静，足怜名相惑愚顽。\n兴阑犹约寒梅发，月下来观侧近湾。",
        "dynasty": "宋",
        "collection_info": null
    },
    {
        "uuid": "22373d032d3e746aedf1781201f1ad23",
        "title": "宿西菩山明智寺诗",
        "author": "张镃",
        "content": "路转溪山果大奇，茂林门径古苔滋。\n坐余沿石閒听水，茶罢巡檐遍读碑。\n飞白洒然前辈字，养鱼浴却向来池。\n菖蒲葺葺仙人髮，随我归来与静宜。",
        "dynasty": "宋",
        "collection_info": null
    },
    {
        "uuid": "fa3eb1a803fbed7e245cfdf74c02d93e",
        "title": "杨伯时李子永潘茂洪同游安福寺诗",
        "author": "张镃",
        "content": "湖滨初试暮春衣，缘径钟残到寺迟。\n二月梅花还傍竹，一时游客总能诗。\n横栏着砚争濡墨，断石缘蒲静看池。\n莫问隣亭是谁筑，山园持酒本幽期。",
        "dynasty": "宋",
        "collection_info": null
    },
    {
        "uuid": "84918ad3de37321f102a6f518d59bcfc",
        "title": "芦山长老慧举见访约游其临平庵居自号云邱草堂因赠四韵",
        "author": "张镃",
        "content": "此客南湖不易逢，几年尘外愿相从。\n风流前辈亲曾识，兴寄高情老未慵。\n行柳映门宜着舫，青灯同坐到闻钟。\n稻畦莲渚临平境，何幸同师觅旧踪。",
        "dynasty": "宋",
        "collection_info": null
    },
    {
        "uuid": "cc3ebdfcefa138a4b3d19aa56adf09ff",
        "title": "过红城子",
        "author": "张镃",
        "content": "阔港旁边狭港横，大桥侧畔小桥平。\n吠人黄耳穿篱走，唤子青裾出户迎。\n寒日树枯山得势，顺风樯稳浪无声。\n自知吟写红城景，不让丹青笔作城。",
        "dynasty": "宋",
        "collection_info": null
    },
    {
        "uuid": "20c18677d09cfc888d0b89f233986b2b",
        "title": "暂往吴兴出城",
        "author": "张镃",
        "content": "数声初听放船钲，小雨衝凉晚出城。\n遥见人家层荫合，便无风袖一尘生。\n园林岂乏清閒乐，鸥鹭须寻浩荡盟。\n秋色此行方到手，快来诗内发精明。",
        "dynasty": "宋",
        "collection_info": null
    },
    {
        "uuid": "ee8c1ec0b5305d476e45038d20a3a9f2",
        "title": "薝卜花盛开因赋四韵",
        "author": "张镃",
        "content": "桃杏空为涧上霞，移根争似觉王家。\n众香不復推沉水，六出分明是雪花。\n柳岸风连荷叶上，葛巾人坐竹阴斜。\n题评更得吾诗后，醒睡从今合胜茶。",
        "dynasty": "宋",
        "collection_info": null
    },
    {
        "uuid": "ced8b633cc8fa63cb07469683ea2fd7c",
        "title": "灵源精舍小憩旧名龙泉有古井极甘洌",
        "author": "张镃",
        "content": "姑恶声催雨不来，暑云空际只崔嵬。\n投鞭得地古佛剎，看竹满窗风叶堆。\n百岁可堪轻日月，一官纔得便尘埃。\n清泉酌罢犹贪恋，更瀹松黄当茗杯。",
        "dynasty": "宋",
        "collection_info": null
    },
    {
        "uuid": "9be3b89dd8ee251a3f0325a6d687c89e",
        "title": "山寺小憩",
        "author": "张镃",
        "content": "趋寺松杉夹径栽，解鞍流憩得莓苔。\n尘昏金篆牌犹挂，灯暗纱笼殿不开。\n老鹤就凉临古井，幽禽寻食下生台。\n诗成漫记檐间柱，去矣何时復此来。",
        "dynasty": "宋",
        "collection_info": null
    },
    {
        "uuid": "55ad5587ebb8e0851c7f9ffe14caa733",
        "title": "游昭庆寺",
        "author": "张镃",
        "content": "招提徐步已身轻，礼忏僧忙不出迎。\n侧殿挂灯窥塑像，小廊流水爱经声。\n心安久矣空尘想，梦异当年记宿生。\n目送绕门山更好，肯閒何处不堪行。",
        "dynasty": "宋",
        "collection_info": null
    },
    {
        "uuid": "e3898531e095fcc7a35d538dbb8f1268",
        "title": "夜宿华藏寺",
        "author": "张镃",
        "content": "苍桧阴阴未掩门，閒来吹鬓一飞蚊。\n香腾广殿游云合，灯绕长廊列宿分。\n般若心华方照耀，毗耶宝雨自缤纷。\n世缘即是栖禅境，居士何尝别见闻。",
        "dynasty": "宋",
        "collection_info": null
    },
    {
        "uuid": "416a388c52290740e6cae84140919415",
        "title": "与诸弟游天竺",
        "author": "张镃",
        "content": "出门残月带晨鸦，飞盖相从纵五花。\n风绰败芦依岸老，水分洲渚抱山斜。\n櫜鞬未遂书生志，钟磬聊寻衲子家。\n何物最能舒望眼，晓云吹霁不成霞。",
        "dynasty": "宋",
        "collection_info": null
    },
    {
        "uuid": "ded28bdc2041bcb755ff5a456011c82a",
        "title": "姑苏怀古",
        "author": "张镃",
        "content": "昔年宫殿雨苔荒，花径无人采旧香。\n宰嚭若能容国士，西施那解误君王。\n轻寒客子垂双袖，落日啼乌下女墙。\n成坏不将供一笑，争如烟外{罒/囨}渔郎。",
        "dynasty": "宋",
        "collection_info": null
    },
    {
        "uuid": "37952957ae079d4bceaf1fe1d3af091a",
        "title": "平望遇风",
        "author": "张镃",
        "content": "平望陂湖一望平，当年地羣岂虚名。\n微茫远树山同出，破碎层云日斗明。\n更着百千寒鴈叫，偏宜三四旅帆征。\n疎帘揭起从风入，要洗频年鬰滞情。",
        "dynasty": "宋",
        "collection_info": null
    },
    {
        "uuid": "ffc90a56e3bb4fa82bc78c9e8d5d861a",
        "title": "晓出海会过新溪渡",
        "author": "张镃",
        "content": "喧喧人语俶行装，广殿灯寒暗古廊。\n桥截漫滩收夜色，路经层岫吐朝阳。\n鳞差白石中流见，栉比苍筠夹坞香。\n爽气正浓诗兴薄，归途应愧挈空囊。",
        "dynasty": "宋",
        "collection_info": null
    },
    {
        "uuid": "8c238c7162d5183cb55f2c05edae2eb5",
        "title": "写村舍壁",
        "author": "张镃",
        "content": "路转溪隅草色苍，烟霏云屋带渔乡。\n鷄头叶老陂塘暗，狗脊花繁篱落香。\n景物向人须品藻，太平无地不耕桑。\n何时秋入丰年社，持蟹来听压酒床。",
        "dynasty": "宋",
        "collection_info": null
    },
    {
        "uuid": "2bdf35b0d711dbcc676604a1c1a10534",
        "title": "书东迁褚氏壁",
        "author": "张镃",
        "content": "风晴舒望绿吹林，舣棹蒿田曲径深。\n淳朴山川追古俗，萧閒林谷许幽寻。\n籝金不必多留子，种德先须善用心。\n动我耕耘平日兴，浊醪归缓肯辞斟。",
        "dynasty": "宋",
        "collection_info": null
    },
    {
        "uuid": "055a798439283006f494fb097dd89b83",
        "title": "刘子履少卿挽辞二首  其一",
        "author": "张镃",
        "content": "气盖两峰蚤食牛，堂堂声誉冠诸刘。\n直言不愧上方剑，妙句常轻万户侯。\n仙药了无金鼎效，梦魂空绕玉关秋。\n当时若假三千骑，岂但区区活泰州。",
        "dynasty": "宋",
        "collection_info": null
    },
    {
        "uuid": "a5f39433503d2a8d35c68f5181a37315",
        "title": "刘子履少卿挽辞二首  其二",
        "author": "张镃",
        "content": "释和书上已经年，敌骑南来果犯边。\n太息龟灵成底事，漫闻鸿宝得家传。\n平生喜踏天山雪，晚岁愁看瘴浦烟。\n务实褒称曾未泯，不须凝恨入重泉。",
        "dynasty": "宋",
        "collection_info": null
    },
    {
        "uuid": "d93161ada98ee508ec1727a6a20a51e1",
        "title": "南湖二亭落成各书长句一首  其一",
        "author": "张镃",
        "content": "望处阴云纵復横，落梅那更两关情。\n清愁入梦时飞蝶，远树和烟欲啭鶑。\n多病半春诗债满，经旬无客酒缘轻。\n湖亭记取初成日，正是菖蒲斫水生。",
        "dynasty": "宋",
        "collection_info": null
    },
    {
        "uuid": "27004b69228e1b692cef50509e422355",
        "title": "南湖二亭落成各书长句一首  其二",
        "author": "张镃",
        "content": "不负从今浦浦风，柳阴方称繫疎篷。\n窗前细雨摊鱼网，壁上斜阳晒钓筒。\n肯厌隣僧频见过，有来巢燕亦相容。\n甘心到老无人采，莫比当年渭水翁。",
        "dynasty": "宋",
        "collection_info": null
    },
    {
        "uuid": "d1f337a39fef393098fdaff86ef591f6",
        "title": "题王恭父校书新闢书轩",
        "author": "张镃",
        "content": "仙翁眼力信非凡，到处偏工鉴别山。\n消得好乌巢屋上，旋移空翠入窗间。\n平生万卷端能合，从此三杯不等閒。\n莫讶倏来犹属意，野人日用实相关。",
        "dynasty": "宋",
        "collection_info": null
    },
    {
        "uuid": "270d46a69d14d68190d81be6069e2100",
        "title": "书事",
        "author": "张镃",
        "content": "剩喜居园野趣成，今春添得四桥横。\n猿猴渐解擎书策，鹦鹉新能唤佛名。\n酒旆静垂墙杏雨，茶铛閒试砌莎晴。\n连年固自穷幽讨，新试频伽一两声。",
        "dynasty": "宋",
        "collection_info": null
    },
    {
        "uuid": "f02519679d109af8cb2e4acd1ab38dd0",
        "title": "戏题故袍",
        "author": "张镃",
        "content": "垂髫便衣绿荷衣，两见龙飞圣主时。\n举世恩荣俱合换，唯吾忧患只该披。\n收藏尽好随腰带，提掇应堪傲鬓丝。\n试使着来门外立，精神犹胜似钟馗。",
        "dynasty": "宋",
        "collection_info": null
    },
    {
        "uuid": "1428942d5afc4e070d86ad0fc24ea33e",
        "title": "榜书轩曰景白以炉香事乐天像因题律诗六韵其上",
        "author": "张镃",
        "content": "贤如文正及文忠，迂叟东坡尽学公。\n自愿人才虽太远，仰希閒乐或相同。\n墅邱寺观游须遍，台榭舟桥乐未穷。\n酩酊酒拚犹欠量，平夷诗效竟无功。\n子迟髮白如先约，官达名高定不逢。\n頼有香山类东剎，西方内院各心空。",
        "dynasty": "宋",
        "collection_info": null
    },
    {
        "uuid": "10a01f15c33e3ba99ad726ac3251c69d",
        "title": "桂隠纪咏 桂隠",
        "author": "张镃",
        "content": "未说花开好，团看叶自奇。\n明朝非愿避，爱树恐相离。",
        "dynasty": "宋",
        "collection_info": null
    },
    {
        "uuid": "504ae3377be5b082b1c4e929e05c1dfa",
        "title": "桂隠纪咏 东寺",
        "author": "张镃",
        "content": "数举营巢债，纔成作佛庐。\n随堂展单钵，均是道人居。",
        "dynasty": "宋",
        "collection_info": null
    },
    {
        "uuid": "4c402e5c7200e41b40fb71450ac29240",
        "title": "桂隠纪咏 北园",
        "author": "张镃",
        "content": "地势本居中，因湖别南北。\n三十六计中，吾今计为得。",
        "dynasty": "宋",
        "collection_info": null
    },
    {
        "uuid": "8866e286e27663df70e6a112f637a0aa",
        "title": "桂隠纪咏 山堂",
        "author": "张镃",
        "content": "谁无数椽屋，盖成多是俗。\n如此乱山中，非关松石竹。",
        "dynasty": "宋",
        "collection_info": null
    },
    {
        "uuid": "236b8e9f7542aeefc2ffbb68170a659f",
        "title": "桂隠纪咏 高寒堂",
        "author": "张镃",
        "content": "下瞰东邻寺，钟声殷两山。\n贪吟尝忍冷，薄夜不知还。",
        "dynasty": "宋",
        "collection_info": null
    },
    {
        "uuid": "8b241b0e38934df33e4f2a6f2a9c4d0e",
        "title": "桂隠纪咏 安閒堂",
        "author": "张镃",
        "content": "不作风波民，已铸赫胥印。\n同好岂无人，望崖行少进。",
        "dynasty": "宋",
        "collection_info": null
    },
    {
        "uuid": "b2fbaff7358a8a322d483ba048fb1436",
        "title": "桂隠纪咏 翠樾堂",
        "author": "张镃",
        "content": "宝画光腾处，乔林更碧峦。\n权衡主人福，压尽世间官。",
        "dynasty": "宋",
        "collection_info": null
    },
    {
        "uuid": "9cb3117c9398db53b4f6bad5a3756c8c",
        "title": "桂隠纪咏 清夏堂",
        "author": "张镃",
        "content": "夜月三杯色，晴荷十亩香。\n若教兴世念，不甚觉风凉。",
        "dynasty": "宋",
        "collection_info": null
    },
    {
        "uuid": "462f0ef9075cbcb87ba7b58e1a822e7d",
        "title": "桂隠纪咏 尚友轩",
        "author": "张镃",
        "content": "相别音书断，相逢语话稀。\n平生胶漆处，正要世情疑。",
        "dynasty": "宋",
        "collection_info": null
    },
    {
        "uuid": "26cd15cec76031da8f4bd3dc9ed06bcd",
        "title": "桂隠纪咏 煨芋轩",
        "author": "张镃",
        "content": "暖坐无寒涕，窗油雪让明。\n地炉糠火熟，饱听乱松声。",
        "dynasty": "宋",
        "collection_info": null
    },
    {
        "uuid": "a922acc2960f89199094117bef833831",
        "title": "桂隠纪咏 殊胜轩",
        "author": "张镃",
        "content": "杜老诗中佛，能言竹有香。\n欲知殊胜处，说着早清凉。",
        "dynasty": "宋",
        "collection_info": null
    },
    {
        "uuid": "5c2fa4fde4487d3030c9ccad49a8d9bc",
        "title": "桂隠纪咏 传经轩",
        "author": "张镃",
        "content": "香炷对清晨，微言得问津。\n所师非传癖，手泽仰如新。",
        "dynasty": "宋",
        "collection_info": null
    },
    {
        "uuid": "be64dc17b59d1dd30e23afedffc5535f",
        "title": "桂隠纪咏 读易轩",
        "author": "张镃",
        "content": "大易缘何有，难逃此问中。\n不从横画会，爻象总能通。",
        "dynasty": "宋",
        "collection_info": null
    },
    {
        "uuid": "805dd3ac3f9c6f87db626e495f6ae9a3",
        "title": "桂隠纪咏 咏老轩",
        "author": "张镃",
        "content": "因看上下经，便无烦恼事。\n慈俭不为先，躬行五箇字。",
        "dynasty": "宋",
        "collection_info": null
    },
    {
        "uuid": "8361d75056fb6d116606d36e93a7cea6",
        "title": "桂隠纪咏 真如轩",
        "author": "张镃",
        "content": "翠竹是真如，目前须荐取。\n恁么做禅和，被人鞔似鼓。",
        "dynasty": "宋",
        "collection_info": null
    },
    {
        "uuid": "32e210452d7e1c2b64fecf9732361631",
        "title": "桂隠纪咏 易容轩",
        "author": "张镃",
        "content": "世界无非我，心怀即是天。\n玉堂并草舍，何地不安然。",
        "dynasty": "宋",
        "collection_info": null
    },
    {
        "uuid": "7b91acf5fb1e1de0f0d40ff78a1f55b7",
        "title": "桂隠纪咏 泰定轩",
        "author": "张镃",
        "content": "触处天光发，何尝离定中。\n问云谁散乱，又道主人公。",
        "dynasty": "宋",
        "collection_info": null
    },
    {
        "uuid": "0aa4b1d871d3633c4d21611795352367",
        "title": "桂隠纪咏 玩芝轩",
        "author": "张镃",
        "content": "阴洞亲寻遍，灯惊蝙蝠飞。\n坚明敲紫玉，一似采时肥。",
        "dynasty": "宋",
        "collection_info": null
    },
    {
        "uuid": "291a8175ce0b7b1f999872aa3d4ce92c",
        "title": "桂隠纪咏 石林轩",
        "author": "张镃",
        "content": "濯濯何年有，先公手种成。\n至今揩痒虎，来认读书声。",
        "dynasty": "宋",
        "collection_info": null
    },
    {
        "uuid": "36b29d94f1854d66f834506018ec8022",
        "title": "桂隠纪咏 俯巢轩",
        "author": "张镃",
        "content": "化国舒长日，林隈分外知。\n年年庭荫匝，数遍鹊寻儿。",
        "dynasty": "宋",
        "collection_info": null
    },
    {
        "uuid": "dac340a6f8de42257b0c1cacd339e4e9",
        "title": "桂隠纪咏 书叶轩",
        "author": "张镃",
        "content": "抛絮轻于柳，栖禽不待凰。\n题诗非胜纸，留咏托枝凉。",
        "dynasty": "宋",
        "collection_info": null
    },
    {
        "uuid": "f148957a50ce79b858b96959b9278b4d",
        "title": "桂隠纪咏 静赏亭",
        "author": "张镃",
        "content": "皂隷百轻肥，金朱弹丸箧。\n君方踞胡床，风掀缃册叶。",
        "dynasty": "宋",
        "collection_info": null
    },
    {
        "uuid": "2ff08df20b1757436cc194b5d04315c5",
        "title": "桂隠纪咏 拥山亭",
        "author": "张镃",
        "content": "揜抱復回环，亭居紫翠间。\n思量天下物，谁更好如山。",
        "dynasty": "宋",
        "collection_info": null
    },
    {
        "uuid": "a934c5cda4b14b3d02fd03991157baa9",
        "title": "桂隠纪咏 抚鹤亭",
        "author": "张镃",
        "content": "立缟芳桂阴，置汝固已当。\n他年莫姓丁，止厕子侄行。",
        "dynasty": "宋",
        "collection_info": null
    },
    {
        "uuid": "d0c678555385b19ad43d2db0662c6af2",
        "title": "桂隠纪咏 俯镜亭",
        "author": "张镃",
        "content": "唤作大圆镜，波文从此生。\n何妨云影杂，榜样自天成。",
        "dynasty": "宋",
        "collection_info": null
    },
    {
        "uuid": "bdaba14f6cfa767541848d6e803fc57b",
        "title": "桂隠纪咏 依绿亭",
        "author": "张镃",
        "content": "月出烟暝时，水调谁家唱。\n短棹欲相寻，先经此亭上。",
        "dynasty": "宋",
        "collection_info": null
    },
    {
        "uuid": "e22fcb7243c23e918a811d3c222cb79f",
        "title": "桂隠纪咏 云外亭",
        "author": "张镃",
        "content": "芒屦方疑湿，天晴径又干。\n由来云在下，木杪是栏干。",
        "dynasty": "宋",
        "collection_info": null
    },
    {
        "uuid": "a21ec42807d24ce7eb15b49df24ce7bc",
        "title": "桂隠纪咏 沙际亭",
        "author": "张镃",
        "content": "小檝轻撶去，无人伴此翁。\n午烟青一点，鱼虎出深丛。",
        "dynasty": "宋",
        "collection_info": null
    },
    {
        "uuid": "44384a0caaeb00bf77d27521f19c02b3",
        "title": "桂隠纪咏 鲈乡亭",
        "author": "张镃",
        "content": "溪叟挈笭箵，曾来候此亭。\n未知余不杀，刚要着鱼经。",
        "dynasty": "宋",
        "collection_info": null
    },
    {
        "uuid": "b6e5bfc5d574f3789cb23315cc7ef83a",
        "title": "桂隠纪咏 摘霞亭",
        "author": "张镃",
        "content": "一片吹来锦，人言是杏花。\n倚栏堪把玩，胜似日边霞。",
        "dynasty": "宋",
        "collection_info": null
    },
    {
        "uuid": "8732ecec4384cdf5c6e6d831bf687b5a",
        "title": "桂隠纪咏 琼莩亭",
        "author": "张镃",
        "content": "莫羡海棠色，听言着子时。\n骊珠千万颗，撒向嫩桑枝。",
        "dynasty": "宋",
        "collection_info": null
    },
    {
        "uuid": "5e10115e2f8183dddec953ee44387263",
        "title": "桂隠纪咏 粲金亭",
        "author": "张镃",
        "content": "柘弹黄金子，谁将满树装。\n珍禽来往惯，风落不惊忙。",
        "dynasty": "宋",
        "collection_info": null
    },
    {
        "uuid": "11c2517f25ba1557eb83ceb6d70f5172",
        "title": "桂隠纪咏 满霜亭",
        "author": "张镃",
        "content": "疑驾洞庭帆，纍纍看绕山。\n花时芳气洁，伯仲素馨间。",
        "dynasty": "宋",
        "collection_info": null
    },
    {
        "uuid": "7f593c56034ed1ef29f422c50f85cf49",
        "title": "桂隠纪咏 听鶑亭",
        "author": "张镃",
        "content": "不向他园去，能来共竹林。\n故乡知我念，特地奏秦音。",
        "dynasty": "宋",
        "collection_info": null
    },
    {
        "uuid": "c33633f9f508315b94ec37ea7ca5b7c3",
        "title": "桂隠纪咏 松桥",
        "author": "张镃",
        "content": "欲向松间去，梅西竹坞穿。\n莫言吟兴在，风雪灞桥边。",
        "dynasty": "宋",
        "collection_info": null
    },
    {
        "uuid": "9a09c0e7a30234a51d34faf7e0acd970",
        "title": "桂隠纪咏 竹桥",
        "author": "张镃",
        "content": "新篁故蒙丛，恶草刚荟翳。\n删薙似少恩，成渠玉无际。",
        "dynasty": "宋",
        "collection_info": null
    },
    {
        "uuid": "0a8157f8d8772a21f5d8e90238fcfe50",
        "title": "桂隠纪咏 柳桥",
        "author": "张镃",
        "content": "初因桥种柳，却用柳名桥。\n桂隠从兹入，春风莫浪招。",
        "dynasty": "宋",
        "collection_info": null
    },
    {
        "uuid": "0b6342d6c112963b818c85193a61251d",
        "title": "桂隠纪咏 平桥",
        "author": "张镃",
        "content": "桥向平边度，风从阔处来。\n泠然旬五日，无去亦无回。",
        "dynasty": "宋",
        "collection_info": null
    },
    {
        "uuid": "91e753b734dc2450b8facbeab4050d56",
        "title": "桂隠纪咏 兴远桥",
        "author": "张镃",
        "content": "窈窕或崎岖，不是邯郸步。\n因来此凭栏，又送孤鸿去。",
        "dynasty": "宋",
        "collection_info": null
    },
    {
        "uuid": "2dedc17e30d843d99d048f9df7e778b2",
        "title": "桂隠纪咏 归喜桥",
        "author": "张镃",
        "content": "半岁吏尘役，天书教放归。\n思量难报称，安稳饭和衣。",
        "dynasty": "宋",
        "collection_info": null
    },
    {
        "uuid": "fe31ca28853c043310d3a010cb597975",
        "title": "桂隠纪咏 静乐庐",
        "author": "张镃",
        "content": "城市非无地，如何此结庐。\n一家耽静乐，两个水边居。",
        "dynasty": "宋",
        "collection_info": null
    },
    {
        "uuid": "37587cf678f94c5dd26f3e471ca618b9",
        "title": "桂隠纪咏 心足寮",
        "author": "张镃",
        "content": "闻道华胥国，依稀似醉乡。\n近来参得透，睡稳不因床。",
        "dynasty": "宋",
        "collection_info": null
    },
    {
        "uuid": "7f72148833b141c9c33dd5f89d812a91",
        "title": "桂隠纪咏 茂光台",
        "author": "张镃",
        "content": "风日清美时，月露澄爽际。\n能来此徜徉，扫除闻见翳。",
        "dynasty": "宋",
        "collection_info": null
    },
    {
        "uuid": "24f12cac7ebf6168125a4616670cd579",
        "title": "桂隠纪咏 安乐泉",
        "author": "张镃",
        "content": "潜通大壑水，一杯千虑散。\n只因都放下，如熟病得汗。",
        "dynasty": "宋",
        "collection_info": null
    },
    {
        "uuid": "911f63c4ea9030c4fe8c7a8c8b3dd41d",
        "title": "桂隠纪咏 鹊泉",
        "author": "张镃",
        "content": "鹊饮树底泉，人立石边路。\n相亲不相疑，所性平等故。",
        "dynasty": "宋",
        "collection_info": null
    },
    {
        "uuid": "ace9b066d9142fab6290e29510a6c3d6",
        "title": "桂隠纪咏 樵径",
        "author": "张镃",
        "content": "路入前山处，苍苔裹石棱。\n不逢负薪叟，时见隔林僧。",
        "dynasty": "宋",
        "collection_info": null
    },
    {
        "uuid": "2906eb4519e6eb224ae8f19898d7ecaa",
        "title": "桂隠纪咏 霞川",
        "author": "张镃",
        "content": "方舟卧看化，丹霞二三里。\n穷眼谢玄晖，休言余散绮。",
        "dynasty": "宋",
        "collection_info": null
    },
    {
        "uuid": "98636d5d64533cededbf2276ac05967d",
        "title": "桂隠纪咏 檥苹舟",
        "author": "张镃",
        "content": "玉立蜻蜓小，香欺漫港秋。\n百年清绝意，孤棹抵封侯。",
        "dynasty": "宋",
        "collection_info": null
    },
    {
        "uuid": "8740750ecbf253e4121989c5fdcf3bed",
        "title": "戏答客问",
        "author": "张镃",
        "content": "桂隠芙蓉盛，柴门日日开。\n若无诗与酒，不请看花来。",
        "dynasty": "宋",
        "collection_info": null
    },
    {
        "uuid": "40deb7d1880b74f755f3670fec9db326",
        "title": "题松身",
        "author": "张镃",
        "content": "不见蛰根时，唯喜苍阴覆。\n借汝叶间声，当我风信句。",
        "dynasty": "宋",
        "collection_info": null
    },
    {
        "uuid": "36ea3ea64c266d65084918cc6cf17cd8",
        "title": "前后植木犀楼上有月台尽见诸山",
        "author": "张镃",
        "content": "盛世适亲逢，楼台得地雄。\n无形兼有象，俱在太和中。",
        "dynasty": "宋",
        "collection_info": null
    },
    {
        "uuid": "a26ed021f9c588f2d768a8d2e19b2c6b",
        "title": "登春陌",
        "author": "张镃",
        "content": "花柳燄通津，幽居日日春。\n门前往来者，同是华封人。",
        "dynasty": "宋",
        "collection_info": null
    },
    {
        "uuid": "83e16ef3d66fb0803979a41068deb755",
        "title": "香玉花",
        "author": "张镃",
        "content": "髣髴是荼䕷，金沙着白衣。\n香于佛见笑，大似野蔷薇。",
        "dynasty": "宋",
        "collection_info": null
    },
    {
        "uuid": "ace1304277737a2f7de016db3e1843f4",
        "title": "题水墨画水仙木犀  其一",
        "author": "张镃",
        "content": "翠袖擎金盏，香风动宝车。\n几间莫轻觑，故故薄云遮。",
        "dynasty": "宋",
        "collection_info": null
    },
    {
        "uuid": "7f59b58e7f1f28cabab774f3e07f955f",
        "title": "题水墨画水仙木犀  其二",
        "author": "张镃",
        "content": "昔年风露乡，裙破鬰金黄。\n别来参祖意，坏色染衣裳。",
        "dynasty": "宋",
        "collection_info": null
    },
    {
        "uuid": "a057b73a01c3fb0bd0359c071b546810",
        "title": "题瑞香花扇",
        "author": "张镃",
        "content": "梦裏谁曾见，香篝紫绣蒙。\n枝间两飞蝶，我共漆园翁。",
        "dynasty": "宋",
        "collection_info": null
    },
    {
        "uuid": "594b159bd61a580bc04dc531dc5fe5d1",
        "title": "泛星槎",
        "author": "张镃",
        "content": "鼻祖寻河源，织女喜停机。\n我不愿上天，湖中亦忘归。",
        "dynasty": "宋",
        "collection_info": null
    },
    {
        "uuid": "52ef9c85a47b65fa6bfea8a224326e35",
        "title": "题平甫弟梁溪庄园",
        "author": "张镃",
        "content": "两字虽差远，花繁好作名。\n假饶千万偈，难状尔多情。",
        "dynasty": "宋",
        "collection_info": null
    },
    {
        "uuid": "ccb7a62b49a9816bcf7429a8467af48a",
        "title": "茶谷閒步",
        "author": "张镃",
        "content": "自携折脚铛，煮芽仍带叶。\n客至请渠尝，俗尘消旷劫。",
        "dynasty": "宋",
        "collection_info": null
    },
    {
        "uuid": "901f8a73d5c16ba09bf748309153b7ff",
        "title": "涧西閒泛",
        "author": "张镃",
        "content": "曲曲通航小，兰桡手自移。\n映丛怜白鹭，特地过湾迟。",
        "dynasty": "宋",
        "collection_info": null
    },
    {
        "uuid": "281d8c9d6d7cc8ef87395310e2097c38",
        "title": "同王梦得夜坐",
        "author": "张镃",
        "content": "何处起香云，清谈我与君。\n雨来临水坐，鱼跃隔窗闻。",
        "dynasty": "宋",
        "collection_info": null
    },
    {
        "uuid": "09c7ad064b2827d02451a50994c26dea",
        "title": "晚兴",
        "author": "张镃",
        "content": "江汉旧名侯，飘萧髮未秋。\n时荣那似此，天地入诗游。",
        "dynasty": "宋",
        "collection_info": null
    },
    {
        "uuid": "8e8203f82846dae253c8a4229d8e6fa3",
        "title": "道经寒芦港",
        "author": "张镃",
        "content": "芦深可藏人，下有扁舟泊。\n正似洞庭风，日暮孤帆落。",
        "dynasty": "宋",
        "collection_info": null
    },
    {
        "uuid": "788c520f518e80f784d266fa5640ccf6",
        "title": "戏成白髮二首  其一",
        "author": "张镃",
        "content": "怕见人言老，梳头夜二更。\n谁知灯烛夜，漏逗愈分明。",
        "dynasty": "宋",
        "collection_info": null
    },
    {
        "uuid": "209fa68d94525daf4054a232f79536cf",
        "title": "戏成白髮二首  其二",
        "author": "张镃",
        "content": "朝朝摘白髮，新生亦非黑。\n纵使白不生，秃翁还讳得。",
        "dynasty": "宋",
        "collection_info": null
    },
    {
        "uuid": "e634d8d60baf41bfb1e03fef2e195e90",
        "title": "秋夜",
        "author": "张镃",
        "content": "人间睡正浓，月到修髯底。\n三伏凛如秋，蒙头思衲被。",
        "dynasty": "宋",
        "collection_info": null
    },
    {
        "uuid": "1fbdabf1e7b963579875a14845eab5bd",
        "title": "约斋",
        "author": "张镃",
        "content": "博学非能事，详言道转乖。\n只因省气力，处处是吾斋。",
        "dynasty": "宋",
        "collection_info": null
    },
    {
        "uuid": "f57e7a161188ad69c70d128b1d6baf24",
        "title": "赠道士",
        "author": "张镃",
        "content": "虎向深渊绕，龙归猛火蟠。\n昆崙飞日月，奚但鼎中安。",
        "dynasty": "宋",
        "collection_info": null
    },
    {
        "uuid": "e072c8b84e7f6619a29e0f877dba7aa8",
        "title": "再过鶑脰湖",
        "author": "张镃",
        "content": "晓雾蒙鸿合，山藏岸绝痕。\n浩波吞日去，金晃玉干坤。",
        "dynasty": "宋",
        "collection_info": null
    },
    {
        "uuid": "06b3ac161783ccf350a5050434e869ce",
        "title": "珍林",
        "author": "张镃",
        "content": "李枣栗银杏，橙梨柿木瓜。\n杨梅与金橘，不让满园花。",
        "dynasty": "宋",
        "collection_info": null
    },
    {
        "uuid": "d51def1bca4d0de3902e75384faf942e",
        "title": "并闾岭",
        "author": "张镃",
        "content": "稍丛暮气升，还为露珠滴。\n暗响出林隈，锵锵小金石。",
        "dynasty": "宋",
        "collection_info": null
    },
    {
        "uuid": "c245992de8c219d067ba17f992921e91",
        "title": "药溪",
        "author": "张镃",
        "content": "野药随宜种，芎苗嚼最香。\n屐痕休厌数，桤树逐溪长。",
        "dynasty": "宋",
        "collection_info": null
    },
    {
        "uuid": "3c23fdb23af2f8ba27f619144ab56db3",
        "title": "南湖",
        "author": "张镃",
        "content": "胸中诗本悭，天教专一壑。\n万景休坌来，老夫重然诺。",
        "dynasty": "宋",
        "collection_info": null
    },
    {
        "uuid": "84d70aa26a6038a4f7007087fa96473c",
        "title": "小疾",
        "author": "张镃",
        "content": "风雨溪山数宿，归来尽有佳晴。\n小疾何妨隠几，隔窗娇听鶑声。",
        "dynasty": "宋",
        "collection_info": null
    },
    {
        "uuid": "6a1fef8884d344ed0cd383855920cc81",
        "title": "浄相兰若僧师雅持塑佛疏缘化赠山偈二首  其一",
        "author": "张镃",
        "content": "居士卖屋为宅，盖成舍与瞿昙。\n尚自无钱结裹，何能转施南山。",
        "dynasty": "宋",
        "collection_info": null
    },
    {
        "uuid": "863ebe3881b16958f40d785460dde117",
        "title": "浄相兰若僧师雅持塑佛疏缘化赠山偈二首  其二",
        "author": "张镃",
        "content": "一语雅师听取，插草已自完成。\n况是三间殿了，如何却欠全身。",
        "dynasty": "宋",
        "collection_info": null
    },
    {
        "uuid": "263557e6bc915e047182fd4ffc95ca3a",
        "title": "丁未立春",
        "author": "张镃",
        "content": "今岁春从底处回，非关缇室动葭灰。\n幽人昨夜池塘梦，已见新春草际来。",
        "dynasty": "宋",
        "collection_info": null
    },
    {
        "uuid": "7b5ef6ae8038264abc9404c05d7d94a5",
        "title": "岁旦立春  其一",
        "author": "张镃",
        "content": "天心历数本相同，何事偏窥造化功。\n苍震欲承干健力，岁端春肇一时中。",
        "dynasty": "宋",
        "collection_info": null
    },
    {
        "uuid": "2cfeff42c5848b37ee433f2a86a57155",
        "title": "岁旦立春  其二",
        "author": "张镃",
        "content": "授受须知道一同，机缄默运仰神功。\n重轮赫日当天照，万国阳和淑气中。",
        "dynasty": "宋",
        "collection_info": null
    },
    {
        "uuid": "540eeae7d992c8e2b56995314a51f963",
        "title": "岁旦立春  其三",
        "author": "张镃",
        "content": "赞美平时万口同，耸观造化协天功。\n圣朝家法皆仁德，宽大应符帝诏中。",
        "dynasty": "宋",
        "collection_info": null
    },
    {
        "uuid": "6be33ed2ab13fd94ebec630f6207f43c",
        "title": "岁旦立春  其四",
        "author": "张镃",
        "content": "从此车书看混同，王春丕建四时功。\n八千岂但庄椿比，宸极光符万岁中。",
        "dynasty": "宋",
        "collection_info": null
    },
    {
        "uuid": "9d156f7ae7f1f0de6e99461bfc6dcc0b",
        "title": "岁旦立春  其五",
        "author": "张镃",
        "content": "宝翰钟王妙与同，虎龙腾跃更新功。\n诗成秦观如佳兆，适契青宫得意中。",
        "dynasty": "宋",
        "collection_info": null
    },
    {
        "uuid": "6c403c57b36a501c70c306aaa0578400",
        "title": "岁旦立春  其六",
        "author": "张镃",
        "content": "结宇城隅野老同，只将歌咏纪元功。\n枯荄亦喜春回早，为在条风振拂中。",
        "dynasty": "宋",
        "collection_info": null
    },
    {
        "uuid": "8a7ae07834ac16ab8ac0efe4e8c10978",
        "title": "春风",
        "author": "张镃",
        "content": "春风日日过东墙，睡起人閒蝶自忙。\n吹尽玫瑰能底惜，只缘销去一年香。",
        "dynasty": "宋",
        "collection_info": null
    },
    {
        "uuid": "ae98783d861d72d112d7a4a629432dfc",
        "title": "淳熙己酉二月二日皇帝登宝位镃获厕廷绅辄成驩喜口号十首  其一",
        "author": "张镃",
        "content": "晓色葱茏丽建章，今辰天地不寻常。\n中宵若没阴云蔽，应见前星日样光。",
        "dynasty": "宋",
        "collection_info": null
    },
    {
        "uuid": "df4d32c76735c882ba6f96bf3cd421d2",
        "title": "淳熙己酉二月二日皇帝登宝位镃获厕廷绅辄成驩喜口号十首  其二",
        "author": "张镃",
        "content": "只似閒时朝殿来，华驹徐步转东街。\n铜门已见飞腾象，先下浑银两字牌。",
        "dynasty": "宋",
        "collection_info": null
    },
    {
        "uuid": "dfc6193edb45c3df271c9ae6aeb02d4d",
        "title": "淳熙己酉二月二日皇帝登宝位镃获厕廷绅辄成驩喜口号十首  其三",
        "author": "张镃",
        "content": "深严黼座瑞光中，彷佛遥瞻穆穆容。\n特衣赭袍缘底事，御天嗣圣欲乘龙。",
        "dynasty": "宋",
        "collection_info": null
    },
    {
        "uuid": "b56e7dcb0568e37b623a4fe8f824f66b",
        "title": "淳熙己酉二月二日皇帝登宝位镃获厕廷绅辄成驩喜口号十首  其四",
        "author": "张镃",
        "content": "宣召班排过隔廊，耸闻神器授储皇。\n只将揖逊为家法，我宋真宜万代昌。",
        "dynasty": "宋",
        "collection_info": null
    },
    {
        "uuid": "9f769cd11294f70b08c74fa715ec411a",
        "title": "淳熙己酉二月二日皇帝登宝位镃获厕廷绅辄成驩喜口号十首  其五",
        "author": "张镃",
        "content": "百僚重入贺新君，亿载从今仰大昕。\n文德岂惟循舜道，武功行见访尧勋。",
        "dynasty": "宋",
        "collection_info": null
    },
    {
        "uuid": "59caa453f701c679a452c37eb5c9eebf",
        "title": "淳熙己酉二月二日皇帝登宝位镃获厕廷绅辄成驩喜口号十首  其六",
        "author": "张镃",
        "content": "聪哲从来简帝心，万方臣子合君临。\n东常议事犹经岁，仰体慈皇属意深。",
        "dynasty": "宋",
        "collection_info": null
    },
    {
        "uuid": "672de8068976ac9bf16bc2333192f2cc",
        "title": "淳熙己酉二月二日皇帝登宝位镃获厕廷绅辄成驩喜口号十首  其七",
        "author": "张镃",
        "content": "和风淑气夹钟初，寿域重开际八区。\n不战自令边徼服，喜看风动媲唐虞。",
        "dynasty": "宋",
        "collection_info": null
    },
    {
        "uuid": "42f71cbd20c86b0c9a10a2b57bf464de",
        "title": "淳熙己酉二月二日皇帝登宝位镃获厕廷绅辄成驩喜口号十首  其八",
        "author": "张镃",
        "content": "圣父移居太母傍，銮舆躬侍袭龙香。\n乍从黄伞窥天表，愈觉英资似寿皇。",
        "dynasty": "宋",
        "collection_info": null
    },
    {
        "uuid": "324f9a02fd71a65c7e48e1d94fa7c542",
        "title": "淳熙己酉二月二日皇帝登宝位镃获厕廷绅辄成驩喜口号十首  其九",
        "author": "张镃",
        "content": "黎庶曾何帝力知，七旬三入乂宁时。\n春寒谁怕妨花柳，一日东风万国吹。",
        "dynasty": "宋",
        "collection_info": null
    },
    {
        "uuid": "15dc4f29a1b8b2cdd71886bea5fb395d",
        "title": "淳熙己酉二月二日皇帝登宝位镃获厕廷绅辄成驩喜口号十首  其一○",
        "author": "张镃",
        "content": "小臣奕世沐深恩，寓直蓬山三十春。\n空抱一编无所用，也叨拜望属车尘。",
        "dynasty": "宋",
        "collection_info": null
    },
    {
        "uuid": "3e78921cf1d0cd20538cd9d7742d6f2e",
        "title": "敬和东宫春日泛湖韵",
        "author": "张镃",
        "content": "空林飞彩逐丝轻，瑞日重光特易晴。\n岁岁都人望行乐，六旗遥映百花明。",
        "dynasty": "宋",
        "collection_info": null
    },
    {
        "uuid": "67525cdf65921f73fef9e3e384c38ebc",
        "title": "敬和东宫早梅二首  其一",
        "author": "张镃",
        "content": "月质风裳不受尘，独从天上巧呈新。\n情知压倒横斜语，青震专回万木春。",
        "dynasty": "宋",
        "collection_info": null
    },
    {
        "uuid": "58a29746512cbc5eead604588c192bda",
        "title": "敬和东宫早梅二首  其二",
        "author": "张镃",
        "content": "干坤连夜玉为尘，照映冰容面面新。\n句妙莫疑难属和，真成白雪对阳春。",
        "dynasty": "宋",
        "collection_info": null
    },
    {
        "uuid": "6d6fb308d9c7e4163034e5f2aa0a30b9",
        "title": "正月初四日听新乐成绝句  其一",
        "author": "张镃",
        "content": "鳌抃钧天沸广场，渡江何翅纪铿锵。\n频年遏密无悰绪，乐叟閒来说泰皇。",
        "dynasty": "宋",
        "collection_info": null
    },
    {
        "uuid": "f589fe796c32456f3ba616576d30860a",
        "title": "正月初四日听新乐成绝句  其二",
        "author": "张镃",
        "content": "治音安乐绍熙初，试听咸韶可并驱。\n鼗武磬襄奚足数，作成从此不愁无。",
        "dynasty": "宋",
        "collection_info": null
    },
    {
        "uuid": "c44e622599a8ff529ae34e8e708c66fa",
        "title": "正月初四日听新乐成绝句  其三",
        "author": "张镃",
        "content": "呜呜胡笛鹧鸪声，三迭鸣鼍舞袖轻。\n灯市花村旧欢醉，如今自厌邈无情。",
        "dynasty": "宋",
        "collection_info": null
    },
    {
        "uuid": "52b0215d6822712c841fe36384303ec2",
        "title": "壬寅立春  其一",
        "author": "张镃",
        "content": "经旬寒雨正霖霪，纔转东风便肯晴。\n我自西畴心念熟，不须学稼始归耕。",
        "dynasty": "宋",
        "collection_info": null
    },
    {
        "uuid": "a596e99ce4bbe6c5b07d99a68a55011b",
        "title": "壬寅立春  其二",
        "author": "张镃",
        "content": "蓼酰蔬餠媚晨羞，一饱宁知老到头。\n但听儿童语声喜，黑头青角看泥牛。",
        "dynasty": "宋",
        "collection_info": null
    },
    {
        "uuid": "31e5ef9e653a8c0f129dcb93d7000b0c",
        "title": "堂中安奉高宗寿皇今上御书碑",
        "author": "张镃",
        "content": "路转修林特地殊，九光霞气羃仙庐。\n苍瑶不刻飞天篆，尽是三清玉帝书。",
        "dynasty": "宋",
        "collection_info": null
    },
    {
        "uuid": "92775009129421a8a2deebc504355af7",
        "title": "集英殿立侍观进士唱名六首  其一",
        "author": "张镃",
        "content": "早放天扉一刻开，更声初断雨声催。\n不因变化鱼龙日，焉有风云转首来。",
        "dynasty": "宋",
        "collection_info": null
    },
    {
        "uuid": "43422e2fbc95e88351e2b9419ff13759",
        "title": "集英殿立侍观进士唱名六首  其二",
        "author": "张镃",
        "content": "山绕彤城瑞雾凝，催班晓色渐分明。\n龙门肃立章身别，得着银袍却最荣。",
        "dynasty": "宋",
        "collection_info": null
    },
    {
        "uuid": "a845fc17a211612bf37058fa97059c64",
        "title": "集英殿立侍观进士唱名六首  其三",
        "author": "张镃",
        "content": "君王策士几临轩，好学隆儒古莫肩。\n忠鲠尽将裨治道，不令鼌董誉空传。",
        "dynasty": "宋",
        "collection_info": null
    },
    {
        "uuid": "897b99d977498498b880645fff08eb25",
        "title": "集英殿立侍观进士唱名六首  其四",
        "author": "张镃",
        "content": "青衫如草照春塘，争傍龙墀捧敕黄。\n功业便从今日去，莫教人道只文章。",
        "dynasty": "宋",
        "collection_info": null
    },
    {
        "uuid": "b6b1724b6d1c810ca68dd320d86eda62",
        "title": "集英殿立侍观进士唱名六首  其五",
        "author": "张镃",
        "content": "先世亲题鴈塔名，宦途漂泊最关情。\n难将此语逢人举，归问寒斋旧短檠。",
        "dynasty": "宋",
        "collection_info": null
    },
    {
        "uuid": "6d4799da48d5d1cab20727afd805471c",
        "title": "集英殿立侍观进士唱名六首  其六",
        "author": "张镃",
        "content": "科目从来本自宽，才疎祇合作麤官。\n雕虫半世将何用，可惜南湖负钓竿。",
        "dynasty": "宋",
        "collection_info": null
    },
    {
        "uuid": "fb670c064c942f6bc24ac32714c78202",
        "title": "读韩非传",
        "author": "张镃",
        "content": "谏鼓招言事蔑闻，昧时自鬻更纷纷。\n胸中着许堤防策，不救危身肯济君。",
        "dynasty": "宋",
        "collection_info": null
    },
    {
        "uuid": "fd1d39e6bd57ce532c3b3ef2611ed96e",
        "title": "题挂剑图",
        "author": "张镃",
        "content": "当年许与有谁知，人忽邱陵我独悲。\n逊国曩时犹易耳，不应留剑使心欺。",
        "dynasty": "宋",
        "collection_info": null
    },
    {
        "uuid": "78b871bc3dddb6e5711ca9bb7c1963ba",
        "title": "孟尝君",
        "author": "张镃",
        "content": "狗盗鸡鸣却遇知，可怜真士不逢时。\n诗书若作空言看，凤至鸾游孰致之。",
        "dynasty": "宋",
        "collection_info": null
    },
    {
        "uuid": "82b4301571dd5a914a708a6821f757ec",
        "title": "题赵祖文画",
        "author": "张镃",
        "content": "破烟飞鹭不排行，林外青山閟晓光。\n村犬吠人循岸走，见成诗句省思量。",
        "dynasty": "宋",
        "collection_info": null
    },
    {
        "uuid": "a0dbcd502220f67efdaccf00589b63e9",
        "title": "送马舍人赴建康军幕",
        "author": "张镃",
        "content": "柳营谋客自枫宸，去去尖风雁字匀。\n莫把吟诗替横槊，新亭北望正愁人。",
        "dynasty": "宋",
        "collection_info": null
    },
    {
        "uuid": "e35b4212161aff6899f601c03e9b304c",
        "title": "陆严州赴召喜成三诗  其一",
        "author": "张镃",
        "content": "精舍欣闻已解骖，风樯不易到江干。\n一缄试读幽人语，莫作时情贺礼看。",
        "dynasty": "宋",
        "collection_info": null
    },
    {
        "uuid": "84a5dffdc2a9656f715750d4c9676df5",
        "title": "陆严州赴召喜成三诗  其二",
        "author": "张镃",
        "content": "荣辱心中总不疑，因公环召独成诗。\n祇愁相见无多话，不似寻常梦裏时。",
        "dynasty": "宋",
        "collection_info": null
    },
    {
        "uuid": "bff27bc7af4b79f02b50836c6f8f4aba",
        "title": "陆严州赴召喜成三诗  其三",
        "author": "张镃",
        "content": "知己从来自有天，除书宁復待人传。\n青云直上非逾分，占上声名五十年。",
        "dynasty": "宋",
        "collection_info": null
    },
    {
        "uuid": "f4cd3e22ab00a2bc48a26065e6f2397b",
        "title": "点视马驿因成两绝  其一",
        "author": "张镃",
        "content": "别驾今晨检驿亭，道迎羸卒破铜钲。\n当年错做书窗梦，蔽日旌旗出塞兵。",
        "dynasty": "宋",
        "collection_info": null
    },
    {
        "uuid": "a3b0fce38bb21e9be00c819702c36c99",
        "title": "点视马驿因成两绝  其二",
        "author": "张镃",
        "content": "万里关山过险巇，风廊聊此憇权奇。\n天开径上从兹始，想见长鸣振鬣时。",
        "dynasty": "宋",
        "collection_info": null
    },
    {
        "uuid": "7f4a8ef105f643b360c9104574a190e1",
        "title": "武子得监左帑归甬东待次",
        "author": "张镃",
        "content": "看湖初过月阴阴，同望灯廛话夜深。\n帆向西兴人便远，再来华近莫相寻。",
        "dynasty": "宋",
        "collection_info": null
    },
    {
        "uuid": "69a8b30d44b38f1c95e8ce3e50fca0b4",
        "title": "简马庄父",
        "author": "张镃",
        "content": "才名曾道相君知，少忍黄粱数日炊。\n堪笑南湖愈疎拙，相逢无话说多时。",
        "dynasty": "宋",
        "collection_info": null
    },
    {
        "uuid": "6cf8545e0fbb35f195f12bd78b4d4786",
        "title": "何氏书堂",
        "author": "张镃",
        "content": "谁云学宦不同源，人镜风流百世存。\n想见当年临案牍，必无书限误成根。",
        "dynasty": "宋",
        "collection_info": null
    },
    {
        "uuid": "7ecb636f4d3457278f76944e09ddfc6c",
        "title": "忆夏墟山园",
        "author": "张镃",
        "content": "松处筑亭何日见，霜时开径去年行。\n速排忙事成幽事，已觉贪山浪得声。",
        "dynasty": "宋",
        "collection_info": null
    },
    {
        "uuid": "e9adfcaf47d5ca64e754f24a6b01327d",
        "title": "题郭水坚画美人二首  其一",
        "author": "张镃",
        "content": "从来憨态最难宜，只把红绡映雪肌。\n自是一枝香杏了，莫嫌都不带花枝。",
        "dynasty": "宋",
        "collection_info": null
    },
    {
        "uuid": "ae0e03d6a4a0d4ae238b793cb40952f0",
        "title": "题郭水坚画美人二首  其二",
        "author": "张镃",
        "content": "雪亸钗梁倚鬓鸦，玉温冰洁谢铅华。\n欲知占断人间韵，便是春风最后花。",
        "dynasty": "宋",
        "collection_info": null
    },
    {
        "uuid": "dec0f8e987240e645636859118478f3b",
        "title": "谒陆礼部归偶成二绝句  其一",
        "author": "张镃",
        "content": "欲识清狂自在身，关门湖上独经春。\n今朝正接黄梅雨，却出衝泥访故人。",
        "dynasty": "宋",
        "collection_info": null
    },
    {
        "uuid": "473125efd81378e49f3159779591b5a5",
        "title": "谒陆礼部归偶成二绝句  其二",
        "author": "张镃",
        "content": "有口宁论黠与痴，相投无过只谈诗。\n要知此客非忙客，欲去迟回尚读碑。",
        "dynasty": "宋",
        "collection_info": null
    },
    {
        "uuid": "3e4e578b6ea53f6125960d92ef19f0cb",
        "title": "有怀新筠州杨秘监寄赠八绝兼桂隠茶  其一",
        "author": "张镃",
        "content": "老子生来铁面皮，要渠嬉笑莫过诗。\n可怜百巧卿云手，拙直今年一奏词。",
        "dynasty": "宋",
        "collection_info": null
    },
    {
        "uuid": "fde2980035cb7fafb7a5ff11548aff7d",
        "title": "有怀新筠州杨秘监寄赠八绝兼桂隠茶  其二",
        "author": "张镃",
        "content": "送公萧寺意徘徊，客众登车不忍归。\n明日尚将诗寄我，要令鹤骨转难肥。",
        "dynasty": "宋",
        "collection_info": null
    },
    {
        "uuid": "ffe71b8bd13597e7219cd08e158ae4d7",
        "title": "有怀新筠州杨秘监寄赠八绝兼桂隠茶  其三",
        "author": "张镃",
        "content": "闻道匆匆不住程，如今应已到乡城。\n亦通朝路音书不，朝外可能空旧情。",
        "dynasty": "宋",
        "collection_info": null
    },
    {
        "uuid": "ece98518640f736cf41e7d644c1b9f1f",
        "title": "有怀新筠州杨秘监寄赠八绝兼桂隠茶  其四",
        "author": "张镃",
        "content": "初时华节漕江东，台阁争留省阁中。\n换得一州如斗大，便无人挽信诗穷。",
        "dynasty": "宋",
        "collection_info": null
    },
    {
        "uuid": "51b36d105ac231676bc388cb24d249c0",
        "title": "有怀新筠州杨秘监寄赠八绝兼桂隠茶  其五",
        "author": "张镃",
        "content": "少有羊曾踏菜园，更教清苦嚼筠根。\n何如添得如椽笔，就向西江一口吞。",
        "dynasty": "宋",
        "collection_info": null
    },
    {
        "uuid": "cdeb990eec8427c4ccaa92f1d91cf0cd",
        "title": "有怀新筠州杨秘监寄赠八绝兼桂隠茶  其六",
        "author": "张镃",
        "content": "螀寒蚓叫亦何心，老贼奚堪领活深。\n非是交游无远别，几回因此惨离襟。",
        "dynasty": "宋",
        "collection_info": null
    },
    {
        "uuid": "f0218848afce0f333fe1dcca4554bb1b",
        "title": "有怀新筠州杨秘监寄赠八绝兼桂隠茶  其七",
        "author": "张镃",
        "content": "诸子分镳不待鞭，愈怜肥犬满人前。\n何须妙处趋庭说，心学乘閒尽底传。",
        "dynasty": "宋",
        "collection_info": null
    },
    {
        "uuid": "f0b353e4ac3fba1e8458a7127fe7657e",
        "title": "有怀新筠州杨秘监寄赠八绝兼桂隠茶  其八",
        "author": "张镃",
        "content": "茗芽封去且随书，林下多惭好物无。\n鼻孔撩天犹得在，却须持赠竹香炉。",
        "dynasty": "宋",
        "collection_info": null
    },
    {
        "uuid": "084938626f5302617d7cd7ce84cd64d7",
        "title": "新诗  其一",
        "author": "张镃",
        "content": "飞雪年年似故人，相逢真味一番新。\n别来莫问尘寰事，鬓色几如雪色匀。",
        "dynasty": "宋",
        "collection_info": null
    },
    {
        "uuid": "537feaa9ef58d35d735c57489edaa436",
        "title": "新诗  其二",
        "author": "张镃",
        "content": "一酌桥亭即便回，雪粘桃树学疎梅。\n若教湖上鸥来了，此日真须三百杯。",
        "dynasty": "宋",
        "collection_info": null
    },
    {
        "uuid": "9a60cc292249312512aa99140c7f4e50",
        "title": "回至泰阳村得家信二首  其一",
        "author": "张镃",
        "content": "干鹊飞鸣遶路隅，长须迎望果持书。\n鸡豚本自无烦饷，七日山行惯食蔬。",
        "dynasty": "宋",
        "collection_info": null
    },
    {
        "uuid": "a294d6c4b19ffa0bdbff7c5c3363321e",
        "title": "回至泰阳村得家信二首  其二",
        "author": "张镃",
        "content": "桂隠闻知得雨来，榴花应对竹光开。\n归家早见南湖月，饮水犹胜举酒杯。",
        "dynasty": "宋",
        "collection_info": null
    },
    {
        "uuid": "c0b81b9bca53609da93d8f293a62b150",
        "title": "崇德道中  其一",
        "author": "张镃",
        "content": "破艇争刬忽罢喧，野童村女闯篱边。\n令人说着苏堤路，花满清明画鼓船。",
        "dynasty": "宋",
        "collection_info": null
    },
    {
        "uuid": "8a49415c850a4fc492a8fb640b1852bb",
        "title": "崇德道中  其二",
        "author": "张镃",
        "content": "羊蹄根老漫溪浔，灰蝶閒飞兴亦深。\n春色醉人胜似酒，觅诗天气要微阴。",
        "dynasty": "宋",
        "collection_info": null
    },
    {
        "uuid": "6ecf9eac2ceb16f6cb59d42397acc594",
        "title": "崇德道中  其三",
        "author": "张镃",
        "content": "疎篱遮竹竹难遮，卧向溪流一桁斜。\n绿底睡鳬应自爱，起来摇翅各成花。",
        "dynasty": "宋",
        "collection_info": null
    },
    {
        "uuid": "bb32fba40f676ac37fd84b5853bfbdd5",
        "title": "崇德道中  其四",
        "author": "张镃",
        "content": "枸橘花繁雪有香，风吹成阵入船舱。\n若教知我园中路，不肯芳菲驿舍傍。",
        "dynasty": "宋",
        "collection_info": null
    },
    {
        "uuid": "ad1cf96d482f149d1be12d0e10e66957",
        "title": "曹村观落日",
        "author": "张镃",
        "content": "日欲西时暮霭凝，何尝落向远山层。\n分明万丈青罗幕，遮却销金罩裏灯。",
        "dynasty": "宋",
        "collection_info": null
    },
    {
        "uuid": "3c479c30c7d204bc597b1f103dd77a9a",
        "title": "五家林四首  其一",
        "author": "张镃",
        "content": "放鸭成羣趁暖晖，村童遮护只狂飞。\n多多益办真难事，半里撑船赶不归。",
        "dynasty": "宋",
        "collection_info": null
    },
    {
        "uuid": "a3b9e43624befb512db217b05cc27718",
        "title": "五家林四首  其二",
        "author": "张镃",
        "content": "岸转欣逢撆撆儿，蹙成千步响琉璃。\n没波岂但寻鱼吃，水不能濡只我知。",
        "dynasty": "宋",
        "collection_info": null
    },
    {
        "uuid": "c2e95b91293a8d8a122070c71ac611b4",
        "title": "五家林四首  其三",
        "author": "张镃",
        "content": "草木敷荣怕入秋，霜天却自不穷愁。\n弹丸都把黄金铸，乱挂枯疎冻树头。",
        "dynasty": "宋",
        "collection_info": null
    },
    {
        "uuid": "e4208a2106633e4387440a8685d9ead5",
        "title": "五家林四首  其四",
        "author": "张镃",
        "content": "散乱飞鸿掠快晴，嗈嗈那復苦寒声。\n定知已入新诗了，纔过余舟便不鸣。",
        "dynasty": "宋",
        "collection_info": null
    },
    {
        "uuid": "a3ca8e51c0bea3bd3c23cffa663e2f63",
        "title": "车中闻人说溪涧如水晶色口占一绝",
        "author": "张镃",
        "content": "涧水流如活水晶，道傍一语唤人醒。\n山林未必渠能说，说着山林便可听。",
        "dynasty": "宋",
        "collection_info": null
    },
    {
        "uuid": "9d56071e013f8e0a567a8afb9895b07b",
        "title": "题禹庙二首  其一",
        "author": "张镃",
        "content": "从来大智特闲闲，手足胼胝意不艰。\n千古夏王崇庙祀，浚川功用只随山。",
        "dynasty": "宋",
        "collection_info": null
    },
    {
        "uuid": "b2cf7eb0524d137d887fd80cb7f2d8dd",
        "title": "题禹庙二首  其二",
        "author": "张镃",
        "content": "为人心切屡忘家，力量方知有等差。\n莫信空山葬冠剑，且吟古屋画龙蛇。",
        "dynasty": "宋",
        "collection_info": null
    },
    {
        "uuid": "f2b70205f92fa3c5e7cfac3b6ab77e8c",
        "title": "自锡山归舟中三首  其一",
        "author": "张镃",
        "content": "墙上夭桃竹顶齐，矮桥横水屋横陂。\n主翁受用三竿日，门外催租总不知。",
        "dynasty": "宋",
        "collection_info": null
    },
    {
        "uuid": "d928b7702185a88f972eb62ed15f7564",
        "title": "自锡山归舟中三首  其二",
        "author": "张镃",
        "content": "破驿遥临放马场，两鸦飞下更苍凉。\n东风莫起雕鞍兴，白髮欺人念故乡。",
        "dynasty": "宋",
        "collection_info": null
    },
    {
        "uuid": "1039edcafbca6ab869f183411c905d9f",
        "title": "自锡山归舟中三首  其三",
        "author": "张镃",
        "content": "帆腰风便得归程，天末层云暗又明。\n浅色鸡儿深色草，知谁教汝唤诗成。",
        "dynasty": "宋",
        "collection_info": null
    },
    {
        "uuid": "c847ab0e8482e639434f4cf033468681",
        "title": "宿上湖",
        "author": "张镃",
        "content": "落日烘蒙紫翠间，舟人遥指洞庭山。\n云情水态明朝看，且伴新蟾宿柳湾。",
        "dynasty": "宋",
        "collection_info": null
    },
    {
        "uuid": "a3293e721deee3886a0c5e034e5166cd",
        "title": "望亭夜泊",
        "author": "张镃",
        "content": "新月何曾展画帏，便教星斗避寒辉。\n思量自在天公最，昨日峰头有雪飞。",
        "dynasty": "宋",
        "collection_info": null
    },
    {
        "uuid": "8413bcdaff90207e25fddb9afe533b84",
        "title": "石门小泊",
        "author": "张镃",
        "content": "近村非少茂林枝，十二乌巢一树栖。\n应恐此间难觅句，预先留作我诗题。",
        "dynasty": "宋",
        "collection_info": null
    },
    {
        "uuid": "646b22db0c2bff2d5287667b654d8068",
        "title": "潘茂洪借屋地主催起仆以山园暂假寓泊书两诗送之  其一",
        "author": "张镃",
        "content": "竹栽方讶不成阴，寸地城中果寸金。\n莫使无家轻发嘆，北山园裏翠烟深。",
        "dynasty": "宋",
        "collection_info": null
    },
    {
        "uuid": "5eb14b0c11565136de494438a4599fbc",
        "title": "潘茂洪借屋地主催起仆以山园暂假寓泊书两诗送之  其二",
        "author": "张镃",
        "content": "种艺吾方屋数间，图书鸡犬称君閒。\n径携桃叶航湖去，别有新居却载还。",
        "dynasty": "宋",
        "collection_info": null
    },
    {
        "uuid": "966603c0f5bc3609c5e0053415f3c3b3",
        "title": "行次德清  其一",
        "author": "张镃",
        "content": "波鸣船板唤晨兴，倦睫揩摩得梦醒。\n到县阴晴休更问，野禽声已喜人听。",
        "dynasty": "宋",
        "collection_info": null
    },
    {
        "uuid": "c7693dd5c4eb46851012655c9f93389e",
        "title": "行次德清  其二",
        "author": "张镃",
        "content": "浮图立处觉天低，迎我船行十里时。\n不是前山明復暗，那知头上白云移。",
        "dynasty": "宋",
        "collection_info": null
    },
    {
        "uuid": "ca68f4bdcb517e8bfb9182cf5a16d83f",
        "title": "行次德清  其三",
        "author": "张镃",
        "content": "渐凉山水倍清华，不说渔樵亦自嘉。\n好是趁人全省力，龟溪纔过又荷花。",
        "dynasty": "宋",
        "collection_info": null
    },
    {
        "uuid": "25112637b3401d3e1280fd04cb3b57f3",
        "title": "携杨秘监诗一编登舟因成二绝  其一",
        "author": "张镃",
        "content": "今日何曾独自来，船中相伴有诚斋。\n须知不局诗编裏，妙用方能处处皆。",
        "dynasty": "宋",
        "collection_info": null
    },
    {
        "uuid": "d725fd6f91135afc6d0a307d24dcf6e6",
        "title": "携杨秘监诗一编登舟因成二绝  其二",
        "author": "张镃",
        "content": "造化精神无尽期，跳腾踔厉即时追。\n目前言句知多少，罕有先生活法诗。",
        "dynasty": "宋",
        "collection_info": null
    },
    {
        "uuid": "03ad20e8c3cb285eecdd9a14a0f2ff4d",
        "title": "相士陈邦彦觅诗",
        "author": "张镃",
        "content": "眼力知君已绝伦，奉传一法更通神。\n看渠天爵高人爵，方是人间富贵人。",
        "dynasty": "宋",
        "collection_info": null
    },
    {
        "uuid": "586b8d928dc77e2933c89ba1cf2afb4c",
        "title": "行次下渚湖二首  其一",
        "author": "张镃",
        "content": "绵延苍岫补林空，菱荇通船万镜中。\n黄白花明如绣出，蜻蜓犹爱蓼成丛。",
        "dynasty": "宋",
        "collection_info": null
    },
    {
        "uuid": "902c5d482b8066e75f2e8c441106fa30",
        "title": "行次下渚湖二首  其二",
        "author": "张镃",
        "content": "野童绿草牧鹅羣，诗料今朝得几分。\n俯仰纵横皆合律，云如层树树如云。",
        "dynasty": "宋",
        "collection_info": null
    },
    {
        "uuid": "2fa1f9d3a5bb62fe61dfc7719708c442",
        "title": "杂兴  其一",
        "author": "张镃",
        "content": "迢遥秦陇旧家山，百万貔貅拥节还。\n读尽一编时自许，西风吹梦玉门关。",
        "dynasty": "宋",
        "collection_info": null
    },
    {
        "uuid": "69ecf19fe4d4cc183a7ef12744e8e7a7",
        "title": "杂兴  其二",
        "author": "张镃",
        "content": "小圃秋光不世情，蠹枝枯枿忽重青。\n凌晨自灌银床水，居士新看种树经。",
        "dynasty": "宋",
        "collection_info": null
    },
    {
        "uuid": "0c16558dc09b7ad037f9029f319d06a4",
        "title": "杂兴  其三",
        "author": "张镃",
        "content": "细读南山扣角歌，机锋投处几曾多。\n道人不踏门前路，敝帚其如自爱何。",
        "dynasty": "宋",
        "collection_info": null
    },
    {
        "uuid": "a90dbeb5a77385f2236905a057244513",
        "title": "园步杂兴  其一",
        "author": "张镃",
        "content": "懽意千年孰与齐，恰如穉子候门时。\n八旬半载争多少，匹似渊明已较迟。",
        "dynasty": "宋",
        "collection_info": null
    },
    {
        "uuid": "16780295ed1aa2446cf70e476d2f450e",
        "title": "园步杂兴  其二",
        "author": "张镃",
        "content": "豆篱黄叶被蔬田，静极情怀似黯然。\n居舍又从东壁看，柳梢浓处起厨烟。",
        "dynasty": "宋",
        "collection_info": null
    },
    {
        "uuid": "8d06a3ab9239c4c0c50315c89cb0906f",
        "title": "园步杂兴  其三",
        "author": "张镃",
        "content": "无风寒色自凄迷，晚日低笼一径微。\n竹裏鸠藏初未觉，小车行过忽横飞。",
        "dynasty": "宋",
        "collection_info": null
    },
    {
        "uuid": "af5a5b4f2637749e3334e0081e526a5a",
        "title": "园步杂兴  其四",
        "author": "张镃",
        "content": "池心谁放叶舟横，莲蘤还如入夏生。\n病起一天云意好，浅坡閒让鹿先行。",
        "dynasty": "宋",
        "collection_info": null
    },
    {
        "uuid": "3b2882c5402b7afe1989f8bf3bd90f52",
        "title": "园步杂兴  其五",
        "author": "张镃",
        "content": "园中荒秽渐平治，老子何妨鬓有丝。\n从此五行无晦气，一閒成就万篇诗。",
        "dynasty": "宋",
        "collection_info": null
    },
    {
        "uuid": "3d43425798569fe4c6bc7ec38209f279",
        "title": "立秋后一日池上杂兴  其一",
        "author": "张镃",
        "content": "渔舟閒上揭疎篷，倚徧苕华岸岸红。\n两日新秋凉便觉，费人诗句是西风。",
        "dynasty": "宋",
        "collection_info": null
    },
    {
        "uuid": "86634657ccb95ee409e5333ffc48e5e9",
        "title": "立秋后一日池上杂兴  其二",
        "author": "张镃",
        "content": "船舷何事若轻雷，荡叶衝莲一道开。\n莫待归时方命酒，径从花上递金杯。",
        "dynasty": "宋",
        "collection_info": null
    },
    {
        "uuid": "4b10f4926ea935523cdab8fda6214562",
        "title": "立秋后一日池上杂兴  其三",
        "author": "张镃",
        "content": "小娃犹记喜归时，故唱前年自赋词。\n但得池边鸥鹭听，更须门外野人知。",
        "dynasty": "宋",
        "collection_info": null
    },
    {
        "uuid": "f026e27bb599c7df18ee1e704d6077c4",
        "title": "立秋后一日池上杂兴  其四",
        "author": "张镃",
        "content": "冰轮艷艷涌东墙，鱼触波纹破碎光。\n十万人家眠正熟，谁知凉满一胡床。",
        "dynasty": "宋",
        "collection_info": null
    },
    {
        "uuid": "33cc129043cdfff8e504134d0f3b098f",
        "title": "道傍丛祠榜云老人庙",
        "author": "张镃",
        "content": "里俗崇祠想报功，袍鞾包裹雪髯翁。\n休嗟事始无人识，纵有丰碑亦是空。",
        "dynasty": "宋",
        "collection_info": null
    },
    {
        "uuid": "a64c8e7901ff80a2d74ae9b9453c52af",
        "title": "次韵京口叔祖见寄四首  其一",
        "author": "张镃",
        "content": "欲诉中心话许长，尺书恨不寄千张。\n新篇喜逐东风好，亦尽人间草木荒。",
        "dynasty": "宋",
        "collection_info": null
    },
    {
        "uuid": "7f709967a614ec7b27abc8ddd06b202f",
        "title": "次韵京口叔祖见寄四首  其二",
        "author": "张镃",
        "content": "山堂初展称婆娑，曲径移栽杂树多。\n应是我翁归舍后，便登繁要亦来过。",
        "dynasty": "宋",
        "collection_info": null
    },
    {
        "uuid": "6dd7a16db15776b8944eee58009016a6",
        "title": "次韵京口叔祖见寄四首  其三",
        "author": "张镃",
        "content": "病起逢春自献酬，醉狂诗体类俳优。\n追攀雄杰诚堪笑，寄去稽迟更合羞。",
        "dynasty": "宋",
        "collection_info": null
    },
    {
        "uuid": "6cbde080d93b9daaec57d7e2497dc325",
        "title": "次韵京口叔祖见寄四首  其四",
        "author": "张镃",
        "content": "汲古无初不读书，屠苏新制帖僧庐。\n痴禅昼夜蒲团上，贪睡犹胜学宰予。",
        "dynasty": "宋",
        "collection_info": null
    },
    {
        "uuid": "958c62694d6d629f62b6423f634774e5",
        "title": "次韵酬王之孟见赠",
        "author": "张镃",
        "content": "相逢未问有诗新，识得全然少得人。\n莫怪世间多不爱，翰林憔悴少陵贫。",
        "dynasty": "宋",
        "collection_info": null
    },
    {
        "uuid": "80b60e7913258f70a7e46118cf90db21",
        "title": "次韵姜邦杰见访留赠三诗  其一",
        "author": "张镃",
        "content": "饱看朝霞与暮云，一丘一壑大无尘。\n关门果是倦迎客，倒屣还因有句人。",
        "dynasty": "宋",
        "collection_info": null
    },
    {
        "uuid": "ff8c6eb1f4df8d8dab2fa70b8ab5a4f9",
        "title": "次韵姜邦杰见访留赠三诗  其二",
        "author": "张镃",
        "content": "绕林游遍便沿陂，薄暑车行不下帷。\n最喜竹君相伴久，见渠生子子生儿。",
        "dynasty": "宋",
        "collection_info": null
    },
    {
        "uuid": "d719f77331d2367afef260be46809baf",
        "title": "次韵姜邦杰见访留赠三诗  其三",
        "author": "张镃",
        "content": "何曾一事扰中扃，醉便投床梦亦清。\n书卷犹嫌旧时习，未能熟处放教生。",
        "dynasty": "宋",
        "collection_info": null
    },
    {
        "uuid": "7d94ef4aab54068729e49dd36e81a587",
        "title": "次韵吕浩然四首  其一",
        "author": "张镃",
        "content": "小筑茅堂亦有厅，规摹林野自然清。\n仙风道骨真人后，过我应除喝道声。",
        "dynasty": "宋",
        "collection_info": null
    },
    {
        "uuid": "b88636f01840b1f22697861b1b62b359",
        "title": "次韵吕浩然四首  其二",
        "author": "张镃",
        "content": "作诗谁道有梯阶，当下由人肯放开。\n字字不为声病缚，知君得处自天来。",
        "dynasty": "宋",
        "collection_info": null
    },
    {
        "uuid": "3707bc8af6b3b421e960f35367c2385f",
        "title": "次韵吕浩然四首  其三",
        "author": "张镃",
        "content": "秋水清来不钓鱼，有时遮眼强寻书。\n过从闲客犹全少，况是朝官更合疎。",
        "dynasty": "宋",
        "collection_info": null
    },
    {
        "uuid": "dde75a0aa7bd2ab9bedd415363b34a4c",
        "title": "次韵吕浩然四首  其四",
        "author": "张镃",
        "content": "天然风景异人为，门外南湖不姓西。\n指日芙蓉盛行发，何须出郭看苏堤。",
        "dynasty": "宋",
        "collection_info": null
    },
    {
        "uuid": "c09824433739811b7579bc6613aae286",
        "title": "过野翁亭因登岝崿山憩崇寿院僧轩共成四绝句  其一",
        "author": "张镃",
        "content": "古县依山惬乍游，欲行因路始穷幽。\n搀空石壁樛林合，更做行程急也留。",
        "dynasty": "宋",
        "collection_info": null
    },
    {
        "uuid": "05a4d84b3913badcf09e9c84de3ded2d",
        "title": "过野翁亭因登岝崿山憩崇寿院僧轩共成四绝句  其二",
        "author": "张镃",
        "content": "溪流逢旱息潺淙，野彴横趋乱石中。\n晨恨铁冠人已去，我来权合号山翁。",
        "dynasty": "宋",
        "collection_info": null
    },
    {
        "uuid": "89d0b0d6aafbe911d58ae8a26b46fb4f",
        "title": "过野翁亭因登岝崿山憩崇寿院僧轩共成四绝句  其三",
        "author": "张镃",
        "content": "甲子峰高正属连，白云腾涌似炉烟。\n羣仙若讶归来晚，只蹑云根上碧天。",
        "dynasty": "宋",
        "collection_info": null
    },
    {
        "uuid": "ec767847d0f4eac687639ea64eecc4de",
        "title": "过野翁亭因登岝崿山憩崇寿院僧轩共成四绝句  其四",
        "author": "张镃",
        "content": "岩隈萧寺得跻攀，数翠邀岚不復难。\n已向城中专一壑，更须随处款青山。",
        "dynasty": "宋",
        "collection_info": null
    },
    {
        "uuid": "4c4a2c1a85b35961f86ec12ad71299d0",
        "title": "舟过良渚",
        "author": "张镃",
        "content": "船出修门未有诗，直须凤口泛晴溪。\n缘何触景方吟得，拙句频年不立题。",
        "dynasty": "宋",
        "collection_info": null
    },
    {
        "uuid": "1a7c87550fe0208373a7331a2754968c",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其一",
        "author": "张镃",
        "content": "居士园门甚处开，傍城犹未着楼台。\n门前湖水三千尺，引得沙鸥亦肯来。",
        "dynasty": "宋",
        "collection_info": null
    },
    {
        "uuid": "80fd254d3f9ae9b1727b65d066a7813a",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其二",
        "author": "张镃",
        "content": "旋开斜港放船出，更着小亭临水看。\n软红尘裏江山景，便着丹青画亦难。",
        "dynasty": "宋",
        "collection_info": null
    },
    {
        "uuid": "fb063190b32490c43e77f7912a73c1fd",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其三",
        "author": "张镃",
        "content": "东家西家翁媪说，白洋湖自有多年。\n何曾识见江鸥至，消得主人诗兴颠。",
        "dynasty": "宋",
        "collection_info": null
    },
    {
        "uuid": "4df65decc404dd31dbc8f1889624ced1",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其四",
        "author": "张镃",
        "content": "朝阳鸣凤国之祥，瑞事吾家鸥鹭行。\n最爱几声烟外响，和他渔艇独敲榔。",
        "dynasty": "宋",
        "collection_info": null
    },
    {
        "uuid": "ea669c5e3b78b4552e8b0c89cbc14e26",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其五",
        "author": "张镃",
        "content": "十五年前过扬子，尔辈出没波涛中。\n争知今日得共住，急唤酒来浇晚风。",
        "dynasty": "宋",
        "collection_info": null
    },
    {
        "uuid": "05bbc2402af73a4bfae34f7af507deaf",
        "title": "南湖有鸥成羣里闾间云数十年未尝见也实尘中奇事因筑亭洲上榜曰鸥渚仍放言六绝  其六",
        "author": "张镃",
        "content": "不因他处食无鱼，来慰先生索寞居。\n走笔赠诗君莫笑，从游此是最相于。",
        "dynasty": "宋",
        "collection_info": null
    },
    {
        "uuid": "2ba00d44a63da14e505e797075b8089d",
        "title": "出城二首  其一",
        "author": "张镃",
        "content": "只道南湖没样奇，出关又有许多诗。\n便须抄取天然句，纔下工夫走却伊。",
        "dynasty": "宋",
        "collection_info": null
    },
    {
        "uuid": "76197ec081a5033fccea161916e2982b",
        "title": "出城二首  其二",
        "author": "张镃",
        "content": "扁舟初上一声雷，两岸浓云乱欲堆。\n堪笑此时晴太早，篷遮未定雨先来。",
        "dynasty": "宋",
        "collection_info": null
    },
    {
        "uuid": "fa2aa3a702f1db1ec9049c02dea36edb",
        "title": "以桂隠樱桃从益之博红酒诗",
        "author": "张镃",
        "content": "闻道君家琥珀霞，杭州那更说梨花。\n樱桃颗颗堪持比，换取一尊来水涯。",
        "dynasty": "宋",
        "collection_info": null
    },
    {
        "uuid": "8dd93a2beaa549b7370f3f093da5341e",
        "title": "新市道中",
        "author": "张镃",
        "content": "野晴天碧共溪长，画样飞来白鸟双。\n舟小不禁风罨岸，菰蒲无数入篷窗。",
        "dynasty": "宋",
        "collection_info": null
    },
    {
        "uuid": "f1d747a7fbea2f0b86ed440e363f69a1",
        "title": "夜闻渔歌",
        "author": "张镃",
        "content": "非竹非丝响裂空，高歌三唱出渔篷。\n清溪激越犹如许，想见湘波欵乃中。",
        "dynasty": "宋",
        "collection_info": null
    },
    {
        "uuid": "f434a4b9cf59b116dd764550e2352f80",
        "title": "访安福寺叶上人",
        "author": "张镃",
        "content": "苍苔径入旧栽竹，树裏桥横新凿池。\n丈室稳居清绝地，岂容支遁不能诗。",
        "dynasty": "宋",
        "collection_info": null
    },
    {
        "uuid": "36e23f173e92ef7804a385c1c999c56b",
        "title": "西庄夜归",
        "author": "张镃",
        "content": "草声真似过田间，唧唧虫催兴未阑。\n珍重小舆能从我，夜深穿遍竹阴寒。",
        "dynasty": "宋",
        "collection_info": null
    },
    {
        "uuid": "945dcb81e3258b1df8e8048e2d87b98e",
        "title": "题本觉寺  其一",
        "author": "张镃",
        "content": "绕架蒲萄叶尚稀，瓦炉閒炷柏烟微。\n年年绿暗轩窗意，却恨春风不早归。",
        "dynasty": "宋",
        "collection_info": null
    },
    {
        "uuid": "c4d07ba6e31d35c1827abd65eacc1ca9",
        "title": "题本觉寺  其二",
        "author": "张镃",
        "content": "一径横穿藓翠封，满空声动玉琤淙。\n林居岂是无修竹，未有清阴似此浓。",
        "dynasty": "宋",
        "collection_info": null
    },
    {
        "uuid": "a02eeabd7eb48c9b12dcfdf33902c032",
        "title": "题圆觉寺跳珠轩",
        "author": "张镃",
        "content": "箨龙来向石根蟠，幻出摩尼跃翠盘。\n今日山中晴亦雨，可无风过发清寒。",
        "dynasty": "宋",
        "collection_info": null
    },
    {
        "uuid": "d20a074152f7d512bb18d0a26c6cb38b",
        "title": "清明日书亦庵壁二首  其一",
        "author": "张镃",
        "content": "春情缘雨復缘晴，晴即閒行雨即吟。\n花好满园看未过，出墙邻树又关心。",
        "dynasty": "宋",
        "collection_info": null
    },
    {
        "uuid": "cdd77bbab39a072c6201972cd54341a7",
        "title": "清明日书亦庵壁二首  其二",
        "author": "张镃",
        "content": "光阴高柳欲飘绵，拂着蔷薇锦壁连。\n莫道行人总无识，定因罗爵爱门前。",
        "dynasty": "宋",
        "collection_info": null
    },
    {
        "uuid": "71eedef2d7c02ad21ef67933f4cd5670",
        "title": "题南山刘家寺松云轩",
        "author": "张镃",
        "content": "红蘤墙头蜂过叶，翠藤池面蚁行枝。\n蹔来数刻有余兴，若住此轩何限诗。",
        "dynasty": "宋",
        "collection_info": null
    },
    {
        "uuid": "be090b5e8d3dac858d626bfa6f433c65",
        "title": "寻桂南山至崇寿院因往灵石三首  其一",
        "author": "张镃",
        "content": "折枝登几已孤妍，况值风林水石边。\n荦确路斜飞盖歇，丁宁茅店畧停烟。",
        "dynasty": "宋",
        "collection_info": null
    },
    {
        "uuid": "b1ccdf4594dd56acce8a82b6d2a47994",
        "title": "寻桂南山至崇寿院因往灵石三首  其二",
        "author": "张镃",
        "content": "迎客山僧未下廊，好风吹鼻便生狂。\n莫疑佛宇清芬烈，薝卜曼殊共借香。",
        "dynasty": "宋",
        "collection_info": null
    },
    {
        "uuid": "bc19b3e04edf051b3603d5558f52d92f",
        "title": "寻桂南山至崇寿院因往灵石三首  其三",
        "author": "张镃",
        "content": "山头籐断空垂子，亭下泉荒不满池。\n老衲坐来知敬客，南音犹记鬼仙诗。",
        "dynasty": "宋",
        "collection_info": null
    },
    {
        "uuid": "58f31aff57e3decd0c199e4bf40ed118",
        "title": "閒步游紫极观",
        "author": "张镃",
        "content": "孤榜前春冰雪清，山祠閒步意无营。\n曾耽幽槩穿廊曲，犹记筠冠问客生。",
        "dynasty": "宋",
        "collection_info": null
    },
    {
        "uuid": "c0a7b6bed2fe7cc2c84e9182d9fb5bc1",
        "title": "铁行者",
        "author": "张镃",
        "content": "僧舍生涯只且然，养他行者不须钱。\n龙潭莫问僧参得，吹灭灯时各自眠。",
        "dynasty": "宋",
        "collection_info": null
    },
    {
        "uuid": "8447beb58b80b6ffd57ad9167546e29a",
        "title": "彭祖岭道中",
        "author": "张镃",
        "content": "白鹭横来正作羣，忽从区稻绿间分。\n问渠曾过城中否，应识南湖水际云。",
        "dynasty": "宋",
        "collection_info": null
    },
    {
        "uuid": "6f3182b77ad37ca683c4b5ec3f153749",
        "title": "曾幼度许过访两诗问讯  其一",
        "author": "张镃",
        "content": "寒窗不住阅清文，炼石真为五色云。\n拄杖横担东鲁教，长安今次欲谁闻。",
        "dynasty": "宋",
        "collection_info": null
    },
    {
        "uuid": "68e580b33796e3656b68ed7df220bcef",
        "title": "曾幼度许过访两诗问讯  其二",
        "author": "张镃",
        "content": "诗不能工张约斋，有人曾说访渠来。\n病余百拙慵开口，愿听晴空起怒雷。",
        "dynasty": "宋",
        "collection_info": null
    },
    {
        "uuid": "faf11ea8e8276cb0de7c49481f328471",
        "title": "暑行",
        "author": "张镃",
        "content": "谁敲白石生热烟，举头见岭思回鞭。\n修竹林间有寒甃，莫打渴乌教近前。",
        "dynasty": "宋",
        "collection_info": null
    },
    {
        "uuid": "044953f43384b803b4f42a83130604ef",
        "title": "水边",
        "author": "张镃",
        "content": "翠藤萦树夕花明，无数圆荷贴乱萍。\n酒力半销来照影，晚风轻澹鹤梳翎。",
        "dynasty": "宋",
        "collection_info": null
    },
    {
        "uuid": "be7d8c32d7aec82662c16b95d19e14bf",
        "title": "晚眺",
        "author": "张镃",
        "content": "小阁梯檐竹作篱，晴阴登眺百盘宜。\n悬知皓月升云海，不赋如鈎似镜诗。",
        "dynasty": "宋",
        "collection_info": null
    },
    {
        "uuid": "6920a4160aff96262fa8341758bc2ef0",
        "title": "观水上斜照",
        "author": "张镃",
        "content": "吹落天河入水中，分明金镀晚来风。\n若非日脚流成汁，平楚青还染得红。",
        "dynasty": "宋",
        "collection_info": null
    },
    {
        "uuid": "635b22d44cf710c20fba5c3f4c1ee3b2",
        "title": "题山长庵",
        "author": "张镃",
        "content": "相国归来未肯閒，自将日月炼成丹。\n思量漫把黄金铸，一段精神画亦难。",
        "dynasty": "宋",
        "collection_info": null
    },
    {
        "uuid": "d02946f66a7b0a0f9d39de693c48e3f1",
        "title": "臞庵书事四首  其一",
        "author": "张镃",
        "content": "畦丁相引绕园行，指说亭基不记名。\n因想后湖题柱处，树林曾见作诗成。",
        "dynasty": "宋",
        "collection_info": null
    },
    {
        "uuid": "b26a8aa09951f41e545a2c9a7e0b4ecd",
        "title": "臞庵书事四首  其二",
        "author": "张镃",
        "content": "老藤横路几星霜，骨相清坚寿自长。\n敢惮侧巾方可过，折枝为子也何妨。",
        "dynasty": "宋",
        "collection_info": null
    },
    {
        "uuid": "87aa9d027997a68e9e39b13c3da8704a",
        "title": "臞庵书事四首  其三",
        "author": "张镃",
        "content": "曲涧斜穿竹最奇，岂容长夏有炎曦。\n林深纵怯湖风猛，更为支筇立少时。",
        "dynasty": "宋",
        "collection_info": null
    },
    {
        "uuid": "c972a8f58f1bc6d3b743788066884f6a",
        "title": "臞庵书事四首  其四",
        "author": "张镃",
        "content": "人生富贵尽浮云，何必须因不义分。\n若有一丘能作主，更惭寇邓立功勋。",
        "dynasty": "宋",
        "collection_info": null
    },
    {
        "uuid": "4e4e4d94e9938020196ebbf251b11eaf",
        "title": "送客至无相兰若归过慈云岭小憩崇寿寺书所见十首  其一",
        "author": "张镃",
        "content": "故殿檐阴石汇泉，针鱼苔凈乐回旋。\n持杯挹取虽无暇，照影心肠更洒然。",
        "dynasty": "宋",
        "collection_info": null
    },
    {
        "uuid": "7dffc7cc9ac5d1177160f637a339e272",
        "title": "送客至无相兰若归过慈云岭小憩崇寿寺书所见十首  其二",
        "author": "张镃",
        "content": "野香别是一般风，蓦直平冈好翠松。\n更许虚空画山水，细铺霞浪衬云峰。",
        "dynasty": "宋",
        "collection_info": null
    },
    {
        "uuid": "3565fcec9557a0c102b01368a7491288",
        "title": "送客至无相兰若归过慈云岭小憩崇寿寺书所见十首  其三",
        "author": "张镃",
        "content": "山腰路转涌苍蛇，山下修筠媚白沙。\n正要澄江舒倦眼，莫教缘岸有人家。",
        "dynasty": "宋",
        "collection_info": null
    },
    {
        "uuid": "502364e19e005f902167092712d4427b",
        "title": "送客至无相兰若归过慈云岭小憩崇寿寺书所见十首  其四",
        "author": "张镃",
        "content": "岭度慈云境累凉，前看湖面后看江。\n诗魔半饷难调伏，除是休来却易降。",
        "dynasty": "宋",
        "collection_info": null
    },
    {
        "uuid": "618ff7c9b381ff8df2fd4868e974b1eb",
        "title": "送客至无相兰若归过慈云岭小憩崇寿寺书所见十首  其五",
        "author": "张镃",
        "content": "南山好处刘家寺，门裏松篁一径衝。\n自有禽声喜迎客，不须知事更鸣钟。",
        "dynasty": "宋",
        "collection_info": null
    },
    {
        "uuid": "dff9cd1abd33f56865008e7ef2777c89",
        "title": "送客至无相兰若归过慈云岭小憩崇寿寺书所见十首  其六",
        "author": "张镃",
        "content": "老僧分袂倏三年，犹访芳池跃翠泉。\n新迭两山都未识，北堂引看更东偏。",
        "dynasty": "宋",
        "collection_info": null
    },
    {
        "uuid": "4a4668b0c8bffd4a0e119901732cca51",
        "title": "送客至无相兰若归过慈云岭小憩崇寿寺书所见十首  其七",
        "author": "张镃",
        "content": "支径坡陀竹最多，箨龙纔起更成窠。\n穿岚触翠坳塘出，一片香来得嫩荷。",
        "dynasty": "宋",
        "collection_info": null
    },
    {
        "uuid": "317347ba12e90f320b5c68638d33cfca",
        "title": "送客至无相兰若归过慈云岭小憩崇寿寺书所见十首  其八",
        "author": "张镃",
        "content": "井分泉脉透巉岩，谁道飞流是假山。\n水鸟树林皆作供，可怜居士只偷閒。",
        "dynasty": "宋",
        "collection_info": null
    },
    {
        "uuid": "e146ff0e0ab7d0196125d26104e5f251",
        "title": "送客至无相兰若归过慈云岭小憩崇寿寺书所见十首  其九",
        "author": "张镃",
        "content": "亭桥两面看芙蕖，静数波间小队鱼。\n碧幛弯环遮去路，凈天终待此同居。",
        "dynasty": "宋",
        "collection_info": null
    },
    {
        "uuid": "d9c98b53b09d02e9e4f2a969918162eb",
        "title": "送客至无相兰若归过慈云岭小憩崇寿寺书所见十首  其一○",
        "author": "张镃",
        "content": "欲归停驭重徘徊，破费林间雪一杯。\n留取半山看未了，火云时节约重来。",
        "dynasty": "宋",
        "collection_info": null
    },
    {
        "uuid": "8049388e46d13bb66b22023c2101a27f",
        "title": "过枫桥寺",
        "author": "张镃",
        "content": "妙绝吾宗有旧题，趁晴径过敢留诗。\n只消记取今朝景，不是乌啼月落时。",
        "dynasty": "宋",
        "collection_info": null
    },
    {
        "uuid": "06fc021abd8636bc7b6b0ffeeab089f5",
        "title": "听琵琶",
        "author": "张镃",
        "content": "四絃么凤杂雏鶑，不作商船塞路声。\n花影透帘清昼夜，细将拢捻说多情。",
        "dynasty": "宋",
        "collection_info": null
    },
    {
        "uuid": "3b6c9e533261edb4e0ffa5f4d8f58816",
        "title": "绍兴间国工胡伟琵琶擅称一时其徒豪兴得胡心传之妙今年七十二清健伎益精从容话故都事使人感叹因书小诗与之",
        "author": "张镃",
        "content": "半生繁会想梨园，醒耳秋风凤语絃。\n我亦秦关归未暇，故都休说汴河边。",
        "dynasty": "宋",
        "collection_info": null
    },
    {
        "uuid": "84a1e119907aee2211e1c09f861b203f",
        "title": "许道士房",
        "author": "张镃",
        "content": "凉蝉乱叫朝暮雨，独鹤不迷前后山。\n芎叶煮汤胜茗椀，栗花然火称松关。",
        "dynasty": "宋",
        "collection_info": null
    },
    {
        "uuid": "72d1fe77399257b33ca8916ad6d35fcc",
        "title": "得家书  其一",
        "author": "张镃",
        "content": "北堂萱独雁行疎，旅梦通宵只敝庐。\n未暇拆封忙唤仆，先将安否问何如。",
        "dynasty": "宋",
        "collection_info": null
    },
    {
        "uuid": "e51172d8f72b30b57f741b24ef5839eb",
        "title": "得家书  其二",
        "author": "张镃",
        "content": "玉塞金河阻去程，醉中尝梦赋西征。\n天时不与人心合，独守寒窗数鴈声。",
        "dynasty": "宋",
        "collection_info": null
    },
    {
        "uuid": "cd0abe5230af5889c9ea0108b2a85d18",
        "title": "得家书  其三",
        "author": "张镃",
        "content": "风沙来往稻粱谋，江北江南一岁遒。\n非为红楼断消息，待梅暗候自清愁。",
        "dynasty": "宋",
        "collection_info": null
    },
    {
        "uuid": "7c44b38dd78469d58ab83e56f5fe6f6c",
        "title": "雨中闻雁",
        "author": "张镃",
        "content": "小雨终朝湿翠霏，渚蒲汀树白瀰瀰。\n若嫌鸣雁无厌足，回到潮州又索诗。",
        "dynasty": "宋",
        "collection_info": null
    },
    {
        "uuid": "af53121998d441d3a36153069cdf15e9",
        "title": "看鴈",
        "author": "张镃",
        "content": "晓晴羣鴈欲何之，正是青天似纸时。\n横斜数行有声字，服杀虚空解作诗。",
        "dynasty": "宋",
        "collection_info": null
    },
    {
        "uuid": "1bdf714b919c64ef3e8057b0c69e6172",
        "title": "张以道归自甬东先饷土物两诗为谢  其一",
        "author": "张镃",
        "content": "梨柿鱼盐来海上，殷勤持送与閒官。\n缘何似得千金赠，明日重亲语笑欢。",
        "dynasty": "宋",
        "collection_info": null
    },
    {
        "uuid": "e9473255b9ea6d8cd7600861ef4e0e11",
        "title": "张以道归自甬东先饷土物两诗为谢  其二",
        "author": "张镃",
        "content": "红满芙蓉菊满黄，连朝衰病负秋光。\n乘除自此无忧恼，醉赏家园一万场。",
        "dynasty": "宋",
        "collection_info": null
    },
    {
        "uuid": "cc5fe257fcb989c65b75b1443ae57758",
        "title": "夜坐因观杨伯虎和春字韵诗偶成五绝再寄  其一",
        "author": "张镃",
        "content": "挑尽灯花夜未眠，清寒浑忘是春天。\n霜侵绿鬓张居士，空坐书帏三十年。",
        "dynasty": "宋",
        "collection_info": null
    },
    {
        "uuid": "4e6c978154b891c778018e626e6d4a45",
        "title": "夜坐因观杨伯虎和春字韵诗偶成五绝再寄  其二",
        "author": "张镃",
        "content": "案上因翻简铁堆，亲朋何日和诗回。\n高怀剩得清閒力，满纸溪山秀色开。",
        "dynasty": "宋",
        "collection_info": null
    },
    {
        "uuid": "b188c0eb5ab7e06970ea69b1a4462d58",
        "title": "夜坐因观杨伯虎和春字韵诗偶成五绝再寄  其三",
        "author": "张镃",
        "content": "往事追思重惨伤，相从常醉德勋堂。\n每登屺岵数鸿鴈，老泪风前必数行。",
        "dynasty": "宋",
        "collection_info": null
    },
    {
        "uuid": "2d2037dc1d124343aeb095a1476c10c3",
        "title": "夜坐因观杨伯虎和春字韵诗偶成五绝再寄  其四",
        "author": "张镃",
        "content": "宦情侬自本来无，君亦琳宫暂逸居。\n西华武夷俱绝胜，可教诗卷此时疎。",
        "dynasty": "宋",
        "collection_info": null
    },
    {
        "uuid": "be5e1ab4bfa2b9c4661bae881b2687ab",
        "title": "夜坐因观杨伯虎和春字韵诗偶成五绝再寄  其五",
        "author": "张镃",
        "content": "苕霅从来着志和，子云宁久占烟波。\n速归径上清班好，时过南湖伴浩歌。",
        "dynasty": "宋",
        "collection_info": null
    },
    {
        "uuid": "16ade73504ec51fdba4b1f35c8e3d396",
        "title": "春日",
        "author": "张镃",
        "content": "银叶煎香细雨声，竹阴行处药花明。\n麦光小楷临唐帖，更有人间第一清。",
        "dynasty": "宋",
        "collection_info": null
    },
    {
        "uuid": "a876bb5657d344aafff843b38d44ffb0",
        "title": "寒食前一日西湖閒泛三首  其一",
        "author": "张镃",
        "content": "艷红香白徧游人，花柳酣歌识太平。\n野客独谙閒意趣，草烟空爱一川明。",
        "dynasty": "宋",
        "collection_info": null
    },
    {
        "uuid": "afcf5abc4cf853053b2c13696f473da5",
        "title": "寒食前一日西湖閒泛三首  其二",
        "author": "张镃",
        "content": "骤暖悬知雨信浓，半阴台榭碧烘蒙。\n何心更敢携壶去，孤桨微吟尚未工。",
        "dynasty": "宋",
        "collection_info": null
    },
    {
        "uuid": "da26fb538ac9e59693e5d491e721d831",
        "title": "寒食前一日西湖閒泛三首  其三",
        "author": "张镃",
        "content": "衰鬓争如竹际苔，秋千犹记玉骢回。\n短篱数尺花成簇，一日春悰不往来。",
        "dynasty": "宋",
        "collection_info": null
    },
    {
        "uuid": "d407cf33b80b87e437ca09ca3201c745",
        "title": "春云",
        "author": "张镃",
        "content": "松边寒彩过前山，松下铺毡坐不还。\n泽物为霖休自苦，且来相伴约斋閒。",
        "dynasty": "宋",
        "collection_info": null
    },
    {
        "uuid": "85ac1a1bd5728e20c5c1f16e204b7a08",
        "title": "四月上澣日同寮约游西湖十绝  其一",
        "author": "张镃",
        "content": "自得城隅水北居，西湖幽讨句全疎。\n今朝掩簿抽身出，更向谁边不一书。",
        "dynasty": "宋",
        "collection_info": null
    },
    {
        "uuid": "4edd7933af080035eecdba0b6d7b3312",
        "title": "四月上澣日同寮约游西湖十绝  其二",
        "author": "张镃",
        "content": "清晓溟蒙雨气浓，出关晴色便葱茏。\n层云特为诗人喜，添起山头四五峰。",
        "dynasty": "宋",
        "collection_info": null
    },
    {
        "uuid": "8176dcc7433c88d0f3358fd02918afad",
        "title": "四月上澣日同寮约游西湖十绝  其三",
        "author": "张镃",
        "content": "卖龟船小漾漪涟，折得苹花亦当钱。\n我自沧洲隔三载，此花风调只依然。",
        "dynasty": "宋",
        "collection_info": null
    },
    {
        "uuid": "05afbf62ab2bcab85baaddbd0fe0c919",
        "title": "四月上澣日同寮约游西湖十绝  其四",
        "author": "张镃",
        "content": "饭余飞盖北山来，上苑虚堂柳际开。\n繫马林间宁復散，却容拄杖卓青苔。",
        "dynasty": "宋",
        "collection_info": null
    },
    {
        "uuid": "a2c14c4a7859c121745eb2f4b1521804",
        "title": "四月上澣日同寮约游西湖十绝  其五",
        "author": "张镃",
        "content": "赐沐山行策最长，游人此日却相妨。\n洞天只得东边赏，开过灯花断杀肠。",
        "dynasty": "宋",
        "collection_info": null
    },
    {
        "uuid": "6ccdb33b446247e720c3fd331c3e47bd",
        "title": "四月上澣日同寮约游西湖十绝  其六",
        "author": "张镃",
        "content": "夹堤全少露桃红，独许垂杨翠拂空。\n千古苏仙几曾死，骑鲸时或下亭中。",
        "dynasty": "宋",
        "collection_info": null
    },
    {
        "uuid": "9a1ec7f234b33ce56596db0d75626bb2",
        "title": "四月上澣日同寮约游西湖十绝  其七",
        "author": "张镃",
        "content": "茭葑茸茸展翠毡，六桥分舞燕翎纤。\n撑船捷出苍湾去，要看山围玉镜奁。",
        "dynasty": "宋",
        "collection_info": null
    },
    {
        "uuid": "72023c7749213903ba565e013927f70e",
        "title": "四月上澣日同寮约游西湖十绝  其八",
        "author": "张镃",
        "content": "喜逐刍荛禁苑东，舜絃调处剩熏风。\n戎葵学得宫衣缬，不作人间锦样红。",
        "dynasty": "宋",
        "collection_info": null
    },
    {
        "uuid": "2381aedb073c1cd981eea09660d8070e",
        "title": "四月上澣日同寮约游西湖十绝  其九",
        "author": "张镃",
        "content": "寮寀招邀胜引多，旷怀真语当絃歌。\n联翩逸驾知难及，乞我扁舟着钓蓑。",
        "dynasty": "宋",
        "collection_info": null
    },
    {
        "uuid": "22910595379c7937802621328cf87156",
        "title": "四月上澣日同寮约游西湖十绝  其一○",
        "author": "张镃",
        "content": "丰乐楼前未夕晖，可堪鱼钥限城扉。\n诗成快向归时写，丹墨明朝与兴违。",
        "dynasty": "宋",
        "collection_info": null
    },
    {
        "uuid": "9b990a09ea4d062deec5c5eb03161e98",
        "title": "鸥渚亭次韵茂洪西湖三诗  其一",
        "author": "张镃",
        "content": "出城犹记四年前，朝看西湖到暮烟。\n自有南湖相暖热，可曾频过六桥边。",
        "dynasty": "宋",
        "collection_info": null
    },
    {
        "uuid": "4102cf720992fe0046208352234a273d",
        "title": "鸥渚亭次韵茂洪西湖三诗  其二",
        "author": "张镃",
        "content": "老子看山今益工，只怜云气不怜峰。\n抬头半饷无人说，自向波心泛短篷。",
        "dynasty": "宋",
        "collection_info": null
    },
    {
        "uuid": "a9de0587894b8217ede49b2cfe58abc2",
        "title": "鸥渚亭次韵茂洪西湖三诗  其三",
        "author": "张镃",
        "content": "尘土奔忙举世人，无过白白鬓毛新。\n一般要撰眼前乐，泉石由来乐较真。",
        "dynasty": "宋",
        "collection_info": null
    },
    {
        "uuid": "32f1f0798d8965e391ac48263b8a7a85",
        "title": "三月望日微雨泛舟西湖四首  其一",
        "author": "张镃",
        "content": "清明纔过雨连风，着色湖山便面中。\n草上踏青人自出，舣船无地不飞红。",
        "dynasty": "宋",
        "collection_info": null
    },
    {
        "uuid": "fcb50ede975842b511490b6a9fa1b53d",
        "title": "三月望日微雨泛舟西湖四首  其二",
        "author": "张镃",
        "content": "非是天悭一日晴，晦明多态属诗人。\n云翻画样烘蒙墨，波捲纹头起突银。",
        "dynasty": "宋",
        "collection_info": null
    },
    {
        "uuid": "e2cffd50ba36795fb6c763d4918ea00e",
        "title": "三月望日微雨泛舟西湖四首  其三",
        "author": "张镃",
        "content": "倭缬帘垂柳外楼，覩粧微露玉搔头。\n承平气象应如此，忆杀金明水殿游。",
        "dynasty": "宋",
        "collection_info": null
    },
    {
        "uuid": "8823b3ed60063d1455b1993153da0666",
        "title": "三月望日微雨泛舟西湖四首  其四",
        "author": "张镃",
        "content": "堤树枝条老更成，岂容他处夏阴清。\n东风不惜吹芳草，绿满鹅儿燕子情。",
        "dynasty": "宋",
        "collection_info": null
    },
    {
        "uuid": "1be75301a58db6d14ec5230539d44d17",
        "title": "湖南午坐雨作归山堂共成四绝句  其一",
        "author": "张镃",
        "content": "帘外青山隠树林，霎时来看便沉吟。\n骑声盖色都除尽，唯恨诗情染最深。",
        "dynasty": "宋",
        "collection_info": null
    },
    {
        "uuid": "5ff2ab7eaae919218477308a4681f4b1",
        "title": "湖南午坐雨作归山堂共成四绝句  其二",
        "author": "张镃",
        "content": "或拟香山或拟陶，有时无句只虫号。\n作诗䖃苴犹之可，字写不成方是高。",
        "dynasty": "宋",
        "collection_info": null
    },
    {
        "uuid": "5d61e55228c212dc81c5a3efb9f75da2",
        "title": "湖南午坐雨作归山堂共成四绝句  其三",
        "author": "张镃",
        "content": "西山俄起一声雷，不觉如拳雨点来。\n滴遍池中万荷叶，又催薝卜海榴开。",
        "dynasty": "宋",
        "collection_info": null
    },
    {
        "uuid": "97cbe3d9cbe3c2a837007b5b0bed9230",
        "title": "湖南午坐雨作归山堂共成四绝句  其四",
        "author": "张镃",
        "content": "平时吾亦爱吾庐，今雨巢禽亦引雏。\n好是阶前四高桧，枝枝叶叶缀明珠。",
        "dynasty": "宋",
        "collection_info": null
    },
    {
        "uuid": "a643443ac2c9b8dc3070c311dfd053fc",
        "title": "送樱桃与范尚书二首  其一",
        "author": "张镃",
        "content": "谁将绛蜡千枝泪，镕作骊龙百斛珠。\n酪碗冰盘非我称，敢烦西子荐陶朱。",
        "dynasty": "宋",
        "collection_info": null
    },
    {
        "uuid": "d245a8c7daa00f9d9810358f8ae011d5",
        "title": "送樱桃与范尚书二首  其二",
        "author": "张镃",
        "content": "满架酴醿雪未干，滴阶红颗照春残。\n知公有意参金鼎，驰送朝霞九转丹。",
        "dynasty": "宋",
        "collection_info": null
    },
    {
        "uuid": "2a8d0361db0063c587dae63f76ff1952",
        "title": "籐枕诗",
        "author": "张镃",
        "content": "为爱江湖细雨声，短篷欹听买随行。\n那堪老去便轻软，肯羡珊瑚与夜明。",
        "dynasty": "宋",
        "collection_info": null
    },
    {
        "uuid": "107669cfe6b179361361417efe387dd1",
        "title": "咏清苦",
        "author": "张镃",
        "content": "清苦任渠诗作祟，黑甜安尔睡为魔。\n七言赋就赏音少，一枕觉来佳兴多。",
        "dynasty": "宋",
        "collection_info": null
    },
    {
        "uuid": "4a2dbed450918fc5de1ff7d2db2d0cbb",
        "title": "写扇",
        "author": "张镃",
        "content": "世间功业任差殊，心地明时自有余。\n若道必从勤学得，当年稷卨读何书。",
        "dynasty": "宋",
        "collection_info": null
    },
    {
        "uuid": "931f15647c688c9fde17417e2dab08bb",
        "title": "南湖书事五首  其一",
        "author": "张镃",
        "content": "初来作舍少人行，桥外如今满市声。\n绕岸种成桃间柳，一家和气万家生。",
        "dynasty": "宋",
        "collection_info": null
    },
    {
        "uuid": "a7747bb80592637a7b2d83f746e8e757",
        "title": "南湖书事五首  其二",
        "author": "张镃",
        "content": "过午人家起竈烟，被风轻引向晴川。\n须臾却与云阴杂，不碍玻璃镜自圆。",
        "dynasty": "宋",
        "collection_info": null
    },
    {
        "uuid": "973600e673092d614505acc859bada8c",
        "title": "南湖书事五首  其三",
        "author": "张镃",
        "content": "科树梯斜倚暮晖，犬声如蛤透疎篱。\n谢天排出江村景，副我凭栏一望时。",
        "dynasty": "宋",
        "collection_info": null
    },
    {
        "uuid": "f8056e623115f38b397908bcddf01d4b",
        "title": "南湖书事五首  其四",
        "author": "张镃",
        "content": "水鸟鸿俦已可听，湱然分练蹙波声。\n成羣争似沙鸥少，别有高閒物外情。",
        "dynasty": "宋",
        "collection_info": null
    },
    {
        "uuid": "b2dac00ef7ad8afc898f2bab287dcd74",
        "title": "南湖书事五首  其五",
        "author": "张镃",
        "content": "恍看滟滟紫金幢，日脚横澜万褶光。\n吹到槛边争荡激，直疑身似水仙王。",
        "dynasty": "宋",
        "collection_info": null
    },
    {
        "uuid": "9cd98ff880b40fd6d208017f92b5052f",
        "title": "夏日南湖泛舟因过琼华园六首  其一",
        "author": "张镃",
        "content": "淡日轻阴晒麦天，水边閒唤木兰船。\n不游东港西陂熟，争得人知是散仙。",
        "dynasty": "宋",
        "collection_info": null
    },
    {
        "uuid": "c9444a9ff6957cbff15830ffd0ac16cd",
        "title": "夏日南湖泛舟因过琼华园六首  其二",
        "author": "张镃",
        "content": "草生荒径没靴深，寂寂危亭藓晕侵。\n翠辇不来知几夏，野禽啼暝古松林。",
        "dynasty": "宋",
        "collection_info": null
    },
    {
        "uuid": "85cd2af8bc40fc1ef01b53dbf9ad7099",
        "title": "夏日南湖泛舟因过琼华园六首  其三",
        "author": "张镃",
        "content": "两岸人家水映门，谁知城裏有深村。\n照畦罂粟红灯密，绕舍戎葵紫缬繁。",
        "dynasty": "宋",
        "collection_info": null
    },
    {
        "uuid": "f05376b8dfa3e8d8013ca94a37547b25",
        "title": "夏日南湖泛舟因过琼华园六首  其四",
        "author": "张镃",
        "content": "头上云忙雨欲来，箬篷还转碧芦隈。\n中流数点沾衣湿，便放西山夕照开。",
        "dynasty": "宋",
        "collection_info": null
    },
    {
        "uuid": "1a45935230c01f50734c169200b70c35",
        "title": "夏日南湖泛舟因过琼华园六首  其五",
        "author": "张镃",
        "content": "诗思浑如昌歜苦，宦名那似朮羹香。\n朝来但听霏微雨，自种丛榴怪石傍。",
        "dynasty": "宋",
        "collection_info": null
    },
    {
        "uuid": "9e6c2b3508b6797c64421cbf01ccf139",
        "title": "夏日南湖泛舟因过琼华园六首  其六",
        "author": "张镃",
        "content": "滑泥宁復问怀沙，且醉杯中琥珀霞。\n触事背时还独笑，安排明日取虾蟆。",
        "dynasty": "宋",
        "collection_info": null
    },
    {
        "uuid": "3ff3dcfa49a991db9c30ba4df33170ae",
        "title": "即事  其一",
        "author": "张镃",
        "content": "池通幽涧碧如油，试水新鹅小拍浮。\n行过板桥花片落，被风邀上采菱舟。",
        "dynasty": "宋",
        "collection_info": null
    },
    {
        "uuid": "0b59a67cb93271c46cbb94b332c0e8b3",
        "title": "即事  其二",
        "author": "张镃",
        "content": "旋买花栽得野香，浴兰天气日偏长。\n槐龙或跃无人见，浄扫风尘置竹床。",
        "dynasty": "宋",
        "collection_info": null
    },
    {
        "uuid": "0e55a4f6891698e6e5946bbafddb7848",
        "title": "即事  其三",
        "author": "张镃",
        "content": "竹院桥廊未放晴，一凉生处绿交横。\n隔林休厌荷池小，风叶时传泼雨声。",
        "dynasty": "宋",
        "collection_info": null
    },
    {
        "uuid": "d311d55651fae14974584cb60c5f903d",
        "title": "书叶轩  其一",
        "author": "张镃",
        "content": "当处心安即洞天，黄连一炷胜龙涎。\n閒房幸自无人到，谁放白云来枕前。",
        "dynasty": "宋",
        "collection_info": null
    },
    {
        "uuid": "383fe2d4460060851ba061465ffe57c0",
        "title": "书叶轩  其二",
        "author": "张镃",
        "content": "正是桐阴雨乍晴，隔笼黄鸟女儿声。\n笔床经笥閒家具，物物皆从我太平。",
        "dynasty": "宋",
        "collection_info": null
    },
    {
        "uuid": "41697db8e14f90f598a047829ade449e",
        "title": "围绣亭",
        "author": "张镃",
        "content": "盘屈迴廊面面同，顶门开窍更神通。\n非关意匠玲珑巧，示现圆融转物功。",
        "dynasty": "宋",
        "collection_info": null
    },
    {
        "uuid": "ec17aed073678dd97f194ca54c6cd928",
        "title": "晨步西涧",
        "author": "张镃",
        "content": "日炙芹泥积渐融，一湾新涨小桥通。\n不因野鸭飞来喜，忘却生涯书卷中。",
        "dynasty": "宋",
        "collection_info": null
    },
    {
        "uuid": "75d662d2b2db80ad0764a29459037ad7",
        "title": "听鶑亭",
        "author": "张镃",
        "content": "墙头正对南湖柳，湖柳迎风翠扫空。\n最喜音声为佛事，乱蝉赓唱夕阳中。",
        "dynasty": "宋",
        "collection_info": null
    },
    {
        "uuid": "b8eb459f4dcc13dd3cb6f0d14a0e86f8",
        "title": "晚步松下",
        "author": "张镃",
        "content": "人皆束缚卯申时，我独园居不必归。\n最是苍寒堂下好，乱松梢上看云飞。",
        "dynasty": "宋",
        "collection_info": null
    },
    {
        "uuid": "f120d09003468cf018889dad297401bb",
        "title": "灵芝寺避暑因携茶具泛湖共成十绝  其一",
        "author": "张镃",
        "content": "城裏今年热异常，出城萧寺未全凉。\n髮毛吹尽人间暑，除是芙蕖十里香。",
        "dynasty": "宋",
        "collection_info": null
    },
    {
        "uuid": "4b26108471111f52c69edcfbb2b077f7",
        "title": "灵芝寺避暑因携茶具泛湖共成十绝  其二",
        "author": "张镃",
        "content": "佳处湖山昔纵游，繁华常恨过清幽。\n今朝莫入名园去，只向风苹荡小舟。",
        "dynasty": "宋",
        "collection_info": null
    },
    {
        "uuid": "c990d17f9332ff02fd9f7030a0bd6d2d",
        "title": "灵芝寺避暑因携茶具泛湖共成十绝  其三",
        "author": "张镃",
        "content": "松竹孤山处士居，高风落落有谁如。\n南湖放鹤能迎客，景行先贤或未疎。",
        "dynasty": "宋",
        "collection_info": null
    },
    {
        "uuid": "4d5f74d9ae5bdca3aaa61b9abe2b8dde",
        "title": "灵芝寺避暑因携茶具泛湖共成十绝  其四",
        "author": "张镃",
        "content": "西陵桥下最阴多，花外山明涌黛螺。\n开遍酒楼人未上，几声烟断采菱歌。",
        "dynasty": "宋",
        "collection_info": null
    },
    {
        "uuid": "c111c7b3353307a86ff00056bf12f680",
        "title": "灵芝寺避暑因携茶具泛湖共成十绝  其五",
        "author": "张镃",
        "content": "临津台殿似蓬莱，柳色荒凉锁翠苔。\n萍港不知人事改，通船如望帝尧来。",
        "dynasty": "宋",
        "collection_info": null
    },
    {
        "uuid": "5d97284519d3853e76a2867cde6770a5",
        "title": "灵芝寺避暑因携茶具泛湖共成十绝  其六",
        "author": "张镃",
        "content": "白髮催愁酒量悭，软尘盈袂饮尤难。\n小童正对茶铛立，堪伴先生入画看。",
        "dynasty": "宋",
        "collection_info": null
    },
    {
        "uuid": "6365c86fc7b69e82d1ef75ba596ae31b",
        "title": "灵芝寺避暑因携茶具泛湖共成十绝  其七",
        "author": "张镃",
        "content": "一色琉璃碧簟横，更无觞豆引飞蝇。\n从渠日气如汤烈，不碍盆中数尺冰。",
        "dynasty": "宋",
        "collection_info": null
    },
    {
        "uuid": "f5ba248790ccf016d66d9ef62c74c9b4",
        "title": "灵芝寺避暑因携茶具泛湖共成十绝  其八",
        "author": "张镃",
        "content": "撑傍羹鱼宋媪家，绿荷裹饭荐匏瓜。\n玄真受用非随俗，尚欠风前雨笠斜。",
        "dynasty": "宋",
        "collection_info": null
    },
    {
        "uuid": "c8eb57dd3e4ea7e329cd92833a3d50b5",
        "title": "灵芝寺避暑因携茶具泛湖共成十绝  其九",
        "author": "张镃",
        "content": "高峰南北两浮图，桂隠相看四载余。\n休怪出关犹从我，有诗处处是侬居。",
        "dynasty": "宋",
        "collection_info": null
    },
    {
        "uuid": "39289acf80a3737a5d775e10f1ee2ab4",
        "title": "灵芝寺避暑因携茶具泛湖共成十绝  其一○",
        "author": "张镃",
        "content": "别浦归时捲钓缗，蕉裳兰佩凈无尘。\n水葓秋晚重来赏，只约舂锄不要人。",
        "dynasty": "宋",
        "collection_info": null
    },
    {
        "uuid": "0917d2168d307289965c699e92ec17d3",
        "title": "园中杂书四首  其一",
        "author": "张镃",
        "content": "因病经旬不赋诗，无诗病思转难支。\n今朝诗句未成了，已觉全无病可医。",
        "dynasty": "宋",
        "collection_info": null
    },
    {
        "uuid": "54f8773771e405e52f6363ed0ef861fa",
        "title": "园中杂书四首  其二",
        "author": "张镃",
        "content": "大田非但仰梅霖，百亩园中受赐深。\n着子榴梢珠迸火，放花栀树玉抽金。",
        "dynasty": "宋",
        "collection_info": null
    },
    {
        "uuid": "4970d80940a3ce26a43300aa04b12fc9",
        "title": "园中杂书四首  其三",
        "author": "张镃",
        "content": "木芙蓉遶岸傍栽，水芙蓉满池内开。\n池畔忽生寻丈叶，引花穿岸入丛来。",
        "dynasty": "宋",
        "collection_info": null
    },
    {
        "uuid": "67f4cd97212dd3f521eb4e1d86c27259",
        "title": "园中杂书四首  其四",
        "author": "张镃",
        "content": "黄昏桥上据胡床，青霭蒙笼总是香。\n未说居閒南面乐，且乘北面十分凉。",
        "dynasty": "宋",
        "collection_info": null
    },
    {
        "uuid": "eaaa16808bc02d410574b30c41d32d4a",
        "title": "园中杂书四首  其一",
        "author": "张镃",
        "content": "春云天上白成行，春草人间绿自香。\n罨岸桃花三百树，碧溪休问短和长。",
        "dynasty": "宋",
        "collection_info": null
    },
    {
        "uuid": "7e66794e4c7f93375d4044e498bcdf11",
        "title": "园中杂书四首  其二",
        "author": "张镃",
        "content": "为要看花旋筑台，海棠犹未一分开。\n从今莫道晴时节，不是晴时也合来。",
        "dynasty": "宋",
        "collection_info": null
    },
    {
        "uuid": "b8d3ebf45cfb1da59f0577f0a1f5e59f",
        "title": "园中杂书四首  其三",
        "author": "张镃",
        "content": "芍药抽红叶未齐，畦丁笼鹤避花时。\n始知有喙长三尺，输与藏头曳尾龟。",
        "dynasty": "宋",
        "collection_info": null
    },
    {
        "uuid": "0bb57b6d420e55467d935c3cb26864da",
        "title": "园中杂书四首  其四",
        "author": "张镃",
        "content": "初生科斗聚如拳，鼓吹骎骎聒夜眠。\n料得鱼蛮生妄想，曲车那解口流涎。",
        "dynasty": "宋",
        "collection_info": null
    },
    {
        "uuid": "0818a5f754f1cd3a936d5ecf9231134e",
        "title": "园中口占二首  其一",
        "author": "张镃",
        "content": "荇带荷钱渐满池，吹香隔岸尽荼䕷。\n潜鱼忽掷金梭起，补足今朝未了诗。",
        "dynasty": "宋",
        "collection_info": null
    },
    {
        "uuid": "613e703f0c727ce474c8e1696da98ff8",
        "title": "园中口占二首  其二",
        "author": "张镃",
        "content": "石楠花似碎琼花，只就香中便点茶。\n欲识此堂奇绝处，山林朝暮不离家。",
        "dynasty": "宋",
        "collection_info": null
    },
    {
        "uuid": "793dbdb62507f9206414a23f04822d13",
        "title": "池上  其一",
        "author": "张镃",
        "content": "绿卷晴荷插满池，珍禽来惯帖船飞。\n看云只似寻常立，何独今朝忘却归。",
        "dynasty": "宋",
        "collection_info": null
    },
    {
        "uuid": "a7f4f1d3c37c4ce0abdf34c3db4580d0",
        "title": "池上  其二",
        "author": "张镃",
        "content": "波纹迴处恰双鱼，小草花红点绿蒲。\n不是幽人相管领，枉教造化着工夫。",
        "dynasty": "宋",
        "collection_info": null
    },
    {
        "uuid": "4c03e48fe991f32ef22d9c0fcf4b0d83",
        "title": "池上  其三",
        "author": "张镃",
        "content": "海榴如火发高藂，空斗炎炎烈日红。\n争似栀花浑是雪，浄香熏透一池风。",
        "dynasty": "宋",
        "collection_info": null
    },
    {
        "uuid": "5a95c01f5077ba59978802d452473099",
        "title": "池上  其四",
        "author": "张镃",
        "content": "暝天云重碧成阴，留得山头一桁晴。\n荷柄枯斜开镜面，照人欹坐听鱼鸣。",
        "dynasty": "宋",
        "collection_info": null
    },
    {
        "uuid": "3b4e73da2139e733e3d0f84511d60ea8",
        "title": "池边二绝  其一",
        "author": "张镃",
        "content": "屡欲池边看晓烟，晓烟多是独贪眠。\n红蕖似怪人来晚，不肯回头却粲然。",
        "dynasty": "宋",
        "collection_info": null
    },
    {
        "uuid": "6e11a65f7a2be3d69f2885577ee05a71",
        "title": "池边二绝  其二",
        "author": "张镃",
        "content": "浅侧荷盘绿尚新，一蛙危坐压荷唇。\n定知不发穷愁嘆，背缕丹金踏水银。",
        "dynasty": "宋",
        "collection_info": null
    },
    {
        "uuid": "14003a1df168dfb237d2f77371a8f1cc",
        "title": "池上次潘茂洪韵",
        "author": "张镃",
        "content": "水禽花底静藏头，识我青苹欲暮愁。\n三十六陂焉用许，一航衝岸柳丝桑。",
        "dynasty": "宋",
        "collection_info": null
    },
    {
        "uuid": "d2798bb0b3986b37c80f9b905ff5d7db",
        "title": "题苍云亭",
        "author": "张镃",
        "content": "老桧分行直瓦亭，激泉岩罅骨毛醒。\n从来庐阜太行眼，对此须教一样青。",
        "dynasty": "宋",
        "collection_info": null
    },
    {
        "uuid": "2956d05cc21a15297aa4e40d0905f6bf",
        "title": "初闻南湖蛙声成三诗  其一",
        "author": "张镃",
        "content": "杏花杨柳傍清明，淡沲风光画不成。\n春到此时须急赏，绕堤今夜有蛙声。",
        "dynasty": "宋",
        "collection_info": null
    },
    {
        "uuid": "ef46677a0106fb3de3d75a98518dcabb",
        "title": "初闻南湖蛙声成三诗  其二",
        "author": "张镃",
        "content": "竞喜蒿蓬月到时，莫嫌喧噪没新奇。\n凭谁试问波神看，定诵南湖近日诗。",
        "dynasty": "宋",
        "collection_info": null
    },
    {
        "uuid": "b1f0bb9012741a323be133e796efb9ad",
        "title": "初闻南湖蛙声成三诗  其三",
        "author": "张镃",
        "content": "皇恩汪濊及虫鱼，尔得安心大泽居。\n科斗未生休纵乐，吴侬倾听且防渠。",
        "dynasty": "宋",
        "collection_info": null
    },
    {
        "uuid": "04964ea5f1d1a3ecf20ce84be8c16bc4",
        "title": "绿筠轩旧在于潜寂照寺今移立县治之东竹间凿小池植莲为赋两绝  其一",
        "author": "张镃",
        "content": "按图得此已欣然，胜趣何尝有变迁。\n一把香茅千箇玉，不妨邂逅揖苏仙。",
        "dynasty": "宋",
        "collection_info": null
    },
    {
        "uuid": "f0dc01097e27f62d03c17bdfebfb6086",
        "title": "绿筠轩旧在于潜寂照寺今移立县治之东竹间凿小池植莲为赋两绝  其二",
        "author": "张镃",
        "content": "气韵非关竹有鱼，莫嫌清荫杂芙蕖。\n官居不俗从何得，窗下风翻末尽书。",
        "dynasty": "宋",
        "collection_info": null
    },
    {
        "uuid": "2311fa6c5da4576c7e80e3a5e92c08f7",
        "title": "分题得古木",
        "author": "张镃",
        "content": "穴处曾经起怒雷，断藤枯藓半离披。\n根茎託土何妨远，会见春风长活枝。",
        "dynasty": "宋",
        "collection_info": null
    },
    {
        "uuid": "8e9f65b3fd56637fe3db5e410014adc7",
        "title": "云露堂",
        "author": "张镃",
        "content": "种玉栽琼树树匀，主人心地况长春。\n便教不假云间路，亦有芳菲日日新。",
        "dynasty": "宋",
        "collection_info": null
    },
    {
        "uuid": "e83f8094018682b2f9851a4b50a08102",
        "title": "南湖上观萍",
        "author": "张镃",
        "content": "风掠浮萍水面来，翠绡成段接还开。\n无情却似多情物，不到诗中不肯回。",
        "dynasty": "宋",
        "collection_info": null
    },
    {
        "uuid": "16dd0e623a614ff03a8b7e5eb326713a",
        "title": "题荷花画屏",
        "author": "张镃",
        "content": "芙蓉世界水为宫，宴处铿轰沸鼓钟。\n后乘舞妃香十里，月寒谁见晓骑龙。",
        "dynasty": "宋",
        "collection_info": null
    },
    {
        "uuid": "c70c187521f86467342904ef3ee991a5",
        "title": "连朝",
        "author": "张镃",
        "content": "连朝溪雨溢荷塘，流水倾银万叶香。\n不是风吹乱花侧，那知处处着鸳鸯。",
        "dynasty": "宋",
        "collection_info": null
    },
    {
        "uuid": "f9a62d52831f9ec6a9040adc3d290d4e",
        "title": "次韵酬王梦得西湖上见寄",
        "author": "张镃",
        "content": "一萼香红未破尘，绿波惊眼自摇春。\n晴新策蹇湖边去，供作他年画裏人。",
        "dynasty": "宋",
        "collection_info": null
    },
    {
        "uuid": "a5ff23beeeb03c34faaa0e3300f890ea",
        "title": "甲辰仲冬八日元衡携两诗过访及归次韵酬送后篇兼寄张武子  其一",
        "author": "张镃",
        "content": "每将幽事当功名，唯欠能诗竹裏僧。\n径写此篇为疏引，庵成来往岂无凭。",
        "dynasty": "宋",
        "collection_info": null
    },
    {
        "uuid": "d093fb797ce6027d538d17c04a7475e3",
        "title": "甲辰仲冬八日元衡携两诗过访及归次韵酬送后篇兼寄张武子  其二",
        "author": "张镃",
        "content": "合处畴能证不疑，吾宗神秀岁寒姿。\n无书寄便今犹懒，说似应须倩老师。",
        "dynasty": "宋",
        "collection_info": null
    },
    {
        "uuid": "68e25ee9154adf653e29364568c3d3e4",
        "title": "张似之送栗子木瓜",
        "author": "张镃",
        "content": "带日零风色未干，肯随槃俎斗斓斑。\n客炉爆处从毡破，女手批时忌蜜悭。",
        "dynasty": "宋",
        "collection_info": null
    },
    {
        "uuid": "07c1dcfd53f829193a44f79b560a8ed4",
        "title": "题崔悫画白鹭伺龟",
        "author": "张镃",
        "content": "能言元绪已失计，潜来公子尤多机。\n藏头殻裏勿自暴，曳尾泥中胡不归。",
        "dynasty": "宋",
        "collection_info": null
    },
    {
        "uuid": "ce431895fbb14e5de7de488230f0c2b1",
        "title": "持上人别久矣一日来访举似近作且言迁寓新房因次韵赠之",
        "author": "张镃",
        "content": "幽云心性阿师同，懒復随春泥白红。\n指日茶香申旧好，蔓阴窗户葡萄风。",
        "dynasty": "宋",
        "collection_info": null
    },
    {
        "uuid": "0afb57e6e9ecca9265b96324d1e09055",
        "title": "晓边",
        "author": "张镃",
        "content": "晓边花面雨蒙松，鶑避金丸翠竹丛。\n春半风光自招。",
        "dynasty": "宋",
        "collection_info": null
    },
    {
        "uuid": "9729c5f8a2ea3ced48ffbed5323738b6",
        "title": "水蕉",
        "author": "张镃",
        "content": "笼丛旧爱溪边树，路转清风尽日阴。\n窗下不生分别相，石盆秋水养蕉林。",
        "dynasty": "宋",
        "collection_info": null
    },
    {
        "uuid": "eb60f7b97b36a97957f0bdc7ed8dfd8c",
        "title": "次韵酬张郎中赋水蕉四首  其一",
        "author": "张镃",
        "content": "春去论年卒未回，溪头传信却先来。\n绿笺展尽全无字，此语何堪谕俗埃。",
        "dynasty": "宋",
        "collection_info": null
    },
    {
        "uuid": "5b707291ed693f589d3e06bb73ac07c3",
        "title": "次韵酬张郎中赋水蕉四首  其二",
        "author": "张镃",
        "content": "火云空际正巑岏，漫瞰平湖百亩宽。\n叶叶是风根是雪，一窗因尔忽生寒。",
        "dynasty": "宋",
        "collection_info": null
    },
    {
        "uuid": "9b67626ce3c910e2afb1f6285d785cbc",
        "title": "次韵酬张郎中赋水蕉四首  其三",
        "author": "张镃",
        "content": "诗卷寻常要往回，今朝却怕此诗来。\n只缘快读清凉语，返觉林居有世埃。",
        "dynasty": "宋",
        "collection_info": null
    },
    {
        "uuid": "30c5baf61791e9ce7c0237c1b9736362",
        "title": "次韵酬张郎中赋水蕉四首  其四",
        "author": "张镃",
        "content": "往年植处倚苍岏，曾蔽秋苔两席宽。\n别后不因贪水宿，儿孙那得许萧寒。",
        "dynasty": "宋",
        "collection_info": null
    },
    {
        "uuid": "6c8b018e766aac259f9ef1ec550284b9",
        "title": "骑鲸桥",
        "author": "张镃",
        "content": "池港开门就作桥，朱栏相望压鲸腰。\n风摇慢摺游溶绿，波底何妨着霁霄。",
        "dynasty": "宋",
        "collection_info": null
    },
    {
        "uuid": "5868fc11456c53ffcd28332b9b2215f3",
        "title": "鸥渚偶成二首  其一",
        "author": "张镃",
        "content": "昼阴无意到湖亭，引客悠然试一行。\n便有同盟数公在，冒烟挥袂喜相迎。",
        "dynasty": "宋",
        "collection_info": null
    },
    {
        "uuid": "3b3ca93b47f6c596e2e7658134a5f7cc",
        "title": "鸥渚偶成二首  其二",
        "author": "张镃",
        "content": "去去西南绿篠湾，折旋遵渚又飞还。\n轻拳击水纤鳞起，滴沥波明一带间。",
        "dynasty": "宋",
        "collection_info": null
    },
    {
        "uuid": "9800345d7084c66de763acea01379c9a",
        "title": "从张子立觅馿二绝  其一",
        "author": "张镃",
        "content": "寒馿休爱鸽毛青，指日骅骝辇路行。\n听水听松方属我，灞桥风雪可寒盟。",
        "dynasty": "宋",
        "collection_info": null
    },
    {
        "uuid": "80c066f1547c524f4cc82689ad0256ab",
        "title": "从张子立觅馿二绝  其二",
        "author": "张镃",
        "content": "几回曾许借侬骑，兴到牵来已早迟。\n乞与南湖了幽事，白裘乌帽要相宜。",
        "dynasty": "宋",
        "collection_info": null
    },
    {
        "uuid": "eea945895ad64d48da01a1a6a0161153",
        "title": "燕坐  其一",
        "author": "张镃",
        "content": "瓮面水明红菡萏，草头风战黑蜻蜓。\n平生最爱游侠传，燕坐且读离骚经。",
        "dynasty": "宋",
        "collection_info": null
    },
    {
        "uuid": "b973e7124f295200c0e916af09e4538b",
        "title": "燕坐  其二",
        "author": "张镃",
        "content": "为君刻意五七字，甫壮知心一两人。\n百计纵疎终办此，直疑贾孟是前身。",
        "dynasty": "宋",
        "collection_info": null
    },
    {
        "uuid": "ae4b1d86057e6807c21cc7587fba1683",
        "title": "夜赋",
        "author": "张镃",
        "content": "月黑林间亦自奇，莲花两朵白如衣。\n初疑野鹭池中立，试拍栏干吓不飞。",
        "dynasty": "宋",
        "collection_info": null
    },
    {
        "uuid": "9070fa50eefc0f333f432651ae7566d9",
        "title": "题画扇",
        "author": "张镃",
        "content": "谁将琢月挥云笔，偃仰江山尺素中。\n眼界未舒君莫厌，出门三丈软尘红。",
        "dynasty": "宋",
        "collection_info": null
    },
    {
        "uuid": "a6c30da41f6732c7a2a92acc8ddfc7c9",
        "title": "春日泛舟南湖因遍游近港坐间书客所携四扇  其一",
        "author": "张镃",
        "content": "远近高低锦树明，直疑春教蝶多情。\n人间万事思量尽，只好园居过此生。",
        "dynasty": "宋",
        "collection_info": null
    },
    {
        "uuid": "383e63e2e2623f7aa4756d9d03c5842e",
        "title": "春日泛舟南湖因遍游近港坐间书客所携四扇  其二",
        "author": "张镃",
        "content": "丝簧同上木兰船，细草熏熏柳色天。\n要是有诗方称此，不然枉作地行仙。",
        "dynasty": "宋",
        "collection_info": null
    },
    {
        "uuid": "1b865e6b8b99411ad99d3f8e8e8ff5e6",
        "title": "春日泛舟南湖因遍游近港坐间书客所携四扇  其三",
        "author": "张镃",
        "content": "先须放棹绕湖游，倒看行云水底浮。\n客去莫归朝市说，引渠无意作公侯。",
        "dynasty": "宋",
        "collection_info": null
    },
    {
        "uuid": "859c776eca54f7f25f51ccab9417169e",
        "title": "春日泛舟南湖因遍游近港坐间书客所携四扇  其四",
        "author": "张镃",
        "content": "赏玩归来日未斜，门前春水绿杨遮。\n园亭西畔晴尤好，一色墙头见杏花。",
        "dynasty": "宋",
        "collection_info": null
    },
    {
        "uuid": "395fce3545cbb81e6acfc35fcf0e207c",
        "title": "题扇",
        "author": "张镃",
        "content": "梧竹风来玉枕凉，月高偏爱占华堂。\n休言境界亲曾有，画出如闻夜气香。",
        "dynasty": "宋",
        "collection_info": null
    },
    {
        "uuid": "ed610123a14eb050f387010fb412836a",
        "title": "次韵徐衡仲饷淮白鱼",
        "author": "张镃",
        "content": "漫浪功名付直鈎，谁能鏖战学焚舟。\n随人不但羹鱼美，解道江{揺扌=虫}似鹿头。",
        "dynasty": "宋",
        "collection_info": null
    },
    {
        "uuid": "e8b0380e71ecfa204ec4118a65012644",
        "title": "戏仿韩致光体",
        "author": "张镃",
        "content": "意懒风前侧帽檐，落梅红在麦修纤。\n归家说尽单行处，可奈温香翡翠奁。",
        "dynasty": "宋",
        "collection_info": null
    },
    {
        "uuid": "7864b738060b1c882cafaa558083e735",
        "title": "桥亭观月",
        "author": "张镃",
        "content": "全似苍崖涌月轮，暗林横贯一溪明。\n家中幻出山中景，圮上追凉恰二更。",
        "dynasty": "宋",
        "collection_info": null
    },
    {
        "uuid": "04d007dd5e301080fb9b30ad4f5d2d17",
        "title": "方壶",
        "author": "张镃",
        "content": "春在壶中晚更长，众仙相命醉霓觞。\n戏将龙脑真珠网，搭上周迴碧玉廊。",
        "dynasty": "宋",
        "collection_info": null
    },
    {
        "uuid": "1b95af6e58f881ddbc08c606dddeaf62",
        "title": "白头翁鸟",
        "author": "张镃",
        "content": "桧丛丛啭惬新晴，巧好春林百鸟声。\n羽辈误教推皓首，细听多是少年情。",
        "dynasty": "宋",
        "collection_info": null
    },
    {
        "uuid": "737094b2a82000d787b4e3a431a46e6f",
        "title": "暂往嘉兴离桂隠过渡",
        "author": "张镃",
        "content": "侧望山来起復平，横衝波去碧还明。\n谁言身在笋舆上，自是乘风空裏行。",
        "dynasty": "宋",
        "collection_info": null
    },
    {
        "uuid": "27c00195d4a13ffce594681aaf8874c6",
        "title": "暂归桂隠杂书四首  其一",
        "author": "张镃",
        "content": "风院帘垂飐翠旌，茂阴疎转表新晴。\n清和自是常年景，有底今番触拨人。",
        "dynasty": "宋",
        "collection_info": null
    },
    {
        "uuid": "16a7072e79ede89ee0b07bf3de10778e",
        "title": "暂归桂隠杂书四首  其二",
        "author": "张镃",
        "content": "作双鸂鶒住方池，乐此荷钱近钓矶。\n应笑主翁尘袂黑，故从清泚浣红衣。",
        "dynasty": "宋",
        "collection_info": null
    },
    {
        "uuid": "1fca690b879b010ae866630da91c6958",
        "title": "暂归桂隠杂书四首  其三",
        "author": "张镃",
        "content": "诗料无穷满目前，只须拈出见成篇。\n骑兵莫道随官俗，也解争奴曲涧船。",
        "dynasty": "宋",
        "collection_info": null
    },
    {
        "uuid": "3dca83a1752ba1984bd92f966aaf6230",
        "title": "暂归桂隠杂书四首  其四",
        "author": "张镃",
        "content": "茅屋烟升正早炊，覆墙高柳涨新枝。\n飞绵莫便沾泥去，旧爱疎篱雪下时。",
        "dynasty": "宋",
        "collection_info": null
    },
    {
        "uuid": "0575205f57dbb88d2a227178db3c4cec",
        "title": "嘲蝶",
        "author": "张镃",
        "content": "柳外飞飞蛱蝶儿，惠风心性彩云姿。\n终朝守定墙头舞，不得邻家一句诗。",
        "dynasty": "宋",
        "collection_info": null
    },
    {
        "uuid": "0bf38e7b6709e699fb690f8907a518cb",
        "title": "至华藏寺先呈琏长老",
        "author": "张镃",
        "content": "切莫撞钟领众迎，作家相见要情真。\n亦庵自是优婆塞，知事当人定不瞑。",
        "dynasty": "宋",
        "collection_info": null
    },
    {
        "uuid": "a28b46d8d7faff2231be36cdfa6d6121",
        "title": "荠花",
        "author": "张镃",
        "content": "荠花繁处蝶争飞，忽忆前年三月时。\n流水流杯人共醉，晚来疎雨又新诗。",
        "dynasty": "宋",
        "collection_info": null
    },
    {
        "uuid": "309f150f8aec9758b51c5169fa809160",
        "title": "题左顾亭",
        "author": "张镃",
        "content": "物我何曾有异同，莫言龟印偶相逢。\n水中放去炉中得，心法须知一镜空。",
        "dynasty": "宋",
        "collection_info": null
    },
    {
        "uuid": "e7e8ca019142397a5ad6b1f7bbd304c1",
        "title": "安溪道中",
        "author": "张镃",
        "content": "染晴波色重于蓝，烟坞人家屋两三。\n明月在山天在水，后回休睡泊溪南。",
        "dynasty": "宋",
        "collection_info": null
    },
    {
        "uuid": "adf70566add2ecc28deebaa3feb7d336",
        "title": "七夕口占",
        "author": "张镃",
        "content": "凉生金井未飘桐，月户星楼记古风。\n乞巧频年但成拙，懒将祈请效儿童。",
        "dynasty": "宋",
        "collection_info": null
    },
    {
        "uuid": "6e900bdddc5af295dad488cdfe953d47",
        "title": "七夕池上泛舟四首  其一",
        "author": "张镃",
        "content": "居士乘閒养就痴，争如灵鹊自知时。\n不从楼上求新巧，却向船中赋拙诗。",
        "dynasty": "宋",
        "collection_info": null
    },
    {
        "uuid": "45a8826e635216f234e0e9ce4c01cc63",
        "title": "七夕池上泛舟四首  其二",
        "author": "张镃",
        "content": "秋入冯夷碧殿凉，仙游十万不分行。\n锦蜺香满烟蒙伞，翠凤光浮露涤裳。",
        "dynasty": "宋",
        "collection_info": null
    },
    {
        "uuid": "6f1c290252a8b5de0f3ad3bb419c4638",
        "title": "七夕池上泛舟四首  其三",
        "author": "张镃",
        "content": "柳繫荃桡句未成，拨船微动碧香迎。\n琉璃自爱无瑕翳，不放池西一叶生。",
        "dynasty": "宋",
        "collection_info": null
    },
    {
        "uuid": "10945773f3ebaff77c9707399a894824",
        "title": "七夕池上泛舟四首  其四",
        "author": "张镃",
        "content": "夜雨连明旋出奇，涨平荷盖失参差。\n更教红莟肩齐水，要学湘妃晓浴时。",
        "dynasty": "宋",
        "collection_info": null
    },
    {
        "uuid": "296acdf9ffe183b19566d0b17e0ce6c9",
        "title": "龙瑞宫",
        "author": "张镃",
        "content": "阳明古罅閟灵宫，祷雨传闻见活龙。\n可是高人不留我，却从归路数杉松。",
        "dynasty": "宋",
        "collection_info": null
    },
    {
        "uuid": "41171c53807d5fc80b52317d3a76055f",
        "title": "秋清",
        "author": "张镃",
        "content": "更阑何事识秋清，历历江湖兴致新。\n犬吠数声风外艣，隔城同是未眠人。",
        "dynasty": "宋",
        "collection_info": null
    },
    {
        "uuid": "4465c6d9ba46db21d4ab2ebffdf98845",
        "title": "桥廊上作  其一",
        "author": "张镃",
        "content": "夜半沾衣露气浓，茂林迥岸月髼松。\n无人不道长安住，却似乱山烟翠中。",
        "dynasty": "宋",
        "collection_info": null
    },
    {
        "uuid": "b0ef3ae90e93b2268a11ee5b03d771ad",
        "title": "桥廊上作  其二",
        "author": "张镃",
        "content": "千载清风笠泽仙，提携曾置笔床边。\n吾行不汲长桥水，要煮青山陆羽泉。",
        "dynasty": "宋",
        "collection_info": null
    },
    {
        "uuid": "8d4883fbd04917d88c29c7568b67ba66",
        "title": "煎白云茶二首  其一",
        "author": "张镃",
        "content": "水西幽寺风光足，山上行云雪色明。\n不放精英入閒草，夜铛嘉话得松声。",
        "dynasty": "宋",
        "collection_info": null
    },
    {
        "uuid": "c505aa05051ff5814908b48a5bff387c",
        "title": "煎白云茶二首  其二",
        "author": "张镃",
        "content": "嫩芽初见绿蒙茸，已破人间睡思浓。\n玉食会当陪上苑，贵名高冠密云笼。",
        "dynasty": "宋",
        "collection_info": null
    },
    {
        "uuid": "29758599a758e49f3956b644c58bb5a1",
        "title": "得巨笋三尺围送王叔兴",
        "author": "张镃",
        "content": "猫头名字出长沙，别号犀株岂过夸。\n好对竹尊招二子，藕如船大枣如瓜。",
        "dynasty": "宋",
        "collection_info": null
    },
    {
        "uuid": "94af27eb253c060d381d4953fb19fa3c",
        "title": "得巨鱼送叔祖",
        "author": "张镃",
        "content": "桃花流水正关渠，雨后俄收紫鲙鱼。\n岂是斋厨真欠此，小诗聊当腹中书。",
        "dynasty": "宋",
        "collection_info": null
    },
    {
        "uuid": "d3c7959b792705077204bd65aa1c6318",
        "title": "舟行观新月",
        "author": "张镃",
        "content": "一痕如掐夕天涯，望转青林出没时。\n不是山高爱藏月，月光犹嫩怯人窥。",
        "dynasty": "宋",
        "collection_info": null
    },
    {
        "uuid": "be57125679aabfb6436d0bed6e4c8fdd",
        "title": "苏堤观木芙蓉因见浄慈明上人翌日惠诗酬赠二绝  其一",
        "author": "张镃",
        "content": "来访秋花本为诗，酒杯征逐负幽期。\n山中圣出明书记，还了清游一段奇。",
        "dynasty": "宋",
        "collection_info": null
    },
    {
        "uuid": "4711c52779eca9a5dd8170d38c31fdfb",
        "title": "苏堤观木芙蓉因见浄慈明上人翌日惠诗酬赠二绝  其二",
        "author": "张镃",
        "content": "口边白醭公家事，坐上清狂我辈真。\n会乞一閒归故隠，定因能赋结高人。",
        "dynasty": "宋",
        "collection_info": null
    },
    {
        "uuid": "3e6d7e7e9a9088faaac5ca6086536f3c",
        "title": "池上木芙蓉欲开述兴二首  其一",
        "author": "张镃",
        "content": "芙蓉环望压波明，燕尾舟从绿处撑。\n待得花成红沓堕，老夫天地锦纵横。",
        "dynasty": "宋",
        "collection_info": null
    },
    {
        "uuid": "84f9a3d3577887e553e2852ca543a625",
        "title": "池上木芙蓉欲开述兴二首  其二",
        "author": "张镃",
        "content": "岸巾三酌便酣眠，堕地鸾笺写未全。\n明月满城人定说，若无诗累是神仙。",
        "dynasty": "宋",
        "collection_info": null
    },
    {
        "uuid": "6ca1ceea9ee194cddc79e80f043a9785",
        "title": "题羔羊斋外木芙蓉",
        "author": "张镃",
        "content": "慵粧酣酒夕阳浓，洗尽霜根看绮丛。\n绿地团花红锦障，不知庭院有西风。",
        "dynasty": "宋",
        "collection_info": null
    },
    {
        "uuid": "e4e7267e92cb5eb916d7d751785106d2",
        "title": "山堂",
        "author": "张镃",
        "content": "芒鞋疎到笋篱东，惯得苍苔把径封。\n已愧君诗足真味，尚将鸡肋较驼峰。",
        "dynasty": "宋",
        "collection_info": null
    },
    {
        "uuid": "452871af8e82c225e020eccc6d29a80b",
        "title": "王倅德远有诗谢送菊因酬二绝  其一",
        "author": "张镃",
        "content": "晚香烟冷万金篱，林下何曾必课诗。\n如许簿书花一到，便成琼报碧云词。",
        "dynasty": "宋",
        "collection_info": null
    },
    {
        "uuid": "93aea549926987cf0d51ad575c07479f",
        "title": "王倅德远有诗谢送菊因酬二绝  其二",
        "author": "张镃",
        "content": "爱竹君家有子猷，黄花君復向人求。\n不妨官事兼幽事，应笑侬归两过秋。",
        "dynasty": "宋",
        "collection_info": null
    },
    {
        "uuid": "88f69f94bbec203bdb4a996459436f33",
        "title": "九日",
        "author": "张镃",
        "content": "重阳冷菊青黄蕊，半醉幽人黑白头。\n今岁有番堪恨处，病无诗句过中秋。",
        "dynasty": "宋",
        "collection_info": null
    },
    {
        "uuid": "a18727a1a4b6fdc50d5e5f864e162cf1",
        "title": "丽秋花",
        "author": "张镃",
        "content": "疎翠巧装丹凤尾，素绡轻纽玉虫鬚。\n春花莫把秋丛薄，若比娇妍总合输。",
        "dynasty": "宋",
        "collection_info": null
    },
    {
        "uuid": "d71c919ebc6cf561b3afa942e7622270",
        "title": "金凤花",
        "author": "张镃",
        "content": "彩凤连翩小作羣，萧条门巷独留春。\n莫因繁冶生轻鄙，岁岁花开见主人。",
        "dynasty": "宋",
        "collection_info": null
    },
    {
        "uuid": "748b70336210d6bca58a8bcd21d92c65",
        "title": "漫兴  其一",
        "author": "张镃",
        "content": "乐天閒适文章累，陶令归来儿子忧。\n两事吾今浑放下，看山临水更何愁。",
        "dynasty": "宋",
        "collection_info": null
    },
    {
        "uuid": "0322e6f11e795e5e7dc75c8dc4d74352",
        "title": "漫兴  其二",
        "author": "张镃",
        "content": "茆舍丝瓜弱蔓堆，漫陂鹎鸭去仍回。\n开帘正恨诗情少，风捲野香迎面来。",
        "dynasty": "宋",
        "collection_info": null
    },
    {
        "uuid": "174c72f325dbb950bdb5a1186c2aae6a",
        "title": "觅句",
        "author": "张镃",
        "content": "觅句先须莫苦心，从来瓦注胜如金。\n见成若不拈来使，箭已离弦作么寻。",
        "dynasty": "宋",
        "collection_info": null
    },
    {
        "uuid": "5624f4353a26aa56896d9c8c0bd585e7",
        "title": "忆南湖",
        "author": "张镃",
        "content": "暖云台观绕歌絃，花底吹香翠鬓船。\n闹处如今浑懒去，可能心绪数年前。",
        "dynasty": "宋",
        "collection_info": null
    },
    {
        "uuid": "dfa8e2eb8f8702b64edd767f4a606694",
        "title": "渔父词  其一",
        "author": "张镃",
        "content": "西塞山前得杖藜，波晴不见鹭羣飞。\n何曾千载同心处，只在斜风细雨时。",
        "dynasty": "宋",
        "collection_info": null
    },
    {
        "uuid": "3791a0abaa6a4cba2a5f524627eb153f",
        "title": "渔父词  其二",
        "author": "张镃",
        "content": "胜槩居常画裏求，鳜鱼清梦落沧洲。\n今朝亲见桃花树，重振家声是此秋。",
        "dynasty": "宋",
        "collection_info": null
    },
    {
        "uuid": "efc9ed75c4ed7d27081901e6d8350f41",
        "title": "新种",
        "author": "张镃",
        "content": "新种枇杷花便稠，被香勾引过溪头。\n黄蜂紫蝶都来了，先赏输渠第一筹。",
        "dynasty": "宋",
        "collection_info": null
    },
    {
        "uuid": "1ca326043cad7a67acb5d3b5c7f80ab5",
        "title": "山行",
        "author": "张镃",
        "content": "鸟飞不过人行处，山好直连天尽头。\n下马忽逢难画景，市声栏槛亦销忧。",
        "dynasty": "宋",
        "collection_info": null
    },
    {
        "uuid": "da94f579c49f47831329ac9ea7e7d9f8",
        "title": "谢人送白山茶花二首  其一",
        "author": "张镃",
        "content": "韵胜初闻不记年，偶逢俄在软红边。\n山矾不遇南昌老，争得嘉名亚水仙。",
        "dynasty": "宋",
        "collection_info": null
    },
    {
        "uuid": "6d3b52cad7bffb2adaeca85e50edc25c",
        "title": "谢人送白山茶花二首  其二",
        "author": "张镃",
        "content": "屋角春声喜报晴，青裳玉面晓粧明。\n为君自断天休问，依倚清香乐此生。",
        "dynasty": "宋",
        "collection_info": null
    },
    {
        "uuid": "f8b7be652b1cd9d2fa30307def9465b2",
        "title": "即目",
        "author": "张镃",
        "content": "偶然看树过平桥，老尽墙边杞朮苗。\n不分蛛丝与蜗殻，也随残照集芳条。",
        "dynasty": "宋",
        "collection_info": null
    },
    {
        "uuid": "5009ce46d0bb6299984f1f803d578ae5",
        "title": "红佛见笑花",
        "author": "张镃",
        "content": "芳菲成梦雨廉纤，慰眼娇红敢浪嫌。\n不但瞿昙当发笑，老夫初看亦掀髯。",
        "dynasty": "宋",
        "collection_info": null
    },
    {
        "uuid": "3eb4302625af0182ead35aae368ba385",
        "title": "芍药花二首  其一",
        "author": "张镃",
        "content": "自古风流芍药花，花娇袍紫叶翻鸦。\n诗成举向东风道，不愿旁人定等差。",
        "dynasty": "宋",
        "collection_info": null
    },
    {
        "uuid": "faf91ba2cfb780606dc99e4b62888304",
        "title": "芍药花二首  其二",
        "author": "张镃",
        "content": "吟笺欠向此花题，未信翻阶句绝奇。\n三嗅苍髯惹黄粉，又成空对剪来枝。",
        "dynasty": "宋",
        "collection_info": null
    },
    {
        "uuid": "deda8fc8f5359be6051aab3643ac8ab4",
        "title": "白杨梅",
        "author": "张镃",
        "content": "兴高团雪缀珍丛，弹火烧林一洗空。\n驿骑不供妃子笑，冰姿犹胜荔枝红。",
        "dynasty": "宋",
        "collection_info": null
    },
    {
        "uuid": "b7b19032f9d52494dc1f605a5d3be887",
        "title": "书北厅后檐壁",
        "author": "张镃",
        "content": "重阳过后雨垂垂，病怯新寒独立时。\n菊有万株归未得，一窗来此看花枝。",
        "dynasty": "宋",
        "collection_info": null
    },
    {
        "uuid": "2aedc6f2ee08fdfbac8f175288347cb9",
        "title": "分韵赋散水花得盐字  其一",
        "author": "张镃",
        "content": "春皇游骑玉垂鞭，珠捲扬州十里帘。\n一笑诗成休浪举，花如西子句无盐。",
        "dynasty": "宋",
        "collection_info": null
    },
    {
        "uuid": "6e441bbb48daf6fe85cfab79d9d7151c",
        "title": "分韵赋散水花得盐字  其二",
        "author": "张镃",
        "content": "盈枝点缀雪花鲜，环映清流分外妍。\n应是东君归骑速，不如坠下玉丝鞭。",
        "dynasty": "宋",
        "collection_info": null
    },
    {
        "uuid": "cd97de6218e8c12b7e14d2bfb6cdab30",
        "title": "分韵赋散水花得盐字  其三",
        "author": "张镃",
        "content": "苔径斜通砌竹鞭，素光交映入湘帘。\n若教谢女庭前种，不道空中雪似盐。",
        "dynasty": "宋",
        "collection_info": null
    },
    {
        "uuid": "edb6eaddf3edd9c205f083b9bc497c98",
        "title": "盆橘",
        "author": "张镃",
        "content": "懒向江头置木奴，瓦盆聊玩绿垂珠。\n何烦二老输赢决，始悟商山乐不殊。",
        "dynasty": "宋",
        "collection_info": null
    },
    {
        "uuid": "fde50b72dac67d3b3f3a63ab29270ea2",
        "title": "霜橘",
        "author": "张镃",
        "content": "半霜黄绿尚斓斑，笑指清芬数日间。\n会得此中堪乐意，洞庭端合傲商山。",
        "dynasty": "宋",
        "collection_info": null
    },
    {
        "uuid": "de113cae81dad537240ff1afe8016edc",
        "title": "九月梅花",
        "author": "张镃",
        "content": "寂历疎条叶未空，忽惊冰靥照霜风。\n秋来心事谁能领，不向篱边数菊丛。",
        "dynasty": "宋",
        "collection_info": null
    },
    {
        "uuid": "b008774fec622332a82d831ff756b04d",
        "title": "南湖赋冬青花四首  其一",
        "author": "张镃",
        "content": "杂树花香少似君，雨余风晓或斜曛。\n行人不着清新句，亦合移时驻屐闻。",
        "dynasty": "宋",
        "collection_info": null
    },
    {
        "uuid": "865d9e30b8e207ec90e77bb7cd9a7708",
        "title": "南湖赋冬青花四首  其二",
        "author": "张镃",
        "content": "上林名字万年枝，高映宫墙侧映池。\n不是移根閒地种，岁寒情性有谁知。",
        "dynasty": "宋",
        "collection_info": null
    },
    {
        "uuid": "1d61cf4f009bd3e91f8a373e27ddd78d",
        "title": "南湖赋冬青花四首  其三",
        "author": "张镃",
        "content": "酷烈深怜格外香，树边苔气与苍凉。\n莫教糁径浑如雪，快向青阴置竹床。",
        "dynasty": "宋",
        "collection_info": null
    },
    {
        "uuid": "de0e90731fb1a59e1133e401c4694987",
        "title": "南湖赋冬青花四首  其四",
        "author": "张镃",
        "content": "桂子休夸碧满园，小蒲萄实待霜繁。\n他年隠处寻西宅，先认冬青拥寺门。",
        "dynasty": "宋",
        "collection_info": null
    },
    {
        "uuid": "84ddef54cd523c4c2b835c5226475bdb",
        "title": "书苍寒堂壁二首  其一",
        "author": "张镃",
        "content": "隔竹红梅酷似桃，政宜修涧绿周遭。\n武陵风景何时别，不绝人来意更高。",
        "dynasty": "宋",
        "collection_info": null
    },
    {
        "uuid": "fda26d4a121dcfcf15e799ef979934f4",
        "title": "书苍寒堂壁二首  其二",
        "author": "张镃",
        "content": "一灯清坐欲三更，月到疎棂胧松明。\n除了当栏松上鹊，无人听得读书声。",
        "dynasty": "宋",
        "collection_info": null
    },
    {
        "uuid": "d9a7dcc796606732b1f612b738aa42fa",
        "title": "霜节堂",
        "author": "张镃",
        "content": "风冽前村有堕巢，何心寒苦自为高。\n堪怜让杀閒桃李，只得虚堂两字褒。",
        "dynasty": "宋",
        "collection_info": null
    },
    {
        "uuid": "2ed3a01451774d4f8ee33841ce211d4b",
        "title": "园中雪夜二首  其一",
        "author": "张镃",
        "content": "箫鼓喧阗乐夜堂，宝灯初试杂花光。\n欲知富贵天然处，尽把园林脑子装。",
        "dynasty": "宋",
        "collection_info": null
    },
    {
        "uuid": "413669853a37c0b4d833cadbdf1a2d35",
        "title": "园中雪夜二首  其二",
        "author": "张镃",
        "content": "急傍栏干唤酒杯，却嫌红烛炫高台。\n新图水墨兼凝粉，展向冰溪镜面开。",
        "dynasty": "宋",
        "collection_info": null
    },
    {
        "uuid": "e5ab59050a2d2e68ffc6f2b4a48b6948",
        "title": "记雪三首  其一",
        "author": "张镃",
        "content": "清晓疎篱尚露根，饭余俄復拥柴门。\n南湖水色君知否，万斛鹅黄贮玉盆。",
        "dynasty": "宋",
        "collection_info": null
    },
    {
        "uuid": "d33a4244e02ca336779a971a8be3c23d",
        "title": "记雪三首  其二",
        "author": "张镃",
        "content": "直教日色避寒光，世界移来玉海藏。\n何事连年无此景，老天游戏不循常。",
        "dynasty": "宋",
        "collection_info": null
    },
    {
        "uuid": "80d6a59a45a73cedf1ab329e7634e6d1",
        "title": "记雪三首  其三",
        "author": "张镃",
        "content": "无月无灯夜自明，糢糊何啻瓦沟平。\n不拖藜杖高桥去，那得金龙背上行。",
        "dynasty": "宋",
        "collection_info": null
    },
    {
        "uuid": "042470889dc6c07c500e312a54aadec6",
        "title": "水栀  其一",
        "author": "张镃",
        "content": "拳石泓泉媚浅沙，孤根蟠窟养清华。\n细看六出瑶英小，薝卜分明是雪花。",
        "dynasty": "宋",
        "collection_info": null
    },
    {
        "uuid": "12c42b90da1df3118de4cb4b9f18053a",
        "title": "水栀  其二",
        "author": "张镃",
        "content": "汲水埋盆便当池，水栀花旺雪盈枝。\n江湖万里何曾远，祗在先生託兴时。",
        "dynasty": "宋",
        "collection_info": null
    },
    {
        "uuid": "1fcb0c14810eefb7c6f2d565175558e0",
        "title": "夙兴",
        "author": "张镃",
        "content": "霜池微带月痕斜，风竹声如撒细沙。\n坐到晓窗尤可爱，只愁烘损蜡梅花。",
        "dynasty": "宋",
        "collection_info": null
    },
    {
        "uuid": "dd9072c5aea2044a27213a2288c59924",
        "title": "蜡梅二首  其一",
        "author": "张镃",
        "content": "金谷园中夜罢炊，照花滴蜡上林枝。\n清芬更比寒梅耐，不是蜂房供蜜脾。",
        "dynasty": "宋",
        "collection_info": null
    },
    {
        "uuid": "0b1e0279c80e7fc5211e8444a4aad11e",
        "title": "蜡梅二首  其二",
        "author": "张镃",
        "content": "家世凌风却月旁，别来衣变鬰金光。\n神仙定遇容成子，教服三黄遍体香。",
        "dynasty": "宋",
        "collection_info": null
    },
    {
        "uuid": "b0753260adca98b41ac1e07935e081c2",
        "title": "龙井山主送蜡梅",
        "author": "张镃",
        "content": "风落松钗满磵桥，野蜂移蜜上枯条。\n道人参得山中语，不是涂黄一样娇。",
        "dynasty": "宋",
        "collection_info": null
    },
    {
        "uuid": "6e7abb8416dafddf953f5254267eb9bb",
        "title": "次韵茂洪觅蜡梅",
        "author": "张镃",
        "content": "世路𡼭崟费折枝，退耕非我更其谁。\n真花似假无心咏，只诵涪翁旧日诗。",
        "dynasty": "宋",
        "collection_info": null
    },
    {
        "uuid": "99cab18da6fb58f9233d0d35283e63de",
        "title": "种蜡梅喜成  其一",
        "author": "张镃",
        "content": "道旁方讶扑人香，金蓓花开满担装。\n尚有松钗挂枝杪，买归偏称插山堂。",
        "dynasty": "宋",
        "collection_info": null
    },
    {
        "uuid": "b9bd0cb7ac6a8f76537be68f2b6ea0bc",
        "title": "种蜡梅喜成  其二",
        "author": "张镃",
        "content": "僧庐草剑石崖根，惯见西湖不喜论。\n安得便如居士意，移为官舍读书轩。",
        "dynasty": "宋",
        "collection_info": null
    },
    {
        "uuid": "7dce7934242ae4252d2155f7fcd72e8e",
        "title": "走笔和曾无逸掌故约观玉照堂梅诗六首  其一",
        "author": "张镃",
        "content": "纔晴便是看花时，记事君曾有四诗。\n及至花开风日好，不闻拄杖扣疎篱。",
        "dynasty": "宋",
        "collection_info": null
    },
    {
        "uuid": "16f56b1215668b9e6d45ddfab028d9d6",
        "title": "走笔和曾无逸掌故约观玉照堂梅诗六首  其二",
        "author": "张镃",
        "content": "纔晴便是看花时，天上阴晴岂预知。\n前日路干居士病，偶妨招客酒樽随。",
        "dynasty": "宋",
        "collection_info": null
    },
    {
        "uuid": "1eba898ff21038dd91d1f3af32e4a15f",
        "title": "走笔和曾无逸掌故约观玉照堂梅诗六首  其三",
        "author": "张镃",
        "content": "纔晴便是看花时，不觉飘香已满枝。\n小道山翁如具眼，绿阴初试更相宜。",
        "dynasty": "宋",
        "collection_info": null
    },
    {
        "uuid": "aaf4345eb980eb5790b7744c4ceb2576",
        "title": "走笔和曾无逸掌故约观玉照堂梅诗六首  其四",
        "author": "张镃",
        "content": "纔晴便是看花时，自看何如与客期。\n亦有数篇花下句，苦无风味怕人知。",
        "dynasty": "宋",
        "collection_info": null
    },
    {
        "uuid": "df83999e667fa9b335eb63f66143e848",
        "title": "走笔和曾无逸掌故约观玉照堂梅诗六首  其五",
        "author": "张镃",
        "content": "纔晴便是看花时，休问花名是阿谁。\n藉使无梅桃杏在，但能来赏莫嫌迟。",
        "dynasty": "宋",
        "collection_info": null
    },
    {
        "uuid": "db869bc6b01b797e5cf11a6cd1dccede",
        "title": "走笔和曾无逸掌故约观玉照堂梅诗六首  其六",
        "author": "张镃",
        "content": "纔晴便是看花时，夜雨何堪带雪吹。\n春色更拚过数日，三分余一尚堪追。",
        "dynasty": "宋",
        "collection_info": null
    },
    {
        "uuid": "f2710b805919d00a642557b0ecf6d072",
        "title": "玉照堂次韵茂洪古梅",
        "author": "张镃",
        "content": "天教萼绿伴羊权，羞对尘颜粉黛妍。\n不必修真事灵诀，与花端合共长年。",
        "dynasty": "宋",
        "collection_info": null
    },
    {
        "uuid": "8149e8e5e0a86c56575099e0d7f900db",
        "title": "玉照堂梅花飘落如雪",
        "author": "张镃",
        "content": "阵阵翻空回旋飞，缀巾沾袖却横吹。\n东风秘授看花诀，不在开时在落时。",
        "dynasty": "宋",
        "collection_info": null
    },
    {
        "uuid": "28a9d9b348b2934c6d267060bbb283fc",
        "title": "梅  其一",
        "author": "张镃",
        "content": "羣玉山头昨梦归，占祥获应必无疑。\n今朝暂歇抄书课，急为寒梅办早诗。",
        "dynasty": "宋",
        "collection_info": null
    },
    {
        "uuid": "f87f85fc83d0cb44e4213d847f79f3d9",
        "title": "梅  其二",
        "author": "张镃",
        "content": "驱鹤松门去却回，似知草际有香来。\n青条红眼纔窥暖，拄杖先拚费绿苔。",
        "dynasty": "宋",
        "collection_info": null
    },
    {
        "uuid": "abc190aa9f6bb584f5dfc24aa3888627",
        "title": "梅  其三",
        "author": "张镃",
        "content": "冒寒岗路透溪桥，馿仆翩翩叶乱飘。\n还是去年初见处，青旗茅店恰相招。",
        "dynasty": "宋",
        "collection_info": null
    },
    {
        "uuid": "6fdda61054f61ad989a47ec3da7020c8",
        "title": "寻梅三首  其一",
        "author": "张镃",
        "content": "绀碧烘晴水照天，断槎荒葑牧羝田。\n数旬不踏苏堤路，专为梅花跨晓鞯。",
        "dynasty": "宋",
        "collection_info": null
    },
    {
        "uuid": "4368b76afddee4749f611322f621f936",
        "title": "寻梅三首  其二",
        "author": "张镃",
        "content": "柴界墙头蜂未窥，草烟沙径亦空枝。\n要知愁结吹香晚，铁石心肠欠我诗。",
        "dynasty": "宋",
        "collection_info": null
    },
    {
        "uuid": "058a8ac54d5905a4b14150800b65caa8",
        "title": "寻梅三首  其三",
        "author": "张镃",
        "content": "韩园邂逅一来寻，还忆朱栏小院深。\n相对两亭无四壁，定参陶令不絃琴。",
        "dynasty": "宋",
        "collection_info": null
    },
    {
        "uuid": "d50c7fa9635bcd8fbc8adc479f99c431",
        "title": "春雪阻观梅花两诗嘲之  其一",
        "author": "张镃",
        "content": "弄珠萦佩白衣仙，游戏尘寰占岁前。\n却被天公撒龙脑，拥教无地着云軿。",
        "dynasty": "宋",
        "collection_info": null
    },
    {
        "uuid": "818b8e99ee91749e78e378ee07d959b7",
        "title": "春雪阻观梅花两诗嘲之  其二",
        "author": "张镃",
        "content": "雨声俄混雪声干，泥泞林堂一到难。\n藉使玉肌无冻粟，可能独自过春寒。",
        "dynasty": "宋",
        "collection_info": null
    },
    {
        "uuid": "a8f05b8edd1f91153133de4d765534cd",
        "title": "玉照堂观梅二十首  其一",
        "author": "张镃",
        "content": "一笑林间说向春，宿缘三世岂无因。\n半生忧患摧残损，却与梅花作主人。",
        "dynasty": "宋",
        "collection_info": null
    },
    {
        "uuid": "53d62bb1ee4fcd7bbdf32688d4ad315d",
        "title": "玉照堂观梅二十首  其二",
        "author": "张镃",
        "content": "映竹依松望最宜，如无似有乍开时。\n思量切比幽人语，不着工夫格自奇。",
        "dynasty": "宋",
        "collection_info": null
    },
    {
        "uuid": "ebbc9b2cd17077cfc1f3935cb28615b3",
        "title": "玉照堂观梅二十首  其三",
        "author": "张镃",
        "content": "生怕高花易过春，隔年先早着精神。\n冰绡旋买连三幅，剩与溪山併写真。",
        "dynasty": "宋",
        "collection_info": null
    },
    {
        "uuid": "f3bea9720b871c3dc0d46df2a5d120d7",
        "title": "玉照堂观梅二十首  其四",
        "author": "张镃",
        "content": "纵横遥衬碧云端，林下铺毡坐卧看。\n不但归家因桂好，为梅亦合早休官。",
        "dynasty": "宋",
        "collection_info": null
    },
    {
        "uuid": "77c30b1b02340caab553ee50bc6ebf22",
        "title": "玉照堂观梅二十首  其五",
        "author": "张镃",
        "content": "羣芳非是乏新寄，或在繁时或嫩时。\n唯有南枝香共色，从初到底绝瑕疵。",
        "dynasty": "宋",
        "collection_info": null
    },
    {
        "uuid": "f93cfd8b52d5ada04ecd2080e24946c4",
        "title": "玉照堂观梅二十首  其六",
        "author": "张镃",
        "content": "六日新春一再来，直须登树赏花开。\n攀翻径上枝梢外，不负东风是此杯。",
        "dynasty": "宋",
        "collection_info": null
    },
    {
        "uuid": "24aaf4026986b892857413ae26fe4b6e",
        "title": "玉照堂观梅二十首  其七",
        "author": "张镃",
        "content": "从来嫌用和羹字，纔到诗中俗杀人。\n一片彩云溪上暖，不随芳草夕阳新。",
        "dynasty": "宋",
        "collection_info": null
    },
    {
        "uuid": "a5179b2ecd408ad69a54b004e247c451",
        "title": "玉照堂观梅二十首  其八",
        "author": "张镃",
        "content": "醉上轻舟泛渌漪，细穿桥柱独行迟。\n风前抚掌催花发，惊起羣飞五色儿。",
        "dynasty": "宋",
        "collection_info": null
    },
    {
        "uuid": "7e4bc3a7a7c6b029aeab27f74a5be619",
        "title": "玉照堂观梅二十首  其九",
        "author": "张镃",
        "content": "山际楼台水际村，见梅常是动吟魂。\n全身此日清芬裏，篱落疎斜不喜论。",
        "dynasty": "宋",
        "collection_info": null
    },
    {
        "uuid": "89bf8771834e57a79c088238e43e1a2c",
        "title": "玉照堂观梅二十首  其一○",
        "author": "张镃",
        "content": "别开庭院近莲塘，油榭栏干小扇窗。\n更取梅花瓶内插，放教清梦月横江。",
        "dynasty": "宋",
        "collection_info": null
    },
    {
        "uuid": "017e6dd330fc9d63507ba0c2eb72cab8",
        "title": "玉照堂观梅二十首  其一一",
        "author": "张镃",
        "content": "萧然日月岸纶巾，春满幽园肯倦行。\n一事尚须烦造物，看松微雨看梅晴。",
        "dynasty": "宋",
        "collection_info": null
    },
    {
        "uuid": "974c82f1252063f0832a6a2b999c5f0f",
        "title": "玉照堂观梅二十首  其一二",
        "author": "张镃",
        "content": "正暖休嫌夜雨来，恐花乘暖一齐开。\n不然何事东风意，容易吹香与碧苔。",
        "dynasty": "宋",
        "collection_info": null
    },
    {
        "uuid": "2d791fd191c07cf3a6b056936b6810a6",
        "title": "玉照堂观梅二十首  其一三",
        "author": "张镃",
        "content": "鹎鵊呼人晓梦回，霁光催赏百株梅。\n轻车不管沾泥滑，童子从来自惯推。",
        "dynasty": "宋",
        "collection_info": null
    },
    {
        "uuid": "6dcf21293c8f4cd413a8330f67224555",
        "title": "玉照堂观梅二十首  其一四",
        "author": "张镃",
        "content": "苍帝妃嫔总素装，胜游常是遍江乡。\n玉楼谪堕迟归去，冷淡工夫笑我忙。",
        "dynasty": "宋",
        "collection_info": null
    },
    {
        "uuid": "1bb37f809fa99a93896b437f591f24e5",
        "title": "玉照堂观梅二十首  其一五",
        "author": "张镃",
        "content": "九节筇枝休化龙，佳时朝暮且相从。\n枯条岂但敲令尽，鸟雀衝花定不忪。",
        "dynasty": "宋",
        "collection_info": null
    },
    {
        "uuid": "f2d28cd2c0890433509edaf11b5b8dab",
        "title": "玉照堂观梅二十首  其一六",
        "author": "张镃",
        "content": "今夕悬知月未圆，照梅已自不胜妍。\n冰姿玉色谁堪比，除是姮娥敢并肩。",
        "dynasty": "宋",
        "collection_info": null
    },
    {
        "uuid": "abf10b3292e600692f5f88331bcf57e1",
        "title": "玉照堂观梅二十首  其一七",
        "author": "张镃",
        "content": "喜客能挥白玉琴，此花端解古时音。\n只防老鹤来偷听，引起翻云万里心。",
        "dynasty": "宋",
        "collection_info": null
    },
    {
        "uuid": "96fb3eaeb902287c7d12b441fc0b8a0c",
        "title": "玉照堂观梅二十首  其一八",
        "author": "张镃",
        "content": "杯行纔到莫留残，要向梅边露肺肝。\n今日正晴还有雪，谓予不信试遥看。",
        "dynasty": "宋",
        "collection_info": null
    },
    {
        "uuid": "04770e1dd30364e76ee7c9bb1878cf75",
        "title": "玉照堂观梅二十首  其一九",
        "author": "张镃",
        "content": "风调花常逐岁新，苦惭诗思只陈陈。\n吟成不敢分明举，生怕渠知鄙薄人。",
        "dynasty": "宋",
        "collection_info": null
    },
    {
        "uuid": "0329a0d6fa734b516a618774d29e664b",
        "title": "玉照堂观梅二十首  其二○",
        "author": "张镃",
        "content": "高窠依约百年余，蠹枿重重艾衲铺。\n亲见主人来买地，遮番添得白髭鬚。",
        "dynasty": "宋",
        "collection_info": null
    },
    {
        "uuid": "6f12103d4a19ab51afea1607dcc79d30",
        "title": "咏千叶缃梅  其一",
        "author": "张镃",
        "content": "巧留芳艷待春回，不受霜飈苦折摧。\n应对羣葩羞冷淡，数花併作一花开。",
        "dynasty": "宋",
        "collection_info": null
    },
    {
        "uuid": "e8248e2ff53fb570c379e7cf39b81162",
        "title": "咏千叶缃梅  其二",
        "author": "张镃",
        "content": "忍冻拖筇月下看，烟笼繁影共汗漫。\n缃裘不是多重数，争奈清宵尔许寒。",
        "dynasty": "宋",
        "collection_info": null
    },
    {
        "uuid": "057200465fc2c1ccf3230547d20fb195",
        "title": "咏千叶缃梅  其三",
        "author": "张镃",
        "content": "一枝深雪绽前村，冷落犹能役梦魂。\n况有堆林春万迭，传餐甘此度朝昏。",
        "dynasty": "宋",
        "collection_info": null
    },
    {
        "uuid": "914bdf694bd536a5ef640df72bfad4ff",
        "title": "咏千叶缃梅  其四",
        "author": "张镃",
        "content": "光摇层蘂望晴花，谁把鹅黄染练纱。\n已是被香清到骨，不须呼酒但烹茶。",
        "dynasty": "宋",
        "collection_info": null
    },
    {
        "uuid": "03b2fbee6a2d21b7ca164d6f4402568a",
        "title": "咏千叶缃梅  其五",
        "author": "张镃",
        "content": "玉砌珠攒萼翠中，开时应是费东风。\n临摹不着诗人手，剪綵徒劳蠹女工。",
        "dynasty": "宋",
        "collection_info": null
    },
    {
        "uuid": "4d05ff01166d4fcb5358675a6c0a170c",
        "title": "玉照东西两轩有红梅及千叶缃梅未经题咏倒用前韵各赋五首  其一",
        "author": "张镃",
        "content": "昔游尝到海中光，我与诸公各醉狂。\n同向尘中三十载，朱颜应笑鬓丝长。",
        "dynasty": "宋",
        "collection_info": null
    },
    {
        "uuid": "3b6ee2a7e370ba66940cfeed1e465fe3",
        "title": "玉照东西两轩有红梅及千叶缃梅未经题咏倒用前韵各赋五首  其二",
        "author": "张镃",
        "content": "虽嫌绿叶与青枝，入格依前自欠诗。\n几向斜阳溪畔见，犹将桃杏误猜疑。",
        "dynasty": "宋",
        "collection_info": null
    },
    {
        "uuid": "01d95fcc82d90fa770ca23d7f4eb7333",
        "title": "玉照东西两轩有红梅及千叶缃梅未经题咏倒用前韵各赋五首  其三",
        "author": "张镃",
        "content": "一粒丹砂换骨来，移根闻自浙东栽。\n市门古矣留遗迹，问讯仙翁定姓梅。",
        "dynasty": "宋",
        "collection_info": null
    },
    {
        "uuid": "655f10ec5de513c68ac69bc462c115f0",
        "title": "玉照东西两轩有红梅及千叶缃梅未经题咏倒用前韵各赋五首  其四",
        "author": "张镃",
        "content": "海棠曾把比朝眠，妃子粧慵玉镜前。\n若似此花颜色好，定教天宝画师传。",
        "dynasty": "宋",
        "collection_info": null
    },
    {
        "uuid": "45ff28c0317af4647ab938e1ec8e99a8",
        "title": "玉照东西两轩有红梅及千叶缃梅未经题咏倒用前韵各赋五首  其五",
        "author": "张镃",
        "content": "方诸台耸日边云，望拜青童上相君。\n侍女百千皆绛服，恰如檐外树纷纷。",
        "dynasty": "宋",
        "collection_info": null
    },
    {
        "uuid": "a872040b4f5916798a15961552db62d2",
        "title": "戏题重台梅",
        "author": "张镃",
        "content": "只将单萼缀层花，弱骨丰肌自一家。\n载朵折来谁可称，宝钗双燕绿云斜。",
        "dynasty": "宋",
        "collection_info": null
    },
    {
        "uuid": "80ed11eaa425d01446be2f34e84a9c50",
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其一",
        "author": "张镃",
        "content": "因花不作等閒来，屐印苔纹酒便回。\n明日窗前追昨梦，似逢姑射不逢梅。",
        "dynasty": "宋",
        "collection_info": null
    },
    {
        "uuid": "43f1682addbba95395782cb6ac698602",
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其二",
        "author": "张镃",
        "content": "细看孤标迎腊瘦，争如繁艳遇春酣。\n古来节士功名薄，剩欲裁诗问水南。",
        "dynasty": "宋",
        "collection_info": null
    },
    {
        "uuid": "5e6f1c8b00d8dff62ee95e79cff3d440",
        "title": "任道源转示玉艳亭探梅诗卷未暇属和闰月十一日偶自北山塔院过亭下枝间已花因次元韵三首  其三",
        "author": "张镃",
        "content": "占断林家一种春，隔湖茅舍羡渔人。\n折枝弄蕊年年手，生怕长安揖马尘。",
        "dynasty": "宋",
        "collection_info": null
    },
    {
        "uuid": "30dbffc9f62764fb8cef2b6cd73b0f00",
        "title": "残梅",
        "author": "张镃",
        "content": "雨丝吹冷透窗纱，忽忽东风管鬓华。\n岂为梅残便无恨，草生时节胜看花。",
        "dynasty": "宋",
        "collection_info": null
    },
    {
        "uuid": "2e9069cef60f5ba153ddb351e447f30b",
        "title": "水阁即事二首  其一",
        "author": "张镃",
        "content": "水阁开窗景不偏，断桥堤柳尽横前。\n平生到处居人后，已有貂珰泊画船。",
        "dynasty": "宋",
        "collection_info": null
    },
    {
        "uuid": "6473266a14e0e11f158ccb63478b2862",
        "title": "水阁即事二首  其二",
        "author": "张镃",
        "content": "今岁春来我亦来，折花犹未见花开。\n新春况有四十日，莫怪幽人空手回。",
        "dynasty": "宋",
        "collection_info": null
    },
    {
        "uuid": "8742c74904f2e00df7c6917253d46259",
        "title": "余以雪牡丹歌呈诚斋回柬云只得籍没是兵家不传之妙谓不和答也又尝以来日立夏问诚斋所谓风月库中当作何措置蒙绝句示报因次韵致谢併破前说云",
        "author": "张镃",
        "content": "春风欲去难留住，措置无如信野人。\n但解有诗随手和，自然日日是青春。",
        "dynasty": "宋",
        "collection_info": null
    },
    {
        "uuid": "f1a40e582fcc3ac025e48841a4d74a60",
        "title": "夏夜二首  其一",
        "author": "张镃",
        "content": "灯晕纱笼静者居，夜凉携扇绕阶除。\n松间有句松间说，不向空中咄咄书。",
        "dynasty": "宋",
        "collection_info": null
    },
    {
        "uuid": "97d1522f6fa02c9d02c96ca2c272f334",
        "title": "夏夜二首  其二",
        "author": "张镃",
        "content": "天上星辰金玉棋，输赢何日是分时。\n多应却笑张居士，绮语妄言无了期。",
        "dynasty": "宋",
        "collection_info": null
    },
    {
        "uuid": "3f7788524ad1dbb54ca38b8a5ee4a8bd",
        "title": "戏咏咸蛤",
        "author": "张镃",
        "content": "盐作栖巢涕作脂，樽前风味不胜低。\n纵教一衲被云水，无奈胸中着淤泥。",
        "dynasty": "宋",
        "collection_info": null
    },
    {
        "uuid": "2f2ecae3eca8aaa813e1234b639a61b8",
        "title": "尖檐帽",
        "author": "张镃",
        "content": "落魄青楼倒接䍦，醉花争插乱红欹。\n如今雨垫纶巾角，汝帽尖新却自宜。",
        "dynasty": "宋",
        "collection_info": null
    },
    {
        "uuid": "e05428790ea899205df8175f17f0f9aa",
        "title": "谢李仁父茯苓",
        "author": "张镃",
        "content": "岷峨山中千岁松，枝虬干直摩青空。\n雪霜剥落中不槁，膏液下与灵泉通。\n龟跧鳬伏自磊砢，全坚玉洁仍丰融。\n篝明夜取喜得隽，煮鼎朝听如吟风。\n杵成坐上香飞雪，更和乳酪收全功。\n当知至味本无味，子若服之寿无穷。\n巽岩脊梁硬如铁，冠峨切云佩明月。\n百好都随春梦空，大药独传欣宝诀。\n中宵咀嚼不摇头，玉渖生肥咽不彻。\n怜我百虑形早衰，裹赠扶持意何切。\n丹砂着眼谩尔传，脂泽酿黍计已拙。\n由来妙道初不烦，此法莫从儿辈说。\n径思举袂揖浮丘，下视尘世真一吷。\n朱颜留得亦何为，追逐同坚岁寒节。",
        "dynasty": "宋",
        "collection_info": null
    },
    {
        "uuid": "628bea3c4fb9eaf151b7ad2555ec3146",
        "title": "游九锁山  其一",
        "author": "张镃",
        "content": "九锁非凡境，烟云路不分。\n山寒长带雨，洞古不收云。\n夜宿听林鹤，晨炊摘野芹。\n黄冠皆好事，添注石炉熏。",
        "dynasty": "宋",
        "collection_info": null
    },
    {
        "uuid": "cd2a9c3e0073e2f22b4df4eec5677e53",
        "title": "游九锁山  其二",
        "author": "张镃",
        "content": "凉蝉乱叫朝暮雨，独鹤不迷前后山。\n芎叶煮汤胜茗椀，栗花然火照松关。",
        "dynasty": "宋",
        "collection_info": null
    },
    {
        "uuid": "5b0d53e385af0a20433470b5b6eb4cfb",
        "title": "再游  其一",
        "author": "张镃",
        "content": "晓日晴岗路未分，昔年钟磬隔林闻。\n龙归古洞千岩雨，人卧空山半榻云。\n异草灵苗交晚翠，野兰芳芷杂秋芬。\n何时得似山中鹤，脱却鸡群友鹿群。",
        "dynasty": "宋",
        "collection_info": null
    },
    {
        "uuid": "5171d4796a3d7f2047d9e8ce582b0fef",
        "title": "再游  其二",
        "author": "张镃",
        "content": "天风吹我落人间，暂入青山又促还。\n待得霜林收柿栗，却来重扣白云关。",
        "dynasty": "宋",
        "collection_info": null
    },
    {
        "uuid": "40fa3d1287eece5858f28f7c690e73a5",
        "title": "题杨诚斋南海朝天二集",
        "author": "张镃",
        "content": "作者于今星样稀，凄其望古驷难追。\n空桑枯竹陶元亮，玉佩琼璩杜拾遗。\n自笑吟秋如懒妇，可能击鼓和冯夷。\n报章不作南金直，惭愧君家丙稿诗。",
        "dynasty": "宋",
        "collection_info": null
    },
    {
        "uuid": "4229bd174642d87aad0ab3894562d2a0",
        "title": "吟诗",
        "author": "张镃",
        "content": "一日吟成九首诗，旁人都爱少瑕疵。\n直须作到无人爱，始是我诗长进时。",
        "dynasty": "宋",
        "collection_info": null
    },
    {
        "uuid": "d1ac5eef1537f3e24f8d2e5faca38212",
        "title": "夜饮杨村",
        "author": "张镃",
        "content": "转柁初投独树村，杖藜因叩小蓬门。\n殷勤翁媪吹茅火，饤饾鸡豚荐瓦樽。\n剩喜平时无暴客，祇愁连雨没禾根。\n招邀纵简真淳在，欲去犹嗔稚子喧。",
        "dynasty": "宋",
        "collection_info": null
    },
    {
        "uuid": "56f9ca4b6e7374cfab5b0dee14a0ffa3",
        "title": "暂住新市行次谢村二首  其一",
        "author": "张镃",
        "content": "笼丛灌木绕低田，一雨催鸣尔许蝉。\n平日诗怀何处吐，今年秋色此行先。",
        "dynasty": "宋",
        "collection_info": null
    },
    {
        "uuid": "4c92d194f4c19bb6aafd91f562bdaea4",
        "title": "暂住新市行次谢村二首  其二",
        "author": "张镃",
        "content": "推窗面面得凉多，陂泺风翻渴水荷。\n人语忽惊群鹜起，隔芦知是小船遇。",
        "dynasty": "宋",
        "collection_info": null
    },
    {
        "uuid": "6a4db7d2d30e9b050d2558744ac85cf8",
        "title": "行次季村",
        "author": "张镃",
        "content": "破衣鸣蓬雨，迎晨捩柁风。\n擘茭溪饭白，锻铁店炉红。\n于役多无定，于心少所同。\n船人探蟹室，持寿觅诗翁。",
        "dynasty": "宋",
        "collection_info": null
    },
    {
        "uuid": "56b95867c8e291e169d58e58c0b5e4b7",
        "title": "过下黄村",
        "author": "张镃",
        "content": "山腰摘菜穿云裏，山嘴吹烟接云起。\n响边樵唱路幽幽，白处鹅群波瀰瀰。\n临堤野毛槽盛水，破璧方帘自撩纸。\n相应不望褭蹄金，落得清闲养妻子。",
        "dynasty": "宋",
        "collection_info": null
    },
    {
        "uuid": "3d5c4dca464b9f7c211f5e6b72bd9a23",
        "title": "过竹村",
        "author": "张镃",
        "content": "再宿离城邑，全无世俗气。\n僧包轻溅水，渔竈冷炊云。\n酒好休教尽，诗悭却自欣。\n昼闲贪睡稳，独被不须重。",
        "dynasty": "宋",
        "collection_info": null
    },
    {
        "uuid": "a939a9ce4240eaabb335f71db1f2ffc5",
        "title": "石污尊",
        "author": "张镃",
        "content": "万事醉如泥，昔贤有名言。\n闭门五十载，真须石为罇。",
        "dynasty": "宋",
        "collection_info": null
    },
    {
        "uuid": "ff9f50bdf38d6bc0c9353ef88597b8b9",
        "title": "茂洪奉亲携妾迁新馆戏赠",
        "author": "张镃",
        "content": "巷居南北喜相依，不患逢秋得句稀。\n采撷正当黄菊早，登临宁嘆白云飞。\n奉觞寿主欢宜洽，剪髮邀宾志莫违。\n从此维摩方丈室，散花香满老莱衣。",
        "dynasty": "宋",
        "collection_info": null
    },
    {
        "uuid": "035415d7f455c4eb18ac86d7ff6119d0",
        "title": "天声馆",
        "author": "张镃",
        "content": "鸾鹤纷来下，天风驾月明。\n语言难道断，不堕世间声。",
        "dynasty": "宋",
        "collection_info": null
    },
    {
        "uuid": "f86cd723b06f57c7d7662887dccec740",
        "title": "苹风馆",
        "author": "张镃",
        "content": "山头鸱叫棕林雨，山下鸥移芰花着。\n开亭骋望岂固难，心迹双闲罕俦侣。\n人生才智非谋己，太息尘劳谁缚汝。\n图回田亩役宵梦，近对烟霏可无语。\n耦耕植杖千古贤，我欲从之胡不然。\n坐到月来休返舍，旁寺有床书并借。",
        "dynasty": "宋",
        "collection_info": null
    },
    {
        "uuid": "e29f7a12fc6c69e7cce90f526662d603",
        "title": "谒丛霄馆  其一",
        "author": "张镃",
        "content": "奉真祠宇并丹房，露下层坛夜未央。\n玉绣球明依砌树，翠鬘云转罨炉香。\n何心轻举氛尘外，但愿闲居岁月长。\n却上竹舆归去路，约斋灯认隔林光。",
        "dynasty": "宋",
        "collection_info": null
    },
    {
        "uuid": "3a9ca8e665a9697e5173080dd0eaada0",
        "title": "谒丛霄馆  其二",
        "author": "张镃",
        "content": "飙御缤来下，储休答意虔。\n虽无名宦达，林墅保长年。",
        "dynasty": "宋",
        "collection_info": null
    },
    {
        "uuid": "7cf9072823c2828c82fba000c59a0792",
        "title": "花仙馆",
        "author": "张镃",
        "content": "烟火心肠咏不真，风流娇贵却无尘。\n何须更问花仙姓，便是扁舟共载人。",
        "dynasty": "宋",
        "collection_info": null
    },
    {
        "uuid": "11135cfb195e9bd9617df5c06ecd2fc9",
        "title": "琅华洞天",
        "author": "张镃",
        "content": "琪树已无尘，山幽地更灵。\n羽流来往熟，仙饭设青精。",
        "dynasty": "宋",
        "collection_info": null
    },
    {
        "uuid": "7be0ba9a99f17501ee0938c7cac7424b",
        "title": "送京仲远次对制帅四川  其一",
        "author": "张镃",
        "content": "林下忘官品，闻公近最荣。\n军民制全蜀，名住列西清。\n器自海岳重，文兼全玉声。\n早来登政府，活法了寰瀛。",
        "dynasty": "宋",
        "collection_info": null
    },
    {
        "uuid": "c6ab349cf3e47723f3a39e81c08d571d",
        "title": "送京仲远次对制帅四川  其二",
        "author": "张镃",
        "content": "使北人争说，今回国势尊。\n属声坚执礼，黠虏殆忘魂。\n鉅业此犹细，故强行復存。\n乡闾正关外，因梦逐西辕。",
        "dynasty": "宋",
        "collection_info": null
    },
    {
        "uuid": "b32be40b083fea73e4b2515f6fcdd6bb",
        "title": "送京仲远次对制帅四川  其三",
        "author": "张镃",
        "content": "贱子夫谁问，鸣驺屡水湄。\n自因闲肯顾，不是佞求知。\n山槛清持茗，花蹊笑说诗。\n雨风今送别，悽断湿旌旗。",
        "dynasty": "宋",
        "collection_info": null
    },
    {
        "uuid": "7f4a6b51c6f43751ad55ea66eb6ab214",
        "title": "衰疾几半月梅事已空杏花亦烂熳矣忽往一观成古诗三十韵",
        "author": "张镃",
        "content": "年前约园梅，梅开主人病。\n初英仅一窥，旋遭风雨横。\n瑰奇耻浪设，收卷归尽浄。\n追攀梦中事，讵復形啸咏。\n连朝得暄晴，疾势顿除摒。\n池西杏盈坡，芬菲想繁竞。\n巾车试移辙，远睇已辉映。\n披庄尺许足，领意岂烦更。\n亭亭喜余顾，笑粲若相迎。\n瑞锦围坐幛，晹晶满空镜。\n畴知自心法，本匪生化柄。\n实虚总一体，曾何有衰盛。\n斯言忌轻拈，或能惹讥诤。\n尪孱阻剧赏，得句漫枯硬。\n非无恋胜交，仓卒费延请。\n浮生只堪乐，疎慵矧天性。\n能消屐几䩫，盍早谋究竟。\n当年莘野叟，偶尔应三聘。\n后人循自售，例投俗眼轻。\n嗟予亦蒙愧，行矣关郡政。\n零丁门户责，姑塞先世命。\n随群画纸末，触目但痴𥋇。\n事功畧何禆，趍进徒伺侦。\n朴愚頼坚守，龊龊矜细行。\n南湖水清兮，鱼鸟争戏泳。\n相亲两逾载，情分犹季孟。\n迩来似嫌浼，引退如避穽。\n花边主林神，料亦捐爱敬。\n偷闲两旬悭，酬应就忙併。\n速拚醉眠休，人扶那用倩。",
        "dynasty": "宋",
        "collection_info": null
    },
    {
        "uuid": "f384dd7b60601c0bfa3b942ecf37ebc0",
        "title": "大涤洞留题",
        "author": "张镃",
        "content": "我生百无能，唯工说山水。\n洞霄天一柱，真仙昔居止。\n苍崖入九锁，修涧清彻底。\n层林仰首看，冷雾随步起。\n饶君俗到骨，至此换却髓。\n一亭巧当门，乃是压涧尾。\n便教宝玉做，思之未为侈。\n道人喜客来，先引玩清泚。\n源头放泉出，猛喷深壑裏。\n顷刻百万丈，宁论尺与咫。\n冰涛卷雷鼓，滂湃力未已。\n天然句满眼，润色谢东里。\n拟议及思惟，望风当披靡。\n回观翠蛟语，舞字最不死。\n两诗故自妙，似觉泉在凡。\n正须吾三人，作意共整理。\n要令石点头，滔滔那解此。",
        "dynasty": "宋",
        "collection_info": null
    },
    {
        "uuid": "4dc8d6789f233e3cbea978f6677cdf86",
        "title": "偈",
        "author": "张镃",
        "content": "钟一击，耳根塞，赤肉团边去个贼。\n有人问我解何宗，瞬若多神面门黑。",
        "dynasty": "宋",
        "collection_info": null
    },
    {
        "uuid": "4302e1be71fdef9d8e5a13b2e29a44c1",
        "title": "钓台",
        "author": "张镃",
        "content": "绛衣骑日扶桑上，三精九县开灵贶。\n赵梁雍代迹俱空，冯吴寇邓勋相望。\n客星何处潜光芒，双台迭巘摩穹苍。\n钓丝千丈捲烟雨，谁瞰一碧玻璃江。\n羊裘坐稳无心动，蒲轮纁币知何用。\n故人聊为小周旋，君房谬欲相推送。\n寥寥岁月今几秋，山寒松吹多飕飗。\n春来日暖花气发，极浦浪转鱼龙游。\n先生有台人共高，虚庭忍见生蓬蒿。\n断碑败壁蠹荒藓，灌木野鸟捐枯巢。\n一朝钟梵交云际，檐楹改观辉杉桂。\n非关好事取时名，此中耻但称能吏。\n却经祠下罗清樽，试歌此诗当招魂。\n先生出兮佩兰荪，明玑耀旗驾瑶璠，黄麟道前翠虬奔。\n先生去兮山云屯，玉妃金童从缤纷。\n吹箫鼓瑟声冥冥，目断暮霭栖遥林。",
        "dynasty": "宋",
        "collection_info": null
    },
    {
        "uuid": "ba063adda1e66e074b86fa45f0138c09",
        "title": "句  其一",
        "author": "张镃",
        "content": "一棹径穿花十里，满城无此好风光。",
        "dynasty": "宋",
        "collection_info": null
    },
    {
        "uuid": "02cb8f5c3832901089bac434237c4a91",
        "title": "句  其二",
        "author": "张镃",
        "content": "断桥斜取路，古寺未关门。",
        "dynasty": "宋",
        "collection_info": null
    },
    {
        "uuid": "14feb2ac4b4f9ca50eae76c124a60238",
        "title": "句  其三",
        "author": "张镃",
        "content": "梨花风骨杏花妆。",
        "dynasty": "宋",
        "collection_info": null
    },
    {
        "uuid": "2f723c54fa367aa7af85a5642bd10287",
        "title": "句  其四",
        "author": "张镃",
        "content": "已从槐借叶，更染菊为裳。",
        "dynasty": "宋",
        "collection_info": null
    },
    {
        "uuid": "bbc49504950b11573cbc66ea2fb9a836",
        "title": "句  其五",
        "author": "张镃",
        "content": "何时重来桂隠轩，为我醉倒春风前。\n看人唤作诗中仙，看人唤作饮中仙。",
        "dynasty": "宋",
        "collection_info": null
    },
    {
        "uuid": "3976298fd5b5bb26ec70f63c0f07f3fd",
        "title": "句  其六",
        "author": "张镃",
        "content": "吹杀梅花影裏灯。",
        "dynasty": "宋",
        "collection_info": null
    },
    {
        "uuid": "d36cabd7d521dd0e67f9bec7e8fa0399",
        "title": "句  其七",
        "author": "张镃",
        "content": "古剎藏幽胜。",
        "dynasty": "宋",
        "collection_info": null
    },
    {
        "uuid": "4f440b981ca61c477a63e4f3ea3a5ad5",
        "title": "句  其八",
        "author": "张镃",
        "content": "开镜影相欢。",
        "dynasty": "宋",
        "collection_info": null
    },
    {
        "uuid": "69a6c8c5f92559e13b70cd2a0846002a",
        "title": "句  其九",
        "author": "张镃",
        "content": "自笑从来癖。",
        "dynasty": "宋",
        "collection_info": null
    },
    {
        "uuid": "5405f71c4ea1da8925a920b6ad6119c7",
        "title": "句  其一○",
        "author": "张镃",
        "content": "清兴寄毫端。",
        "dynasty": "宋",
        "collection_info": null
    },
    {
        "uuid": "18c2d43945bce3b56c4c494bfb172874",
        "title": "句  其一一",
        "author": "张镃",
        "content": "日烘花气暖。",
        "dynasty": "宋",
        "collection_info": null
    },
    {
        "uuid": "64eea3c3db09d69a4721dd823a8961b2",
        "title": "句  其一二",
        "author": "张镃",
        "content": "空对烂银盘。",
        "dynasty": "宋",
        "collection_info": null
    },
    {
        "uuid": "d1594402642ae0c763cc192de5733cfc",
        "title": "句  其一三",
        "author": "张镃",
        "content": "芙蓉憔悴菊垂丛。",
        "dynasty": "宋",
        "collection_info": null
    },
    {
        "uuid": "39afe9678031aee01c12b04dd5bb5101",
        "title": "句  其一四",
        "author": "张镃",
        "content": "己信此心安此命。",
        "dynasty": "宋",
        "collection_info": null
    },
    {
        "uuid": "abc74269eafac1c3d9788b90414ef8b5",
        "title": "句  其一五",
        "author": "张镃",
        "content": "燕子初归已识面，牡丹未放已知名。",
        "dynasty": "宋",
        "collection_info": null
    }
]