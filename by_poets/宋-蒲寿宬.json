[
    {
        "uuid": "516759373c69fcf3bb17d00fb3abfa6b",
        "title": "满江红 楼倚虚空",
        "author": "蒲寿宬",
        "content": "楼倚虚空。\n觉人世、不知何处。\n人缥缈、半檐星斗，一窗风露。\n潮退沙平凫雁静，夜深月黑鱼龙怒。\n把清樽、独自笑馀生，成何事。\n尘埃外，谈高趣。\n烟波上，题诗句。\n这美景良宵，且休虚度。\n梦觉宦情甜似蜡，老来况味酸如醋。\n念儿曹、南北几时归，情朝暮。",
        "dynasty": "宋",
        "collection_info": null
    },
    {
        "uuid": "1313cc0b885662f825e2241adcf1b043",
        "title": "贺新郎 铁笛穿花去",
        "author": "蒲寿宬",
        "content": "铁笛穿花去。\n问长安、市上生涯，而今何似。\n破帽青衫尘满面。\n不识何人共语。\n且面壁、听风雨。\n惟我虚中元识破，笑人间、日月无停杼。\n名与利，莫轻许。\n人生穷达皆天铸。\n试灯前、为问灵龟，劝君休怒。\n心肯命通元有数，何幸知音记取。\n季主也、应留得住。\n百岁光阴弹指过，算伯夷、盗跖俱尘土。\n心一寸，人千古。",
        "dynasty": "宋",
        "collection_info": null
    },
    {
        "uuid": "28352e161660def0f00b3383be51f955",
        "title": "渔父词・渔父 万里长江一钓丝",
        "author": "蒲寿宬",
        "content": "万里长江一钓丝。\n萧萧蓬鬓任风吹。\n微雨过，片帆敧。\n青山浓淡更多奇。",
        "dynasty": "宋",
        "collection_info": null
    },
    {
        "uuid": "7aab7a2c56c8de1b5ba6e6b1a73c9d9b",
        "title": "渔父词・渔父 江渚春风澹荡时",
        "author": "蒲寿宬",
        "content": "江渚春风澹荡时。\n斜阳芳草鹧鸪飞。\n莼菜滑，白鱼肥。\n浮家泛宅不曾归。",
        "dynasty": "宋",
        "collection_info": null
    },
    {
        "uuid": "81137fdb4b44401f3d1201403cafe93f",
        "title": "渔父词・渔父 烟浦回环几百湾",
        "author": "蒲寿宬",
        "content": "烟浦回环几百湾。\n无人知此橛头船。\n风露冷，月娟娟。\n云间一过看飞仙。",
        "dynasty": "宋",
        "collection_info": null
    },
    {
        "uuid": "6dabcbd81408f6627850f8550ea9c0cb",
        "title": "渔父词・渔父 野缆闲移石笋江",
        "author": "蒲寿宬",
        "content": "野缆闲移石笋江。\n旁人争看老眉庞。\n铺月席，展风窗。\n飞来何处白鸥双。",
        "dynasty": "宋",
        "collection_info": null
    },
    {
        "uuid": "f39903de655339cca01c9f0d27b13d67",
        "title": "渔父词・渔父 葭荻横披众木东",
        "author": "蒲寿宬",
        "content": "葭荻横披众木东。\n浪花如雪晚来风。\n云母幌，水晶宫。\n莲花一叶白头翁。",
        "dynasty": "宋",
        "collection_info": null
    },
    {
        "uuid": "a5272de85394bfcf93f95f66c4b924b3",
        "title": "渔父词・渔父 飘忽狂风一霎间",
        "author": "蒲寿宬",
        "content": "飘忽狂风一霎间。\n长鱼吹浪势如山。\n牢系缆，蓼花湾。\n白鸥沙上伴人闲。",
        "dynasty": "宋",
        "collection_info": null
    },
    {
        "uuid": "844934b6b7698449eefb547382e5e40a",
        "title": "渔父词・渔父 清晓朦胧古渡头",
        "author": "蒲寿宬",
        "content": "清晓朦胧古渡头。\n烟中人语橹声柔。\n云五色，蜃成楼。\n鸡鸣日出似罗浮。",
        "dynasty": "宋",
        "collection_info": null
    },
    {
        "uuid": "cfd30eeac6a61608aa370bb42d5ac60e",
        "title": "渔父词・渔父 搔首推篷晓色新",
        "author": "蒲寿宬",
        "content": "搔首推篷晓色新。\n雪花飘瞥大江滨。\n渔父醉，不收缗。\n白髭红颊玉为人。",
        "dynasty": "宋",
        "collection_info": null
    },
    {
        "uuid": "5b7c4a978ec0098c379040007448f792",
        "title": "渔父词・渔父 明月愁人夜未央",
        "author": "蒲寿宬",
        "content": "明月愁人夜未央。\n篷窗如画水浪浪。\n何处笛，起凄凉。\n梅花喷作一天霜。",
        "dynasty": "宋",
        "collection_info": null
    },
    {
        "uuid": "9b668fc82fc550af9d1187e93524adf4",
        "title": "渔父词・渔父 白首渔郎不解愁",
        "author": "蒲寿宬",
        "content": "白首渔郎不解愁。\n长歌箕踞亦风流。\n江上事，寄蜉蝣。\n灵均那更恨悠悠。",
        "dynasty": "宋",
        "collection_info": null
    },
    {
        "uuid": "f6d3fc163e5e6f7bb65f0129586fddff",
        "title": "渔父词・渔父 琉璃为地水精天",
        "author": "蒲寿宬",
        "content": "琉璃为地水精天。\n一叶渔舟浪满颠。\n风肃肃，露娟娟。\n家在芦花何处边。",
        "dynasty": "宋",
        "collection_info": null
    },
    {
        "uuid": "e8df206d7ff5fecdaf62584b3d2c4396",
        "title": "渔父词・渔父 江上浪花飞洒天",
        "author": "蒲寿宬",
        "content": "江上浪花飞洒天。\n拍阶鞺鞳屋如船。\n月不夜，水无边。\n何处笛声人未眠。",
        "dynasty": "宋",
        "collection_info": null
    },
    {
        "uuid": "c134041716cfed2447cab1c80597331a",
        "title": "渔父词・渔父 远入茫茫无尽边",
        "author": "蒲寿宬",
        "content": "远入茫茫无尽边。\n渔舟来往似行天。\n敧枕看，不成眠。\n谁识人间太乙仙。",
        "dynasty": "宋",
        "collection_info": null
    },
    {
        "uuid": "d1bdd8896e9b6c3c7de16b8d1f014890",
        "title": "渔父词・渔父 白水塘边白鹭飞",
        "author": "蒲寿宬",
        "content": "白水塘边白鹭飞。\n龙湫山下鲫鱼肥。\n敧雨笠，着云衣。\n玄真不见又空归。",
        "dynasty": "宋",
        "collection_info": null
    },
    {
        "uuid": "7f5e802bba2101af014aaec7cff5f201",
        "title": "渔父词・渔父 岩下无心云自飞",
        "author": "蒲寿宬",
        "content": "岩下无心云自飞。\n塘边足雨水初肥。\n龟曳尾，绿毛衣。\n荷盘无数尔安归。",
        "dynasty": "宋",
        "collection_info": null
    },
    {
        "uuid": "4a45d6f42918e7d989bd66b1b0bbe374",
        "title": "乃词 白头翁",
        "author": "蒲寿宬",
        "content": "白头翁。\n白头翁。\n江海为田鱼作粮。\n相逢只可唤刘四，不受人呼刘四郎。",
        "dynasty": "宋",
        "collection_info": null
    },
    {
        "uuid": "a47e8771c738101a09b806b5e0dac5fa",
        "title": "七爱诗赠程乡令赵君 魏邺令西门豹",
        "author": "蒲寿宬",
        "content": "吾爱西门豹，其事深可效。\n波神岂荒滛，巫言亦机巧。\n大妪去不来，小妪足踸踔。\n豪长涕叩头，从此识政教。",
        "dynasty": "宋",
        "collection_info": null
    },
    {
        "uuid": "31af1ba6e7b6c04532ecfdabe9e42716",
        "title": "七爱诗赠程乡令赵君 汉中牟令鲁恭",
        "author": "蒲寿宬",
        "content": "吾爱鲁仲康，治效多致祥。\n害稼螟犬牙，中牟了无伤。\n掾惊雉驯扰，儿念雏方将。\n河南有府尹，其美乃播扬。",
        "dynasty": "宋",
        "collection_info": null
    },
    {
        "uuid": "80fa8f8b411505ceddc6c76cd7c7c853",
        "title": "七爱诗赠程乡令赵君 汉密令卓茂",
        "author": "蒲寿宬",
        "content": "吾爱卓子康，作邑非寻常。\n口不及人恶，抚字若弗遑。\n礼律乃并用，化嚚以为良。\n解马以与人，不较人自偿。",
        "dynasty": "宋",
        "collection_info": null
    },
    {
        "uuid": "95f6fbfd9f319cb6b57c1b650abc5f0e",
        "title": "七爱诗赠程乡令赵君 汉堂邑令钟离意",
        "author": "蒲寿宬",
        "content": "吾爱钟离意，锦制与人异。\n荒县民无庐，茅竹毕缮事。\n亦有多怖人，憯憯惑祸祟。\n祝土矢乃尽，神谴不敢避。",
        "dynasty": "宋",
        "collection_info": null
    },
    {
        "uuid": "58e8929bf4f3e808d5e3c672eade811c",
        "title": "七爱诗赠程乡令赵君 汉雍丘令刘矩",
        "author": "蒲寿宬",
        "content": "吾爱刘淑方，礼逊以化彊。\n谆谆耳提训，语味深且长。\n忿恚为可忍，莫入鸣絃堂。\n讼者各感去，从今无他肠。",
        "dynasty": "宋",
        "collection_info": null
    },
    {
        "uuid": "e1e29f4c38f49a21661f955693e5c0da",
        "title": "七爱诗赠程乡令赵君 齐山阴令傅琰",
        "author": "蒲寿宬",
        "content": "吾爱传季珪，为事求端倪。\n羣愚亦智诈，不辨袪厥迷。\n感深卖针媪，腼以食豆鷄。\n一县称神明，鼠辈榛其蹊。",
        "dynasty": "宋",
        "collection_info": null
    },
    {
        "uuid": "c5704ed23c88e40c37d034601b871dae",
        "title": "七爱诗赠程乡令赵君 唐鲁山令元德秀",
        "author": "蒲寿宬",
        "content": "吾爱元紫芝，卓尔不可移。\n盗虎孰小大，许囚虎归尸。\n音乐第胜负，蔿于遭殊知。\n岁满何所为，柴车一缣随。",
        "dynasty": "宋",
        "collection_info": null
    },
    {
        "uuid": "5b2f998bc26d29cd77b93de02a5722d7",
        "title": "咏史八首 陶侃母",
        "author": "蒲寿宬",
        "content": "坩鲊有几许，直欲致一甘。\n岂知圣善意，见此转不堪。\n此毋天下毋，清风使人惭。",
        "dynasty": "宋",
        "collection_info": null
    },
    {
        "uuid": "317e0b0e0df398bb5ad493bc0b109385",
        "title": "咏史八首 黔娄妻",
        "author": "蒲寿宬",
        "content": "明知正不足，不若斜有余。\n破衾有何好，锦绣乃不如。\n卓哉妇人言，贤于五车书。",
        "dynasty": "宋",
        "collection_info": null
    },
    {
        "uuid": "f7b0646d30edc3bd7f6c7969fb17aece",
        "title": "咏史八首 谢道韫",
        "author": "蒲寿宬",
        "content": "当时咏雪句，谁能出其右。\n雅人有深致，锦心而绣口。\n此事难效颦，画虎恐类狗。",
        "dynasty": "宋",
        "collection_info": null
    },
    {
        "uuid": "d158ab8d7742b5d077e9e5913897e48b",
        "title": "咏史八首 蔡文姬",
        "author": "蒲寿宬",
        "content": "琴弹十八拍，听此双泪流。\n一死固已难，万言復谁尤。\n九原见卫子，何语可以酬。",
        "dynasty": "宋",
        "collection_info": null
    },
    {
        "uuid": "b542cf2659ed148abf2e32b8799b39ba",
        "title": "咏史八首 鲍宣妻",
        "author": "蒲寿宬",
        "content": "幡然弃旧习，布裙牵鹿车。\n拜姑礼云毕，提瓮汲自如。\n富贵此一时，何可忘厥初。",
        "dynasty": "宋",
        "collection_info": null
    },
    {
        "uuid": "51b411bca03c0ec87230eecd137b94f0",
        "title": "咏史八首 乐羊子妻",
        "author": "蒲寿宬",
        "content": "拾遗戒不受，见金等沙泥。\n对姑不能食，又愧他舍鷄。\n其视取枣人，冰炭恐不齐。",
        "dynasty": "宋",
        "collection_info": null
    },
    {
        "uuid": "f37f434ea48d879b6bf6c798c06d6c88",
        "title": "咏史八首 朝鲜妇",
        "author": "蒲寿宬",
        "content": "白首携一壶，乱流去何之。\n妇呼吻欲裂，彼乃昏不知。\n箜篌弹復弹，河水风瀰瀰。",
        "dynasty": "宋",
        "collection_info": null
    },
    {
        "uuid": "d10a5c1fc3cb2e104fea637931901941",
        "title": "咏史八首 孟光",
        "author": "蒲寿宬",
        "content": "色不谐朱鈆，力可举杵臼。\n贫贱何足云，持敬在悠久。\n相对如嘉宾，旁人莫嫌丑。",
        "dynasty": "宋",
        "collection_info": null
    },
    {
        "uuid": "fbbfdb6b20f2ae1a2b10eab4ae405ca1",
        "title": "示儿",
        "author": "蒲寿宬",
        "content": "种谷一岁事，读书一生期。\n方春不下种，竟岁常馁饥。\n少年不向学，终身成愚痴。\n饥犹一家愁，愚被众人欺。\n彼苍念吾父，尔辈得令师。\n欲速成揠苖，计日如耘耔。\n程文国有式，体制须及时。\n弱冠无所闻，出语人见嗤。\n尔劳我则恤，我忧尔奚知。\n中夜不遑寐，作此劝学诗。",
        "dynasty": "宋",
        "collection_info": null
    },
    {
        "uuid": "375c741692425160026d20283653532c",
        "title": "明月篇",
        "author": "蒲寿宬",
        "content": "海贾不爱死，适值骊龙眠。\n深渊顷刻命，平地千丈川。\n丈夫岂无志，固为儿女煎。\n彼美头上粲，它人口中涎。\n鲛人一滴泪，不肯随漪涟。\n眼见悬珠人，明月几缺圆。",
        "dynasty": "宋",
        "collection_info": null
    },
    {
        "uuid": "97df72698b1b910dc7711ff6c676ea02",
        "title": "拙妇吟",
        "author": "蒲寿宬",
        "content": "生为矮屋女，本乏超世姿。\n苟焉执丝枲，安得组绣奇。\n人各爱厥子，骄养随所宜。\n今晨嫁朱门，装束弗适时。\n尊嫜不厌拙，邻曲莫见嗤。\n或有劝我言，学扫长蛾眉。\n妾妇前致辞，拙性不可移。\n谁能事膏沐，随人作妍媸。\n采采南涧苹，心事涧水知。\n在家尽子职，为妇尽妇仪。\n如何织锦字，更制迴文诗。",
        "dynasty": "宋",
        "collection_info": null
    },
    {
        "uuid": "a7a8af95ca69bb29bcdb9ac3723173a2",
        "title": "和博古直五首  其一",
        "author": "蒲寿宬",
        "content": "圣门蔼徒众，几人得称贤。\n美哉全玉人，履行师渊骞。\n寒日辟芦絮，饥倚负郭田。\n所乐者何事，至道森乎前。\n岂必挟日月，地行即飞仙。\n刀圭傥可觅，何处今赤泉。",
        "dynasty": "宋",
        "collection_info": null
    },
    {
        "uuid": "3957a3eea5f5d07710ffa312eb3ab03d",
        "title": "和博古直五首  其二",
        "author": "蒲寿宬",
        "content": "少壮能几时，转盻成白首。\n俯仰百年中，蝇营復狗苟。\n规规一世士，礼法自绳纠。\n不趁蚁磨旋，空嗟兔株守。\n杞菊为糇粮，云山作宾友。\n空泥坚白鸣，夷惠徒可否。",
        "dynasty": "宋",
        "collection_info": null
    },
    {
        "uuid": "d372a8f16b63b45610c805eeca7738c1",
        "title": "和博古直五首  其三",
        "author": "蒲寿宬",
        "content": "涉世思夷涂，理生有常道。\n抱瓮灌我园，充盘戒邻枣。\n秋色何苍然，愓焉履霜早。\n伟哉骑鲸人，期兹浣花老。\n渺渺无穷门，何由拾瑶草。\n惟爱柴桑翁，称心固云好。",
        "dynasty": "宋",
        "collection_info": null
    },
    {
        "uuid": "1dc2c334b9f14317dfc8706126fb2358",
        "title": "和博古直五首  其四",
        "author": "蒲寿宬",
        "content": "迂踈我何有，然诺君不轻。\n卓尔异众嗜，矧兹蔼文鸣。\n面壁愧空腹，伐木思友生。\n方当与世混，畴能别泾清。\n奚因一簪盍，使此双眼明。\n欲引万古脉，赖君辨豨苓。",
        "dynasty": "宋",
        "collection_info": null
    },
    {
        "uuid": "91541018d1ebaccef5ac70370554fcb4",
        "title": "和博古直五首  其五",
        "author": "蒲寿宬",
        "content": "旷兹歴亿劫，矧此浮云身。\n桑枢弗言病，驷马休笑贫。\n栖栖鲁中叟，救世诚艰辛。\n鸟兽岂同羣，由也徒问津。\n人世弹指顷，沧海三扬尘。\n扬尘不可诘，济川岂无人。",
        "dynasty": "宋",
        "collection_info": null
    },
    {
        "uuid": "f09e140057eb040954080b58408c9290",
        "title": "梅阳壬申劭农偶成书呈同官",
        "author": "蒲寿宬",
        "content": "举酒劝尔农，更为我侬劝。\n车笠虽不同，所谐此盂饭。\n或耕在菑畬，或耕在方寸。\n膏雨足一犁，田头怯呼唤。\n五百维莠骄，胥徒乃蟊患。\n与国充耘耔，勿使地蒿蔓。\n幻体饥渴同，世味甘苦半。\n盘中一粒餐，锄下几滴汗。\n光阴驶歴块，彼此不可玩。\n岂为许行言，劝课在兹旦。\n老父倾耳听，童稚绕屏看。\n相顾持我语，取信如执劵。\n安得慵耕人，从今不言倦。",
        "dynasty": "宋",
        "collection_info": null
    },
    {
        "uuid": "171f24f17837ced42258ce172a5e029c",
        "title": "感兴",
        "author": "蒲寿宬",
        "content": "晨起自理髪，握髪双涙流。\n不见结髪人，惆怅空白头。\n君留白髪种，种作一叚愁。\n茁哉秋蓬根，念此春荑柔。",
        "dynasty": "宋",
        "collection_info": null
    },
    {
        "uuid": "aa39a4362761d204cba6692ad60d592f",
        "title": "送使君给事常东轩先生",
        "author": "蒲寿宬",
        "content": "锋车洛阳道，秋日旌旗光。\n松阴父老语，何计攀夕郎。\n南泉昔乐土，画戟深凝香。\n今为雕瘵区，盐米忧仓皇。\n一食不遑暇，众哺安能忘。\n时哉异真倪，心乎爱龚黄。\n报政未期年，丹诏飞十行。\n正阳初继离，化瑟方再张。\n岂无兰蕙丛，所思在孤芳。\n履声到星辰，泰阶列寒芒。\n睠懐赤子情，启齿玉帝旁。\n唐相有遗烈，至今留甘棠。",
        "dynasty": "宋",
        "collection_info": null
    },
    {
        "uuid": "3ff4f359d79fad052ac6f8c2032b36e7",
        "title": "投后村先生刘尚书",
        "author": "蒲寿宬",
        "content": "采松北山下，日与樵者亲。\n寸尺拾遗坠，时以供炊薪。\n朝跻白云冈，暮宿芳草濵。\n疏泉溉其本，镜心澄尔神。\n上有千岁鹤，羽仪何振振。\n清唳返华表，感时懐鳯麟。\n下有千年苓，剥落惟夲真。\n久乃莹雪玉，服之袪凡尘。\n清风发万籁，天窍鸣惊人。\n严霜肃四宇，玉立古柏身。\n桃李众自托，六合惟一根。\n梅竹亦有性，岁寒争卜隣。\n茑萝尔微彙，愿乞青云津。\n逡巡不敢止，百年在兹辰。",
        "dynasty": "宋",
        "collection_info": null
    },
    {
        "uuid": "13943d6ea5449d45cb0446ff0e13bfa2",
        "title": "柬曾梅坡二首音弃  其一",
        "author": "蒲寿宬",
        "content": "终岁不相见，相逢倾肺肝。\n堪嗟半生事，安得旧时欢。\n梅蘂先春白，桂华清露寒。\n帽云行雨意，薄暮倚栏干。",
        "dynasty": "宋",
        "collection_info": null
    },
    {
        "uuid": "44154cc32a7b6471cedf3bdc87f1466e",
        "title": "柬曾梅坡二首音弃  其二",
        "author": "蒲寿宬",
        "content": "靡靡秋已驶，眇焉幽思殷。\n美人百尺楼，修帽千丈云。\n白驹古难絷，寒蛩今畏闻。\n得酒且共陶，莫惑纸上文。",
        "dynasty": "宋",
        "collection_info": null
    },
    {
        "uuid": "b351fb6d75309d409624c631f52f418d",
        "title": "送淮东田制干回司",
        "author": "蒲寿宬",
        "content": "青青拱把木，人见毫芒时。\n只恐不早种，既种何用疑。\n枝条日已茂，雨露日已滋。\n揺本固不可，爪肤復奚为。\n惊颷屡欲折，积雪久自支。\n昔日靖郭君，四十余男儿。\n中有不举子，其事乃甚奇。\n驰声自薛起，有谁敢齐窥。\n君今已骑鹤，莫问腰纒资。\n主人今晋公，相量千顷陂。\n溲勃且并用，参苓恐无遗。\n相如谕蜀檄，昌黎从军诗。\n倘可露一斑，岂无诸公知。\n君来甫两月，云雾才一披。\n非敢事偃蹇，禽鹿不可覊。\n勿诧我泉石，恐为君瑕疵。\n吾且自笑我，人知我为谁。",
        "dynasty": "宋",
        "collection_info": null
    },
    {
        "uuid": "ca1061786fbc753903856c566b96d9c6",
        "title": "寄窥堂庄使君",
        "author": "蒲寿宬",
        "content": "煌煌列戟第，皎皎深衣人。\n菟符蔼夙望，驹谷韬绝珍。\n苟不守厥素，曷以当兹晨。\n情敦脊令急，心怛鸿鴈宾。\n饿死甘其薇，至德文其身。\n耿耿抱孤月，悠悠仰苍旻。\n何时一握臂，漉我头上巾。\n呼风振我襮，与君爽心神。\n欲洗尘万斛，何处觅一尘。",
        "dynasty": "宋",
        "collection_info": null
    },
    {
        "uuid": "d43f696726fcad5ecc2b6382494c98ce",
        "title": "送使君右司赵是斋",
        "author": "蒲寿宬",
        "content": "皦皦惠山泉，脉脉天上潢。\n中含五色文，时吐千丈光。\n人间尘土腥，聊復褰我裳。\n南州六月暑，千里暍欲狂。\n借此一掬润，冰雪生肝肠。\n谁起心中炎，夺我脑上凉。\n我愿去为龙，为雨膏八荒。\n年年刺桐华，树树皆甘棠。",
        "dynasty": "宋",
        "collection_info": null
    },
    {
        "uuid": "4dde3bbbd4fd3e54ff78dea9dca92a8a",
        "title": "赠无庵道人风鑑",
        "author": "蒲寿宬",
        "content": "采霞以为食，搴云以为衣。\n饱暖无所为，骑风去如飞。\n閒将电作镜，照见人精微。\n欲说不得说，天机本无机。",
        "dynasty": "宋",
        "collection_info": null
    },
    {
        "uuid": "cbc84e24323b402a811eb11f759f6dab",
        "title": "梅阳寄委顺赵君",
        "author": "蒲寿宬",
        "content": "别来柳初茁，今见兰吐芳。\n懐哉佩兰人，欲制芙蓉裳。\n山空蕙帐冷，鹤怨秋夜长。\n羣峯暮耸峭，蚁梦犹一场。\n乘传媿已添，刻意思所偿。\n蚩蚩瘴土氓，见此泪欲滂。\n鍼石一时投，若为起羸尫。\n常恐二竖黠，神被膏与肓。\n欲尽弃其旧，安得师之良。\n夜梦毎插羽，飞到琴册旁。\n非贪舐鼎事，欲窥枕中方。\n缄縢倘寄翼，寛此百迴肠。",
        "dynasty": "宋",
        "collection_info": null
    },
    {
        "uuid": "ec73eeadf161003910c7898a0f7ea2a7",
        "title": "寄丘钓矶",
        "author": "蒲寿宬",
        "content": "高丘逺望海，秋思穷渺瀰。\n苦吟有鬼泣，直钓无人知。\n有时捲龟殻，箕踞食蛤蜊。\n落日明云霞，狂风舞蛟螭。\n全生带笭箵，聱叟漫奚为。\n一笑横大江，列岫浮修眉。\n画图障我目，隔此天一涯。\n欲携我蓑笠，风雨从所之。\n渔僮缓鼓枻，惊我白鹭鹚。\n我欲从伊人，薄酒分一巵。",
        "dynasty": "宋",
        "collection_info": null
    },
    {
        "uuid": "67493d7aab69cb7feff8446f9d48563e",
        "title": "寄梅坡",
        "author": "蒲寿宬",
        "content": "乔木耸下翠，好鸟鸣嘤嘤。\n岂不爱吾庐，感此求友声。\n独酌歌停云，怀人泪如倾。\n昔我柴桑翁，五柳贫亦荣。\n今予富干树，况有野艇横。\n鲈鱼亦可脍，如此夜月明。\n谁谐彼苍意，涧谷敦孤惸。\n青山只依旧，沽酒寻前盟。\n矫首云帽人，两臂羽欲生。\n故人来不来，盘俎无人争。",
        "dynasty": "宋",
        "collection_info": null
    },
    {
        "uuid": "6a3cc1f54f5aeffb2f546da6cacf50ae",
        "title": "与石岩方常簿游白水塘观龙湫",
        "author": "蒲寿宬",
        "content": "孤灯照不寐，独起行遶床。\n命驾欲千里，千里债已偿。\n可怜太拙计，弗学时世粧。\n癖嗜镌聱牙，拄彼枯肾肠。\n柴桑赋移居，取友胜面墻。\n奇文与疑义，相与窥抑扬。\n愿给薪水役，懐此一瓣香。\n自分参也鲁，或笑道士狂。\n吁嗟古之人，踽踽而凉凉。\n我不欲富贵，修短由上苍。\n齐奴尔何事，彭祖今何方。\n庄周蝶体态，淳于蚁侯王。\n龙湫一瞬息，珠琲万斛强。\n泛泛莲叶舟，淼淼白水塘。\n薜荔为我衣，芙蓉为我裳。\n握石为我饴，采菊为我粻。\n兴懐自千载，有酒且一觞。",
        "dynasty": "宋",
        "collection_info": null
    },
    {
        "uuid": "ab7bde3853aaa2eec613b41901a19ea7",
        "title": "己夘六月十一日书石室壁",
        "author": "蒲寿宬",
        "content": "晏坐图画出，银屏列郡山。\n几案空水接，舟檝窗窦间。\n清风荡炎瘴，异趣起懦顽。\n梦随白鸥去，静看飞鸟还。\n夜深忽闻笛，何处明月湾。",
        "dynasty": "宋",
        "collection_info": null
    },
    {
        "uuid": "4b5de8e08f65c10d8df16c6a0f8874d4",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其一",
        "author": "蒲寿宬",
        "content": "翠节摩秋云，朱轓映朝彩。\n欣欣两宾主，济济众僚寀。\n此会良已希，斯文固应在。\n寂寞秋后香，今晨有人采。",
        "dynasty": "宋",
        "collection_info": null
    },
    {
        "uuid": "4c3d4b8762c00b78a97df470d572b5b5",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其二",
        "author": "蒲寿宬",
        "content": "结彼山下茅，对此山上瀑。\n白日成蹉跎，长年抱幽独。\n嘤嘤自禽鸟，踽踽乱樵牧。\n门巷何多车，山中有佳菊。",
        "dynasty": "宋",
        "collection_info": null
    },
    {
        "uuid": "5e2915472eb2c5297e154d2050b152bf",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其三",
        "author": "蒲寿宬",
        "content": "龙山在何许，驱车故城东。\n壮游值佳月，髙懐激清风。\n深知孟万年，独有柴桑翁。\n至今佳传香，索之迷芳丛。",
        "dynasty": "宋",
        "collection_info": null
    },
    {
        "uuid": "eacf75d6845254fef50f0b97a03b2fb8",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其四",
        "author": "蒲寿宬",
        "content": "淡淡暮秋色，行行遶疎篱。\n最爱重九名，拟和柴桑诗。\n风流足千载，感慨彼一时。\n此日不易得，有酒安可辞。",
        "dynasty": "宋",
        "collection_info": null
    },
    {
        "uuid": "3390bdbf7b5c80c4afaf3f977f4b96a7",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其五",
        "author": "蒲寿宬",
        "content": "白露零髙寒，西风满原野。\n浊酒欢重持，黄花笑盈把。\n诗句斐莫裁，秋容浩难写。\n岂为今日娱，逢之百世下。",
        "dynasty": "宋",
        "collection_info": null
    },
    {
        "uuid": "5106e1cddcf171fff547a6316a1c8ffc",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其六",
        "author": "蒲寿宬",
        "content": "晨策登青霞，众峯郁绸缪。\n举目嗟新亭，缅懐忆神州。\n酣觞气磊磊，感物心悠悠。\n伟哉此二翁，髙风继前修。",
        "dynasty": "宋",
        "collection_info": null
    },
    {
        "uuid": "f60e7c16a9b689765d6519b59b2224e6",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其七",
        "author": "蒲寿宬",
        "content": "南阳有菊水，一掬清且鲜。\n满潭浸秋色，餐英饮寒泉。\n将以寿道脉，非惟制颓年。\n岂不随众草，正色乃自然。",
        "dynasty": "宋",
        "collection_info": null
    },
    {
        "uuid": "0e1b11dd921cd39c790788e4e4c9d0b9",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其八",
        "author": "蒲寿宬",
        "content": "百年岂非长，流光迅飞电。\n月渚愁宾鸿，风檐凄去燕。\n鸿燕胡独乖，参辰岂相见。\n念此霜中英，良时不妨殿。",
        "dynasty": "宋",
        "collection_info": null
    },
    {
        "uuid": "bf4d37277ef708c3dea4371605208edf",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其九",
        "author": "蒲寿宬",
        "content": "匡庐讵云逺，日日望翠岚。\n黄花裛露掇，薄酒如饴甘。\n迢迢想髙遯，亹亹懐清谈。\n缅睇良有以，旧居在其南。",
        "dynasty": "宋",
        "collection_info": null
    },
    {
        "uuid": "cfa1ae5a54fdb53930ca677e878ef569",
        "title": "舶使王会溪太守赵见泰九日领客枉頋山中赋采菊东篱下悠然见南山韵十首  其一○",
        "author": "蒲寿宬",
        "content": "天台赤霞顶，峨眉翠云间。\n人物自楚楚，文采何斑斑。\n屈宋艳何摘，陶谢髙可攀。\n咳唾随天风，万古辉此山。",
        "dynasty": "宋",
        "collection_info": null
    },
    {
        "uuid": "6ed15aa644d4dcee9446d4e9e8b8abf0",
        "title": "九日简留松涧",
        "author": "蒲寿宬",
        "content": "瀼瀼白露坠，独起行遶篱。\n岂泥兹晨游，偶谐昔人期。\n白衣已缥缈，幅巾自淋漓。\n举杯泛寒荣，何以慰所思。\n登山极野望，涕泗空涟洏。\n戚戚霜叶语，鴈过鸣声悲。\n参军尔何事，帽侧无人知。\n莫轻一时谑，贻此千载嗤。\n餐英饮沆瀣，政坐骚人痴。\n起酹彭泽翁，此意堪语谁。",
        "dynasty": "宋",
        "collection_info": null
    },
    {
        "uuid": "df29563317d4e494a7168bee6de1b198",
        "title": "心泉",
        "author": "蒲寿宬",
        "content": "山泉不知源，流出石磊砢。\n坎止心维亨，蒙养行必果。\n久视空无尘，静趣自忘我。\n明月知此心，时印夜光颗。",
        "dynasty": "宋",
        "collection_info": null
    },
    {
        "uuid": "f91e1f66ba9471b6324261b43d9deaf9",
        "title": "九日贵客入山地狭不足以容歌舞故作",
        "author": "蒲寿宬",
        "content": "莫歌乱我蛩，莫舞践我菊。\n歌不入此耳，舞适局汝足。\n蛩吟今古心，菊老贫贱屋。\n斟菊听我蛩，绝胜人间曲。",
        "dynasty": "宋",
        "collection_info": null
    },
    {
        "uuid": "afc708ad485bccd7b2bef9732a9e4372",
        "title": "和漳浦余明府",
        "author": "蒲寿宬",
        "content": "割鷄荐鸾刀，飞鳬蹑仙迹。\n惠与清漳流，名髙鲁山石。\n廉谦今所难，吾道帜可赤。\n作县既有箴，救世岂无策。\n涧水疑鸣琴，中宵起人忆。",
        "dynasty": "宋",
        "collection_info": null
    },
    {
        "uuid": "084d2b2051e01465dc402c5bb42a5392",
        "title": "呈大帅侍郎阳岩洪先生",
        "author": "蒲寿宬",
        "content": "猗桐擢新翠，况此当春阳。\n灵鳯何髙翔，岂不懐朝光。\n积阴既去屏，先鸣讵能忘。\n腐草倐已化，破柱安所藏。\n声猷动寰海，偃蹇持孤芳。\n清风肃羽纛，白日成圭璋。\n久期荐清庙，欲与兴頽纲。\n恩纶甫杂沓，符采相辉煌。\n元佑心可续，江左脉自长。\n精神夙聚会，赓歌蔼明良。\n愿整池上翼，继我文靖梁。",
        "dynasty": "宋",
        "collection_info": null
    },
    {
        "uuid": "6b2f27a980e288059dcbf9a1a60f26d5",
        "title": "上舶使监丞王会溪",
        "author": "蒲寿宬",
        "content": "抗意欲窥奇，栖潜在郡帙。\n犹疑瓮为天，岂信盲问日。\n清晨非梦寐，见此五色笔。\n寒光动斗牛，余照堕圭荜。\n目前千古在，吾故一日失。\n至道涵深纯，大雅藏僴瑟。\n懐兹泉石心，贲之林野质。\n百年岂不短，万羡从此毕。\n倘云可与语，敢惮行以膝。",
        "dynasty": "宋",
        "collection_info": null
    },
    {
        "uuid": "6dc5609955e9a7b9621cbb19df64e7d9",
        "title": "登师姑岩见城中大阅恍如阵蚁因思旧从戎吏亦其中之一蚁感而遂赋",
        "author": "蒲寿宬",
        "content": "晨起扪层巅，苍茫见尘市。\n鼙鼓生逺陴，壶蠭在幽耳。\n遥知细柳屯，于时阅军士。\n俯彼万铠羣，微哉一窖蚁。\n初集如慕羶，俄拥如聚米。\n或圆如旋磨，或方如缘几。\n隠隠床下声，牛鬬差可拟。\n未熟黄粱间，忽忆大槐裏。\n昔在羣蚁中，不知蚁是已。\n长揖谢孙穰，微笑辞翦起。\n蛮触胡为哉，鷄虫今已矣。\n醉眼未醒时，此真尺与咫。\n更陟最上头，须弥亦芥子。",
        "dynasty": "宋",
        "collection_info": null
    },
    {
        "uuid": "450d0d32883e5dc04f3711f78965d896",
        "title": "送郭济叔分教邵阳",
        "author": "蒲寿宬",
        "content": "秋山多爽气，南楚登修程。\n岂无离别懐，此别人所荣。\n睠言紫帽秀，翘然碧流英。\n千载木铎寄，一脉濓泉清。\n无氊不言寒，有道当自鸣。\n采芹发新謡，吟药生逸情。\n汾阳昔何人，努力加令名。",
        "dynasty": "宋",
        "collection_info": null
    },
    {
        "uuid": "050484087ebc21668d5dfa797675b4e6",
        "title": "古意答胡苇航",
        "author": "蒲寿宬",
        "content": "偃蹇当风松，四望无宁枝。\n茑萝空自纒，鸾凤非所覊。\n固乏栋梁具，聊耸岩壑姿。\n岂无深林柯，百尺悬旌麾。\n下有千岁苓，勿使行人知。",
        "dynasty": "宋",
        "collection_info": null
    },
    {
        "uuid": "9fecaea30e3c24a8cc2fcebdec877b68",
        "title": "送逺曲别苇航",
        "author": "蒲寿宬",
        "content": "驱车晨出门，薄酒持送君。\n离心一寸铁，修岭千重云。\n遥怜风雨夜，应念霜雪羣。\n猿鹤岂敢怨，所期在斯文。",
        "dynasty": "宋",
        "collection_info": null
    },
    {
        "uuid": "0c253d1026e14d3e25398badb0eb42ac",
        "title": "见山台",
        "author": "蒲寿宬",
        "content": "迭石生幽云，层台起修竹。\n羣山不出门，一日俱在目。\n逺眺极悠悠，男儿岂碌碌。\n宝匣长夜鸣，黄金几时筑。\n此事谁与论，掀髯对云麓。",
        "dynasty": "宋",
        "collection_info": null
    },
    {
        "uuid": "f840634419a617362ce2f5317d30c2f2",
        "title": "泊舟兰溪",
        "author": "蒲寿宬",
        "content": "江流万古意，客游迈中年。\n茫茫见逺树，渺渺嘆逝川。\n旅舟泊明月，溪讴出长烟。\n千帆趣各异，万里愁共煎。\n船头有美酒，吹火煮小鲜。\n丈夫非无泪，不洒商妇絃。",
        "dynasty": "宋",
        "collection_info": null
    },
    {
        "uuid": "248f72110bfa8a91d5d373526286dc29",
        "title": "登师姑岩懐古十韵",
        "author": "蒲寿宬",
        "content": "郭中爱青山，推窗纳青碧。\n不见山中人，白云自堆积。\n登睇廓悠悠，此眼亦已窄。\n但见寰中尘，不见尘中客。\n相去讵几许，恍若万里隔。\n日暮攀崔嵬，泫然感畴昔。\n蜀道无人行，嵩山绝蹄迹。\n岂无九回肠，安得双飞翮。\n倾我百壶酒，抚此千丈石。\n不知蜡屐翁，着得几量屐。",
        "dynasty": "宋",
        "collection_info": null
    },
    {
        "uuid": "6cb00385f179babf75df6d6ab699dd6e",
        "title": "仲冬下澣会同僚游东岩",
        "author": "蒲寿宬",
        "content": "羽人脱屣去，古洞留嵌岩。\n白云亦世态，随风蜕其缄。\n石饴已何许，谁能味其甘。\n土偶寂不语，樵牧同此龛。\n坎坎击石鼓，归去夸彼谈。\n遂使蜡屐人，于此移其贪。\n猗桐植翠盖，翳翳当薫南。\n琤然激石溜，燕坐心黙参。\n朝暮岂异理，莫诳狙四三。\n暄凉得其适，所讶非瘴岚。\n梅花对白髪，风前雪鬖鬖。\n挥觞属同僚，出语谐酸咸。\n犹拘铁汉语，饮之不至酣。\n託诗纪曾游，谁将铁为庵。",
        "dynasty": "宋",
        "collection_info": null
    },
    {
        "uuid": "34f442f536a834e5ea916e526b71d3f7",
        "title": "寄豫章李明府",
        "author": "蒲寿宬",
        "content": "太白揺芒芒，只在西山阳。\n常言欲千里，一夜千里长。\n酒尽还磊磈，出匣鸣干将。\n兰菊犹有秋，白日安可量。",
        "dynasty": "宋",
        "collection_info": null
    },
    {
        "uuid": "400bc099827b4a9ce625bbad6f6b6d95",
        "title": "亦竹轩",
        "author": "蒲寿宬",
        "content": "娟娟竹上露，泠泠竹间风。\n风露自髙洁，轩窗亦玲珑。\n明月散清影，独起行遶丛。\n缅懐爱竹人，气味千载同。",
        "dynasty": "宋",
        "collection_info": null
    },
    {
        "uuid": "a1c51b672050846c5cb30a532eb7c0aa",
        "title": "六和塔僧房",
        "author": "蒲寿宬",
        "content": "天风语檐铃，苍霭藏古殿。\n穿竹逢缁衣，拈花对黄面。\n谁把山水心，为我露一线。\n推窗古树隙，空水还匹练。\n山色忽有无，潮来半空溅。\n须臾簸舟楫，木叶飞片片。\n鱼鰕恣掀舞，洲渚入𤇊炼。\n山僧寂无言，千帆阅将徧。",
        "dynasty": "宋",
        "collection_info": null
    },
    {
        "uuid": "c6fa481faad5cb12e630336341c67a75",
        "title": "送梅峯阮监镇东归",
        "author": "蒲寿宬",
        "content": "豪气宇宙窄，健笔风雷惊。\n处禈笑羣蝨，有酒甘步兵。\n半酣百年寄，一啸千古轻。\n青眼能几人，白首识此情。",
        "dynasty": "宋",
        "collection_info": null
    },
    {
        "uuid": "15ead65a6c48af4b13da3fba61a15ebf",
        "title": "喷玉布",
        "author": "蒲寿宬",
        "content": "苍珉卧偃蹇，飞琼潄潺湲。\n东野喷玉布，庐山谷帘泉。\n玉斧敲寒冰，随风走连卷。\n清声足洗耳，枕流恐徒然。",
        "dynasty": "宋",
        "collection_info": null
    },
    {
        "uuid": "b653744725fa51e6507e74a589d79ea1",
        "title": "梅阳郡斋铁庵梅花五首  其一",
        "author": "蒲寿宬",
        "content": "广平一寸铁，不信句炼柔。\n犹疑雪月竞，韬玉无处求。\n神人藐姑射，夜趁嫦娥游。\n缥缈不可见，天风想琳璆。",
        "dynasty": "宋",
        "collection_info": null
    },
    {
        "uuid": "1f685628ad40a2a8e51edd0501ce9316",
        "title": "梅阳郡斋铁庵梅花五首  其二",
        "author": "蒲寿宬",
        "content": "孤山隐君子，搜索入幻眇。\n方且判鸿蒙，倐尔得一窍。\n童鹤俱不知，吟成忽自笑。\n翛然脱情尘，髙标立寒峭。",
        "dynasty": "宋",
        "collection_info": null
    },
    {
        "uuid": "5783496e7f8064d8989c6e051fcec7cf",
        "title": "梅阳郡斋铁庵梅花五首  其三",
        "author": "蒲寿宬",
        "content": "江南擅名胜，雅爱陆敬风。\n岂无可以赠，折枝寄邮筒。\n缄香不敢泄，千里一寸衷。\n对雪感岁暮，白头谩西东。",
        "dynasty": "宋",
        "collection_info": null
    },
    {
        "uuid": "b6d6f37bcb269bd089cf91f8cd9454be",
        "title": "梅阳郡斋铁庵梅花五首  其四",
        "author": "蒲寿宬",
        "content": "卓哉诚斋老，驱车陟崔嵬。\n清风欲洗瘴，驾言为花来。\n仰止冰玉人，念彼同根荄。\n思翁不可说，江边重徘徊。",
        "dynasty": "宋",
        "collection_info": null
    },
    {
        "uuid": "3bcdb3acebbf63f409c2759dd711f959",
        "title": "梅阳郡斋铁庵梅花五首  其五",
        "author": "蒲寿宬",
        "content": "枯株类铁汉，瘴疟不敢侵。\n岁寒叶落尽，微见天地心。\n阳和一点力，生意满故林。\n至仁雨露泽，不觉沦肌深。",
        "dynasty": "宋",
        "collection_info": null
    },
    {
        "uuid": "a5394f427f98e969ef9ce04e5fb7ae0a",
        "title": "万壑清流",
        "author": "蒲寿宬",
        "content": "旨哉哲人语，有道亲为传。\n清流出万壑，千载此两贤。\n谁倾六月雪，洗我一片天。\n妙趣不可极，如此山中泉。",
        "dynasty": "宋",
        "collection_info": null
    },
    {
        "uuid": "8f58062d676dcbae5d694a3332063610",
        "title": "白水岩",
        "author": "蒲寿宬",
        "content": "泰山有积溜，坤媪乃善藏。\n何时发灵秘，一脉流膏滂。\n至仁及物意，后世疑滥觞。\n螭蟠久懒卧，辟易离电光。\n丰隆亦豪举，夜半驱阿香。\n天鼓何处来，大雪惊飘扬。\n飞星杂雨射，怒雹翻飊狂。\n倚栏两眼眩，应接俱弗遑。\n吕梁三十仭，吾闻老蒙庄。\n行歌不惮险，习坎守故常。\n峨眉有仙伯，佛迹窥荒唐。\n濯足弄海月，戏侮相颉颃。\n堪笑失筯人，气骨何羸尫。\n醉呼李太白，欲制芙蓉裳。\n此泉愿为酒，万斛输沧浪。\n简寂耿我梦，九迭迂我肠。\n鴈荡更诡异，龙湫舞堂堂。\n何当寄鹏翼，瞬息天一方。\n仙人笑擘脯，沧海观种桑。\n人世弹指顷，万古天地长。",
        "dynasty": "宋",
        "collection_info": null
    },
    {
        "uuid": "7b808790ae8fbb3c16fe0a9b7ee9bcc5",
        "title": "戏効浪仙体",
        "author": "蒲寿宬",
        "content": "碌碌復碌碌，世事安可卜。\n马蹶轻四蹄，夔行矜一足。\n知守吾辙难，遑问羊肠曲。\n行行復何之，幽人在空谷。",
        "dynasty": "宋",
        "collection_info": null
    },
    {
        "uuid": "a919576f1400fe12cbd0bf8da6c5ad74",
        "title": "书会溪郴阳瀑布图后三首  其一",
        "author": "蒲寿宬",
        "content": "山椒斫寒翠，涧曲披玄图。\n写此一派润，化作万顷腴。\n谁知田中禾，粒粒心上珠。",
        "dynasty": "宋",
        "collection_info": null
    },
    {
        "uuid": "92ff250db158b60fd2012e295bd2e66e",
        "title": "书会溪郴阳瀑布图后三首  其二",
        "author": "蒲寿宬",
        "content": "楚山亦瘴疠，湘水多幽灵。\n髙飈雷电激，尽日霰雪零。\n涤去热恼肠，清风自泠泠。",
        "dynasty": "宋",
        "collection_info": null
    },
    {
        "uuid": "b24451709d5be613034949e5fde54e54",
        "title": "书会溪郴阳瀑布图后三首  其三",
        "author": "蒲寿宬",
        "content": "千山六月火，可使金石然。\n懐兹水一滴，想彼心千年。\n愿君倒天瓢，流泽无中边。",
        "dynasty": "宋",
        "collection_info": null
    },
    {
        "uuid": "f241e91d3d8a98558f60f14911d1c494",
        "title": "草堂瀑布",
        "author": "蒲寿宬",
        "content": "西瞻香炉气，北望钟山英。\n宁如坐岩曲，飞玉光栏楹。\n异哉天地秀，孕此冰雪精。\n梅花立其旁，姑射凌寒清。\n仙帔月耿耿，神佩风琤琤。\n窗户六月冷，草木三冬荣。\n锦水懐少陵，银河照长庚。\n所嗜固不同，聊復娱吾生。",
        "dynasty": "宋",
        "collection_info": null
    },
    {
        "uuid": "c594e08b0100130c459b3aa7bf377630",
        "title": "题瀑布图后",
        "author": "蒲寿宬",
        "content": "平生託游从，林野乃其趣。\n出处偶不同，清浊良已忤。\n解组浣我尘，叩门为君诉。\n方殷岐黄事，何日当展晤。\n欲潄岩下泉，蛩驉念同路。\n黙携照胆镜，歴歴见情愫。\n韦韠谁为驱，千林泻悬布。\n初挂冰一帘，晶晶滴珠露。\n弄电不辍笑，轰谷激电怒。\n玉虬擘重崖，白昼云雪互。\n震掉若弗容，俄然脱沉痼。\n寂寂霜林钟，茫茫虎溪渡。\n草堂香山基，兴废今几度。\n诛茅讵为晚，千古一旦暮。\n与君共兹图，濯濯如振鹭。\n登眺晨百回，畴能局髙步。",
        "dynasty": "宋",
        "collection_info": null
    },
    {
        "uuid": "f0bf60413117a6b703299a52aa2ebf1d",
        "title": "中庭步月",
        "author": "蒲寿宬",
        "content": "月光被中庭，竹影弄幽色。\n潇潇一幅素，洒洒数茎墨。\n忽然风动处，惟有月写得。\n此画应入神，无言自心识。",
        "dynasty": "宋",
        "collection_info": null
    },
    {
        "uuid": "56fcfb4a7c8e812eacb818072b4376f7",
        "title": "纯阳洞读书和中山陈礼郎韵",
        "author": "蒲寿宬",
        "content": "弄珠寄南海，移文讥北山。\n出处虽异位，梦觉同一闗。\n纯阳有真境，古洞扄林端。\n绝顶象纬逼，六月天气寒。\n道人讨幽胜，诛茆谋盖棺。\n缘深野鷄狎，供罢斋鱼閒。\n斗轩适容膝，点勘酬鈆丹。\n理义贵自得，神仙谅非难。\n嗟我久荒索，摧心罹棘艰。\n羞羡鹤俯仰，空悲马班桓。\n终南在何许，得去何须还。",
        "dynasty": "宋",
        "collection_info": null
    },
    {
        "uuid": "06b94d59ee0c38c03c12b00f9fdc7a41",
        "title": "又题纯阳洞",
        "author": "蒲寿宬",
        "content": "十里扪藤萝，千崖插虚碧。\n仰觉云汉低，俯见尘市窄。\n小山走委蛇，逺水别支脉。\n身骑鹪鹩枝，目眇大鹏翮。\n更有千载人，幽岩蜕空魄。\n朝蹑一片云，夜啸百丈石。\n我疑真人去，留此守剑舄。\n道人既无心，何事苦着迹。\n我有一壶酒，起舞酹仙伯。\n松槿虽殊途，宇宙同作客。",
        "dynasty": "宋",
        "collection_info": null
    },
    {
        "uuid": "be9d7582e880b34d950a49a009c8b2fb",
        "title": "枸杞井",
        "author": "蒲寿宬",
        "content": "四时可以采，不采当自荣。\n青条覆碧甃，见此眼已明。\n目为仙人杖，其事因长生。\n饮此枸杞水，与结千岁盟。",
        "dynasty": "宋",
        "collection_info": null
    },
    {
        "uuid": "4ac5e26c63e6b4be7f88d640dc6f3a86",
        "title": "山中井",
        "author": "蒲寿宬",
        "content": "干元肇初气，坤母乃六之。\n谁明爻象意，凿出混沌奇。\n所以击壤民，饮水源不知。\n空山有古甃，夜气方归时。\n明月照我牖，独起携军持。\n一瓢饮沆瀣，凉意生肝脾。\n下以浇丹田，上以滋华池。\n潇然脱尘土，举身入希夷。\n神人授我诀，欲以疗我饥。\n归来煮白石，精馔琼为糜。",
        "dynasty": "宋",
        "collection_info": null
    },
    {
        "uuid": "bb9beda20dabde641dbf549cc56bf08b",
        "title": "菊花潭",
        "author": "蒲寿宬",
        "content": "何处无甘菊，何处无清泉。\n菊泉适相值，天地何尝偏。\n岂但为九日，可以踰百年。\n愿与潭下村，餐英汲潺湲。",
        "dynasty": "宋",
        "collection_info": null
    },
    {
        "uuid": "fe8e00452805bc334a3c903d742bc32e",
        "title": "古意",
        "author": "蒲寿宬",
        "content": "梳鬟照寒泚，寒泚知贞胸。\n整鬟摘秋芳，秋芳无冶容。\n平生？偃蹇，今逐梁君鸿。\n既甘布裙绩，宁厌短褐舂。\n剔目信已笃，刲耳何所从。\n独抚箜篌謡，河流自潨潨。",
        "dynasty": "宋",
        "collection_info": null
    },
    {
        "uuid": "8142854163232492154fbe03809038c4",
        "title": "头陀成庵主刺血写法华经",
        "author": "蒲寿宬",
        "content": "丹书何切切，滴心不滴血。\n纵使血可干，其如心不竭。\n蜀鸟啼作花，至今万山缬。\n杀身以成仁，遗训有先哲。",
        "dynasty": "宋",
        "collection_info": null
    },
    {
        "uuid": "72c9fc0db34206ebec98aa2b426fffcd",
        "title": "灯蛾",
        "author": "蒲寿宬",
        "content": "出暗亦已显，傅翼乃不任。\n趋炎弗知止，倐忽游燧林。\n不见异域传，乃有噉火禽。",
        "dynasty": "宋",
        "collection_info": null
    },
    {
        "uuid": "8be387b4c5b5de73596f4b56ece2cad6",
        "title": "蜜蜂",
        "author": "蒲寿宬",
        "content": "四时有佳卉，两股不停探。\n花露本清冽，安用如许甘。\n平生事苦口，气味转不谙。",
        "dynasty": "宋",
        "collection_info": null
    },
    {
        "uuid": "34c55b3bba67df045cdad2712f42e93e",
        "title": "蜘蛛",
        "author": "蒲寿宬",
        "content": "轻丝出皤腹，口织不用梭。\n前身岂虞人，所食在网罗。\n茆栏亦可罥，如此豸者何。",
        "dynasty": "宋",
        "collection_info": null
    },
    {
        "uuid": "8dacf9eb315067a56955428849c4852e",
        "title": "促织",
        "author": "蒲寿宬",
        "content": "炎夏居壁根，凉秋噪篱侧。\n安得懒妇名，岂其旷乃职。\n不念作茧劳，徒能促人织。",
        "dynasty": "宋",
        "collection_info": null
    },
    {
        "uuid": "5bfd971de72b6775d022b75455ef2011",
        "title": "蚁",
        "author": "蒲寿宬",
        "content": "玄驹不可絷，若象寜无端。\n南柯二十载，梦觉指一弹。\n谁云丘垤微，转觉天地寛。",
        "dynasty": "宋",
        "collection_info": null
    },
    {
        "uuid": "d5b923b3418786cbce34824db4668741",
        "title": "蠧鱼",
        "author": "蒲寿宬",
        "content": "种芸岂辟蠧，无水乃有鱼。\n平生破万卷，胸次藏石渠。\n何如叶上虫，篆出先秦书。",
        "dynasty": "宋",
        "collection_info": null
    },
    {
        "uuid": "552ebea0692be17ca2ee90476a774b0e",
        "title": "扪蝨",
        "author": "蒲寿宬",
        "content": "上即居人头，下即居人身。\n夙岂为人食，今乃务食人。\n不必劳爪掐，聊以扪对宾。",
        "dynasty": "宋",
        "collection_info": null
    },
    {
        "uuid": "ec7e7cf33da415664e3b671a557dc562",
        "title": "蚊二首  其一",
        "author": "蒲寿宬",
        "content": "白日沿沟渠，中宵隐堂奥。\n触处招燎烟，几人有良帱。\n眶睫知若何，口觜有计暴。",
        "dynasty": "宋",
        "collection_info": null
    },
    {
        "uuid": "24a1ee77adfe1e46cf4f503a6783ac59",
        "title": "蚊二首  其二",
        "author": "蒲寿宬",
        "content": "昼伏夜已动，血人谋其生。\n不作林中虎，而为帐下虫。\n饥虎有时逢，林密少人行。\n微物不可忽，羣聚成雷轰。\n众觜锥刀铓，矮屋甑釜烹。\n肤爪良自忤，扇扑劳迭更。\n下车抟猛虎，一死政自轻。\n纎纎无所诘，长夜不肯明。\n为我驱蜚廉，么么一扫清。",
        "dynasty": "宋",
        "collection_info": null
    },
    {
        "uuid": "bf69e6a37eb06eada98971648a2d95f2",
        "title": "蚤",
        "author": "蒲寿宬",
        "content": "疾跳若幻术，常笑蝨缝拘。\n动致磨齿牙，害止搔皮肤。\n纎芥何足云，有人饲于菟。",
        "dynasty": "宋",
        "collection_info": null
    },
    {
        "uuid": "a47808554b49077cd9d3499ce1d5d2e2",
        "title": "纠之官莆阳",
        "author": "蒲寿宬",
        "content": "荷槖蔼诸孙，英英列戟门。\n能声家有谱，清识郡无寃。\n松影旌旗道，梅花玉雪村。\n亲庭两驿便，时得问凉暄。",
        "dynasty": "宋",
        "collection_info": null
    },
    {
        "uuid": "95a823df93f5a1784ceac1c87e8d75ad",
        "title": "岁暮度朋山岭登山庵追慕先人不胜悲怆因用杨敬夫韵",
        "author": "蒲寿宬",
        "content": "岁寒霜露感，况復度髙深。\n云木犹如此，苔矶不忍临。\n溪流一线碧，门对两山岑。\n含涕危亭曲，遗言尚可寻。",
        "dynasty": "宋",
        "collection_info": null
    },
    {
        "uuid": "ccc9ac97d594d581009d01105f3e5903",
        "title": "友人若木余兄告归诗以送之",
        "author": "蒲寿宬",
        "content": "两年游海国，一半在山扉。\n政喜沙鸥狎，忽惊辽鹤归。\n苦吟黄叶落，凝睇白云飞。\n志已坚亲养，难分薜荔衣。",
        "dynasty": "宋",
        "collection_info": null
    },
    {
        "uuid": "f054d498fe48c2d63c92c895b8ea2457",
        "title": "寄径山书记悟上人",
        "author": "蒲寿宬",
        "content": "人间传妙语，尘外更深藏。\n寝食因吟废，形骸欲坐忘。\n瘦林秋见鹤，断磬夜闻螀。\n出定生幽思，窗虚月在廊。",
        "dynasty": "宋",
        "collection_info": null
    },
    {
        "uuid": "c1929cdfa13e2d473696e27b9c9a9e9a",
        "title": "寄思溪老藏叟珍上人",
        "author": "蒲寿宬",
        "content": "万折苕溪水，精庐若箇边。\n菰菱时入供，包锡暮行船。\n月朗无云夜，鵰横欲雪天。\n了知身是客，莫负故山缘。",
        "dynasty": "宋",
        "collection_info": null
    },
    {
        "uuid": "06799a63989475d5dc7277611e9f2c0d",
        "title": "寄老溪上人",
        "author": "蒲寿宬",
        "content": "已知山是石，挂起碧笻条。\n家在黄梅树，门当独木桥。\n寡交因犬恶，黙坐听蝉调。\n同道何时过，心慵不见招。",
        "dynasty": "宋",
        "collection_info": null
    },
    {
        "uuid": "ae3b4e179220d9af60978e31006d04d0",
        "title": "招枯崖悟上人住山",
        "author": "蒲寿宬",
        "content": "山僧如病鹤，意气独离羣。\n思共孤峯月，閒分半榻云。\n井华晨起汲，瀑布夜深闻。\n相向无言说，窗间草木欣。",
        "dynasty": "宋",
        "collection_info": null
    },
    {
        "uuid": "ed1212923444f464fe41e08fd28b9926",
        "title": "和胡竹庄韵",
        "author": "蒲寿宬",
        "content": "脱落皮毛尽，而今肠亦无。\n泣非缘楚玉，声不叶齐竽。\n举目云天迥，论心水月孤。\n祇应饮美酒，跳入费公壶。",
        "dynasty": "宋",
        "collection_info": null
    },
    {
        "uuid": "0256972deed1ebbabe4690ca8731ca2d",
        "title": "次清老弟韵",
        "author": "蒲寿宬",
        "content": "恐负东风约，清唫野歩迟。\n淡烟杨柳外，微雨海棠时。\n逺寄千杯緑，多情两鬓丝。\n閒愁须遣尽，蜂蝶不堪覊。",
        "dynasty": "宋",
        "collection_info": null
    },
    {
        "uuid": "8a7bd2c088b53ddbb27d9cd880a2ca86",
        "title": "赵委顺寄诗山中因次韵",
        "author": "蒲寿宬",
        "content": "欲言谁与共，冉冉日还斜。\n绕郭多春树，隔江生暮霞。\n满堤吹柳絮，一舸泛桃花。\n唯爱鳊鱼美，垂缗傍古槎。",
        "dynasty": "宋",
        "collection_info": null
    },
    {
        "uuid": "47c7dd9403f3c68f90479bdf6165844a",
        "title": "题梅窗啸月图",
        "author": "蒲寿宬",
        "content": "梅花纸帐梦，耿耿欲宵残。\n何处幽人啸，一窗明月寒。\n素光流肺腑，清响动岩峦。\n拥膝无言语，归来意自欢。",
        "dynasty": "宋",
        "collection_info": null
    },
    {
        "uuid": "f6a214581039ad53f3dc8736057fbd4d",
        "title": "赠隠者",
        "author": "蒲寿宬",
        "content": "自是山林僻，何心与世踈。\n土铛三合米，竹牖半床书。\n月树迷归鹤，沙泉数过鱼。\n无人觅巢许，不必更深居。",
        "dynasty": "宋",
        "collection_info": null
    },
    {
        "uuid": "0f727fcd822a30590f6c01703223ac47",
        "title": "挽吕秘书",
        "author": "蒲寿宬",
        "content": "玉阶空忆去，破屋古梅旁。\n犹讶黯言直，不磨迁史良。\n葵心犹白髮，槐梦落黄粱。\n最后龙门客，恩深涕泗滂。",
        "dynasty": "宋",
        "collection_info": null
    },
    {
        "uuid": "537c675e4b7a29fae9f74737275e5455",
        "title": "悼亡",
        "author": "蒲寿宬",
        "content": "百岁期偕老，半生尘梦讹。\n方谐委畚事，忍作鼓盆歌。\n野水悲苹藻，秋风泣薜萝。\n青灯课子诵，此意念君多。",
        "dynasty": "宋",
        "collection_info": null
    },
    {
        "uuid": "38166709f1e624b921a61d520d254886",
        "title": "小儿生日",
        "author": "蒲寿宬",
        "content": "今年二十八，细忆始生时。\n渐喜山多树，尤怜水满池。\n相寛吾老大，自教尔童儿。\n佛诞明朝是，然香共展眉。",
        "dynasty": "宋",
        "collection_info": null
    },
    {
        "uuid": "ef882b03b7fdf061bc93dafd77977b32",
        "title": "赠日者王谈天",
        "author": "蒲寿宬",
        "content": "问天天不言，君更欲谈天。\n只且话明日，岂须穷百年。\n已灵机石事，犹梦蚁柯边。\n为扣希夷老，如何尚爱眠。",
        "dynasty": "宋",
        "collection_info": null
    },
    {
        "uuid": "df696aa8ce9d7090bff5005fd91a5d73",
        "title": "阿助守岁诵杜工部四十明朝是之句请足成",
        "author": "蒲寿宬",
        "content": "四十明朝是，瞻天祇乞閒。\n自惭身计拙，早觉鬓毛斑。\n守岁从儿喜，搀春借酒颜。\n盍簪喧马意，清梦五云间。",
        "dynasty": "宋",
        "collection_info": null
    },
    {
        "uuid": "c0205bd41dbe4d2cbdbb2dc9e201223e",
        "title": "送枯崖悟上人省觐三山",
        "author": "蒲寿宬",
        "content": "遍踏长松影，行吟入画屏。\n秋江一叶渡，落日数峯青。\n白髪干新梦，黄花制晚龄。\n片云何日会，重约在林扄。",
        "dynasty": "宋",
        "collection_info": null
    },
    {
        "uuid": "976005a5820a29715b6766308e7f368f",
        "title": "即事",
        "author": "蒲寿宬",
        "content": "江楼人卧病，寂寞更谁怜。\n有子常离抱，无家可祝先。\n雕墻笑茅屋，沧海幻桑田。\n昨听东邻讣，浮华亦梦然。",
        "dynasty": "宋",
        "collection_info": null
    },
    {
        "uuid": "d01dc70edb4570a2731f0b0f631a0385",
        "title": "约赵委顺北山试泉",
        "author": "蒲寿宬",
        "content": "拟寻青竹杖，同访白云龛。\n野茗春深苦，山泉雨后甘。\n鸟声尘梦醒，花事午风酣。\n静趣期心会，逢人勿费谈。",
        "dynasty": "宋",
        "collection_info": null
    },
    {
        "uuid": "e1d7701e5d002b40d7b7faff3fb47832",
        "title": "春阴偶成柬枯崖",
        "author": "蒲寿宬",
        "content": "砌藓频侵緑，野花相避红。\n不知昏与昼，惟见雨和风。\n有酒为寒尽，无诗非景穷。\n地炉煨芋火，时约老僧同。",
        "dynasty": "宋",
        "collection_info": null
    },
    {
        "uuid": "c5db71a9c97489e315d99e73d7dd6534",
        "title": "友人余兄归小诗寄胡苇航",
        "author": "蒲寿宬",
        "content": "别去又梅时，夷涂岂倦驰。\n能存二顷事，宁畏十年迟。\n耐冷心如铁，因吟鬓欲丝。\n犹嫌夜来梦，不解说相思。",
        "dynasty": "宋",
        "collection_info": null
    },
    {
        "uuid": "9a7237fdf16f0c63ee358e5c61c074c3",
        "title": "寄胡苇航料院",
        "author": "蒲寿宬",
        "content": "别来梅正谢，愁坐柳成阴。\n救世有何策，圗名非本心。\n万言难復古，一语傥医今。\n已向山中老，因风懐所钦。",
        "dynasty": "宋",
        "collection_info": null
    },
    {
        "uuid": "d6be4aa74d562631fd0d841e32f573bd",
        "title": "九月九日登山",
        "author": "蒲寿宬",
        "content": "日月百年寛，良辰天不悭。\n秋来常对菊，情适便登山。\n户外无尘鞅，篱边有酒颜。\n当时老彭泽，幽事独相闗。",
        "dynasty": "宋",
        "collection_info": null
    },
    {
        "uuid": "b86017db93fdfede33cbda727d2c851c",
        "title": "题江心寺诗",
        "author": "蒲寿宬",
        "content": "闻说东瓯胜，兹游心颇降。\n江心浮一寺，水面立双幢。\n路绝帆当户，潮回月漾窗。\n悠悠懐古思，把酒酹渔釭。",
        "dynasty": "宋",
        "collection_info": null
    },
    {
        "uuid": "d058b3be448475e3c465b5abb0f0e4bf",
        "title": "七夕前二日与窥堂庄使君江横观水望霓怅然",
        "author": "蒲寿宬",
        "content": "倚阑人不识，懐古尚心惊。\n坐想瀰漫意，卧闻鞺鞳声。\n浪翻京口寺，潮打石头城。\n莫说南柯事，相寛老大情。",
        "dynasty": "宋",
        "collection_info": null
    },
    {
        "uuid": "a52ffd8c0277ed8d729f3d2906b95302",
        "title": "溪堂春日即事",
        "author": "蒲寿宬",
        "content": "抵是此溪山，须将旧眼看。\n鸥飞緑不染，鸟没翠如攅。\n雨过岩峦浄，潮来天地寛。\n莫浮茅屋去，犬吠拍栏干。",
        "dynasty": "宋",
        "collection_info": null
    },
    {
        "uuid": "59bd96a2097ddaf6da60b4e36488e8e8",
        "title": "八月十三夜道士湖泛月",
        "author": "蒲寿宬",
        "content": "万事廓悠悠，因贫得纵游。\n天悭一様月，人有几中秋。\n短笛芙蓉浦，芳尊杜若洲。\n清狂欠拘束，谁恕道家流。",
        "dynasty": "宋",
        "collection_info": null
    },
    {
        "uuid": "9efe0cd34de680f90f6715be15d66504",
        "title": "寒山暮景",
        "author": "蒲寿宬",
        "content": "青山寒似削，黄叶扫仍飞。\n落日行人急，痴风过翼稀。\n老鷄寻旧杙，野犬吠缁衣。\n独倚枯藤立，柴门候牧归。",
        "dynasty": "宋",
        "collection_info": null
    },
    {
        "uuid": "a32c5965e9b485694c163abd12f541fe",
        "title": "三迭泉庐山简寂观十五里一名撷泉",
        "author": "蒲寿宬",
        "content": "此岂凡间物，神人疑属餍。\n踏翻云母碓，放出水精帘。\n娥女愁遗佩，冰虬或弄髯。\n鲛绡一百丈，织出浪纹纎。",
        "dynasty": "宋",
        "collection_info": null
    },
    {
        "uuid": "247c4e476d950f3d246594b79bee2ae0",
        "title": "题纯阳洞",
        "author": "蒲寿宬",
        "content": "路入松萝去，閒眠石顶云。\n半宵忽闻虎，六月不飞蚊。\n烟郭多年画，晴畴破衲纹。\n世无俱绝粒，持钵不如耘。",
        "dynasty": "宋",
        "collection_info": null
    },
    {
        "uuid": "41e66aa118e6cf072b519f723f5a9e48",
        "title": "重阳",
        "author": "蒲寿宬",
        "content": "黄花浑似旧，白髪忽惊新。\n争说参军帽，谁怜处士巾。\n折腰宁不辱，有酒未为贫。\n绝爱南山色，相看意转真。",
        "dynasty": "宋",
        "collection_info": null
    },
    {
        "uuid": "2fcb4d442a6975b2abe76827bac39b7f",
        "title": "题海云楼下一碧万顷亭",
        "author": "蒲寿宬",
        "content": "倚阑心目浄，万顷一磨铜。\n欲画画不得，託言言更穷。\n阴晴山逺近，日夜水西东。\n此意知谁会，鸥边独钓翁。",
        "dynasty": "宋",
        "collection_info": null
    },
    {
        "uuid": "501bbf3e4145e937f5db3a98ab269b26",
        "title": "心泉",
        "author": "蒲寿宬",
        "content": "来寻万古意，聊结此生缘。\n久视都无物，中间只见天。\n灵根何处觅，露液晓初鲜。\n白髪今如此，扪松忆少年。",
        "dynasty": "宋",
        "collection_info": null
    },
    {
        "uuid": "fff0f6230aa2757ad6076e790825742c",
        "title": "石潭观鱼",
        "author": "蒲寿宬",
        "content": "拂石搘颐久，閒心寂似初。\n不知浑是水，宁觉我非鱼。\n欲数犹疑幻，相看若在虚。\n星星双鬓影，何事入方诸。",
        "dynasty": "宋",
        "collection_info": null
    },
    {
        "uuid": "7a02f3752c110338a9ba9efce0f7e167",
        "title": "题金粟洞",
        "author": "蒲寿宬",
        "content": "天风吹绝顶，小立思生豪。\n遥海望无际，众风疑避髙。\n龙留神骨去，犀敛夜光韬。\n惟爱瑶池水，寻云学种桃。",
        "dynasty": "宋",
        "collection_info": null
    },
    {
        "uuid": "6dc38b88f83f75d79276d37833a19fe7",
        "title": "种麦",
        "author": "蒲寿宬",
        "content": "荒林僻左地，时已及来牟。\n颇学鸦种麦，可怜人代牛。\n莫言耒耜苦，且愿甲兵休。\n来岁如旋磨，机轮向瀑流。",
        "dynasty": "宋",
        "collection_info": null
    },
    {
        "uuid": "b19b4f2b903f0f56849a2f59cd3fa3a4",
        "title": "委顺赵君见遗千里小景鵶鹊圗有诗将之用韵为谢",
        "author": "蒲寿宬",
        "content": "朝拂扶桑影，暮寻明月枝。\n羣飞心共逺，三匝意犹迟。\n相向无声裏，应思落笔时。\n寸程千里阔，惟可与君知。",
        "dynasty": "宋",
        "collection_info": null
    },
    {
        "uuid": "89ce6a16202dc730321fb7f7201a7f64",
        "title": "送清老弟归荆湖幕",
        "author": "蒲寿宬",
        "content": "驱车出闽峤，微宦历江湖。\n沙塞马蹄疾，水天鸿影孤。\n楚天时卧鼓，蜀道日飞刍。\n万里戎旃客，何当表丈夫。",
        "dynasty": "宋",
        "collection_info": null
    },
    {
        "uuid": "20cbab295dc036865133b55fc71b7a2c",
        "title": "闻蟋蟀有感",
        "author": "蒲寿宬",
        "content": "煎煎促谁织，机杼咽空林。\n何处露藂下，入人秋思深。\n清灯一綫泪，孤枕百年心。\n此意知谁会，悠然太古音。",
        "dynasty": "宋",
        "collection_info": null
    },
    {
        "uuid": "851950e02742c75cd968b6824418fb18",
        "title": "挽仁山杨先生",
        "author": "蒲寿宬",
        "content": "滴尽艰难泪，肝肠铁似顽。\n忍教师道绝，还向我翁澘。\n命也吾何憾，天乎识固悭。\n平生修洁意，千载此西山。",
        "dynasty": "宋",
        "collection_info": null
    },
    {
        "uuid": "3de03ea04121e83199e08f97dcfa01ac",
        "title": "用翁雪舟送春韵三首  其一",
        "author": "蒲寿宬",
        "content": "锦衣年少不知愁，风雨无端恼客游。\n万点残红空过眼，一番新緑又从头。\n夕阳细草堪横笛，野渡垂杨可繫舟。\n三百六旬浑是醉，饯春何用苦绸缪。",
        "dynasty": "宋",
        "collection_info": null
    },
    {
        "uuid": "c66ff54819417f2f98552122db75cc1b",
        "title": "用翁雪舟送春韵三首  其二",
        "author": "蒲寿宬",
        "content": "隙驹如箭未堪怜，晴雨悲欢付自然。\n九十春光能几日，一番花信又明年。\n残红数点心终在，垂柳千丝意许妍。\n说与游人莫惆怅，绿阴幽草一般天。",
        "dynasty": "宋",
        "collection_info": null
    },
    {
        "uuid": "2a0e1f9cf671028b125550fb3d04e882",
        "title": "用翁雪舟送春韵三首  其三",
        "author": "蒲寿宬",
        "content": "底事黄鹂唤不休，出门欣见绿阴稠。\n残花满地无人扫，芳草连天起客愁。\n泪落田间闻牧笛，醉归江上问渔舟。\n杜鹃也合催春去，何处而今孟浪游。",
        "dynasty": "宋",
        "collection_info": null
    },
    {
        "uuid": "910784cf9a833b7105dfbd66f9566374",
        "title": "送择斋先生徐大监赴建仓",
        "author": "蒲寿宬",
        "content": "帝命元臣选外台，南州声望久崔嵬。\n仓箱早办九年集，原隰欣迎四牡来。\n父老此时方见日，吏饕平昼忽惊雷。\n锦衣翠节乡邦重，耿耿文星照上台。",
        "dynasty": "宋",
        "collection_info": null
    },
    {
        "uuid": "408721363bf9e25d82a44ae9ca4437de",
        "title": "用老竹与子晦韵",
        "author": "蒲寿宬",
        "content": "冰清玉洁好风襟，老屋凄凉兴味深。\n身世已非尘外蹟，语言犹是竹边音。\n且陪此日莺花乐，休忆当年灯火心。\n白髪相看能几许，樽前须要惜光阴。",
        "dynasty": "宋",
        "collection_info": null
    },
    {
        "uuid": "75a7333e071133262a185991b28d98f0",
        "title": "和杨芸斋送枯崖住兴福韵",
        "author": "蒲寿宬",
        "content": "一夜春光到竹门，东风拂拂动閒云。\n钳锤粗了人间债，缾锡蹔抛林下羣。\n烟塔忽惊当户立，霜钟犹记旧山闻。\n髙谈亹亹天花落，老衲廊头意自欣。",
        "dynasty": "宋",
        "collection_info": null
    },
    {
        "uuid": "6c2a067dfb633a98c5071163aea47390",
        "title": "寄石隠老屿上人",
        "author": "蒲寿宬",
        "content": "已约岩头同数宿，如何消息竟茫然。\n抱琴有意弹明月，采药无心到绝巓。\n不过虎溪安得笑，偶逢醉石便欹眠。\n山林此乐而今少，一日相从是宿缘。",
        "dynasty": "宋",
        "collection_info": null
    },
    {
        "uuid": "eb205528ab4d631876d7295e8d30baa6",
        "title": "和倪梅村",
        "author": "蒲寿宬",
        "content": "偶携琴册傍林泉，坐对梅花记往年。\n鸿燕何心成巧避，夔蚿无语自相怜。\n才唫瘦影黄昬月，又见残红细雨天。\n拟把楚骚重载酒，掀髯抵掌话前缘。",
        "dynasty": "宋",
        "collection_info": null
    },
    {
        "uuid": "50defea0c08cb9a8a2c1f604707e3d7f",
        "title": "再用韵和苇航",
        "author": "蒲寿宬",
        "content": "长江不直一杯寛，自笑狂生笔力悭。\n有酒何须夸戱马，遶篱岂必强登山。\n世无刘表谁知已，人说渊明我厚颜。\n风雨满城都过了，多簪黄菊出松闗。",
        "dynasty": "宋",
        "collection_info": null
    },
    {
        "uuid": "c29362a0ca48f35796680ed15749a99c",
        "title": "与小儿助子游江横作",
        "author": "蒲寿宬",
        "content": "葺荷偶忆湘纍句，筑屋还寻杜若汀。\n孤树每留残日白，片帆徐度逺山青。\n海鸥知我断机虑，渔父与谁分醉醒。\n何处扁舟横短笛，月明风袅不堪听。",
        "dynasty": "宋",
        "collection_info": null
    },
    {
        "uuid": "b1821dd276db994ae2e435da39a7ef1b",
        "title": "江横暮景",
        "author": "蒲寿宬",
        "content": "独倚阑干对落霞，垂杨古渡欲栖鸦。\n渔翁何处烟藏浦，白鹭成羣月浸沙。\n泪落西风呌黄鹄，酒阑深夜听琵琶。\n谁人得似鸱夷子，一叶浮云总是家。",
        "dynasty": "宋",
        "collection_info": null
    },
    {
        "uuid": "d696c61f9cf6818d557ef400587b3538",
        "title": "再题江横",
        "author": "蒲寿宬",
        "content": "一榻虚明懐抱幽，水天无际望悠悠。\n潮来不觉沙洲没，浪打只疑茅屋浮。\n何处渔人横短笛，有时嫠妇泣孤舟。\n忘机何必曾相狎，说与江边羣白鸥。",
        "dynasty": "宋",
        "collection_info": null
    },
    {
        "uuid": "59619bc1d859feef6e25b889e3d8e353",
        "title": "游鼓山题天风海涛亭",
        "author": "蒲寿宬",
        "content": "翛翛白髪倚栏干，笑仰髙峯巾袂仙。\n但见烟霞相逺近，不知宇宙有中边。\n宦途人在非凡境，客裏身游极乐天。\n自叹情懐今潦倒，重来未识是何年。",
        "dynasty": "宋",
        "collection_info": null
    },
    {
        "uuid": "b2eefb916da4b8b7e2c13819cfa765b8",
        "title": "送使君赵寺丞泰先生",
        "author": "蒲寿宬",
        "content": "别郡安知寄此州，攀辕合借我公留。\n求仁而得又何怨，蔽美岂其为好修。\n花径怕风宜落絮，秧田足雨恐妨牟。\n春归谁识春心苦，才说思春欲白头。",
        "dynasty": "宋",
        "collection_info": null
    },
    {
        "uuid": "73a0215863e0c21e801a971bb74d2ec3",
        "title": "寄何我轩",
        "author": "蒲寿宬",
        "content": "十年不见此髯翁，笑我而今鬓亦蓬。\n几度因诗亲水部，一迴看剑泣山公。\n无心尘世云移岫，极目仙壶浪拍空。\n痛饮剧谈非是梦，寸丹长与荔枝红。",
        "dynasty": "宋",
        "collection_info": null
    },
    {
        "uuid": "976f374243cdd17e757ab3660742c6cd",
        "title": "閒坐海观兴致悠然是时月白如昼",
        "author": "蒲寿宬",
        "content": "一笑灵龟尾曵涂，扁舟聊復寄菰蒲。\n潮生潮落帆来去，云卷云舒山有无。\n风定若教胥怒息，月明空忆蠡游孤。\n渔翁不识人间事，白髪青蓑酒满壶。",
        "dynasty": "宋",
        "collection_info": null
    },
    {
        "uuid": "2261b1c2e07aa7830da84267c53800ec",
        "title": "岭后山庄",
        "author": "蒲寿宬",
        "content": "感慨重来岁月深，手栽松柏已成林。\n万山自此无南北，一水长流不古今。\n先训丁宁犹在耳，老吾寂寞自沾襟。\n君恩已遂祈閒请，莘野归耕是本心。",
        "dynasty": "宋",
        "collection_info": null
    },
    {
        "uuid": "eb07f2270ba5f456b9a93ecc88c63e04",
        "title": "回谒蓝主簿道傍见梅偶成",
        "author": "蒲寿宬",
        "content": "谁家一树銕斜欹，的皪踈花出短篱。\n黄叶久随风捲地，幽姿当与雪同时。\n白头朔漠穷苏武，瘦骨西山饿伯夷。\n三嗅清芬一杯水，徘徊无语笑掀眉。",
        "dynasty": "宋",
        "collection_info": null
    },
    {
        "uuid": "7ebd8361c2d458cdab8e3c494a665411",
        "title": "题深省庵",
        "author": "蒲寿宬",
        "content": "结草为庵寄一枝，钟鱼聊復事清规。\n野蔬入供无人识，古柏为香有佛知。\n频去饮泉非为渴，偶来坐石忽忘饥。\n常谈且接头陀伴，欲说上乘空费辞。",
        "dynasty": "宋",
        "collection_info": null
    },
    {
        "uuid": "093315bffe823737b5bed30ba9079b82",
        "title": "依韵寄呈林城山",
        "author": "蒲寿宬",
        "content": "隣蛩深夜语幽幽，犹此尘埃一敝裘。\n甘菊已荒归栗里，蒲萄堪醉胜凉州。\n知心海上千年鹤，极目云间五色楼。\n白髪正殷松柏念，不因泉石老斯丘。",
        "dynasty": "宋",
        "collection_info": null
    },
    {
        "uuid": "0deaf1f54bae6c7111f4bfbfb2d126f8",
        "title": "即席用委顺听甘师琴韵",
        "author": "蒲寿宬",
        "content": "独抱琴声感岁年，捜趣外欲无絃。\n广陵寂寂嵇生去，秋木幽幽鸣犊贤。\n一点山泉岩窦雨，数声瑶佩泬寥天。\n音徽千载何人会，愿和薫风殿阁前。",
        "dynasty": "宋",
        "collection_info": null
    },
    {
        "uuid": "55390426de3b4fe0a6d8a21d720fda11",
        "title": "与兴福老枯崖乘月观涛",
        "author": "蒲寿宬",
        "content": "无心携起碧笻条，偶尔来从渔父招。\n山色多情似呉越，涛声牵梦到金焦。\n鱼龙一任风云便，鸥鹭不知天海遥。\n共倚栏干秋月白，岂期真乐在今宵。",
        "dynasty": "宋",
        "collection_info": null
    },
    {
        "uuid": "d3a8c70b37500c1b424a5261e1a20eba",
        "title": "西岩",
        "author": "蒲寿宬",
        "content": "石路层层碧藓花，矮窗低户足烟霞。\n愁闻独鹤悲寒角，静阅羣蜂凑晚衙。\n野菜旋挑奚待糁，石泉新汲自煎茶。\n炉熏销尽抛书卷，閒倚阑干看日斜。",
        "dynasty": "宋",
        "collection_info": null
    },
    {
        "uuid": "b60531a2b60c79015a6f33233ab297c5",
        "title": "赠洪都髙士萧野鹤",
        "author": "蒲寿宬",
        "content": "自从华表去蹁蹮，縠顶丹深不计年。\n万里孤光中夜月，一声清唳九重天。\n偶然梦觉思辽海，不是饥驱向野田。\n赤壁秋髙风露下，无心曾唤老坡仙。",
        "dynasty": "宋",
        "collection_info": null
    },
    {
        "uuid": "9d77865c91aaa733a5f4f86484c9492f",
        "title": "赠呉仰云",
        "author": "蒲寿宬",
        "content": "云巾羽扇得真如，不用羞惭非故吾。\n入手千般休说巧，转头一着不为愚。\n尘中羁绊无还有，物外逍遥有若无。\n我若忘机曾悟此，烟波鸥鹭是吾徒。",
        "dynasty": "宋",
        "collection_info": null
    },
    {
        "uuid": "7fd30941ce73df926e87f4862c242483",
        "title": "岁旦勉田隣",
        "author": "蒲寿宬",
        "content": "岁律从新泰道亨，出门欣见麦青青。\n已无闗外石壕吏，遥望城头紫气星。\n往事莫追由世数，寛恩频下为生灵。\n而今颇觉农为重，说与村村父老听。",
        "dynasty": "宋",
        "collection_info": null
    },
    {
        "uuid": "603998a2de08738ee1338e3e22e98f8e",
        "title": "端午",
        "author": "蒲寿宬",
        "content": "鬓符腰艾去纷纷，荷叶荷花匝水濵。\n思逺楼前虽有曲，若邪溪畔岂无人。\n莫将楚恨悲儿女，聊把骚章託鬼神。\n浊酒满壶渔父笑，江边鸥鹭正相亲。",
        "dynasty": "宋",
        "collection_info": null
    },
    {
        "uuid": "0be569f2a52720e950facfb88f7b0d03",
        "title": "山园芍药忽有花喜而赋",
        "author": "蒲寿宬",
        "content": "披草篱根问旧花，一番春事又萌芽。\n非因老态逢时感，祗怨昏瞳作雾遮。\n何处而今寻烂熳，不圗于此见英华。\n翻阶自合流芳咏，可惜飘零野客家。",
        "dynasty": "宋",
        "collection_info": null
    },
    {
        "uuid": "62ed3fe1987867c7735a7da9df898133",
        "title": "梦故人郭推官元用诗以奠之",
        "author": "蒲寿宬",
        "content": "鷄絮才陈泪已倾，故人旌旐尚禅扄。\n尘中愧我头空白，梦裏逢君眼更青。\n束髪论交真意气，伤心无语负幽冥。\n求铭敢后朋侪事，况復原头有鹡鸰。",
        "dynasty": "宋",
        "collection_info": null
    },
    {
        "uuid": "02eb0d61c42ce12e08ba629225349e0f",
        "title": "夜闻隣笛",
        "author": "蒲寿宬",
        "content": "幽梦初回漏未央，起闻隣笛倍凄凉。\n不知何处石崖裂，忽送一声江水长。\n短棹清风懐赤壁，断垣斜月隠山阳。\n犹疑吹到梅花落，不见梅花空搅肠。",
        "dynasty": "宋",
        "collection_info": null
    },
    {
        "uuid": "420e21eff9044faf2f5ae8c5c431cccb",
        "title": "风雨终夜独坐不寐",
        "author": "蒲寿宬",
        "content": "风雨潇潇到夜终，夜寒一室坐虚空。\n何当乐与二三子，免使凄其六一翁。\n老大自甘为老大，穷通休苦较穷通。\n此心不作窥园想，流水落花春梦中。",
        "dynasty": "宋",
        "collection_info": null
    },
    {
        "uuid": "78efdc22832f5c57acf5a3d724060643",
        "title": "田园秋兴",
        "author": "蒲寿宬",
        "content": "草屋柴门风露凉，寒瓜收蔓力锄荒。\n新栽莙荙恰逢雨，欲剪芹蓝犹待霜。\n牧竖归来煨芋熟，田翁相就泼醅香。\n里胥偶报徴苖急，自闢閒畦早筑场。",
        "dynasty": "宋",
        "collection_info": null
    },
    {
        "uuid": "8989b42ea3e3ce3e3cfbec9e70b6f40d",
        "title": "郊行有感",
        "author": "蒲寿宬",
        "content": "鷄犬不鸣何处村，頽檐破壁问谁门。\n蓬蒿满地田园在，瓦砾如山井臼存。\n青草髑髅疑是梦，白头老父泣无言。\n咨诹隣旧多为鬼，倚杖徘徊堪断魂。",
        "dynasty": "宋",
        "collection_info": null
    },
    {
        "uuid": "815234fb1df3433c422eead96a467a5d",
        "title": "近重阳作",
        "author": "蒲寿宬",
        "content": "满城风雨近重阳，梧竹萧萧欲断肠。\n敢望白衣来送酒，拟将黄菊去为粮。\n繫茰安得山堪避，落帽岂无人在旁。\n千载风流心独会，饮泉亦足慰凄凉。",
        "dynasty": "宋",
        "collection_info": null
    },
    {
        "uuid": "e4869cba25fb596fa286bde061d8f660",
        "title": "赋枸杞",
        "author": "蒲寿宬",
        "content": "神草如蓬世不知，壁间墻角自离离。\n辛盘空芼仙人杖，药斧惟寻地骨皮。\n千岁未逢朱孺子，四时堪供陆天随。\n霜晨忽讶春樱熟，閒摘殷红遶断篱。",
        "dynasty": "宋",
        "collection_info": null
    },
    {
        "uuid": "09516c31f0713f0f70ebd44f38097591",
        "title": "画船",
        "author": "蒲寿宬",
        "content": "世路羊肠姑已之，扁舟我欲问冰夷。\n祗因吏部酷好酒，岂是鷄林要售诗。\n万事不如潮有信，寸心唯頼月相知。\n斜风细雨休归去，此政老翁沉醉时。",
        "dynasty": "宋",
        "collection_info": null
    },
    {
        "uuid": "ce607230d633d38e392d1025063bff21",
        "title": "游武夷九曲",
        "author": "蒲寿宬",
        "content": "紫缦红裀事有根，緑函金鎻蜕犹存。\n无缘得到千岩顶，试问而今几代孙。\n汉祀昔曾陈玉脯，晋人方始识桃源。\n不因大隠屏中老，未易抽簪扣洞门。",
        "dynasty": "宋",
        "collection_info": null
    },
    {
        "uuid": "5ca2b9cb1551c48ec5665e2702e07f2b",
        "title": "寄石隠",
        "author": "蒲寿宬",
        "content": "闭门十日雨，破屋砌生苔。\n此意何人会，抱琴来不来。",
        "dynasty": "宋",
        "collection_info": null
    },
    {
        "uuid": "1b16651a49dc2984a64892af6377efb1",
        "title": "题叶寄杨芸夫",
        "author": "蒲寿宬",
        "content": "吟得秋风老，敲窗意转深。\n凭将林下事，为寄与知音。",
        "dynasty": "宋",
        "collection_info": null
    },
    {
        "uuid": "686e61101a1faf7fd05e7c402fc453b8",
        "title": "心泉二首  其一",
        "author": "蒲寿宬",
        "content": "涓涓万古意，湛湛一尘无。\n明月来窥镜，宵寒露滴珠。",
        "dynasty": "宋",
        "collection_info": null
    },
    {
        "uuid": "f8b2edb1af4eca821140494c852f1346",
        "title": "心泉二首  其二",
        "author": "蒲寿宬",
        "content": "骤来惊辟易，久视益虚无。\n咫尺星堪摘，波揺又走珠。",
        "dynasty": "宋",
        "collection_info": null
    },
    {
        "uuid": "0e2ca59c31208602a935fd2ded1d499d",
        "title": "菊泉",
        "author": "蒲寿宬",
        "content": "疏泉得古髓，种菊蒙秋潭。\n愿与村中人，一瓢共清甘。",
        "dynasty": "宋",
        "collection_info": null
    },
    {
        "uuid": "cd44e656beb9761b1d4f4904a2269709",
        "title": "闻泉",
        "author": "蒲寿宬",
        "content": "山椒一雨过，石罅百泉鸣。\n应接都不暇，更兼秋月明。",
        "dynasty": "宋",
        "collection_info": null
    },
    {
        "uuid": "1aed14238b0da799438f253e82bb6c86",
        "title": "涧亭麈尾泉",
        "author": "蒲寿宬",
        "content": "泉挥玉麈尾，岫拥翠云裘。\n尽日看不足，倚阑生古愁。",
        "dynasty": "宋",
        "collection_info": null
    },
    {
        "uuid": "44153f09c1be21c6bf7f3a86fb2835eb",
        "title": "江横信笔",
        "author": "蒲寿宬",
        "content": "潮汐有赢缩，江横无古今。\n鱼龙任掀舞，孤月在天心。",
        "dynasty": "宋",
        "collection_info": null
    },
    {
        "uuid": "825c796ea4fdef7bd1fcd98db80578a0",
        "title": "书滴翠岩壁",
        "author": "蒲寿宬",
        "content": "萝衣湿寒翠，苔锦上嶙峋。\n一榻千峯里，因诗忆古人。",
        "dynasty": "宋",
        "collection_info": null
    },
    {
        "uuid": "b0b4ffcfc3f02a51a5c16a3c021f7631",
        "title": "书香炉瀑布图后",
        "author": "蒲寿宬",
        "content": "飞流三百丈，日射碧琉璃。\n一气何终极，淋漓自不知。",
        "dynasty": "宋",
        "collection_info": null
    },
    {
        "uuid": "fc065bf9cc02961c8d51581e0412cb51",
        "title": "青霞西亭",
        "author": "蒲寿宬",
        "content": "长松被薜荔，怪石生烟霞。\n檐牙木杪见，上有山人家。",
        "dynasty": "宋",
        "collection_info": null
    },
    {
        "uuid": "89e944643f1cc10f58fede5ef8ea9525",
        "title": "沧浪亭",
        "author": "蒲寿宬",
        "content": "晓色桃蒸霞，春阴柳垂雾。\n为问桥下船，沿流到何处。",
        "dynasty": "宋",
        "collection_info": null
    },
    {
        "uuid": "49979937008ab59f860788b57079e466",
        "title": "心泉",
        "author": "蒲寿宬",
        "content": "冷冷一涧泉，炯炯千树雪。\n岁寒铁石心，山中玩芳洁。",
        "dynasty": "宋",
        "collection_info": null
    },
    {
        "uuid": "fc810b38f7afef3c6f831ba061a70179",
        "title": "读可翁閒坐偈",
        "author": "蒲寿宬",
        "content": "夜久风浪息，骊龙弄颔珠。\n水怪不敢动，明月满江湖。",
        "dynasty": "宋",
        "collection_info": null
    },
    {
        "uuid": "9765c97a4e0d6063683e4f9482e493b7",
        "title": "白鬚",
        "author": "蒲寿宬",
        "content": "月照当襟雪，终剪施摩诘。\n我作白鬚行，而得飬生术。",
        "dynasty": "宋",
        "collection_info": null
    },
    {
        "uuid": "4b609c25ae2937cf0718587e7c4c74f2",
        "title": "题石",
        "author": "蒲寿宬",
        "content": "岩石多意气，松树留髙龄。\n倚仗眇云涛，天风吹泠泠。",
        "dynasty": "宋",
        "collection_info": null
    },
    {
        "uuid": "8bf14642b1630c7f47c5f3ab6f554f15",
        "title": "怡云",
        "author": "蒲寿宬",
        "content": "把作一片画，晴阴浑不同。\n不知谁是画，伫立意无穷。",
        "dynasty": "宋",
        "collection_info": null
    },
    {
        "uuid": "7e767ece71998e0b638f39b9390a4414",
        "title": "寒食有感",
        "author": "蒲寿宬",
        "content": "杏粥因怀旧，榆羮岂为春。\n凭将禁火事，说与乞墦人。",
        "dynasty": "宋",
        "collection_info": null
    },
    {
        "uuid": "6ce885f8c389ecb34b4858f87a58cd4d",
        "title": "郊意",
        "author": "蒲寿宬",
        "content": "清晨起搔头，荷锄出门去。\n露湿野草花，香来不知处。",
        "dynasty": "宋",
        "collection_info": null
    },
    {
        "uuid": "384fb43140fca18a9d8b5341605fd3a1",
        "title": "题画竹扇寄友",
        "author": "蒲寿宬",
        "content": "明月二千里，清风一万竿。\n相思写不得，写出梦来看。",
        "dynasty": "宋",
        "collection_info": null
    },
    {
        "uuid": "5997fc9a70c1fb0a89aea865815b5f1d",
        "title": "春日闻禽戏题寓廨",
        "author": "蒲寿宬",
        "content": "隔墻听幽咔，入坐春融融。\n午梦恬不成，始知身在笼。",
        "dynasty": "宋",
        "collection_info": null
    },
    {
        "uuid": "1167afe0ecf28b5851102bd028eaa394",
        "title": "棹歌",
        "author": "蒲寿宬",
        "content": "鼓枻归去来，蓑风鸣策策。\n明月倾我壶，沧浪天一碧。",
        "dynasty": "宋",
        "collection_info": null
    },
    {
        "uuid": "ff757f8627d3127343dcdc035321d974",
        "title": "牧童歌十首  其一",
        "author": "蒲寿宬",
        "content": "荷笠小苍头，犊裩乘水牛。\n扬鞭自叱咤，度陇復凭沟。",
        "dynasty": "宋",
        "collection_info": null
    },
    {
        "uuid": "452bf4b8937780a4ec529de7c9ad50e3",
        "title": "牧童歌十首  其二",
        "author": "蒲寿宬",
        "content": "软坡便伫犊，凉荫聚羣髫。\n一竖忽然起，恐牛残荳苖。",
        "dynasty": "宋",
        "collection_info": null
    },
    {
        "uuid": "aa32ded1d7eb17e4c84a3c2ea2bfe524",
        "title": "牧童歌十首  其三",
        "author": "蒲寿宬",
        "content": "隔溪骑度水，浮去似鸱夷。\n莫话五湖事，且看牛背儿。",
        "dynasty": "宋",
        "collection_info": null
    },
    {
        "uuid": "94ef06246adc71ee9a90f6335013995d",
        "title": "牧童歌十首  其四",
        "author": "蒲寿宬",
        "content": "倦来牛背卧，一觉度前冈。\n牛饱儿呼馁，归来煨芋香。",
        "dynasty": "宋",
        "collection_info": null
    },
    {
        "uuid": "64a015c5d7204798dab91a8a07229f24",
        "title": "牧童歌十首  其五",
        "author": "蒲寿宬",
        "content": "前山飞暮雨，牛上展青蓑。\n回首牛呼犊，哀音儿唱歌。",
        "dynasty": "宋",
        "collection_info": null
    },
    {
        "uuid": "1185b08059ffea7710bd13516047160d",
        "title": "牧童歌十首  其六",
        "author": "蒲寿宬",
        "content": "斜阳归处险，路熟了无疑。\n结草为衣着，圏葭作竹吹。",
        "dynasty": "宋",
        "collection_info": null
    },
    {
        "uuid": "5ea1fdce5eb985c0a71f16a74e63e190",
        "title": "牧童歌十首  其七",
        "author": "蒲寿宬",
        "content": "野花簮短笠，露湿蔓青青。\n莫笑儿童小，人间河鼓星。",
        "dynasty": "宋",
        "collection_info": null
    },
    {
        "uuid": "18ac20399c33fd3cc39193d7c83500fd",
        "title": "牧童歌十首  其八",
        "author": "蒲寿宬",
        "content": "老翁分社酒，匕箸小孩提。\n黄犊今堪驾，明年学把犂。",
        "dynasty": "宋",
        "collection_info": null
    },
    {
        "uuid": "27377f73ad82a340c61e52c20172ee71",
        "title": "牧童歌十首  其九",
        "author": "蒲寿宬",
        "content": "生来在田野，少小学耕锄。\n敢望多名誉，随人角挂书。",
        "dynasty": "宋",
        "collection_info": null
    },
    {
        "uuid": "8d53688f20ba5657714c739e4701ffa8",
        "title": "牧童歌十首  其一○",
        "author": "蒲寿宬",
        "content": "芳郊望无际，逐草任西东。\n世上千场梦，人间一笛风。",
        "dynasty": "宋",
        "collection_info": null
    },
    {
        "uuid": "78ed627f3b72857b7f347cc106f7b5ba",
        "title": "山中秋晓",
        "author": "蒲寿宬",
        "content": "命策空山风露冷，野花无数不知名。\n林丛深处无人问，时吐秋芬一様清。",
        "dynasty": "宋",
        "collection_info": null
    },
    {
        "uuid": "aa00811e5644d21444c3b73bafb12cec",
        "title": "书隠者壁",
        "author": "蒲寿宬",
        "content": "鹃啼花落春已非，秧老蚕眠雨初霁。\n牛衣梦觉山日髙，风前犹是巢由世。",
        "dynasty": "宋",
        "collection_info": null
    },
    {
        "uuid": "a41f5166b90fd9bb3acd15863a5b4700",
        "title": "飞泉",
        "author": "蒲寿宬",
        "content": "藓壁轻飞雾雨寒，一帘清漱玉珊珊。\n游鳞莫羡层澜去，镂雪雕冰满肺肝。",
        "dynasty": "宋",
        "collection_info": null
    },
    {
        "uuid": "64f69e48e694e3838999e6edce94629a",
        "title": "题赠枯崖",
        "author": "蒲寿宬",
        "content": "玉麈无心试出拈，山房春静燕窥檐。\n相思独上青霞顶，閒倚栏干望塔尖。",
        "dynasty": "宋",
        "collection_info": null
    },
    {
        "uuid": "520e646e4875758b3fc0550e78893497",
        "title": "赠老溪孚上人",
        "author": "蒲寿宬",
        "content": "玉涧双盘略彴过，对人扪蝨坐鸡窠。\n煮茶与客早归去，落日前山路更多。",
        "dynasty": "宋",
        "collection_info": null
    },
    {
        "uuid": "f134de82d77fbd0849d6a9b3e786dbc0",
        "title": "石室閒坐忆东坡渔舟一叶江吞天句成一绝",
        "author": "蒲寿宬",
        "content": "渔舟一叶江吞天，诵翁此句心茫然。\n不知何处有此景，而今忽堕吾眼前。",
        "dynasty": "宋",
        "collection_info": null
    },
    {
        "uuid": "531f8077cdac3fda6e4a1796ed5e3aae",
        "title": "锡老弟山居",
        "author": "蒲寿宬",
        "content": "君住南山我北山，隔溪斜照见炊烟。\n相寻懒趁溪邉路，村酒时沽上钓船。",
        "dynasty": "宋",
        "collection_info": null
    },
    {
        "uuid": "ceca84d5d060a2e8c1fd792ab47b59f5",
        "title": "闺意",
        "author": "蒲寿宬",
        "content": "聘得深村玉雪姿，力胜杵臼案齐眉。\n笑他老大専房宠，犹把房帏比旧时。",
        "dynasty": "宋",
        "collection_info": null
    },
    {
        "uuid": "6f05043d3210392f96c2e9524ad8e7b5",
        "title": "酒量减",
        "author": "蒲寿宬",
        "content": "少年一日几鸱夷，瓦甓而今力不支。\n莫笑杯中酒量减，至和全在半醺时。",
        "dynasty": "宋",
        "collection_info": null
    },
    {
        "uuid": "5cfe0fd86ee066107647fe27638d6b11",
        "title": "题武夷",
        "author": "蒲寿宬",
        "content": "九曲诸峯向背殊，丹青虽巧不能模。\n堂堂标致髙如许，灵迹何须问有无。",
        "dynasty": "宋",
        "collection_info": null
    },
    {
        "uuid": "274359a6040e3e86e459bc2d4a984811",
        "title": "重游武夷偶成棹歌一首",
        "author": "蒲寿宬",
        "content": "一派弯环九曲溪，溪深溪浅净无泥。\n鹭鸶不作窥鱼计，飞入屏风也似迷。",
        "dynasty": "宋",
        "collection_info": null
    },
    {
        "uuid": "5014c1ea34ce362071ea399b87d754ca",
        "title": "月岩",
        "author": "蒲寿宬",
        "content": "皎皎应如欲下弦，为谁长挂此岩前。\n行人莫笑中空洞，空洞中间尽是天。",
        "dynasty": "宋",
        "collection_info": null
    },
    {
        "uuid": "50798263d9a950348a02cc4cc227c4e5",
        "title": "青霞",
        "author": "蒲寿宬",
        "content": "百尺长松岩下风，一轮明月屋西峯。\n梦回细数登山路，知在青霞第几重。",
        "dynasty": "宋",
        "collection_info": null
    },
    {
        "uuid": "d371a651763a9143165f90aa3f915f53",
        "title": "玉女峯",
        "author": "蒲寿宬",
        "content": "玉女攅空拥雾鬟，铁心千古照溪湾。\n愿分一滴清溪水，去洗人间脂粉颜。",
        "dynasty": "宋",
        "collection_info": null
    },
    {
        "uuid": "dd376a6d3f3abeceab29b2f74f16d200",
        "title": "题西山灵峯感应寺",
        "author": "蒲寿宬",
        "content": "路入灵峯西復西，桄榔叶暗古招提。\n山僧更在云深处，花落苍苔幽鸟啼。",
        "dynasty": "宋",
        "collection_info": null
    },
    {
        "uuid": "db3900be4e81c848f6716f4e17fe391b",
        "title": "题纯阳洞",
        "author": "蒲寿宬",
        "content": "道士当年九日山，侧身西望翠云间。\n一枝乞倚纯阳洞，万仞崔嵬不可攀。",
        "dynasty": "宋",
        "collection_info": null
    },
    {
        "uuid": "2a9138532f31e3f7070268fee6451117",
        "title": "次枯崖上人催梅韵",
        "author": "蒲寿宬",
        "content": "黄叶萧萧雨滴阶，梦魂飞到瀑边梅。\n遥知楖栗山中老，一日花间一百回。",
        "dynasty": "宋",
        "collection_info": null
    },
    {
        "uuid": "26cd67383d4ef2fea009355b4f09034e",
        "title": "百花洲梅",
        "author": "蒲寿宬",
        "content": "孤根宁不在栽培，枝北枝南春一回。\n尽道游鱼是佳谶，不知洲上有花魁。",
        "dynasty": "宋",
        "collection_info": null
    },
    {
        "uuid": "f2d083ebd0a144ec3b3bd91a229a477b",
        "title": "早梅",
        "author": "蒲寿宬",
        "content": "荷已全凋菊未残，一枝的皪照江干。\n暖风莫诧搀先意，留取清芬待岁寒。",
        "dynasty": "宋",
        "collection_info": null
    },
    {
        "uuid": "267d4c34c90762c5e665dcf11229fdfe",
        "title": "瀑上见梅有懐老溪上人",
        "author": "蒲寿宬",
        "content": "野水横斜最老枝，一生心事雪霜知。\n世人重眼不重鼻，祇爱花光与补之。",
        "dynasty": "宋",
        "collection_info": null
    },
    {
        "uuid": "1bf4e6a2d3980eada6c069f791fd6111",
        "title": "雨中见梅泫然而作",
        "author": "蒲寿宬",
        "content": "梦遶孤山欲断魂，竹篱茅舍雨纷纷。\n何心更作巡檐事，眀月枝头照泪痕。",
        "dynasty": "宋",
        "collection_info": null
    },
    {
        "uuid": "419d97931d14436f89761b847d2e30b5",
        "title": "次韵",
        "author": "蒲寿宬",
        "content": "绝顶秋髙风露寒，倚阑心事到梅间。\n谁知岁晚相思意，欲种梅花满此山。",
        "dynasty": "宋",
        "collection_info": null
    },
    {
        "uuid": "13378478153d1df8112b53cb528076ed",
        "title": "赠林愚庵墨梅",
        "author": "蒲寿宬",
        "content": "色空已解花光意，香影难随逋老踪。\n此叟芒端不着蜜，几回曾误壁间蜂。",
        "dynasty": "宋",
        "collection_info": null
    },
    {
        "uuid": "d36f9e566dd6bfdb418002bcaf2dfd7a",
        "title": "题萧照画山水渔父四轴  其一",
        "author": "蒲寿宬",
        "content": "裂石断崖如赤壁，暗想当年学士苏。\n巨口细鳞新网得，一樽惟有月相娱。",
        "dynasty": "宋",
        "collection_info": null
    },
    {
        "uuid": "60653def62e2f2927be4b8ca029570dc",
        "title": "题萧照画山水渔父四轴  其二",
        "author": "蒲寿宬",
        "content": "轻蓑短棹下沧浪，不是寻常黄帽郎。\n料应江上青山色，肯博人间白玉堂。",
        "dynasty": "宋",
        "collection_info": null
    },
    {
        "uuid": "8abe4e3b3b2f6e4cf8d0109635d92d37",
        "title": "题萧照画山水渔父四轴  其三",
        "author": "蒲寿宬",
        "content": "火云收尽天逾阔，野艇归来日未斜。\n秋思满江禁不得，又吹长笛出芦花。",
        "dynasty": "宋",
        "collection_info": null
    },
    {
        "uuid": "d3d17503ae4f755a7ed1b07abb08c7f4",
        "title": "题萧照画山水渔父四轴  其四",
        "author": "蒲寿宬",
        "content": "野航偶繋梅花下，人在梅花与雪俱。\n直钓情知鱼不食，一丝终日挂冰壶。",
        "dynasty": "宋",
        "collection_info": null
    },
    {
        "uuid": "54db68b5db1517e46889357e9d7400a8",
        "title": "又渔父四首  其一",
        "author": "蒲寿宬",
        "content": "昨日卖鱼到城郭，暑气千门正炮烙。\n买酒归来风露凉，始信人间渔父乐。",
        "dynasty": "宋",
        "collection_info": null
    },
    {
        "uuid": "f15c5bf6444125ae881c9246a1adb86e",
        "title": "又渔父四首  其二",
        "author": "蒲寿宬",
        "content": "钓得鱼来日又斜，潮迴无路可归家。\n炙鱼当饭且一饱，閒看白鸥飞浪花。",
        "dynasty": "宋",
        "collection_info": null
    },
    {
        "uuid": "ab66f1ee80f98dedef6dcdcb97e545e5",
        "title": "又渔父四首  其三",
        "author": "蒲寿宬",
        "content": "海光潋灔月团圎，一颗明珠落玉盘。\n鸥鹭不知何处宿，白头閒坐把鱼竿。",
        "dynasty": "宋",
        "collection_info": null
    },
    {
        "uuid": "37e1acd790a7dd3d98364957941fd485",
        "title": "又渔父四首  其四",
        "author": "蒲寿宬",
        "content": "青山淡淡水悠悠，有客江邉孟浪游。\n渔父相逢欲借问，掉头吟咏不相酬。",
        "dynasty": "宋",
        "collection_info": null
    },
    {
        "uuid": "ecaf4c6d876bc27eb96446d2ca47add6",
        "title": "七夕",
        "author": "蒲寿宬",
        "content": "盈盈一水望牵牛，欲渡银河不自由。\n月照纎纎织素手，为君裁出翠云裘。",
        "dynasty": "宋",
        "collection_info": null
    },
    {
        "uuid": "85820b50938a98b994d47cb1ad46bcb0",
        "title": "江上闻笛",
        "author": "蒲寿宬",
        "content": "笛声何处水茫茫，潮落沙寒月照廊。\n嵇吕成尘不可觅，满襟清泪忆山阳。",
        "dynasty": "宋",
        "collection_info": null
    },
    {
        "uuid": "eb76fe3834b18b41bb7ddc26e8f569c6",
        "title": "春晓闻禽",
        "author": "蒲寿宬",
        "content": "唤回春梦几声禽，涧草岩花动此心。\n搔首偶然自失笑，不知何处是山林。",
        "dynasty": "宋",
        "collection_info": null
    },
    {
        "uuid": "b3ad716c905ef25e67325e2eb3d4bb16",
        "title": "闻鸡",
        "author": "蒲寿宬",
        "content": "无数穷檐苦夜悠，一声惊散枕邉愁。\n天家合把黄金铸，置向竿头赦九州。",
        "dynasty": "宋",
        "collection_info": null
    },
    {
        "uuid": "5238b17efd70a92296f04697a1c29a00",
        "title": "闻蝉",
        "author": "蒲寿宬",
        "content": "闭息含真抱叶枯，春风将尽蜕寒肤。\n緑槐忽作仙人啸，长曵一声山日晡。",
        "dynasty": "宋",
        "collection_info": null
    },
    {
        "uuid": "c68313a93abfa5e504b63d877a6e1924",
        "title": "赋竹间禽",
        "author": "蒲寿宬",
        "content": "晴咔连林春翕翕，一片劳心不堪絷。\n竹间勿作么凤吟，何处飞来羽衣湿。",
        "dynasty": "宋",
        "collection_info": null
    },
    {
        "uuid": "31de73b8325055bae20da3822e009596",
        "title": "饭牛歌",
        "author": "蒲寿宬",
        "content": "新秧插遍水盈畴，童穉相呼去饭牛。\n极目平坡烟草细，歌声何处雨飕飕。",
        "dynasty": "宋",
        "collection_info": null
    },
    {
        "uuid": "33e553f4204af2fb37ffeded1fe1a5e0",
        "title": "水碓",
        "author": "蒲寿宬",
        "content": "午枕閒随梦出尘，觉来不记是城闉。\n寂无人语惟闻碓，恐有穿腰持石人。",
        "dynasty": "宋",
        "collection_info": null
    },
    {
        "uuid": "500ed11c0be4ac799020d783e165ba0e",
        "title": "咏狸",
        "author": "蒲寿宬",
        "content": "买鱼日日与狌狸，捕鼠有心奚待饥。\n但免翻盆与覆碗，何须要见血淋漓。",
        "dynasty": "宋",
        "collection_info": null
    },
    {
        "uuid": "ae38381f8cc39552a3493c4cf6d2c896",
        "title": "渔父词十三首  其一",
        "author": "蒲寿宬",
        "content": "万里长江一钓丝，萧萧蓬鬓任风吹。\n微雨过，片帆欹。\n青山浓淡更多奇。",
        "dynasty": "宋",
        "collection_info": null
    },
    {
        "uuid": "ee8ea7b78d233fd71ba709702b9b9a33",
        "title": "渔父词十三首  其二",
        "author": "蒲寿宬",
        "content": "江渚春风澹荡时，斜阳芳草鹧鸪飞。\n莼菜滑，白鱼肥。\n浮家泛宅不曾归。",
        "dynasty": "宋",
        "collection_info": null
    },
    {
        "uuid": "ffafab66bd4686668cdd727e155447b9",
        "title": "渔父词十三首  其三",
        "author": "蒲寿宬",
        "content": "烟浦迴环几百湾，无人知此橛头船。\n风露冷，月姢姢。\n云间一过看飞仙。",
        "dynasty": "宋",
        "collection_info": null
    },
    {
        "uuid": "6396e840f07e3db5f50eee4573b8f587",
        "title": "渔父词十三首  其四",
        "author": "蒲寿宬",
        "content": "野缆閒移石笋江，旁人争看老眉厖。\n铺月席，展风窗。\n飞来何处白鸥双。",
        "dynasty": "宋",
        "collection_info": null
    },
    {
        "uuid": "b729d3c7f0fef0de29d68e16126b9ec3",
        "title": "渔父词十三首  其五",
        "author": "蒲寿宬",
        "content": "葭荻横披众木东，浪花如雪晚来风。\n云母幌，水精宫。\n莲花一叶白头翁。",
        "dynasty": "宋",
        "collection_info": null
    },
    {
        "uuid": "7bdc40cd4857a2d9588046361ed8d189",
        "title": "渔父词十三首  其六",
        "author": "蒲寿宬",
        "content": "飘忽狂风一霎间，长鱼吹浪势如山。\n牢繫缆，蓼花湾。\n白鸥沙上伴人閒。",
        "dynasty": "宋",
        "collection_info": null
    },
    {
        "uuid": "4ae4ffa72f0aa67964141b62896e902b",
        "title": "渔父词十三首  其七",
        "author": "蒲寿宬",
        "content": "清晓朦胧古渡头，烟中人语艣声柔。\n云五色，蜃成楼。\n鸡鸣日出似罗浮。",
        "dynasty": "宋",
        "collection_info": null
    },
    {
        "uuid": "51dba0d6004e9b467dcd36d8a1fb28ac",
        "title": "渔父词十三首  其八",
        "author": "蒲寿宬",
        "content": "搔首推篷晓色新，雪花飘瞥大江滨。\n渔父醉，不收缗。\n白髭红颊玉为人。",
        "dynasty": "宋",
        "collection_info": null
    },
    {
        "uuid": "17ced7a77c30a727790d6e5404181aa2",
        "title": "渔父词十三首  其九",
        "author": "蒲寿宬",
        "content": "明月愁人夜未央，篷窗如画水浪浪。\n何处笛，起凄凉。\n梅花喷作一天霜。",
        "dynasty": "宋",
        "collection_info": null
    },
    {
        "uuid": "6945d34d7252b4950d5f5f918608dfbc",
        "title": "渔父词十三首  其一○",
        "author": "蒲寿宬",
        "content": "白首渔郎不解愁，长歌箕踞亦风流。\n江上事，寄蜉蝣。\n灵均那更恨悠悠。",
        "dynasty": "宋",
        "collection_info": null
    },
    {
        "uuid": "847f931f40442bb6d61a2c7970755e1f",
        "title": "渔父词十三首  其一一",
        "author": "蒲寿宬",
        "content": "琉璃为地水精天，一叶渔舟浪满颠。\n风肃肃，露姢姢。\n家在芦花何处邉。",
        "dynasty": "宋",
        "collection_info": null
    },
    {
        "uuid": "c09f699aaecb5c4bda4d4713508837cd",
        "title": "渔父词十三首  其一二",
        "author": "蒲寿宬",
        "content": "江上浪花飞洒天，拍阶鞺鞳屋如船。\n月不夜，水无邉。\n何处笛声人未眠。",
        "dynasty": "宋",
        "collection_info": null
    },
    {
        "uuid": "88c3b3a8b10460447d7242f218a72544",
        "title": "渔父词十三首  其一三",
        "author": "蒲寿宬",
        "content": "逺入茫茫无尽邉，渔舟来往似行天。\n欹枕看，不成眠。\n谁识人间太乙仙。",
        "dynasty": "宋",
        "collection_info": null
    },
    {
        "uuid": "3dab6decfe4b12bc36ab5729d69576f5",
        "title": "又渔父词二首  其一",
        "author": "蒲寿宬",
        "content": "白水塘邉白鹭飞，龙湫山下鲫鱼肥。\n欹雨笠，着云衣。\n玄真不见又空归。",
        "dynasty": "宋",
        "collection_info": null
    },
    {
        "uuid": "c380f52c74138e2281a9be89004ed761",
        "title": "又渔父词二首  其二",
        "author": "蒲寿宬",
        "content": "岩下无心云自飞，塘邉足雨水初肥。\n龟曵尾，緑毛衣。\n荷盘无数尔安归。",
        "dynasty": "宋",
        "collection_info": null
    },
    {
        "uuid": "7b6a26d6c65a2049665d32378855ec34",
        "title": "欸乃词",
        "author": "蒲寿宬",
        "content": "白头翁，白头翁，江海为田鱼作粮。\n相逢祇可唤刘四，不受人呼刘四郎。",
        "dynasty": "宋",
        "collection_info": null
    },
    {
        "uuid": "8c576b4beef03afcfc611fadcde6bce6",
        "title": "南村",
        "author": "蒲寿宬",
        "content": "每怀渊明老，昔欲居南村。\n诛茅结矮屋，种桑荫前轩。\n嘉蔬不盈掬，浊酒时一尊。\n客至如许行，惟看神农言。",
        "dynasty": "宋",
        "collection_info": null
    }
]