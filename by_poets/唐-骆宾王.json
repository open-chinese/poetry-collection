[
    {
        "uuid": "2a989fd541c1c4917a6caf9cb28b9f8d",
        "title": "相和歌辞 王昭君",
        "author": "骆宾王",
        "content": "敛容辞豹尾，缄怨度龙鳞。\n金钿明汉月，玉箸染胡尘。\n妆镜菱花暗，愁眉柳叶嚬。\n惟有清笳曲，时闻芳树春。",
        "dynasty": "唐",
        "collection_info": null
    },
    {
        "uuid": "86b0b7ecaa6fce673359088336d0e579",
        "title": "相和歌辞 从军行",
        "author": "骆宾王",
        "content": "平生一顾念，意气溢三军。\n野日分戈影，天星合劒文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": null
    },
    {
        "uuid": "b8977adee7be88f7b7bc26b8dc1db7e1",
        "title": "相和歌辞 棹歌行",
        "author": "骆宾王",
        "content": "写月图黄罢，凌波拾翠通。\n镜花摇芰日，衣麝入荷风。\n叶密舟难荡，莲疎浦易空。\n凤媒羞自託，鸳翼恨难穷。\n秋帐灯花翠，倡楼粉色红。\n相思无别曲，幷在棹歌中。",
        "dynasty": "唐",
        "collection_info": null
    },
    {
        "uuid": "8db2a9dee195be61af1ca07720097704",
        "title": "杂曲歌辞 从军中行路难二首 一",
        "author": "骆宾王",
        "content": "君不见封狐雄虺自成羣，冯深负固结妖氛。\n玉玺分兵征恶少，金坛受律动将军。\n将军拥旄宣庙略，战士横行静夷落。\n长驱一息背铜梁，直指三巴逾劒阁。\n阁道岧嶤上戍楼，劒门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川源饶毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，今日方知行路难。\n苍江绿水东流驶，炎洲丹徼南中地。\n南中南斗映星河，秦川秦塞阻烟波。\n三春边地风光少，五月泸中瘴疠多。\n朝驱疲斥候，夕息倦谁何。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水，天涯望转积，地际行无已。\n徒觉炎凉节物非，不知关山千万里。\n弃置勿重陈，重陈多苦辛。\n且悦清笳杨柳曲，讵忆芳园桃李人。\n绛节朱旗分白羽，丹心白刃酬明主。\n但令一技君王识，谁惮三边征战苦。\n行路难，行路难，岐路几千端。\n无復归云冯短翰，望日想长安。",
        "dynasty": "唐",
        "collection_info": null
    },
    {
        "uuid": "903613583312fe96d5c0c5efbfd7ac4e",
        "title": "杂曲歌辞 从军中行路难二首 二",
        "author": "骆宾王",
        "content": "君不见玉关尘色暗边亭，铜鞮杂虏寇长城。\n天子按劒征余勇，将军受脤事横行。\n七德龙韬开玉帐，千里鼍鼓迭金钲。\n阴山苦雾埋高垒，交河孤月照连营。\n连营去去无穷极，拥斾遥遥过绝国。\n阵云朝结晦天山，寒沙夕涨迷疎勒。\n龙鳞水上开鱼贯，马首山前振鵰翼。\n长驱万里詟祁连，分麾三命武功宣。\n百发乌号遥碎柳，七尺龙文迥照莲。\n春来秋去移灰管，兰闺柳市芳尘断。\n鴈门迢遰尺书稀，鸳被相思双带缓。\n行路难，誓令氛祲静皐兰。\n但使封侯龙额贵，讵随中妇凤楼寒。",
        "dynasty": "唐",
        "collection_info": null
    },
    {
        "uuid": "ca17c3a95489af8768ae967d473a43aa",
        "title": "夏日游德州赠高四",
        "author": "骆宾王",
        "content": "日观邻全赵，星临俯旧吴。\n鬲津开巨浸，稽阜镇名都。\n紫云浮剑匣，青山孕宝符。\n封疆恢霸道，问鼎竞雄图。\n神光包四大，皇威震八区。\n风烟通地轴，星象正天枢。\n天枢限南北，地轴殊乡国。\n闢门通舜宾，比屋封尧德。\n言谢垂钩隐，来参负鼎职。\n天子不见知，羣公讵相识。\n未展从东骏，空戢图南翼。\n时命欲何言，抚膺长嘆息。\n嘆息将如何，游人意气多。\n白雪梁山曲，寒风易水歌。\n泣魏伤吴起，思赵切廉颇。\n凄断韩王剑，生死翟公罗。\n罗悲翟公意，剑负韩王气。\n骄饵去易论，忌途良可畏。\n夙昔怀江海，平生混泾渭。\n千载契风云，一言忘贱贵。\n去去访林泉，空谷有遗贤。\n言投爵里刺，来泛野人船。\n缔交君赠缟，投分我忘筌。\n成风郢匠斲，流水伯牙弦。\n牙弦忘道术，漳滨恣闲逸。\n聊安张蔚庐，讵扫陈蕃室。\n虚室狎招寻，敬爱混浮沈。\n一诺黄金信，三復白珪心。\n霜松贞雅节，月桂朗冲襟。\n灵台万顷浚，学府九流深。\n谈玄明毁璧，拾紫陋籝金。\n鹭涛开碧海，凤彩缀词林。\n林虚星华映，水澈霞光净。\n霞水两分红，川源四望通。\n雾卷天山静，烟销太史空。\n鸟声流向薄，蝶影乱芳丛。\n柳阴低椠水，荷气上熏风。\n风月芳菲节，物华纷可悦。\n将欢促席赏，遽尔又归别。\n积水带吴门，通波连禹穴。\n赠言虽欲尽，机心庶应绝。\n潘岳本自闲，梁鸿不因热。\n一瓢欣狎道，三月聊栖拙。\n栖拙隐金华，狎道访仙查。\n放旷愚公谷，消散野人家。\n一顷南山豆，五色东陵瓜。\n野衣裁薜叶，山酒酌藤花。\n白云离望远，青溪隐路赊。\n傥忆幽岩桂，犹冀折疎麻。",
        "dynasty": "唐",
        "collection_info": null
    },
    {
        "uuid": "c796bac02a5bb533eb5d44b2644f0cbd",
        "title": "在江南赠宋五之问",
        "author": "骆宾王",
        "content": "井络双源浚，浔阳九派长。\n沦波通地穴，输委下归塘。\n别岛笼朝蜃，连洲拥夕涨。\n韫珠澄积润，让璧动浮光。\n浮光凝折水，积润疎圆沚。\n玉轮涵地开，剑阁连星起。\n风烟标迥秀，英灵信多美。\n怀德践遗芳，端操惭谋己。\n谋己谬观光，牵迹强悽惶。\n揆拙迷三省，劳生昧两忘。\n弹随空被笑，献楚自多伤。\n一朝殊默语，千里易炎凉。\n炎凉几迁贸，川陆疲臻凑。\n积水架吴涛，连山横楚岫。\n风月虽殊昔，星河犹是旧。\n姑苏望南浦，邯郸通北走。\n北走平生亲，南浦别离津。\n潇湘一超忽，洞庭多苦辛。\n秋江无绿芷，寒汀有白苹。\n采之将何遗，故人漳水滨。\n漳滨已辽远，江潭未旋返。\n为听短歌行，当想长洲苑。\n露金熏菊岸，风佩摇兰坂。\n蝉鸣稻叶秋，雁起芦花晚。\n晚秋云日明，亭皋风雾清。\n独负平生气，重牵摇落情。\n占星非聚德，梦月讵悬名。\n寂寥伤楚奏，凄断泣秦声。\n秦声怀旧里，楚奏悲无已。\n郢路少知音，丛台富奇士。\n温辉凌爱日，壮气惊寒水。\n一顾重风云，三冬足文史。\n文史盛纷纶，京洛多风尘。\n犹轻五车富，未重一囊贫。\n李仙非易託，苏鬼尚难因。\n不惜劳歌尽，谁为听阳春。",
        "dynasty": "唐",
        "collection_info": null
    },
    {
        "uuid": "40443f5b25df3d53536066956114a2ca",
        "title": "晚憩田家",
        "author": "骆宾王",
        "content": "转蓬劳远役，披薜下田家。\n山形类九折，水势急三巴。\n悬梁接断岸，涩路拥崩查。\n雾岩沦晓魄，风溆涨寒沙。\n心迹一朝舛，关山万里赊。\n龙章徒表越，闽俗本殊华。\n旅行悲泛梗，离赠折疎麻。\n唯有寒潭菊，独似故园花。",
        "dynasty": "唐",
        "collection_info": null
    },
    {
        "uuid": "530e9f9e4e4ffc2f31da99386831e30e",
        "title": "出石门",
        "author": "骆宾王",
        "content": "层岩远接天，绝岭上栖烟。\n松低轻盖偃，藤细弱丝悬。\n石明如挂镜，苔分似列钱。",
        "dynasty": "唐",
        "collection_info": null
    },
    {
        "uuid": "56e9097d8d6f46f96a53179fd13391e4",
        "title": "至分陕",
        "author": "骆宾王",
        "content": "陕西开胜壤，召南分沃畴。\n列树巢维鹊，平渚下雎鸠。\n憩棠疑勿剪，曳葛似攀樛。\n至今王化美，非独在隆周。",
        "dynasty": "唐",
        "collection_info": null
    },
    {
        "uuid": "626d1eb8fa523147cc3d77465109242f",
        "title": "寓居洛滨对雪忆谢二",
        "author": "骆宾王",
        "content": "旅思眇难裁，衝飙恨易哀。\n旷望洛川晚，飘飖瑞雪来。\n积彩明书幌，流韵绕琴台。\n色夺迎仙羽，花避犯霜梅。\n谢庭赏方逸，袁扉掩未开。\n高人傥有访，兴尽讵须回。",
        "dynasty": "唐",
        "collection_info": null
    },
    {
        "uuid": "d75704ad372f33188a575fc3c2902805",
        "title": "北眺舂陵",
        "author": "骆宾王",
        "content": "揽辔疲宵迈，驱马倦晨兴。\n既出封泥谷，还过避雨陵。\n山行明照上，溪宿密云蒸。\n登高徒欲赋，词殚独抚膺。",
        "dynasty": "唐",
        "collection_info": null
    },
    {
        "uuid": "5a08a70f3e8294ee63ef7de9c7763cfe",
        "title": "夏日游目聊作",
        "author": "骆宾王",
        "content": "暂屏嚣尘累，言寻物外情。\n致逸心逾默，神幽体自轻。\n浦夏荷香满，田秋麦气清。\n讵假沧浪上，将濯楚臣缨。",
        "dynasty": "唐",
        "collection_info": null
    },
    {
        "uuid": "9e8717e847f110a1abe05b5dd1b660a6",
        "title": "同崔驸马晓初登楼思京",
        "author": "骆宾王",
        "content": "丽谯通四望，繁忧起万端。\n绮疏低晚魄，镂槛肃初寒。\n白云乡思远，黄图归路难。\n唯余西向笑，暂似当长安。",
        "dynasty": "唐",
        "collection_info": null
    },
    {
        "uuid": "c203f55f74635577c67993fe566f3484",
        "title": "月夜有怀简诸同病",
        "author": "骆宾王",
        "content": "闲庭落景尽，疎帘夜月通。\n山灵响似应，水净望如空。\n栖枝犹绕鹊，遵渚未来鸿。\n可叹高楼妇，悲思杳难终。",
        "dynasty": "唐",
        "collection_info": null
    },
    {
        "uuid": "fe5af4efcc3cc0dcc750b698f39c556e",
        "title": "叙寄员半千",
        "author": "骆宾王",
        "content": "薄宦三河道，自负十余年。\n不应惊若厉，秪为直如弦。\n坐历山川险，吁嗟陵谷迁。\n长吟空抱膝，短翮讵冲天。\n魂归沧海上，望断白云前。\n钓名劳拾紫，隐迹自谈玄。\n不学多能圣，徒思鸿宝仙。\n斯志良难已，此道岂徒然。\n嗟为刀笔吏，耻从绳墨牵。\n岐路情虽狎，人伦地本偏。\n长揖谢时事，独往访林泉。\n寄言二三子，生死不来旋。",
        "dynasty": "唐",
        "collection_info": null
    },
    {
        "uuid": "d0b8439414156154d0d6d8434c8b6906",
        "title": "咏怀古意上裴侍郎",
        "author": "骆宾王",
        "content": "三十二余罢，鬓是潘安仁。\n四十九仍入，年非朱买臣。\n纵横愁繫越，坎壈倦游秦。\n出笼穷短翮，委辙涸枯鳞。\n穷经不霑用，弹铗欲谁申。\n天子未驱策，岁月几沈沦。\n轻生长慷慨，效死独殷勤。\n徒歌易水客，空老渭川人。\n一得视边塞，万里何苦辛。\n剑匣胡霜影，弓开汉月轮。\n金刀动秋色，铁骑想风尘。\n为国坚诚款，捐躯忘贱贫。\n勒功思比宪，决略暗欺陈。\n若不犯霜雪，虚掷玉京春。",
        "dynasty": "唐",
        "collection_info": null
    },
    {
        "uuid": "bac9f31e1041ed74780314da0f6077d1",
        "title": "春夜韦明府宅宴得春字",
        "author": "骆宾王",
        "content": "酌桂陶芳夜，披薜啸幽人。\n雅琴驯鲁雉，清歌落范尘。\n宿云低迥盖，残月上虚轮。\n幸此承恩洽，聊当故乡春。",
        "dynasty": "唐",
        "collection_info": null
    },
    {
        "uuid": "bbef8f349816955fe896a3216fb1459e",
        "title": "过张平子墓",
        "author": "骆宾王",
        "content": "西鄂该通理，南阳擅德音。\n玉巵浮藻丽，铜浑积思深。\n忽怀今日昔，非復昔时今。\n日落丰碑暗，风来古木吟。\n惟叹穷泉下，终郁羡鱼心。",
        "dynasty": "唐",
        "collection_info": null
    },
    {
        "uuid": "8e210f8d45617213743187ece78a7b0e",
        "title": "从军中行路难二首 一",
        "author": "骆宾王",
        "content": "君不见封狐雄虺自成羣，冯深负固结妖氛。\n玉玺分兵征恶少，金坛受律动将军。\n将军拥旄宣庙略，战士横行静夷落。\n长驱一息背铜梁，直指三巴登剑阁。\n阁道岧嶤起戍楼，剑门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川原绕毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，今日方知行路难。\n沧江绿水东流驶，炎洲丹徼南中地。\n南中南斗映星河，秦川秦塞阻烟波。\n三春边地风光少，五月泸中瘴疠多。\n朝驱疲斥候，夕息倦樵歌。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水。\n天雅望转积，地际行无已。\n徒觉炎凉节物非，不知关山千万里。\n弃置勿重陈，征行多苦辛。\n且悦清笳杨柳曲，讵忆芳园桃李人。\n绛节朱旗分白羽，丹心白刃酬明主。\n但令一被君王知，谁惮三边征战苦。\n行路难，几千端。\n无復归云凭短翰，空余望日想长安。",
        "dynasty": "唐",
        "collection_info": null
    },
    {
        "uuid": "a811973e596cc731dd739a4ca3263fe3",
        "title": "从军中行路难二首 二",
        "author": "骆宾王",
        "content": "君不见玉关尘色暗边庭，铜鞮杂虏寇长城。\n天子按剑征余勇，将军受脤事横行。\n七德龙韬开玉帐，千里鼍鼓垒金钲。\n阴山苦雾埋高垒，交河孤月照连营。\n连营去去无穷极，拥斾遥遥过绝国。\n阵云朝结晦天山，寒沙夕涨迷疎勒。\n龙鳞水上开鱼贯，马首山前振雕翼。\n长驱万里詟祈连，分麾三命武功宣。\n百发乌号遥碎柳，七尺龙文迥照莲。\n春来秋去移灰管，兰闺柳市芳尘断。\n雁门迢递尺书稀，鸳被相思双带缓。\n行路难，行路难，誓令氛祲静皋兰。\n但使封侯龙頟贵，讵随中妇凤楼寒。",
        "dynasty": "唐",
        "collection_info": null
    },
    {
        "uuid": "6d00bbf82f8d8b22fa7b36a3149c424a",
        "title": "帝京篇",
        "author": "骆宾王",
        "content": "山河千里国，城阙九重门。\n不覩皇居壮，安知天子尊。\n皇居帝里崤函谷，鹑野龙山侯甸服。\n五纬连影集星躔，八水分流横地轴。\n秦塞重关一百二，汉家离宫三十六。\n桂殿嵚岑对玉楼，椒房窈窕连金屋。\n三条九陌丽城隈，万户千门平旦开。\n复道斜通鳷鹊观，交衢直指凤皇台。\n剑履南宫入，簪缨北阙来。\n声名冠寰宇，文物象昭回。\n钩陈肃兰戺，璧沼浮槐市。\n铜羽应风回，金茎承露起。\n校文天禄阁，习战昆明水。\n朱邸抗平台，黄扉通戚里。\n平台戚里带崇墉，炊金馔玉待鸣钟。\n小堂绮帐三千户，大道青楼十二重。\n宝盖雕鞍金络马，兰窗绣柱玉盘龙。\n绣柱璇题粉壁映，锵金鸣玉王侯盛。\n王侯贵人多近臣，朝游北里暮南邻。\n陆贾分金将讌喜，陈遵投辖正留宾。\n赵李经过密，萧朱交结亲。\n丹凤朱城白日暮，青牛绀幰红尘度。\n侠客珠弹垂杨道，倡妇银钩采桑路。\n倡家桃李自芳菲，京华游侠盛轻肥。\n延年女弟双凤入，罗敷使君千骑归。\n同心结缕带，连理织成衣。\n春朝桂尊尊百味，秋夜兰灯灯九微。\n翠幌珠帘不独映，清歌宝瑟自相依。\n且论三万六千是，宁知四十九年非。\n古来荣利若浮云，人生倚伏信难分。\n始见田窦相移夺，俄闻衞霍有功勋。\n未厌金陵气，先开石椁文。\n朱门无復张公子，灞亭谁畏李将军。\n相顾百龄皆有待，居然万化咸应改。\n桂枝芳气已销亡，柏梁高宴今何在？春去春来苦自驰，争名争利徒尔为。\n久留郎署终难遇，空扫相门谁见知。\n当时一旦擅豪华，自言千载长骄奢。\n倏忽抟风生羽翼，须臾失浪委泥沙。\n黄雀徒巢桂，青门遂种瓜。\n黄金销铄素丝变，一贵一贱交情见。\n红颜宿昔白头新，脱粟布衣轻故人。\n故人有湮沦，新知无意气。\n灰死韩安国，罗伤翟廷尉。\n已矣哉，归去来。\n马卿辞蜀多文藻，扬雄仕汉乏良媒。\n三冬自矜诚足用，十年不调几邅回。\n汲黯薪逾积，孙弘阁未开。\n谁惜长沙傅，独负洛阳才。",
        "dynasty": "唐",
        "collection_info": null
    },
    {
        "uuid": "9bccc74d0c72859aa5eac9aa550b3327",
        "title": "畴昔篇",
        "author": "骆宾王",
        "content": "少年重英侠，弱岁贱衣冠。\n既託寰中赏，方承膝下欢。\n遨游灞水曲，风月洛城端。\n且知无玉馔，谁肯逐金丸。\n金丸玉馔盛繁华，自言轻侮季伦家。\n五霸争驰千里马，三条竞骛七香车。\n掩映飞轩乘落照，参差步障引朝霞。\n池中旧水如悬镜，屋裏新妆不让花。\n意气风云倏如昨，岁月春秋屡回薄。\n上苑频经柳絮飞，中园几见梅花落。\n当时门客今何在？畴昔交朋已疎索。\n莫教憔悴损容仪，会得高秋云雾廓。\n淹留坐帝乡，无事积炎凉。\n一朝披短褐，六载奉长廊。\n赋文惭昔马，执戟叹前扬。\n挥戈出武帐，荷笔入文昌。\n文昌隐隐皇城裏，由来奕奕多才子。\n潘陆词锋骆驿飞，张曹翰苑纵横起。\n卿相未曾识，王侯宁见拟。\n垂钓甘成白首翁，负薪何处逢知己？判将运命赋穷通，从来奇舛任西东。\n不应永弃同刍狗，且復飘飖类转蓬。\n容鬓年年异，春华岁岁同。\n荣观未尽礼，徇主欲申功。\n脂车秣马辞乡国，萦辔西南使邛僰。\n玉垒铜梁不易攀，地角天涯眇难测。\n莺啭蝉吟有悲望，鸿来雁度无音息。\n阳关积雾万里昏，剑阁连山千种色。\n蜀路何悠悠，岷峯阻且修。\n回肠随九折，迸泪连双流。\n寒光千里暮，露气二江秋。\n长途看束马，平水且沈牛。\n华阳旧地标神制，石镜蛾眉真秀丽。\n诸葛才雄已号龙，公孙跃马轻称帝。\n五丁卓荦多奇力，四士英灵富文艺。\n云气横开八阵形，桥形遥分七星势。\n川平烟雾开，游戏锦城隈。\n墉高龟望出，水净雁文回。\n寻姝入酒肆，访客上琴台。\n不识金貂重，偏惜玉山颓。\n他乡冉冉消年月，帝里沈沈限城阙。\n不见猿声助客啼，唯闻旅思将花发。\n我家迢递关山裏，关山迢递不可越。\n故园梅柳尚余春，来时勿使芳菲歇。\n解鞅欲言归，执袂怆多违。\n北梁俱握手，南浦共沾衣。\n别情伤去盖，离念惜徂辉。\n知音何所托，木落雁南飞。\n回来望平陆，春来酒应熟。\n相将菌阁卧青溪，且用藤杯泛黄菊。\n十年不调为贫贱，百日屡迁随倚伏。\n祗为须求负郭田，使我再干州县禄。\n百年郁郁少腾迁，万里遥遥入镜川。\n涘江拂潮衝白日，淮海长波接远天。\n丛竹凝朝露，孤山起暝烟。\n赖有边城月，常伴客旌悬。\n东南美箭称吴会，名都隐轸三江外。\n涂山执玉应昌期，曲水开襟重文会。\n仙镝流音鸣鹤岭，宝剑分辉落蛟濑。\n未看白马对芦刍，且觉浮云似车盖。\n江南节序多，文酒屡经过。\n共踏春江曲，俱唱采菱歌。\n舟移疑入镜，棹举若乘波。\n风光无限极，归檝碍池荷。\n眺听烟霞正流眄，即从王事归舻转。\n芝田花月屡裴回，金谷佳期重游衍。\n登高北望嗤梁叟，凭轼西征想潘掾。\n峯开华岳耸疑莲，水激龙门急如箭。\n人事谢光阴，俄遭霜露侵。\n偷存七尺影，分没九泉深。\n穷途行泣玉，愤路未藏金。\n茹荼空有叹，怀橘独伤心。\n年来岁去成销铄，怀抱心期渐寥落。\n挂冠裂冕已辞荣，南亩东皋事耕凿。\n宾阶客院常疏散，蓬径柴扉终寂寞。\n自有林泉堪隐栖，何必山中事丘壑。\n我住青门外，家临素浐滨。\n遥瞻丹凤阙，斜望黑龙津。\n荒衢通猎骑，穷巷抵樵轮。\n时有桃源客，来访竹林人。\n昨夜琴声奏悲调，旭旦含颦不成笑。\n果乘骢马发嚣书，復道郎官禀纶诰。\n冶长非罪曾缧绁，长孺然灰也经溺。\n高门有阅不图封，峻笔无闻敛敷妙。\n适离京兆谤，还从御史弹。\n炎威资夏景，平曲况秋翰。\n画地终难入，书空自不安。\n吹毛未可待，摇尾且求餐。\n丈夫坎壈多愁疾，契阔迍邅尽今日。\n慎罚宁凭两造辞，严科直挂三章律。\n邹衍衔悲繫燕狱，李斯抱怨拘秦桎。\n不应白髮顿成丝，直为黄沙暗如漆。\n紫禁终难呌，朱门不易排。\n惊魂闻叶落，危魄逐轮埋。\n霜威遥有厉，雪[枉]遂无阶。\n含冤欲谁道，饮气独居怀。\n忽闻驿使发关东，传道天波万里通。\n涸鳞去辙还游海，幽禽释网便翔空。\n舜泽尧曦方有极，谗言巧佞傥无穷。\n谁能跼迹依三辅，会就商山访四翁。",
        "dynasty": "唐",
        "collection_info": null
    },
    {
        "uuid": "f5698b5bb6574fab66576d494d9cb890",
        "title": "艳情代郭氏荅卢照邻",
        "author": "骆宾王",
        "content": "迢迢芊路望芝田，眇眇函关恨蜀川。\n归云已落涪江外，还雁应过洛水瀍。\n洛水傍连帝城侧，帝宅层甍垂凤翼。\n铜驼路上柳千条，金谷园中花几色。\n柳叶园花处处新，洛阳桃李应芳春。\n妾向双流窥石镜，君住三川守玉人。\n此时离别那堪道，此日空床对芳沼。\n芳沼徒游比目鱼，幽径还生拔心艹。\n流风回雪傥便娟，骥子鱼文实可怜。\n掷果河阳君有分，货酒成都妾亦然。\n莫言贫贱无人重，莫言富贵应须种。\n绿珠犹得石崇怜，飞燕曾经汉皇宠。\n良人何处醉纵横？直如循默守空名。\n倒提新缣成慊慊，翻将故剑作平平。\n离前吉梦成兰兆，别后啼痕上竹生。\n别日分明相约束，已取宜家成诫勖。\n当时拟弄掌中珠，岂谓先摧庭际玉。\n悲鸣五里无人问，肠断三声谁为续。\n思君欲上望夫台，端居懒听将雏曲。\n沈沈落日向山低，檐前归燕并头栖。\n抱膝当窗看夕兔，侧耳空房听晓鸡。\n舞蝶临阶秪自舞，啼鸟逢人亦助啼。\n独坐伤孤枕，春来悲更甚。\n峨眉山上月如眉，濯锦江中霞似锦。\n锦字回文欲赠君，剑壁层峰自纠纷。\n平江淼淼分清浦，长路悠悠间白云。\n也知京洛多佳丽，也知山岫遥亏蔽。\n无那短封即疎索，不在长情守期契。\n传闻织女对牵牛，相望重河隔浅流。\n谁分迢迢经两岁，谁能脉脉待三秋。\n情知唾井终无理，情知覆水也难收。\n不復下山能借问，更向卢家字莫愁。",
        "dynasty": "唐",
        "collection_info": null
    },
    {
        "uuid": "e9d1ad918aabf165f35067509984188f",
        "title": "代女道士王灵妃赠道士李荣",
        "author": "骆宾王",
        "content": "玄都五府风尘绝，碧海三山波浪深。\n桃实千年非易待，桑田一变已难寻。\n别有仙居对三市，金阙银宫相向起。\n台前镜影伴仙娥，楼上箫声随凤史。\n凤楼迢递绝尘埃，莺时物色正裴回。\n灵芝紫检参差长，仙桂丹花重迭开。\n双童绰约时游陟，三鸟联翩报消息。\n尽言真侣出遨游，传道风光无限极。\n轻花委砌惹裾香，残月窥窗觇幌色。\n箇时无数倂妖妍，箇裏无穷总可怜。\n别有众中称黜帝，天上人间少流例。\n洛滨仙驾启遥源，淮浦灵津符远筮。\n自言少小慕幽玄，只言容易得神仙。\n佩中邀勒经时序，箫裏寻思復几年。\n寻思许事真情变，二人容华识少选。\n漫道烧丹止七飞，空传化石曾三转。\n寄语天上弄机人，寄语河边值查客。\n乍可悤悤共百年，谁使遥遥期七夕。\n想知人意自相寻，果得深心共一心。\n一心一意无穷已，投漆投胶非足拟。\n只将羞涩当风流，持此相怜保终始。\n相怜相念倍相亲，一生一代一双人。\n不把丹心比玄石，惟将浊水况清尘。\n只言柱下留期信，好欲将心学松蕣。\n不能京兆画峨眉，翻向成都骋驺引。\n青牛紫气度灵关，尺素赩鳞去不还。\n连苔上砌无穷绿，修竹临坛几处斑。\n此时空床难独守，此日别离那可久。\n梅花如雪柳如丝，年去年来不自持。\n初言别在寒偏在，何悟春来春更思。\n春时物色无端绪，双枕孤眠谁分许。\n分念娇莺一种啼，生憎燕子千般语。\n朝云旭日照青楼，迟晖丽色满皇州。\n落花泛泛浮灵沼，垂柳长长拂御沟。\n御沟大道多奇赏，侠客妖容递来往。\n宝骑连花铁作钱，香轮骛水珠为网。\n香轮宝骑竞繁华，可怜今夜宿倡家。\n鹦鹉杯中浮竹叶，凤凰琴裏落梅花。\n许辈多情偏送款，为问春花几时满。\n千回鸟信说众诸，百过莺啼说长短。\n长短众诸判不寻，千回百过浪关心。\n何曾举意西邻玉，未肯留情南陌金。\n南陌西邻咸自保，还辔归期须及早。\n为想三春狭斜路，莫辞九折邛关道。\n假令白里似长安，须使青牛学剑端。\n苹风入驭来应易，竹杖成龙去不难。\n龙飙去去无消息，鸾镜朝朝减容色。\n君心不记下山人，妾欲空期上林翼。\n上林三月鸿欲稀，华表千年鹤未归。\n不分淹留桑路待，秪应直取桂轮飞。",
        "dynasty": "唐",
        "collection_info": null
    },
    {
        "uuid": "99013ee3ce357ae71616da0373b6e55b",
        "title": "从军行",
        "author": "骆宾王",
        "content": "平生一顾重，意气溢三军。\n埜日分戈影，天星合剑文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": null
    },
    {
        "uuid": "2da2b78dbef34cd3af52a1fe4abbd1e3",
        "title": "王昭君",
        "author": "骆宾王",
        "content": "敛容辞豹尾，缄恨度龙鳞。\n金钿明汉月，玉筯染胡尘。\n古镜菱花暗，愁眉柳叶颦。\n唯有清笳曲，时闻芳树春。",
        "dynasty": "唐",
        "collection_info": null
    },
    {
        "uuid": "894a2075e4ab1fd9b978230011e875e8",
        "title": "于紫云观赠道士",
        "author": "骆宾王",
        "content": "碧落澄秋景，玄门启曙关。\n人疑列御至，客似令威还。\n羽盖徒欣仰，云车未可攀。\n只应倾玉醴，时许寄颓颜。",
        "dynasty": "唐",
        "collection_info": null
    },
    {
        "uuid": "103f5a0fad1cca1dfb76026b9f439721",
        "title": "渡瓜步江",
        "author": "骆宾王",
        "content": "捧檄辞幽径，鸣榔下贵洲。\n惊涛疑跃马，积气似连牛。\n月迥寒沙净，风急夜江秋。\n不学浮云影，他乡空滞留。",
        "dynasty": "唐",
        "collection_info": null
    },
    {
        "uuid": "6b7ff87a8df090c444b6d9647cebb377",
        "title": "途中有怀",
        "author": "骆宾王",
        "content": "睠然怀楚奏，怅矣背秦关。\n涸鳞惊照辙，坠羽怯虚弯。\n素服三川化，乌裘十上还。\n莫言无皓齿，时俗薄朱颜。",
        "dynasty": "唐",
        "collection_info": null
    },
    {
        "uuid": "689428db19fd80846a5b9ac986866e39",
        "title": "至分水戍",
        "author": "骆宾王",
        "content": "行役忽离忧，復此怆分流。\n溅石回湍咽，萦丛曲涧幽。\n阴岩常结晦，宿莽竞含秋。\n况乃霜晨早，寒风入戍楼。",
        "dynasty": "唐",
        "collection_info": null
    },
    {
        "uuid": "acf82717914b67ced01ff75ffa0635c2",
        "title": "望乡夕泛",
        "author": "骆宾王",
        "content": "归怀剩不安，促榜犯风澜。\n落宿含楼近，浮月带江寒。\n喜逐行前至，忧从望裏宽。\n今夜南枝鹊，应无绕树难。",
        "dynasty": "唐",
        "collection_info": null
    },
    {
        "uuid": "1a379259485ff494538898a52034bb0f",
        "title": "久客临海有怀",
        "author": "骆宾王",
        "content": "天涯非日观，地屺望星楼。\n练光摇乱马，剑气上连牛。\n草湿姑苏夕，叶下洞庭秋。\n欲知悽断意，江上涉安流。",
        "dynasty": "唐",
        "collection_info": null
    },
    {
        "uuid": "b290358b2fb6cd922fa65015f77212f2",
        "title": "游兖部逢孔君自衞来欣然相遇若旧",
        "author": "骆宾王",
        "content": "游人自衞返，背客隔淮来。\n倾盖金兰合，忘筌玉叶开。\n繁花明日柳，疎蕊落风梅。\n将期重交态，时慰不然灰。",
        "dynasty": "唐",
        "collection_info": null
    },
    {
        "uuid": "98eaeec6d6b521a0e8a547e1ec31a1a0",
        "title": "西京守岁",
        "author": "骆宾王",
        "content": "闲居寡言宴，独坐惨风尘。\n忽见严冬尽，方知列宿春。\n夜将寒色去，年共晓光新。\n耿耿他乡夕，无由展旧亲。",
        "dynasty": "唐",
        "collection_info": null
    },
    {
        "uuid": "6b2688aec2cec86d8a13196007858013",
        "title": "同辛簿简仰酬思玄上人林泉四首 一",
        "author": "骆宾王",
        "content": "闻君招隐地，髣髴武陵春。\n缉芰知还楚，披榛似避秦。\n崩查年祀积，幽草岁时新。\n一谢沧浪水，安知有逸人。",
        "dynasty": "唐",
        "collection_info": null
    },
    {
        "uuid": "b6e00ae71ed2aa07737797b89a334008",
        "title": "同辛簿简仰酬思玄上人林泉四首 二",
        "author": "骆宾王",
        "content": "芳晨临上月，幽赏狎中园。\n有蝶堪成梦，无羊可触藩。\n忘怀南涧藻，蠲思北堂萱。\n坐叹华滋歇，思君谁为言。",
        "dynasty": "唐",
        "collection_info": null
    },
    {
        "uuid": "0df7140980dd1401fda7cc7509768770",
        "title": "同辛簿简仰酬思玄上人林泉四首 三",
        "author": "骆宾王",
        "content": "林泉恣探历，风景暂裴徊。\n客有迁莺处，人无结驷来。\n聚花如薄雪，沸水若轻雷。\n今日徒招隐，终知异凿坏。",
        "dynasty": "唐",
        "collection_info": null
    },
    {
        "uuid": "aa54e4023b488960928caf06767b7b2d",
        "title": "同辛簿简仰酬思玄上人林泉四首 四",
        "author": "骆宾王",
        "content": "俗远风尘隔，春还初服迟。\n林疑中散地，人似上皇时。\n芳杜湘君曲，幽兰楚客词。\n山中有春草，长似寄相思。",
        "dynasty": "唐",
        "collection_info": null
    },
    {
        "uuid": "eb191e33ea520fed03fa019afa03a265",
        "title": "秋日饯陆道士陈文林",
        "author": "骆宾王",
        "content": "青牛游华岳，赤马走吴宫。\n玉柱离鸿怨，金罍浮蚁空。\n日霁崤陵雨，尘起洛阳风。\n唯当玄度月，千里与君同。",
        "dynasty": "唐",
        "collection_info": null
    },
    {
        "uuid": "58c747c735389abc6b042dc4769111ca",
        "title": "送郑少府入辽共赋侠客远从戎",
        "author": "骆宾王",
        "content": "边烽警榆塞，侠客度桑干。\n柳叶开银镝，桃花照玉鞍。\n满月临弓影，连星入剑端。\n不学燕丹客，空歌易水寒。",
        "dynasty": "唐",
        "collection_info": null
    },
    {
        "uuid": "aeb496778a8075a3ba8b240abcd11132",
        "title": "送费六还蜀",
        "author": "骆宾王",
        "content": "星楼望蜀道，月峡指吴门。\n万行流别泪，九折切惊魂。\n雪影含花落，云阴带叶昏。\n还愁三径晚，独对一清尊。",
        "dynasty": "唐",
        "collection_info": null
    },
    {
        "uuid": "62cac5811dcda6e7db15852411a84808",
        "title": "秋日送侯四得弹字",
        "author": "骆宾王",
        "content": "我留安豹隐，君去学鹏抟。\n岐路分襟易，风云促膝难。\n夕涨流波急，秋山落日寒。\n惟有思归引，悽断为君弹。",
        "dynasty": "唐",
        "collection_info": null
    },
    {
        "uuid": "ae50fee80ecfd1684f73ec94b3b3db52",
        "title": "秋日送尹大赴京",
        "author": "骆宾王",
        "content": "挂瓢余隐舜，负鼎尔干汤。\n竹叶离罇满，桃花别路长。\n低河耿秋色，落月抱寒光。\n素书如可嗣，幽谷竚宾行。",
        "dynasty": "唐",
        "collection_info": null
    },
    {
        "uuid": "5c636e0c05e5ea94a08af405ef290fd4",
        "title": "秋夜送閰五还润州",
        "author": "骆宾王",
        "content": "通庄抵旧里，沟水泣新知。\n断云飘易滞，连露积难披。\n素风啼迥堞，惊月绕疎枝。\n无力励短翰，轻举送长离。",
        "dynasty": "唐",
        "collection_info": null
    },
    {
        "uuid": "cfc6e63745795b1274fb24a2e5e76024",
        "title": "送王明府参选赋得鹤",
        "author": "骆宾王",
        "content": "振衣游紫府，飞盖背青田。\n虚心恆警露，孤影尚凌烟。\n离歌悽妙曲，别操绕繁弦。\n在阴如可和，轻响会闻天。",
        "dynasty": "唐",
        "collection_info": null
    },
    {
        "uuid": "45e03b8467669580025b3bc9fb4ce45c",
        "title": "秋日送别",
        "author": "骆宾王",
        "content": "寂寥心事晚，摇落岁时秋。\n共此伤年髪，相看惜去留。\n当歌应破涕，哀命返穷愁。\n别后能相忆，东陵有故侯。",
        "dynasty": "唐",
        "collection_info": null
    },
    {
        "uuid": "a52112ea8da46a55c13cdde49b6b9fec",
        "title": "别李峤得胜字",
        "author": "骆宾王",
        "content": "芳尊徒自满，别恨转难胜。\n客似游江岸，人疑上灞陵。\n寒更承夜永，凉景向秋澄。\n离心何以赠，自有玉壶冰。",
        "dynasty": "唐",
        "collection_info": null
    },
    {
        "uuid": "47b569653605264ee7f7b90ac1860129",
        "title": "在衮州饯宋五之问",
        "author": "骆宾王",
        "content": "淮沂泗水地，梁甫汶阳东。\n别路青骊远，离尊绿蚁空。\n柳寒凋密翠，棠晚落疎红。\n别后相思曲，悽断入琴风。",
        "dynasty": "唐",
        "collection_info": null
    },
    {
        "uuid": "4dfa5a03caf2e1ec39032e0526a757b9",
        "title": "游灵公观",
        "author": "骆宾王",
        "content": "灵峰标胜境，神府枕通川。\n玉殿斜连汉，金堂迥架烟。\n断风疎晚竹，流水切危弦。\n别有青门外，空怀玄圃仙。",
        "dynasty": "唐",
        "collection_info": null
    },
    {
        "uuid": "baa15f78b3d735d89778473a0d93f0c4",
        "title": "夏日游山家同夏少府",
        "author": "骆宾王",
        "content": "返照下层岑，物外狎招寻。\n兰径熏幽佩，槐庭落暗金。\n谷静风声彻，山空月色深。\n一遣樊笼累，唯余松桂心。",
        "dynasty": "唐",
        "collection_info": null
    },
    {
        "uuid": "6b1a736c0da258f708de0bb385002d6e",
        "title": "初秋登王司马楼宴得同字",
        "author": "骆宾王",
        "content": "展骥端居暇，登龙喜宴同。\n缔赏三清满，承欢六义通。\n野晦寒阴积，潭虚夕照空。\n顾惭非梦鸟，滥此厕雕虫。",
        "dynasty": "唐",
        "collection_info": null
    },
    {
        "uuid": "a82bda64d66588717953bb653c1a48f5",
        "title": "初秋于窦六郎宅宴",
        "author": "骆宾王",
        "content": "千里风云契，一朝心赏同。\n意尽深交合，神灵俗累空。\n草带销寒翠，花枝发夜红。\n唯将澹若水，长揖古人风。",
        "dynasty": "唐",
        "collection_info": null
    },
    {
        "uuid": "c9d891e99fc60bed23a6f64c8fd2bf76",
        "title": "冬日宴",
        "author": "骆宾王",
        "content": "二三物外友，一百杖头钱。\n赏洽袁公地，情披乐令天。\n促席鸾觞满，当炉兽炭然。\n何须攀桂树，逢此自留连。",
        "dynasty": "唐",
        "collection_info": null
    },
    {
        "uuid": "d8903a89d5ee081ae3c6c54bd7b4530e",
        "title": "镂鸡子",
        "author": "骆宾王",
        "content": "幸遇清明节，欣逢旧练人。\n刻花争脸态，写月竞眉新。\n晕罢空余月，诗成倂道春。\n谁知怀玉者，含响未吟晨。",
        "dynasty": "唐",
        "collection_info": null
    },
    {
        "uuid": "5199e70b72b1d92e967ccfc4b711737e",
        "title": "咏美人在天津桥",
        "author": "骆宾王",
        "content": "美女出东邻，容与上天津。\n整衣香满路，移步袜生尘。\n水下看妆影，眉头画月新。\n寄言曹子建，箇是洛川神。",
        "dynasty": "唐",
        "collection_info": null
    },
    {
        "uuid": "3b95cc2ce59a496712b49f0562566692",
        "title": "送宋五之问得凉字",
        "author": "骆宾王",
        "content": "愿言游泗水，支离去二漳。\n道术君所笃，筌蹄余自忘。\n雪威侵竹冷，秋爽带池凉。\n欲验离襟切，岐路在他乡。",
        "dynasty": "唐",
        "collection_info": null
    },
    {
        "uuid": "52af4fa6aae51bc761219537e748c04d",
        "title": "宪台出絷寒夜有怀",
        "author": "骆宾王",
        "content": "独坐怀明发，长谣苦未安。\n自应迷北叟，谁肯问南冠。\n生死交情异，殷忧岁序阑。\n空余朝夕鸟，相伴夜啼寒。",
        "dynasty": "唐",
        "collection_info": null
    },
    {
        "uuid": "1939de34025648ef6165d22e8dbb5e82",
        "title": "送郭少府探得忧字",
        "author": "骆宾王",
        "content": "开筵枕德水，辍棹舣仙舟。\n贝阙桃花浪，龙门竹箭流。\n当歌悽别曲，对酒泣离忧。\n还望青门外，空见白云浮。",
        "dynasty": "唐",
        "collection_info": null
    },
    {
        "uuid": "a69f24ab48c4b7e1661836c9ebd1302f",
        "title": "冬日过故人任处士书斋",
        "author": "骆宾王",
        "content": "神交尚投漆，虚室罢游兰。\n网积窗文乱，苔深履迹残。\n雪明书帐冷，水静墨池寒。\n独此琴台夜，流水为谁弹。",
        "dynasty": "唐",
        "collection_info": null
    },
    {
        "uuid": "c72d793c186a1a7750b5a7f2078a0299",
        "title": "送刘少府游越州",
        "author": "骆宾王",
        "content": "一丘余枕石，三越尔怀铅。\n离亭分鹤盖，别岸指龙川。\n露下蝉声断，寒来雁影连。\n如何沟水上，悽断听离弦。",
        "dynasty": "唐",
        "collection_info": null
    },
    {
        "uuid": "41ff64957ba632450068de1070683280",
        "title": "赋得白云抱幽石",
        "author": "骆宾王",
        "content": "重岩抱危石，幽涧曳轻云。\n绕镇仙衣动，飘蓬羽盖分。\n锦色连花静，苔光带叶熏。\n讵知吴会影，长抱谷城文。",
        "dynasty": "唐",
        "collection_info": null
    },
    {
        "uuid": "d2e5d1f2d10bf40d64bcb06c31994492",
        "title": "赋得春云处处生",
        "author": "骆宾王",
        "content": "千里年光静，四望春云生。\n椠日祥光举，疎云瑞叶轻。\n盖阴笼迥树，阵影抱危城。\n非将吴会远，飘荡帝乡情。",
        "dynasty": "唐",
        "collection_info": null
    },
    {
        "uuid": "f245c17efef8147125d94618a85fc8b7",
        "title": "在岳咏蝉",
        "author": "骆宾王",
        "content": "西陆蝉声唱，南冠客思侵。\n那堪玄鬓影，来对白头吟。\n露重飞难进，风多响易沈。\n无人信高洁，谁为表予心。",
        "dynasty": "唐",
        "collection_info": null
    },
    {
        "uuid": "4d7a758ba32ea1ca6a58436c250f4713",
        "title": "咏水",
        "author": "骆宾王",
        "content": "列名通地纪，疎派合天津。\n波随月色净，态逐桃花春。\n照霞如隐石，映柳似沈鳞。\n终当挹上善，属意澹交人。",
        "dynasty": "唐",
        "collection_info": null
    },
    {
        "uuid": "a0b7b9986973ddedafbfee7f14b62330",
        "title": "同张二咏雁",
        "author": "骆宾王",
        "content": "唼藻沧江远，衔卢紫塞长。\n雾深迷晓景，风急断秋行。\n阵照通宵月，书封几夜霜。\n无復能鸣分，空知愧稻粱。",
        "dynasty": "唐",
        "collection_info": null
    },
    {
        "uuid": "200b20566fae0e63a2007937da049300",
        "title": "咏雪",
        "author": "骆宾王",
        "content": "龙云玉叶上，鹤雪瑞花新。\n影乱铜乌吹，光销玉马津。\n含辉明素篆，隐迹表祥轮。\n幽兰不可俪，徒自绕阳春。",
        "dynasty": "唐",
        "collection_info": null
    },
    {
        "uuid": "ea9c6b2e3897ec21ccc8c597a9e6c2f2",
        "title": "咏云酒",
        "author": "骆宾王",
        "content": "朔空曾纪历，带地旧疏泉。\n色泛临砀瑞，香流赴蜀仙。\n款交欣散玉，洽友悦沈钱。\n无復中山赏，空吟吴会篇。",
        "dynasty": "唐",
        "collection_info": null
    },
    {
        "uuid": "d0d792043b3db6741990029199a8186c",
        "title": "尘灰",
        "author": "骆宾王",
        "content": "洛川流雅韵，秦道擅苛威。\n听歌梁上动，应律管中飞。\n光飘神女袜，影落羽人衣。\n愿言心未翳，终冀效轻微。",
        "dynasty": "唐",
        "collection_info": null
    },
    {
        "uuid": "628081973ff91b0ceafb9c7b1ae5f1f2",
        "title": "秋晨同淄川毛司马秋九咏 秋风",
        "author": "骆宾王",
        "content": "紫陌炎氛歇，青苹晚吹浮。\n乱竹摇疎影，萦池织细流。\n飘香曳舞袖，带粉泛妆楼。\n不分君恩绝，纨扇曲中秋。",
        "dynasty": "唐",
        "collection_info": null
    },
    {
        "uuid": "67090138d1c5594ff8d35ba1914457a8",
        "title": "秋晨同淄川毛司马秋九咏 秋云",
        "author": "骆宾王",
        "content": "南陆铜浑改，西郊玉叶轻。\n泛斗瑶光动，临阳瑞色明。\n盖阴连凤阙，阵影翼龙城。\n讵知时不遇，空伤流滞情。",
        "dynasty": "唐",
        "collection_info": null
    },
    {
        "uuid": "207629c6ea1faba48f166550cafa7a2c",
        "title": "秋晨同淄川毛司马秋九咏 秋蝉",
        "author": "骆宾王",
        "content": "九秋行已暮，一枝聊暂安。\n隐榆非谏楚，噪柳异悲潘。\n分形妆薄鬓，镂影饰危冠。\n自怜疎影断，寒林夕吹寒。",
        "dynasty": "唐",
        "collection_info": null
    },
    {
        "uuid": "e191b9ca7895e1f00e5d1a22f15e716d",
        "title": "秋晨同淄川毛司马秋九咏 秋露",
        "author": "骆宾王",
        "content": "玉关寒气早，金塘秋色归。\n泛掌光逾净，添荷滴尚微。\n变霜凝晓液，承月委圆辉。\n别有吴台上，应湿楚臣衣。",
        "dynasty": "唐",
        "collection_info": null
    },
    {
        "uuid": "89cc25945e96ee430363cd7287470f14",
        "title": "秋晨同淄川毛司马秋九咏 秋月",
        "author": "骆宾王",
        "content": "云披玉绳净，月满镜轮圆。\n裛露珠晖冷，凌霜桂影寒。\n漏彩含疎薄，浮光漾急澜。\n西园徒自赏，南飞终未安。",
        "dynasty": "唐",
        "collection_info": null
    },
    {
        "uuid": "26af9a71a7627885d8a753cdb5f47471",
        "title": "秋晨同淄川毛司马秋九咏 秋水",
        "author": "骆宾王",
        "content": "贝阙寒流彻，玉轮秋浪清。\n图云锦色净，写月练花明。\n泛曲鵾弦动，随轩凤辖惊。\n唯当御沟上，悽断送归情。",
        "dynasty": "唐",
        "collection_info": null
    },
    {
        "uuid": "bde32f9ed71cce142801ce67a3169972",
        "title": "秋晨同淄川毛司马秋九咏 秋萤",
        "author": "骆宾王",
        "content": "玉虬分静夜，金萤照晚凉。\n含辉疑泛月，带火怯凌霜。\n散彩萦虚牖，飘花绕洞房。\n下帷如不倦，当解惜余光。",
        "dynasty": "唐",
        "collection_info": null
    },
    {
        "uuid": "f8990bf679e7be34d8aedf868173e58d",
        "title": "秋晨同淄川毛司马秋九咏 秋菊",
        "author": "骆宾王",
        "content": "擢秀三秋晚，开芳十步中。\n分黄俱笑日，含翠共摇风。\n碎影涵流动，浮香隔岸通。\n金翘徒可泛，玉斝竟谁同。",
        "dynasty": "唐",
        "collection_info": null
    },
    {
        "uuid": "e07011335a43afa9d7662b8e002dcddb",
        "title": "秋晨同淄川毛司马秋九咏 秋雁",
        "author": "骆宾王",
        "content": "联翩辞海曲，遥曳指江干。\n阵去金河冷，书归玉塞寒。\n带月凌空易，迷烟逗浦难。\n何当同顾影，刷羽泛清澜。",
        "dynasty": "唐",
        "collection_info": null
    },
    {
        "uuid": "82d08f4385fa8489824a94ef6a85eac1",
        "title": "乐大夫挽词五首 一",
        "author": "骆宾王",
        "content": "可叹浮生促，吁嗟此路难。\n丘陵一起恨，言笑几时懽。\n萧索郊埏晚，荒凉井径寒。\n谁当门下客，独见有任安。",
        "dynasty": "唐",
        "collection_info": null
    },
    {
        "uuid": "5ca2b5d06a55534b6eb1a72c52839aa6",
        "title": "乐大夫挽词五首 二",
        "author": "骆宾王",
        "content": "蒿里谁家地，松门何代丘。\n百年三万日，一别几千秋。\n返照寒无影，穷泉冻不流。",
        "dynasty": "唐",
        "collection_info": null
    },
    {
        "uuid": "4a65d5cd98ee50aa7bd848f202d43e15",
        "title": "乐大夫挽词五首 三",
        "author": "骆宾王",
        "content": "昔去梅笳发，今来薤露晞。\n彤驺朝帝阙，丹旐背王畿。\n城郭犹疑是，原陵稍觉非。\n九原如可作，千载与谁归。",
        "dynasty": "唐",
        "collection_info": null
    },
    {
        "uuid": "508e918801564f34ea4152cba340060a",
        "title": "乐大夫挽词五首 四",
        "author": "骆宾王",
        "content": "一旦先朝菌，千秋掩夜台。\n青乌新兆去，白马故人来。\n草露当春泣，松风向暮哀。\n宁知荒壠外，弔鹤自裴徊。",
        "dynasty": "唐",
        "collection_info": null
    },
    {
        "uuid": "2d77f73c69476b5b8bf862d2245d92fd",
        "title": "乐大夫挽词五首 五",
        "author": "骆宾王",
        "content": "忽见泉台路，犹疑水镜悬。\n何如开白日，非復覩青天。\n华表迎千岁，幽扃送百年。\n独嗟流水引，长掩伯牙弦。",
        "dynasty": "唐",
        "collection_info": null
    },
    {
        "uuid": "c6e37be2a4434371a6614897faf50d73",
        "title": "丹阳刺史挽词三首 一",
        "author": "骆宾王",
        "content": "百龄嗟倏忽，一旦向山阿。\n丹桂销已尽，青松哀更多。\n熏风虚听曲，薤露反成歌。\n自有藏舟处，谁怜隙驷过。",
        "dynasty": "唐",
        "collection_info": null
    },
    {
        "uuid": "3501a368d4aecacefc45e502704b512d",
        "title": "丹阳刺史挽词三首 二",
        "author": "骆宾王",
        "content": "恻怆恆山羽，留连棣萼篇。\n佳城非旧日，京兆即新阡。\n城郭三千岁，丘陵几万年。\n唯余松柏壠，朝夕起寒烟。",
        "dynasty": "唐",
        "collection_info": null
    },
    {
        "uuid": "13e20d3a99f54638f3c3a68e09192d32",
        "title": "丹阳刺史挽词三首 三",
        "author": "骆宾王",
        "content": "短歌三献曲，长夜九泉台。\n此室玄扃掩，何年白日开。\n荒郊疎古木，寒隧积陈荄。\n独此伤心地，松声薄暮来。",
        "dynasty": "唐",
        "collection_info": null
    },
    {
        "uuid": "a3c185f4178b1b9880c19b5d9fb9eafe",
        "title": "称心寺",
        "author": "骆宾王",
        "content": "征帆恣远寻，逶迤过称心。\n凝滞蘅𦶜岸，沿洄樝柚林。\n穿溆不厌曲，舣潭惟爱深。\n为乐凡几许，听取舟中琴。",
        "dynasty": "唐",
        "collection_info": null
    },
    {
        "uuid": "60211aacb80a0a0a97e0f1039abb72f6",
        "title": "陪润州薛司空丹徒桂明府游招隐寺",
        "author": "骆宾王",
        "content": "共寻招隐寺，初识戴颙家。\n还依旧泉壑，应改昔云霞。\n绿竹寒天笋，红蕉腊月花。\n金绳倘留客，为繫日光斜。",
        "dynasty": "唐",
        "collection_info": null
    },
    {
        "uuid": "e2036b845a9c89b249330967d76b80d0",
        "title": "棹歌行",
        "author": "骆宾王",
        "content": "写月涂黄罢，凌波拾翠通。\n镜花摇芰日，衣麝入荷风。\n叶密舟难荡，莲疎浦易空。\n凤媒羞自托，鸳翼恨难穷。\n秋帐灯华翠，倡楼粉色红。\n相思无别曲，倂在棹歌中。",
        "dynasty": "唐",
        "collection_info": null
    },
    {
        "uuid": "4c19189c283afc34f45023df88e8dd95",
        "title": "海曲书情",
        "author": "骆宾王",
        "content": "薄游倦千里，劳生负百年。\n未能槎上汉，讵肯剑游燕。\n白云照春海，青山横曙天。\n江涛让双璧，渭水掷三钱。\n坐惜风光晚，长歌独块然。",
        "dynasty": "唐",
        "collection_info": null
    },
    {
        "uuid": "abec9df78c99bcccc6e26d64a3e4d4c3",
        "title": "蓬莱镇",
        "author": "骆宾王",
        "content": "旅客春心断，边城夜望高。\n野楼疑海气，白鹭似江涛。\n结绶疲三入，承冠泣二毛。\n将飞怜弱羽，欲济乏轻舠。\n赖有阳春曲，穷愁且代劳。",
        "dynasty": "唐",
        "collection_info": null
    },
    {
        "uuid": "1166c8a64757318032a040ea253677a3",
        "title": "和李明府",
        "author": "骆宾王",
        "content": "传闻叶县履，飞向洛阳城。\n驰道临层掖，津门对小平。\n霞残疑制锦，云度似飘缨。\n藻掞潘江澈，尘虚范甑清。\n讵怜衝斗气，犹向匣中鸣。",
        "dynasty": "唐",
        "collection_info": null
    },
    {
        "uuid": "7094fbf7a1741d155692efdd6f599519",
        "title": "春晚从李长史游开道林故山",
        "author": "骆宾王",
        "content": "幽寻极幽壑，春望陟春台。\n云光栖断树，灵影入仙杯。\n古藤依格上，野径约山隈。\n落蘂飜风去，流莺满树来。\n兴阑荀御动，归路起浮埃。",
        "dynasty": "唐",
        "collection_info": null
    },
    {
        "uuid": "808516408c199a7f38de7dd867551815",
        "title": "冬日野望",
        "author": "骆宾王",
        "content": "故人无与晤，安步陟山椒。\n野静连云卷，川明断雾销。\n灵岩闻晓籁，洞浦涨秋潮。\n三江归望断，千里故乡遥。\n劳歌徒自奏，客魂谁为招。",
        "dynasty": "唐",
        "collection_info": null
    },
    {
        "uuid": "9c7c9820474e97068eb1237db8254e48",
        "title": "晚渡黄河",
        "author": "骆宾王",
        "content": "千里寻归路，一苇乱平源。\n通波连马颊，迸水急龙门。\n照日荣光净，惊风瑞浪翻。\n棹唱临风断，樵讴入听喧。\n岸迥秋霞落，潭深夕雾繁。\n谁堪逝川上，日暮不归魂。",
        "dynasty": "唐",
        "collection_info": null
    },
    {
        "uuid": "195f4ef6597cee30c6a433c3608347c6",
        "title": "宿山庄",
        "author": "骆宾王",
        "content": "金陵一超忽，玉烛几还周。\n露积吴台草，风入郢门楸。\n林虚宿断雾，磴险挂悬流。\n拾青非汉策，化缁类秦裘。\n牵迹犹多蹇，劳生未寡尤。\n独此他乡梦，空山明月秋。",
        "dynasty": "唐",
        "collection_info": null
    },
    {
        "uuid": "dbb807398a9c0019c34f3e035b73a3cf",
        "title": "晚度天山有怀京邑",
        "author": "骆宾王",
        "content": "忽上天山路，依然想物华。\n云疑上苑叶，雪似御沟花。\n行叹戎麾远，坐怜衣带赊。\n交河浮绝塞，弱水浸流沙。\n旅思徒漂梗，归期未及瓜。\n宁知心断绝，夜夜泣胡笳。",
        "dynasty": "唐",
        "collection_info": null
    },
    {
        "uuid": "1c1b7ba4a38d27955fe875a320529d3e",
        "title": "夕次蒲类津",
        "author": "骆宾王",
        "content": "二庭归望断，万里客心愁。\n山路犹南属，河源自北流。\n晚风连朔气，新月照边秋。\n竈火通军壁，烽烟上戍楼。\n龙庭但苦战，燕颔会封侯。\n莫作兰山下，空令汉国羞。",
        "dynasty": "唐",
        "collection_info": null
    },
    {
        "uuid": "7f543a5dad5e722f0fed50b1294d496b",
        "title": "远使海曲春夜多怀",
        "author": "骆宾王",
        "content": "长啸三春晚，端居百虑盈。\n未安胡蝶梦，遽切鲁禽情。\n别岛连寰海，离魂断戍城。\n流星疑伴使，低月似依营。\n怀禄宁期达，牵时匪狥名。\n艰虞行已远，时迹自相惊。",
        "dynasty": "唐",
        "collection_info": null
    },
    {
        "uuid": "103c25fa123a632e37da26a76bc3f335",
        "title": "早发诸暨",
        "author": "骆宾王",
        "content": "征夫怀远路，夙驾上危峦。\n薄烟横绝巘，轻冻涩回湍。\n野雾连空暗，山风入曙寒。\n帝城临灞涘，禹穴枕江干。\n橘性行应化，蓬心去不安。\n独掩穷途泪，长歌行路难。",
        "dynasty": "唐",
        "collection_info": null
    },
    {
        "uuid": "016b98b89419daacd73a122c2149d5ba",
        "title": "望月有所思",
        "author": "骆宾王",
        "content": "九秋凉风肃，千里月华开。\n圆光随露湛，碎影逐波来。\n似霜明玉砌，如镜写珠胎。\n晚色依关近，边声杂吹哀。\n离居分照耀，怨绪共裴徊。\n自绕南飞羽，空忝北堂才。",
        "dynasty": "唐",
        "collection_info": null
    },
    {
        "uuid": "4e89ed4e56b82168712bfcfc205818b3",
        "title": "送吴七游蜀",
        "author": "骆宾王",
        "content": "日观分齐壤，星桥接蜀门。\n桃花嘶别路，竹叶泻离樽。\n夏老兰犹茂，秋深柳尚繁。\n雾销山望迥，风高野听喧。\n劳歌徒欲奏，赠别竟无言。\n唯有当秋月，空照野人园。",
        "dynasty": "唐",
        "collection_info": null
    },
    {
        "uuid": "4381a050fedb089bf92eefaf409e9d0a",
        "title": "西行别东台详正学士",
        "author": "骆宾王",
        "content": "意气坐相亲，关河别故人。\n客似秦川上，歌疑易水滨。\n塞荒行辨玉，台远尚名轮。\n洩井怀边将，寻源重汉臣。\n上苑梅花早，御沟杨柳新。\n只应持此曲，别作边城春。",
        "dynasty": "唐",
        "collection_info": null
    },
    {
        "uuid": "eb7c4d3f2c84ad50982dbd8996bcad04",
        "title": "和王记室从赵王春日游陀山寺",
        "author": "骆宾王",
        "content": "鸟旟陪访道，鹫岭狎栖真。\n四禅明静业，三空广胜因。\n祥河疎迭涧，慧日皎重轮。\n叶暗龙宫密，花明鹿苑春。\n雕谈筌奥旨，妙辩漱玄津。\n雅曲终难和，徒自奏巴人。",
        "dynasty": "唐",
        "collection_info": null
    },
    {
        "uuid": "792636c09b550e1bf7aab090bd872afa",
        "title": "夏日夜忆张二",
        "author": "骆宾王",
        "content": "伏枕忧思深，拥膝独长吟。\n烹鲤无尺素，筌鱼劳寸心。\n疎麻空有折，芳桂湛无斟。\n广庭含夕气，闲宇澹虚阴。\n织虫垂夜砌，惊鸟栖暝林。\n驩娱百年促，羁病一生侵。\n讵堪孤月夜，流水入鸣琴。",
        "dynasty": "唐",
        "collection_info": null
    },
    {
        "uuid": "f748bf3ae76c635c7bececfb0f3384ba",
        "title": "寒夜独坐游子多怀简知己",
        "author": "骆宾王",
        "content": "故乡眇千里，离忧积万端。\n鹑服长悲碎，蜗庐未卜安。\n富钩徒有想，贫铗为谁弹。\n柳秋风叶脆，荷晓露文团。\n晚金丛岸菊，余佩下幽兰。\n伐木伤心易，维桑归去难。\n独有孤明月，时照客庭寒。",
        "dynasty": "唐",
        "collection_info": null
    },
    {
        "uuid": "b711fbeccdd20a32dc324f94121041dc",
        "title": "在军中赠先还知己",
        "author": "骆宾王",
        "content": "蓬转俱行役，瓜时独未还。\n魂迷金阙路，望断玉门关。\n献凯多惭霍，论封几谢班。\n风尘催白首，岁月损红颜。\n落雁低秋塞，惊凫起暝湾。\n胡霜如剑锷，汉月似刀环。\n别后边庭树，相思几度攀。",
        "dynasty": "唐",
        "collection_info": null
    },
    {
        "uuid": "6656d0142f5e5d68ca311b3f3ca3bdbc",
        "title": "秋日山行简梁大官",
        "author": "骆宾王",
        "content": "乘马陟层阜，回首睇山川。\n攒峰衔宿雾，迭巘架寒烟。\n百重含翠色，一道落飞泉。\n香吹分岩桂，鲜云抱石莲。\n地偏心易远，致默体逾玄。\n得性虚游刃，忘言已弃筌。\n弹冠劳巧拙，结绶倦牵缠。\n不如从四皓，丘中鸣一弦。",
        "dynasty": "唐",
        "collection_info": null
    },
    {
        "uuid": "d02bbd664250dc9ceb0f7397e5d418bc",
        "title": "晚泊江镇",
        "author": "骆宾王",
        "content": "四运移阴律，三翼泛阳侯。\n荷香销晚夏，菊气入新秋。\n夜乌喧粉堞，宿雁下芦洲。\n海雾笼边徼，江风绕戍楼。\n转蓬惊别渚，徙橘怆离忧。\n魂飞灞陵岸，泪尽洞庭流。\n振影希鸿陆，逃名谢蚁丘。\n还嗟帝乡远，空望白云浮。",
        "dynasty": "唐",
        "collection_info": null
    },
    {
        "uuid": "5b9de22c2b314662229e7657d4dcad34",
        "title": "浮槎",
        "author": "骆宾王",
        "content": "昔负千寻质，高临九仞峰。\n真心凌晚桂，劲节掩寒松。\n忽值风飙折，坐为波浪衝。\n摧残空有恨，拥肿遂无庸。\n渤海三千里，泥沙几万重。\n似舟飘不定，如梗泛何从。\n仙客终难托，良工岂易逢。\n徒怀万乘器，谁为一先容。",
        "dynasty": "唐",
        "collection_info": null
    },
    {
        "uuid": "f204192b6e3bd99325b3939cf92644a0",
        "title": "晚泊河曲",
        "author": "骆宾王",
        "content": "三秋倦行役，千里泛归潮。\n通波竹箭水，轻舸木兰桡。\n金堤连曲岸，贝阙影浮桥。\n水净千年近，星飞五老遥。\n迭花开宿浪，浮叶下凉飙。\n浦荷疎晚菂，津柳渍寒条。\n恓惶劳梗泛，悽断倦蓬飘。\n仙槎不可託，河上独长谣。",
        "dynasty": "唐",
        "collection_info": null
    },
    {
        "uuid": "879715c08bde86bd9be5d63bd8cce0f6",
        "title": "早发淮口望盱眙",
        "author": "骆宾王",
        "content": "养蒙分四渎，习坎奠三荆。\n徙帝留余地，封王表旧城。\n岸昏涵蜃气，潮满应鸡声。\n洲迥连沙静，川虚积溜明。\n一朝从捧檄，千里倦悬旌。\n背流桐柏远，逗浦木兰轻。\n小山迷隐路，大块切劳生。\n唯有贞心在，独映寒潭清。",
        "dynasty": "唐",
        "collection_info": null
    },
    {
        "uuid": "12a1aabe54f1f80786554cb95b719267",
        "title": "边城落日",
        "author": "骆宾王",
        "content": "紫塞流沙北，黄图灞水东。\n一朝辞俎豆，万里逐沙蓬。\n候月恆持满，寻源屡凿空。\n野昏边气合，烽迥戍烟通。\n膂力风尘倦，疆场岁月穷。\n河流控积石，山路远崆峒。\n壮志凌苍兕，精诚贯白虹。\n君恩如可报，龙剑有雌雄。",
        "dynasty": "唐",
        "collection_info": null
    },
    {
        "uuid": "d2efdadd28c900e71ca131fd98c578a4",
        "title": "宿温城望军营",
        "author": "骆宾王",
        "content": "虏地寒胶折，边城夜柝闻。\n兵符关帝阙，天策动将军。\n塞静胡笳彻，沙明楚练分。\n风旗翻翼影，霜剑转龙文。\n白羽摇如月，青山断若云。\n烟疎疑卷幔，尘灭似销氛。\n投笔怀班业，临戎想顾勋。\n还应雪汉耻，持此报明君。",
        "dynasty": "唐",
        "collection_info": null
    },
    {
        "uuid": "9e17be651bff09ceba0479546ad3c0d9",
        "title": "过故宋",
        "author": "骆宾王",
        "content": "旧国千年尽，荒城四望通。\n云浮非隐帝，日举类游童。\n绮琴朝化洽，祥石夜论空。\n马去遥奔郑，蛇分近带丰。\n池文敛束水，竹影漏寒丛。\n园兔承行月，川禽避断风。\n故宋诚难定，从梁事未工。\n唯当过周客，独愧吴台空。",
        "dynasty": "唐",
        "collection_info": null
    },
    {
        "uuid": "1f8408a6445fe75430de3c761eef0455",
        "title": "边夜有怀",
        "author": "骆宾王",
        "content": "汉地行逾远，燕山去不穷。\n城荒犹筑怨，碣毁尚铭功。\n古戍烟尘满，边庭人事空。\n夜关明陇月，秋塞急胡风。\n倚伏良难定，荣枯岂易通。\n旅魂劳泛梗，离恨断征蓬。\n苏武封犹薄，崔骃宦不工。\n惟余北叟意，欲寄南飞鸿。",
        "dynasty": "唐",
        "collection_info": null
    },
    {
        "uuid": "689fe7baee6761e0973cde494613ec8b",
        "title": "伤祝阿王明府",
        "author": "骆宾王",
        "content": "洛川真气上，重泉惠政融。\n含章光后烈，继武嗣前雄。\n与善良难验，生涯忽易穷。\n翔凫犹化履，狎雉尚驯童。\n钱满荒阶绿，尘浮虚帐红。\n夏余将宿草，秋近未惊蓬。\n烟晦泉门闭，日尽夜台空。\n谁堪孤陇外，独听白杨风。",
        "dynasty": "唐",
        "collection_info": null
    },
    {
        "uuid": "9f7a0ceb17eab898c8ba125c4955ce53",
        "title": "四月八日题七级",
        "author": "骆宾王",
        "content": "化城分鸟堞，香阁俯龙川。\n复栋侵黄道，重檐架紫烟。\n铭书非晋代，壁画是梁年。\n霸略今何在，王宫尚岿然。\n二帝曾游圣，三卿是偶贤。\n因兹游胜侣，超彼託良缘。\n我出有为界，君登非想天。\n悠悠青旷裏，荡荡白云前。\n今日经行处，曲音号盖烟。",
        "dynasty": "唐",
        "collection_info": null
    },
    {
        "uuid": "b9a19b5e5ac29daf2470791a0db48f3d",
        "title": "和孙长史秋日卧病",
        "author": "骆宾王",
        "content": "霍第疏天府，潘园近帝台。\n调弦三妇至，置驿五侯来。\n尚想欢娱洽，吁嗟岁月催。\n金坛分上将，玉帐引瓌材。\n决胜鲸波静，腾谋鸟谷开。\n白云淮水外，紫陌灞陵隈。\n节变惊衰柳，笳繁思落梅。\n调神和玉烛，掞藻握珠胎。\n怅矣欣怀土，居然欲死灰。\n还因承雅曲，暂喜跃沈鳃。",
        "dynasty": "唐",
        "collection_info": null
    },
    {
        "uuid": "6c81b1555826a6ef8b5790785a1058d9",
        "title": "饯郑安阳入蜀",
        "author": "骆宾王",
        "content": "彭山折坂外，井络少城隈。\n地是三巴俗，人非百里材。\n畏途君怅望，岐路我裴徊。\n心赏风烟隔，容华岁月催。\n遥遥分凤野，去去转龙媒。\n遗锦非前邑，鸣琴即旧台。\n剑门千仞起，石路五丁开。\n海客乘槎渡，仙童驭竹回。\n魂将离鹤远，思逐断猿哀。\n唯有双凫舄，飞去復飞来。",
        "dynasty": "唐",
        "collection_info": null
    },
    {
        "uuid": "80ab29e38c898b94cc2e26f4f95b9d33",
        "title": "咏怀",
        "author": "骆宾王",
        "content": "少年识事浅，不知交道难。\n一言芬若桂，四海臭如兰。\n宝剑思存楚，金锤许报韩。\n虚心徒有託，循迹谅无端。\n太息关山险，吁嗟岁月阑。\n忘机殊会俗，守拙异怀安。\n阮籍空长啸，刘琨独未懽。\n十步庭芳敛，三秋陇月团。\n槐疎非尽意，松晚夜凌寒。\n悲调弦中急，穷愁醉裏宽。\n莫将流水引，空向俗人弹。",
        "dynasty": "唐",
        "collection_info": null
    },
    {
        "uuid": "289fcfba29050e3b40597886730eebbd",
        "title": "春日离长安客中言怀",
        "author": "骆宾王",
        "content": "年华开早律，霁色荡芳晨。\n城阙千门晓，山河四望春。\n御沟通太液，戚里对平津。\n宝瑟调中妇，金罍引上宾。\n剧谈推曼倩，惊坐揖陈遵。\n意气一言合，风期万里亲。\n自惟安直道，守拙忌因人。\n谈器非先木，图荣异后薪。\n揶揄惭路鬼，憔悴切波臣。\n玄草终疲汉，乌裘几滞秦。\n生涯无岁月，岐路有风尘。\n还嗟太行道，处处白头新。",
        "dynasty": "唐",
        "collection_info": null
    },
    {
        "uuid": "4a72b8eeee2b0be1a35d64f9fff5af5a",
        "title": "夕次旧吴",
        "author": "骆宾王",
        "content": "维舟背楚服，振策下吴畿。\n盛德弘三让，雄图枕九围。\n黄池通霸迹，赤壁畅戎威。\n文物俄迁谢，英灵有盛衰。\n行叹鸱夷没，遽惜湛卢飞。\n地古烟尘暗，年深馆宇稀。\n山川四望是，人事一朝非。\n悬剑空留信，亡珠尚识机。\n郑风遥可託，关月眇难依。\n西北云逾滞，东南气转微。\n徒怀伯通隐，多谢买臣归。\n唯有荒台露，薄暮湿征衣。",
        "dynasty": "唐",
        "collection_info": null
    },
    {
        "uuid": "7486eefb1dd03549c8c60e3c91392118",
        "title": "早秋出塞寄东台详正学士",
        "author": "骆宾王",
        "content": "促驾踰三水，长驱望五原。\n天阶分斗极，地理接楼烦。\n溪月明关陇，戎云聚塞垣。\n山川殊物候，风壤异凉喧。\n戍古秋尘合，沙寒宿雾繁。\n昔余迷学步，投迹忝词源。\n兰渚浮延阁，蓬山款禁园。\n彯缨陪绂冕，载笔偶玙璠。\n汲冢宁详蠹，秦牢讵辨冤。\n一朝从篚服，千里骛轻轩。\n乡梦随魂断，边声入听喧。\n南图终铩翮，北上遽催辕。\n弔影惭连茹，浮生倦触藩。\n数奇何以託，桃李自无言。",
        "dynasty": "唐",
        "collection_info": null
    },
    {
        "uuid": "2b09a180127c4a7c997a70375217b6a6",
        "title": "幽絷书情通简知己",
        "author": "骆宾王",
        "content": "昔岁逢杨意，观光贵楚材。\n穴疑丹凤起，场似白驹来。\n一命沦骄饵，三缄慎祸胎。\n不言劳倚伏，忽此遘邅迴。\n骢马刑章峻，苍鹰狱吏猜。\n绝缣非易辨，疑璧果难裁。\n揆画惭周道，端忧滞夏台。\n生涯一灭裂，岐路几裴徊。\n青陆春芳动，黄沙旅思催。\n圆扉长寂寂，疎网尚恢恢。\n入穽先摇尾，迷津正曝腮。\n覆盆徒望日，蛰户未经雷。\n霜歇兰犹败，风多木屡摧。\n地幽蚕室闭，门静雀罗开。\n自悯秦冤痛，谁怜楚奏哀。\n汉阳穷鸟客，梁甫卧龙才。\n有气还衝斗，无时会凿坏。\n莫言韩长孺，长作不然灰。",
        "dynasty": "唐",
        "collection_info": null
    },
    {
        "uuid": "f3fd752e7aee6c28fbda01f184dc8db5",
        "title": "久戍边城有怀京邑",
        "author": "骆宾王",
        "content": "扰扰风尘地，遑遑名利途。\n盈虚一易舛，心迹两难俱。\n弱龄小山志，宁期大丈夫。\n九微光贲玉，千仞忽弹珠。\n棘寺游三礼，蓬山簉八儒。\n怀铅惭后进，投笔愿前驱。\n北走非通赵，西之似化胡。\n锦车朝促候，刁斗夜传呼。\n战士青丝络，将军黄石符。\n连星入宝剑，半月上雕弧。\n拜井开疎勒，鸣桴动密须。\n戎机习短蔗，祆祲静长榆。\n季月炎初尽，边亭草早枯。\n层阴笼古木，穷色变寒芜。\n海鹤声嘹唳，城乌尾毕逋。\n葭繁秋色引，桂满夕轮虚。\n行役风霜久，乡园梦想孤。\n灞池遥夏国，秦海望阳纡。\n沙塞三千里，京城十二衢。\n杨沟连凤阙，槐路拟鸿都。\n璧殿规宸象，金堤法斗枢。\n云浮西北盖，月照东南隅。\n宝帐垂连理，银床转辘轳。\n广筵留上客，丰馔引中厨。\n漏缓金徒箭，娇繁玉女壶。\n秋涛飞喻马，秋水泛仙舻。\n意气风云合，言忘道术趋。\n共矜名已泰，讵肯沫相濡。\n有志惭雕朽，无庸类散樗。\n关山暂超忽，形影叹艰虞。\n结网空知羡，图荣岂自诬。\n忘情同塞马，比德类宛驹。\n陇阪肝肠绝，阳关亭候迂。\n迷魂惊落雁，离恨断飞凫。\n春去荣华尽，年来岁月芜。\n边愁伤郢调，乡思绕吴歈。\n河气通中国，山途限外区。\n相思若可寄，冰泮有衔芦。",
        "dynasty": "唐",
        "collection_info": null
    },
    {
        "uuid": "0873a9507c879bc5052f779b156307e9",
        "title": "在军登城楼",
        "author": "骆宾王",
        "content": "城上风威冷，江中水气寒。\n戎衣何日定，歌舞入长安。",
        "dynasty": "唐",
        "collection_info": null
    },
    {
        "uuid": "f7bf545e4fa2320f184e7f8af2cc95dc",
        "title": "于易水送人",
        "author": "骆宾王",
        "content": "此地别燕丹，壮士髪衝冠。\n昔时人已没，今日水犹寒。",
        "dynasty": "唐",
        "collection_info": null
    },
    {
        "uuid": "eabfd0323635d8340339caa8a96929dd",
        "title": "咏镜",
        "author": "骆宾王",
        "content": "写月无芳桂，照日有花菱。\n不持光谢水，翻将影学冰。",
        "dynasty": "唐",
        "collection_info": null
    },
    {
        "uuid": "79b79a74e544afdc2a7d18864d048559",
        "title": "挑灯杖",
        "author": "骆宾王",
        "content": "禀质非贪热，焦心岂惮熬。\n终知不自润，何处用脂膏。",
        "dynasty": "唐",
        "collection_info": null
    },
    {
        "uuid": "0394d50033098223bf56ce48a2b7be38",
        "title": "咏尘",
        "author": "骆宾王",
        "content": "凌波起罗袜，含风染素衣。\n别有知音调，闻歌应自飞。",
        "dynasty": "唐",
        "collection_info": null
    },
    {
        "uuid": "7dbe2fb7d34183b39c1fdb057c8eb86f",
        "title": "翫初月",
        "author": "骆宾王",
        "content": "忌满光先缺，乘昏影暂流。\n既能明似镜，何用曲如钩。",
        "dynasty": "唐",
        "collection_info": null
    },
    {
        "uuid": "57ff5a27f48eb183b8b8ddb11f649d53",
        "title": "送别",
        "author": "骆宾王",
        "content": "寒更承夜永，凉夕向秋澄。\n离心何以赠，自有玉壶冰。",
        "dynasty": "唐",
        "collection_info": null
    },
    {
        "uuid": "41f2cd7ae4cfe919f496934d8a6cf401",
        "title": "忆蜀地佳人",
        "author": "骆宾王",
        "content": "东西吴蜀关山远，鱼来雁去两难闻。\n莫怪常有千行泪，只为阳台一片云。",
        "dynasty": "唐",
        "collection_info": null
    },
    {
        "uuid": "e263beb84cf6ddd4691cfd461f0b58b2",
        "title": "咏鹅",
        "author": "骆宾王",
        "content": "鹅，鹅，鹅，曲项向天歌。\n白毛浮绿水，红掌拨清波。",
        "dynasty": "唐",
        "collection_info": null
    },
    {
        "uuid": "177dbb8eda0f8f19432390f76723d30d",
        "title": "相和歌辞：王昭君",
        "author": "骆宾王",
        "content": "敛容辞豹尾，缄怨度龙鳞。\n金钿明汉月，玉箸染胡尘。\n妆镜菱花暗，愁眉柳叶嚬。\n惟有清笳曲，时闻芳树春。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "3c893e0e87f521a8554a5768325a5e47",
        "title": "相和歌辞：从军行",
        "author": "骆宾王",
        "content": "平生一顾念，意气溢三军。\n野日分戈影，天星合剑文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "42fe803c35ec1785801f81dee03abd9e",
        "title": "相和歌辞：棹歌行",
        "author": "骆宾王",
        "content": "写月图黄罢，凌波拾翠通。\n镜花摇芰日，衣麝入荷风。\n叶密舟难荡，莲疏浦易空。\n凤媒羞自托，鸳翼恨难穷。\n秋帐灯花翠，倡楼粉色红。\n相思无别曲，并在棹歌中。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "uuid": "3370673faac1e691a275f11413f528b7",
        "title": "杂曲歌辞：从军中行路难二首",
        "author": "骆宾王",
        "content": "君不见封狐雄虺自成群，冯深负固结妖氛。\n玉玺分兵征恶少，金坛受律动将军。\n将军拥旄宣庙略，阁道岧峣上戍楼，剑门遥裔俯灵丘。\n邛关九折无平路，杳杳丘陵出，苍苍林薄远。\n途危紫盖峰，路涩青泥阪。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川源饶毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，南中南斗映星河，秦川秦塞阻烟波。\n三春边地风光少，向月弯繁弱，连星转太阿。\n重义轻生怀一顾，灞城隅，滇池水，天涯望转积，地际行无已。\n徒觉炎凉节物非，不知关山千万里。\n弃置勿重陈，绛节朱旗分白羽，丹心白刃酬明主。\n但令一技君王识，无复归云凭短翰，望日想长安。\n君不见玉关尘色暗边亭，铜鞮杂虏寇长城。\n天子按剑征余勇，将军受脤事横行。\n七德龙韬开玉帐，连营去去无穷极，拥旆遥遥过绝国。\n阵云朝结晦天山，长驱万里詟祁连，分麾三命武功宣。\n百发乌号遥碎柳，雁门迢递尺书稀，鸳被相思双带缓。\n行路难。\n誓令氛祲静皋兰。\n但使封侯龙额贵，讵随中妇凤楼寒。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "uuid": "3a07842c770961b90f64c3be791a125d",
        "title": "夏日游德州赠高四",
        "author": "骆宾王",
        "content": "日观邻全赵，星临俯旧吴。\n鬲津开巨浸，稽阜镇名都。\n紫云浮剑匣，青山孕宝符。\n封疆恢霸道，问鼎竞雄图。\n神光包四大，皇威震八区。\n风烟通地轴，星象正天枢。\n天枢限南北，地轴殊乡国。\n辟门通舜宾，比屋封尧德。\n言谢垂钩隐，来参负鼎职。\n天子不见知，群公讵相识。\n未展从东骏，空戢图南翼。\n时命欲何言，抚膺长叹息。\n叹息将如何，游人意气多。\n白雪梁山曲，寒风易水歌。\n泣魏伤吴起，思赵切廉颇。\n凄断韩王剑，生死翟公罗。\n罗悲翟公意，剑负韩王气。\n骄饵去易论，忌途良可畏。\n夙昔怀江海，平生混泾渭。\n千载契风云，一言忘贱贵。\n去去访林泉，空谷有遗贤。\n言投爵裏刺，来泛野人船。\n缔交君赠缟，投分我忘筌。\n成风郢匠斫，流水伯牙弦。\n牙弦忘道术，漳滨恣閒逸。\n聊安张蔚庐，讵扫陈蕃室。\n虚室狎招寻，敬爱混浮沉。\n一诺黄金信，三复白珪心。\n霜松贞雅节，月桂朗冲襟。\n灵台万顷浚，学府九流深。\n谈玄明毁璧，拾紫陋籝金。\n鹭涛开碧海，凤彩缀词林。\n林虚星华映，水澈霞光净。\n霞水两分红，川源四望通。\n雾卷天山静，烟销太史空。\n鸟声流向薄，蝶影乱芳丛。\n柳阴低椠水，荷气上熏风。\n风月芳菲节，物华纷可悦。\n将欢促席赏，遽尔又归别。\n积水带吴门，通波连禹穴。\n赠言虽欲尽，机心庶应绝。\n潘岳本自闲，梁鸿不因热。\n一瓢欣狎道，三月聊栖拙。\n栖拙隐金华，狎道访仙查。\n放旷愚公谷，消散野人家。\n一顷南山豆，五色东陵瓜。\n野衣裁薜叶，山酒酌藤花。\n白云离望远，青溪隐路赊。\n傥忆幽岩桂，犹冀折疏麻。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "1ccc4159ccbcde7f8b86bb29b7def086",
        "title": "在江南赠宋五之问",
        "author": "骆宾王",
        "content": "井络双源浚，浔阳九派长。\n沦波通地穴，输委下归塘。\n别岛笼朝蜃，连洲拥夕涨。\n韫珠澄积润，让璧动浮光。\n浮光凝折水，积润疏圆沚。\n玉轮涵地开，剑阁连星起。\n风烟标迥秀，英灵信多美。\n怀德践遗芳，端操惭谋己。\n谋己谬观光，牵迹强悽惶。\n揆拙迷三省，劳生昧两忘。\n弹随空被笑，献楚自多伤。\n一朝殊默语，千里易炎凉。\n炎凉几迁贸，川陆疲臻凑。\n积水架吴涛，连山横楚岫。\n风月虽殊昔，星河犹是旧。\n姑苏望南浦，邯郸通北走。\n北走平生亲，南浦别离津。\n潇湘一超忽，洞庭多苦辛。\n秋江无绿芷，寒汀有白苹。\n采之将何遗，故人漳水滨。\n漳滨已辽远，江潭未旋返。\n为听短歌行，当想长洲苑。\n露金熏菊岸，风佩摇兰阪。\n蝉鸣稻叶秋，雁起芦花晚。\n晚秋云日明，亭皋风雾清。\n独负平生气，重牵摇落情。\n占星非聚德，梦月讵悬名。\n寂寥伤楚奏，凄断泣秦声。\n秦声怀旧裏，楚奏悲无已。\n郢路少知音，丛台富奇士。\n温辉凌爱日，壮气惊寒水。\n一顾重风云，三冬足文史。\n文史盛纷纶，京洛多风尘。\n犹轻五车富，未重一囊贫。\n李仙非易托，苏鬼尚难因。\n不惜劳歌尽，谁为听阳春。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "55e688cb96b1f0db977b85422044833d",
        "title": "晚憩田家",
        "author": "骆宾王",
        "content": "转蓬劳远役，披薜下田家。\n山形类九折，水势急三巴。\n悬樑接断岸，涩路拥崩查。\n雾岩沦晓魄，风溆涨寒沙。\n心迹一朝舛，关山万里赊。\n龙章徒表越，闽俗本殊华。\n旅行悲泛梗，离赠折疏麻。\n唯有寒潭菊，独似故园花。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "3017ceb3e62d4d95511c906d6f77f12f",
        "title": "出石门",
        "author": "骆宾王",
        "content": "层岩远接天，绝岭上栖烟。\n松低轻盖偃，藤细弱丝悬。\n石明如挂镜，苔分似列钱。\n暂策为龙杖，何处得神仙。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "5f65865ad05978bb1ac9de5165f60d19",
        "title": "至分陕",
        "author": "骆宾王",
        "content": "陕西开胜壤，召南分沃畴。\n列树巢维鹊，平渚下睢鸠。\n憩棠疑勿剪，曳葛似攀樛。\n至今王化美，非独在隆周。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "ba0c2751dff11e548e67da7ed64a6c14",
        "title": "寓居洛滨对雪忆谢二",
        "author": "骆宾王",
        "content": "旅思眇难裁，冲飙恨易哀。\n旷望洛川晚，飘飖瑞雪来。\n积彩明书幌，流韵绕琴台。\n色夺迎仙羽，花避犯霜梅。\n谢庭赏方逸，袁扉掩未开。\n高人傥有访，兴尽讵须回。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "500043ddf0afc65d600d0e070c293d32",
        "title": "月夜有怀简诸同病",
        "author": "骆宾王",
        "content": "閒庭落景尽，疏帘夜月通。\n山灵响似应，水净望如空。\n栖枝犹绕鹊，遵渚未来鸿。\n可叹高楼妇，悲思杳难终。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "e21cdeae9c982da0d1c208d780123417",
        "title": "叙寄员半千",
        "author": "骆宾王",
        "content": "薄宦三河道，自负十余年。\n不应惊若厉，只为直如弦。\n坐历山川险，吁嗟陵谷迁。\n长吟空抱膝，短翮讵冲天。\n魂归沧海上，望断白云前。\n钓名劳拾紫，隐迹自谈玄。\n不学多能圣，徒思鸿宝仙。\n斯志良难已，此道岂徒然。\n嗟为刀笔吏，耻从绳墨牵。\n岐路情虽狎，人伦地本偏。\n长揖谢时事，独往访林泉。\n寄言二三子，生死不来旋。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "c39a3484909caf08d82399195af4787d",
        "title": "咏怀古意上裴侍郎",
        "author": "骆宾王",
        "content": "三十二余罢，鬓是潘安仁。\n四十九仍入，年非朱买臣。\n纵横愁系越，坎壈倦游秦。\n出笼穷短翮，委辙涸枯鳞。\n穷经不沾用，弹铗欲谁申。\n天子未驱策，岁月几沉沦。\n轻生长慷慨，效死独殷勤。\n徒歌易水客，空老渭川人。\n一得视边塞，万里何苦辛。\n剑匣胡霜影，弓开汉月轮。\n金刀动秋色，铁骑想风尘。\n为国坚诚款，捐躯忘贱贫。\n勒功思比宪，决略暗欺陈。\n若不犯霜雪，虚掷玉京春。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "059b270d4f4f2d722d3de5e696ab20b8",
        "title": "过张平子墓",
        "author": "骆宾王",
        "content": "西鄂该通理，南阳擅德音。\n玉卮浮藻丽，铜浑积思深。\n忽怀今日昔，非复昔时今。\n日落丰碑暗，风来古木吟。\n惟叹穷泉下，终郁羡鱼心。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "1196da0cf3484ec13fe12d9762f079a0",
        "title": "从军中行路难二首",
        "author": "骆宾王",
        "content": "君不见封狐雄虺自成群，冯深负固结妖氛。\n玉玺分兵征恶少，金坛受律动将军。\n将军拥旄宣庙略，阁道岧峣起戍楼，剑门遥裔俯灵丘。\n邛关九折无平路，杳杳丘陵出，苍苍林薄远。\n途危紫盖峰，路涩青泥阪。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川原绕毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，南中南斗映星河，秦川秦塞阻烟波。\n三春边地风光少，向月弯繁弱，连星转太阿。\n重义轻生怀一顾，灞城隅，滇池水，天涯望转积，地际行无已。\n徒觉炎凉节物非，不知关山千万里。\n弃置勿重陈，绛节朱旗分白羽，丹心白刃酬明主。\n但令一被君王知，君不见玉关尘色暗边庭，铜鞮杂虏寇长城。\n天子按剑征余勇，将军受脤事横行。\n七德龙韬开玉帐，连营去去无穷极，拥旆遥遥过绝国。\n阵云朝结晦天山，长驱万里詟祁连，分麾三命武功宣。\n百发乌号遥碎柳，雁门迢递尺书稀，鸳被相思双带缓。\n行路难，行路难，",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "26727a186c0df8dbdb0e01a47d367bce",
        "title": "帝京篇",
        "author": "骆宾王",
        "content": "山河千里国，城阙九重门。\n不睹皇居壮，安知天子尊。\n皇居帝裏崤函谷，鹑野龙山侯甸服。\n五纬连影集星躔，桂殿嵚岑对玉楼，椒房窈窕连金屋。\n三条九陌丽城隈，剑履南宫入，簪缨北阙来。\n声名冠寰宇，文物象昭回。\n钩陈肃兰戺，璧沼浮槐市。\n铜羽应风回，金茎承露起。\n校文天禄阁，习战昆明水。\n朱邸抗平台，黄扉通戚裏。\n平台戚裏带崇墉，炊金馔玉待鸣钟。\n小堂绮帐三千户，绣柱璇题粉壁映，锵金鸣玉王侯盛。\n王侯贵人多近臣，赵李经过密，萧朱交结亲。\n丹凤朱城白日暮，倡家桃李自芳菲，京华游侠盛轻肥。\n延年女弟双凤入，春朝桂尊尊百味，秋夜兰灯灯九微。\n翠幌珠帘不独映，古来荣利若浮云，人生倚伏信难分。\n始见田窦相移夺，朱门无复张公子，灞亭谁畏李将军。\n相顾百龄皆有待，春去春来苦自驰，争名争利徒尔为。\n久留郎署终难遇，倏忽抟风生羽翼，须臾失浪委泥沙。\n黄雀徒巢桂，红颜宿昔白头新，脱粟布衣轻故人。\n故人有湮沦，已矣哉，归去来。\n马卿辞蜀多文藻，扬雄仕汉乏良媒。\n三冬自矜诚足用，十年不调几邅回。\n汲黯薪逾积，",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "3f41c678558c3fe2c92bbe838906501a",
        "title": "畴昔篇",
        "author": "骆宾王",
        "content": "少年重英侠，弱岁贱衣冠。\n既托寰中赏，方承膝下欢。\n遨游灞水曲，风月洛城端。\n且知无玉馔，谁肯逐金丸。\n金丸玉馔盛繁华，自言轻侮季伦家。\n五霸争驰千里马，池中旧水如悬镜，屋裏新妆不让花。\n意气风云倏如昨，当时门客今何在，畴昔交朋已疏索。\n莫教憔悴损容仪，一朝披短褐，六载奉长廊。\n赋文惭昔马，执戟叹前扬。\n挥戈出武帐，荷笔入文昌。\n文昌隐隐皇城裏，卿相未曾识，王侯宁见拟。\n垂钓甘成白首翁，不应永弃同刍狗，且复飘飖类转蓬。\n容鬓年年异，脂车秣马辞乡国，萦辔西南使邛僰。\n玉垒铜梁不易攀，阳关积雾万里昏，剑阁连山千种色。\n蜀路何悠悠，华阳旧地标神制，石镜蛾眉真秀丽。\n诸葛才雄已号龙，云气横开八阵形，桥形遥分七星势。\n川平烟雾开，他乡冉冉消年月，帝裏沉沉限城阙。\n不见猿声助客啼，故园梅柳尚余春，来时勿使芳菲歇。\n解鞅欲言归，十年不调为贫贱，百日屡迁随倚伏。\n只为须求负郭田，涘江拂潮冲白日，淮海长波接远天。\n丛竹凝朝露，孤山起暝烟。\n赖有边城月，常伴客旌悬。\n东南美箭称吴会，名都隐轸三江外。\n涂山执玉应昌期，未看白马对芦刍，且觉浮云似车盖。\n江南节序多，眺听烟霞正流眄，即从王事归舻转。\n芝田花月屡裴回，峰开华岳耸疑莲，水激龙门急如箭。\n人事谢光阴，年来岁去成销铄，怀抱心期渐寥落。\n挂冠裂冕已辞荣，自有林泉堪隐栖，何必山中事丘壑。\n我住青门外，昨夜琴声奏悲调，旭旦含颦不成笑。\n果乘骢马发嚣书，高门有阅不图封，峻笔无闻敛敷妙。\n适离京兆谤，丈夫坎壈多愁疾，契阔迍邅尽今日。\n慎罚宁凭两造辞，不应白髮顿成丝，直为黄沙暗如漆。\n紫禁终难叫，忽闻驿使发关东，传道天波万里通。\n涸鳞去辙还游海，谁能局迹依三辅，会就商山访四翁。",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "aa3e5edb833be5c7c77669f7df211efc",
        "title": "艳情代郭氏答卢照邻",
        "author": "骆宾王",
        "content": "迢迢芊路望芝田，眇眇函关恨蜀川。\n归云已落涪江外，铜驼路上柳千条，金谷园中花几色。\n柳叶园花处处新，此时离别那堪道，此日空床对芳沼。\n芳沼徒游比目鱼，掷果河阳君有分，货酒成都妾亦然。\n莫言贫贱无人重，良人何处醉纵横，直如循默守空名。\n倒提新缣成慊慊，别日分明相约束，已取宜家成诫勖。\n当时拟弄掌中珠，思君欲上望夫台，端居懒听将雏曲。\n沉沉落日向山低，舞蝶临阶只自舞，啼鸟逢人亦助啼。\n独坐伤孤枕，锦字回文欲赠君，剑壁层峰自纠纷。\n平江淼淼分清浦，无那短封即疏索，不在长情守期契。\n传闻织女对牵牛，情知唾井终无理，情知覆水也难收。\n不復下山能借问，",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "e02ffe6e4e941e1a303701b72d6dc904",
        "title": "代女道士王灵妃赠道士李荣",
        "author": "骆宾王",
        "content": "玄都五府风尘绝，碧海三山波浪深。\n桃实千年非易待，台前镜影伴仙娥，楼上箫声随凤史。\n凤楼迢递绝尘埃，双童绰约时游陟，三鸟联翩报消息。\n尽言真侣出遨游，个时无数并妖妍，个裏无穷总可怜。\n别有众中称黜帝，自言少小慕幽玄，只言容易得神仙。\n佩中邀勒经时序，漫道烧丹止七飞，空传化石曾三转。\n寄语天上弄机人，想知人意自相寻，果得深心共一心。\n一心一意无穷已，相怜相念倍相亲，一生一代一双人。\n不把丹心比玄石，不能京兆画蛾眉，翻向成都骋驺引。\n青牛紫气度灵关，此时空床难独守，此日别离那可久。\n梅花如雪柳如丝，春时物色无端绪，双枕孤眠谁分许。\n分念娇莺一种啼，落花泛泛浮灵沼，垂柳长长拂御沟。\n御沟大道多奇赏，香轮宝骑竞繁华，可怜今夜宿倡家。\n鹦鹉杯中浮竹叶，千回鸟信说众诸，百过莺啼说长短。\n长短众诸判不寻，南陌西邻咸自保，还辔归期须及早。\n为想三春狭斜路，苹风入驭来应易，竹杖成龙去不难。\n龙飙去去无消息，上林三月鸿欲稀，华表千年鹤未归。\n不分淹留桑路待，",
        "dynasty": "唐",
        "collection_info": {
            "collection": "御定全唐诗",
            "volume": "卷七十七"
        }
    },
    {
        "uuid": "5968bf3f087397fcdc90abd1ca90b18b",
        "title": "从军行",
        "author": "骆宾王",
        "content": "平生一顾重，意气溢三军。\n野日分戈影，天星合剑文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "b2559173d706a49fc78e083c74d4553b",
        "title": "王昭君",
        "author": "骆宾王",
        "content": "敛容辞豹尾，缄恨度龙鳞。\n金钿明汉月，玉箸染胡尘。\n古镜菱花暗，愁眉柳叶颦。\n唯有清笳曲，时闻芳树春。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "5b2a648e3d3b2690f49b36c84916521d",
        "title": "途中有怀",
        "author": "骆宾王",
        "content": "眷然怀楚奏，怅矣背秦关。\n涸鳞惊照辙，坠羽怯虚弯。\n素服三川化，乌裘十上还。\n莫言无皓齿，时俗薄朱颜。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "62f21f5e4a5417340e54eb36c896c803",
        "title": "至分水戍",
        "author": "骆宾王",
        "content": "行役忽离忧，复此怆分流。\n溅石回湍咽，萦丛曲涧幽。\n阴岩常结晦，宿莽竞含秋。\n况乃霜晨早，寒风入戍楼。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "ee7252b93d99dac054c9c6235cc91db9",
        "title": "久客临海有怀",
        "author": "骆宾王",
        "content": "天涯非日观，地屺望星楼。\n练光摇乱马，剑气上连牛。\n草湿姑苏夕，叶下洞庭秋。\n欲知凄断意，江上涉安流。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "3579f63cfc85e4d636be20f98842b1ac",
        "title": "游兖部逢孔君自卫来，欣然相遇若旧",
        "author": "骆宾王",
        "content": "游人自卫返，背客隔淮来。\n倾盖金兰合，忘筌玉叶开。\n繁花明日柳，疏蕊落风梅。\n将期重交态，时慰不然灰。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "1ff0416f4eaee5ab92a036cc1e9326d9",
        "title": "西京守岁",
        "author": "骆宾王",
        "content": "閒居寡言宴，独坐惨风尘。\n忽见严冬尽，方知列宿春。\n夜将寒色去，年共晓光新。\n耿耿他乡夕，无由展旧亲。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "1205722efe42fc49b19d8f4b2e4e6c94",
        "title": "同辛簿简仰酬思玄上人林泉四首",
        "author": "骆宾王",
        "content": "闻君招隐地，仿佛武陵春。\n缉芰知还楚，披榛似避秦。\n崩查年祀积，幽草岁时新。\n一谢沧浪水，安知有逸人。\n芳晨临上月，幽赏狎中园。\n有蝶堪成梦，无羊可触藩。\n忘怀南涧藻，蠲思北堂萱。\n坐叹华滋歇，思君谁为言。\n林泉恣探历，风景暂裴徊。\n客有迁莺处，人无结驷来。\n聚花如薄雪，沸水若轻雷。\n今日徒招隐，终知异凿坏。\n俗远风尘隔，春还初服迟。\n林疑中散地，人似上皇时。\n芳杜湘君曲，幽兰楚客词。\n山中有春草，长似寄相思。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "e8a76f5955ba285aa24161673bc3ac6c",
        "title": "秋日送侯四得弹字",
        "author": "骆宾王",
        "content": "我留安豹隐，君去学鹏抟。\n岐路分襟易，风云促膝难。\n夕涨流波急，秋山落日寒。\n惟有思归引，凄断为君弹。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "aeca4e4adf25173faf602bdbe54d903d",
        "title": "秋日送尹大赴京",
        "author": "骆宾王",
        "content": "挂瓢余隐舜，负鼎尔干汤。\n竹叶离樽满，桃花别路长。\n低河耿秋色，落月抱寒光。\n素书如可嗣，幽谷伫宾行。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "ecf554bbba5b71ef33ae4793f3e4272a",
        "title": "秋夜送阎五还润州",
        "author": "骆宾王",
        "content": "通庄抵旧裏，沟水泣新知。\n断云飘易滞，连露积难披。\n素风啼迥堞，惊月绕疏枝。\n无力励短翰，轻举送长离。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "dfaa9a594d48a516143c264df20afee9",
        "title": "送王明府参选赋得鹤",
        "author": "骆宾王",
        "content": "振衣游紫府，飞盖背青田。\n虚心恒警露，孤影尚凌烟。\n离歌凄妙曲，别操绕繁弦。\n在阴如可和，清响会闻天。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "91cdb5c24a5f59962ed07b3644a4f4d3",
        "title": "秋日送别",
        "author": "骆宾王",
        "content": "寂寥心事晚，摇落岁时秋。\n共此伤年发，相看惜去留。\n当歌应破涕，哀命返穷愁。\n别后能相忆，东陵有故侯。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "4aefde2de5b5eb66a197812deab15245",
        "title": "在兖州饯宋五之问",
        "author": "骆宾王",
        "content": "淮沂泗水地，梁甫汶阳东。\n别路青骊远，离尊绿蚁空。\n柳寒凋密翠，棠晚落疏红。\n别后相思曲，凄断入琴风。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "d3a803c4c2a1140f94e18a5b9b150166",
        "title": "游灵公观",
        "author": "骆宾王",
        "content": "灵峰标胜境，神府枕通川。\n玉殿斜连汉，金堂迥架烟。\n断风疏晚竹，流水切危弦。\n别有青门外，空怀玄圃仙。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "dfc16ae7206370c9b5252720732a140f",
        "title": "镂鸡子",
        "author": "骆宾王",
        "content": "幸遇清明节，欣逢旧练人。\n刻花争脸态，写月竞眉新。\n晕罢空余月，诗成并道春。\n谁知怀玉者，含响未吟晨。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "55f379fc306db069e5677d4fe6b0c136",
        "title": "咏美人在天津桥",
        "author": "骆宾王",
        "content": "美女出东邻，容与上天津。\n整衣香满路，移步袜生尘。\n水下看妆影，眉头画月新。\n寄言曹子建，个是洛川神。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "590854b97bd698337ff8f2d8150bb088",
        "title": "送郭少府探得忧字",
        "author": "骆宾王",
        "content": "开筵枕德水，辍棹舣仙舟。\n贝阙桃花浪，龙门竹箭流。\n当歌凄别曲，对酒泣离忧。\n还望青门外，空见白云浮。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "4253fd59956cb07549557cf528cec599",
        "title": "送刘少府游越州",
        "author": "骆宾王",
        "content": "一丘余枕石，三越尔怀铅。\n离亭分鹤盖，别岸指龙川。\n露下蝉声断，寒来雁影连。\n如何沟水上，凄断听离弦。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "5ea8e717721c8debb0de6b7ba4d5e1c6",
        "title": "赋得春云处处生",
        "author": "骆宾王",
        "content": "千里年光静，四望春云生。\n椠日祥光举，疏云瑞叶轻。\n盖阴笼迥树，阵影抱危城。\n非将吴会远，飘荡帝乡情。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "4bb13b8251ede8d8c0047bfc0d265560",
        "title": "在狱咏蝉",
        "author": "骆宾王",
        "content": "西陆蝉声唱，南冠客思侵。\n那堪玄鬓影，来对白头吟。\n露重飞难进，风多响易沉。\n无人信高洁，谁为表予心。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "ccece879dc12fa82425ec088a35cd16a",
        "title": "咏水",
        "author": "骆宾王",
        "content": "列名通地纪，疏派合天津。\n波随月色净，态逐桃花春。\n照霞如隐石，映柳似沉鳞。\n终当挹上善，属意澹交人。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "20a3813ca59a9e512f28b6afbd4ebdc0",
        "title": "同张二咏雁",
        "author": "骆宾王",
        "content": "唼藻沧江远，衔芦紫塞长。\n雾深迷晓景，风急断秋行。\n阵照通宵月，书封几夜霜。\n无复能鸣分，空知愧稻粱。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "a6dafbfe9072c37e45851302c221fdd7",
        "title": "咏云酒",
        "author": "骆宾王",
        "content": "朔空曾纪历，带地旧疏泉。\n色泛临砀瑞，香流赴蜀仙。\n款交欣散玉，洽友悦沉钱。\n无复中山赏，空吟吴会篇。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "e03e10c22e38d1ebd24a1ef659d5d198",
        "title": "秋晨同淄川毛司马秋九咏：秋风",
        "author": "骆宾王",
        "content": "紫陌炎氛歇，青苹晚吹浮。\n乱竹摇疏影，萦池织细流。\n飘香曳舞袖，带粉泛妆楼。\n不分君恩绝，纨扇曲中秋。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "97cc1ea9cf163bb78649f69c82f0c849",
        "title": "秋晨同淄川毛司马秋九咏：秋云",
        "author": "骆宾王",
        "content": "南陆铜浑改，西郊玉叶轻。\n泛斗瑶光动，临阳瑞色明。\n盖阴连凤阙，阵影翼龙城。\n讵知时不遇，空伤流滞情。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "65ceff4811d99de58d378a45f12e640e",
        "title": "秋晨同淄川毛司马秋九咏：秋蝉",
        "author": "骆宾王",
        "content": "九秋行已暮，一枝聊暂安。\n隐榆非谏楚，噪柳异悲潘。\n分形妆薄鬓，镂影饰危冠。\n自怜疏影断，寒林夕吹寒。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "c88b1b1cb9946c353e6fcaf10e6a50af",
        "title": "秋晨同淄川毛司马秋九咏：秋露",
        "author": "骆宾王",
        "content": "玉关寒气早，金塘秋色归。\n泛掌光逾净，添荷滴尚微。\n变霜凝晓液，承月委圆辉。\n别有吴台上，应湿楚臣衣。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "469e496f92acb7c064f03af04285efbf",
        "title": "秋晨同淄川毛司马秋九咏：秋月",
        "author": "骆宾王",
        "content": "云披玉绳净，月满镜轮圆。\n裛露珠晖冷，凌霜桂影寒。\n漏彩含疏薄，浮光漾急澜。\n西园徒自赏，南飞终未安。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "4ddd3a243154d01504803632f79ea8f0",
        "title": "秋晨同淄川毛司马秋九咏：秋水",
        "author": "骆宾王",
        "content": "贝阙寒流彻，玉轮秋浪清。\n图云锦色净，写月练花明。\n泛曲鹍弦动，随轩凤辖惊。\n唯当御沟上，凄断送归情。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "6608331de5aecabc37edff07fad84d50",
        "title": "秋晨同淄川毛司马秋九咏：秋萤",
        "author": "骆宾王",
        "content": "玉虬分静夜，金萤照晚凉。\n含辉疑泛月，带火怯凌霜。\n散彩萦虚牖，飘花绕洞房。\n下帷如不倦，当解惜余光。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "9620d9c7a528a3c797fc68e385064f65",
        "title": "秋晨同淄川毛司马秋九咏：秋菊",
        "author": "骆宾王",
        "content": "擢秀三秋晚，开芳十步中。\n分黄俱笑日，含翠共摇风。\n碎影涵流动，浮香隔岸通。\n金翘徒可泛，玉斝竟谁同。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "1eb44c0ef887589353e1139a8bf06792",
        "title": "秋晨同淄川毛司马秋九咏：秋雁",
        "author": "骆宾王",
        "content": "联翩辞海曲，遥曳指江干。\n阵去金河冷，书归玉塞寒。\n带月凌空易，迷烟逗浦难。\n何当同顾影，刷羽泛清澜。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "af7ffb100b2a3d61b3fcf274cf56a7b8",
        "title": "乐大夫挽词五首",
        "author": "骆宾王",
        "content": "可叹浮生促，吁嗟此路难。\n丘陵一起恨，言笑几时欢。\n萧索郊埏晚，荒凉井径寒。\n谁当门下客，独见有任安。\n蒿裏谁家地，松门何代丘。\n百年三万日，一别几千秋。\n返照寒无影，穷泉冻不流。\n居然同物化，何处欲藏舟。\n昔去梅笳发，今来薤露晞。\n彤驺朝帝阙，丹旐背王畿。\n城郭犹疑是，原陵稍觉非。\n九原如可作，千载与谁归。\n一旦先朝菌，千秋掩夜台。\n青乌新兆去，白马故人来。\n草露当春泣，松风向暮哀。\n宁知荒垄外，吊鹤自裴徊。\n忽见泉台路，犹疑水镜悬。\n何如开白日，非复睹青天。\n华表迎千岁，幽扃送百年。\n独嗟流水引，长掩伯牙弦。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "d7a7300665a54dcb6eee10eef66f814a",
        "title": "丹阳刺史挽词三首",
        "author": "骆宾王",
        "content": "百龄嗟倏忽，一旦向山阿。\n丹桂销已尽，青松哀更多。\n熏风虚听曲，薤露反成歌。\n自有藏舟处，谁怜隙驷过。\n恻怆恒山羽，留连棣萼篇。\n佳城非旧日，京兆即新阡。\n城郭三千岁，丘陵几万年。\n唯余松柏垄，朝夕起寒烟。\n短歌三献曲，长夜九泉台。\n此室玄扃掩，何年白日开。\n荒郊疏古木，寒隧积陈荄。\n独此伤心地，松声薄暮来。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "87d79842d7c49d6acd4035a4d1fbf588",
        "title": "称心寺",
        "author": "骆宾王",
        "content": "征帆恣远寻，逶迤过称心。\n凝滞蘅vK岸，沿洄楂柚林。\n穿溆不厌曲，舣潭惟爱深。\n为乐凡几许，听取舟中琴。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "02cdb147409ceb32dd0e0f7711edd62e",
        "title": "陪润州薛司空丹徒桂明府游招隐寺",
        "author": "骆宾王",
        "content": "共寻招隐寺，初识戴颙家。\n还依旧泉壑，应改昔云霞。\n绿竹寒天笋，红蕉腊月花。\n金绳倘留客，为系日光斜。",
        "dynasty": "唐",
        "collection_info": {
            "collection": "御定全唐诗",
            "volume": "卷七十八"
        }
    },
    {
        "uuid": "8745eba9db4e663bf154190f0fe3fd49",
        "title": "棹歌行",
        "author": "骆宾王",
        "content": "写月涂黄罢，凌波拾翠通。\n镜花摇芰日，衣麝入荷风。\n叶密舟难荡，莲疏浦易空。\n凤媒羞自托，鸳翼恨难穷。\n秋帐灯华翠，倡楼粉色红。\n相思无别曲，并在棹歌中。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "829d9a5407e76bb23e38bb30f77d3e24",
        "title": "和李明府",
        "author": "骆宾王",
        "content": "传闻叶悬履，飞向洛阳城。\n驰道临层掖，津门对小平。\n霞残疑制锦，云度似飘缨。\n藻掞潘江澈，尘虚范甑清。\n讵怜冲斗气，犹向匣中鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "c7d4924f2ebd87bdc1195572715f4157",
        "title": "春晚从李长史游开道林故山",
        "author": "骆宾王",
        "content": "幽寻极幽壑，春望陟春台。\n云光栖断树，灵影入仙杯。\n古藤依格上，野径约山隈。\n落蕊翻风去，流莺满树来。\n兴阑荀御动，归路起浮埃。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "eff919389244fbdd229e892b5f48a600",
        "title": "夕次蒲类津",
        "author": "骆宾王",
        "content": "二庭归望断，万里客心愁。\n山路犹南属，河源自北流。\n晚风连朔气，新月照边秋。\n灶火通军壁，烽烟上戍楼。\n龙庭但苦战，燕颔会封侯。\n莫作兰山下，空令汉国羞。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "eebcf7cc5127fd78019b731a5e7eb897",
        "title": "远使海曲春夜多怀",
        "author": "骆宾王",
        "content": "长啸三春晚，端居百虑盈。\n未安蝴蝶梦，遽切鲁禽情。\n别岛连寰海，离魂断戍城。\n流星疑伴使，低月似依营。\n怀禄宁期达，牵时匪徇名。\n艰虞行已远，时迹自相惊。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "0582cd09dc9689ed8bfa0e4ecd8936cb",
        "title": "西行别东台详正学士",
        "author": "骆宾王",
        "content": "意气坐相亲，关河别故人。\n客似秦川上，歌疑易水滨。\n塞荒行辨玉，台远尚名轮。\n泄井怀边将，寻源重汉臣。\n上苑梅花早，御沟杨柳新。\n只应持此曲，别作边城春。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "51acd0f2ba8d86a9fbaff03e47d72176",
        "title": "和王记室从赵王春日游陀山寺",
        "author": "骆宾王",
        "content": "鸟旟陪访道，鹫岭狎栖真。\n四禅明静业，三空广胜因。\n祥河疏迭涧，慧日皎重轮。\n叶暗龙宫密，花明鹿苑春。\n雕谈筌奥旨，妙辩漱玄津。\n雅曲终难和，徒自奏巴人。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "05982703889726c74d7ec172c766e67a",
        "title": "夏日夜忆张二",
        "author": "骆宾王",
        "content": "伏枕忧思深，拥膝独长吟。\n烹鲤无尺素，筌鱼劳寸心。\n疏麻空有折，芳桂湛无斟。\n广庭含夕气，闲宇澹虚阴。\n织虫垂夜砌，惊鸟栖暝林。\n欢娱百年促，羁病一生侵。\n讵堪孤月夜，流水入鸣琴。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "5da36f4f800f86fc23388b4926eca7e5",
        "title": "浮槎",
        "author": "骆宾王",
        "content": "昔负千寻质，高临九仞峰。\n真心凌晚桂，劲节掩寒松。\n忽值风飙折，坐为波浪冲。\n摧残空有恨，拥肿遂无庸。\n渤海三千里，泥沙几万重。\n似舟飘不定，如梗泛何从。\n仙客终难托，良工岂易逢。\n徒怀万乘器，谁为一先容。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "b9e1c4747332957c5fd554c934e37236",
        "title": "晚泊河曲",
        "author": "骆宾王",
        "content": "三秋倦行役，千里泛归潮。\n通波竹箭水，轻舸木兰桡。\n金堤连曲岸，贝阙影浮桥。\n水净千年近，星飞五老遥。\n迭花开宿浪，浮叶下凉飙。\n浦荷疏晚菂，津柳渍寒条。\n恓惶劳梗泛，凄断倦蓬飘。\n仙槎不可托，河上独长谣。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "609439d0bd4a041f93840a481b72abee",
        "title": "边城落日",
        "author": "骆宾王",
        "content": "紫塞流沙北，黄图灞水东。\n一朝辞俎豆，万里逐沙蓬。\n候月恒持满，寻源屡凿空。\n野昏边气合，烽迥戍烟通。\n膂力风尘倦，疆场岁月穷。\n河流控积石，山路远崆峒。\n壮志凌苍兕，精诚贯白虹。\n君恩如可报，龙剑有雌雄。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "a903432152fa2aca419e83084df5453a",
        "title": "宿温城望军营",
        "author": "骆宾王",
        "content": "虏地寒胶折，边城夜柝闻。\n兵符关帝阙，天策动将军。\n塞静胡笳彻，沙明楚练分。\n风旗翻翼影，霜剑转龙文。\n白羽摇如月，青山断若云。\n烟疏疑卷幔，尘灭似销氛。\n投笔怀班业，临戎想顾勋。\n还应雪汉耻，持此报明君。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "19405a9d0406b4fc50f30641d5229a1d",
        "title": "四月八日题七级",
        "author": "骆宾王",
        "content": "化城分鸟堞，香阁俯龙川。\n复栋侵黄道，重檐架紫烟。\n铭书非晋代，壁画是梁年。\n霸略今何在，王宫尚岿然。\n二帝曾游圣，三卿是偶贤。\n因兹游胜侣，超彼托良缘。\n我出有为界，君登非想天。\n悠悠青旷裏，荡荡白云前。\n今日经行处，曲音号盖烟。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "5d7e9f2f566e6ec473039699b84e7699",
        "title": "和孙长史秋日卧病",
        "author": "骆宾王",
        "content": "霍第疏天府，潘园近帝台。\n调弦三妇至，置驿五侯来。\n尚想欢娱洽，吁嗟岁月催。\n金坛分上将，玉帐引瑰材。\n决胜鲸波静，腾谋鸟谷开。\n白云淮水外，紫陌灞陵隈。\n节变惊衰柳，笳繁思落梅。\n调神和玉烛，掞藻握珠胎。\n怅矣欣怀土，居然欲死灰。\n还因承雅曲，暂喜跃沈鳃。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "aaf14333a9b065e422b156af1f6a528c",
        "title": "饯郑安阳入蜀",
        "author": "骆宾王",
        "content": "彭山折阪外，井络少城隈。\n地是三巴俗，人非百里材。\n畏途君怅望，岐路我裴徊。\n心赏风烟隔，容华岁月催。\n遥遥分凤野，去去转龙媒。\n遗锦非前邑，鸣琴即旧台。\n剑门千仞起，石路五丁开。\n海客乘槎渡，仙童驭竹回。\n魂将离鹤远，思逐断猿哀。\n唯有双凫舄，飞去复飞来。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "d07c8decf32652260c414d62fb565eb2",
        "title": "咏怀",
        "author": "骆宾王",
        "content": "少年识事浅，不知交道难。\n一言芬若桂，四海臭如兰。\n宝剑思存楚，金锤许报韩。\n虚心徒有托，循迹谅无端。\n太息关山险，吁嗟岁月阑。\n忘机殊会俗，守拙异怀安。\n阮籍空长啸，刘琨独未欢。\n十步庭芳敛，三秋陇月团。\n槐疏非尽意，松晚夜凌寒。\n悲调弦中急，穷愁醉裏宽。\n莫将流水引，空向俗人弹。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "136d3d25d29cf0e4a73c7162098b01e1",
        "title": "春日离长安客中言怀",
        "author": "骆宾王",
        "content": "年华开早律，霁色荡芳晨。\n城阙千门晓，山河四望春。\n御沟通太液，戚裏对平津。\n宝瑟调中妇，金罍引上宾。\n剧谈推曼倩，惊坐揖陈遵。\n意气一言合，风期万里亲。\n自惟安直道，守拙忌因人。\n谈器非先木，图荣异后薪。\n揶揄惭路鬼，憔悴切波臣。\n玄草终疲汉，乌裘几滞秦。\n生涯无岁月，岐路有风尘。\n还嗟太行道，处处白头新。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "75a0c8df67fce1bdea1ee7bfd76f9d6b",
        "title": "夕次旧吴",
        "author": "骆宾王",
        "content": "维舟背楚服，振策下吴畿。\n盛德弘三让，雄图枕九围。\n黄池通霸迹，赤壁畅戎威。\n文物俄迁谢，英灵有盛衰。\n行叹鸱夷没，遽惜湛卢飞。\n地古烟尘暗，年深馆宇稀。\n山川四望是，人事一朝非。\n悬剑空留信，亡珠尚识机。\n郑风遥可托，关月眇难依。\n西北云逾滞，东南气转微。\n徒怀伯通隐，多谢买臣归。\n唯有荒台露，薄暮湿征衣。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "50b202dd0a5e4fbc495581d5dc0e031d",
        "title": "早秋出塞寄东台详正学士",
        "author": "骆宾王",
        "content": "促驾逾三水，长驱望五原。\n天阶分斗极，地理接楼烦。\n溪月明关陇，戎云聚塞垣。\n山川殊物候，风壤异凉暄。\n戍古秋尘合，沙寒宿雾繁。\n昔余迷学步，投迹忝词源。\n兰渚浮延阁，蓬山款禁园。\n彯缨陪绂冕，载笔偶玙璠。\n汲冢宁详蠹，秦牢讵辨冤。\n一朝从篚服，千里骛轻轩。\n乡梦随魂断，边声入听喧。\n南图终铩翮，北上遽催辕。\n吊影惭连茹，浮生倦触藩。\n数奇何以托，桃李自无言。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "a4f506036ed2ea0a34d2258c1dccc763",
        "title": "幽絷书情通简知己",
        "author": "骆宾王",
        "content": "昔岁逢杨意，观光贵楚材。\n穴疑丹凤起，场似白驹来。\n一命沦骄饵，三缄慎祸胎。\n不言劳倚伏，忽此遘邅回。\n骢马刑章峻，苍鹰狱吏猜。\n绝缣非易辨，疑璧果难裁。\n揆画惭周道，端忧滞夏台。\n生涯一灭裂，岐路几裴徊。\n青陆春芳动，黄沙旅思催。\n圆扉长寂寂，疏网尚恢恢。\n入阱先摇尾，迷津正曝腮。\n覆盆徒望日，蛰户未经雷。\n霜歇兰犹败，风多木屡摧。\n地幽蚕室闭，门静雀罗开。\n自悯秦冤痛，谁怜楚奏哀。\n汉阳穷鸟客，梁甫卧龙才。\n有气还冲斗，无时会凿坏。\n莫言韩长孺，长作不然灰。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "5442f3bf6c4e272b0e786add6a280a9b",
        "title": "久戍边城有怀京邑",
        "author": "骆宾王",
        "content": "扰扰风尘地，遑遑名利途。\n盈虚一易舛，心迹两难俱。\n弱龄小山志，宁期大丈夫。\n九微光贲玉，千仞忽弹珠。\n棘寺游三礼，蓬山簉八儒。\n怀铅惭后进，投笔愿前驱。\n北走非通赵，西之似化胡。\n锦车朝促候，刁斗夜传呼。\n战士青丝络，将军黄石符。\n连星入宝剑，半月上雕弧。\n拜井开疏勒，鸣桴动密须。\n戎机习短蔗，祆祲静长榆。\n季月炎初尽，边亭草早枯。\n层阴笼古木，穷色变寒芜。\n海鹤声嘹唳，城乌尾毕逋。\n葭繁秋色引，桂满夕轮虚。\n行役风霜久，乡园梦想孤。\n灞池遥夏国，秦海望阳纡。\n沙塞三千里，京城十二衢。\n杨沟连凤阙，槐路拟鸿都。\n璧殿规宸象，金堤法斗枢。\n云浮西北盖，月照东南隅。\n宝帐垂连理，银床转辘轳。\n广筵留上客，丰馔引中厨。\n漏缓金徒箭，娇繁玉女壶。\n秋涛飞喻马，秋水泛仙舻。\n意气风云合，言忘道术趋。\n共矜名已泰，讵肯沫相濡。\n有志惭雕朽，无庸类散樗。\n关山暂超忽，形影叹艰虞。\n结网空知羡，图荣岂自诬。\n忘情同塞马，比德类宛驹。\n陇阪肝肠绝，阳关亭候迂。\n迷魂惊落雁，离恨断飞凫。\n春去荣华尽，年来岁月芜。\n边愁伤郢调，乡思绕吴歈。\n河气通中国，山途限外区。\n相思若可寄，冰泮有衔芦。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "4dd9b4ae989d1287d1da1ed7c7d7a8e8",
        "title": "于易水送人",
        "author": "骆宾王",
        "content": "此地别燕丹，壮士发冲冠。\n昔时人已没，今日水犹寒。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "77818d07502cda7c640819564de26d2a",
        "title": "玩初月",
        "author": "骆宾王",
        "content": "忌满光先缺，乘昏影暂流。\n既能明似镜，何用曲如钩。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    },
    {
        "uuid": "1a665f8902c9224df80588b2d5799791",
        "title": "咏鹅",
        "author": "骆宾王",
        "content": "鹅鹅鹅，曲项向天歌。\n白毛浮绿水，红掌拨清波。",
        "dynasty": "唐",
        "collection_info": {
            "collection": "御定全唐诗",
            "volume": "卷七十九"
        }
    }
]