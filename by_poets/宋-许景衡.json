[
    {
        "uuid": "b7b74243d0e702ecd63a85ad0a914abd",
        "title": "题海山亭怀左经臣诗",
        "author": "许景衡",
        "content": "去年登斯亭，江山照尊俎。\n眼中十年旧，一笑便尔汝。\n今年登斯亭，春风糁花絮。\n故人渺天末，云海滞鳞羽。\n尺素相濡沫，耿耿不我与。\n壁间指旧题，珠玉暗尘土。\n良辰岂易得，陈迹空处所。\n眷言继高韵，寸缕惭织组。\n嘉我二三子，肴核佐玉醑。\n欢然为倾倒，落日争起舞。\n丈夫贵适意，穷达付出处。\n洛阳真小儿，顾慕涕如雨。\n江流无日夜，而此独不去。\n何须数岁月，俯仰亦今古。",
        "dynasty": "宋",
        "collection_info": null
    },
    {
        "uuid": "ada8df7a77498a57ae01af8590d7dfda",
        "title": "食笋",
        "author": "许景衡",
        "content": "山中春物早，霏红乱桃杏。\n霜筠固自如，挺立万夫整。\n蛰雷走狂鞭，迸地惊脱颖。\n鲜华竞时节，露箨含朝景。\n山家窘口腹，撷摘尽畦町。\n林间忽斑斑，一笑脱愁境。\n呼儿且朝饭，缥缈度云岭。\n海犀纷纵横，荆玉灿光烱。\n士生得所适，藜藿厚五鼎。\n膏粱谁不饱，去去多侥倖。",
        "dynasty": "宋",
        "collection_info": null
    },
    {
        "uuid": "2c6206cccfa1f2dde69bacf55fb2a26d",
        "title": "康师见访于竹阁因师臣师同赋问讯元老人",
        "author": "许景衡",
        "content": "道人乐岩栖，泉石厌眼耳。\n胡为一叶舟，泛泛西湖水。\n应怜老居士，巾屦困尘滓。\n相从一笑顷，茗盌浮云蘂。\n江天正揺落，秋色淡如洗。\n宴坐俯层轩，梢云森鳯尾。\n眷言东溪老，挺立万夫伟。\n平生海潮音，卷舌付诸子。\n维此岑邃师，道学究终始。\n当年几酬对，万法一弹指。\n要当出新句，特用问兴止。\n江河有余润，今我亦随喜。",
        "dynasty": "宋",
        "collection_info": null
    },
    {
        "uuid": "75568759a8b0bd38879646cc6499a633",
        "title": "赠袁州仰山简长老",
        "author": "许景衡",
        "content": "简师本吾儒，学佛见阃奥。\n开心涤尘滓，回首弃巾帽。\n飘飘秋云意，凛凛霜柏操。\n鱼鼓屡陪众，林壑常寄傲。\n十年栖仰山，终日勤劝导。\n欲酌清泠泉，为尔沃炎燥。\n欲挥智慧剑，戒尔逞贪暴。\n迷途自多梗，法岸岂易到。\n惟知务引抜，仰不愧覆帱。\n幽明虽难诘，善否疑有报。\n岩间涌宝塔，兹事谁为造。\n琢削宁须班，挽拽谁困奡。\n一方竞奔走，万口尽諠噪。\n守臣献异状，天子锡嘉号。\n镇压等衡岳，扶持壮大宝。\n师乎良有得，叟也无復道。",
        "dynasty": "宋",
        "collection_info": null
    },
    {
        "uuid": "46e2ace4f51f3554cfd70466ba06612e",
        "title": "乡会诗钱晋臣和韵谢之",
        "author": "许景衡",
        "content": "流落湖海间，十载苦卑湿。\n生还亦何事，犹未扫余习。\n天葩发新句，珠履追旧集。\n和篇纷四来，文采各荧熠。\n轰鋐金石动，凄楚风雨急。\n土风自难忘，岂类南冠絷。\n英英王者后，文武盛爵邑。\n清深如古井，短绠未易汲。\n如何示同好，醉墨犹我及。\n年来穷到底，屋壁徒四立。\n此行亦何幸，珠玉得屡挹。\n骐驎委六辔，万里无险涩。\n他年乘高车，何人犹戴笠。",
        "dynasty": "宋",
        "collection_info": null
    },
    {
        "uuid": "b51acdbb0e5bc3e470cffad62ee13024",
        "title": "登清胜堂呈长兄",
        "author": "许景衡",
        "content": "幽居在山腰，斯堂近山顶。\n松竹琐阴翳，轩窗闢光炯。\n先生为题榜，醉墨重九鼎。\n登临属秋半，揺落江山迥。\n独鸟点晴空，斜阳乱帆影。\n相将举网去，鸣榔尽渔艇。\n含情寓毫端，羞涩对清景。\n却忆初来时，积雪照高岭。\n余香舞寒梅，芳意萌野杏。\n英英座中客，玉树凌风并。\n天涯叹沦落，谁使脱陷穽。\n怆然抚陈迹，晓梦惊初醒。\n年来饱经事，百念欲灰冷。\n君恩等山岳，此意犹耿耿。\n何当伸报効，万一免罪眚。\n杖屦时往来，壶觞欲酩酊。\n樊笼戢鸿鹄，末俗多蛙黾。\n此心端不谬，余生亦何幸。\n但恐主人瞋，尘沙污异境。",
        "dynasty": "宋",
        "collection_info": null
    },
    {
        "uuid": "74610663f57e0f067aa3e3fba3b635c1",
        "title": "朱君文拉游浄明寺因迓张宰诗",
        "author": "许景衡",
        "content": "火云涌晴空，矗矗尽奇巘。\n午汗麾白雨，俯仰无从遁。\n招提据高冈，万木森偃蹇。\n凉飈落冰雪，爽籁发丝管。\n朱侯真好事，十里过南坂。\n怜我堕深甑，相将振余喘。\n栏干俯屈曲，巾屦容跣袒。\n风苖翠浪翻，海屿青螺远。\n况兹接尊酒，笑语倾怀悃。\n浮云识醉歌，彩羽惊檀板。\n新凉知几日，已觉秋风转。\n事业愧初心，明时羞冗散。\n主人勤使事，暌阔心不展。\n双鳬归未归，红日林梢晚。",
        "dynasty": "宋",
        "collection_info": null
    },
    {
        "uuid": "45e1826cc15faa030526b9ba2d7f0f2f",
        "title": "还自南邑潮过不及渡因宿江上书所见",
        "author": "许景衡",
        "content": "漫刺辞主人，迟迟驾短辕。\n郭外人烟晚，鸡犬自啾喧。\n客事足俯仰，世涂多险艰。\n行役亦云劳，未抵浪拘纒。\n潮汐真无情，敛去如绝絃。\n解衣试槃礴，旅鴈方联翩。\n天末线缕动，钲鼓俄阗阗。\n稍看黄金盘，呑吐洪涛间。\n歘然洲渚失，浩荡连云天。\n平生喜江海，岂但眼界寛。\n飘流二十载，龌龊百忧煎。\n今夕復何夕，玉壶俯人寰。\n造物虽汝厄，宁不略汝怜。\n清风一帆去，鼓柂余高眠。\n佳处良在兹，畴昔劳永嘆。",
        "dynasty": "宋",
        "collection_info": null
    },
    {
        "uuid": "b2680c5f8f2ebbf2f21f592d5aa834cd",
        "title": "成正仲水乡秋兴寄王履道惠然见示以此谢之",
        "author": "许景衡",
        "content": "九河赴沧溟，奔放日汹汹。\n霖霪作秋潦，散漫失邱壠。\n孤城临绝岛，狂澜惊四拥。\n鳬鸥散凌乱，蛟鰐似矜宠。\n微茫天势平，荡揺坤轴动。\n田家栽一麦，秋稼泥沙壅。\n何能忧卒岁，迫此朝夕恐。\n孤生寄卑湿，五斗安阘茸。\n饱闻达人观，未作穷途恸。\n稍令裨危堤，运土纷接踵。\n河伯聊戱剧，尔辈嗟倥偬。\n成侯北方秀，笔力千钧重。\n新诗试模写，气夺洪涛涌。\n英英幕下郎，仡仡山西种。\n何当一交锋，我亦愿助勇。",
        "dynasty": "宋",
        "collection_info": null
    },
    {
        "uuid": "46182781c2c49cc70416fe91ffe626d3",
        "title": "龙华马铺怀卢行之去年邂逅",
        "author": "许景衡",
        "content": "去年南邑归，春风拂征辔。\n相从一笑顷，花卉方妩媚。\n岁月俯仰间，还到经行地。\n壁间旧诗句，尘土日蒙閟。\n老境牵俗累，节物揺乡思。\n归欤怅何时，与子同此味。\n浮云有南北，况乃为禄仕。\n置之勿復论，一醉了春事。",
        "dynasty": "宋",
        "collection_info": null
    },
    {
        "uuid": "185ab5dcf31cc4064768d4643323e6d7",
        "title": "道乐安寄杨县丞时可",
        "author": "许景衡",
        "content": "猗兰出众草，岁晚不可采。\n幽幽涧底松，独立色不改。\n成都有云昆，达识我所骇。\n形骸判土木，轩冕那能浼。\n端怀三釡养，尚赞百里宰。\n人方笑渠聋，我独悲众瞶。\n经行阊阖里，指述纷穉艾。\n爱之不可见，暮色生寒霭。\n一区已有宅，三径可无待。\n他年归去来，垂白看戱綵。\n林园日成趣，鸡犬亦自在。\n回看是非塲，蛮触谁胜败。\n收身要闲健，肯坐老病悔。\n我亦钓横塘，相望渺云海。",
        "dynasty": "宋",
        "collection_info": null
    },
    {
        "uuid": "b176c94f7f5e967e481e0ccf0e650fce",
        "title": "寄左四十",
        "author": "许景衡",
        "content": "小左真奇才，童穉已颖悟。\n读书一十年，胸臆日充饇。\n时时吐所有，落笔不肯住。\n长江呑巨壑，白日破昏雾。\n雄辞何纵横，妙理争发露。\n骅骝始汗血，万里犹顷步。\n嗟嗟驽骀辈，安用苦猜妬。\n而我何为者，江海久飘寓。\n得子稠人中，磊落真瑜璐。\n文章岂易工，识者尤难遇。\n哀絃有三嘆，要非俗所谕。\n往还几岁月，会面辄忘去。\n萧条抱膝吟，浩荡登高赋。\n迷途子所怜，正我欲到处。\n我观古人文，何曾事章句。\n至音本澹泊，太羮异凡具。\n君看桃李花，纷纷竞春莫。\n终焉适众口，了不在红素。\n子兮更深探，吾言亦其粗。",
        "dynasty": "宋",
        "collection_info": null
    },
    {
        "uuid": "44af97b88c269b2ee332d50d0aa32319",
        "title": "寄左与言",
        "author": "许景衡",
        "content": "我公厌纷华，早岁谢羁束。\n卜居山水间，山水长在目。\n巉巉吹台高，灔灔横塘渌。\n兴来即杖屦，往往混樵牧。\n别来二三载，猨鹤怅幽独。\n归心日揺揺，梦绕湖山曲。\n儿曹真罪人，志养非所欲。\n留连州县间，折腰食斗粟。\n世途苦多碍，公心亦烦蹙。\n眷言慰公者，萧散惟林麓。\n谢屐齿已蜡，陶巾酒初漉。\n结束山家具，提携倩童仆。\n遥知入山去，野饭久不肉。\n相见石桥侧，触眼惊寒瀑。\n殷勤清浄供，煮茗媚干竺。\n琖底亦薄相，聊以眩聋俗。\n桃溪仙洞府，流水花䎘䎘。\n二子去已久，蟠桃知几熟。\n弔古一慨然，新诗定相属。\n英英太冲后，壑壑昆山玉。\n千言挥洒顷，纸上龙蛇伏。\n联镳得所适，山路忘重复。\n我亦箇中人，簿领方驱逐。\n遥望白云飞，此心尤踯躅。\n羡子好心事，愧我祇眠餗。\n人生行乐耳，险涩戒川陆。\n千金不垂堂，万里虞脱轴。\n欢罢念归旋，无贪华顶宿。",
        "dynasty": "宋",
        "collection_info": null
    },
    {
        "uuid": "132fbb79a093aa6a1b814dfdb4cc1e0d",
        "title": "引泉示吴甥",
        "author": "许景衡",
        "content": "淙淙玉溪泉，曲折西亭隅。\n飞流自喷薄，白石浄如铺。\n虽无渫井禽，亦有针头鱼。\n岂知江河寛，嘘沫自相濡。\n况此五六月，万物在洪鑪。\n而我弄清浅，琐碎珠玉俱。\n泉兮且勿流，止此为我娱。\n一出涧谷去，人间供百需。\n清者鉴鬚眉，浊者混泥涂。\n江湖尚或尔，而况沟与渠。\n寄语山中人，所养当何如。",
        "dynasty": "宋",
        "collection_info": null
    },
    {
        "uuid": "5c1785ea675095bb633157247e55364e",
        "title": "浮屠二首  其一",
        "author": "许景衡",
        "content": "浮屠有冲衍，少小已隽伟。\n身虽束异敎，性实嗜书史。\n千言挥洒顷，妙语如飜水。\n嗟嗟静阁中，斯人今已矣。",
        "dynasty": "宋",
        "collection_info": null
    },
    {
        "uuid": "4b1bec51bbacd1d447cb49fd6328c526",
        "title": "浮屠二首  其二",
        "author": "许景衡",
        "content": "成象有至行，既冠逃浮图。\n与游何其多，一一士大夫。\n毛髪不及𩮜，破衲常如如。\n轩槛已陈迹，来者犹嗟吁。",
        "dynasty": "宋",
        "collection_info": null
    },
    {
        "uuid": "aef812587ff903e58c4241072f618711",
        "title": "小圆石屏",
        "author": "许景衡",
        "content": "微风激寒波，浩浩皱纹縠。\n连山夹修径，约略露寒木。\n何人琢山骨，拂拭温如玉。\n苍苍碧月様，入手不盈掬。\n此生随万物，何者斯为足。\n要须指顾间，一寄千里目。",
        "dynasty": "宋",
        "collection_info": null
    },
    {
        "uuid": "5d0b85ffd0a2f754b216011a60382774",
        "title": "石屏",
        "author": "许景衡",
        "content": "嗟我官永宁，天台祇兼驿。\n如何三过雁，未省一投屐。\n岂无谪仙梦，萧散到泉石。\n亦有山中诗，淋漓堆醉墨。\n当时巧酬唱，二左名藉藉。\n戴子尔何为，十载名山客。\n自言石桥下，醉耳惊霹雳。\n石桥富孙子，一一粲珪璧。\n希微小江山，妙尽丹青蹟。\n怜我逸少徒，念念岷峨适。\n持此一拳许，已作千峰碧。\n我生痴钝杀，两眼眩白黑。\n尘埃浪奔走，簿领随戏剧。\n何阶探道要，回首谢形役。\n琴书载扁舟，归卧横塘侧。\n天台何必到，去路饶荆棘。\n端留石屏风，种种自可识。",
        "dynasty": "宋",
        "collection_info": null
    },
    {
        "uuid": "01bd661b01c86ccb1c8ea5c8411aa9e4",
        "title": "张仲共许惠吕研因成长句",
        "author": "许景衡",
        "content": "英雄旧割据，鼎业逐流水。\n高台亦已倾，况及分香婢。\n鳞鳞屋上瓦，弃掷满邻里。\n镌洼漫儿戏，后世始称美。\n世人攻翰墨，好古惟两耳。\n何曾问珉玉，枉却千金市。\n岂知迭口翁，十指老泥滓。\n追踪千载后，未易较彼此。\n其质坚而刚，其肤腻而理。\n澄泓秋水浄，惨淡暮山紫。\n要当奴鳯咮，何止友龙尾。\n神工付黄壤，人间能有几。\n张侯金闺彦，不特河朔伟。\n十年走泽潞，百物尽糠粃。\n惟有箧中珍，左右配书史。\n明光惟起草，此独尘埃裏。\n嗟我方着书，瓦砾着獭髓。\n慇懃桂籍旧，许辍陶泓子。\n学问已遗俗，取舍期不诡。\n及物何可望，姦谀诛既死。",
        "dynasty": "宋",
        "collection_info": null
    },
    {
        "uuid": "a91fa94b3dc207016b98a4637dfd6a48",
        "title": "南监还宅",
        "author": "许景衡",
        "content": "野店饭童仆，驻马亦俄顷。\n寒曰不相贷，渐渐欹西岭。\n挥鞭上马去，惊尘蒙四境。\n客衣已疏薄，霜风作凄冷。\n极目去路长，回首烟村暝。\n鸟雀飞栖定，鸡犬啾喧静。\n新月当马头，疏林乱人影。\n去去甘远役，迟迟復深省。\n筋力疲往来，岁月磨簿领。\n虽云窃廪禄，乃是蹈机穽。\n战栗当吏案，低回傍公屏。\n少年浪自重，事业期台鼎。\n栖栖裁一命，泛泛惭飘梗。\n穷通宜有在，赋予定谁秉。\n矢诗寄幽嘆，寂寞寒夜永。",
        "dynasty": "宋",
        "collection_info": null
    },
    {
        "uuid": "8264ad7ad5093c8405ca11f82cfe451a",
        "title": "庚子岁作",
        "author": "许景衡",
        "content": "我本山中人，中年堕纷华。\n祠庭罢香火，还寻旧生涯。\n墟曲分耆旧，问劳仍咨嗟。\n三径日荒芜，归来何晚耶。\n亦既谢父老，低头自吟哦。\n人生各有役，倦游即还家。\n来者祇如许，往者知奈何。",
        "dynasty": "宋",
        "collection_info": null
    },
    {
        "uuid": "6448b09fc20e1a4f9f1a4ea2c9610aad",
        "title": "忆昨",
        "author": "许景衡",
        "content": "忆昨秋风时，持檄走东越。\n棘围琐深严，莲塘漾空阔。\n嘉与二三子，雄辩探理窟。\n清尊日从容，高堂俯轩豁。\n思家资善谑，望远严诗律。\n海蚌割明莹，荆璞略玷缺。\n双瞳眩丹青，万纸迭冰雪。\n敢辞穷日力，要使驽骥别。\n谁怜今夜裏，还对中秋月。\n当时席空阶，清影数毛髪。\n杯盘已零乱，浩歌弥激烈。\n朋从渺湖海，岁月苦飘忽。\n穷阎抚往事，惊梦谁与说。\n清砧送逸响，寒螀共幽咽。\n旧游知谁在，想见宾筵设。\n泠然广寒宫，共此白银阙。\n题名满四壁，世路非一辙。\n北轩风雨多，长恐银鈎脱。",
        "dynasty": "宋",
        "collection_info": null
    },
    {
        "uuid": "a745f453b82fe0b7de6166bcb44b89ed",
        "title": "白沙驿弔辛氏",
        "author": "许景衡",
        "content": "剑溪激流湍，狠石森戈殳。\n剑山皆壁立，小径千盘纡。\n行人虽慎择，何者为夷涂。\n我行岳滩上，短亭临路隅。\n诗榜纷四壁，共伤辛氏姝。\n辛公罢会稽，归舟挈妻孥。\n惊涛触巨石，十掌一息殂。\n唯公倚敝篷，脱命颠沛余。\n泥沙污玉质，波澜漾罗襦。\n草木为惨淡，鸥鳬亦惊呼。\n娇魂逐流水，散漫何所如。\n遗骸不尽获，亦有葬江鱼。\n千金不垂堂，覆辙戒后车。\n尔死今四纪，曾无復沦胥。\n是身等浮云，变灭只斯须。\n在物苟有益，宁辞死非辜。\n沉江耻谗国，人皆笑三闾。\n杀身以成仁，圣言良不诬。\n溺死岂尔志，庸知非良图。\n纷纷殖已利，感叹独踌躇。",
        "dynasty": "宋",
        "collection_info": null
    },
    {
        "uuid": "00130e4f5bcd47ef9a467851143ebcb4",
        "title": "和时可醇酎二首  其一",
        "author": "许景衡",
        "content": "圣贤须千钟，我岂箇中人。\n焦枯展余沥，好我已十分。\n元戎镇河朔，怜此贱与贫。\n不羡彼瀛州，已有玉膏醇。\n小槽滴真珠，霑饷无疏亲。\n但有坐上客，谁问甑中尘。\n岂学梁父吟，何时见阳春。",
        "dynasty": "宋",
        "collection_info": null
    },
    {
        "uuid": "306044e90802d29ca24d920d8f8c927e",
        "title": "和时可醇酎二首  其二",
        "author": "许景衡",
        "content": "劳生何扰扰，百年今半涂。\n是身等浮云，南北方自如。\n青衫忆初仕，与公父子俱。\n邂逅话畴昔，恍恍一梦余。",
        "dynasty": "宋",
        "collection_info": null
    },
    {
        "uuid": "4f877431e0fc8ba8db8a38c55e1b07ae",
        "title": "潜清室",
        "author": "许景衡",
        "content": "世途溷尘土，道人独潜清。\n隐几方丈间，凛然玉壶冰。\n湖山自拱揖，风月时将迎。\n未能役济胜，久客媿吾缨。",
        "dynasty": "宋",
        "collection_info": null
    },
    {
        "uuid": "5d90a4609feeb164ca75bfd5ae993351",
        "title": "书听雨亭呈元老",
        "author": "许景衡",
        "content": "无雨我掩耳，有雨我不闻。\n我岂妄人耶，心手自纷纭。\n老人登斯亭，听否了不分。\n前山忽震雷，后山堆白云。",
        "dynasty": "宋",
        "collection_info": null
    },
    {
        "uuid": "2b73cef79042dedb4294073c45f098cd",
        "title": "别毛德修",
        "author": "许景衡",
        "content": "张公镇关南，宾客多儁伟。\n芝兰已秀发，父子作知已。\n圣人乐育才，充庭皆济济。\n仲也与计偕，发轫已千里。\n毛侯东南特，清澈分潄水。\n并驱及春风，联璧惊都市。\n麟鳯岂无种，貂蝉能有几。\n承家贵勋业，可独在书史。\n自怜坐樗散，所学惭篑止。\n永怀胜已游，尘土濯清泚。\n相从苦匆促，写别亦狂斐。\n离庭寒日暮，目断尘沙起。",
        "dynasty": "宋",
        "collection_info": null
    },
    {
        "uuid": "2916726debd43e9822f130e2f8e740e6",
        "title": "赠人",
        "author": "许景衡",
        "content": "山阳隐君子，少有高世名。\n终身慕父母，事之如平生。\n青衫老一命，儒宫谈六经。\n经行必造门，怀如遇公卿。\n虚往而实返，授业多豪英。\n衣冠尘土闇，辩论江河倾。\n吟哦千万篇，迥与六艺并。\n鲍谢寒蝉噪，郊岛苍蝇声。\n先生兼众体，浑然独天成。",
        "dynasty": "宋",
        "collection_info": null
    },
    {
        "uuid": "cacbb97c20e9b311e32c4ec50fe0f049",
        "title": "赠朱深明",
        "author": "许景衡",
        "content": "十年走南北，委迹甘蠢蠢。\n旧学已茫然，疏慵长自哂。\n岂知江汉旁，名士有标准。\n高名久倾属，王事得亲近。\n可是臭味同，一笑脱畦畛。\n华堂照犀玉，觉我蜗舍窘。\n风流跂前辈，要当摅妙藴。\n胡为饭藜藿，默坐师粲忍。\n微生縻簿领，与俗益矛盾。\n蹉跎谷口志，惭愧鹿门隐。\n百念已灰冷，积习扫未尽。\n绪余君勿靳，迷途须汲引。",
        "dynasty": "宋",
        "collection_info": null
    },
    {
        "uuid": "7d0010b0d1239e58901de125059519b0",
        "title": "次韵江民表寄王圣时六首  其一",
        "author": "许景衡",
        "content": "先生脱尘屣，酉室八十年。\n物态日纷纭，此境长湛然。\n问道满函丈，孰云无世缘。\n茫茫天地间，所乐乃一廛。\n燕坐亦何为，柏子炷炉烟。",
        "dynasty": "宋",
        "collection_info": null
    },
    {
        "uuid": "d4f29d24af760569ba02cd51fdd2146f",
        "title": "次韵江民表寄王圣时六首  其二",
        "author": "许景衡",
        "content": "前辈不可见，吾犹及此老。\n洒然忘鄙吝，岂復嘆枯槁。\n微言破聋瞽，从之恨不早。\n况有樗栎年，庶几松柏操。\n先生为首肯，人人有吾道。",
        "dynasty": "宋",
        "collection_info": null
    },
    {
        "uuid": "3bd073470678c9d5a1fd40dbc3c5df63",
        "title": "次韵江民表寄王圣时六首  其三",
        "author": "许景衡",
        "content": "我亦斯人徒，鸟兽可同羣。\n隐居岂我意，裋褐老海门。\n物理有悟会，明镜无尘痕。\n似闻钓台老，劝饱千里莼。\n岂为饮啜兴，端念父子亲。",
        "dynasty": "宋",
        "collection_info": null
    },
    {
        "uuid": "e732f1f509445cd28b1403d0ebc75e38",
        "title": "次韵江民表寄王圣时六首  其四",
        "author": "许景衡",
        "content": "谏省坐何事，南迁临岭峤。\n天命已在我，谁能赋鵩鸟。\n第怀平生友，坐隔湖海杳。\n生还桐水上，尺素寓襟抱。\n鷄黍傥可期，千载有同调。",
        "dynasty": "宋",
        "collection_info": null
    },
    {
        "uuid": "0e0c11b34ffbbd0de76f43ea9498366a",
        "title": "次韵江民表寄王圣时六首  其五",
        "author": "许景衡",
        "content": "居士不溷俗，已判此生间。\n钓台经世志，谔谔在朝端。\n出处固不同，相对即欢颜。\n乖违限南北，奋迅无羽翰。\n此心日相见，未应劳永嘆。",
        "dynasty": "宋",
        "collection_info": null
    },
    {
        "uuid": "251eb67d9845f5cc33efb80c0f11b1d3",
        "title": "次韵江民表寄王圣时六首  其六",
        "author": "许景衡",
        "content": "天地吾一气，万物吾一身。\n纷纷梏形体，末学蔽多闻。\n二老独超然，早以德为邻。\n昭昭此心理，千古无故新。\n寄声发妙藴，一视世间人。",
        "dynasty": "宋",
        "collection_info": null
    },
    {
        "uuid": "2c0f7592d4eec145530eba51a552ccdd",
        "title": "次韵王经国",
        "author": "许景衡",
        "content": "人生皆有役，我亦事川涂。\n崎岖荡兀中，此境常晏如。\n永怀贤令尹，出处与道俱。\n起予亦多矣，诗句乃其余。",
        "dynasty": "宋",
        "collection_info": null
    },
    {
        "uuid": "fb3ab0c6bc61f28c0aeb1746e41098a7",
        "title": "次韵郑希仲",
        "author": "许景衡",
        "content": "周诗三百篇，强半出愤激。\n少陵嗣真作，千载无匹敌。\n嗟我亦何为，苦心等莲菂。\n平时一千首，弃掷随瓦砾。\n朝隮不成雨，安用横天霓。\n吾僚一何妙，笔下飞霹雳。\n青天与白日，奴隶皆知觌。\n况是箇中人，固应厌饥惄。\n入幕盛红莲，不才惭散栎。\n勉哉摅婉画，稚弱安纺绩。",
        "dynasty": "宋",
        "collection_info": null
    },
    {
        "uuid": "2fb55031a43994630e5703444433e9e1",
        "title": "次韵姚伯遇",
        "author": "许景衡",
        "content": "从事惭非才，日觉有不如。\n丐閒得祠馆，回首谢荣途。\n古来陋巷人，饮水乐有余。\n利势与名节，二者常难俱。",
        "dynasty": "宋",
        "collection_info": null
    },
    {
        "uuid": "1684996ea532da56f043647418ee11e9",
        "title": "无题",
        "author": "许景衡",
        "content": "功名等戏剧，俗眼自惊诧。\n诗酒有真味，多应知者寡。\n甞闻欧阳子，风月本无价。\n今我贫到骨，悬磬比居舍。\n就使一钱直，在我已不暇。\n故知造化意，特用相慰藉。",
        "dynasty": "宋",
        "collection_info": null
    },
    {
        "uuid": "f04fa2d87aada25ac118212b062321c7",
        "title": "李伯时画陶渊明其犹子遗余作此谢之",
        "author": "许景衡",
        "content": "斯人今何在，古冢号寒木。\n简编漫遗言，风采不可復。\n龙眠真伟人，千载识高躅。\n神交入心匠，醉墨烂盈幅。\n萧然出尘意，岂独旧眉目。\n仲容还好事，收拾珍笥椟。\n世人浑未见，惠然投我欲。\n乘田元不耻，折腰亦何辱。\n行藏固有在，今昔岂余独。\n新诗第甲乙，三径森松菊。\n少陵曾未知，浪疑公避俗。\n我生痴钝杀，野性等麋鹿。\n长恐探道浅，轻比抵鹊玉。\n人生适意耳，何苦自羁束。\n低头拜公像，尘土方碌碌。",
        "dynasty": "宋",
        "collection_info": null
    },
    {
        "uuid": "2691ffeb55b10db6643be5f6932b8c96",
        "title": "过新息",
        "author": "许景衡",
        "content": "新息临通衢，赤白纷栋宇。\n古息渺村墟，相望十里许。\n我行属驰驿，枉道不可去。\n弔古独踟躇，指以示田父。\n伤哉彼美人，国破为人虏。\n惊魂懔风叶，暗泣泫花露。\n一死重太山，亦或轻一羽。\n犹能子元辩，独尔悄无语。\n旧物空頽垣，草木日繁芜。\n悠悠清淮水，千古亦东注。",
        "dynasty": "宋",
        "collection_info": null
    },
    {
        "uuid": "b54aba1424dd24685a53d8ad64fd72ae",
        "title": "东郊",
        "author": "许景衡",
        "content": "东郊过新雨，野色何氛氲。\n嘉苖起萎病，万顷堆寒云。\n田父揖行客，苦诉村墟贫。\n年年夏旱时，赤地流黄尘。\n小儿困锄耘，烈日背欲皴。\n大儿斡水车，手足无完筋。\n官租且不供，矧欲养吾身。\n东邻久无烟，几口能生存。\n西邻逐熟去，今作何乡人。\n行客谢老农，艰难困劳尘。\n而今新官家，寛大布深仁。\n大臣亦端良，乘时转鸿钧。\n汝岂不自觉，新岁雨泽匀。\n寰区日宁靖，百物方欣欣。\n尔曹死亦足，及为太平民。",
        "dynasty": "宋",
        "collection_info": null
    },
    {
        "uuid": "5552b988b845f216b8ba742d6ab579f9",
        "title": "次韵酬胡元宾",
        "author": "许景衡",
        "content": "天地一逆旅，此行适同涂。\n等是驱驰人，何者为不如。\n一念有忻厌，慊然顾赢余。\n安得如吾子，不与世俗俱。",
        "dynasty": "宋",
        "collection_info": null
    },
    {
        "uuid": "f1c086c27cdf016dc020f50b208734c5",
        "title": "和杨时可赠吴子厚",
        "author": "许景衡",
        "content": "吴子守西河，彊敌能远遁。\n功名岂不伟，事亲有遗恨。\n云孙亦何为，总髪能自奋。\n论兵得家法，绝域屡得隽。\n三釡乃吾志，九迁何足论。\n一朝弃官去，悍卒亦惊叹。\n官长欲挽留，归涂已强半。\n皇天照忠孝，爵禄亦如愿。\n彼师乃曾子，弃绝等仇怨。\n子从何人游，卓尔有独见。\n父子今一处，甘旨应手办。\n垂垂对黄髮，衎衎日欢宴。\n客来为从容，觞豆无早晏。\n古今入商畧，亦有一笑粲。\n人皆赠渠诗，素壁供挥翰。\n吾丞岂真聋，尚缺此一段。\n君亲恩弥重，报効不可缓。\n始终能自勉，高义薄云汉。",
        "dynasty": "宋",
        "collection_info": null
    },
    {
        "uuid": "d9119db6aa4a12a1d88bb5850fcb6d25",
        "title": "冬至日雪",
        "author": "许景衡",
        "content": "烈风鼓青冥，阴云布峥嵘。\n不待珠霰集，忽惊玉花倾。\n一阳动黄宫，万物如有萌。\n丰年颁上瑞，我独欣发生。\n永夜不能寐，耿耿书窗明。",
        "dynasty": "宋",
        "collection_info": null
    },
    {
        "uuid": "620a6045b9672ea7034b72095f923f68",
        "title": "仲焕雪中见过因留小酌",
        "author": "许景衡",
        "content": "阳復日虽长，岁暮气犹惨。\n马曹縻管库，兀坐长战颔。\n岂无红垆炭，欲取终不敢。\n亦有兵厨酒，隻指弗容染。\n蹉跎为禄仕，黾勉从吏检。\n晨趋析毫分，暮色俄黯黮。\n天公復衒巧，六出纷如糁。\n自惭非安道，谁肯泛清剡。\n慇懃绛帐客，竹舆甘顿撼。\n可是乘兴来，正坐怜壈坎。\n驼褐点白玉，乌帽从风飐。\n长衢得回驾，寒光照肝胆。\n湿薪嘘白烟，孤灯袅红燄。\n荒斋聊一笑，俗境洗瑕黡。\n江梅写春意，粉面谁粧点。\n疏影落清尊，劝人倾潋灔。\n念君齐鲁秀，文字垂琬琰。\n俛首江汉间，为人作模范。\n府中多豪隽，渌水浮菡萏。\n珍烹穷水陆，何独嗜昌歜。\n仁圣今在御，威柄方亲揽。\n君看盈尺瑞，端自天心感。\n太平容冗散，万一逃汰贬。\n追随有余日，相与乐闲淡。\n人生随所遇，何者为夷险。\n要当反自味，岂特甞橄榄。",
        "dynasty": "宋",
        "collection_info": null
    },
    {
        "uuid": "791d579076e4d92c91a698fceaa9be3c",
        "title": "去年冬至过闽清再至有感",
        "author": "许景衡",
        "content": "忆昨初寓宿，黄宫萌一阳。\n今我復来思，节物老春光。\n浓阴付梅杏，青实久已甞。\n翳翳轩窗日，几线如许长。\n蜂儿饱储蜜，燕子已巢梁。\n吏役秖扰扰，何术补民疮。\n学古要施设，及时当自强。\n光阴俯仰过，老矣徒慨慷。\n挺挺彼苍官，生来傲冰霜。\n端然阅荣谢，未觉岁月忙。",
        "dynasty": "宋",
        "collection_info": null
    },
    {
        "uuid": "ea86a68cd68dd03989c865fad8b18f67",
        "title": "和王鲁公掌中太华",
        "author": "许景衡",
        "content": "五岳独说太华雄，屹嶫千仞撑青穹。\n何人收卷入掌握，要使肉眼惊神通。\n悬岩绝壑溅飞瀑，玉窗翠壁开深宫。\n先生捧玩岂徒尔，崇卑真妄归圆融。\n我生江海曾未识，幽邃崎嵚烦指踪。\n堪笑骑驴老潘阆，却要三峰在眼中。",
        "dynasty": "宋",
        "collection_info": null
    },
    {
        "uuid": "bf3b5ce293deeb3c030ea45d92e95d3a",
        "title": "次韵杨时可戏高潜翁",
        "author": "许景衡",
        "content": "青衫白马佳公子，山东豪俊知名氏。\n平生青云期自至，仓庾一官聊復尔。\n丞公家风继伯起，笑渠扬糠两眼眯。\n乘田委吏古不耻，端恐前言戱之耳。",
        "dynasty": "宋",
        "collection_info": null
    },
    {
        "uuid": "c50b979a83e2569d2e576d56bd298423",
        "title": "送僧之石梁",
        "author": "许景衡",
        "content": "万卉流芳，不知春力。\n岩畔涧下，蹙红皱碧。\n乘兴復谁同，孤踪远雠敌。\n君不见五百圣者道雄机，灵峰晦盲深无极。\n寒山老，寒山老，随沉迹，迢迢此去须寻觅。\n花落花开独望时，记取白云抱幽石。",
        "dynasty": "宋",
        "collection_info": null
    },
    {
        "uuid": "b206968c2f9880118b9b3618adefa138",
        "title": "江边行",
        "author": "许景衡",
        "content": "江边煮盐女，日垦沙中土。\n闻道潮干土有花，肩负争先汗如雨。\n经年鬻盐赴官市，屋裏藜羮淡如水。\n谁家滋味尽八珍，猫狗食余随帚尘。",
        "dynasty": "宋",
        "collection_info": null
    },
    {
        "uuid": "2c7723a4211b642c302daa099f2cbde0",
        "title": "和长门怨",
        "author": "许景衡",
        "content": "长门沉沉人悄悄，满庭红叶惊秋早。\n窗底银釭祗自明，却闻别院按歌声。\n飞花满地君恩去，覆水返瓶君或悟。\n人生离合自有时，多应不在相如赋。",
        "dynasty": "宋",
        "collection_info": null
    },
    {
        "uuid": "59dc950fab76bacfd84abf82eb4f62c7",
        "title": "调同舍",
        "author": "许景衡",
        "content": "播谷子，播谷子，尔休苦苦催春耕。\n劝农使者无一语，嗟尔聒聒知谁听。\n提葫芦，提葫芦，荒年有酒无人酤。\n先生年来亦不饮，花前愧尔情渠渠。\n杜鹃流血思归去，百舌从来巧言语。\n纷纷随意作春声，梦入钧天听韶濩。\n先生避俗厌烦喧，竹底诛茆甞闭户。\n苍苔满径人迹稀，嗟子胡为肯同住。\n声名尽道男子事，窗下谁知读书苦。\n灯花落也作罢休，早取商量君听取。",
        "dynasty": "宋",
        "collection_info": null
    },
    {
        "uuid": "edbbece1fead75b45527d1f59386fee6",
        "title": "故人惠马生笔",
        "author": "许景衡",
        "content": "闻说江南多笔工，马生所作尤瓌异。\n十年江海得妙旨，一日声名倾众技。\n故人怜我有书癖，数管不辞千里寄。\n齐锋出颖虽不殊，洒墨虚心皆已智。\n当年退之传毛颖，假辞託说终伤僞。\n我今草草又百载，矫首相望空两地。\n文房四子迭有无，商没参横似相避。\n鼠鬚栗尾乃见嫌，强欲用之随弃置。\n马笔端如故人面，眼瞥见时心已记。\n跳龙卧虎非世习，绾虵萦蚓皆儿戏。\n岂知远适在加鞭，却效良工先利器。\n何当拂衣隐林麓，约史着书从素志。\n敢言名姓垂竹帛，自甘生死惟文字。\n敬谢故人因及马，梳毫截管惟精緻。\n而今劲健已不售，要须软熟随人意。",
        "dynasty": "宋",
        "collection_info": null
    },
    {
        "uuid": "c13255e19063302f0326ab78dc022c13",
        "title": "静堂为弼上人题",
        "author": "许景衡",
        "content": "浮屠西来如转邮，方袍纷纷剧东瓯。\n上人维弼志独优，翛然高举异凡俦。\n从师度淮泝隋沟，神都岁月俄十周。\n燕坐缥缈云中楼，明窗翰墨冰茧柔。\n贵人旁午拥轩驺，问汝亦有所欲不。\n此身南北真浮浮，黄金白璧谁能收。\n乃独汲汲从英游，乞书览字无时休。\n千年金石穷雕锼，上剧钟王下虞欧。\n糢糊墨本如山邱，精神散漫不可求。\n俗人贵耳贱两眸，今人古意岂不侔。\n森然玉筯垂银鈎，怒猊渇骥蟠灵湫。\n锦嚢象轴光油油，自笑长物犹见留。\n幡然忽忆江湖秋，瓶锡东下如轻鸥。\n诛茆伐木寒岩陬，名堂以静盖有由。\n坐观蠢蠢遍九州，长空浮云水中沤。\n眼前何曾无应酬，岚光波影相夷犹。\n别来书札屡相投，问我何时泛扁舟。\n西峰玊泉深且幽，杖藜来往亦风流。\n红尘道路方悠悠，回首东南天尽头。",
        "dynasty": "宋",
        "collection_info": null
    },
    {
        "uuid": "8896e2672fc880008137d8e2128023b3",
        "title": "渡淮",
        "author": "许景衡",
        "content": "我观淮之源，东行已千里。\n扁舟一日下长淮，似与故人相见喜。\n不知渡越几涧谷，清澈尚尔无泥滓。\n澹然端肯与我俱，试问故人能有几。\n荡云沃日穷眼界，茫茫直与天相似。\n万艘络绎鼓风蒲，翳翳尘飞明镜裏。\n况闻水伯时恶剧，雷击风掀浪山起。\n岂知生处极幽深，清浅涓涓一泓尔。\n吾闻古来养心者，扩而充之亦如此。\n自惭学问太迂疏，十载不离蛙井底。\n潢污断港何足道，所得未能充口耳。\n忽惊浩浩东倾海，会令百川皆遶指。\n君看厚地一撮土，本来也是无多子。\n人间万事须自强，嗟我蹉跎今老矣。",
        "dynasty": "宋",
        "collection_info": null
    },
    {
        "uuid": "9280135e533bd37b9ed512a6d8b7a38f",
        "title": "和左与言谢寄酒",
        "author": "许景衡",
        "content": "君不见梅子真，当年狂歌吴市门。\n神仙隐逸两何有，耿介感激空千言。\n我今幸生太平日，千载相望同禄秩。\n閒看世事浑不知，一心祇愿饥肠实。\n有谁解与鲁公米，无田也酿渊明秫。\n瓮间细酌新泼醅，既醉欢娱亦萧瑟。\n江湖谁肯便相望，一尊犹及诗人甞。\n榴花竹叶应拨去，落琖且看鹅儿黄。\n高斋肆筵尽嘉客，长鲸一吸无余沥。\n座上杯盘未狼藉，愁见长瓶卧东壁。\n新诗飘飘写胸臆，青天白日飞霹雳。\n休言李杜门限牢，到底输我巧钻刺。\n我诗杉鷄竹兔耳，未见虎狼先辟易。\n异时更敢说较量，缩手从今作降敌。",
        "dynasty": "宋",
        "collection_info": null
    },
    {
        "uuid": "88a2cc1586a282b7b672056bc76053fc",
        "title": "谢韩用可和记梦诗",
        "author": "许景衡",
        "content": "尝闻欧阳子，自许一世豪。\n及得梅老蟠桃诗，畏彼松柏临蓬蒿。\n歘然欲以怪自戏，新句远继愈与郊。\n嗟我后来亦何为，敬诵遗墨徒嘈嘈。\n有时援笔学模写，矫首但觉嵩衡高。\n宣城无人颖尾空，百年风月何寥寥。\n那知吏部有孙子，年少力学精风骚。\n前日记梦属我韵，笔墨奔放欲与二子争秋毫。\n秦盆楚筑未觉陋，锵然入耳惊咸韶。\n昔我一官向天台，春风洞府生碧桃。\n简书坐束寸步不能到，落花流水空迢迢。\n羡君幽梦得所适，一饱便觉忘荤臊。\n要寻苏后评济漯，岂学刘阮迷妖娆。\n百年扰扰亦梦耳，更较长短论昏朝。\n不如吟诗饮美酒，从他世事如牛毛。",
        "dynasty": "宋",
        "collection_info": null
    },
    {
        "uuid": "4ec91d0df380555e048e6f6633209340",
        "title": "按田南乡夜过翁岭",
        "author": "许景衡",
        "content": "斗禄折腰方自勉，敢嘆尘沙长满眼。\n平田细路苦萦纡，尽日肩舆在香篆。\n簿书告办裁知返，落日在山山路远。\n荆榛蔽塞虎纵横，僮仆相呼无处遯。\n山下人家早闭门，疏篱灯火自黄昏。\n杯盘四座还相语，犹有行人过别村。",
        "dynasty": "宋",
        "collection_info": null
    },
    {
        "uuid": "d78c4572b3dd5ca2ca7ae12f70f98adf",
        "title": "赠五台妙空师",
        "author": "许景衡",
        "content": "山僧栖在山之巅，胡为振锡来市廛。\n且言自得相形术，愿与多士谈媸妍。\n津涂穷通可逆数，名分巨细潜开先。\n庞眉合享寿考福，鼎角堪持丞弼权。\n人生肖貌虽若尔，天理应效非皆然。\n条侯饿死始难必，裴度果相终何缘。\n亨衢第以直道致，吉祉多为阴功延。\n操修向善或向恶，感召凶吉如蹄筌。\n予观传记考物理，谓师语议非无传。\n出言少偷信不免，受玊苟堕知难全。\n况乎素行未中积，敢以虚表要诸天。\n富哉荀卿骋雄辩，推本心术深磨研。\n九州功崇夏禹跳，三面德至成汤偏。\n仲尼何长子弓短，古今无害为圣贤。\n林宗知人出明性，清澈鉴裁犹澄渊。\n大端亦贵器与识，规矩安可私方圆。\n君平卜筮达至理，探索造化穷推迁。\n与臣言忠子言孝，利害之际尤拳拳。\n古人术学务原本，宁将浮说相拘挛。\n羡师通论近名教，为师条列终吾篇。",
        "dynasty": "宋",
        "collection_info": null
    },
    {
        "uuid": "7f7817a7b97eb5ce6e873852e7a2431b",
        "title": "康师赠臣阇黎次韵",
        "author": "许景衡",
        "content": "乐天西湖夸竹阁，寂寞百年风陨箨。\n师今燕坐最胜处，翛然日诵山中乐。\n富贵易致閒难得，造物畀渠良不薄。\n老康游戱作偈言，使我怊怅心茫然。",
        "dynasty": "宋",
        "collection_info": null
    },
    {
        "uuid": "ad5f068140c0f22ad4d6fc68d5ff74a7",
        "title": "赵持志出先公文炳所藏芦鴈",
        "author": "许景衡",
        "content": "当年公子身通侯，锦衣玊食天上游。\n骑龙日日朝北斗，岂识万里江湖秋。\n但闻人说芦苇傍，枯荷翻倒风飕飕。\n四天墨黑雪欲落，羣鴈上下声咿呦。\n坐嗟上界足官府，十年高阁空双眸。\n岂无诗句强模写，晓梦不到寒江头。\n何人笔墨得能巧，活脱所见来神州。\n高堂素壁试披拂，已觉身在芦花洲。\n嗟嗟江海人，兀兀一叶舟。\n烟蓑雨笠不自好，风雪横来翻百忧。\n岂知公子曾未见，缣素髣髴千金酬。\n人生万事适意耳，过眼起灭皆浮沤。\n玉函置璧夸谨密，流落道路知谁收。\n公子好画岂云尔，要使万物供冥搜。\n至今好句在人口，泰华突兀黄河流。\n嗟我后来亦作诗，辞悭意鄙劳雕锼。\n愿起公子已死中，论诗观画一洗千古愁。",
        "dynasty": "宋",
        "collection_info": null
    },
    {
        "uuid": "d2f4ea029173a5afc679e6304af59c43",
        "title": "张元光生日",
        "author": "许景衡",
        "content": "阔步云霄去，当年属意深。\n感时虽白髪，许国尚丹心。\n顾我无才思，登门怯醉吟。\n谁能将寿酒，满满为公斟。",
        "dynasty": "宋",
        "collection_info": null
    },
    {
        "uuid": "476f6dc89943455aba73a1c9310f9913",
        "title": "寄钦师",
        "author": "许景衡",
        "content": "亭障临燕塞，江山復楚乡。\n艰难悲客路，宴坐忆禅房。\n烧尽蒲花烛，清余柏木香。\n十年如梦觉，两鬓自苍苍。",
        "dynasty": "宋",
        "collection_info": null
    },
    {
        "uuid": "219fa7c4cf8134f01f3a8836b34da4e8",
        "title": "还自肃宁晚色可爱寄卢行之",
        "author": "许景衡",
        "content": "送客关城外，回鞭驿路长。\n风烟无限好，簿领底能忙。\n平野破寒木，红尘烘夕阳。\n新诗巧模写，最忆幕中郎。",
        "dynasty": "宋",
        "collection_info": null
    },
    {
        "uuid": "f61d440056916c2eea382877dc515d83",
        "title": "信步",
        "author": "许景衡",
        "content": "信步春风远，田家暮景迟。\n乱畦还有径，疏竹自成篱。\n鸡犬皆丰岁，渔樵独此时。\n年年看节物，鬓髮欲丝垂。",
        "dynasty": "宋",
        "collection_info": null
    },
    {
        "uuid": "fc82731be8c58e2bdc0367342fe405f3",
        "title": "招隐堂",
        "author": "许景衡",
        "content": "僧家乐幽独，世路自尘埃。\n丈室何人到，重门尽日开。\n石泓泉滴沥，竹径月徘徊。\n多谢相招意，江湖归去来。",
        "dynasty": "宋",
        "collection_info": null
    },
    {
        "uuid": "5e84e13d41e4ccc527e825cd7286f4f5",
        "title": "次韵彦崇游三洞",
        "author": "许景衡",
        "content": "两溪寻胜处，三洞得偕行。\n涧外云犹湿，山深谷应声。\n留连看龙跃，来往计牛鸣。\n回首林间寺，疏钟报晚晴。",
        "dynasty": "宋",
        "collection_info": null
    },
    {
        "uuid": "59af55a498abf37efb4b970707806fc5",
        "title": "送翁修撰",
        "author": "许景衡",
        "content": "天上曾三接，人间第一流。\n云章颁召节，锦里送行舟。\n急雨千山暮，回风五月秋。\n红旗犹可识，宾吏满江头。",
        "dynasty": "宋",
        "collection_info": null
    },
    {
        "uuid": "60e670ddc09b62264fff72cd7ed9c772",
        "title": "端午",
        "author": "许景衡",
        "content": "节序重重过，京华物物新。\n安排黍生角，粧点艾为神。\n穷衖无来客，他乡有故人。\n挥毫非楚些，谁与弔灵均。",
        "dynasty": "宋",
        "collection_info": null
    },
    {
        "uuid": "49f6f4d010b649e2dc7922793ab1a140",
        "title": "九日",
        "author": "许景衡",
        "content": "青女飞霜重，黄花挹露鲜。\n伊人今已矣，节物独依然。\n抚事真疑梦，登高泪迸泉。\n关河重回首，烟草夕阳天。",
        "dynasty": "宋",
        "collection_info": null
    },
    {
        "uuid": "bce0a25580d8e54a0cd03d7ce0f0477c",
        "title": "九日追怀叔父兄长登高",
        "author": "许景衡",
        "content": "殊方復嘉节，对酒重悲嗟。\n逝水人何处，荒篱菊自花。\n南楼秋色远，西岭夕阳斜。\n旧日登高处，于今定几家。",
        "dynasty": "宋",
        "collection_info": null
    },
    {
        "uuid": "bf49c7ba7dbbff1aa0e6925dbe9a78c5",
        "title": "送黄元宾还乡",
        "author": "许景衡",
        "content": "寄语黄夫子，而今正好行。\n麦秋最凉冷，梅雨半阴晴。\n客路空形役，乡山独眼明。\n偏亲应更喜，少妇好家声。",
        "dynasty": "宋",
        "collection_info": null
    },
    {
        "uuid": "2053d5507a80a2c9c595305ea1046062",
        "title": "送世厚还乡",
        "author": "许景衡",
        "content": "断续黄梅雨，清凉小麦秋。\n谪官犹逆旅，送汝上归舟。\n松菊宜勤种，箪瓢善自谋。\n余生须付託，可但鹿门游。",
        "dynasty": "宋",
        "collection_info": null
    },
    {
        "uuid": "19eaac269fbe6b429d7a01dfb844620f",
        "title": "过西岑泛湖而归呈左经臣",
        "author": "许景衡",
        "content": "留连不觉久，萧寺足清风。\n短棹平湖裏，孤城落照中。\n朝廷尚多难，身世转飘蓬。\n安得言分散，清尊岂易同。",
        "dynasty": "宋",
        "collection_info": null
    },
    {
        "uuid": "74817c97fecaa57d947d381e5a5715d6",
        "title": "呈吕几仲",
        "author": "许景衡",
        "content": "曾作河阳客，春来花满城。\n晓风吹玉勒，残月落金觥。\n天末伤离索，京华忽会并。\n琵琶双鳯翅，耳冷十年声。",
        "dynasty": "宋",
        "collection_info": null
    },
    {
        "uuid": "122ca1f2942b354eaf8c1df94e85b1b8",
        "title": "别黄岩",
        "author": "许景衡",
        "content": "问我黄山尉，无才亦可知。\n频修谢罪启，祇作送人诗。\n壠亩丰登外，山林冦盗衰。\n曾无慰父老，别后莫相思。",
        "dynasty": "宋",
        "collection_info": null
    },
    {
        "uuid": "843a450be823fa755e9c519e4296b48a",
        "title": "奉酬胡丈赠别",
        "author": "许景衡",
        "content": "蹇浅时何取，蹉跎岁又阴。\n田园归去计，事业老来心。\n好句烦相属，离愁自不禁。\n松江分手处，烟水暮沉沉。",
        "dynasty": "宋",
        "collection_info": null
    },
    {
        "uuid": "45144f29fd64b476d45618e73ae7e7c6",
        "title": "春晚",
        "author": "许景衡",
        "content": "行乐连三月，渔樵亦醉吟。\n桑麻须日力，花絮识春深。\n飘泊惊时变，文章信陆沉。\n故园渺天末，无限欲归心。",
        "dynasty": "宋",
        "collection_info": null
    },
    {
        "uuid": "372ea130353e90ca931ca15dadfee4cf",
        "title": "和经臣晚春",
        "author": "许景衡",
        "content": "蝶散花犹在，鸦藏柳已阴。\n敢辞连日醉，恐负惜春心。\n金缕休频唱，瑶笺正苦吟。\n独惭诗学浅，三嘆岂知音。",
        "dynasty": "宋",
        "collection_info": null
    },
    {
        "uuid": "7ce79e0160d7be2258f379cab720d906",
        "title": "伯氏",
        "author": "许景衡",
        "content": "伯氏古豪士，何曾与俗同。\n酒狂天地外，诗句笑谈中。\n池水添新绿，林花看旧红。\n向来多乐事，天末任漂蓬。",
        "dynasty": "宋",
        "collection_info": null
    },
    {
        "uuid": "10d97f90b62f6bbb90bd616d8b32db71",
        "title": "早渡浙江",
        "author": "许景衡",
        "content": "官舟怜逐客，鸣橹破惊湍。\n霞气横江白，秋风送晓寒。\n平生独往愿，今日上恩寛。\n渐近严家濑，抬头觅钓竿。",
        "dynasty": "宋",
        "collection_info": null
    },
    {
        "uuid": "7170fd82b784770f104b6554583db8b7",
        "title": "晚行",
        "author": "许景衡",
        "content": "脉脉多愁思，栖栖復晚行。\n路回村更远，林邃客频惊。\n宿鸟非无处，归云自有情。\n乡关怅何许，天际暮山横。",
        "dynasty": "宋",
        "collection_info": null
    },
    {
        "uuid": "bba2eaf6cc8fd9f36c9a1a3d0160f8c7",
        "title": "松门诗",
        "author": "许景衡",
        "content": "竹轿兼程去，松门百里余。\n荒林疑兽伏，穷海异人居。\n山拥波涛急，沙轻步履虚。\n来因王事耳，此外敢踌躇。",
        "dynasty": "宋",
        "collection_info": null
    },
    {
        "uuid": "00ddf4a380409f50266477b1540d26b0",
        "title": "送从侄邦直丞长溪",
        "author": "许景衡",
        "content": "阮舍淹丞属，闽山得儁髦。\n诗书能自立，州县岂徒劳。\n迂拙从吾老，飞腾看尔曹。\n祇应记岑寂，尺素到江皋。",
        "dynasty": "宋",
        "collection_info": null
    },
    {
        "uuid": "27a94ef30a20e531efe989a6984fda81",
        "title": "示世隆",
        "author": "许景衡",
        "content": "问讯吾家侄，题诗寄此情。\n遗孤犹小在，聪慧乞怜生。\n祖母今年老，门风待汝成。\n须知疏懒叔，早晚欲归耕。",
        "dynasty": "宋",
        "collection_info": null
    },
    {
        "uuid": "4b7a7a220410e2378e7e9bd2ecd0162f",
        "title": "吹台",
        "author": "许景衡",
        "content": "闻说吹台上，秋来鏁薜萝。\n白云长自在，幽径復谁过。\n天末空愁眼，尊前且浩歌。\n山林与廊庙，二者竟如何。",
        "dynasty": "宋",
        "collection_info": null
    },
    {
        "uuid": "ad5322012010752256b4da62e65eb576",
        "title": "种树",
        "author": "许景衡",
        "content": "幽谷青青树，移根倩尔栽。\n祇疑荆棘地，不称栋梁材。\n岂为岁寒改，稍看春色回。\n清阴惟海国，回首思悠哉。",
        "dynasty": "宋",
        "collection_info": null
    },
    {
        "uuid": "be2b7c68a8f75750dc206aac8f45f83a",
        "title": "翁行简挽诗",
        "author": "许景衡",
        "content": "学舍贤师友，年家老弟兄。\n分符渺淮楚，倾盖忆都城。\n白雪千篇在，黄粱一梦惊。\n承家今有子，未觉负平生。",
        "dynasty": "宋",
        "collection_info": null
    },
    {
        "uuid": "c5191d3df430f9741983c382ea4dd8c6",
        "title": "赵敦礼见招小饮投壶明日南去",
        "author": "许景衡",
        "content": "潇洒贤公子，閒邀病客俱。\n青灯初照席，彩箭已盈壶。\n隆凖真龙种，清声想鳯雏。\n扁舟明发处，应记梦华胥。",
        "dynasty": "宋",
        "collection_info": null
    },
    {
        "uuid": "43ef5fd3fd581604892d58848dc52bc4",
        "title": "挽刘太君诗二首  其一",
        "author": "许景衡",
        "content": "婉娩宜家早，孳孳执礼勤。\n事姑俱白髪，看子上青云。\n飞旐隋河路，新阡慎水濆。\n哀荣两殊绝，州里未前闻。",
        "dynasty": "宋",
        "collection_info": null
    },
    {
        "uuid": "6caa501554c63a3aafa56cc313545284",
        "title": "挽刘太君诗二首  其二",
        "author": "许景衡",
        "content": "配德乐邱园，承家属后昆。\n千钟岂荣耀，一笑为平反。\n庭树悲风惨，霜天落月昏。\n斑衣已陈迹，补衮看忠言。",
        "dynasty": "宋",
        "collection_info": null
    },
    {
        "uuid": "171f89f1116b3f1c513e16d22ae00b29",
        "title": "次经臣见寄之韵",
        "author": "许景衡",
        "content": "召节来金阙，扁舟望石门。\n家山秋渺渺，烟水暮昏昏。\n竟失临分语，徒伤远别魂。\n慇懃谢池月，相对宿江村。",
        "dynasty": "宋",
        "collection_info": null
    },
    {
        "uuid": "11ddd1ddd99330ccfc20ef0adee12e48",
        "title": "次韵周共叔五首  其一",
        "author": "许景衡",
        "content": "问学探前圣，声名自妙年。\n何疑待价玉，却计买山钱。\n北极云垂地，西江水接天。\n扁舟如有约，吾亦赋归田。",
        "dynasty": "宋",
        "collection_info": null
    },
    {
        "uuid": "67b7d6358726194106da39df6d6ce6ad",
        "title": "次韵周共叔五首  其二",
        "author": "许景衡",
        "content": "黄卷开三馆，红尘又几年。\n病多须药物，旅寓费嚢钱。\n旧学宁无意，斯文祇任天。\n轩轩千里鹤，可但戱芝田。",
        "dynasty": "宋",
        "collection_info": null
    },
    {
        "uuid": "334ce9312d8f293d27d35b90a01ae8e2",
        "title": "次韵周共叔五首  其三",
        "author": "许景衡",
        "content": "乡国兵戈息，仍闻大有年。\n欲寻江上宅，预办酒家钱。\n好句烦招隐，余生且乐天。\n向来真可笑，舍己别耘田。",
        "dynasty": "宋",
        "collection_info": null
    },
    {
        "uuid": "055052dd3c80e0094e01b0366f5b9b77",
        "title": "次韵周共叔五首  其四",
        "author": "许景衡",
        "content": "赐环初就日，弛担又逾年。\n老矣怀三径，归欤有几钱。\n报君惭犬马，恋阙望云天。\n但得邻颜巷，宁论负郭田。",
        "dynasty": "宋",
        "collection_info": null
    },
    {
        "uuid": "8c02065495798caad2a6f16ba1a64e79",
        "title": "次韵周共叔五首  其五",
        "author": "许景衡",
        "content": "邻并端如约，追随可判年。\n稻粱当富岁，鱼蟹不论钱。\n春到花开处，霜余橘熟天。\n清尊长啸傲，沧海半桑田。",
        "dynasty": "宋",
        "collection_info": null
    },
    {
        "uuid": "eb810dd93cf1502b2bd0fc0830b7588d",
        "title": "次韵王功达见寄",
        "author": "许景衡",
        "content": "乌府参风宪，鲰生负德音。\n投閒虽白首，体国尚丹心。\n天上浮云散，江边秋色深。\n第知歌击壤，宁復赋愁霖。",
        "dynasty": "宋",
        "collection_info": null
    },
    {
        "uuid": "7b2ad5e8ce9dc02c5c7a073caafea43b",
        "title": "次韵陈仲山见寄",
        "author": "许景衡",
        "content": "风雨江湖梦，衣裳京洛尘。\n人生皆物役，海内岂吾贫。\n丈室虽多病，邻翁或可亲。\n杖藜元有约，会见往来频。",
        "dynasty": "宋",
        "collection_info": null
    },
    {
        "uuid": "9252928381ee730a459cfcc2bccac93a",
        "title": "次韵似之运使奉呈左经臣兄二首  其一",
        "author": "许景衡",
        "content": "江海閒来久，篇章老更新。\n蒿莱犹自饱，天地岂吾贫。\n旧友今持节，诸郎亦可人。\n应怜未归客，白首尚红尘。",
        "dynasty": "宋",
        "collection_info": null
    },
    {
        "uuid": "55ce20229724b0d9919ff6f91634d234",
        "title": "次韵似之运使奉呈左经臣兄二首  其二",
        "author": "许景衡",
        "content": "酒胆他年大，诗名近世无。\n山林多避冦，里巷笑为儒。\n老去慵开眼，秋来欲染鬚。\n凉风千万里，的的为南图。",
        "dynasty": "宋",
        "collection_info": null
    },
    {
        "uuid": "4e65b9defeab6d4ceeb1d498e0fda7d1",
        "title": "寄许乐清冲辅",
        "author": "许景衡",
        "content": "入竹空陈迹，经行忆岁除。\n旧游谁更在，逸兴近何如。\n树密莺声远，江寒鴈影疏。\n楼头红日晚，徙倚独踌蹰。",
        "dynasty": "宋",
        "collection_info": null
    },
    {
        "uuid": "8bd13a8a2394b5188c9a9a90d2f9c6cf",
        "title": "曾汝器既别奉寄",
        "author": "许景衡",
        "content": "忆在西斋日，斯文得细论。\n别离空岁月，飘泊任干坤。\n把酒余风味，看云各泪痕。\n扁舟独归处，烟水暮昏昏。",
        "dynasty": "宋",
        "collection_info": null
    },
    {
        "uuid": "2d9524a9af82a7677f1fe3f8fb810fc8",
        "title": "寄张德祥",
        "author": "许景衡",
        "content": "细草碧侵池，幽花亦满枝。\n羣生俱有德，造物定谁私。\n故国春将暮，他乡日自迟。\n论文一樽酒，何路得追随。",
        "dynasty": "宋",
        "collection_info": null
    },
    {
        "uuid": "1642d9c22c4c3d88bd79f3af0195a194",
        "title": "寄竹阁臣师",
        "author": "许景衡",
        "content": "鹿苑西湖上，乌台北斗旁。\n尘沙空自老，云外定相望。\n林麓余秋色，郊原半夕阳。\n惟应阁前竹，凛凛带新霜。",
        "dynasty": "宋",
        "collection_info": null
    },
    {
        "uuid": "e475018c3f56fc241f8bf6bfbfbec532",
        "title": "寄沈亨老",
        "author": "许景衡",
        "content": "京国三千里，人来慰所思。\n遥知为客好，何似在家时。\n春日鸾凰去，秋风鸿鴈悲。\n衣裳慈母线，亦恐汝归迟。",
        "dynasty": "宋",
        "collection_info": null
    },
    {
        "uuid": "d93cc08cfb09a1710acde1219d8c8238",
        "title": "寄薛十七巨源",
        "author": "许景衡",
        "content": "茅屋西山曲，携书喜见过。\n别离惊岁月，淹泊奈时何。\n末俗皆浮诞，斯文肯琢磨。\n后生余力在，吾意已蹉跎。",
        "dynasty": "宋",
        "collection_info": null
    },
    {
        "uuid": "a9c064fbb66175bf169924576dce5c43",
        "title": "寄钱子勉",
        "author": "许景衡",
        "content": "花县逢迎日，琴堂宴坐频。\n簿书时有暇，灯火夜相亲。\n世系皆王泽，官曹独海滨。\n政成飞舄去，念别一伤神。",
        "dynasty": "宋",
        "collection_info": null
    },
    {
        "uuid": "cf8f0aa2ae6f2aadbc1aae387bb908ba",
        "title": "寄题张学士三径堂二首  其一",
        "author": "许景衡",
        "content": "留侯有高致，世业更谁传。\n苕霅新开径，蓬瀛旧集仙。\n藜床荫松桂，蕙帐带云烟。\n扰扰争毫末，何人解乐全。",
        "dynasty": "宋",
        "collection_info": null
    },
    {
        "uuid": "1e69876bd42bff9363a7c95a998ddcee",
        "title": "寄题张学士三径堂二首  其二",
        "author": "许景衡",
        "content": "我欲寻三径，长歌归去来。\n未能似夫子，还是走尘埃。\n彩笔临流赋，清樽对菊开。\n披榛往来处，东望思悠哉。",
        "dynasty": "宋",
        "collection_info": null
    },
    {
        "uuid": "be5466b90f00b5f2611b43690de9aa91",
        "title": "纵目轩诗",
        "author": "许景衡",
        "content": "真人已仙去，释子在高岑。\n暮色江山远，春风草木深。\n何人与题咏，今我亦登临。\n纵目皆云尔，谁知有纵心。",
        "dynasty": "宋",
        "collection_info": null
    },
    {
        "uuid": "34255dddc126ada3c3c71455d3c54240",
        "title": "行役诗",
        "author": "许景衡",
        "content": "行役无时节，春来又几时。\n柳条随处处，梅蘂亦枝枝。\n弱质曾无取，斯文祇自宜。\n眼边新物色，驻马暮江湄。",
        "dynasty": "宋",
        "collection_info": null
    },
    {
        "uuid": "bc2c6fc5b41cbeb2bd1d9a8162c287da",
        "title": "石泉小轩",
        "author": "许景衡",
        "content": "泉裂碧岩腹，兹焉復小渠。\n泓澄元有在，溉濯乃其余。\n孤迹寄江海，三年困簿书。\n閒来俯清浅，感叹独踟躇。",
        "dynasty": "宋",
        "collection_info": null
    },
    {
        "uuid": "981e0f1258d1691d3e8b0b1c9733ce59",
        "title": "土山驿诗",
        "author": "许景衡",
        "content": "渺渺指沧海，行行过汉陵。\n衣裳千里雪，鞍马九河冰。\n寓宿适有处，悲歌自不胜。\n平生少游语，耿耿对寒灯。",
        "dynasty": "宋",
        "collection_info": null
    },
    {
        "uuid": "b7f37d65b453f769df424c1f6018781b",
        "title": "晚晴  其一",
        "author": "许景衡",
        "content": "南州苦卑湿，梅熟復何如。\n老夫厌巾屦，穉子在泥涂。\n新月出天末，微凉生雨余。\n陶公入州府，此兴与谁俱。",
        "dynasty": "宋",
        "collection_info": null
    },
    {
        "uuid": "b428eecd92697ee0b442da2ce7e6b90c",
        "title": "晚晴  其二",
        "author": "许景衡",
        "content": "天街经暑雨，乌府绝尘氛。\n跃马人皆散，新蝉我独闻。\n风生初罢扇，日转渐无云。\n寄语同时客，清凉尚可分。",
        "dynasty": "宋",
        "collection_info": null
    },
    {
        "uuid": "e45b9277fdbbc770f7571a5e79a966bf",
        "title": "驻马诗",
        "author": "许景衡",
        "content": "驻马长河曲，穿林小径斜。\n犹能寻隐逸，可是厌泥沙。\n轩冕虽无意，田园尚有涯。\n何时策筇竹，随意到山家。",
        "dynasty": "宋",
        "collection_info": null
    },
    {
        "uuid": "3984b76c3e0cc81ce1bf2c57580d5c11",
        "title": "无题",
        "author": "许景衡",
        "content": "台奴初学语，丹子已能行。\n问叔今何处，嗔爷太懒生。\n会令主门户，岂復意功名。\n坐对江湖晚，横塘舟自横。",
        "dynasty": "宋",
        "collection_info": null
    },
    {
        "uuid": "7cd3264aecd37a29d65994ed3c0c79a1",
        "title": "野外",
        "author": "许景衡",
        "content": "野外连荒草，楼头正夕阳。\n凭栏空远目，何处是吾乡。\n王粲从军乐，少陵羁旅伤。\n男儿知底事，出处两难忘。",
        "dynasty": "宋",
        "collection_info": null
    },
    {
        "uuid": "bb72f336b73e8be7c27932ee3be2cf4b",
        "title": "宿僧房",
        "author": "许景衡",
        "content": "捕逐虽王事，经行亦自强。\n舣舟当海岛，寓宿得僧房。\n绝境三山在，清风一水长。\n此生空物役，回首意茫茫。",
        "dynasty": "宋",
        "collection_info": null
    },
    {
        "uuid": "d1f50eb6d1dd879fc29ec9dc8c962ac1",
        "title": "夜过杜家村",
        "author": "许景衡",
        "content": "驻马问村老，却言行未迟。\n路虽十里远，月到四更时。\n我去良有役，子眠宁负期。\n人生随意好，冷笑一题诗。",
        "dynasty": "宋",
        "collection_info": null
    },
    {
        "uuid": "dae0dfbdccb53e0b7ab240d50392f121",
        "title": "送师颜致康深道入京",
        "author": "许景衡",
        "content": "二子今西去，赠言聊尔规。\n勉哉精素业，行矣仕明时。\n破腊梅先蘂，含春柳欲丝。\n江边人散后，帆影渐参差。",
        "dynasty": "宋",
        "collection_info": null
    },
    {
        "uuid": "558d760e2bae2b2f2c699f73fd319966",
        "title": "上章倅二首  其一",
        "author": "许景衡",
        "content": "海内名闻久，江边岁復朞。\n美才由世济，清节畏人知。\n郡国已无事，朝廷方有为。\n会参鸿鴈序，归去鳯凰池。",
        "dynasty": "宋",
        "collection_info": null
    },
    {
        "uuid": "a99bcdcb676ab961e7992224cf20db9b",
        "title": "上章倅二首  其二",
        "author": "许景衡",
        "content": "簿领勤官府，声名振士林。\n虽云心尚在，自觉力难任。\n岁月淹多病，江山入苦吟。\n高堂昔三嘆，亦恐负知音。",
        "dynasty": "宋",
        "collection_info": null
    },
    {
        "uuid": "f89fc8fa7de47a95b544aebcd77ed5f4",
        "title": "远意",
        "author": "许景衡",
        "content": "远意诚难问，狂歌自不禁。\n花光春灼灼，月色夜沉沉。\n简册终何事，江湖独此心。\n野禽多意绪，飞集近寒林。",
        "dynasty": "宋",
        "collection_info": null
    },
    {
        "uuid": "e9f6c42c76e26986779c2d0a83aa9e60",
        "title": "横塘",
        "author": "许景衡",
        "content": "好在横塘水，人今去几年。\n秋光空到地，霁色自连天。\n伐石围高岸，诛茅驾短椽。\n归欤此心在，何苦利名牵。",
        "dynasty": "宋",
        "collection_info": null
    },
    {
        "uuid": "d2456c8485b337b0398f76612a0d4361",
        "title": "节物诗",
        "author": "许景衡",
        "content": "江水西风急，江天作暝阴。\n乡山犹在眼，节物莫惊心。\n是处皆秋穫，谁家急暮砧。\n薄游愧妻子，飘荡到而今。",
        "dynasty": "宋",
        "collection_info": null
    },
    {
        "uuid": "d5a237766050ba52f9666d5b787bb2be",
        "title": "闻子瞻南迁",
        "author": "许景衡",
        "content": "陇蜀崎岖外，炎荒闻望中。\n黑头方世用，青眼忽途穷。\n遂作天涯客，何如塞上翁。\n幽愁还有作，笑杀赞皇公。",
        "dynasty": "宋",
        "collection_info": null
    },
    {
        "uuid": "ab3e71c384ba9df3fb79a25b7deb1119",
        "title": "贺人祖父生辰",
        "author": "许景衡",
        "content": "青春嘉诞日，八十渭川师。\n林下有真乐，人间无愧辞。\n松梢看舞鹤，荷叶隐巢龟。\n赖有荣孙子，蓝袍荐寿巵。",
        "dynasty": "宋",
        "collection_info": null
    },
    {
        "uuid": "2e9f696d0294792004e474ab1fe9ce3c",
        "title": "赠吴子思",
        "author": "许景衡",
        "content": "花县初相见，清樽日笑歌。\n交情论厚薄，客路自蹉跎。\n历历功名意，骎骎岁月多。\n岂知同夜宿，还问命如何。",
        "dynasty": "宋",
        "collection_info": null
    },
    {
        "uuid": "4167b104776d2fb545a33aeaa2c037f4",
        "title": "赠姚仪甫",
        "author": "许景衡",
        "content": "年少开千卷，生涯祇一瓢。\n声名动场屋，意气在云霄。\n素髪今垂领，青衫尚折腰。\n未应轻斗禄，吏隐本逍遥。",
        "dynasty": "宋",
        "collection_info": null
    },
    {
        "uuid": "68fec27339efbc0a69a1a00286fc58d1",
        "title": "赠张承老",
        "author": "许景衡",
        "content": "永裕躬神武，开边绝汉西。\n虽云拥貔虎，犹未斩鲸鲵。\n吾子名家后，当年训士齐。\n天涯思往事，回首祇悽悽。",
        "dynasty": "宋",
        "collection_info": null
    },
    {
        "uuid": "bfaaf56b7c87cd15fb282b3ff9a7e5af",
        "title": "题寿圣院",
        "author": "许景衡",
        "content": "古寺重门裏，回廊一径幽。\n水声长带雨，山色最宜秋。\n寓宿已多日，题诗更少留。\n此生随利禄，行路日悠悠。",
        "dynasty": "宋",
        "collection_info": null
    },
    {
        "uuid": "f3c69ca986f1f7ae88143aebe1e01c96",
        "title": "寄题叶希圣申申亭  其一",
        "author": "许景衡",
        "content": "燕处厌纷华，穿林一径斜。\n层峦开水墨，古木走龙蛇。\n事业虽无补，田园尚有涯。\n何时策筇竹，随意到山家。",
        "dynasty": "宋",
        "collection_info": null
    },
    {
        "uuid": "13cab4c815a4199e114e21e348d3a020",
        "title": "寄题叶希圣申申亭  其二",
        "author": "许景衡",
        "content": "每向新亭去，何曾问主人。\n弟兄俱有好，樽俎自相亲。\n栖翼云山晚，飞花洞府春。\n长愁醉归去，步步近红尘。",
        "dynasty": "宋",
        "collection_info": null
    },
    {
        "uuid": "df61dd7ade1bdd1fda6ba247adb5d67d",
        "title": "孙大夫绝尘亭诗",
        "author": "许景衡",
        "content": "丈人乐高旷，阅世等樊笼。\n池馆重城外，尘沙一笑空。\n红蕖新过雨，修竹自生风。\n未必全违俗，杯盘与客同。",
        "dynasty": "宋",
        "collection_info": null
    },
    {
        "uuid": "d5f46870830ab993f18b47096b385c31",
        "title": "池上",
        "author": "许景衡",
        "content": "十里西城去，春风水拍堤。\n画船帘幕动，别殿筦絃齐。\n勿觉仙山远，相将醉路迷。\n红尘竞回首，斜日杏花西。",
        "dynasty": "宋",
        "collection_info": null
    },
    {
        "uuid": "7454e1d9b0f3c27c5e374bb1a37f51fd",
        "title": "萤",
        "author": "许景衡",
        "content": "不知何处出，牢落水村边。\n隐隐犹含雨，飞飞欲近船。\n诗书看老矣，事业尚茫然。\n今夕知何夕，篷窗犹未眠。",
        "dynasty": "宋",
        "collection_info": null
    },
    {
        "uuid": "fccfb3db1d93fda07fda8a701e3ccef3",
        "title": "去国",
        "author": "许景衡",
        "content": "诗书元有志，耕养苦无田。\n去国何为者，题诗独慨然。\n庙堂修政事，郡国奏丰年。\n五斗虽云薄，余生得醉眠。",
        "dynasty": "宋",
        "collection_info": null
    },
    {
        "uuid": "56bf1a99a54be90cf2e8a699fa34592c",
        "title": "升之兄见访竹阁",
        "author": "许景衡",
        "content": "飞盖山城外，寻幽鹿苑中。\n层轩不受暑，修竹自生风。\n江海多年别，杯盘一笑同。\n平湖吞晚照，归棹惜匆匆。",
        "dynasty": "宋",
        "collection_info": null
    },
    {
        "uuid": "a4f8e21fa56db32fb0b708ef7a2ade6e",
        "title": "寄题会文阁",
        "author": "许景衡",
        "content": "刘子天台去，君今几代孙。\n山居多水石，客至亦琴樽。\n簿领嗟淹泊，诗书失讨论。\n何当谢羁束，杖策过层轩。",
        "dynasty": "宋",
        "collection_info": null
    },
    {
        "uuid": "a3b16aa1ca12a57b91562fe501e32a5c",
        "title": "亚叟惠腊粥次韵",
        "author": "许景衡",
        "content": "飞管迎长候，香糜入腊新。\n交情最怜客，节物独惊人。\n云意安排雪，梅香告报春。\n病中疏酒琖，兀坐惜芳辰。",
        "dynasty": "宋",
        "collection_info": null
    },
    {
        "uuid": "954a0426cf4456aeae62a4293fe39eac",
        "title": "再和",
        "author": "许景衡",
        "content": "河南闻誉久，汉上定交新。\n遗粥聊从俗，题诗更可人。\n归期恨不早，旅思怯逢春。\n他日从谁饷，长怀腊八辰。",
        "dynasty": "宋",
        "collection_info": null
    },
    {
        "uuid": "0d89064d73757b139dae436aba7be5c3",
        "title": "邱隐夫传神",
        "author": "许景衡",
        "content": "曹霸逢佳士，慇懃为写真。\n今君仍妙笔，顾我独何人。\n轩冕曾无意，功名敢问津。\n会须添杖屦，却作自由身。",
        "dynasty": "宋",
        "collection_info": null
    },
    {
        "uuid": "421f64a0a2f3c494e14635ebad2dd24c",
        "title": "挽左司江公  其一",
        "author": "许景衡",
        "content": "前辈风流远，惟公尚復存。\n此心无限量，所得有渊源。\n眷奨深宸扆，声名重谏垣。\n平生经世志，已矣復何言。",
        "dynasty": "宋",
        "collection_info": null
    },
    {
        "uuid": "ccadfb128b7a09ca718c02de5c019c97",
        "title": "挽左司江公  其二",
        "author": "许景衡",
        "content": "壮岁从澹泊，犹余味道心。\n今朝嘆流落，羁旅老侵寻。\n庾岭暮云合，钓台秋水深。\n向来游历处，千载只如今。",
        "dynasty": "宋",
        "collection_info": null
    },
    {
        "uuid": "54d4d33a8001febafe9adbe25fd49620",
        "title": "挽左司江公  其三",
        "author": "许景衡",
        "content": "宪府叨新渥，京华会卜居。\n迂疏惭琐琐，许与独渠渠。\n醻唱看遗墨，漂零送輤车。\n他年桐水上，雪涕更踌躇。",
        "dynasty": "宋",
        "collection_info": null
    },
    {
        "uuid": "84c47db343befa734d9b3fcb33c66b14",
        "title": "楼朝议挽辞  其一",
        "author": "许景衡",
        "content": "金闺早通籍，银兔屡分符。\n文采倾簪笏，讴謡足袴襦。\n联荣看子舍，从养亦神都。\n八十终天禄，朋侪更有无。",
        "dynasty": "宋",
        "collection_info": null
    },
    {
        "uuid": "2ee664e6a4b371dda1f366565a6cf87a",
        "title": "楼朝议挽辞  其二",
        "author": "许景衡",
        "content": "东南独耆德，湖海老门生。\n未厌遗簪旧，频烦倒屣迎。\n音容忽冥漠，岁月又峥嵘。\n梦入鄞江路，依稀晚柝声。",
        "dynasty": "宋",
        "collection_info": null
    },
    {
        "uuid": "833eb78a0773b454a1c31b50024c9890",
        "title": "送吴师常",
        "author": "许景衡",
        "content": "吴君久羁旅，所至即为家。\n倾倒贤人酒，浮游仙客槎。\n此身惟愿健，万事尽从他。\n闻说今归矣，田园亦有涯。",
        "dynasty": "宋",
        "collection_info": null
    },
    {
        "uuid": "63cc3a223326d31cf117d4748f8868ef",
        "title": "送萧德宏",
        "author": "许景衡",
        "content": "孤屿何时别，双溪累月留。\n父兄安契阔，庠序得优游。\n宿雾散初日，春风乘去舟。\n好看清汴水，渺渺带伊流。",
        "dynasty": "宋",
        "collection_info": null
    },
    {
        "uuid": "d12f72686c1a962497da9f9a01febaef",
        "title": "送李季成",
        "author": "许景衡",
        "content": "花入新年好，传觞日倚栏。\n故人从此别，春色更谁看。\n洒落余篇翰，芬芳识蕙兰。\n片帆天际晚，回首独江干。",
        "dynasty": "宋",
        "collection_info": null
    },
    {
        "uuid": "daeb9fc5d6b3bd47b07ce5d169a2f844",
        "title": "送李忠彦",
        "author": "许景衡",
        "content": "留滞嗟为客，而今始据鞍。\n梅花春信早，星斗夜堂寒。\n此别十分饮，何时一笑欢。\n劳生强半在，见晚不须叹。",
        "dynasty": "宋",
        "collection_info": null
    },
    {
        "uuid": "bc80e4d43d0780e3fe4707896d788bbe",
        "title": "送德祥四首  其一",
        "author": "许景衡",
        "content": "天上张公子，河间善最多。\n三年种桃李，万室自絃歌。\n北阙今归去，斯民奈别何。\n会将清禁月，千里照嘉禾。",
        "dynasty": "宋",
        "collection_info": null
    },
    {
        "uuid": "0264bd69cac310a75eb3f5ba5b549dc9",
        "title": "送德祥四首  其二",
        "author": "许景衡",
        "content": "天上张公子，同时桂籍人。\n江湖嗟迹远，关塞独情亲。\n鸿鹄宁无志，骅骝已绝尘。\n音书怜旧好，别后莫辞频。",
        "dynasty": "宋",
        "collection_info": null
    },
    {
        "uuid": "869358bcd0434083bbcbdea3f4ac7131",
        "title": "送德祥四首  其三",
        "author": "许景衡",
        "content": "好去张公子，依然别后深。\n霜清风槭槭，野旷马骎骎。\n奕世皆荣问，连枝復好音。\n青云多意绪，宁復故人心。",
        "dynasty": "宋",
        "collection_info": null
    },
    {
        "uuid": "8f558efaab116262fc82c42d2a59dfa4",
        "title": "送德祥四首  其四",
        "author": "许景衡",
        "content": "好去张公子，离歌尽一尊。\n朝廷方北顾，父老惜南辕。\n御侮从先志，招携亦旧恩。\n须君对宣室，为我折羣言。",
        "dynasty": "宋",
        "collection_info": null
    },
    {
        "uuid": "02582998691304bfbab1dd96f31b3334",
        "title": "挽元僧正",
        "author": "许景衡",
        "content": "物外孤高客，人间九十春。\n朋游多有道，学子略成尘。\n仙岭浮云散，寒潭夜月新。\n孤生长感怆，先友更何人。",
        "dynasty": "宋",
        "collection_info": null
    },
    {
        "uuid": "8477a1213b9d6efdb96e83ab14b8634d",
        "title": "景城杂诗六首  其一",
        "author": "许景衡",
        "content": "井邑遗孤垒，渔樵尚几家。\n洪河散陵谷，古冢入桑麻。\n燕子初经节，蜂儿几报衙。\n此身天地内，随处是生涯。",
        "dynasty": "宋",
        "collection_info": null
    },
    {
        "uuid": "99a93042a93550dac9693668135307b4",
        "title": "景城杂诗六首  其二",
        "author": "许景衡",
        "content": "故国岂不好，卑官良为贫。\n驱驰万里去，憔悴九河滨。\n乱水纔通野，幽花已绣春。\n天公浑不惜，乞与作诗人。",
        "dynasty": "宋",
        "collection_info": null
    },
    {
        "uuid": "f462769fa3e66f14b973ccd4fb953d8c",
        "title": "景城杂诗六首  其三",
        "author": "许景衡",
        "content": "藜藿晨昏外，诗书寤寐间。\n百年皆物役，五斗愧身閒。\n暖日花争发，春风鴈欲还。\n杖藜俯清浅，萧飒鬓毛斑。",
        "dynasty": "宋",
        "collection_info": null
    },
    {
        "uuid": "d727a51757db735ee3bb71477055f2d1",
        "title": "景城杂诗六首  其四",
        "author": "许景衡",
        "content": "谁道边城远，春风也自来。\n咿哑林鸟啭，细碎野花开。\n日压初晨雾，龙惊昨夜雷。\n郊原閒驻马，极目绝纤埃。",
        "dynasty": "宋",
        "collection_info": null
    },
    {
        "uuid": "10410548573ba66e4f34bc7a1fa10e00",
        "title": "景城杂诗六首  其五",
        "author": "许景衡",
        "content": "燕赵当南北，关河独郁盘。\n时平无戾气，岁闰有春寒。\n仰禄家千里，题诗思万端。\n危楼多晚照，倚徧小栏干。",
        "dynasty": "宋",
        "collection_info": null
    },
    {
        "uuid": "9109b5abd68a4d41d249a227ed79b9e1",
        "title": "景城杂诗六首  其六",
        "author": "许景衡",
        "content": "冰雪初消冻，关河已见春。\n民居乐丰岁，吏隐是閒人。\n黄水鱼偏美，青帘酒亦醇。\n吾生如有计，五斗未为贫。",
        "dynasty": "宋",
        "collection_info": null
    },
    {
        "uuid": "a3779c598bb770943058cf4bcaa6c986",
        "title": "任夫人挽词",
        "author": "许景衡",
        "content": "荣养方南国，安舆更北辕。\n从容对孙子，闻问及平反。\n无復承颜乐，犹余在耳言。\n会看坟上柏，千尺倚高原。",
        "dynasty": "宋",
        "collection_info": null
    },
    {
        "uuid": "6625890f1647db1f7035cbedf64268c7",
        "title": "寄兄长",
        "author": "许景衡",
        "content": "江上分携日，樽前听我歌。\n安居是非少，游宦别离多。\n陋巷从颜子，斯文续孟轲。\n平生端有意，嘆息自蹉跎。",
        "dynasty": "宋",
        "collection_info": null
    },
    {
        "uuid": "234345c79814173d8ae092f3b422c4ea",
        "title": "寄三十九兄",
        "author": "许景衡",
        "content": "伊昔初分袂，于今几度秋。\n鹓行惭北阙，鴈序忆南洲。\n湖海谁招隐，尘沙独倦游。\n平生一樽酒，好在谢公楼。",
        "dynasty": "宋",
        "collection_info": null
    },
    {
        "uuid": "666869792d726ea99c9be6f6970d8d46",
        "title": "次韵兄长见示二首  其一",
        "author": "许景衡",
        "content": "拜命辞南国，携孥客上京。\n尘沙惊老眼，江海梦归程。\n酾酒谁思我，看云赖有兄。\n遥知倚栏啸，天阔暮潮平。",
        "dynasty": "宋",
        "collection_info": null
    },
    {
        "uuid": "fa2ef2a162a09424e5c0648a56d887ab",
        "title": "次韵兄长见示二首  其二",
        "author": "许景衡",
        "content": "此境本无尘，端居更可人。\n林园稍成趣，风月转相亲。\n暇日已卜筑，他年待乞身。\n绝胜贪梦好，临老种松筠。",
        "dynasty": "宋",
        "collection_info": null
    },
    {
        "uuid": "1ef40b7eb0a833cd61d9c6707ff3b4a2",
        "title": "翁老过邑",
        "author": "许景衡",
        "content": "百里絃歌地，别来俄至今。\n江山已陈迹，桃李漫余阴。\n白髪心犹壮，清歌酒屡斟。\n何妨镇还往，眷眷吏民心。",
        "dynasty": "宋",
        "collection_info": null
    },
    {
        "uuid": "98d66af26d8f3a515a694aa30d3d11d5",
        "title": "酬卢行之",
        "author": "许景衡",
        "content": "绿分冰片碎，金拂柳丝长。\n腊雪犹含冻，春风何太忙。\n会看莺出谷，不羡鴈随阳。\n谁忆江梅发，风流八米郎。",
        "dynasty": "宋",
        "collection_info": null
    },
    {
        "uuid": "f81e570f7beb3c1e67427147f5f95402",
        "title": "次陈留",
        "author": "许景衡",
        "content": "裋褐驱羸马，依然寒气侵。\n春风官柳细，红日雪泥深。\n蔼蔼多佳气，飞飞亦好音。\n宁辞去家远，魏阙旧驰心。",
        "dynasty": "宋",
        "collection_info": null
    },
    {
        "uuid": "9aa8bf4627a325611d60d878a9fcb391",
        "title": "款某大理坟",
        "author": "许景衡",
        "content": "丹笔持平久，清时属望深。\n谁怜一抔土，长负百年心。\n旧友多高谊，诸郎亦好音。\n独惭门下客，流落但悲吟。",
        "dynasty": "宋",
        "collection_info": null
    },
    {
        "uuid": "cc00689ce697e10c766655d9b0c51d82",
        "title": "姨母薛夫人挽词",
        "author": "许景衡",
        "content": "不独相君子，仍闻教子功。\n安舆四方外，色养百年中。\n陇亩唯先树，江湖独转蓬。\n凋零惊母党，涕泪落秋风。",
        "dynasty": "宋",
        "collection_info": null
    },
    {
        "uuid": "f6966b311ff15616a3d836888fe16562",
        "title": "赵表侄出先德彦章诗卷",
        "author": "许景衡",
        "content": "晚路嗟流落，长时任郁陶。\n故人今地下，新句出儿曹。\n野润春风早，霜清夜月高。\n杯盘旧行乐，江水日滔滔。",
        "dynasty": "宋",
        "collection_info": null
    },
    {
        "uuid": "fa373945d87cc944ce5c262a7e1dfb1c",
        "title": "和陈泽民见寄",
        "author": "许景衡",
        "content": "涉世真堪笑，论交愧未忘。\n先生已高遁，贱子尚他乡。\n簿领三年梦，尘沙两鬓霜。\n扁舟归未得，春水满横塘。",
        "dynasty": "宋",
        "collection_info": null
    },
    {
        "uuid": "94d2e91fec7c3d511e18b07aa628f0e3",
        "title": "逗晓",
        "author": "许景衡",
        "content": "逗晓復篮舆，平田细路迂。\n村墟元阒寂，篱落更萧疏。\n吠犬行随客，痴童唤觑渠。\n从来喜淳朴，况復野人居。",
        "dynasty": "宋",
        "collection_info": null
    },
    {
        "uuid": "6d446dc69e2c95da72b1b5729e8a85b8",
        "title": "海上",
        "author": "许景衡",
        "content": "江阔浑无际，潮平更不流。\n鱼龙方鼓跃，鳬鸭共沉浮。\n别岸多云树，斜阳一钓舟。\n蓬莱如可到，当与子同游。",
        "dynasty": "宋",
        "collection_info": null
    },
    {
        "uuid": "de82ac1e0f08e289dc77ec0db8e25e4a",
        "title": "和左经臣移居",
        "author": "许景衡",
        "content": "暑往衣仍葛，秋来甑尚尘。\n北宫尤养勇，东郭故安贫。\n去国经时久，临江卜筑新。\n未能供禄米，愧尔少陵人。",
        "dynasty": "宋",
        "collection_info": null
    },
    {
        "uuid": "de41f9f4df84c5b89ce257a55a42b8ab",
        "title": "王义夫召饭鳌山亭诗",
        "author": "许景衡",
        "content": "海上闻三岛，人间占几州。\n孤城临鸟道，雄构压鳌头。\n缥缈层轩外，萦纡一径幽。\n鸣琴常有暇，飞盖许同游。\n平野连天阔，洪河遶塞流。\n清风驱酷暑，畏日得新秋。\n麦破银丝浄，茶烹玉蘂浮。\n官联惭蹇浅，恩纪独绸缪。\n牢落登高赋，驱驰为食谋。\n从公时晤语，不復叹淹留。",
        "dynasty": "宋",
        "collection_info": null
    },
    {
        "uuid": "897f04e51dbc5de96c1a4a23d4488d91",
        "title": "寄刘元礼",
        "author": "许景衡",
        "content": "东郡趋锋召，西廱振羽仪。\n微言元自得，夫子更谁师。\n文物今为盛，贤能众不遗。\n秋风看鵰鹗，碧海尽蛟螭。\n妙选追前辈，高标照一时。\n綵衣供戏乐，绛帐欲归迟。\n念昔羣居盛，论文非我私。\n艰难良自信，出处不无疑。\n骐骥方千里，鹪鹩但一枝。\n田园日牢落，浩荡故山期。",
        "dynasty": "宋",
        "collection_info": null
    },
    {
        "uuid": "8057651b2710c2624b2481eeba8f6673",
        "title": "平沙阁呈陈古田",
        "author": "许景衡",
        "content": "画栋朱栏压水涯，稍看剑石欲平沙。\n虹梁突兀几千尺，云屋崚嶒一万家。\n衮衮公侯应日起，纷纷桃李竞春华。\n双鳬自合朝天去，饶与银河八月槎。",
        "dynasty": "宋",
        "collection_info": null
    },
    {
        "uuid": "5101d436ad188a3d1ecf7c8446fdbf2a",
        "title": "送董公权入洛",
        "author": "许景衡",
        "content": "蹉过名园百五期，眼前谷雨未为迟。\n好麾席上铁如意，拚醉花前金屈巵。\n尘土毋辞久行役，簿书何计得追随。\n河南耆旧俱冥寞，试问如今更有谁。",
        "dynasty": "宋",
        "collection_info": null
    },
    {
        "uuid": "4561a8db71207b41777450de734a12e8",
        "title": "献王祠",
        "author": "许景衡",
        "content": "列国提封倚乐亭，九河分处见孤城。\n池台钓罢人何在，邱壠春来草自生。\n遗像丹青皆旧物，斯民箫鼓漫新声。\n谁能特表平生事，祝史从官得币牲。",
        "dynasty": "宋",
        "collection_info": null
    },
    {
        "uuid": "5f3f5f1794b3b186712a423210aa945a",
        "title": "寄新茶王圣时蒙示五诗",
        "author": "许景衡",
        "content": "建溪初采雪芽香，病客分来敢独尝。\n一盌聊为金粟供，五篇不学玉川狂。\n风雷有信犹嫌晚，草木无情也着忙。\n谁似山中老松柏，不知人世有炎凉。",
        "dynasty": "宋",
        "collection_info": null
    },
    {
        "uuid": "842bb7914ae75015698c701bdb1b9bb9",
        "title": "赠夏倅",
        "author": "许景衡",
        "content": "九华直上参云汉，秀气由来出缙绅。\n闻道贤良归盛族，故应文彩继前尘。\n春风醴酒年年好，月色灯花处处新。\n他日传柑向双阙，还思曾醉慎江滨。",
        "dynasty": "宋",
        "collection_info": null
    },
    {
        "uuid": "b7b79fbd402f4cd021b64e2ef51572aa",
        "title": "和左与言",
        "author": "许景衡",
        "content": "贫病年来谢还往，交亲书问可相闻。\n如何旧好怀天末，犹及新诗寄海濆。\n吾子叔孙尽咸籍，主人兄弟亦机云。\n羣居犹有游从乐，官况凄凉独广文。",
        "dynasty": "宋",
        "collection_info": null
    },
    {
        "uuid": "7988db5063e7eeb5def71ab7dbeeb74c",
        "title": "和酬张敏叔",
        "author": "许景衡",
        "content": "东嘉匕箸琢红玉，北苑枿芽模紫金。\n野人何知敢持饷，诗老发兴为高吟。\n松江莼鲈有家世，吴宫风月无古今。\n饭稻煮茗穷胜览，纷纷市朝尘土深。",
        "dynasty": "宋",
        "collection_info": null
    },
    {
        "uuid": "77ba654776db2f8584809fabeed6493f",
        "title": "再和张敏叔",
        "author": "许景衡",
        "content": "留连五斗未投閒，独坐穷愁有万般。\n多谢题诗相慰藉，应怜涉世最艰难。\n载闻诗老推工部，何止神童说长官。\n我亦半生收好句，夜光偏照箧中寒。",
        "dynasty": "宋",
        "collection_info": null
    },
    {
        "uuid": "bf96816885fcec6b5f279d1519494534",
        "title": "再和敏叔二首  其一",
        "author": "许景衡",
        "content": "弱冠曾攀桂一枝，半生为国理棼丝。\n高吟直到古人处，勇退宜为世俗师。\n杖屦访僧长过晚，茶瓜留客固应迟。\n黄山游旧今能几，诗社犹忻小子随。",
        "dynasty": "宋",
        "collection_info": null
    },
    {
        "uuid": "b3c500701a9410e0bcc6c669b332677d",
        "title": "再和敏叔二首  其二",
        "author": "许景衡",
        "content": "固知岛可是诗奴，何况区区杜与吴。\n举世徒能循覆辙，先生今为翦蘩芜。\n渊明松菊还堪赋，白傅园池亦有图。\n莫把五湖都占了，也须留与故人俱。",
        "dynasty": "宋",
        "collection_info": null
    },
    {
        "uuid": "34a0aec55b218a0061f9e207a6154e35",
        "title": "和董适道",
        "author": "许景衡",
        "content": "十载江湖早得名，未饶淮海独孙登。\n挥毫落纸才无敌，倾盖论交喜不胜。\n休问喧哗多燕雀，须知变化有鲲鹏。\n青云步步前头去，却莫低飞似我能。",
        "dynasty": "宋",
        "collection_info": null
    },
    {
        "uuid": "aacddfac1ff23967e9f880d2e3b78996",
        "title": "和张子寿二首  其一",
        "author": "许景衡",
        "content": "红紫纷纷尽斗妍，游蜂舞蝶亦翩翩。\n一年纯是愁閒事，三月过来几醉眠。\n生怕杨花飞似雪，忽惊荷叶大如钱。\n诗人只解寻佳句，分付春愁与少年。",
        "dynasty": "宋",
        "collection_info": null
    },
    {
        "uuid": "cbfede63a33451960972bf75f223d3b9",
        "title": "和张子寿二首  其二",
        "author": "许景衡",
        "content": "风雨朝来不甚颠，残花赢得更留连。\n帘栊寂寂莺方乳，桑柘阴阴蚕欲眠。\n老杜只将诗作伴，孝先偏与睡相便。\n江湖潋灔皆春水，好在横塘旧钓船。",
        "dynasty": "宋",
        "collection_info": null
    },
    {
        "uuid": "9363ddcf2a9653d467e2ca9a76131463",
        "title": "改葬西山延仲主簿特赐庆什次韵",
        "author": "许景衡",
        "content": "改卜西山痛更深，新莹松柏未成林。\n三牲不待平时养，再命何胜永慕心。\n泉壤多应增喜气，陇云还为结愁阴。\n褒称重辱新诗句，拜德浑如旱岁霖。",
        "dynasty": "宋",
        "collection_info": null
    },
    {
        "uuid": "e08e1e1b91b503649a7b44f0633d7426",
        "title": "三月十九日同亨仲按乐大晟",
        "author": "许景衡",
        "content": "闻道莺花满上林，寻芳谁更畏霖霪。\n鸣鸠乳燕春欲晚，去马来牛泥自深。\n出火星坛方肇祀，联镳乐府按新音。\n溶溶九陌皆流水，撩动平生江海心。",
        "dynasty": "宋",
        "collection_info": null
    },
    {
        "uuid": "71ad17595f2a429cba4f65bc0429ba06",
        "title": "除夕别仲焕",
        "author": "许景衡",
        "content": "并辔不嫌车马尘，肯教节物恼行人。\n残年气候消磨尽，来日风光陡觉新。\n我已襄阳访耆旧，君方郢国和阳春。\n虽然不作多时别，怀古知谁意气亲。",
        "dynasty": "宋",
        "collection_info": null
    },
    {
        "uuid": "1f8647bc7ff7222218fe8221a762af1c",
        "title": "和唐知府宗博  其一",
        "author": "许景衡",
        "content": "学省当年假佩绅，谁知家世有功臣。\n朝班长忆倾鹓鹭，海角俱欣识鳯麟。\n坐抚斯民虽有道，细看此境本无尘。\n自怜老马犹迷路，邂逅何妨一问津。",
        "dynasty": "宋",
        "collection_info": null
    },
    {
        "uuid": "7a124419e8de9a9fab29ff0707b71ad1",
        "title": "和唐知府宗博  其二",
        "author": "许景衡",
        "content": "了无声价继三豪，敢嘆崎岖世路劳。\n纶阁文书惭润色，琳宫香火想焄蒿。\n鲲鹏变化谁能料，燕雀飞翻自不高。\n松竹虽无三径在，长歌归去也如陶。",
        "dynasty": "宋",
        "collection_info": null
    },
    {
        "uuid": "e0062c923d77e5df0b01a6f2d49d62e7",
        "title": "再用前韵  其一",
        "author": "许景衡",
        "content": "得贤一语可书绅，妙选由来属世臣。\n千里方能辨驽骥，四灵安可后龟麟。\n共看再造恢王业，肯使中原杂战尘。\n闻有皇都近消息，眉间喜气已津津。",
        "dynasty": "宋",
        "collection_info": null
    },
    {
        "uuid": "20cb8bc2df71973fb3417d6fbb0febcc",
        "title": "再用前韵  其二",
        "author": "许景衡",
        "content": "异礼多应得隽豪，病夫深愧馆人劳。\n初欣秩秩陪宾席，却忆呦呦赋野蒿。\n春草池塘还得句，霜天雕鹗定飞高。\n也知野客多閒散，丹竈松风独访陶。",
        "dynasty": "宋",
        "collection_info": null
    },
    {
        "uuid": "155cb148d36e8bcc19ffd925948d8f4c",
        "title": "寄家兄",
        "author": "许景衡",
        "content": "斗禄驱驰惊岁晚，世涂龃龉奈时何。\n也知犬马犹能养，自恨田园苦不多。\n儿女近来浑长浪，弟兄何事尚奔波。\n横塘卜筑今应好，试为频频理钓蓑。",
        "dynasty": "宋",
        "collection_info": null
    },
    {
        "uuid": "7a6a320a8f728717f9a0f1cf81b33c4c",
        "title": "会余庆",
        "author": "许景衡",
        "content": "山城动是三年别，古寺今陪半日閒。\n簿领嗟余多眊矂，道涂怜子亦间关。\n并游天上皆英俊，几箇江边肯往还。\n莫惜一尊相伴醉，已将毛髮等丘山。",
        "dynasty": "宋",
        "collection_info": null
    },
    {
        "uuid": "a69b06b1cbc30c8d28b1b1ec99a28195",
        "title": "休师惠诗次韵",
        "author": "许景衡",
        "content": "也知寸木可高岑，肯负平生学古心。\n王事曾无丝粟补，鬓毛已觉雪霜侵。\n寓留古寺聊登览，喜有高僧与对吟。\n更忆仙山最深处，岩前小雨弄晴阴。",
        "dynasty": "宋",
        "collection_info": null
    },
    {
        "uuid": "e8d609d5db949a2fbfab78d45d3a75f4",
        "title": "赠仁上人",
        "author": "许景衡",
        "content": "饱听长芦江水声，归看苕霅更分明。\n故人应嘆遽如许，慈母翻愁太瘦生。\n邂逅舣舟同一笑，登临怀古亦多情。\n髯张好句新拈得，恰好而今送子行。",
        "dynasty": "宋",
        "collection_info": null
    },
    {
        "uuid": "546f2dfcaadf6d409dcd25436bbf81fe",
        "title": "宿灵峰赠总持大师",
        "author": "许景衡",
        "content": "记得曾为鳯林客，高僧住处最深幽。\n几千里外重携手，三十年间一转头。\n霜叶乍惊风槭槭，云堂相对夜悠悠。\n去留聚散元无着，自笑多情更刻舟。",
        "dynasty": "宋",
        "collection_info": null
    },
    {
        "uuid": "6a5229d05324256ccb1b9f3636c90c0c",
        "title": "寄康师",
        "author": "许景衡",
        "content": "好在仙岩康上人，从来心事许谁亲。\n品题泉石诗无敌，吞吐烟霞笔有神。\n闻道弟兄皆妙质，要当谈笑继前尘。\n箇中况有东溪老，行处何妨更问津。",
        "dynasty": "宋",
        "collection_info": null
    },
    {
        "uuid": "626bd8901b3c86d9ca3e0ea589fd6e1c",
        "title": "寄仙岩元上人",
        "author": "许景衡",
        "content": "龙穴梅潭抱岭斜，忆曾同试雨前茶。\n稍须林壑开云叶，便倩儿童汲井花。\n一别仙山空梦寐，五年边塞走尘沙。\n会须觅片閒田地，邻舍如侬有几家。",
        "dynasty": "宋",
        "collection_info": null
    },
    {
        "uuid": "c28ca0d47196fe2604e767ad21eb1ac8",
        "title": "送持后过越",
        "author": "许景衡",
        "content": "永嘉竹阁谈空相，自是僧中第一流。\n尽放衲僧来聴讲，也容禅子不相谋。\n二林三峡曾经耳，万壑千岩试举头。\n提取浄瓶涓滴许，有时散作五湖秋。",
        "dynasty": "宋",
        "collection_info": null
    },
    {
        "uuid": "5ab2509ef52e0ee108eeb17607129cbe",
        "title": "聪师邀入山",
        "author": "许景衡",
        "content": "学道无成亦可怜，纷纷膏火自熬煎。\n似闻沽酒邀元亮，故敢移书问大颠。\n州县徒劳输此日，云山高卧或他年。\n须知二老风流在，赏遍西枝月更圆。",
        "dynasty": "宋",
        "collection_info": null
    },
    {
        "uuid": "f67a86453cd978aed6dcbc180908b593",
        "title": "虞仲访僧正见招以诗属亟归不及往依韵和报兼简康休二上人",
        "author": "许景衡",
        "content": "东溪自是老林师，千偈澜飜独此时。\n尽判百家无好句，故教二子亦能诗。\n逢迎蜡屐应班草，奔走芒鞵愧采芝。\n多谢相招故人意，更惭妙韵继前思。",
        "dynasty": "宋",
        "collection_info": null
    },
    {
        "uuid": "57b447cdac9cc4abedfa431c524e0f6f",
        "title": "题舒氏览秀楼诗",
        "author": "许景衡",
        "content": "遶屋青山罗髻鬟，小楼幽胜可跻攀。\n不论空翠烟霏处，尽在轩窗几研间。\n眼净更无黄土眯，身轻仍伴白云閒。\n他年定作还乡计，傥与亲朋一扣关。",
        "dynasty": "宋",
        "collection_info": null
    },
    {
        "uuid": "3498af65c46655714787d80e023f7a29",
        "title": "戴夫人挽词",
        "author": "许景衡",
        "content": "诗书历历教乡邻，甘旨熙熙八十春。\n尽道先生真孝子，故知贤行属夫人。\n繐帷一诀三年后，柏壠孤坟数尺新。\n翦綵种萱今已矣，多应处处有遗尘。",
        "dynasty": "宋",
        "collection_info": null
    },
    {
        "uuid": "842795bf9b7b6bb18446f3f3d911811f",
        "title": "傅夫人陈氏挽词",
        "author": "许景衡",
        "content": "婉娩名家早结褵，伯鸾初怪嫁时衣。\n半生已觉人间梦，九死犹知俗习非。\n日永春风漾苹藻，夜寒霜月落庭闱。\n稽山会葬人归后，千古苍官守翠微。",
        "dynasty": "宋",
        "collection_info": null
    },
    {
        "uuid": "f71d3098acb0f0641678fa311a805ccd",
        "title": "柯运判修试院",
        "author": "许景衡",
        "content": "当年龙阁帅闽中，闢馆兴贤特地雄。\n还见芝兰修世职，固知斧藻有家风。\n堂堂剑佩瞻遗像，衮衮簪绅出泮宫。\n劝学一门真盛事，西州何独美文翁。",
        "dynasty": "宋",
        "collection_info": null
    },
    {
        "uuid": "27d02fe7fb89e798e762e9511be6974f",
        "title": "寄台守刘袭明都讲二首  其一",
        "author": "许景衡",
        "content": "江入章安波浪寒，仙山缥缈在江干。\n二千石是谁为守，三十年前好长官。\n闻道渔樵安里社，从敎风月落杯盘。\n新诗别后知多少，更借邻翁洗眼看。",
        "dynasty": "宋",
        "collection_info": null
    },
    {
        "uuid": "9ef5c6d5d54405024926f92dce4a3b59",
        "title": "寄台守刘袭明都讲二首  其二",
        "author": "许景衡",
        "content": "薫然和气破春寒，见说専城冠越干。\n讼牒不劳挥翰手，欢謡好付采诗官。\n独惭圣世人三黜，谁怕仙山路九盘。\n但得白头长健在，莫辞青眼重相看。",
        "dynasty": "宋",
        "collection_info": null
    },
    {
        "uuid": "70d96edac38e07beaf3a395ef8d95d3c",
        "title": "送连子友守淮安二首  其一",
        "author": "许景衡",
        "content": "古来江汉最风流，何况分符得显州。\n落日淮源香泛泛，含春沁水绿悠悠。\n两岐定有丰年瑞，五袴行闻载路讴。\n大观督邮谁见忆，萧萧华髪对沧洲。",
        "dynasty": "宋",
        "collection_info": null
    },
    {
        "uuid": "153bf46e9b2c401f6167a608e10df185",
        "title": "送连子友守淮安二首  其二",
        "author": "许景衡",
        "content": "忆昨银袍试广庭，桂科同日拜恩荣。\n几千里外相逢处，三十年间一梦惊。\n隼旆光华仍远别，豸冠流落独含情。\n清淮东下饶双鲤，江海何妨数寄声。",
        "dynasty": "宋",
        "collection_info": null
    },
    {
        "uuid": "e8a54079fdd54cfee1d4594af93a7493",
        "title": "送何亨老出守泰州",
        "author": "许景衡",
        "content": "海陵人说毘陵好，太守当年迥不羣。\n新命而今分竹去，欢謡何似隔江闻。\n簿书幕下人谁任，尊俎楼头客自醺。\n千骑固应知体国，古来畎亩不忘君。",
        "dynasty": "宋",
        "collection_info": null
    },
    {
        "uuid": "b60fc8a38ba4d5a188a6afe945a86437",
        "title": "张敏叔守梓州",
        "author": "许景衡",
        "content": "风月关心自不闲，诗家本领更多般。\n千篇要继杜陵后，万里宁辞蜀道难。\n今日赤帷新刺史，几年锦帐旧郎官。\n莫嫌白首功名晚，松柏从来耐岁寒。",
        "dynasty": "宋",
        "collection_info": null
    },
    {
        "uuid": "fc5df173a927c7ffb81bce1a3f610e93",
        "title": "护国寺诗  其一",
        "author": "许景衡",
        "content": "未暇远寻庐阜游，只消护国也深幽。\n种莲惠远谁还往，得酒渊明自献酬。\n恶句多惭居唱首，高吟长许作遨头。\n请看十八人同社，尽是人间第一流。",
        "dynasty": "宋",
        "collection_info": null
    },
    {
        "uuid": "95eaf7fd24d2751a34c5469005a7d601",
        "title": "护国寺诗  其二",
        "author": "许景衡",
        "content": "小诗聊记鳯山游，髣髴东林水石幽。\n已愧高僧与摹刻，更烦诸老数赓酬。\n簿书底事长遮眼，林壑何人肯转头。\n会待从公白莲社，杖藜来往亦风流。",
        "dynasty": "宋",
        "collection_info": null
    },
    {
        "uuid": "102350e75f011f7c968340e18ba9eb60",
        "title": "次韵冯吉老",
        "author": "许景衡",
        "content": "马蹄长厌软红尘，欲去虚名意亦欣。\n壮士宁为东阁客，故人休诵北山文。\n到家留语应如鹤，出岫无心恐似云。\n我亦有田江海曲，年来舍已为谁耘。",
        "dynasty": "宋",
        "collection_info": null
    },
    {
        "uuid": "fafed9eb4cbb5009997cfd382872556a",
        "title": "次韵卢彦升",
        "author": "许景衡",
        "content": "同场名辈敢争锋，想见当年赋咏工。\n苒苒星霜今欲老，拳拳畎亩独怀忠。\n羊肠已失千重险，鹏翼方看万里风。\n应笑长安徒索米，不知鼯鼠技将穷。",
        "dynasty": "宋",
        "collection_info": null
    },
    {
        "uuid": "0e060fa002fd8bacad3fd5638d288782",
        "title": "次韵陈季修",
        "author": "许景衡",
        "content": "綵衣初寄水边村，学子纷纷已满门。\n闻道诗书多旨趣，固知师友有渊源。\n声名在子那能掩，志业如余岂足论。\n应笑倦飞归已晚，结庐开径近云根。",
        "dynasty": "宋",
        "collection_info": null
    },
    {
        "uuid": "baed304ba8a596f741f1f08fc1553001",
        "title": "次韵经臣见赠",
        "author": "许景衡",
        "content": "犬羊无故事喧争，惆怅中原失太平。\n天上风霜方鼓动，人间草木已欣荣。\n共怀前日千龄遇，谁使蒙尘万里行。\n泪眼时时望沧海，百川渺渺嚮东倾。",
        "dynasty": "宋",
        "collection_info": null
    },
    {
        "uuid": "bc2e35b354cfa7e3dc64c64f7a7c0d01",
        "title": "过敏叔次韵",
        "author": "许景衡",
        "content": "花县曾联令宰裾，神都今喜没阶趋。\n青云羽翼看一鹗，秋水精神识二鶵。\n历览何如少陵集，新诗便是梓州图。\n狂吟大胆谁知我，敢向龙门捋虎须。",
        "dynasty": "宋",
        "collection_info": null
    },
    {
        "uuid": "fe4fa7b9f29fa7d3ac036ea99d5f7b83",
        "title": "和赵承之春日",
        "author": "许景衡",
        "content": "土牛唤起打春人，休向东郊更探春。\n未说风光十分好，且看节物一番新。\n田园自省非无意，簿领谁知尚为贫。\n关塞尘沙长满眼，横塘冰破碧鳞鳞。",
        "dynasty": "宋",
        "collection_info": null
    },
    {
        "uuid": "f1699b8ab1a2539a5ce2d8f248425478",
        "title": "寄内",
        "author": "许景衡",
        "content": "离家不道多时别，在路俄惊两月阑。\n漫有传筒将委曲，祇容书历报平安。\n文园虽得相从乐，明月长思一处看。\n早晚征鞍过天姥，寄声草草具杯盘。",
        "dynasty": "宋",
        "collection_info": null
    },
    {
        "uuid": "4cb0b4d711f959aa3fd9bd7dd69b407a",
        "title": "横山阁",
        "author": "许景衡",
        "content": "一笑楼头属晚晴，我曹此乐最难名。\n玉樽浮蚁一様白，青眼与山相对横。\n箇裏风流终古在，世间荣利过云轻。\n未应暮色催归思，天外娟娟新月生。",
        "dynasty": "宋",
        "collection_info": null
    },
    {
        "uuid": "74a22c3061560b058108566cf0187a2b",
        "title": "赵虞仲过仙岩以诗见寄答之",
        "author": "许景衡",
        "content": "十年归梦在江湖，今日南飞塞鴈孤。\n已觉登临多感慨，固应吟咏转荒芜。\n近闻仙岭寻先友，亦有诗筒及老夫。\n还许追随白莲社，横塘今已结茅庐。",
        "dynasty": "宋",
        "collection_info": null
    },
    {
        "uuid": "d01845b5bfa182c8353398e62b845723",
        "title": "焚香蓝帐中酷似梅花",
        "author": "许景衡",
        "content": "江南腊雪不到地，六出枝头也逼真。\n万里塞垣从簿领，五年驿使绝音尘。\n谁知斗帐回残梦，却有鑪烟作早春。\n草木无情聊假合，谢他知有箇中人。",
        "dynasty": "宋",
        "collection_info": null
    },
    {
        "uuid": "7e2b0fd2bf27f56bf8b1403675bb2a6a",
        "title": "次韵戴禹功父子游灵隐",
        "author": "许景衡",
        "content": "闻道飞来太怪生，薄游聊与问山名。\n陀罗布影于中好，笃耨飘香分外清。\n猿在僧呼虽旧事，鹤鸣子和亦真情。\n晚来归路还潇洒，袅袅青烟十里城。",
        "dynasty": "宋",
        "collection_info": null
    },
    {
        "uuid": "18ee72acaf60e50168087e8a902e8fcb",
        "title": "再和戴尧卿游灵隐",
        "author": "许景衡",
        "content": "云房相与话浮生，此乐须知未易名。\n释子命题良有自，老人琢句得能清。\n倚天楼殿三吴胜，落日湖山万古情。\n诗社若容追故事，未饶五字有长城。",
        "dynasty": "宋",
        "collection_info": null
    },
    {
        "uuid": "f51151d407c357ffe56e35ae27f901c0",
        "title": "甲辰春作",
        "author": "许景衡",
        "content": "香火祠庭即隐沦，谁知未许作閒人。\n一抛夜雨横塘宿，三见东风石液春。\n当宁照临齐日月，余生报効绝涓尘。\n尚寛九死怜多病，乞与江湖自在身。",
        "dynasty": "宋",
        "collection_info": null
    },
    {
        "uuid": "b363c04c8fa9f241eac0c70625106455",
        "title": "和胡继道伤春",
        "author": "许景衡",
        "content": "游车轣轣不停轮，红日迟迟展得春。\n莫问年光催老速，且看风月逐时新。\n田园未信无来客，云水从今愿卜邻。\n预想渔村往还处，野航何止两三人。",
        "dynasty": "宋",
        "collection_info": null
    },
    {
        "uuid": "1aa9f0841839c8492da2463ea6c5e51b",
        "title": "上时相寿五首  其一",
        "author": "许景衡",
        "content": "閒看暖律几时回，已觉阴云四面开。\n万物定知春色近，三台今引岁星来。\n竞拈彩笔题诗句，端为苍生祝寿杯。\n师保从来周召事，直须两两位公槐。",
        "dynasty": "宋",
        "collection_info": null
    },
    {
        "uuid": "02ba3f97b2280209bd99c9350f519c76",
        "title": "上时相寿五首  其二",
        "author": "许景衡",
        "content": "年年燕喜倍光荣，兰玉称觞满相庭。\n信宿尚余元夜月，上台却是老人星。\n包荒度量侔河岳，盖世功名在典刑。\n一语堪为我公寿，圣贤相与合千龄。",
        "dynasty": "宋",
        "collection_info": null
    },
    {
        "uuid": "6756c2b4066382357118fc63d8a2cc4a",
        "title": "上时相寿五首  其三",
        "author": "许景衡",
        "content": "清净端为物外仙，经纶犹有世间缘。\n坐令四海浑无事，付与羣生大有年。\n南极老人今日见，西楼明月夜来圆。\n吾君万寿公同德，绿髪朱颜照冕蝉。",
        "dynasty": "宋",
        "collection_info": null
    },
    {
        "uuid": "3ce4f456a629625b75399e8964458a6e",
        "title": "上时相寿五首  其四",
        "author": "许景衡",
        "content": "槐庭三入妙经纶，百度分明又一新。\n上欲无为成至治，天教难老为斯民。\n川涂荡荡初消冻，草木欣欣各自春。\n谁信尘埃尚羁旅，四年企首望洪钧。",
        "dynasty": "宋",
        "collection_info": null
    },
    {
        "uuid": "e5efa523310eea01bde81ab1181c29af",
        "title": "上时相寿五首  其五",
        "author": "许景衡",
        "content": "上帝分明悯下民，挺生贤杰在斯辰。\n莲华叶上青髯老，萱草堂前艶蘂春。\n尽阅搢绅归藻鑑，频教动植入陶钧。\n古来多少调羮手，独见缁衣有世臣。",
        "dynasty": "宋",
        "collection_info": null
    },
    {
        "uuid": "5497291e9d826db79e585b7f57e1e450",
        "title": "寄敏叔寺簿诗",
        "author": "许景衡",
        "content": "海角纷纭祇簿书，朅来不觉一年余。\n自嗟扰扰无休息，犹及匆匆问起居。\n前日先生官独冷，而今主簿意何如。\n应怜小女犹痴在，只喜腰间已佩鱼。",
        "dynasty": "宋",
        "collection_info": null
    },
    {
        "uuid": "a82589f9b368d5aa8b241f08e2e3a372",
        "title": "贺生日诗",
        "author": "许景衡",
        "content": "庆系来从沁水园，勋门妇德众称难。\n旧闻孟母无欺语，新得嫦娥不老丹。\n行见綵衣添衮绣，更饶文砌拥芝兰。\n却须剩种黄金菊，留待年年献寿看。",
        "dynasty": "宋",
        "collection_info": null
    },
    {
        "uuid": "cc6786d622129742c2ccacf9222f0688",
        "title": "德起惠酒",
        "author": "许景衡",
        "content": "横塘今作小塘居，斋几萧然一卷书。\n心事蹉跎嗟老矣，天涯流落念归欤。\n尚烦亲好频携酒，多谢园人日饷蔬。\n此境从来无远近，祇应在处是吾庐。",
        "dynasty": "宋",
        "collection_info": null
    },
    {
        "uuid": "377e33ad72f1a280b40eb0e10bb0b328",
        "title": "韦尉画孙倅宝冠山图",
        "author": "许景衡",
        "content": "问着蜡屐到何处，直在宝冠山上头。\n碧涧坐来元洒落，彩毫画得便风流。\n公方得志人间世，我亦长思物外游。\n一幅须寻好东绢，閒人亭畔倩韦侯。",
        "dynasty": "宋",
        "collection_info": null
    },
    {
        "uuid": "0380181140e6bdca7489dd59c513c535",
        "title": "送仲焕入颍诗",
        "author": "许景衡",
        "content": "好箇石城无分到，问君此去意如何。\n一江春水竹叶酒，万点青山佛髻螺。\n闻道楚宫俱泯灭，祇应郢邑亦疑讹。\n直须索取图经看，莫只听他白雪歌。",
        "dynasty": "宋",
        "collection_info": null
    },
    {
        "uuid": "d217e68a5233545b545d2a02b234c80b",
        "title": "送西京宗博林茂南赴乌程",
        "author": "许景衡",
        "content": "才名自昔等三张，阅骏无人似九方。\n金谷园中辞绮席，水晶宫裏奏清商。\n割鸡正好师言偃，歌鳯多应笑楚狂。\n未信江湖留得住，凌云头角老昂藏。",
        "dynasty": "宋",
        "collection_info": null
    },
    {
        "uuid": "65195c47e91cb6f7e2653bd35ad73af8",
        "title": "敏叔浮梁诗有放教明月上扁舟之句因成小诗",
        "author": "许景衡",
        "content": "几年浪作红尘客，明月扁舟不自随。\n忽得浮梁好诗句，却思望柱旧家时。\n烟蓑雨笠多应在，利径名塲两不知。\n会有功成身退日，不烦猿鹤怨归迟。",
        "dynasty": "宋",
        "collection_info": null
    },
    {
        "uuid": "9a41cb74a20c9a17e15ca4fb3ba0ac09",
        "title": "与言叙己卯之别",
        "author": "许景衡",
        "content": "放逐归来梅子真，江边无限送行人。\n千钟桑落开新酿，十里梅花正早春。\n邂逅喜君方筮仕，经过嗟我倍思亲。\n惊回十二年前梦，陈迹依然泪满巾。",
        "dynasty": "宋",
        "collection_info": null
    },
    {
        "uuid": "9e83284618d544e02e37b98e266e9706",
        "title": "兄长省试下第还乡以不及顾拊景衡于此情见于诗谨次韵",
        "author": "许景衡",
        "content": "江边送我赴瀛洲，风物萧萧又见秋。\n百岁能禁几回别，此生已是十年愁。\n塞鸿自觉东南远，汴水谁教日夜流。\n泪湿西风知有寄，尘沙漠漠漫回头。",
        "dynasty": "宋",
        "collection_info": null
    },
    {
        "uuid": "c3be76ef361e3c2361b0ff74be5b96ec",
        "title": "送刚巽还乡",
        "author": "许景衡",
        "content": "问君谒告还乡曲，来往涂程得几时。\n莫怪杯盘能草草，只缘行李弗迟迟。\n路从鴈荡灵山好，秋入鸰原草树衰。\n京国艰难同旅食，而今莫遣老人知。",
        "dynasty": "宋",
        "collection_info": null
    },
    {
        "uuid": "945d25f27e2bfc1c03ec734859d76d37",
        "title": "次韵戴禹功游浄梵退居",
        "author": "许景衡",
        "content": "泮宫人物最清修，杖履时寻水石幽。\n已聴老僧谈出处，更邀逐客共赓酬。\n浮云过眼空千古，巨浸观身袛一沤。\n风彼舞雩宜有得，圣门更欲与公游。",
        "dynasty": "宋",
        "collection_info": null
    },
    {
        "uuid": "e4159d120ec590e3b9350a233adb2282",
        "title": "天宁节上寿紫宸退诣相国寺祝寿宴尚书省",
        "author": "许景衡",
        "content": "霜天宫阙九门开，共献君王万寿杯。\n善祝歘来倾宝刹，赐筵还许燕中台。\n乐连百戏鸳鸯集，花覆千官锦绣堆。\n说与伶伦逢此日，年年长赋醉蓬莱。",
        "dynasty": "宋",
        "collection_info": null
    },
    {
        "uuid": "1ae1803dcf790b2f4dd05fcc5ecb1520",
        "title": "和陈文仲嘲梦",
        "author": "许景衡",
        "content": "天公真箇解撩人，不独虚名老搢绅。\n闻道高眠閒白日，也教幽梦落红尘。\n此生出处元无意，平日文章漫有神。\n百岁都来如一觉，却须嘲取自由身。",
        "dynasty": "宋",
        "collection_info": null
    },
    {
        "uuid": "0ed9597fcf7ce92125796181c8b1c026",
        "title": "乙巳八月二十九日宿内府梦过村落循溪而行问路旁人家此云何曰士村也涉溪入山崦谓同行曰此可赋诗因得鸠燕二句既觉足之以为异日之观",
        "author": "许景衡",
        "content": "杖策徐行山水间，天然新句得非难。\n鸣鸠报雨天欲晓，紫燕哺雏春尚寒。\n物外胜游方自适，枕边幽梦忽惊残。\n士村他日寻陈迹，却记曾为内府官。",
        "dynasty": "宋",
        "collection_info": null
    },
    {
        "uuid": "f3221c44af5f84a0514fdfae1ff6fa83",
        "title": "纪梦诗郭荀卿见和次韵",
        "author": "许景衡",
        "content": "溪水泠泠溪上轩，登临谁道四并难。\n当年髣髴梦仙坞，今日分明在广寒。\n还忆鸠鸣云色重，似闻鷄唱漏声残。\n刻舟已有新诗句，流落何妨作外官。",
        "dynasty": "宋",
        "collection_info": null
    },
    {
        "uuid": "76ddf68c5ee14f21b98ff9e3054e2db3",
        "title": "秋冬思家",
        "author": "许景衡",
        "content": "鈎帘危坐思悠悠，疏雨知人特地收。\n明月清风孤馆夜，寒砧短笛异乡秋。\n我生志气谁相许，何日身心得自由。\n极目长天山隔断，吾家不见白云浮。",
        "dynasty": "宋",
        "collection_info": null
    },
    {
        "uuid": "1f538d91942b0c54050fac9c539cc62f",
        "title": "送李仔主木场寨",
        "author": "许景衡",
        "content": "塞垣人物岂寻常，推择而今属庙堂。\n戚里从来有名将，家声当復振诸郎。\n古陂解冻干顷碧，官柳惊春一拂黄。\n下马也知无箇事，蓼花诗兴自难忘。",
        "dynasty": "宋",
        "collection_info": null
    },
    {
        "uuid": "17c2c2040fdc24867e56cd526fcc45eb",
        "title": "次韵曾光叔昙县尉",
        "author": "许景衡",
        "content": "我今自笑菌生庵，才读君诗舌本甘。\n未暇清修齐腊八，要陪游冶趁春三。\n极知世外交从好，却厌尘中富贵酣。\n溪老绝无名利念，不谋耕凿即渔蚕。",
        "dynasty": "宋",
        "collection_info": null
    },
    {
        "uuid": "41c099cadd6515e40b4df685b84433bc",
        "title": "次韵张县丞贺三贡士",
        "author": "许景衡",
        "content": "贡籍初登郡学生，海隅草木也欣荣。\n一乡三秀真希阔，大笔千言岂猥并。\n乐育从来推绛帐，作新何止换丹楹。\n会看腾跃如夫子，淡墨高高掲姓名。",
        "dynasty": "宋",
        "collection_info": null
    },
    {
        "uuid": "4e8924c172be5141edc10a6e16b25cc9",
        "title": "世綵堂",
        "author": "许景衡",
        "content": "菜子斑衣祇一身，未如今日剑溪滨。\n一门纯孝非无种，百岁高堂更有人。\n饶得云孙千指盛，知他间世几番新。\n太平佳话君休惜，洗我从来两耳尘。",
        "dynasty": "宋",
        "collection_info": null
    },
    {
        "uuid": "280f88e33a54540f0018d980cb04b4a5",
        "title": "寄陈仲山  其一",
        "author": "许景衡",
        "content": "当年抱疾题新句，老岁支离已可嗟。\n官学半生浑似梦，尘埃两眼渐生花。\n相从杖屦非无意，归去田园亦有涯。\n袛许刀圭振疲苶，与公白首醉流霞。",
        "dynasty": "宋",
        "collection_info": null
    },
    {
        "uuid": "91cf4937ae450fc4f52d18bc87e99efb",
        "title": "寄陈仲山  其二",
        "author": "许景衡",
        "content": "劳劳苒苒任年华，何用逢春苦嘆嗟。\n但得千钟倾竹叶，不妨一笑为桃花。\n麒麟莫问行天路，鱼蟹从今饱海涯。\n祇恐爱閒成痼疾，却须妙手泛丹霞。",
        "dynasty": "宋",
        "collection_info": null
    },
    {
        "uuid": "8cfa4a2a317097abd8b2467cfc23edbe",
        "title": "寄陈仲山  其三",
        "author": "许景衡",
        "content": "昏昏烟土客京华，节物惊心祇自嗟。\n一饱徒饕太仓粟，十年不见故园花。\n躬耕舒啸今方决，卜筑横塘尚未涯。\n夫子元无疗饥药，待从方士饭朝霞。",
        "dynasty": "宋",
        "collection_info": null
    },
    {
        "uuid": "46acaa245f80984ed25df08011b689f6",
        "title": "寄张敏叔",
        "author": "许景衡",
        "content": "寿春太守紫髯翁，忆得当年笑语同。\n应为江山尽诗助，更无音信问途穷。\n簿书觑着钤斋静，棋局拈来蜡炬红。\n也待去为樽俎客，却怜身世尚漂蓬。",
        "dynasty": "宋",
        "collection_info": null
    },
    {
        "uuid": "22f471b6b0ab5c5e9d879d9fe0fedb48",
        "title": "寄吴行可",
        "author": "许景衡",
        "content": "忆昨扬旌过水滨，一樽灯火夜相亲。\n边城喜有笑谈顷，乡路谁知梦寐频。\n山驿梅花初破腊，池塘草色稍回春。\n新年持节经行处，亦许孤灯续后尘。",
        "dynasty": "宋",
        "collection_info": null
    },
    {
        "uuid": "6a73c1ec0bd21c0efeab5c3a3bcec6fd",
        "title": "寄王经国",
        "author": "许景衡",
        "content": "曾陪诞节祝尧年，过眼星霜岁又迁。\n谁信江湖閒钓艇，却来霄汉聴钧天。\n锦筵乐事今何似，蓬鬓苍颜独惘然。\n还戴赐花残照裏，九衢尘土醉揺鞭。",
        "dynasty": "宋",
        "collection_info": null
    },
    {
        "uuid": "5aa3d03e341802a1a9f5ab7fe20c56df",
        "title": "寄文通",
        "author": "许景衡",
        "content": "俗流指笑漫喧喧，好古初心自惘然。\n已分平生有书癖，况堪此日识碑颠。\n万金尽散英豪外，千卷仍存六一编。\n洗眼何时拂尘箧，待将点画较精研。",
        "dynasty": "宋",
        "collection_info": null
    },
    {
        "uuid": "a8dedf5ea9a6683f9858d34bcf98146e",
        "title": "寄薛克勤",
        "author": "许景衡",
        "content": "高才犹佐古诸侯，樽俎时时好献酬。\n万物也知皆有役，此身安得不言休。\n烹鲜未觉民难治，炊黍犹忻客少留。\n会看曲台须旧德，讨论文物尽从周。",
        "dynasty": "宋",
        "collection_info": null
    },
    {
        "uuid": "4e07493104a7c6f56fb8cfd50d99b84e",
        "title": "寄敏叔",
        "author": "许景衡",
        "content": "匆匆候馆陪欢笑，别去而今又几年。\n冠盖由来在天上，音书还肯寄江边。\n也知官长多诗句，未省谁人与酒钱。\n近日频频看除目，诸公要路亦腾骞。",
        "dynasty": "宋",
        "collection_info": null
    },
    {
        "uuid": "294fc673ed255eb226f5f7ecafdd6e61",
        "title": "寄吴鄞县",
        "author": "许景衡",
        "content": "吴郎人物最雍容，不坠家声浙水东。\n辇寺昔曾酬雪唱，道山今独倚秋风。\n簿书又报三年满，樽俎何当一笑同。\n卷尽暮云天更阔，放教醉眼送飞鸿。",
        "dynasty": "宋",
        "collection_info": null
    },
    {
        "uuid": "f890294f59f6af09e5d79dea42320206",
        "title": "旧有诗寄左与言兼呈刘元礼今因寓此仍用前韵寄刘",
        "author": "许景衡",
        "content": "东行长忆过新楼，衣綵题诗赠李舟。\n千里尚歌公惠政，十年谁念我重游。\n雨余三洞云俱散，水落双溪月自留。\n莫恋城南好泉石，斯民属意富民侯。",
        "dynasty": "宋",
        "collection_info": null
    },
    {
        "uuid": "b89174655cbbfbd6725d14689bdcb8c5",
        "title": "左崇见寄以郑虔张籍见况",
        "author": "许景衡",
        "content": "忆向栖霞宫裏宿，论文独喜子相过。\n酒酣尚觉初心在，岁晚其如别思何。\n官比广文还较冷，诗疑司业不争多。\n友生许予尝如此，更问旁人果似么。",
        "dynasty": "宋",
        "collection_info": null
    },
    {
        "uuid": "1b00811c73404ed8aedc99ffe9dc87e3",
        "title": "寄左经臣",
        "author": "许景衡",
        "content": "二年南邑好相看，谁道忘形最较难。\n别去光阴惊倐忽，春来书讯喜平安。\n如何柳市多时住，不向横塘一笑欢。\n节物悭人诗兴懒，多应閒处凭栏干。",
        "dynasty": "宋",
        "collection_info": null
    },
    {
        "uuid": "806ec6e87029a044e2a6e249cee7ed03",
        "title": "依虞仲韵寄刘元礼",
        "author": "许景衡",
        "content": "先友相从古所惇，杖藜当日喜盘桓。\n云泉何啻千年别，尘土长怀一笑懽。\n但扫劳心身后事，何须天地掌中观。\n果容怜念如前约，卜筑从今始苟完。",
        "dynasty": "宋",
        "collection_info": null
    },
    {
        "uuid": "14f32041175edc97eac7165a49d2658d",
        "title": "李彦益过景城以诗寄之",
        "author": "许景衡",
        "content": "闻说安仁过东县，却撩梅福欲归心。\n画船长是半日到，秋水而今几尺深。\n人散渡头飞鹭下，月明波底老龙吟。\n一杯相属知何日，驿路蝉声急暮林。",
        "dynasty": "宋",
        "collection_info": null
    },
    {
        "uuid": "1ecb283a11cbaab5c4f59ade30e6e890",
        "title": "次韵寄卢行之三首  其一",
        "author": "许景衡",
        "content": "万迭遥山锁暮烟，一江秋水渺连天。\n凭栏正是滕王处，下榻谁知孺子贤。\n闻道白鱼方切玉，更饶黄雀正披绵。\n一樽吟啸无余事，说着尘埃却可怜。",
        "dynasty": "宋",
        "collection_info": null
    },
    {
        "uuid": "fc4e58e629947accf66aa396cb8c6e3f",
        "title": "次韵寄卢行之三首  其二",
        "author": "许景衡",
        "content": "莫厌喧譁近市廛，且欣空阔对江天。\n挥毫曾不靳珠玉，列斝何须问圣贤。\n南浦西山云漠漠，夕阳芳草思绵绵。\n飞笺远寄京尘裏，多谢星轺尚见怜。",
        "dynasty": "宋",
        "collection_info": null
    },
    {
        "uuid": "e9ec06a34ef20399c155fe534946a515",
        "title": "次韵寄卢行之三首  其三",
        "author": "许景衡",
        "content": "扑扑金猊嘘白烟，峩峩画阁插青天。\n杯盘洒落有余韵，翰墨风流追昔贤。\n远岫长堆翠羽被，晚霞碎拍臙脂绵。\n铜章更有诗家子，横写绪余犹可怜。",
        "dynasty": "宋",
        "collection_info": null
    },
    {
        "uuid": "de662fb6a429466742d6804383e27a9d",
        "title": "寄李圣与",
        "author": "许景衡",
        "content": "李侯自是金闺客，奔走人间三十年。\n未信簿书能老我，何妨诗酒自陶然。\n江山满眼应相助，风月关心最可怜。\n解道清陂新过雨，也教别乘愧前篇。",
        "dynasty": "宋",
        "collection_info": null
    },
    {
        "uuid": "8bcee0006f6ca399931d893a614076e0",
        "title": "寄成正仲",
        "author": "许景衡",
        "content": "画绣初乘八月槎，肯来一笑子真家。\n狂吟取次还成轴，戏酌无多已过花。\n陈迹悠悠惊梦寐，劳生扰扰嘆长沙。\n遥知高会还思我，共唱江天一抺霞。",
        "dynasty": "宋",
        "collection_info": null
    },
    {
        "uuid": "995f02c82556de3f0e6fc2bf54a8499c",
        "title": "寄行之  其一",
        "author": "许景衡",
        "content": "城南城北长嫌远，卜得甘泉坊裏居。\n笑语不愁归去晚，往还可似向来疏。\n二毛自觉身将老，一别谁怜岁又除。\n定是乌银正忙裏，怪生没箇寄来书。",
        "dynasty": "宋",
        "collection_info": null
    },
    {
        "uuid": "2c5d0ad17415c26fc9d645aa64478b4d",
        "title": "寄行之  其二",
        "author": "许景衡",
        "content": "问讯卢家大小僧，忆渠旅思为消凝。\n春禽言语得能好，秋水精神更乞增。\n今日垂髫且嬉戏，他年鼓翼看飞腾。\n悬知父党无能解，头白丝丝面有棱。",
        "dynasty": "宋",
        "collection_info": null
    },
    {
        "uuid": "908f9084623df6f2e0d76dc74fba16d6",
        "title": "寄仲山",
        "author": "许景衡",
        "content": "城郭长时厌还往，却来郊外饱经过。\n故人一别已多日，春色三分今几何。\n山鸟无端劝沽酒，林莺取次亦能歌。\n花边欲作当年醉，望断东风十里坡。",
        "dynasty": "宋",
        "collection_info": null
    },
    {
        "uuid": "2e3eab1c1ac684961abe1e0e4dc77ca6",
        "title": "寄俞清老",
        "author": "许景衡",
        "content": "寒栖岩谷古浮邱，曾约同为汗漫游。\n十载光阴如梦觉，半生簿领尚桴浮。\n楼头红日半规晚，眼裏青山万点愁。\n淮水悠悠从此去，试凭双鲤到扬州。",
        "dynasty": "宋",
        "collection_info": null
    },
    {
        "uuid": "813093df146cc528a9783476de5e1620",
        "title": "寄木尉君任",
        "author": "许景衡",
        "content": "江湖萍梗漫流连，邂逅天涯独慨然。\n老去鲍昭非俊逸，古来梅福是神仙。\n一樽笑语浑如梦，两地音尘动隔年。\n有底楼台堪寓目，平芜千里夕阳天。",
        "dynasty": "宋",
        "collection_info": null
    },
    {
        "uuid": "6d3e09ea392ae4b02281ed58445d9adc",
        "title": "寄宋国宝  其一",
        "author": "许景衡",
        "content": "问君何日过留都，想见初寒尚在涂。\n一去尘埃事奔走，归来门巷更荒芜。\n声名尽欲倾时辈，贫贱今方见丈夫。\n勉矣此生忠与孝，扁舟未好问江湖。",
        "dynasty": "宋",
        "collection_info": null
    },
    {
        "uuid": "f4d16721e12047122c474a72e68a7ab2",
        "title": "寄宋国宝  其二",
        "author": "许景衡",
        "content": "画船重过谷城闉，撞着人人问子真。\n闻道诗书元有意，莫嫌州县尚劳神。\n一樽何日能如约，五斗而今亦为贫。\n关塞尘沙骑瘦马，故园花柳一番新。",
        "dynasty": "宋",
        "collection_info": null
    },
    {
        "uuid": "440060cc1ccd703fcb1422dba5f9893a",
        "title": "题叶家双莲亭",
        "author": "许景衡",
        "content": "鸳鸯也是池中物，何似芙蕖出水新。\n独蕋应惭今夜月，羣花空占别时春。\n恭惟陶冶归元圣，闻道丹青忆老臣。\n更向东郊看合颖，我曹今作太平人。",
        "dynasty": "宋",
        "collection_info": null
    },
    {
        "uuid": "f098b699b1961d87ca54555a178dfcdf",
        "title": "代书寄福清王居士",
        "author": "许景衡",
        "content": "前日匆匆问起居，此心耿耿復何如。\n身从驿骑三千里，人在天涯八十余。\n自是浮云有南北，谁知明月满空虚。\n半生俯仰今尘土，安得从容扣草庐。",
        "dynasty": "宋",
        "collection_info": null
    },
    {
        "uuid": "6176a9d585997398090b896024aa0a9b",
        "title": "陈节秀才失目赠之兼简卓罗源",
        "author": "许景衡",
        "content": "何事诗翁遽失明，朋游相对泪纵横。\n祇应药石犹能疗，肯与风光便隔生。\n老去篇章方得意，春归梅柳最关情。\n风流密令云孙在，雪唱何妨屡寄声。",
        "dynasty": "宋",
        "collection_info": null
    },
    {
        "uuid": "252d71327856e6255fb4e508c5a42194",
        "title": "乐寿驿诗",
        "author": "许景衡",
        "content": "迢迢古驿倚城隈，使者当年几往来。\n慨慷谁无致君意，急难方见济时才。\n自知敌气终须慑，更觉天书不浪开。\n堂上遗尘何处去，太平父老独徘徊。",
        "dynasty": "宋",
        "collection_info": null
    },
    {
        "uuid": "d713c06b7dd8f7be5f917472f83a6a89",
        "title": "和侄邦彦登道山亭诗",
        "author": "许景衡",
        "content": "缥缈三山海上州，登临便觉压鳌头。\n风云出没千寻塔，烟雨溟蒙几叶舟。\n嶷嶷朱颜方照日，萧萧霜鬓独惊秋。\n人间荣悴何须较，且把吟笺敌酒筹。",
        "dynasty": "宋",
        "collection_info": null
    },
    {
        "uuid": "eb6eccf0e27c93881c05646836e1ae05",
        "title": "次韵黄尧翁南漪堂书事",
        "author": "许景衡",
        "content": "南漪胜槩压西湖，珍重瀛洲肯寓居。\n红藕自欣归赋咏，杜鹃应嘆早驱除。\n烟收露下鸣皋鹤，风定波平在藻鱼。\n箇裏凭栏知有得，绝胜闭户病相如。",
        "dynasty": "宋",
        "collection_info": null
    },
    {
        "uuid": "d71329d17a54737ac2e60ffc8c655def",
        "title": "敏叔除祠曹以诗二首寄之  其一",
        "author": "许景衡",
        "content": "掉却淮南好郡章，歘然驰驿对天光。\n有谁更草诗人诏，应数从前水部郎。\n霄汉岂惟收旧物，鬓毛每苦嘆新霜。\n十年尚有南昌客，尘土昏昏只恁忙。",
        "dynasty": "宋",
        "collection_info": null
    },
    {
        "uuid": "2794ed57df57a108afa0145b40451ba2",
        "title": "敏叔除祠曹以诗二首寄之  其二",
        "author": "许景衡",
        "content": "赵子相逢关塞间，一闻消息破愁颜。\n也知念旧心犹在，颇怪题诗寄尚悭。\n已分低头从簿领，却因归梦见江山。\n俱依风月应长好，谁似先生耐得閒。",
        "dynasty": "宋",
        "collection_info": null
    },
    {
        "uuid": "7a79cf12c8f7c90fa9ce0fd7245bb623",
        "title": "送蒲秀才游南剑兼简上官守",
        "author": "许景衡",
        "content": "十年万事尽参差，惟有骚人似有期。\n山水窟中为俗吏，簿书堆裏得新诗。\n从来好古几成癖，此去论交亦可知。\n安得相从飞两桨，看他郡国犬生牦。",
        "dynasty": "宋",
        "collection_info": null
    },
    {
        "uuid": "4a2e338aab1dceb80aa3b4973fd266fd",
        "title": "送韩存中学士二首  其一",
        "author": "许景衡",
        "content": "郡国棠阴日日浓，乘轺衣绣惜匆匆。\n秋天鵰鹗风云外，春草池塘梦寐中。\n闻道蓬瀛才有素，肯教江海乐无穷。\n斯民未作北亭别，使节时时过浙东。",
        "dynasty": "宋",
        "collection_info": null
    },
    {
        "uuid": "3141dd7ed03dd504f6155ec06f088fe8",
        "title": "送韩存中学士二首  其二",
        "author": "许景衡",
        "content": "忆曾共饮扬雄宅，屈指而今又几年。\n还喜名藩陪燕俎，剩看醉墨洒吟笺。\n风烟羃羃留行旆，鸥鹭翩翩近画船。\n回首向来行乐处，断云疏雨湿江天。",
        "dynasty": "宋",
        "collection_info": null
    },
    {
        "uuid": "583e32ad6f1c3cabda6f22e57ecbfb56",
        "title": "赤鉴客馆以清陂名堂赋诗",
        "author": "许景衡",
        "content": "古渡谁教名赤鉴，新堂自是面清陂。\n何人好事能题榜，今我居先为赋诗。\n风静波平人散后，云收天阔月明时。\n可怜此箇无穷意，多少渔翁醉不知。",
        "dynasty": "宋",
        "collection_info": null
    },
    {
        "uuid": "9c241ace1b1559fc28ec91a500945e4b",
        "title": "清陂堂",
        "author": "许景衡",
        "content": "当年平翠看青嶂，枕上长教捲画帘。\n今日清陂堂裏宿，寒波万顷浸银蟾。\n人间好景无如此，物外清游岂易兼。\n富贵功名非我事，尚容山水乐无厌。",
        "dynasty": "宋",
        "collection_info": null
    },
    {
        "uuid": "35bcaf9b91996820a545db9136bf8189",
        "title": "即事  其一",
        "author": "许景衡",
        "content": "关河念念问归舟，秣马翻为楚国游。\n野性从来迷出处，浊醪端欲慰沉浮。\n春风庭院花千片，暝色帘栊月一鈎。\n看尽天边归鴈过，悲笳三迭下城楼。",
        "dynasty": "宋",
        "collection_info": null
    },
    {
        "uuid": "bc623155a7371d0f9181d1521705f579",
        "title": "即事  其二",
        "author": "许景衡",
        "content": "景城宛在水中央，短棹飘然下渺茫。\n早路常期泛沧海，异时谁復问潇湘。\n看他贾客千帆过，听尽渔翁一曲长。\n家在东南千万里，寒烟漠漠又斜阳。",
        "dynasty": "宋",
        "collection_info": null
    },
    {
        "uuid": "6df3a2816fdc8207bcc1c8a0baa15907",
        "title": "即事  其三",
        "author": "许景衡",
        "content": "城外黄河四面流，此中真箇是瀛洲。\n鸡豚散处看渔市，芦苇丛中认马头。\n子美凄凉聊遣兴，贾生卑湿不无忧。\n相过喜得田郎子，时有新诗与唱酬。",
        "dynasty": "宋",
        "collection_info": null
    },
    {
        "uuid": "92c26fcef1dd25795513e89d91c81514",
        "title": "次韵邦直中秋夜月",
        "author": "许景衡",
        "content": "秋半风高天四垂，去年曾此赏清辉。\n素娥可爱还依旧，游子谁知尚未归。\n望极星辰皆北拱，兴阑乌鹊自南飞。\n一声水调何人唱，莫惜淋浪酒湿衣。",
        "dynasty": "宋",
        "collection_info": null
    },
    {
        "uuid": "9ba63949c9df3de477b311742779460e",
        "title": "初至郡",
        "author": "许景衡",
        "content": "流落翻为长乐翁，也知天意悯人穷。\n九仙岩洞寒林外，干寺楼台落照中。\n渐觉杯盘如里闬，从教言语变儿童。\n郡人更说明年好，绿叶垂垂荔子红。",
        "dynasty": "宋",
        "collection_info": null
    },
    {
        "uuid": "3892ba49815f8aaf9caf7375ccafead0",
        "title": "蒲秀才集临川诗",
        "author": "许景衡",
        "content": "世人集句漫纷纭，吾子超然有异闻。\n独把长矛探虎穴，不教仙翼浪鸡羣。\n离离池上生春草，蔼蔼江南欲暮云。\n喜得安居从此始，绝胜釐析事虚文。",
        "dynasty": "宋",
        "collection_info": null
    },
    {
        "uuid": "bd3559aa86cd0bd738b8181671483f74",
        "title": "吕子光惠牡丹",
        "author": "许景衡",
        "content": "六年不见故园花，每到花时只自嗟。\n多谢故人分国艳，尚怜羁旅惜春华。\n芳菲仙圃烘初日，冷落书窗照暮霞。\n谁道无情便无恨，祇应也学我思家。",
        "dynasty": "宋",
        "collection_info": null
    },
    {
        "uuid": "d877689a4c182a5eb5e445118dd79029",
        "title": "越州孝女朱娥祠诗",
        "author": "许景衡",
        "content": "十岁人家小女儿，凛然高节见临危。\n委身甘死凶人手，转眼犹怀大母慈。\n天子早曾加宠赐，邑官今为立新祠。\n若教娥与名俱没，畏敌忘亲未可知。",
        "dynasty": "宋",
        "collection_info": null
    },
    {
        "uuid": "d177eeab838f20f2ce0b376d29bcc9e7",
        "title": "赠张同年诸孙诗",
        "author": "许景衡",
        "content": "绿髪蒙茸初着巾，翁翁唤作掌中珍。\n始知诗礼趋庭早，又见芝兰满院春。\n青紫近来如拾芥，文章此去不劳神。\n尘埃衮衮元无补，应笑年家老丈人。",
        "dynasty": "宋",
        "collection_info": null
    },
    {
        "uuid": "de93465a75212abdaaa90bc1fc4ea6cf",
        "title": "王经国生辰",
        "author": "许景衡",
        "content": "试问何时得异材，斗杓插子近旬来。\n文星已作人间瑞，阳气方从地底回。\n何有摩挲话铜狄，要看清浅半蓬莱。\n斯民再岁蒙休泽，多少欢声入寿杯。",
        "dynasty": "宋",
        "collection_info": null
    },
    {
        "uuid": "5247d578a4b14db24b0a3f572cb1d00c",
        "title": "和张子寿晚春",
        "author": "许景衡",
        "content": "东风作恶也轻佻，断送残红四散飘。\n自是春愁浑未解，不堪诗句苦相撩。\n冥蒙薄雾迷归燕，料峭余寒入敝貂。\n斋阁但知弃一醉，尽教窗雨夜萧萧。",
        "dynasty": "宋",
        "collection_info": null
    },
    {
        "uuid": "e7a05d23824d1278b95b154f92d8c78b",
        "title": "诸友偶赋克己以战喻次韵酬之",
        "author": "许景衡",
        "content": "闻道除戎戒不虞，何须深考七家书。\n万全要在先谋帅，多算安能便胜予。\n岂止边陲卧鼙鼓，尝闻俎豆荐牢蔬。\n古来偃武修文者，会使人人有室庐。",
        "dynasty": "宋",
        "collection_info": null
    },
    {
        "uuid": "d559790790603b720b6f68158e891ecd",
        "title": "谢诸友",
        "author": "许景衡",
        "content": "绝学寥寥千载余，忽惊酬唱祖前书。\n善人今得见之矣，吾道将行命也欤。\n滴滴寒声消腊雪，融融生意看春蔬。\n不才圣世甘无用，归去先人有敝庐。",
        "dynasty": "宋",
        "collection_info": null
    },
    {
        "uuid": "34fe07eac705df46c159af452597226c",
        "title": "赠敏叔二首  其一",
        "author": "许景衡",
        "content": "星郎持节厌驱驰，解组萧然两鬓丝。\n三纪声名诗独步，五州惠爱吏为师。\n裕陵松柏秋风早，茂苑江山落日迟。\n千载赤松应更喜，故人孙子也相随。",
        "dynasty": "宋",
        "collection_info": null
    },
    {
        "uuid": "db90aa091e91aebfe03ba446e189b536",
        "title": "赠敏叔二首  其二",
        "author": "许景衡",
        "content": "公家旧物是莼鲈，好箇归休便入吴。\n唯有五湖供放旷，也无三径可荒芜。\n酒樽倾倒随风月，诗句流传入画图。\n烟水悠悠来不尽，高名千古与之俱。",
        "dynasty": "宋",
        "collection_info": null
    },
    {
        "uuid": "665706f7f0340bfc561a491c2d632ca0",
        "title": "退食",
        "author": "许景衡",
        "content": "退食寻常无箇事，杖藜萧散有余欢。\n小桥落日莲峰碧，别圃薫风荔子丹。\n早路谋身多龃龉，余生随意得盘桓。\n横塘应笑归来晚，短艇依然倚钓滩。",
        "dynasty": "宋",
        "collection_info": null
    },
    {
        "uuid": "0344b5966639dd42129f7034ac31290f",
        "title": "赠俞清老",
        "author": "许景衡",
        "content": "昔我江淮几还往，闻君兄弟有声名。\n小轩便作陶彭泽，五字何如李少卿。\n自说此身看老去，却惭相见太忙生。\n何时粗有田园计，把手江边取次行。",
        "dynasty": "宋",
        "collection_info": null
    },
    {
        "uuid": "e632de60ad4142ee01994186c86e49df",
        "title": "赠郑介夫",
        "author": "许景衡",
        "content": "人笑流离自抱关，天教强健老林泉。\n回头岭海几千里，屈指星霜五十年。\n无事一樽谁与醉，有时两手自争先。\n也知世上皆儿戏，出处如公岂偶然。",
        "dynasty": "宋",
        "collection_info": null
    },
    {
        "uuid": "9e84ed7086f054d08f5c611c944e367e",
        "title": "赠吴惇仁",
        "author": "许景衡",
        "content": "尘埃簿领判悠悠，瘦马寻春到海头。\n已是二毛侵老境，尚能一笑得英游。\n谁言前辈风流尽，我觉名家世业优。\n但得此心常了了，岂知州县是淹留。",
        "dynasty": "宋",
        "collection_info": null
    },
    {
        "uuid": "067fb942ae62235d81211f41e8ff9bce",
        "title": "赠董公权",
        "author": "许景衡",
        "content": "前辈风流今扫地，怪君尚肯转头看。\n元来自作小儿子，犹及当初老长官。\n简册微言齐日月，絃歌余泽在芝兰。\n却惭江海生尤晚，不得同年拜杏坛。",
        "dynasty": "宋",
        "collection_info": null
    },
    {
        "uuid": "e91f055d8ee282c4b6e05937bacf9d34",
        "title": "璧山堂",
        "author": "许景衡",
        "content": "在处看山多间断，经行尤喜得斯堂。\n画屏簇簇连千室，古璧苍苍遶四旁。\n忆昨服官叨内府，祗供严祀属新阳。\n天涯寓目徒增感，一觉钧天梦帝乡。",
        "dynasty": "宋",
        "collection_info": null
    },
    {
        "uuid": "35742bac7972461eb0b111d2d9ffab00",
        "title": "题竹阁",
        "author": "许景衡",
        "content": "西岑僧舍知多少，竹阁巍然鹿苑中。\n蜡屐登临非俗客，石床宴坐属诗翁。\n黄金阶砌纷纷月，碧玉窗櫺细细风。\n千里江山应在眼，狂鞭何用作深丛。",
        "dynasty": "宋",
        "collection_info": null
    },
    {
        "uuid": "00015ace09e15e26082d7b18316ab813",
        "title": "又招虞仲来竹阁",
        "author": "许景衡",
        "content": "一诺定须游竹阁，多时凝望出松台。\n祇应城市醺醺醉，肯为诗翁特特来。\n湖水秋来清见底，仙山雨后翠成堆。\n栏干供尽登临目，鸥鹭翩翩日几回。",
        "dynasty": "宋",
        "collection_info": null
    },
    {
        "uuid": "c2f61a370aff63f321ceb7bec6bc6f8f",
        "title": "寄张宰几仲",
        "author": "许景衡",
        "content": "往在横塘诗酒社，而今不忍重寻思。\n时人狂简无如我，县尹风流更有谁。\n塞上尘沙长冥寞，江南梅柳正葳蕤。\n人生閒健须行乐，莫学安仁鬓早衰。",
        "dynasty": "宋",
        "collection_info": null
    },
    {
        "uuid": "a7f96e4a3cd6512794a7e61a5a62f69c",
        "title": "送高宰",
        "author": "许景衡",
        "content": "长爱西湖无点尘，楼台倒影杂星辰。\n未能把钓为閒客，且喜鸣琴有主人。\n揺桨何妨长载月，新堤最好是游春。\n何须更说林间雉，看取熙熙百里民。",
        "dynasty": "宋",
        "collection_info": null
    },
    {
        "uuid": "e4ee935ddf24aa1dc0f2db9c3df41c1c",
        "title": "送李彦侯宰黄岩  其一",
        "author": "许景衡",
        "content": "委羽人物已先去，陈迹风流犹至今。\n隐吏向来惭懒散，令君此去好追寻。\n春归山奥十里雪，霜后园林三寸金。\n况有左生诗句好，一尊端为伴高吟。",
        "dynasty": "宋",
        "collection_info": null
    },
    {
        "uuid": "bd9aed2e2c09984ed897a6a9a6a4f83e",
        "title": "送李彦侯宰黄岩  其二",
        "author": "许景衡",
        "content": "自笑当初作底官，只应山水得盘桓。\n江楼风月传觞后，边塞尘沙行路难。\n闾里樵渔无失业，岁时箫鼓有余欢。\n十年父老今何似，为我从头问讯看。",
        "dynasty": "宋",
        "collection_info": null
    },
    {
        "uuid": "3281268678546658d4bd6607a6b0530c",
        "title": "题雁荡山图",
        "author": "许景衡",
        "content": "别来尝忆旧跻攀，好信迢迢慰病颜。\n多按地图传药石，不烦魂梦到仙山。\n尘沙犹在微茫处，云水都归指顾间。\n看取荡中多少雁，只应飞倦始知还。",
        "dynasty": "宋",
        "collection_info": null
    },
    {
        "uuid": "6acd8c3e50d5d154e5899e85ed7fc0b6",
        "title": "跋亨老所藏买田帖",
        "author": "许景衡",
        "content": "世间荣利等云浮，珍重先生早转头。\n要得良田供玉粒，何妨累纸洒银鈎。\n千金身后方为贵，十袭公家得尽收。\n我亦尘埃倦游者，紫薸二顷尚悠悠。",
        "dynasty": "宋",
        "collection_info": null
    },
    {
        "uuid": "65ab744105fb5919c05f8c5fc50f0aa7",
        "title": "送为章",
        "author": "许景衡",
        "content": "使君遗爱在甘棠，故老于今尚未忘。\n椎钝自嗟生太晚，风流犹及见诸郎。\n鸣琴暂肯留山县，飞舄还同指帝乡。\n回首楼前江上月，夜来无故照离觞。",
        "dynasty": "宋",
        "collection_info": null
    },
    {
        "uuid": "ac0806e413cb173ac453e2e8a44b84bd",
        "title": "送李彦礼",
        "author": "许景衡",
        "content": "持节西陲已清切，还舆北道却盘桓。\n当官未觉家风远，抗疏要令边计寛。\n世俗多应笑公拙，我曹徒解嘆才难。\n但将名节为亲寿，何止平反一笑欢。",
        "dynasty": "宋",
        "collection_info": null
    },
    {
        "uuid": "85b11f3c187d137cb880119ce1962a8b",
        "title": "送廖用中",
        "author": "许景衡",
        "content": "也知志业在诗书，可是才高与世疏。\n戏綵北游非我计，督邮南去近吾庐。\n官田雨足秋多黍，城市潮来食有鱼。\n更诵九江长短句，人间乐事得如渠。",
        "dynasty": "宋",
        "collection_info": null
    },
    {
        "uuid": "4280497dcf4e5d30a43d6cd142fb8167",
        "title": "送赵仲明二首  其一",
        "author": "许景衡",
        "content": "关塞相逢眼便青，从容犹得问平生。\n高谈大抵多忠义，先世元来好弟兄。\n但得朝廷收阀阅，不论文武尽功名。\n河堤奔走非吾事，去去神京信意行。",
        "dynasty": "宋",
        "collection_info": null
    },
    {
        "uuid": "14c49c08f284ad2c4a2872d4390a807e",
        "title": "送赵仲明二首  其二",
        "author": "许景衡",
        "content": "役役都来几献酬，生憎别语搅离愁。\n五更门吏开鱼钥，千里春风在马头。\n若见游从出京国，为传消息到真州。\n田园未有归来计，萍梗而今已倦游。",
        "dynasty": "宋",
        "collection_info": null
    },
    {
        "uuid": "05e52233f906a2c602f3e5d5e81f75e7",
        "title": "送商霖兼简共叔",
        "author": "许景衡",
        "content": "末学纷纷只是夸，孔颜门户本无遮。\n农工商贾皆同气，草木虫鱼是一家。\n我欲收心求克己，公知诚意在闲邪。\n汝南夫子规模大，归去相从海一涯。",
        "dynasty": "宋",
        "collection_info": null
    },
    {
        "uuid": "9914bfeb7da37de20ddbb25bb5d782e1",
        "title": "宿崇国院",
        "author": "许景衡",
        "content": "世涂足趋竞，野性惟閒散。\n卧闻风雨声，更觉江湖远。",
        "dynasty": "宋",
        "collection_info": null
    },
    {
        "uuid": "4d54a2fafc0d902adcd977cecddce769",
        "title": "再宿崇国院和前韵二首  其一",
        "author": "许景衡",
        "content": "能诗老工部，好锻狂中散。\n相望千载间，未觉风流远。",
        "dynasty": "宋",
        "collection_info": null
    },
    {
        "uuid": "8192c1040cfe6f369f7e0dfea37cd7f2",
        "title": "再宿崇国院和前韵二首  其二",
        "author": "许景衡",
        "content": "羣山尽龙蟠，十驾客驽散。\n嗜酒愧陶潜，过桥烦惠远。",
        "dynasty": "宋",
        "collection_info": null
    },
    {
        "uuid": "9522aebfdac864ef0516b0c7819e6def",
        "title": "题坡竹",
        "author": "许景衡",
        "content": "劲节风霜日，平生忠义心。\n谁知身死后，寸墨市千金。",
        "dynasty": "宋",
        "collection_info": null
    },
    {
        "uuid": "98e3e75ef4d6b6637adead70fa58258f",
        "title": "绝句  其一",
        "author": "许景衡",
        "content": "五载客河关，尘沙满领间。\n扁舟下清阪，眼底是淮山。",
        "dynasty": "宋",
        "collection_info": null
    },
    {
        "uuid": "cae13f74720b9ddb6a5c0424f5dbe8b1",
        "title": "绝句  其二",
        "author": "许景衡",
        "content": "笑语三关去，扶持万里归。\n情知是同载，为底更霑衣。",
        "dynasty": "宋",
        "collection_info": null
    },
    {
        "uuid": "b784031200ec6ee99ffc307756d79c56",
        "title": "江楼",
        "author": "许景衡",
        "content": "江水去无边，江楼思渺然。\n西风挂帆席，一一是归船。",
        "dynasty": "宋",
        "collection_info": null
    },
    {
        "uuid": "b6147510d26d73aa8fdee095b009a8ac",
        "title": "默室",
        "author": "许景衡",
        "content": "宝冠题榜意已到，竹阁作铭言岂多。\n入室人人知是默，谁知个裏有倾河。",
        "dynasty": "宋",
        "collection_info": null
    },
    {
        "uuid": "da9e6d8d05a7354cceec9ca2754fd471",
        "title": "送人游天台",
        "author": "许景衡",
        "content": "洞裏桃花无数开，玉人不肯放春回。\n未容梅福休官去，应怪刘郎独自来。",
        "dynasty": "宋",
        "collection_info": null
    },
    {
        "uuid": "2f59b60631b81c083d2dabd0f0fb78ee",
        "title": "过宝胜哭雅师二首  其一",
        "author": "许景衡",
        "content": "凤凰岩石最棱嶒，十载重来强一登。\n怪底岩前能寂寞，年来失却两诗僧。",
        "dynasty": "宋",
        "collection_info": null
    },
    {
        "uuid": "5d08c262cdd933c7944d40901e7f9ebd",
        "title": "过宝胜哭雅师二首  其二",
        "author": "许景衡",
        "content": "陈迹都来俯仰间，空堂遗像已斓斑。\n白云谁道无情剧，犹向山前自往还。",
        "dynasty": "宋",
        "collection_info": null
    },
    {
        "uuid": "053b2872da5f67e03631a7637f0b63c1",
        "title": "借苏子美画像呈赵君",
        "author": "许景衡",
        "content": "鐡面苍髯见旧诗，人间物色转参差。\n君家好本烦相示，要识沧浪晚步时。",
        "dynasty": "宋",
        "collection_info": null
    },
    {
        "uuid": "00f3fd8b0fcd7b01eefa5cfe7f84066d",
        "title": "过襄城三首  其一",
        "author": "许景衡",
        "content": "公子言归岁月深，絃歌犹自有遗音。\n谁云故国无乔木，看取青青着作林。",
        "dynasty": "宋",
        "collection_info": null
    },
    {
        "uuid": "d32d804f4e5943152757ddd7efcc55e5",
        "title": "过襄城三首  其二",
        "author": "许景衡",
        "content": "父老分明识长官，青衫绿鬓照朱颜。\n故知廊庙经纶意，也似鸣琴百里间。",
        "dynasty": "宋",
        "collection_info": null
    },
    {
        "uuid": "fbcc2acd28fb273a8d1b3189d17fb83e",
        "title": "过襄城三首  其三",
        "author": "许景衡",
        "content": "闻道爱民如爱儿，从教闾里作儿嬉。\n纷纷行路皆垂白，知是当年不忍欺。",
        "dynasty": "宋",
        "collection_info": null
    },
    {
        "uuid": "6de30e625b14d11e18dfe40fb0bf938e",
        "title": "题野鹊",
        "author": "许景衡",
        "content": "羽物从来数易完，张生妙笔更多端。\n东山诗老今黄壤，野鹊寒林忍更看。",
        "dynasty": "宋",
        "collection_info": null
    },
    {
        "uuid": "a08a729e6376343164c1e2feff39ade8",
        "title": "题醒心亭",
        "author": "许景衡",
        "content": "醒心亭下水悠悠，归棹匆匆更少留。\n何日飘然五湖去，醉吟还得过浮邱。",
        "dynasty": "宋",
        "collection_info": null
    },
    {
        "uuid": "32226e60631970843873c2f891462c82",
        "title": "春日",
        "author": "许景衡",
        "content": "春日寻常醉不醒，而今春日若为情。\n青丝纤手成陈迹，举案齐眉已隔生。",
        "dynasty": "宋",
        "collection_info": null
    },
    {
        "uuid": "a2c9af23ebdae3ca81c210b03f07b0d2",
        "title": "梅",
        "author": "许景衡",
        "content": "朔风吹雪满长安，闽越生来不识寒。\n却有暗香飘六出，不须借与外人看。",
        "dynasty": "宋",
        "collection_info": null
    },
    {
        "uuid": "4853b41826b6780a6ad9872a074c2a0c",
        "title": "送笋与经臣",
        "author": "许景衡",
        "content": "短短犀簪尚带泥，重重书卷已参差。\n题诗分赠君应笑，何似东坡喷饭时。",
        "dynasty": "宋",
        "collection_info": null
    },
    {
        "uuid": "997bbbdddbb379b0a7e86688131d3e65",
        "title": "再次江左司韵四绝句  其一",
        "author": "许景衡",
        "content": "平生学道竟何知，不觉垂垂两鬓丝。\n六义赖公多比兴，一言犹足慰朝饥。",
        "dynasty": "宋",
        "collection_info": null
    },
    {
        "uuid": "bd9bb63817329890893f970fcb097405",
        "title": "再次江左司韵四绝句  其二",
        "author": "许景衡",
        "content": "春风吹面立多时，此句谁知好色丝。\n未许饮河同鼹鼠，只消翫味已忘饥。",
        "dynasty": "宋",
        "collection_info": null
    },
    {
        "uuid": "a73d011755482d4b3dbe8c694b486976",
        "title": "再次江左司韵四绝句  其三",
        "author": "许景衡",
        "content": "玉粉盛来祗小盘，仁人览物不徒然。\n岂惟廪赐皆民力，牛磨团团转几千。",
        "dynasty": "宋",
        "collection_info": null
    },
    {
        "uuid": "2feedf6dbaa368d52a873de62c316fe7",
        "title": "再次江左司韵四绝句  其四",
        "author": "许景衡",
        "content": "土木形骸付等閒，祇应饮啜亦皆然。\n蒸来十裂已堪笑，何况长持饭几千。",
        "dynasty": "宋",
        "collection_info": null
    },
    {
        "uuid": "9f1c151535b4d4680a03cdf01e62189a",
        "title": "还自乐寿寄卢行之三绝句  其一",
        "author": "许景衡",
        "content": "涨水经春处处通，悠悠双桨夕阳中。\n谁教醉眼添诗思，不是松江万顷红。",
        "dynasty": "宋",
        "collection_info": null
    },
    {
        "uuid": "05c9bedeed5d34a4bc7db69458011fd2",
        "title": "还自乐寿寄卢行之三绝句  其二",
        "author": "许景衡",
        "content": "顺水知人欲到家，扁舟拂地过天涯。\n寄声幕下红莲客，稳放银河八月槎。",
        "dynasty": "宋",
        "collection_info": null
    },
    {
        "uuid": "ef59e809cc0e48387850e1a6474708cc",
        "title": "还自乐寿寄卢行之三绝句  其三",
        "author": "许景衡",
        "content": "当年玉帐抚辕门，鼙鼓声中十万军。\n妙畧未应随手尽，诸郎才气各凌云。",
        "dynasty": "宋",
        "collection_info": null
    },
    {
        "uuid": "ea6d4fe01a1aa1225569665a01d677d0",
        "title": "行之见和再寄",
        "author": "许景衡",
        "content": "大手从容静塞尘，人间犹诵病参军。\n诗家态度公能继，还见春空蔼蔼云。",
        "dynasty": "宋",
        "collection_info": null
    },
    {
        "uuid": "e36fabd76329ccbd6b29d77be6dae8fc",
        "title": "寄陈季衍父子二绝  其一",
        "author": "许景衡",
        "content": "珠霰瑶花糁暮天，乱侵酒琖洒吟笺。\n须知望雪亭前客，不学袁安闭户眠。",
        "dynasty": "宋",
        "collection_info": null
    },
    {
        "uuid": "b3584792075ffaa60ae72bd9ef06b08f",
        "title": "寄陈季衍父子二绝  其二",
        "author": "许景衡",
        "content": "郊原草木尽枯荄，重雾阴云扫不开。\n骑马拥袍何处好，梅花门外探春来。",
        "dynasty": "宋",
        "collection_info": null
    },
    {
        "uuid": "809fc5c89f09397f1ca39ddaeb2d1d27",
        "title": "寄望回",
        "author": "许景衡",
        "content": "塞上何时谢抱关，优游琴酒旧家山。\n小桥小艇相过处，横径横塘一水间。",
        "dynasty": "宋",
        "collection_info": null
    },
    {
        "uuid": "7c6983c8b1351fe3dfd6f35f4164afe1",
        "title": "行之席上送忠彦",
        "author": "许景衡",
        "content": "客裏相看常草草，酒边一笑莫匆匆。\n明朝各自东西去，回首江山宿雾中。",
        "dynasty": "宋",
        "collection_info": null
    },
    {
        "uuid": "079ff7e8799bae59d292ddc4bde43846",
        "title": "访唐尉",
        "author": "许景衡",
        "content": "郭外青山带势斜，松篁深处子真家。\n年来钲鼓浑无事，卧看残阳映落霞。",
        "dynasty": "宋",
        "collection_info": null
    },
    {
        "uuid": "40bd940acfe16dd869ec8bfaf8b31d6f",
        "title": "酬戴禹功闻蛙三绝诗  其一",
        "author": "许景衡",
        "content": "谈经长下董生帷，知有蛙鸣在曲池。\n说似青衿来学者，莫因聒聒乱心思。",
        "dynasty": "宋",
        "collection_info": null
    },
    {
        "uuid": "e28ae48fcff42f4792c3fca78d9dc416",
        "title": "酬戴禹功闻蛙三绝诗  其二",
        "author": "许景衡",
        "content": "春来蛙黾满陂湖，勿为繁声便疾渠。\n万物尔时均长养，洒灰未可信前书。",
        "dynasty": "宋",
        "collection_info": null
    },
    {
        "uuid": "8d729f227173b3e9e3fc2c0c0ac270d3",
        "title": "酬戴禹功闻蛙三绝诗  其三",
        "author": "许景衡",
        "content": "水畔萤飞雨过时，天涯逐客独思归。\n惯听相应昏昏月，好在横塘旧钓矶。",
        "dynasty": "宋",
        "collection_info": null
    },
    {
        "uuid": "8a8edb80f83c30be37b4593b09fb27cb",
        "title": "亚叟惠龙脑菊二绝  其一",
        "author": "许景衡",
        "content": "州县徒劳可自咍，便怜三径老莓苔。\n拂衣未作归来计，且把黄花到处栽。",
        "dynasty": "宋",
        "collection_info": null
    },
    {
        "uuid": "f9bef08de672c0989a438d2de5618740",
        "title": "亚叟惠龙脑菊二绝  其二",
        "author": "许景衡",
        "content": "正色最宜霜后见，清香自是药中珍。\n明年把酒东篱下，采采何如旧主人。",
        "dynasty": "宋",
        "collection_info": null
    },
    {
        "uuid": "42c93097b1b263e5839d78b35dad1532",
        "title": "再和  其一",
        "author": "许景衡",
        "content": "节过霜风衮衮来，幽丛浑欲卧苍苔。\n故知短簿朝天去，更为渊明特地栽。",
        "dynasty": "宋",
        "collection_info": null
    },
    {
        "uuid": "203e6530d6e6ce81dcdf9d7a77a84c03",
        "title": "再和  其二",
        "author": "许景衡",
        "content": "长笑麝脐难作敌，未饶沉水独称珍。\n移根只好留閒处，不见纷纷药市人。",
        "dynasty": "宋",
        "collection_info": null
    },
    {
        "uuid": "c0385c7014dda4bc707df6791e9629d4",
        "title": "赠别卢行之三绝  其一",
        "author": "许景衡",
        "content": "三载相从乐有余，也知志业在诗书。\n柳亭蘸甲分携后，更有何人得似渠。",
        "dynasty": "宋",
        "collection_info": null
    },
    {
        "uuid": "8701560e559a0fb7d6638c3e39a0f206",
        "title": "赠别卢行之三绝  其二",
        "author": "许景衡",
        "content": "寻常送客一樽酒，醉聴离歌亦惨颜。\n今日匆匆折扬柳，高阳关裏唱阳关。",
        "dynasty": "宋",
        "collection_info": null
    },
    {
        "uuid": "37482b1b01f7dcca39a67671cb26a66f",
        "title": "赠别卢行之三绝  其三",
        "author": "许景衡",
        "content": "百金买得玉麒麟，千里看他气欲犇。\n知子犹能守家法，不应骑去傍人门。",
        "dynasty": "宋",
        "collection_info": null
    },
    {
        "uuid": "c12542dcf30f2a8dcb6dc00859eb3295",
        "title": "赠别应仲康功二绝  其一",
        "author": "许景衡",
        "content": "多谢故人怜逐客，不辞追路到吴山。\n谁知别意添悽断，却送归舟出北关。",
        "dynasty": "宋",
        "collection_info": null
    },
    {
        "uuid": "2ee76f2425e288a1f8b6979669403363",
        "title": "赠别应仲康功二绝  其二",
        "author": "许景衡",
        "content": "腊尽江梅未放春，欲将何物赠情亲。\n端居陋巷有真乐，寄语吴门老丈人。",
        "dynasty": "宋",
        "collection_info": null
    },
    {
        "uuid": "79f1c1c206624c5454fe80892368da11",
        "title": "蜡祭前一日致斋亭午风日和暖呈同舍二绝  其一",
        "author": "许景衡",
        "content": "明朝八蜡徧羣神，今日风光渐可人。\n须信少陵能体物，分明腊近已含春。",
        "dynasty": "宋",
        "collection_info": null
    },
    {
        "uuid": "953f84c702b35c0c3f535eae92ae9926",
        "title": "蜡祭前一日致斋亭午风日和暖呈同舍二绝  其二",
        "author": "许景衡",
        "content": "午枕昏昏迎好梦，斋房寂寂称幽人。\n却思寒夜诸公子，解作霜台一笑春。",
        "dynasty": "宋",
        "collection_info": null
    },
    {
        "uuid": "d9b87157c2884de1b469a4c99f480109",
        "title": "过灵壁阻雨不得游张园二绝  其一",
        "author": "许景衡",
        "content": "云琐兰皋十畆园，苍官青士自譍门。\n何须风雨遮来客，应怕莓苔有屐痕。",
        "dynasty": "宋",
        "collection_info": null
    },
    {
        "uuid": "8a1cda1c0836a877df97b999bf500e1c",
        "title": "过灵壁阻雨不得游张园二绝  其二",
        "author": "许景衡",
        "content": "当年诗酒早盘桓，无数萧萧碧玉竿。\n雨箨风梢如好在，故应知我转头看。",
        "dynasty": "宋",
        "collection_info": null
    },
    {
        "uuid": "9d56f9c58d1c4b9eda2e5fd4bbed61fd",
        "title": "过强氏园诗",
        "author": "许景衡",
        "content": "门外游人拨不开，城阴小径点莓苔。\n疏枝淡蘂深深处，只有春风自往来。",
        "dynasty": "宋",
        "collection_info": null
    },
    {
        "uuid": "d8ff035c11dd0b8a75dd4eaafb8648f2",
        "title": "过朝娘墓所",
        "author": "许景衡",
        "content": "梦中眉目尚分明，一过空堂百感生。\n怀抱牵衣今已矣，春风渺渺暮潮平。",
        "dynasty": "宋",
        "collection_info": null
    },
    {
        "uuid": "2af6154b0b83b25b9c686960b78e4587",
        "title": "题光武庙",
        "author": "许景衡",
        "content": "闻道三千惟一心，未应百万怕王寻。\n可怜千载兴王地，城郭摧頺树草深。",
        "dynasty": "宋",
        "collection_info": null
    },
    {
        "uuid": "eeaaf5117b6fd7c5e5dba7c7b31cf26d",
        "title": "己卯元日持檄乐清界上望鴈荡集句寄宁师",
        "author": "许景衡",
        "content": "笑指蓬瀛第十洲，青山历历水悠悠。\n眼边江舸何匆促，寸步教身不得游。",
        "dynasty": "宋",
        "collection_info": null
    },
    {
        "uuid": "e725e53da5e7c6999c9bdc60f7837818",
        "title": "过天姥见敏叔留题",
        "author": "许景衡",
        "content": "尊酒都门昔解携，绣衣持节大江西。\n却寻十载经行地，半壁新诗手自题。",
        "dynasty": "宋",
        "collection_info": null
    },
    {
        "uuid": "d658646668531fec90083fd9110188ff",
        "title": "宿云洞",
        "author": "许景衡",
        "content": "岩壁经春长薜萝，洞门乱石自嵳峩。\n山僧祇爱云长在，不道人间雨未多。",
        "dynasty": "宋",
        "collection_info": null
    },
    {
        "uuid": "f144342dd0442371bcac1b87cf80f169",
        "title": "梨花",
        "author": "许景衡",
        "content": "飞琼端是张公女，独对东风无一语。\n粉泪盈盈春欲暮，看尽夭桃作红雨。",
        "dynasty": "宋",
        "collection_info": null
    },
    {
        "uuid": "11e9286012f77824454e72f1bb2fca60",
        "title": "妙智院杂花盛开而邑中独未",
        "author": "许景衡",
        "content": "山城红紫看犹蘂，野蝶游蜂祇漫猜。\n却是此中春较早，等閒行处亦花开。",
        "dynasty": "宋",
        "collection_info": null
    },
    {
        "uuid": "6448636b6e3bb57e4d2378cf5acee0dd",
        "title": "试茶",
        "author": "许景衡",
        "content": "此生贫与病相兼，从仕居閒两不堪。\n莫怪年来有茶癖，要看滋味在余甘。",
        "dynasty": "宋",
        "collection_info": null
    },
    {
        "uuid": "80819e22b18a0dd70a27b8a1b25ed8f7",
        "title": "损轩诗",
        "author": "许景衡",
        "content": "迁善宜将窒欲参，此轩名损亦何谈。\n古来种种无非学，更好从头问老聃。",
        "dynasty": "宋",
        "collection_info": null
    },
    {
        "uuid": "7d12bec9c06eca6a7f206759b8a7e692",
        "title": "泗州堂",
        "author": "许景衡",
        "content": "投宿山房第二回，壁间题字已尘埃。\n簿书奔走浑无定，更解偷閒几度来。",
        "dynasty": "宋",
        "collection_info": null
    },
    {
        "uuid": "9f18c6a96209df5680105547f976daa8",
        "title": "贾村三首  其一",
        "author": "许景衡",
        "content": "浩浩长河去不回，先生风采亦悠哉。\n纍纍古冢漫秋草，日暮牛羊自下来。",
        "dynasty": "宋",
        "collection_info": null
    },
    {
        "uuid": "a7e737c65cf117cce68967e551c041b6",
        "title": "贾村三首  其二",
        "author": "许景衡",
        "content": "芦苇萧疏倚断垣，贾家犹有两三村。\n锄犁蓑笠纷纷去，知是先生几代孙。",
        "dynasty": "宋",
        "collection_info": null
    },
    {
        "uuid": "5f0134eaba73f82dfe95858c6bb84cb3",
        "title": "贾村三首  其三",
        "author": "许景衡",
        "content": "涨河秋水日浑浑，独放扁舟过贾村。\n记得尘沙厌为客，初浮清汴出都门。",
        "dynasty": "宋",
        "collection_info": null
    },
    {
        "uuid": "3d9c7a5c378cf6db2de0cfd6818cfb2b",
        "title": "环翠轩  其一",
        "author": "许景衡",
        "content": "横塘归路尚间关，环翠轩中几往还。\n山水祇应随处好，不劳回首白云间。",
        "dynasty": "宋",
        "collection_info": null
    },
    {
        "uuid": "4c3d0c0c8fa1f3882a70a90cd3d428ea",
        "title": "环翠轩  其二",
        "author": "许景衡",
        "content": "好是清风五月寒，便教忙杀也盘桓。\n最怜池水荷花满，不与诗翁一处看。",
        "dynasty": "宋",
        "collection_info": null
    },
    {
        "uuid": "e4dab8ac16a18410ff0ae81a96792013",
        "title": "题平翠轩",
        "author": "许景衡",
        "content": "帘捲清霜晓尚寒，好峰重迭在阑干。\n登临每恨青山远，今日青山枕上看。",
        "dynasty": "宋",
        "collection_info": null
    },
    {
        "uuid": "5deb8d55a3341b6e701a07341ec08363",
        "title": "道旁人家小轩",
        "author": "许景衡",
        "content": "方沼圆荷十数箇，短墻新竹两三竿。\n凭栏尽日犹无厌，却借行人一饷看。",
        "dynasty": "宋",
        "collection_info": null
    },
    {
        "uuid": "b33712957711c7c3f562be3925101208",
        "title": "斗野亭",
        "author": "许景衡",
        "content": "得得来寻斗野亭，亭今已作镇官厅。\n壁间多少新诗句，见说当年聚德星。",
        "dynasty": "宋",
        "collection_info": null
    },
    {
        "uuid": "312cb68ebdad9bfb958011faabb6ae14",
        "title": "醉柳亭",
        "author": "许景衡",
        "content": "忆在河间醉柳亭，十年南北嘆漂萍。\n举头河上如相识，多谢逢人眼更青。",
        "dynasty": "宋",
        "collection_info": null
    },
    {
        "uuid": "74816f118472b416a55f91c7fe144fe3",
        "title": "过西湖怀詹致一",
        "author": "许景衡",
        "content": "忆昨篮舆出城郭，灵芝轩槛共徘徊。\n故人短棹今天末，斜日湖山我独来。",
        "dynasty": "宋",
        "collection_info": null
    },
    {
        "uuid": "55fc1c0830462e32f00f8a00dcf3cce4",
        "title": "坠马戏作",
        "author": "许景衡",
        "content": "病躯自觉海天遥，瘦马谁教作意跳。\n也是诸侯老宾客，不妨造物恶相撩。",
        "dynasty": "宋",
        "collection_info": null
    },
    {
        "uuid": "d47c2baa0a5f14c8be032ad52793f443",
        "title": "次韵张敏叔筠轩",
        "author": "许景衡",
        "content": "兰陵公子留题后，野草閒花变四时。\n惟有此君犹好在，年年添得岁寒枝。",
        "dynasty": "宋",
        "collection_info": null
    },
    {
        "uuid": "1daed9a9a61c1b9fd8ad18d7ce4086bc",
        "title": "孔颜画像",
        "author": "许景衡",
        "content": "亭亭一气自浑沦，蔼蔼和风与庆云。\n画手千年聊写似，岂知天未丧斯文。",
        "dynasty": "宋",
        "collection_info": null
    },
    {
        "uuid": "1bc5a63995a7403d51f2702f616038b7",
        "title": "寄邱觉",
        "author": "许景衡",
        "content": "每欲扁舟老江海，不堪五斗尚尘埃。\n烦君且觅天台纸，待取横塘居士来。",
        "dynasty": "宋",
        "collection_info": null
    },
    {
        "uuid": "0d6a97ebc527ac63c3b5c433b3100208",
        "title": "招琴僧",
        "author": "许景衡",
        "content": "客心日日是尘埃，寄语家山好在哉。\n流水松风无梦寐，谁能特地抱琴来。",
        "dynasty": "宋",
        "collection_info": null
    },
    {
        "uuid": "94ae671624b0a75706612af05c377e7e",
        "title": "戏远大师",
        "author": "许景衡",
        "content": "庐阜远公真好事，白莲社裏尽高才。\n师今更不曾沽酒，底事渊明日日来。",
        "dynasty": "宋",
        "collection_info": null
    },
    {
        "uuid": "a0622e0633c362dba7d4f2837d6e28fd",
        "title": "浄光旻老几上见吕少逸诗轴二绝  其一",
        "author": "许景衡",
        "content": "白髪庞眉一老僧，扫除缘事室如冰。\n案头唯有新诗轴，自说风流令尹能。",
        "dynasty": "宋",
        "collection_info": null
    },
    {
        "uuid": "b9d482c25d89fe758d95999359e307a3",
        "title": "浄光旻老几上见吕少逸诗轴二绝  其二",
        "author": "许景衡",
        "content": "天涯此日逢周子，海内今年得吕侯。\n自笑种顽终不比，可怜迂阔暗相投。",
        "dynasty": "宋",
        "collection_info": null
    },
    {
        "uuid": "2ca9f36bd6fbe3d36ba24fe208930580",
        "title": "罗源护国院危簿以为大类庐山因作两绝句  其一",
        "author": "许景衡",
        "content": "石桥松径入招提，尽道分明是虎溪。\n却恨归鞍太匆促，不能月下听猿啼。",
        "dynasty": "宋",
        "collection_info": null
    },
    {
        "uuid": "6ff8c201643f6c21e5ce70557b47b403",
        "title": "罗源护国院危簿以为大类庐山因作两绝句  其二",
        "author": "许景衡",
        "content": "东林未到闻人说，护国门前最逼真。\n亦有远公能好客，他年同作社中人。",
        "dynasty": "宋",
        "collection_info": null
    },
    {
        "uuid": "2e60e4ef710fbf6393dc09027f41a123",
        "title": "资福清轩",
        "author": "许景衡",
        "content": "偶过清轩坐饷时，道人煮茗索题诗。\n红尘六月门前路，疏雨泠泠滴小池。",
        "dynasty": "宋",
        "collection_info": null
    },
    {
        "uuid": "e345da5dc7d0dc868a67721cae7e4925",
        "title": "宿横塘雨余见萤感旧",
        "author": "许景衡",
        "content": "一赋流萤二十年，短篷还是未能眠。\n此生扰扰何为者，寄语诸儿各勉旃。",
        "dynasty": "宋",
        "collection_info": null
    },
    {
        "uuid": "489a789b9197b1052e4675e43b00f003",
        "title": "宿辩正",
        "author": "许景衡",
        "content": "酒酣诗卷几赓酬，十载光阴一转头。\n休听空阶鸣夜雨，何郎双鬓不禁秋。",
        "dynasty": "宋",
        "collection_info": null
    },
    {
        "uuid": "86d365b62c1f520c280f70cb16aa7b23",
        "title": "行之见招观画",
        "author": "许景衡",
        "content": "唤我来看访戴图，溪山惨淡雪糢糊。\n扁舟也待江湖去，更有王维妙手无。",
        "dynasty": "宋",
        "collection_info": null
    },
    {
        "uuid": "61c03a603a5cd9901865d79b23d2c9b1",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其一",
        "author": "许景衡",
        "content": "莲社羣公迹已陈，壁间诗句尚清新。\n湖山俛仰成今古，更好留题遗后人。",
        "dynasty": "宋",
        "collection_info": null
    },
    {
        "uuid": "13a89b9c1eab2dbf54e9e7328c3336dd",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其二",
        "author": "许景衡",
        "content": "楼前湖水与堤平，湖上周遭翡翠屏。\n徙倚阑千聊寓目，知公教我醉时醒。",
        "dynasty": "宋",
        "collection_info": null
    },
    {
        "uuid": "c831cf1ac396d6b4691186ac3d2e1f30",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其三",
        "author": "许景衡",
        "content": "藕花乱点水中天，小雨轻阴淡暮山。\n试倩舟师连荡桨，要随飞鹭过前湾。",
        "dynasty": "宋",
        "collection_info": null
    },
    {
        "uuid": "afc72ef2f55cded43567e132f920547a",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其四",
        "author": "许景衡",
        "content": "鸣琴余暇即湖山，飞鹢传觞缥缈间。\n只恐双鳬朝帝所，不容长伴老人閒。",
        "dynasty": "宋",
        "collection_info": null
    },
    {
        "uuid": "0babc6f9dc093c386ae81a29148211ec",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其五",
        "author": "许景衡",
        "content": "几年尘土客京华，梦到西湖佛子家。\n今日扁舟还似梦，不知流落在天涯。",
        "dynasty": "宋",
        "collection_info": null
    },
    {
        "uuid": "3abfd5eddade4e893abe8de0254d99a5",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其六",
        "author": "许景衡",
        "content": "苹末浑无向晚风，湖光湛湛磨青铜。\n平生箇处要如许，尘垢从今一洗空。",
        "dynasty": "宋",
        "collection_info": null
    },
    {
        "uuid": "0bf0a91c3e68cabc0306e132ad628e3d",
        "title": "乙巳五月十八日沈元鼎招饭昭庆登白莲望湖楼泛舟过灵芝少憩孤山下七绝句  其七",
        "author": "许景衡",
        "content": "雨过孤峰濯翠鬟，亭亭倒影夕阳间。\n夷犹待看湖中月，可奈城门欲上关。",
        "dynasty": "宋",
        "collection_info": null
    },
    {
        "uuid": "4ca1f47abfc938c4e9f2cbc734753765",
        "title": "经臣重九假马同诸友登高  其一",
        "author": "许景衡",
        "content": "借马登高日已曛，一尊眊矂自相亲。\n可怜山奥无多地，着尽秋来没兴人。",
        "dynasty": "宋",
        "collection_info": null
    },
    {
        "uuid": "12e1fe86175c072e17c818aec7168b4e",
        "title": "经臣重九假马同诸友登高  其二",
        "author": "许景衡",
        "content": "病告看看近两旬，登高一一听诸邻。\n佩萸谁是佩刀者，落帽多应落解人。",
        "dynasty": "宋",
        "collection_info": null
    },
    {
        "uuid": "edf569003db1259ae725bb3f37f626ac",
        "title": "墨牛图  其一",
        "author": "许景衡",
        "content": "一牛动是万钱值，墨指一作何纷纶。\n安得田家真有此，坐令四海无饥民。",
        "dynasty": "宋",
        "collection_info": null
    },
    {
        "uuid": "74b1cebf8d06a306372ca8c2607ab426",
        "title": "墨牛图  其二",
        "author": "许景衡",
        "content": "出处由来祇一涂，区区分别欲何如。\n试看信手作毛角，绝胜当年陶隐居。",
        "dynasty": "宋",
        "collection_info": null
    },
    {
        "uuid": "ec3efaf0cff6700162600a3fe671ce5c",
        "title": "横塘",
        "author": "许景衡",
        "content": "春日横塘绿渺漫，扁舟欲去重盘桓。\n谁教向晚亷纤雨，又作残春料峭寒。",
        "dynasty": "宋",
        "collection_info": null
    },
    {
        "uuid": "dd6d60e8f767a18aa02ddb9362382f82",
        "title": "次韵戴人达游灵隐",
        "author": "许景衡",
        "content": "春来几度过灵山，不觉穿林锦箨斑。\n可是人间未炎热，冷泉终日自潺潺。",
        "dynasty": "宋",
        "collection_info": null
    },
    {
        "uuid": "cb30c7ef365772234082f9803c7c898b",
        "title": "左经臣观潮阁见招有祇把清风占得公之句",
        "author": "许景衡",
        "content": "週遮岂得吾徒事，省浄还为世俗嫌。\n若把清风召人客，已应赛过水晶盐。",
        "dynasty": "宋",
        "collection_info": null
    },
    {
        "uuid": "cdc62c0612265847339ce38973c245b4",
        "title": "次韵江左司",
        "author": "许景衡",
        "content": "长空翳翳木落处，流水浑浑沙尽头。\n安得此身生羽翼，眼中长见钓台秋。",
        "dynasty": "宋",
        "collection_info": null
    },
    {
        "uuid": "4d43e8b8f87362097ebcc18ed823637f",
        "title": "次江文韵  其一",
        "author": "许景衡",
        "content": "钓濑沉沉月一鈎，鱼龙夜夜尽回头。\n狂奴活计非公意，乞与江湖万里秋。",
        "dynasty": "宋",
        "collection_info": null
    },
    {
        "uuid": "ba614733c3c8470838c8200aafd66f1d",
        "title": "次江文韵  其二",
        "author": "许景衡",
        "content": "学道谁言百不忧，栏干尽日倚楼头。\n须知横雨千山暮，不比西风一叶秋。",
        "dynasty": "宋",
        "collection_info": null
    },
    {
        "uuid": "a3e09736e5f4328a726da034f51ee080",
        "title": "次江文韵  其三",
        "author": "许景衡",
        "content": "扰扰争碁局与筹，也知一着在前头。\n终朝下手浑无处，为底无人问奕秋。",
        "dynasty": "宋",
        "collection_info": null
    },
    {
        "uuid": "4ee0581eaa9d5c03c9a6549da6b73e9a",
        "title": "次江文韵  其四",
        "author": "许景衡",
        "content": "请公早早泛虚舟，多少行人在渡头。\n看取清风起苹末，片帆歘过五湖秋。",
        "dynasty": "宋",
        "collection_info": null
    },
    {
        "uuid": "270a47279412885b96db02912397ab3f",
        "title": "次江文韵  其五",
        "author": "许景衡",
        "content": "平生有志慕前修，嘆息因循渐白头。\n端向岁寒看松柏，始知凡木不禁秋。",
        "dynasty": "宋",
        "collection_info": null
    },
    {
        "uuid": "b2fd46fef33ad75448ff8200001a823e",
        "title": "温岭界上",
        "author": "许景衡",
        "content": "岭北无端去抱关，岭旁便是旧家山。\n回头试觅归时路，只在行人顷步间。",
        "dynasty": "宋",
        "collection_info": null
    },
    {
        "uuid": "74453b09318156b2b81f8b611ef7a0a5",
        "title": "剡溪桥",
        "author": "许景衡",
        "content": "去去来来今几秋，霜毛渐渐满人头。\n束书匣剑平生事，斜日江山独倚楼。",
        "dynasty": "宋",
        "collection_info": null
    },
    {
        "uuid": "80e3bdd477030b9445ad899d27da6201",
        "title": "归自滨州",
        "author": "许景衡",
        "content": "扶疏弱柳绿初匀，哑咤黄鹂语未真。\n行路逢春浑不觉，却须说似探花人。",
        "dynasty": "宋",
        "collection_info": null
    },
    {
        "uuid": "ac0910e7cb669ee05acaf88d9f6ac7da",
        "title": "马首石诗",
        "author": "许景衡",
        "content": "世俗亦知千里远，却将凡马被雕鞍。\n何人欲识真龙种，好向岩头子细看。",
        "dynasty": "宋",
        "collection_info": null
    },
    {
        "uuid": "1d01a45b72611402c6387674a06d3ce7",
        "title": "和朱深明  其一",
        "author": "许景衡",
        "content": "曾陪杖屦古荆州，十载光阴一转头。\n扰扰红尘长满眼，峩峩三岘独横秋。",
        "dynasty": "宋",
        "collection_info": null
    },
    {
        "uuid": "dd4aca62619d5b80da2d4613a573c684",
        "title": "和朱深明  其二",
        "author": "许景衡",
        "content": "当年一笑得英游，共弔沉碑汉水头。\n回首鹿门高遁去，人间姓字亦千秋。",
        "dynasty": "宋",
        "collection_info": null
    },
    {
        "uuid": "0562fb647ad74097194244584ffd92d3",
        "title": "赠江左司",
        "author": "许景衡",
        "content": "先生见告汉江上，居士归从庾岭头。\n白日火珠无玷翳，閒花野草是春秋。",
        "dynasty": "宋",
        "collection_info": null
    },
    {
        "uuid": "c17c811fc03279d4068f1ee5712db6ca",
        "title": "和经臣阁上思彦章",
        "author": "许景衡",
        "content": "登赏犹欣诗友俱，不知赵子更来无。\n暮天好处须同赋，乞与人间作画图。",
        "dynasty": "宋",
        "collection_info": null
    },
    {
        "uuid": "995940d98974094d9fb5c44f873b78ca",
        "title": "和江左司",
        "author": "许景衡",
        "content": "新麦纷纷落硙时，旋看片片作银丝。\n先生自足醍醐味，恻隐犹怜穉子饥。",
        "dynasty": "宋",
        "collection_info": null
    },
    {
        "uuid": "b11ba151b5f3563522b4cee748511b53",
        "title": "西湖夜归口占送李泰发",
        "author": "许景衡",
        "content": "山上徜徉湖上归，月明千顷浸玻瓈。\n明朝有客朝天去，多少红尘在马蹄。",
        "dynasty": "宋",
        "collection_info": null
    },
    {
        "uuid": "8ccb8c0d76bf484bd9fe8a91220f7b6f",
        "title": "戴浚秀才需堂",
        "author": "许景衡",
        "content": "客到需堂日已曛，从容樽酒话情亲。\n欲来却去知何事，笑杀当年访戴人。",
        "dynasty": "宋",
        "collection_info": null
    },
    {
        "uuid": "32e9f75f70c80c7ca81aa530a743501b",
        "title": "清陂堂  其一",
        "author": "许景衡",
        "content": "簿领他年解印归，尚怜江上子鱼肥。\n扁舟不学鸱夷子，只要清陂作钓矶。",
        "dynasty": "宋",
        "collection_info": null
    },
    {
        "uuid": "5a9c0d380f6ad8b7cd4e4384fb1bdd54",
        "title": "清陂堂  其二",
        "author": "许景衡",
        "content": "午枕欹时睡思迟，含风百顷碧琉璃。\n人生适意当如许，莫遣尘埃外客知。",
        "dynasty": "宋",
        "collection_info": null
    },
    {
        "uuid": "7698d6d6103897bdd0c96858a7615d3e",
        "title": "清陂堂  其三",
        "author": "许景衡",
        "content": "取次题诗留屋壁，从他传唱落渔家。\n禅翁好事还堪笑，枉却青青一尺纱。",
        "dynasty": "宋",
        "collection_info": null
    },
    {
        "uuid": "68600eddd9a680f3b4af540456f062c8",
        "title": "过吴子厚和醻杨时可壁间新句",
        "author": "许景衡",
        "content": "主人还往多佳客，小阁逢迎不计时。\n蘸甲一杯梅福醉，挥毫半壁子云诗。",
        "dynasty": "宋",
        "collection_info": null
    },
    {
        "uuid": "e1154eb0e732db7a72c96fe524799012",
        "title": "题紫膏院壁",
        "author": "许景衡",
        "content": "雪消溪谷已含春，雷动枪旗一簇新。\n解道人间最仙景，风流无復杜陵人。",
        "dynasty": "宋",
        "collection_info": null
    },
    {
        "uuid": "65ad4984045bf8046382dc2140c265eb",
        "title": "望湖楼示世厚",
        "author": "许景衡",
        "content": "楼头满眼是湖山，瑟瑟清风燕坐间。\n三伏长涂走尘土，他年记取此时閒。",
        "dynasty": "宋",
        "collection_info": null
    },
    {
        "uuid": "2eb9510daa5d16918f3361b30ae7cb93",
        "title": "寄卢中甫四首  其一",
        "author": "许景衡",
        "content": "霜风猎猎动旌旄，月落天低锦帐高。\n旋放洮河三尺水，洗磨十万血腥刀。",
        "dynasty": "宋",
        "collection_info": null
    },
    {
        "uuid": "45e527d0f7ee32a3efd565a82f8fe143",
        "title": "寄卢中甫四首  其二",
        "author": "许景衡",
        "content": "九月都门风薄衣，夜碪声裏鴈南飞。\n野人不识长安乐，且趁鲈鱼一棹归。",
        "dynasty": "宋",
        "collection_info": null
    },
    {
        "uuid": "fb9bc99d01757db1fac6faa7a1a88704",
        "title": "寄卢中甫四首  其三",
        "author": "许景衡",
        "content": "朝米暮盐何日休，尘埃满面霜满头。\n草堂竹阁压秋水，几时和月弄扁舟。",
        "dynasty": "宋",
        "collection_info": null
    },
    {
        "uuid": "661d7df57723a5dab07c0cd041fa691c",
        "title": "寄卢中甫四首  其四",
        "author": "许景衡",
        "content": "制胜关头雪未融，崆峒山下又春风。\n此身不及泾川水，漾絮飘花日向东。",
        "dynasty": "宋",
        "collection_info": null
    },
    {
        "uuid": "005b7add29a77a8b8c6ed0ce2a0476ab",
        "title": "寄笔墨纸兄长绝句三首  其一",
        "author": "许景衡",
        "content": "最怜修贡自峨岷，拜赐中天雨露新。\n好为先生载嘉句，却愁纸价涌京尘。",
        "dynasty": "宋",
        "collection_info": null
    },
    {
        "uuid": "0f54278594e5eeedcdc05ada5bd8f524",
        "title": "寄笔墨纸兄长绝句三首  其二",
        "author": "许景衡",
        "content": "潘生地下骨应朽，妙技犹藏天府中。\n刀笔未应当好赐，不如分付与诗翁。",
        "dynasty": "宋",
        "collection_info": null
    },
    {
        "uuid": "1bfd8e2b7af1d6dd22bbb55c61475f43",
        "title": "寄笔墨纸兄长绝句三首  其三",
        "author": "许景衡",
        "content": "刑名去取漫忉忉，惭愧官家五色毫。\n老矣弟兄无用处，只应警鋭属儿曹。",
        "dynasty": "宋",
        "collection_info": null
    },
    {
        "uuid": "4b7ab1e3e04b3f9b9e27e42ced0c2a4b",
        "title": "寸碧亭",
        "author": "许景衡",
        "content": "杖履寻常行乐处，不论小径与幽亭。\n谁知苍莽千峰外，尚有仙山一点青。",
        "dynasty": "宋",
        "collection_info": null
    },
    {
        "uuid": "d12d3a6e4aaf4fbc6f3ec99eac340cf9",
        "title": "江",
        "author": "许景衡",
        "content": "江边问舟子，潮落几时回。\n野店无灯火，还须明月来。",
        "dynasty": "宋",
        "collection_info": null
    },
    {
        "uuid": "740f3fd6cb7f04140726c5e0f27e387f",
        "title": "繁叔见和再依韵谢之  其一",
        "author": "许景衡",
        "content": "曾录新诗数百章，简编从此有辉光。\n当年俱是江边客，今日早为天上郎。\n竹叶一樽鱼似玉，梅花三弄月如霜。\n边城乐事还随分，莫教终朝有底忙。",
        "dynasty": "宋",
        "collection_info": null
    },
    {
        "uuid": "2d9ec502744a530f3c1ccae76331c3cd",
        "title": "繁叔见和再依韵谢之  其二",
        "author": "许景衡",
        "content": "分明喜色满眉间，谁怕霜毛作老颜。\n况有杯盘留客醉，不教风雨为人悭。\n子真最爱横塘水，居士新迁巾子山。\n唯有诗坛小工部，吾君未可放教闲。",
        "dynasty": "宋",
        "collection_info": null
    },
    {
        "uuid": "c197090ab22fdcc6b33edaf91b04783f",
        "title": "送僧游天台",
        "author": "许景衡",
        "content": "石梁天绝赤城深，影落沧溟几万寻。\n金策若回聊为说，慰予终老爱山心。",
        "dynasty": "宋",
        "collection_info": null
    },
    {
        "uuid": "e2b19a8229794078c7fef6c0544f8441",
        "title": "鑑湖",
        "author": "许景衡",
        "content": "贺老旧时宅，平湖照眼明。\n鱼虾无远近，菱芡自生成。\n历历疑犹见，纷纷尽肆耕。\n斯民日牢落，无路问鱼并。",
        "dynasty": "宋",
        "collection_info": null
    },
    {
        "uuid": "cc000572dea0a5091ac9f938b450593d",
        "title": "墨梅花三绝  其一",
        "author": "许景衡",
        "content": "园林飒飒正飞沙，欻见东风第一花。\n画裏有立场还会么，分明竹外一枝斜。",
        "dynasty": "宋",
        "collection_info": null
    },
    {
        "uuid": "c987f0d8537ebb6839c48d59013fdb1a",
        "title": "墨梅花三绝  其二",
        "author": "许景衡",
        "content": "柔条乱蕊照人寒，多少冰姿在笔端。\n迥出暗香疏影外，诗人莫作一般看。",
        "dynasty": "宋",
        "collection_info": null
    },
    {
        "uuid": "c2056ce8ad357e163e00749a952f23f9",
        "title": "墨梅花三绝  其三",
        "author": "许景衡",
        "content": "冰茧连槽无点翳，忽惊雪片满寒枝。\n须知造物生成处，也似毫端拂淡时。",
        "dynasty": "宋",
        "collection_info": null
    },
    {
        "uuid": "dcd5d3766590f07045d6fa5399e70206",
        "title": "先兄旧作梅花觅张先生画因览之怆然辄次其韵",
        "author": "许景衡",
        "content": "茂陵雪片追方好，乱点铅华却不宜。\n多少人间春色在，未有写尽向南枝。",
        "dynasty": "宋",
        "collection_info": null
    },
    {
        "uuid": "ed5b3449166d561b3f4ce5b288fc282e",
        "title": "示师言民表",
        "author": "许景衡",
        "content": "二子追凉古寺东，阴阴绿叶散清风。\n荜门蜗舍日亭午，试问此风同不同。",
        "dynasty": "宋",
        "collection_info": null
    },
    {
        "uuid": "1991dcea02082072087ba504ff289a62",
        "title": "张帅进职再留敏叔有诗贺之次韵",
        "author": "许景衡",
        "content": "忆昔初辞九棘班，齐坛授銭气桓桓。\n边民惯见平安火，天子新除侍从官。\n此去一年聊许借，从来五袴不愁寒。\n进贤自是平生志，看取他年头上冠。",
        "dynasty": "宋",
        "collection_info": null
    },
    {
        "uuid": "d36d4cb36d6c3c95bb2c7cd01f16bb13",
        "title": "论学",
        "author": "许景衡",
        "content": "咨尔学者，学古之道。\n惟古善教，有伦有要。\n其学维何，致知格物。\n对身而诚，物我为一。\n匪曰我私，推之斯行。\n亲亲长长，而天下平。",
        "dynasty": "宋",
        "collection_info": null
    },
    {
        "uuid": "a599629328d8acfc93490f26794855ed",
        "title": "铭刘安节墓",
        "author": "许景衡",
        "content": "温温刘子其美璞，斯文有传与敦琢。\n始乎致知物斯格，沈涵充积卒自得。\n众人巧智独敦朴，众人迫隘独恢廓。\n众人利欲独淡泊，洞然无碍油然乐。",
        "dynasty": "宋",
        "collection_info": null
    }
]