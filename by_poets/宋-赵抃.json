[
    {
        "uuid": "173a18031fd19d24a232759b4881ad0e",
        "title": "题邛州文同判官五箴堂",
        "author": "赵抃",
        "content": "李唐韩吏部，矫矫文宗师。\n立言作诸箴，励世亦自规。\n游箴警惰废，事业终光辉。\n言箴慎嗫嗫，张口触祸机。\n行箴死所守，于义无乖违。\n好恶不悖理，戒或私是非。\n知名惧浮实，动主嫌怨随。\n五者日践履，要以君子归。\n与可知道粹，期至严奥窥。\n诵已记所志，礲石镌其辞。\n俾之揭堂上，使后亦忽隳。\n夫人贵且富，非得强自为。\n入贤去不肖，在己不在时。\n希韩亦韩徒，中道无已而。",
        "dynasty": "宋",
        "collection_info": null
    },
    {
        "uuid": "63c12de94fd14f31d3bcfec5c2016c86",
        "title": "次韵樊祖安秀才连理木",
        "author": "赵抃",
        "content": "吾观樊生者，气燄凌云霄。\n逢人肆议论，芬馥兰与椒。\n去年应秋诏，入贡天子朝。\n南宫摈不收，归迹如蓬飘。\n长途病憔悴，旧里门萧条。\n今时贱未用，无计逃诮嘲。\n昨日升吾堂，出诗振琼瑶。\n自云世儒学，其胄来遥遥。\n异哉先冢上，有木名百僚。\n一根初两干，干木仍骈交。\n茂育三十稔，曷为风霜凋。\n材奇固得地，抱合势已乔。\n连理古所瑞，于义尤昭昭。\n奚哉私门中，福寿不可邀。\n善祥既失效，嘆惋成长谣。\n吾言异于是，矧世逢虞尧。\n力为君子儒，进道忽使消。\n积德庆厥后，斯木诚非妖。",
        "dynasty": "宋",
        "collection_info": null
    },
    {
        "uuid": "050b082ef15b7863558a897688ae4028",
        "title": "张景通先生书堂",
        "author": "赵抃",
        "content": "志士博古今，名贤口诵圣。\n通则施所有，致君翼时政。\n穷斯处岩穴，信道宗天命。\n富贵贫贱耶，乌与一息竞。\n先生抱蜀奇，不为席珍聘。\n学易到深处，研几剧精静。\n书屋数百椽，寒松夹幽径。\n竹森潇洒观，泉逗潺湲听。\n小人多谤訾，先生自吟咏。\n其徒识所归，归雅不归郑。\n今时自薄恶，先生自醇正。\n其徒知所入，入贤不入佞。\n忧弊以文捄，敌邪以道胜。\n先生终其为，彼俗徒诟病。",
        "dynasty": "宋",
        "collection_info": null
    },
    {
        "uuid": "65712aec8eee796835fc08fce7adafb9",
        "title": "过胡元宾林亭",
        "author": "赵抃",
        "content": "我尝轻归辕，一息快心目。\n亭桥跨幽涧，庑砌森怪竹。\n榜句多老词，襟风不韵俗。\n开卷味加永，照泉清可掬。\n先秋固爽垲，大夏失烦燠。\n乐哉于道外，视此乐岂足。",
        "dynasty": "宋",
        "collection_info": null
    },
    {
        "uuid": "e8884e2264b45968657b1842c4878499",
        "title": "和范御史十一月三日见月",
        "author": "赵抃",
        "content": "有客冬还吴，孤舟暮停颍。\n山收乱云彩，天放新蟾影。\n呼童挂帘起，对此清夜景。\n横琴弄流水，醉耳谁其醒。",
        "dynasty": "宋",
        "collection_info": null
    },
    {
        "uuid": "11a670b48afad092296c099051e59bc9",
        "title": "过濠州呈前人",
        "author": "赵抃",
        "content": "朝离石涧寺，暮泊香山夹。\n扬帆復顺流，快若两翼插。\n濠洲旧风物，愚昔此承乏。\n重上庄生台，如梦觉一霎。",
        "dynasty": "宋",
        "collection_info": null
    },
    {
        "uuid": "2fcdbb64f422383a38fe7ac3c2670dd2",
        "title": "鬰孤台",
        "author": "赵抃",
        "content": "羣峯鬰然起，惟此山独孤。\n筑台山之巅，鬰孤名以呼。\n穷江足楼阁，危压斗牛墟。\n直登四临瞰，众势不可踰。\n赣川缭左右，庾岭前崎岖。\n望阙峙其后，北向日月都。\n人家杂烟水，原野周城郛。\n烜润或晴雨，明晦或晓晡。\n春荣夏物茂，秋肃冬林枯。\n气象日千变，一一如画图。\n比予去谏舍，乞此养慵愚。\n事讹得以正，俗瘵得以苏。\n岁丰盗攘息，狱命寃繫无。\n熙然与民共，所喜朋僚俱。\n中淡有琴咏，外喧有歌歈。\n樽罍有美酒，盘餐有嘉鱼。\n优游一台上，四序不暂辜。\n乃知为郡乐，况復今唐虞。",
        "dynasty": "宋",
        "collection_info": null
    },
    {
        "uuid": "52f9d9e5b361d999765628c7c21eb0dd",
        "title": "题周敦颐濂溪书堂",
        "author": "赵抃",
        "content": "吾闻上下泉，终与江海会。\n高哉庐阜间，出处濂溪派。\n清深远城市，洁浄去尘埃。\n毫髮难遁形，鬼神缩妖怪。\n对临开轩窗，胜绝甚图绘。\n固无风波虞，但觉耳目快。\n琴樽日左右，一堂不为泰。\n经史日枕藉，一室不为隘。\n有莼足以羹，有鱼足以鲙。\n饮啜其乐真，静正于俗迈。\n主人心渊然，澄彻一内外。\n本源孕清德，游咏吐嘉话。\n何当结良朋，讲习取诸兑。",
        "dynasty": "宋",
        "collection_info": null
    },
    {
        "uuid": "a88a3d1156cb4d662d2e92831e6e8c6c",
        "title": "寄酬蔡州王陶正言",
        "author": "赵抃",
        "content": "自顾愚无堪，老大何所用。\n得郡江湖来，一意云泉纵。\n惊此西南身，连夕东北梦。\n乃知故人念，许与明月共。\n荆书一纸贤，季诺千金重。\n寄我琼瑶篇，使得长讽诵。\n寒松有唳鹤，高梧有鸣凤。\n何日谢知音，为鼓商絃弄。",
        "dynasty": "宋",
        "collection_info": null
    },
    {
        "uuid": "5a1747acdf5a688068b172e56e33fb41",
        "title": "次韵江钺都官凉轩",
        "author": "赵抃",
        "content": "执己刚玉性，谁得同趣向。\n涕唾无所藉，归居宅深旷。\n左右山林间，巑岏立屏障。\n坐期清风来，未许酷日晃。\n高棚立西轩，密叶覆其上。\n益为晚宇荫，讵隔霞空望。\n圣书乐名教，俗事绝尘鞅。\n恬然宠辱惊，足矣庭闱养。\n下榻迟佳朋，盈樽倒新酿。\n药剂矜有灵，神明助无恙。\n贤豪重出处，词句大奔放。\n谓愚可与道，缄遗俾酬倡。\n忽如穷窘人，护发金玉藏。\n收储箧笥光，孰顾贪惏谤。",
        "dynasty": "宋",
        "collection_info": null
    },
    {
        "uuid": "5638d162f79c3d16d4466dd0577035f0",
        "title": "题三辅院",
        "author": "赵抃",
        "content": "武阳夏侯氏，参立鼎峙足。\n秉钧相三朝，仗钺帅全蜀。\n茅土当时荣，照焕人耳目。\n事业申意气，遗像俨壁屋。",
        "dynasty": "宋",
        "collection_info": null
    },
    {
        "uuid": "3be2555af97158f251bc30ca15fbfde2",
        "title": "游南山宿盘龙寺",
        "author": "赵抃",
        "content": "盘龙得山名，寺占山之下。\n老师草庵居，后嗣广精舍。\n禅流日益盛，寂照腾诗价。\n我来诲其徒，竞以相夸诧。\n少林的的意，一语独无暇。\n默然坐明窗，孤蟾彻清夜。\n迟晓登终南，行行与谁话。",
        "dynasty": "宋",
        "collection_info": null
    },
    {
        "uuid": "ea34bbd212a274d953f13b9155f73eb9",
        "title": "留题剑门东园",
        "author": "赵抃",
        "content": "剑州古要害，重门搤开阖。\n堤防两川地，喉吭此呀呷。\n在昔御狂寇，如朽施巨拉。\n时平付良守，一与公论合。\n政成治东圃，于焉解宾榻。\n予方锦官去，邀我置壶榼。\n纵步车马休，举目苍翠匝。\n摅怀谈笑喧，倾车潺湲杂。\n不春亦芳菲，匪风自萧飒。\n主宾饮兴豪，量海川酒纳。\n贰车台中旧，题诗谓予盍。\n默默极佳处，兹俗何以答。",
        "dynasty": "宋",
        "collection_info": null
    },
    {
        "uuid": "040dd39940b5a178bd9f0ba0abc627e4",
        "title": "赠阳安徐迈表兄屯田",
        "author": "赵抃",
        "content": "少时所学苦，食蘗日自强。\n壮岁从宦清，饮冰中刚肠。\n阳安百里地，邈在天一方。\n惠政不鞭朴，斯民乐耕桑。\n念予昨守赣，与兄会家乡。\n兄今岁已满，余遽提蜀疆。\n一朝此邂逅，五载忘参商。\n且勿语离索，易老惊鬓霜。\n且勿较通塞，放怀把酒觞。\n上方圣政新，求贤坐明堂。\n兄道足施设，兄志弥颉颃。\n喜予外祖门，从此生辉光。",
        "dynasty": "宋",
        "collection_info": null
    },
    {
        "uuid": "cd23fbcb98171af4df13464b1f78ccb0",
        "title": "双竹",
        "author": "赵抃",
        "content": "余家有故园，园中可图录。\n天然一派根，一根生两竹。\n一长復一短，比之如手足。\n长者似乃兄，短者弟相逐。\n我见人弟兄，少有相和睦。\n竹分长幼情，人岂无尊宿。\n将竹比人心，人殆类禽畜。\n常记五六岁，不见还呼哭。\n及至长大时，妻孥相亲族。\n咫尺不相见，相踈何太速。\n不顾父母生，同胞又同腹。\n旦夕慕歌欢，几能思骨肉。\n枉具人鬚眉，而食天五谷。\n静思若斯人，争及园中竹。",
        "dynasty": "宋",
        "collection_info": null
    },
    {
        "uuid": "8a36482d04889d34657c89c7af178704",
        "title": "次韵孙直言九日登龙门山",
        "author": "赵抃",
        "content": "皇佑二年秋九月，九日龙门遇佳节。\n新都大夫孙隐之，报政优游共民悦。\n升山高会宾主俱，满头黄菊泛茱萸。\n遥开醉眼极千里，身高气爽胸怀舒。\n逢时感物以次发，诗成落落倾玑珠。\n初言府政好太守，化行岁稔民力苏。\n喜声协气遨以狂，稚子负老老者扶。\n又言登临风景异，澄川秀野如披图。\n殊方真赏到奇处，未来空只夸江湖。\n得之独善不在己，远遣遗我开烦纡。\n嗟我江原亦民长，周遭百里平如掌。\n簿书役役甚囚拘，闻有岷峨无计上。\n及闻治邑兹山奇，脚力不到神魄驰。\n谁知我亦好山者，箧中时復观君诗。",
        "dynasty": "宋",
        "collection_info": null
    },
    {
        "uuid": "fa928a1d3ce4b2d5683f06096eaabadb",
        "title": "送周颖之京师",
        "author": "赵抃",
        "content": "吾乡伯坚真丈夫，气刚色强言词疎。\n胸中一物不使有，日储月敛唯诗书。\n布裘落魄韦带缓，权门不肯低眉趋。\n朋游累百谁尔汝，人皆不与争揶揄。\n掩关啜菽苦意气，粪壤玉璧泥沙珠。\n宣慈中山我孤处，昨日走介贻我书。\n书云诏下吁俊乂，父兄命颕之京都。\n古人求养志择禄，今而岂得逃驰驱。\n肩书手剑出门去，哜咨肯復儿女如。\n我闻此语涕交下，人皆欲养繄我无。\n羡子之为与道合，劝子亟往无踟蹰。\n明年得志拜堂上，岂非人子荣亲欤。",
        "dynasty": "宋",
        "collection_info": null
    },
    {
        "uuid": "af61ff6d19e9c7e2191645d1f832723f",
        "title": "赠冲妙李先生",
        "author": "赵抃",
        "content": "老君作经五千言，勤行大笑亡与存。\n先生有诗七百首，诏书三度来天门。\n年登八十齿髮壮，骨轻步武如云奔。\n一琴一樽一炉药，人间日月从朝昏。",
        "dynasty": "宋",
        "collection_info": null
    },
    {
        "uuid": "50255b59a02a58c9274849497e2bf97a",
        "title": "酬张唐英",
        "author": "赵抃",
        "content": "方予谳狱唐安归，火云炽日交炎威。\n炉烘炭赫几千里，百鸟不能凌空飞。\n尘埃簿牒几前满，肤汗如雨淋漓挥。\n俗官冗状纷未省，胸腹堙鬰气力微。\n蟾宫有客桂新折，忽遣诗筒慰慵拙。\n词佳句好吟未穷，一坐凉飚夺炎热。",
        "dynasty": "宋",
        "collection_info": null
    },
    {
        "uuid": "7efeb892a103fcafd1a3ba8af41ff4b4",
        "title": "和范御史见赠",
        "author": "赵抃",
        "content": "我趋仕途三十春，矹矹求友难其人。\n相逢探取百一二，变几不泯磨功名。\n或言同途行异径，或始卓荦终因循。\n或临利害失趋向，或走势利遗贱贫。\n或面盱睢背忌刻，或口仁义心顽嚚。\n或名公卿节屠隶，或实盗跖文孟荀。\n澄川倏忽起波浪，平地咫尺生嶙峋。\n熏莸兰芷逐萧艾，玷颣琼玖俄砆珉。\n兹事自古慎所与，倾盖如旧白头新。\n仲尼评友戒损益，故尝佩服书诸绅。\n履中蹈道敢不勉，至愚所恃生逢辰。\n朝廷基扃要扶助，天子尧舜圣且仁。\n焦劳汲汲纳谠议，风宪思得御史真。\n翰林鉅公不识面，误以愚者名上陈。\n至和改元秋九月，诏书晓落长淮滨。\n孤贫自省预台选，无意顾藉家与身。\n直期贤用不肖斥，忠邪路判如越秦。\n频章累疏辨得失，上前往往婴龙鳞。\n时吾贯之日联句，玉树欲使蒹葭亲。\n为怜出处共本末，未始气味殊甘辛。\n忠言鲠议不我间，开诚待我逾天伦。\n螭头连登拜白简，豸角对拱朝紫宸。\n雕盘隼击雪霜凛，豺狼奔北穷狐㕙。\n九重上报不惜死，岂復谗口防狺狺。\n避嫌岁满体当去，柬南亟请辞天闉。\n俞音分得郡印绶，毗陵地与桐庐隣。\n颍清淮渌榜舟过，橘黄酒白鲈鱼珍。\n儿童共游竞嗟赏，闾里故老相欢欣。\n皇恩过家许上冢，我辈荣华事欲均。\n得公长篇三四读，正似观海无涯津。\n测量不可何以报，赠公岁久如松筠。",
        "dynasty": "宋",
        "collection_info": null
    },
    {
        "uuid": "271eb2970ad4281a4632b41e15031138",
        "title": "顺风呈前人",
        "author": "赵抃",
        "content": "濠州抵泗里数百，长淮波平晓如席。\n鸣鼙解缆杨柳堤，画船中有东吴客。\n君恩得请许归去，聊治里闾去咫尺。\n岁穷天远心欲飞，念之汲汲事行役。\n豁如天意适我愿，号令西北起风伯。\n初时淅淅以鼓动，布帆尚留十幅窄。\n孤樯得势安以平，中流激箭巨浪劈。\n篙横橹阁力不用，疾若挚隼增羽翮。\n瞥然两岸瞬霎过，木叶驰黄山走碧。\n拏舟月余今日快，一樽自歌两手拍。\n樽中酒空不自歌，顺风好景如之何。\n毗陵太守同此乐，为言无惜新诗多。",
        "dynasty": "宋",
        "collection_info": null
    },
    {
        "uuid": "d214f8fbbd49395f8ab30c147fdcc31e",
        "title": "入赣闻晓角有作",
        "author": "赵抃",
        "content": "江南历尽佳山水，独赣潺潺三百里。\n移舟夜泊惶恐滩，画角乌乌晓风起。\n栖鸥宿鹭四散飞，梦魂惊入渔樵耳。\n三通迤逦东方明，又是篙工造行矣。\n横波利石千万层，板绳缚纍如山登。\n夷途终致险且升，自顾忠信平生凭。",
        "dynasty": "宋",
        "collection_info": null
    },
    {
        "uuid": "1b40495b7fcb20f5be1c58dfe4e67569",
        "title": "将至太和寄蔡仲偃太博",
        "author": "赵抃",
        "content": "我忆去年仲冬月，夜醉离尊晓船发。\n冬冬画鼓上穷江，章贡川源接南粤。\n虔州之民十万家，下车公议乱如麻。\n去除烦苛养疲瘵，令严讼简俗亦嘉。\n农事屡登稻粱积，狱犴空虚寇衰息。\n远陬安堵幸实天，阙然自愧予何力。\n迩来被旨还神京，乘秋击棹烟波行。\n夷犹入境奚所喜，故人乐土絃歌声。",
        "dynasty": "宋",
        "collection_info": null
    },
    {
        "uuid": "13cf3795804c2c032f810a4d1913097e",
        "title": "答阆州通判吴师孟职方",
        "author": "赵抃",
        "content": "阆州之景天下奇，尝见老杜城南诗。\n嘉陵江湍清且洁，锦屏山迭雄復巇。\n醉翁生钟大峩秀，收拾气象为文词。\n自从屏星副郡治，讼平事简奚设施。\n幽潜穹大极所有，搜罗咏赋一不遗。\n州僚俊集嘉酬和，海涛汹涌洪波随。\n顾余不鄙可语者，联编累轴缄以贻。\n寸珠盈掬破冥晦，尺璧入手无瑕疵。\n穷搜囊箧暴侈富，开窥秘啬心惊嬉。\n竟微一毫报佳况，临纸復辍惭久之。",
        "dynasty": "宋",
        "collection_info": null
    },
    {
        "uuid": "5e8350c7d7590e5dd038cc72fb607db9",
        "title": "访何若谷",
        "author": "赵抃",
        "content": "君爱仙源厌尘俗，高楼对起栏干曲。\n朝霞灼灼浮晴晖，二十四峯照羣玉。\n楼下长江烟水绿，楼前有濑归艎促。\n主人借问何时还，回首峥嵘看不足。",
        "dynasty": "宋",
        "collection_info": null
    },
    {
        "uuid": "ee677aea066e51c6d7ec81378a02025e",
        "title": "次韵僧重喜闻琴歌",
        "author": "赵抃",
        "content": "我昔所宝真雷琴，絃丝轸玉徽黄金。\n昼横膝上夕抱寝，平生与我为知音。\n一朝如扇逢秋舍，而今只有无絃者。\n无情曲调无情闻，浩浩之中都奏雅。\n我默弹兮师寂听，清风之前明月下。\n子期有耳何处听，自笑家风太潇洒。",
        "dynasty": "宋",
        "collection_info": null
    },
    {
        "uuid": "63769c7e2d8776a0375199ca82bc2d4e",
        "title": "游金华洞",
        "author": "赵抃",
        "content": "子房身乞辞大用，赤松伴游世所重。\n高远谁亲弋外鸿，尊荣肯羡池中凤。\n至今仙迹存金华，我来一日登三洞。\n回顾却笑长安人，辛苦登天凭鹤控。",
        "dynasty": "宋",
        "collection_info": null
    },
    {
        "uuid": "d74dcbd20229f4873477fb142490a1c7",
        "title": "题衢州唐台山",
        "author": "赵抃",
        "content": "唐台压郡东北陲，势旋力转奔而驰。\n伟哉造物谁其尸，一山中起高峩巍。\n羣峯环辅拱以立，背面肘腋相倚毗。\n怪石差差少媚色，长松落落无邪姿。\n岩隈有路数百仞，直登不悔形神疲。\n中间轩豁浮图舍，栋宇綵错金璧辉。\n寒泉一亩清可鑑，优游鳣鲔扬鳞鬐。\n猿閒鸟暇两呼笑，老僧矍铄趋且嬉。\n天风烈烈骨毛竦，更云六月无炎曦。\n攀缘绝顶下四顾，溪山百里如掌窥。\n我思宜有隐君子，放心不与时安危。\n巢由之行已高世，白云卧此逃尧妫。",
        "dynasty": "宋",
        "collection_info": null
    },
    {
        "uuid": "1d38f90e67c045dd07b0577ab2e835d7",
        "title": "寄酬梓路运使赵諴度支",
        "author": "赵抃",
        "content": "喜君出使东川行，腊寒拥雪辞神京。\n平生忠力晚愈固，万山叱驭险亦平。\n青泥岭恶白昼上，更逢落雪百尺盈。\n盘高折下寸寸进，马蹄硉矹人胆惊。\n君怀初不阻艰险，却念疆土连锦城。\n谓予尝有一日雅，豪吟纵笔高泉倾。\n三章落落字字好，开缄与雪争瑶琼。\n置邮亟来发以诵，齿牙冷切胸怀清。\n岂徒感服为文字，所得风义推诚明。\n今君东辕我西守，去此止有数日程。\n两川春物正烂漫，何时文酒亲讲评。",
        "dynasty": "宋",
        "collection_info": null
    },
    {
        "uuid": "e90fe6287189f53d045fa83837b5f8ca",
        "title": "谢曾鲁公惠维摩居士真",
        "author": "赵抃",
        "content": "问答众口徒纷纷，争入菩萨不二门。\n金毛狮子不敢吼，不嘿不见维摩尊。\n维摩之尊无异相，潞州传出毗耶像。\n相公村与知非子，挂向壁间看榜样。",
        "dynasty": "宋",
        "collection_info": null
    },
    {
        "uuid": "83b5ba19cd632a85c6f7727faed2240c",
        "title": "暖风",
        "author": "赵抃",
        "content": "薄袂欹云散，轻盘舞袖低。\n帘疎荡楼阁，尘暗逐轮蹄。\n絮乱垂杨道，香流种药畦。\n春窗恼春思，一枕杜鹃啼。",
        "dynasty": "宋",
        "collection_info": null
    },
    {
        "uuid": "c06066d0f9de47121d0bbb6a99edc0fb",
        "title": "芳草",
        "author": "赵抃",
        "content": "翠密驯文雉，丛深隐画轮。\n离披金谷晓，寂寞茂陵春。\n古渡班荆客，长堤走马人。\n芊芊似袍绿，一雨一番新。",
        "dynasty": "宋",
        "collection_info": null
    },
    {
        "uuid": "fc0f89c42d6a5e8a278b99486aab4c85",
        "title": "寒食郊园即事",
        "author": "赵抃",
        "content": "城郭青烟散，郊园彩日长。\n斗鸡红锦翅，游骑紫丝缰。\n有蝶俱含粉，无人不惜芳。\n尽拚花下饮，归去醉成乡。",
        "dynasty": "宋",
        "collection_info": null
    },
    {
        "uuid": "05985e42abdb290858d33534e42ed487",
        "title": "杜鹃",
        "author": "赵抃",
        "content": "响乱书窗外，人惊梦枕中。\n江城啼晓月，泽国愬春风。\n柳道盘飱绿，桃园躞蹀红。\n年年来此地，留恨任西东。",
        "dynasty": "宋",
        "collection_info": null
    },
    {
        "uuid": "a4f4919fef23d4fadfd8ecea45e6b135",
        "title": "溪山晚目",
        "author": "赵抃",
        "content": "幽花连径发，惊鸟避人啼。\n雨过晴虹上，风清走马嘶。\n滩平鱼艇稳，村小酒旗低。\n谁及山翁乐，号呶醉似泥。",
        "dynasty": "宋",
        "collection_info": null
    },
    {
        "uuid": "3cb49651bc602292cb69320fde219c10",
        "title": "村居",
        "author": "赵抃",
        "content": "午寝忘讥刺，閒居杜送迎。\n雨泥双燕下，烟垅一犁耕。\n座入山光迥，门连野色平。\n吟余仍兀坐，谁与战楸枰。",
        "dynasty": "宋",
        "collection_info": null
    },
    {
        "uuid": "b68068525e0b8b86fee54ad7c4ead2fb",
        "title": "曲馆",
        "author": "赵抃",
        "content": "日华烘玉甃，烟缕亘雕甍。\n枣熟房栊暝，花妍院落明。\n醉轻春有味，梦短昼无情。\n欲识愔愔意，回文织已成。",
        "dynasty": "宋",
        "collection_info": null
    },
    {
        "uuid": "a2993018bf6730d4ac28265bbc8c0cab",
        "title": "题九仙寺",
        "author": "赵抃",
        "content": "坠果春三径，蒸云晚一轩。\n廊腰回战蚁，山腹合啼猿。\n泉淡禽窥影，苔深屐印痕。\n自惭名利者，聊免世纷喧。",
        "dynasty": "宋",
        "collection_info": null
    },
    {
        "uuid": "0df0f55c1f0cb197251b476cfe04a869",
        "title": "赠吉安院主",
        "author": "赵抃",
        "content": "学佛之徒众，难能是向文。\n唯师独奇尚，于我故慇懃。\n诗遇知音诵，琴防俗子闻。\n虚亭对明月，长许到宵分。",
        "dynasty": "宋",
        "collection_info": null
    },
    {
        "uuid": "61ae8b5aef07a6a2c67f2392d29fb7fb",
        "title": "先与祠岳续以权市征弗克往呈通判沈侯",
        "author": "赵抃",
        "content": "装怀成倥偬，从事愧风流。\n且榷征门利，甘同倚市羞。\n摇心随使旆，极目望仙舟。\n青玉灵坛远，终朝接上游。",
        "dynasty": "宋",
        "collection_info": null
    },
    {
        "uuid": "f6a8918934e6e4c45828f6ae468f1264",
        "title": "沈侯见和再次前韵",
        "author": "赵抃",
        "content": "举目皆仙迹，斋心远俗流。\n江山入诗助，苹藻为神羞。\n去矣登危峤，归仍泛稳舟。\n何劳嘆萧索，无惜话真游。",
        "dynasty": "宋",
        "collection_info": null
    },
    {
        "uuid": "5bed4eb90459de02a895e705bedfcd3d",
        "title": "和沈侯叙别往祠岳",
        "author": "赵抃",
        "content": "席上歌骊阕，风前嘶马骄。\n怱怱倾桂醑，一一上兰桡。\n破浪欣无恙，依莲愧不憀。\n踟蹰重回首，云翼自扶摇。",
        "dynasty": "宋",
        "collection_info": null
    },
    {
        "uuid": "2438e4148307499b1bcc58925176ae04",
        "title": "言怀寄三兄",
        "author": "赵抃",
        "content": "沿牒非吾土，逢春忆故园。\n于今佐犀帐，经岁别鸰原。\n讼简仍开卷，时平且属鞬。\n江乡去千里，凝睇一销魂。",
        "dynasty": "宋",
        "collection_info": null
    },
    {
        "uuid": "fc1bc1a6ecbef176f69c16d31fb91cab",
        "title": "送石秘校",
        "author": "赵抃",
        "content": "击汰泛轻艎，离怀莫共伤。\n去投方朔牍，归曳老莱裳。\n在昔名尤重，于今道已光。\n此行有新集，一一锦裁囊。",
        "dynasty": "宋",
        "collection_info": null
    },
    {
        "uuid": "1c74c4432ccf8351ab75d7db77646d59",
        "title": "和何节判观水",
        "author": "赵抃",
        "content": "澄江抵练长，极目路苍茫。\n烟芷差差绿，风荷柄柄香。\n西流终古恨，南浦镇时忙。\n拟待传辞意，离人在楚乡。",
        "dynasty": "宋",
        "collection_info": null
    },
    {
        "uuid": "0d7ecabac5ca953872eec615a0f3ac59",
        "title": "和蔡黄裳节推外邑见贻二首  其一",
        "author": "赵抃",
        "content": "只应登雪峤，疑是有丹梯。\n雨后千山秀，风前一笛嘶。\n平时空执弭，乐土不鸣鼙。\n目断依莲客，君东我自西。",
        "dynasty": "宋",
        "collection_info": null
    },
    {
        "uuid": "9c2c4058a2b1d3a34fecdbed997137d9",
        "title": "和蔡黄裳节推外邑见贻二首  其二",
        "author": "赵抃",
        "content": "冉冉成轻别，迟迟想倦游。\n去应宽蕙带，行亦佩吴鈎。\n访隐逢三径，寻真认十洲。\n有人频倚望，何日人刀头。",
        "dynasty": "宋",
        "collection_info": null
    },
    {
        "uuid": "9c4b0c606de66b19de280e04ae619fca",
        "title": "和三兄见寄",
        "author": "赵抃",
        "content": "棣萼遥南国，苏萱种北堂。\n雪音何处断，风翼自回翔。\n送目吴天阔，传辞楚水长。\n通宵识归路，惟梦到吾乡。",
        "dynasty": "宋",
        "collection_info": null
    },
    {
        "uuid": "dc9c73b485087a0e66d68df0fd48d1f5",
        "title": "江上白乐天祠",
        "author": "赵抃",
        "content": "我爱白司马，有言来谒祠。\n才名千古照，忠义一生奇。\n谏切宁思禄，谗行却罪诗。\n如何江上客，惟道琵琶词。",
        "dynasty": "宋",
        "collection_info": null
    },
    {
        "uuid": "9fe2f1afa3d8c4802e52f62f23abc0eb",
        "title": "有虎",
        "author": "赵抃",
        "content": "有虎竞磨牙，逢人事攫拏。\n夜声闻别坞，晓迹印平沙。\n迫路奔惊犬，藏林噪乱鸦。\n过舟无可奈，极目是蒹葭。",
        "dynasty": "宋",
        "collection_info": null
    },
    {
        "uuid": "1482c6175ca71c2e4150ccbb648dde10",
        "title": "罾鱼",
        "author": "赵抃",
        "content": "生涯罾一架，深浦势并兼。\n张目因知密，游鳞不漏纤。\n急收防力跳，轻语怕惊潜。\n持去全家乐，盈盘鲙缕甜。",
        "dynasty": "宋",
        "collection_info": null
    },
    {
        "uuid": "c3136068ecb1349b7c610cf64364b5f4",
        "title": "岁暮感怀",
        "author": "赵抃",
        "content": "早是穷冬逼，那堪客思兼。\n事嗟流水远，年愧入春添。\n与雪幸同操，惊霜忽到髯。\n晚舟前浦泊，何处有青帘。",
        "dynasty": "宋",
        "collection_info": null
    },
    {
        "uuid": "61d75007651b96b28b4b0be421e1835f",
        "title": "寄任大中秀才",
        "author": "赵抃",
        "content": "今我岁将暮，过桡鹦鹉洲。\n忆君人少与，买舍瀫江头。\n客路书多绝，吾乡梦半游。\n明年谁到蜀，能寄好书不。",
        "dynasty": "宋",
        "collection_info": null
    },
    {
        "uuid": "a872e63a26258633517eabb136912741",
        "title": "向晚",
        "author": "赵抃",
        "content": "向晚立汀沙，人閒目更赊。\n林踈僧屋露，风转客帆斜。\n幽白孤飞鸟，横红数抹霞。\n渔翁偶相问，怜我宦天涯。",
        "dynasty": "宋",
        "collection_info": null
    },
    {
        "uuid": "e350f20e4033d1204cafff34d1ad5e39",
        "title": "又和三兄见寄",
        "author": "赵抃",
        "content": "郑重流芳信，慇懃慰远官。\n已欣怀袖满，仍觉齿牙寒。\n置速传辞易，人遐结会难。\n侧身东望久，离绪转盘桓。",
        "dynasty": "宋",
        "collection_info": null
    },
    {
        "uuid": "4872254acc0797b049e66e4fcac973bc",
        "title": "送邹舜咨回乡",
        "author": "赵抃",
        "content": "经岁别亲闱，于今咏式微。\n捐繻成后约，拭袂重言归。\n脱叶迷官道，酸风中客衣。\n新文满珍笥，去去有余辉。",
        "dynasty": "宋",
        "collection_info": null
    },
    {
        "uuid": "c2eaf599c67aa3480a28e808ce1fa18a",
        "title": "送余林二生赴举",
        "author": "赵抃",
        "content": "并游攀逸轨，两喜擅佳声。\n鹄志一千里，鹏图九万程。\n青云今共上，白水旧齐盟。\n圣主君堪羡，连镳去策名。",
        "dynasty": "宋",
        "collection_info": null
    },
    {
        "uuid": "7bf1bde47bce6c3910e6e4c403deb474",
        "title": "送李运使学士赴阙十咏  其一",
        "author": "赵抃",
        "content": "懿识本天资，长才继者谁。\n漕舟逾万计，实廪近千斯。\n入境喧舆颂，还乡结主知。\n上方思柄用，何惜告谋惟。",
        "dynasty": "宋",
        "collection_info": null
    },
    {
        "uuid": "36bf2ccb4878124f63360027be203be2",
        "title": "送李运使学士赴阙十咏  其二",
        "author": "赵抃",
        "content": "下士无虚坐，摛文有话言。\n镇浮贤者业，袭庆相君门。\n在郡行车乐，瞻天被诏温。\n只应朝请日，三接涣宸恩。",
        "dynasty": "宋",
        "collection_info": null
    },
    {
        "uuid": "bc36639720161cdf1436b2f5ff075327",
        "title": "送李运使学士赴阙十咏  其三",
        "author": "赵抃",
        "content": "睿简从朝议，佥俞协帝畴。\n受釐延贾傅，给馈美酇侯。\n会府居功最，朝廷锡命优。\n思皇今在旦，归去赞宸猷。",
        "dynasty": "宋",
        "collection_info": null
    },
    {
        "uuid": "4dc46e131a5cd01360ed17596c241c2e",
        "title": "送李运使学士赴阙十咏  其四",
        "author": "赵抃",
        "content": "压境号民苏，连甍竞乐输。\n万桑丰岁计，一节赴朝趋。\n安稳舟无恙，雍容骑甚都。\n赠言聊纪盛，为颂愧非夫。",
        "dynasty": "宋",
        "collection_info": null
    },
    {
        "uuid": "db7b634911aa31c4147c9082531a7d3c",
        "title": "送李运使学士赴阙十咏  其五",
        "author": "赵抃",
        "content": "传姻联世美，振玉擅家声。\n南楚聊均逸，东皋亦劝耕。\n察廉无遁物，刺举有能名。\n宣室今前席，宁庸羡贾生。",
        "dynasty": "宋",
        "collection_info": null
    },
    {
        "uuid": "1bc73262dd68cdd13ff6a6be55b98b12",
        "title": "送李运使学士赴阙十咏  其六",
        "author": "赵抃",
        "content": "早擅云间誉，尝登月裏名。\n十轮门袭庆，万石世传荣。\n待继开宾閤，聊为拥使旌。\n绩成今第一，归作汉公卿。",
        "dynasty": "宋",
        "collection_info": null
    },
    {
        "uuid": "a172ca1fecf3b98e2d6903ec5b080c3e",
        "title": "送李运使学士赴阙十咏  其七",
        "author": "赵抃",
        "content": "荆衡此驾轺，封郡去相辽。\n国廪矜流衍，农畴喜富饶。\n几时无协气，何处不讙谣。\n汉室通粮道，论功最后萧。",
        "dynasty": "宋",
        "collection_info": null
    },
    {
        "uuid": "de12e4e9cae9bf49507fa3beb0763c89",
        "title": "送李运使学士赴阙十咏  其八",
        "author": "赵抃",
        "content": "南荣来汉诏，北阙近尧天。\n懿绩隆三岁，丰储备九年。\n威严多摘伏，荐籍几登贤。\n去去民思甚，销魂尽黯然。",
        "dynasty": "宋",
        "collection_info": null
    },
    {
        "uuid": "173df2ce35547ddd99ed288c5ce5b6e3",
        "title": "送李运使学士赴阙十咏  其九",
        "author": "赵抃",
        "content": "歌阕散雕筵，膺舟是谪仙。\n秦亭临断岸，楚水浸遥天。\n魏阙瞻湖上，长安指日边。\n綵旍随目远，一向立风前。",
        "dynasty": "宋",
        "collection_info": null
    },
    {
        "uuid": "174c9b73f75c0d7e37ef1ac6048a2bb4",
        "title": "送李运使学士赴阙十咏  其一○",
        "author": "赵抃",
        "content": "供帐楚江滨，瞻言泪满巾。\n如何从事客，曾作受恩人。\n再顾沟中物，尤惭席上珍。\n异时调鼎鼐，应许与陶钧。",
        "dynasty": "宋",
        "collection_info": null
    },
    {
        "uuid": "f0460623dbe7594ec0f94aa70f3f433d",
        "title": "和戴天使重阳前一夕宿长沙驿二首  其一",
        "author": "赵抃",
        "content": "诘旦逢佳节，今宵寓远乡。\n且欣宾榻解，休叹客亭长。\n黄叶临风乱，红萸浥露香。\n酒徒何处所，空自忆高阳。",
        "dynasty": "宋",
        "collection_info": null
    },
    {
        "uuid": "d0a72fad5db6427c2b902d2118a8c716",
        "title": "和戴天使重阳前一夕宿长沙驿二首  其二",
        "author": "赵抃",
        "content": "楚馆夜衾凉，离人念故乡。\n远吟只觉苦，归梦不成长。\n壁有寒蛩怨，邻闻绿蚁香。\n登高在何处，明日宴山阳。",
        "dynasty": "宋",
        "collection_info": null
    },
    {
        "uuid": "bf632a47d4fbdf8392639750c4128244",
        "title": "闻杨畋病愈",
        "author": "赵抃",
        "content": "湖南杨叔武，消息有人传。\n连岁征蛮徼，经秋卧瘴烟。\n为时天未丧，勿药病还痊。\n云水溶溶去，凭诗寄此篇。",
        "dynasty": "宋",
        "collection_info": null
    },
    {
        "uuid": "de3aa4896d7fd037b2fb594d930b25ac",
        "title": "入蜀舟中逢春",
        "author": "赵抃",
        "content": "春到依覉旅，怀开似发缄。\n野禽鸣胜管，春草绿于衫。\n水暖风微碎，山明日半衔。\n巴西寒极地，冰雪尚千岩。",
        "dynasty": "宋",
        "collection_info": null
    },
    {
        "uuid": "be93e17dde4fcd8727b9e551e33243fb",
        "title": "入蜀江上对月",
        "author": "赵抃",
        "content": "照不私毫髮，波光上下浮。\n明余到琴淡，清极入诗幽。\n忽认江湖昼，浑疑天地秋。\n閒云勿轻蔽，有客坐孤舟。",
        "dynasty": "宋",
        "collection_info": null
    },
    {
        "uuid": "0fa959f486c8fd021f49e3582fc66c18",
        "title": "春日陪宴会春园亭",
        "author": "赵抃",
        "content": "为怕三春过，因谋数刻狂。\n醉轻欣射中，欢甚惜歌长。\n骄马花间繫，啼莺柳下藏。\n前旌归去晚，十里淡风光。",
        "dynasty": "宋",
        "collection_info": null
    },
    {
        "uuid": "8e5116bc0855c6f8b0d4aa34b4cba744",
        "title": "月夜听僧化宜弹琴",
        "author": "赵抃",
        "content": "蜀国有良工，孙枝斵古桐。\n逢师写流水，为我益清风。\n淡恐时心厌，幽蕲世耳聪。\n坐来明月满，无语讼庭空。",
        "dynasty": "宋",
        "collection_info": null
    },
    {
        "uuid": "85e8350e5d64b8c2277f451858d097c9",
        "title": "送蜀守贾昌朝水部赴阙",
        "author": "赵抃",
        "content": "召节下英藩，归辕望帝阍。\n中和刺史政，教友相君门。\n去听涂歌美，留瞻壁像尊。\n欲知春色好，元是百城恩。",
        "dynasty": "宋",
        "collection_info": null
    },
    {
        "uuid": "c61fda883c19b4db0da15854ff24709f",
        "title": "送曾交屯田赴阙",
        "author": "赵抃",
        "content": "治多祥气感，名可信书褒。\n诗有千篇富，才为两蜀豪。\n任诚时少与，敦义世推高。\n剑栈芳菲地，公行我亦劳。",
        "dynasty": "宋",
        "collection_info": null
    },
    {
        "uuid": "3870c0007402544d2aaac2168229f0ca",
        "title": "和范御史初出都门",
        "author": "赵抃",
        "content": "牍奏辞三院，乡荣领百城。\n帝恩山岳重，臣命羽毛轻。\n风月随人好，江湖照胆清。\n须公赠金玉，光照重行行。",
        "dynasty": "宋",
        "collection_info": null
    },
    {
        "uuid": "01087db893b54c1db5ad6db16398a0e3",
        "title": "和韵前人初出销头",
        "author": "赵抃",
        "content": "奏恳初无饰，天恩亦重违。\n一麾新命下，两桨故关归。\n淮木林林脱，霜鸿阵阵飞。\n贤朋诗酒乐，行矣自相依。",
        "dynasty": "宋",
        "collection_info": null
    },
    {
        "uuid": "e07f3edd3c87acd71125eaa4b4bd9cdd",
        "title": "和石涧寺龙潭",
        "author": "赵抃",
        "content": "一遇汤王旱，须为傅说霖。\n只应蟠涧底，济物是初心。\n昔岁苗将槁，阳骄不和阴。\n农夫望膏泽，徒蛰尔何深。",
        "dynasty": "宋",
        "collection_info": null
    },
    {
        "uuid": "e7d5c59e75d3500d9eb905979ff9b9cd",
        "title": "和通判范都官不赴赏春",
        "author": "赵抃",
        "content": "幽郡少丛事，名园邀上宾。\n逢花有深意，拚醉欲酬春。\n僚友同年旧，郎官拜命新。\n不来无此乐，还似姓车人。",
        "dynasty": "宋",
        "collection_info": null
    },
    {
        "uuid": "66617f4f0c6248deaa3f310e320eb3b2",
        "title": "续梦中作",
        "author": "赵抃",
        "content": "边寄今儒弁，帷筹得将才。\n甘辛均士卒，号令走风雷。\n惊晓城鼙急，吹秋陇笛哀。\n先声羌胆碎，闻道汉兵来。",
        "dynasty": "宋",
        "collection_info": null
    },
    {
        "uuid": "7fab75256726babfef36b4c4d731ea8f",
        "title": "次韵吴充学士斋居冬夜书事",
        "author": "赵抃",
        "content": "轮奂相辉映，严扉耸画楹。\n霜空夜月午，斋冷湛冰清。\n缛礼行神庙，星华下禁城。\n瀛洲有才士，佳句见交情。",
        "dynasty": "宋",
        "collection_info": null
    },
    {
        "uuid": "0843bff0f0232f0f0216977cc7316211",
        "title": "和六弟抗江上书怀",
        "author": "赵抃",
        "content": "一失已戚戚，诚哉勿尔为。\n因知贤者事，不与众人期。\n别浦客帆卸，隔江渔笛吹。\n同行兄弟乐，还免动乡思。",
        "dynasty": "宋",
        "collection_info": null
    },
    {
        "uuid": "ee834fac60ded0cdfbc7d1d8d5367b9a",
        "title": "惊涛",
        "author": "赵抃",
        "content": "路半狂飚起，江心巨浪横。\n苍茫舟子叫，匍匐稚儿惊。\n古岸移时入，新醪薄暮倾。\n此宜无足道，大抵似人生。",
        "dynasty": "宋",
        "collection_info": null
    },
    {
        "uuid": "3f65fe1f127f06d8d9e802698f09f422",
        "title": "别后寄表弟李定",
        "author": "赵抃",
        "content": "之官虽异数，行棹欲同仙。\n忽觉清风远，因惊俗累牵。\n子留书得后，我愧约乖前。\n境上依依过，江南水拍天。",
        "dynasty": "宋",
        "collection_info": null
    },
    {
        "uuid": "7dd4a1d6a41867453e74647a4dbf64e2",
        "title": "彭泽狄梁公祠",
        "author": "赵抃",
        "content": "贤正屯蒙日，阴邪会用时。\n人从万死过，谁肯一言危。\n毒意回天后，忠诚荐柬之。\n復唐三百载，留得枕江祠。",
        "dynasty": "宋",
        "collection_info": null
    },
    {
        "uuid": "15b391c98669383616f6043713cbfd0d",
        "title": "经鄱阳湖",
        "author": "赵抃",
        "content": "舍陆事川程，霜天晓色明。\n长波万顷阔，大舸一帆轻。\n静唱村渔乐，斜飞渚鴈惊。\n云披见楼阁，隐隐豫章城。",
        "dynasty": "宋",
        "collection_info": null
    },
    {
        "uuid": "07fcba6b347a89d7a5d7b8f5f94449ec",
        "title": "次韵何若谷赏花即席",
        "author": "赵抃",
        "content": "朋心照旧明，宁比盖初倾。\n共惜花兼酒，谁论利復名。\n与君如有约，不醉似无情。\n更遇诗勍敌，周旋未易轻。",
        "dynasty": "宋",
        "collection_info": null
    },
    {
        "uuid": "deaf315c21d7614c9a513ecc6c8054a7",
        "title": "纪雨",
        "author": "赵抃",
        "content": "岁始三日雨，恩随万井春。\n如何至和气，先被远方人。\n洗濯山川秀，霑濡草木新。\n尧仁际天地，调燮有臣邻。",
        "dynasty": "宋",
        "collection_info": null
    },
    {
        "uuid": "754d3ae8ee06d4d28ed37f58ee62e414",
        "title": "次韵提刑蔡挺度支见赠",
        "author": "赵抃",
        "content": "历章初请外，亡状愧瘝官。\n为郡恩尤重，斯民治素难。\n讼稀逢薄稔，诗倡得清欢。\n况復仁封接，焉依簟与菅。",
        "dynasty": "宋",
        "collection_info": null
    },
    {
        "uuid": "2abb4948eb73c12bd5d1ca641172ad44",
        "title": "次韵何若谷中隐堂观棊",
        "author": "赵抃",
        "content": "春昼僧房静，楸枰战气豪。\n斜飞沙塞鴈，奔怒海门涛。\n决胜周旋久，阴谋计较劳。\n岂知中隐士，心不挂纤毫。",
        "dynasty": "宋",
        "collection_info": null
    },
    {
        "uuid": "2f0a47a9af84b7d68fd777f15fa5603b",
        "title": "送兴国令徐师回殿丞",
        "author": "赵抃",
        "content": "报政方山下，分携赣水滨。\n人蒙百里惠，花见四年春。\n亲志乐戏綵，家声高缙绅。\n还期逢庆节，慈宴拱严宸。",
        "dynasty": "宋",
        "collection_info": null
    },
    {
        "uuid": "a25c0bdc359d19e3d8ee1985afcc8008",
        "title": "登章贡台",
        "author": "赵抃",
        "content": "章贡东西派，并流作赣川。\n奔湍出城曲，离合向台前。\n把酒来凭槛，鸣鼙见放船。\n滔滔归底处，沧海路三千。",
        "dynasty": "宋",
        "collection_info": null
    },
    {
        "uuid": "6dd9df4a2b860fccbc9eb6ed485a2513",
        "title": "次韵周敦颐国博重阳节近见菊",
        "author": "赵抃",
        "content": "为僚初自喜，邀客亦逢嘉。\n把酒须同乐，分襟莫预嗟。\n未成登画舸，好共赏黄花。\n试向东篱看，秋丛映晚霞。",
        "dynasty": "宋",
        "collection_info": null
    },
    {
        "uuid": "21c1192554a53fa8f53dd2ac3b0638c6",
        "title": "题张果老洞",
        "author": "赵抃",
        "content": "洞老寿松椿，高名古绝羣。\n乱山泉㶁㶁，举世事纷纷。\n使者持丹诏，先生卧白云。\n方今莫招隐，君德正华勋。",
        "dynasty": "宋",
        "collection_info": null
    },
    {
        "uuid": "1adacd4a9f42b95d6e5be00acd51251e",
        "title": "赠琴台僧正",
        "author": "赵抃",
        "content": "寺古傍郊垧，门无车马声。\n我来闻众妙，人少到师清。\n锦水金波静，银蟾一指明。\n幽琴徐发响，真不负台名。",
        "dynasty": "宋",
        "collection_info": null
    },
    {
        "uuid": "bcf84f22a662975375334aa295cb57b9",
        "title": "留题修觉山",
        "author": "赵抃",
        "content": "按行车暂尼，身得止峥嵘。\n江喜淙淙听，云疑步步生。\n春邻花县好，晴远剑关明。\n买石镌豪句，高哉老杜名。",
        "dynasty": "宋",
        "collection_info": null
    },
    {
        "uuid": "79b06b68ab185ffcbde9ff1e23931eba",
        "title": "次韵孔宪山斋",
        "author": "赵抃",
        "content": "讼简岁丰盈，铃斋竟日清。\n窗排羣石怪，檐拥远山明。\n古木风千叶，新髭雪数茎。\n开樽向幽处，余论见高情。",
        "dynasty": "宋",
        "collection_info": null
    },
    {
        "uuid": "993ee56e20a11fa0282cd61f71a850fb",
        "title": "送前人赴阙",
        "author": "赵抃",
        "content": "正性归忠谊，名谈见本原。\n中丞有贤子，宣圣得真孙。\n解职留民惠，还朝拜主恩。\n东方要安堵，一为上前论。",
        "dynasty": "宋",
        "collection_info": null
    },
    {
        "uuid": "4cb7938ca479fd8fc3338a907985a0ef",
        "title": "次韵吴中復龙图题长桥铺",
        "author": "赵抃",
        "content": "山东去蜀右，不惮客程遥。\n酒酌杯中醁，琴携爨下焦。\n故人题大笔，佳句刻长桥。\n快读离怀解，如冰暖日消。",
        "dynasty": "宋",
        "collection_info": null
    },
    {
        "uuid": "d225055546353c6cf42961a79e76b766",
        "title": "寄衢僧惟简",
        "author": "赵抃",
        "content": "南禅众所称，简老是真僧。\n法器闻虽古，清风见未曾。\n洪炉中点雪，大海裏孤灯。\n七十休官近，归欤我得朋。",
        "dynasty": "宋",
        "collection_info": null
    },
    {
        "uuid": "0112b3a90f7389216b0c21de5d981fbd",
        "title": "寄谢毛宪",
        "author": "赵抃",
        "content": "去赣八千里，于今十二年。\n无缘久东浙，有命再西川。\n吏散庭空讼，僧高寺欲禅。\n老来思旧治，尤喜获佳篇。",
        "dynasty": "宋",
        "collection_info": null
    },
    {
        "uuid": "35e6ff17658404903b7c0cf87955c434",
        "title": "送范宪百禄赴阙",
        "author": "赵抃",
        "content": "泥书下紫宸，公议协朝绅。\n真主正图治，谏官今得人。\n从容陪国论，憔悴恤天民。\n大对如晁董，公尝素所陈。",
        "dynasty": "宋",
        "collection_info": null
    },
    {
        "uuid": "eb0fa60be86e47f34a52c6eed9940b0a",
        "title": "和荣諲学士按部过长濆关所寄诗",
        "author": "赵抃",
        "content": "叱驭穷边垒，还辕赏驿梅。\n微香心旋吐，清咏意尤瓌。\n诲墨蒙兼贶，邮筒喜屡开。\n锦官花更好，翘望腊前回。",
        "dynasty": "宋",
        "collection_info": null
    },
    {
        "uuid": "40565741674be8738509262019172e2a",
        "title": "闵雨",
        "author": "赵抃",
        "content": "闵雨诏復下，伤农今四春。\n潭龙从号懒，庙鬼讵能神。\n苗槁尘生久，云空电转频。\n天公诚可问，谁与主陶钧。",
        "dynasty": "宋",
        "collection_info": null
    },
    {
        "uuid": "7a319865faec3686f7dc3a7ec7f7eec0",
        "title": "次韵李元方秀才秋日旅怀",
        "author": "赵抃",
        "content": "节物奚为感，秋怀不自任。\n晓寒侵远梦，秋力助高吟。\n薄脱惊风叶，疎舂隔水砧。\n商絃调一曲，惟子定知音。",
        "dynasty": "宋",
        "collection_info": null
    },
    {
        "uuid": "08dac64042243d81eaebea4cfc209bfe",
        "title": "题灵山寺",
        "author": "赵抃",
        "content": "我为灵山好，登留到日曛。\n岩幽余暑雪，钟冷入秋云。\n篇咏惟僧助，尘烦与俗分。\n明朝入东棹，因得识吾文。",
        "dynasty": "宋",
        "collection_info": null
    },
    {
        "uuid": "8d7154ff1f577161e3f3760cfd88cd00",
        "title": "寄题致政周洙屯田如诏亭",
        "author": "赵抃",
        "content": "诰出义方语，亭更发诏名。\n为郎拜天宠，有子擅家声。\n健羡乡评美，光辉野史荣。\n綵衣官亦重，门外拥双旌。",
        "dynasty": "宋",
        "collection_info": null
    },
    {
        "uuid": "5a285a30e7ed8c145784a3397e7420c7",
        "title": "致政都官宋兄言归旧隐赠行",
        "author": "赵抃",
        "content": "休官镇浮俗，眉寿冠同年。\n恬养八十岁，苦吟三百篇。\n乘秋迓杖屦，终日隐林泉。\n我羡归欤乐，高踪不可肩。",
        "dynasty": "宋",
        "collection_info": null
    },
    {
        "uuid": "262eb274a0637bd3a177d99f7ba14505",
        "title": "游海云山",
        "author": "赵抃",
        "content": "缥缈齐云阁，遥闻摸石池。\n物华春已盛，人意乐无涯。\n罗绮一山遍，旌旗十里随。\n花棚夹归道，骁骑看星驰。",
        "dynasty": "宋",
        "collection_info": null
    },
    {
        "uuid": "33bf6f10b780d2f8d01113bb28acc038",
        "title": "次韵程给事赴越任过杭相会",
        "author": "赵抃",
        "content": "已久论交契，何妨醉别筵。\n君宜归大用，我独倦高年。\n郡印今分治，科名昔共镌。\n离怀虽一水，言远似三川。",
        "dynasty": "宋",
        "collection_info": null
    },
    {
        "uuid": "507b8b764d64ceb9354935517c81f4f4",
        "title": "题杭州双竹寺",
        "author": "赵抃",
        "content": "粉箨双双脱，修篁两两高。\n同心齐管鲍，并节汉萧曹。\n寒岁霜威御，炎天暑气逃。\n此君真可异，吟遶不知劳。",
        "dynasty": "宋",
        "collection_info": null
    },
    {
        "uuid": "05574de5cabcc15c3c8b8c50a01bde96",
        "title": "送章岵少卿提举洞霄宫二首  其一",
        "author": "赵抃",
        "content": "秘馆红尘外，瑶京白日边。\n樽中不空酒，琴面已无絃。\n晓上朝真阁，春耕负郭田。\n优游大自在，何处更神仙。",
        "dynasty": "宋",
        "collection_info": null
    },
    {
        "uuid": "0e57e11fa49efa2ab71232413bd7dda7",
        "title": "送章岵少卿提举洞霄宫二首  其二",
        "author": "赵抃",
        "content": "使节忠罄勤，东南两见春。\n清宵多假寐，白髮半忧民。\n金阙遥辞宠，琳宫去谒真。\n羡公谁最甚，我是欲归人。",
        "dynasty": "宋",
        "collection_info": null
    },
    {
        "uuid": "0f00bdf9a8c6bc900a4bd77575a90fa0",
        "title": "次韵赵少师寄别程给事",
        "author": "赵抃",
        "content": "人生难会合，天与此阶缘。\n逸驾来艰远，孤颿映后前。\n吴江阻潮汐，越峤望云烟。\n叙别情何厚，新诗两灿然。",
        "dynasty": "宋",
        "collection_info": null
    },
    {
        "uuid": "c13ffe11176201e03faed3f63a0f8033",
        "title": "送六弟随子之官毗陵",
        "author": "赵抃",
        "content": "鴈序暂分飞，毗陵动所思。\n廉能真有子，清白素闻诗。\n船泛西州远，山寻北荡奇。\n明春復归会，还是隔年期。",
        "dynasty": "宋",
        "collection_info": null
    },
    {
        "uuid": "39df5945de81890f74b6480ec08b3b45",
        "title": "览先祖太傅留题国清寺继和",
        "author": "赵抃",
        "content": "得谢殊狂客，无言愧浄名。\n心观潭月白，梵听海潮声。\n晓色开华顶，秋晖照赤城。\n公诗播人口，冰玉未为清。",
        "dynasty": "宋",
        "collection_info": null
    },
    {
        "uuid": "2c832141a5deeb10fa90088dad0bffa0",
        "title": "抵永嘉题谢公岩",
        "author": "赵抃",
        "content": "岭路与岩垧，池楼古郡城。\n千年温俗意，四榜谢公名。\n寄傲留佳句，遗思出至诚。\n滔滔慎江水，东注等休声。",
        "dynasty": "宋",
        "collection_info": null
    },
    {
        "uuid": "4328341d8c5ead084a847474bdacb679",
        "title": "赠郑赓高士",
        "author": "赵抃",
        "content": "易有幽人象，天垂处士星。\n知音辞相府，归养为亲庭。\n閒和碧云句，深穷白首经。\n惟贤二千石，优顾眼尤青。",
        "dynasty": "宋",
        "collection_info": null
    },
    {
        "uuid": "aaaca17833fbfc64c3d1b12d8b66b433",
        "title": "早离温江夜泊白沙步",
        "author": "赵抃",
        "content": "晓与诸孙别，依然颇动怀。\n去乘兰棹稳，行得綵衣偕。\n渔父遥连市，村扉半掩柴。\n夜来溪上宿，梦已在高斋。",
        "dynasty": "宋",
        "collection_info": null
    },
    {
        "uuid": "9adf2d9ebd8bf1b4f46d074a8675977d",
        "title": "次韵寄致政石牧之大夫",
        "author": "赵抃",
        "content": "予退喜同休，翻思慎水游。\n閒云披远岫，明月在高楼。\n送日千余里，离怀三度秋。\n争如禅客子，截断众江流。",
        "dynasty": "宋",
        "collection_info": null
    },
    {
        "uuid": "52945258dfdd8b241be3470e4c693e10",
        "title": "寄酬吴天常中散",
        "author": "赵抃",
        "content": "仕契最敦厚，夤缘绝夤伦。\n同登甲戌第，俱是戌申人。\n把酒曾四老，分携又五春。\n新诗光箧笥，珠宝未为珍。",
        "dynasty": "宋",
        "collection_info": null
    },
    {
        "uuid": "41623e55f3725cb02da88348959631ff",
        "title": "送毛宽任清流主簿",
        "author": "赵抃",
        "content": "轻舟离晓岸，凉气满秋空。\n鸾枳从官况，蟾宫继父风。\n荣涂终颉颃，清节愈磨礲。\n今我所期子，名当彻舜聪。",
        "dynasty": "宋",
        "collection_info": null
    },
    {
        "uuid": "6ffe4481ef458420d81154c2e7574be6",
        "title": "西湖吴中允坟生芝草",
        "author": "赵抃",
        "content": "中允寿龄尊，人亡德尚存。\n无根彼芝草，为瑞此松坟。\n往行称乡井，遗荣付子孙。\n灵苗岂虚设，所应在高门。",
        "dynasty": "宋",
        "collection_info": null
    },
    {
        "uuid": "179cafd3f3fbfac245768af16d2489a2",
        "title": "送吴栢节推赴阙",
        "author": "赵抃",
        "content": "简刑忧俗困，一境被恩私。\n清极人知劝，诚先吏不欺。\n席觞徒眷恋，岸菊渐离披。\n荐鹗有余表，横飞去指期。",
        "dynasty": "宋",
        "collection_info": null
    },
    {
        "uuid": "47c7f3067095b2621df1c0b8d76a253e",
        "title": "宿故梁子正得意堂有感示诸梁英少",
        "author": "赵抃",
        "content": "遗训素谆谆，先生冢尚新。\n门风竞兰玉，乡誉动簪绅。\n户牖宵排烛，琴书昼拂尘。\n子孙为学盛，宜有起家人。",
        "dynasty": "宋",
        "collection_info": null
    },
    {
        "uuid": "1068381c63518b6362dc11af74573da1",
        "title": "外弟李定少卿輓诗三首  其一",
        "author": "赵抃",
        "content": "子舍竞诜诜，号天日月昏。\n有绡传秀像，无药反英魂。\n右棘官虚位，西山墓闭门。\n遣余衣上泪，时復有啼痕。",
        "dynasty": "宋",
        "collection_info": null
    },
    {
        "uuid": "0cced97dd87d2c482646632ed2c4a73e",
        "title": "外弟李定少卿輓诗三首  其二",
        "author": "赵抃",
        "content": "少列吾姑子，怀能负俊良。\n歌诗追李杜，笔札出钟王。\n道指三千远，年踰六十亡。\n嗟哉长已矣，冠剑失威光。",
        "dynasty": "宋",
        "collection_info": null
    },
    {
        "uuid": "7741af4f3ff9d2f980224a7e156be2ef",
        "title": "外弟李定少卿輓诗三首  其三",
        "author": "赵抃",
        "content": "福地生奚似，丧人送几何。\n环环山水秀，蛰蛰子孙多。\n情悼魂兮些，辞凭挽者歌。\n嗟余身在越，西首泪滂沱。",
        "dynasty": "宋",
        "collection_info": null
    },
    {
        "uuid": "23afdb59c643e7e855d18dce63e7329a",
        "title": "故吴丞相充輓诗三首  其一",
        "author": "赵抃",
        "content": "富贵三朝老，公忠百辟师。\n跻民復仁寿，与国繫安危。\n圣意加优注，荣途亦屡辞。\n人嗟五福内，独不享期颐。",
        "dynasty": "宋",
        "collection_info": null
    },
    {
        "uuid": "9f9035446cb4bcb66d505728bf956940",
        "title": "故吴丞相充輓诗三首  其二",
        "author": "赵抃",
        "content": "论道尊三事，登庸历十年。\n舜尝咨尔岳，说已济斯川。\n太史书清德，高门继象贤。\n都人瞻绘像，衮服冠貂蝉。",
        "dynasty": "宋",
        "collection_info": null
    },
    {
        "uuid": "62112ee66cbb318d8795c4e5a0c7fb99",
        "title": "故吴丞相充輓诗三首  其三",
        "author": "赵抃",
        "content": "纯诚先德行，余事着文章。\n所予维中寿，难谋彼上苍。\n旌铭笼晓月，挽铎诉秋霜。\n自愧居田里，无缘奠柩觞。",
        "dynasty": "宋",
        "collection_info": null
    },
    {
        "uuid": "376258093fcda870bcfcebaec5de549d",
        "title": "寄开化余遵道",
        "author": "赵抃",
        "content": "野老余遵道，人微德义尊。\n家居青嶂底，身在白云根。\n盛事传闾里，昌期付子孙。\n不烦迂步远，此去自高门。",
        "dynasty": "宋",
        "collection_info": null
    },
    {
        "uuid": "d3028ec709b5d641427cb0b51b3cd0ab",
        "title": "谢赐飞白御书晏羣玉殿",
        "author": "赵抃",
        "content": "朝野欢和际，君臣恺乐时。\n圣谟天地久，睿藻日星垂。\n内閤羣编启，灵函众宝披。\n光华颁帝翰，密勿宠官师。\n雨露神毫洒，风云上意绥。\n翱翔转鸾凤，夭矫奋龙螭。\n侍宴聆清问，衔杯拱睟仪。\n御香蒙领袖，和气入肝脾。\n言念宸恩重，曾非贱士遗。\n天颜瞻咫尺，臣职愧箴规。\n补阙难言衮，倾心窃比葵。\n养贤兼养正，所愿易求颐。",
        "dynasty": "宋",
        "collection_info": null
    },
    {
        "uuid": "2746ed54006cb2677d7d93bc4dc40e9c",
        "title": "同天节",
        "author": "赵抃",
        "content": "土宇欢呼日，天家庆诞辰。\n虹光流渚异，电彩遶枢频。\n物与熏风浃，祥并协气臻。\n庭除交玉帛，宴衎列簪绅。\n丹穴来仪凤，华封祝圣人。\n小臣叨下列，鼓舞颂尧仁。",
        "dynasty": "宋",
        "collection_info": null
    },
    {
        "uuid": "27fb982f43f19b380f651e359b23ef2b",
        "title": "送韩丞相琦出镇陜右",
        "author": "赵抃",
        "content": "羌狄方怀德，朝家正右文。\n边城轻举动，天子为忧勤。\n公位三朝重，威名万里闻。\n聊烦镇西夏，尽得护诸军。\n赐第仍开燕，传觞命极醺。\n陜民如望旱，一雨压尘氛。",
        "dynasty": "宋",
        "collection_info": null
    },
    {
        "uuid": "08a7b7e5a9ec93453529187d76228fcd",
        "title": "急帆",
        "author": "赵抃",
        "content": "江阔北风长，高帆尽幅扬。\n势能分巨浪，力恐拔危樯。\n鸥鹭频惊迫，鱼龙相助忙。\n峯峦旋岸碧，木叶走汀黄。\n快似登仙去，轻于傅羽翔。\n一程三百里，晚泊未斜阳。",
        "dynasty": "宋",
        "collection_info": null
    },
    {
        "uuid": "30fba7f6fb21c79b3b8eb0573df953e5",
        "title": "初入荆江",
        "author": "赵抃",
        "content": "迢递辞宸阙，迁延换岁华。\n舟纔入荆渚，人觉在天涯。\n浪激多推岸，流濡足沸沙。\n势盘帆小便，涨浅路频差。\n横艇叉鱼浦，摇旗卖酒家。\n山微思念越，江窄止通巴。\n烟色汀芜淡，风光野烧斜。\n蛮歌朝竞唱，祠鼓暮连挝。\n渡口初逢柳，林边未见花。\n前程春始盛，一一待诗夸。",
        "dynasty": "宋",
        "collection_info": null
    },
    {
        "uuid": "225069ac6554a140caba0aa0a280c13b",
        "title": "送昭文刘少卿移知南海",
        "author": "赵抃",
        "content": "世绪传英德，时才播令名。\n锦裀终袭庆，桂籍旧升荣。\n仕路登优绩，朝闺服俊声。\n风猷着台阁，操尚冠簪缨。\n坟衍方谋学，冰霜未底清。\n分忧膺阃寄，颁教洽舆情。\n会府资谋计，中闱念笃诚。\n汉庭当继好，戎帐去修盟。\n通币旋君节，飞刍拥使旌。\n舟车勤转漕，仓廪庆丰盈。\n廉士祈甄用，贪官愧窜惊。\n凤书来辇毂，熊轼镇荆衡。\n压境无喧讼，连畴近力耕。\n腾谣闻五袴，行乐护千兵。\n道路纤尘绝，人家协气生。\n涣恩飞睿诏，华序拜名卿。\n更直羣书府，于宣百粤城。\n祖筵徒恋恋，仙舸重行行。\n预想歌来暮，前期报政成。\n上心方简注，元鼎伫和羹。",
        "dynasty": "宋",
        "collection_info": null
    },
    {
        "uuid": "a4b068f0fe1a105c01ea36f49b4fdd76",
        "title": "送同年何推官",
        "author": "赵抃",
        "content": "浃恩颁汉检，沿牒别熊川。\n免作徒劳嘆，聊为从事贤。\n贮文囊制锦，赞画幕依莲。\n志尚心非石，标仪骨是仙。\n赠言惊去矣，携手觉凄然。\n远目浑疑断，离肠已似煎。\n马嘶枫叶道，人醉菊花天。\n到日成优绩，宸纶伫九迁。",
        "dynasty": "宋",
        "collection_info": null
    },
    {
        "uuid": "bb63cdd0f2e15f9015e7e8d6af9ee34d",
        "title": "庭楠",
        "author": "赵抃",
        "content": "彼美庭楠植，基培几十年。\n夜来全庇月，晓去薄生烟。\n万叶光齐动，双株影共圆。\n幽楼疑有鹤，清响为留蝉。\n饮对传三雅，琴依按七絃。\n河阳花自媚，彭泽柳空眠。\n势翳门阑静，阴清几案鲜。\n不才逢讼简，吟遶强成篇。",
        "dynasty": "宋",
        "collection_info": null
    },
    {
        "uuid": "f8c583bf0cd18334c397a7aef0eab73f",
        "title": "蜀倅杨瑜邀罨画池",
        "author": "赵抃",
        "content": "占胜芳菲地，标名罨画池。\n水光菱在鑑，岸色锦舒帷。\n风碎花千动，烟团柳四垂。\n巧才吟不尽，精笔写徒为。\n照影摇歌榭，分香上酒巵。\n主人邀客赏，和气与春期。",
        "dynasty": "宋",
        "collection_info": null
    },
    {
        "uuid": "b286e97605db45018f5478f15d6a61f1",
        "title": "寄谢云安知军王端屯田",
        "author": "赵抃",
        "content": "旧邦逢朐䏰，灵地接岷峨。\n住岭排烟火，悬岩引薜萝。\n雨花疑锦濯，晴水甚蓝挼。\n远地之官去，孤舟走崄拕。\n出麾无一事，倾盖首相过。\n幸不愚烦外，欣承议论多。\n春光千骑骏，天色百城和。\n赏物楼新构，镌文石旋磨。\n为时即慷慨，得友盛吟哦。\n世重黄金诺，人传白雪歌。\n投壶倾立马，飞镝屡鸣鼍。\n局战犀敲玉，杯欢乱酌螺。\n坐来风入袂，归去月流波。\n我愧才疏拙，生微术揣摩。\n主容勤劳徕，行色觉蹉跎。\n匪用诗为好，离怀可奈何。",
        "dynasty": "宋",
        "collection_info": null
    },
    {
        "uuid": "8b7495a1860a3070d7b16b4427d63e7e",
        "title": "江上遇雪",
        "author": "赵抃",
        "content": "冻云交四隅，飞雪满江湖。\n急势团风转，閒容到水无。\n并游渔喜唱，失侣雁惊呼。\n客棹沿湾泊，村醪觅径酤。\n去程方数蜀，归思正遥吴。\n得句同诸弟，余怀幸不孤。",
        "dynasty": "宋",
        "collection_info": null
    },
    {
        "uuid": "a3411101922047d0ce11433735754bd8",
        "title": "登望阙台",
        "author": "赵抃",
        "content": "江外三千里，城头百尺台。\n神都瞻宝阙，星斗切瑶魁。\n风阔春襟快，云披晓月开。\n山川增气象，栏槛出尘埃。\n天际横归鴈，林梢露出槐。\n喜逢冠盖客，半是日边来。",
        "dynasty": "宋",
        "collection_info": null
    },
    {
        "uuid": "9ee94e91e05ac84910e4b5bf18550d32",
        "title": "次韵何若谷别后见寄",
        "author": "赵抃",
        "content": "言念分符日，来逢别乘贤。\n疮痍求俗去，风教为民宣。\n吏狱都无扰，农畴属有年。\n欢尝陪射的，清不废鸣絃。\n避俗寻萧寺，游春醉画船。\n文楸坐帷幄，诗敌肆戈鋋。\n邂逅穷江地，凄凉落叶天。\n代还公去矣，伫立我依然。\n久契诚弥固，离忧不暂蠲。\n高台倚章贡，时一诵佳篇。",
        "dynasty": "宋",
        "collection_info": null
    },
    {
        "uuid": "a6f6e8416b5818f867ffd7bebf89fe26",
        "title": "成大卿宅矮槐",
        "author": "赵抃",
        "content": "手植踰三纪，年随矮势增。\n枝盘多蠖屈，根转欲虬腾。\n密覆周遭地，孤撑最上层。\n风条低偃蹇，烟叶碎鬅鬙。\n顾我来虽羡，如公退未能。\n溪园饶乐事，时此会佳朋。",
        "dynasty": "宋",
        "collection_info": null
    },
    {
        "uuid": "d28ba3d9c7df08450bbaeaa883627084",
        "title": "游青城山",
        "author": "赵抃",
        "content": "三十六峯峻，维岷在蜀奇。\n方行刺史部，重款丈人祠。\n冻雪诸蕃隔，晴云六面披。\n访山穷宝洞，敕鬼觇丰碑。\n泉落寒崖响，萝依古木垂。\n良工存旧笔，老叟琢新诗。\n陟险齐双屐，逢幽鼓七丝。\n盘桓不忍去，还作更来期。",
        "dynasty": "宋",
        "collection_info": null
    },
    {
        "uuid": "fac1e743bbb2c6b3822f422e283a2751",
        "title": "喜雨",
        "author": "赵抃",
        "content": "火官施酷令，曦驭肆炎威。\n魃虐诗尝刺，巫焚礼旧讥。\n神将明德应，人用至诚祈。\n有幸真天与，先期不汝违。\n四郊云叆叆，三日雨霏霏。\n色动田园喜，声无里巷欷。\n终图实仓廪，已足贱珠玑。\n报彼民咨者，恩斯帝力归。",
        "dynasty": "宋",
        "collection_info": null
    },
    {
        "uuid": "4703fe88357ea4d03d3188155808f95f",
        "title": "引年自喜",
        "author": "赵抃",
        "content": "干坤报不得，犬马恋无缘。\n请有再三渎，生踰七十年。\n云山充素志，霜雪满华巅。\n远矣日边地，归欤春暮天。\n滩长钓台客，棋久烂柯仙。\n去乐林泉下，何劳一指禅。",
        "dynasty": "宋",
        "collection_info": null
    },
    {
        "uuid": "8a695ed3f6a8e6c10e6b0f11135dde13",
        "title": "次韵程给事会稽怀古即事",
        "author": "赵抃",
        "content": "东南杭与越，形势夹长川。\n地占一方秀，天生万象全。\n两城俱卓尔，列郡岂加焉。\n异世称无间，同时较有偏。\n厥民如贵简，彼国实居先。\n大海收淮渎，羣山冠幅员。\n古人踪欲见，游客目先穿。\n况自醇风俗，从来省朴鞭。\n有年人既庶，乐教志弥坚。\n每得前朝事，尝由众口传。\n土疆归阙下，州宇闢湖边。\n未苦秦来幸，先经霸擅权。\n有贤思避世，择地效高眠。\n盘屈稽山势，嵯峨玉笥巅。\n茂林侵碧汉，修竹挂青烟。\n东浙潮声近，西陵草色鲜。\n四明登陆显，五泄夹溪沿。\n渔浦从舟楫，仙居远市廛。\n山青难入画，花灼正如燃。\n石伞阴遮径，松潭韵写絃。\n千峯云叆叇，双涧水潺湲。\n灵迹曾游处，清风可坐延。\n龟浮山出浪，龙去井迷年。\n泉涌寻源出，萝繁附木缠。\n屏危开石上，星摘射岩前。\n仙髻传今古，峯形露丑妍。\n法华初赐号，释子已超禅。\n一感因人异，羣言可理诠。\n遍随高下赏，潜解利名牵。\n民室常盈目，城闉异及肩。\n通幽云底路，朝接洞中天。\n必有千年隐，都忘万事煎。\n严园烟水乱，樊榭柳花颠。\n圣阁迎仙母，湖楼望綵船。\n越台凌缥缈，溪女斗婵娟。\n野景诚无限，游人岂独专。\n清虚宫剎古，恍惚岁时迁。\n宝相灵犹验，云门瑞復还。\n尘埃笼古壁，章句列前贤。\n醮礼因勤甚，龙宫尚俨然。\n鱼池乖本意，僧罟触轻涟。\n凿石成金像，营庵对玉莲。\n瑰奇天桂室，潇洒宝林篇。\n历历森豪俊，昭昭着简编。\n兰亭真翰笔，桃谷旧神仙。\n想像人堪慕，凄凉物足怜。\n公卿夸道路，父子遁林泉。\n废宅仙宫立，还乡世事捐。\n嗟时徒役役，味道益干干。\n种墓藏山穴，耸祠阚水壖。\n方干栖逸地，祖贯起英躔。\n相隐今遗迹，侯封昔见旜。\n锦衣渐我得，车帐为民褰。\n臣力难堪矣，君仁未舍旃。\n挺身徒尽瘁，报德乏微涓。\n所向知师古，干时愧学圆。\n玑衡中切冒，条教外颁宣。\n每慕黄居颍，曾卑隗相燕。\n有为怀黾勉，无术可收甄。\n得请乡邦便，躬祠祖垅虔。\n耕桑初劝谕，饥疫偶成连。\n赈发无深惠，疲劳获少痊。\n阖封方富稔，载路息迍邅。\n近幸同年代，前符昔日缘。\n一麾来镇抚，千骑为盘旋。\n弊政因民革，烦文到日蠲。\n恩随和气浃，令比置邮遄。\n美誉皆腾实，清香已胜羶。\n善良陶静化，姦猾洗前愆。\n吏畏输心鉴，民深入善渊。\n课书人第一，轺召里逾千。\n身起侯藩政，班趋秘殿联。\n谋猷光帝座，议论溢经筵。\n道合风云会，功高玉石镌。\n正宜裨日月，未可问园田。\n士论逾时望，人心曷月湔。\n声名加显显，歌颂转翾翾。\n预喜明贤遇，须知直道便。\n中宸深有眷，外补实难铨。\n行为山阴老，聊收一大钱。",
        "dynasty": "宋",
        "collection_info": null
    },
    {
        "uuid": "fed702bed4cd1070af5131a8b552721a",
        "title": "次韵程给事同孙觉学士杨宪景略天衣谒禹庙夜归",
        "author": "赵抃",
        "content": "梵守近灵祠，偕游薄晚归。\n云疎通日影，风景作霜威。\n博约诗情健，盘桓酒力微。\n旌麾分颉颃，戈戟耸光辉。\n左右车帷彻，周连烛炬围。\n湖流平杳杳，泉派溅霏霏。\n却念观珪剑，仍欣赏钵衣。\n庙楼临浩渺，寺阁倚峩巍。\n灯火还城市，烟波远石矶。\n鼓钟初警动，驺驭始分飞。\n胜槩同时遇，贤朋共乐稀。\n佳章蒙寄贶，隣愧得仁依。",
        "dynasty": "宋",
        "collection_info": null
    },
    {
        "uuid": "df9f2f6a56884a6b8f136bb02e4def7a",
        "title": "次韵林希喜赵少师概游杭",
        "author": "赵抃",
        "content": "维岳生台辅，于时正典刑。\n我尝同政府，公早谢明廷。\n官贵跻三少，身閒越八龄。\n所难惟寿算，岂易是康宁。\n求旧心犹壮，寻幽足未停。\n宋都俄暂别，吴语喜重听。\n宗契今逾厚，交情久可铭。\n摛辞工咏物，吐屑妙谈经。\n岚色迎红旆，湖光动綵舲。\n游名多写壁，燕席旋张屏。\n忽遇瀛洲客，新辞使者星。\n承恩来玉陛，莅事傍沙汀。\n厌赏尘中景，思登野外亭。\n爱忘嘉意重，溢美雅章形。\n叙远才超绝，搜奇思杳冥。\n道山宁久去，归路入云青。",
        "dynasty": "宋",
        "collection_info": null
    },
    {
        "uuid": "35130df6060129b6ea14aff5efda7ccb",
        "title": "麓山十咏 真身湖",
        "author": "赵抃",
        "content": "晓光澄水月，秋影颤风幡。\n宛是真如地，荷花获翠轩。",
        "dynasty": "宋",
        "collection_info": null
    },
    {
        "uuid": "415a72c79dd8367cc3905cecd22b7ff4",
        "title": "升中古柏",
        "author": "赵抃",
        "content": "雪挫更霜摧，寒心未易回。\n庭前皆古意，何必问西来。",
        "dynasty": "宋",
        "collection_info": null
    },
    {
        "uuid": "f91d14c0a0519c5aca2e376cc3ce66f2",
        "title": "书院",
        "author": "赵抃",
        "content": "雨久藏书蠹，风高老屋斜。\n邻居尽金碧，一一梵王家。",
        "dynasty": "宋",
        "collection_info": null
    },
    {
        "uuid": "7859b428c12e0c4f8e4fb66b03c5ec5c",
        "title": "四绝堂",
        "author": "赵抃",
        "content": "千灯传静剎，四绝号虚堂。\n已是金银界，仍为翰墨场。",
        "dynasty": "宋",
        "collection_info": null
    },
    {
        "uuid": "7fbd8ddc893ef6bbd65e9369aa842497",
        "title": "洞真观",
        "author": "赵抃",
        "content": "木老岩垧冷，泉飞月殿寒。\n栖真无一事，清啸倚栏干。",
        "dynasty": "宋",
        "collection_info": null
    },
    {
        "uuid": "7f8ba00a1a040775f2f33e619c7273f1",
        "title": "抱黄洞",
        "author": "赵抃",
        "content": "灵洞古坛基，烟萝接翠微。\n日西春又晚，不见羽人归。",
        "dynasty": "宋",
        "collection_info": null
    },
    {
        "uuid": "c121e8dbd1d60b18ec580bdea3501f06",
        "title": "岳麓寺",
        "author": "赵抃",
        "content": "古木与云齐，门前百丈梯。\n我来烦想涤，疑是过灵溪。",
        "dynasty": "宋",
        "collection_info": null
    },
    {
        "uuid": "b942031fdead3ac97e538ec3f050f20c",
        "title": "白鹤泉",
        "author": "赵抃",
        "content": "灵派本无源，因禽潄玉泉。\n自非流异禀，谁识洞中僊。",
        "dynasty": "宋",
        "collection_info": null
    },
    {
        "uuid": "443e4233bdfe82079b8584836087f614",
        "title": "法华堂",
        "author": "赵抃",
        "content": "峯顶已崔嵬，因高更筑台。\n夜分僧定起，咫尺见云雷。",
        "dynasty": "宋",
        "collection_info": null
    },
    {
        "uuid": "aa2e51c4f91c59a57d0d4c91902ebe7e",
        "title": "拜岳石",
        "author": "赵抃",
        "content": "片石倚中天，云深鸟道间。\n人多祝尧寿，登此拜南山。",
        "dynasty": "宋",
        "collection_info": null
    },
    {
        "uuid": "c6869265b7050b2a9442abe922e56801",
        "title": "过云安军下岩僧舍",
        "author": "赵抃",
        "content": "幽寺倚岩阿，云扉掩薜萝。\n老僧中燕息，谁问世风波。",
        "dynasty": "宋",
        "collection_info": null
    },
    {
        "uuid": "cb21e7653ae8f0d91c76779a8f3be10e",
        "title": "横溪洞飞泉",
        "author": "赵抃",
        "content": "寒瀑落春岩，天垂百丈缣。\n更疑仙客宴，不捲水晶帘。",
        "dynasty": "宋",
        "collection_info": null
    },
    {
        "uuid": "da4e8eb56bd5c5effc9ec9e148f05c30",
        "title": "和范御史过陈州",
        "author": "赵抃",
        "content": "湾尽疑无路，堤回忽见桥。\n冬空仍水后，物物称萧条。",
        "dynasty": "宋",
        "collection_info": null
    },
    {
        "uuid": "83ee76dd62e1096d6f0b610e232f0195",
        "title": "题鱼关",
        "author": "赵抃",
        "content": "奔流出万山，乱石销孱颜。\n彼跃龙门者，何尝惧此关。",
        "dynasty": "宋",
        "collection_info": null
    },
    {
        "uuid": "165863884e7a42e14e7b536b797a8f60",
        "title": "男㞦生日",
        "author": "赵抃",
        "content": "重九登高节，阳秋禀气和。\n家家懽会日，祺寿所宜多。",
        "dynasty": "宋",
        "collection_info": null
    },
    {
        "uuid": "efb02f83b67d45a3451ded70ed2b08c3",
        "title": "次韵吴天常",
        "author": "赵抃",
        "content": "尘事不留毫，谁云梦寐劳。\n因思四老会，今復数年高。",
        "dynasty": "宋",
        "collection_info": null
    },
    {
        "uuid": "30d5e91dc49168f1c41efbcb7808b6d0",
        "title": "书琴坛",
        "author": "赵抃",
        "content": "制动必原静，治人先正心。\n风乎昼坛上，退食鸣瑶琴。",
        "dynasty": "宋",
        "collection_info": null
    },
    {
        "uuid": "3b460d2a4c24adc2f91307321bae6e49",
        "title": "和范御史石仓晚泊",
        "author": "赵抃",
        "content": "天迥旅怀阔，风长野叫来。\n沧波清可爱，先为濯京埃。",
        "dynasty": "宋",
        "collection_info": null
    },
    {
        "uuid": "bbb398eea730e416b151b3fa6c8940c1",
        "title": "觉林寺",
        "author": "赵抃",
        "content": "古寺无碑刻，僧云不记年。\n自余安所问，惟是爱林泉。",
        "dynasty": "宋",
        "collection_info": null
    },
    {
        "uuid": "7f0fd3d34ae673c282c67f60f9cf196a",
        "title": "禁籞见牡丹仍蒙恩赐",
        "author": "赵抃",
        "content": "校文春殿籥天关，内籞千葩放牡丹。\n风捲异香来幕帟，日披浓艷出栏干。\n芳菲喜向禁中见，憔悴忆曾江外看。\n剪赐从臣君意重，数枝和露入金盘。",
        "dynasty": "宋",
        "collection_info": null
    },
    {
        "uuid": "be0f3be34076fb6b220bde6b7f14a1f3",
        "title": "次韵三司蔡襄芦鴈獐猿二首  其一",
        "author": "赵抃",
        "content": "省宇屏图哲匠成，写传芦鴈笔尤精。\n斜依风苇丛丛袅，远扬烟波渺渺平。\n弋者定嗟何所慕，鹏抟莫怪不能鸣。\n公看羽翼飞胜处，有意青云万里程。",
        "dynasty": "宋",
        "collection_info": null
    },
    {
        "uuid": "28901e95cf6a1326eceddab6e44de17f",
        "title": "次韵三司蔡襄芦鴈獐猿二首  其二",
        "author": "赵抃",
        "content": "獐狎猿驯遂性情，恍然疑不是丹青。\n岂忧夜猎林中去，只欠秋吟月下听。\n举目便同临涧谷，此身全恐寄郊垧。\n山容野态穷微妙，造化争功六幅屏。",
        "dynasty": "宋",
        "collection_info": null
    },
    {
        "uuid": "64e8187321dce2ebd460386e51b80c64",
        "title": "忆信安五弟拊",
        "author": "赵抃",
        "content": "腊残鹦鹉洲边过，忆汝东吴住旧庐。\n诵圣穷愁千卷外，觅官留滞十年余。\n也知失意能平气，底事多时不寄书。\n兄在松溪我荆楚，别怀三处一欷歔。",
        "dynasty": "宋",
        "collection_info": null
    },
    {
        "uuid": "70a2d8f88164b490cea3506efad8b7bd",
        "title": "饮酒",
        "author": "赵抃",
        "content": "江头落寞穷冬日，天末崎岖薄宦身。\n休问世途千态巧，且贪杯酒十分醇。\n颜间戚戚成何事，醉裏熙熙即是真。\n梅雪半残烟柳吐，一番消息又青春。",
        "dynasty": "宋",
        "collection_info": null
    },
    {
        "uuid": "a9a42fff215adc6753ab598956c7cf7a",
        "title": "和十二弟扬腊月立春",
        "author": "赵抃",
        "content": "二十四日立春节，六七千里孤舟行。\n呼儿倒酒迎春醉，忽尔持诗属我赓。\n海上去年宾燕乐，江头今岁客心情。\n兴来极目寻春色，岸柳汀芜绿未成。",
        "dynasty": "宋",
        "collection_info": null
    },
    {
        "uuid": "cfac08ae5505206bf20fd0d50c3b9d4d",
        "title": "除夜泊临江县言怀",
        "author": "赵抃",
        "content": "县封萧索楚江澄，旅况吟怀冷似冰。\n漏促已交新岁鼓，酒兰犹剪隔宵灯。\n立身从道思无愧，得路由机患不能。\n未报君恩踰四十，青春还是一番增。",
        "dynasty": "宋",
        "collection_info": null
    },
    {
        "uuid": "8d7eb1fcde6e8c744f85a094a0964935",
        "title": "泊巴陵闻晓角",
        "author": "赵抃",
        "content": "五更钟后斗沈杓，画角三番塞角调。\n青草湖平无俗籁，岳阳楼迥有寒飚。\n酒肠唤醒维舟静，梦眼惊回去国遥。\n我爱清余起倾耳，欲吟情思已飘飘。",
        "dynasty": "宋",
        "collection_info": null
    },
    {
        "uuid": "39d042f07fb579b11df3720958bb41dc",
        "title": "忆辇下寄同年杨子卿",
        "author": "赵抃",
        "content": "一思平日禁城春，直上青霄步步云。\n在月香名欣共得，掞天綵藻愧相闻。\n满头竞插花千柄，没案谁辞酒十分。\n莲水今为从事乐，伊予无復嘆离羣。",
        "dynasty": "宋",
        "collection_info": null
    },
    {
        "uuid": "25aa08cf4140d0145f7cab19e19e8495",
        "title": "送交代杨推官",
        "author": "赵抃",
        "content": "三载从军绩用成，代还京阙黯离情。\n亭长且作班荆饮，江迥愁闻唱棹声。\n前席去当回帝问，初筵今已号宾荣。\n交承参袂宜敦好，莫惜殷勤重报琼。",
        "dynasty": "宋",
        "collection_info": null
    },
    {
        "uuid": "c3578d0d63518c1fce6d114177575d3e",
        "title": "早雾",
        "author": "赵抃",
        "content": "山光全暝水光浮，数里霏霏晓未收。\n露彩乍凝迷汉殿，日华不透掩秦楼。\n岂饶文豹迟留隐，应有灵蛇取次游。\n圣世妖氛已销尽，结成佳气满南州。",
        "dynasty": "宋",
        "collection_info": null
    },
    {
        "uuid": "bf843f7a5d8bedd184ec9bc9ea8029b6",
        "title": "寄里中亲友",
        "author": "赵抃",
        "content": "记得城南数刻懽，破欢为别泪阑干。\n间关远道初随牒，寂寞长亭一据鞍。\n郊外此时凉叶乱，岭头平日腊梅残。\n不辞频寄南州信，草檄无功楯墨干。",
        "dynasty": "宋",
        "collection_info": null
    },
    {
        "uuid": "5202cd09511edb058c8a79c7cf40f85a",
        "title": "席上感别送桂倅",
        "author": "赵抃",
        "content": "照人冰骨是真仙，失臂江西仅十年。\n子拥倅车袍着茜，我趋宾席幕依莲。\n今宵把酒方欢甚，明日班荆又黯然。\n八桂到须多假日，府中佳醑主公贤。",
        "dynasty": "宋",
        "collection_info": null
    },
    {
        "uuid": "65fbfdf194917b59f068513da1fcebec",
        "title": "和人清明有感",
        "author": "赵抃",
        "content": "湖外清明物态繁，晓林莺舌斗关关。\n枉缘春意无时尽，自是人心不暂閒。\n旧隐东君曾藉草，新官南郡亦登山。\n满头花卉盈樽酒，且向东风一破颜。",
        "dynasty": "宋",
        "collection_info": null
    },
    {
        "uuid": "1cb57af3dfd2803133d6de0019329cf7",
        "title": "和三兄得书喜授掌庾",
        "author": "赵抃",
        "content": "区区宦况远南州，长得归鸿与寄愁。\n已胜折腰嗟五斗，岂辞衔尾运千舟。\n冰含白玉期无累，路迫青云愧可求。\n家有旧埙流韵远，勉将文藻赞宸猷。",
        "dynasty": "宋",
        "collection_info": null
    },
    {
        "uuid": "57da12299128b0325560fd21b964d18c",
        "title": "赠狄节推",
        "author": "赵抃",
        "content": "唐嗣几危国步艰，梁公忠力世难攀。\n不辞鼎镬君臣际，为正朝廷子母间。\n今见裔孙仍白首，去从幕府绾青纶。\n旌贤有后十二代，转觉勋名重泰山。",
        "dynasty": "宋",
        "collection_info": null
    },
    {
        "uuid": "0e6ad9f017b845cefae5fcee69081d9a",
        "title": "劝学示江原诸生",
        "author": "赵抃",
        "content": "古人名教自诗书，浅俗颓风好力扶。\n口诵圣贤皆进士，身为仁义妈真儒。\n任从客笑原思病，莫管时讥孟子迂。\n通要设施穷要乐，不须随世问荣枯。",
        "dynasty": "宋",
        "collection_info": null
    },
    {
        "uuid": "ddf3a65c563895512509eff9e56c8f15",
        "title": "送何孟侯先生之平原",
        "author": "赵抃",
        "content": "束书携剑出西州，恩旧相欢事远游。\n架上昔曾穷圣卷，幄中今好赞宾筹。\n也知贤帅须青眼，应念慈闱已白头。\n到日欲凭归信杳，寒鸿成阵叫清秋。",
        "dynasty": "宋",
        "collection_info": null
    },
    {
        "uuid": "7ad1aeec9342970cd9fbeed87dc19f54",
        "title": "题杜子美书室",
        "author": "赵抃",
        "content": "直将骚雅镇浇淫，琼贝千章照古今。\n天地不能笼大句，鬼神无处避幽吟。\n几逃兵火覊危极，欲厚民生意思深。\n茅屋一间遗像在，有谁于世是知音。",
        "dynasty": "宋",
        "collection_info": null
    },
    {
        "uuid": "8a771e486db50cef3b322e40cd6fd10a",
        "title": "春日雪雷并作",
        "author": "赵抃",
        "content": "东君新用少阳时，正月羣阴老未归。\n千里雪花铺夜景，数声雷鼓作春威。\n欲开桃李嗟寒勒，尚蛰龙蛇恨力微。\n一挫芳菲一惊物，惘然无处问天机。",
        "dynasty": "宋",
        "collection_info": null
    },
    {
        "uuid": "2c8c6ed17de8d0d705d60d6caa4214dd",
        "title": "初入峡",
        "author": "赵抃",
        "content": "浃江初过三游洞，天气新调二月风。\n樵户人家随处见，仙源云路有时通。\n峯峦压岸东西碧，桃李临波上下红。\n险碛恶滩知几许，晚停征棹问渔翁。",
        "dynasty": "宋",
        "collection_info": null
    },
    {
        "uuid": "f2b6a7319298133631afb3980dc9bfd4",
        "title": "过岭回寄张景通先生示邑下同人",
        "author": "赵抃",
        "content": "二年官役愧能名，贤得斯人幸合并。\n几度孝廉交郡辟，一生文行出乡评。\n君庐皂水江头远，我马青泥岭顶行。\n西首胡为书以赠，欲持同邑寄诸生。",
        "dynasty": "宋",
        "collection_info": null
    },
    {
        "uuid": "acd10165553b76d6e450e5e5528459fa",
        "title": "下牢津",
        "author": "赵抃",
        "content": "拖舟百丈苦攀跻，一过牢津恍似迷。\n花放乱红迎彩旆，谷传深响答鸣鼙。\n避人幽鸟凌云噪，抱子惊猿走险啼。\n春岫重重春水绿，却疑身在武陵溪。",
        "dynasty": "宋",
        "collection_info": null
    },
    {
        "uuid": "8ea98927934ee6ee28475835ef4e0ce9",
        "title": "同万州相里殿丞游溪西山寺",
        "author": "赵抃",
        "content": "使君呼客入山行，晓径前驱照彩旌。\n蛮女背樵岩侧避，野僧携刺马头迎。\n千层云水迷三峡，一鬨人烟认百城。\n楼阁凭余清我听，竹风萧瑟涧泉鸣。",
        "dynasty": "宋",
        "collection_info": null
    },
    {
        "uuid": "3b7f3d5cb3e5786dfc00920330da5aa2",
        "title": "送黄贲赴渭州机宜",
        "author": "赵抃",
        "content": "我愧非才敢赠言，告新今幸接英躔。\n炎威满路千山去，和气流民百口传。\n就捧丝纶天子命，到参帷幄主人贤。\n前筹要使边陲静，报德铭功愿两全。",
        "dynasty": "宋",
        "collection_info": null
    },
    {
        "uuid": "1231161708f002c571680e0017c0e10b",
        "title": "次韵张着作赠讲礼孙秀才",
        "author": "赵抃",
        "content": "丈席横经事讲评，暂开雄辩五河倾。\n十年素藴胸中吐，一日清风坐上生。\n诸子授来疑顿释，先儒宗后业偏精。\n尘编古有多门学，今喜公能为发明。",
        "dynasty": "宋",
        "collection_info": null
    },
    {
        "uuid": "7dc115f32c85f83f779b3b32d66a170b",
        "title": "酬杨鸿渐察判见寄",
        "author": "赵抃",
        "content": "进不惊人退不藏，朅来士术惠殊乡。\n踈余益信琴多乐，拙甚方虞锦重伤。\n顾我未能精俗事，感公偏遗好诗章。\n怀间得胜千金直，莫谓无人识夜光。",
        "dynasty": "宋",
        "collection_info": null
    },
    {
        "uuid": "835645dfc85fdb3cbc6989a11c2b81b5",
        "title": "送崔度推官任满还长安",
        "author": "赵抃",
        "content": "三岁西州此效官，幕中无事有宾欢。\n瞻云预喜长安近，归骑还惊蜀道难。\n分袂天涯逢腊尽，入关时候正春寒。\n前途应念朋从意，回首秦亭一据鞍。",
        "dynasty": "宋",
        "collection_info": null
    },
    {
        "uuid": "23b14969e920416f1fa00850f7957688",
        "title": "谒青城山",
        "author": "赵抃",
        "content": "背琴肩酒上青城，云为开收月为明。\n观宿有诗招主簿，庐空无分遇先生。\n墙留古画仙姿活，石载奇文俗眼惊。\n却念吾乡山亦好，二年孤负烂柯行。",
        "dynasty": "宋",
        "collection_info": null
    },
    {
        "uuid": "6dcb01d26901b2911cb9d6f7148c64fb",
        "title": "次韵孙直言正旦马上有感",
        "author": "赵抃",
        "content": "蜀国从官又见春，物华人事两俱新。\n已推才力多余地，更赋词章妙入神。\n要路我甘无俗迹，夷途公自有通津。\n逢时得用看施设，未止区区庇远民。",
        "dynasty": "宋",
        "collection_info": null
    },
    {
        "uuid": "22c96b8b772b7454d4debb7e33e3d335",
        "title": "次韵佥判俞尚都官寄兄君然中允致政",
        "author": "赵抃",
        "content": "勇退如公世少俦，乐天知命富春秋。\n峩峩去得寒宫桂，泛泛归乘雪水舟。\n举目烟霞中有趣，无心轩冕外何求。\n引高应笑朝闺客，白首龙钟未肯休。",
        "dynasty": "宋",
        "collection_info": null
    },
    {
        "uuid": "3d376f559ebfb902e41e32b5a9d10dc8",
        "title": "和淮上喜雪呈贯之",
        "author": "赵抃",
        "content": "落雪纷纷甚羽毛，相逢淮上繫轻舠。\n压低酒力威棱健，助豁诗怀气象豪。\n两岸远山供玉障，一天长水尽云涛。\n归欤喜见丰年瑞，南顾无烦帝力劳。",
        "dynasty": "宋",
        "collection_info": null
    },
    {
        "uuid": "1add07c160a99934818b9afc956fe8d7",
        "title": "和颍川见徐学士",
        "author": "赵抃",
        "content": "台阁官资属二贤，岁寒相见颍流边。\n新醪喜泛千钟蚁，永漏惊移数叶莲。\n致主圣神跻舜禹，济时功业企闳颠。\n故人清会俱高论，肯事狂歌学少年。",
        "dynasty": "宋",
        "collection_info": null
    },
    {
        "uuid": "022d8966306074f1ca350c878dff0176",
        "title": "次韵范师道御史",
        "author": "赵抃",
        "content": "昔如李郭去登仙，今復东行并客船。\n夹岸云山千里路，满襟风月九秋天。\n持杯旋斫桐江鲙，觅句频赓蜀国笺。\n君到七闽佳丽地，荔枝红发欲殷然。",
        "dynasty": "宋",
        "collection_info": null
    },
    {
        "uuid": "352baf55fa77ad3b93e4914dc7c14c03",
        "title": "和见雪",
        "author": "赵抃",
        "content": "惊怪穷冬百物繁，落梅狂絮逐风翻。\n酒无戈甲争酣战，诗似波澜竞讨源。\n且卸帆樯隈断岸，好开屏嶂画孤村。\n知音若问阳春曲，待把琴调细细论。",
        "dynasty": "宋",
        "collection_info": null
    },
    {
        "uuid": "ca0879abe1c63135594fe545fcbb55d9",
        "title": "新定即事",
        "author": "赵抃",
        "content": "泉高终日听潺湲，花草纔佳烂漫看。\n言念君恩得私请，敢于身计学偷安。\n开元刺史名千古，东汉先生钓一竿。\n贤迹勉寻余自愧，牧民犹带触邪冠。",
        "dynasty": "宋",
        "collection_info": null
    },
    {
        "uuid": "7d9ab17809a05966cd8d700d5503c47f",
        "title": "初到睦州寄毗陵范御史",
        "author": "赵抃",
        "content": "前日鹓鸿接羽仪，平生风谊见施为。\n苏台薄暮分襟后，严濑逢佳伫立时。\n归棹岂能忘旧里，去筒犹未寄新诗。\n寒泉绕石山环坐，一弄南风慰所思。",
        "dynasty": "宋",
        "collection_info": null
    },
    {
        "uuid": "12d1f6e69b116146cdb3c3da471b3601",
        "title": "和范都官述怀",
        "author": "赵抃",
        "content": "人为閒郡我为荣，僚友多欢事少生。\n诗裏江山今共乐，籍中龙虎旧传名。\n逢时自可青云致，喜老休将白髮轻。\n垂世功名期力到，上方求治急材英。",
        "dynasty": "宋",
        "collection_info": null
    },
    {
        "uuid": "3af97ded52d99ab60f251c633f2d28e7",
        "title": "勉郡学诸生",
        "author": "赵抃",
        "content": "桐江为守愧颛蒙，来喜衣冠好士风。\n劝学重思唐吏部，教人多谢汉文翁。\n济时事业期深得，落笔词章贵不空。\n道有未充须自立，莫将荣悴汩于中。",
        "dynasty": "宋",
        "collection_info": null
    },
    {
        "uuid": "e49c54c62755d507d3558b1fc2295ee8",
        "title": "和彦涂田曹见寄",
        "author": "赵抃",
        "content": "自喜还家入郡闳，久无书简到京城。\n棊观每笑机心巧，琴断还忧曲意生。\n厚禄万钟身外薄，冷泉千尺耳边清。\n来诗咏叹陶然乐，疑梦钧天奏九成。",
        "dynasty": "宋",
        "collection_info": null
    },
    {
        "uuid": "f977bceb4d54e33a85fdef92c740ec26",
        "title": "送范都官",
        "author": "赵抃",
        "content": "莫惜芳樽细细斟，还台诗句满离襟。\n海潮风驾漫幽渚，乡岫云开认故林。\n八月气凉归棹快，三年恩厚在人深。\n紫宸晓拜天光近，宜有封囊悟主心。",
        "dynasty": "宋",
        "collection_info": null
    },
    {
        "uuid": "fa9697a3c6793aef4c29c430d31c2db9",
        "title": "和前人重九日寄",
        "author": "赵抃",
        "content": "丁字溪流甚箭奔，忍看行色夕阳村。\n三吴望远迷烟棹，九日登高泥酒樽。\n诗得琼瑶今有意，感充怀抱更无言。\n归欤一曲桐江好，西北通宵欲梦魂。",
        "dynasty": "宋",
        "collection_info": null
    },
    {
        "uuid": "a88ec1408bfb25c575ed48bb0b526a3f",
        "title": "新定获龟继得梓漕携之赴官",
        "author": "赵抃",
        "content": "买自桐江数岁前，洁中轻外欲巢莲。\n同麟荐世宜为瑞，邀鹤寻真定得仙。\n肯示吉凶贻后悔，祇随呼吸到长年。\n主人幸不烦供养，俾託轺车看两川。",
        "dynasty": "宋",
        "collection_info": null
    },
    {
        "uuid": "fcfc08c7c77528b7e394c79ae10b9a22",
        "title": "过子陵故祠",
        "author": "赵抃",
        "content": "帝念先生素所亲，殊恩终不顾丝纶。\n图勋耻预凌烟像，辞贵甘为掷钓人。\n云水孤高教适意，俗风奔竞使还淳。\n如今丘壑无遗士，天子思贤号圣神。",
        "dynasty": "宋",
        "collection_info": null
    },
    {
        "uuid": "36789a36e5c300bf711488e464ca5bff",
        "title": "次韵石温之都官见赠",
        "author": "赵抃",
        "content": "桐江得请上恩荣，孤士惭无善可旌。\n望阙天光惊已远，到家春色喜先迎。\n云边旧念青山隐，鑑裏新逢白髮生。\n多谢贤朋遗佳句，重于珍璧价连城。",
        "dynasty": "宋",
        "collection_info": null
    },
    {
        "uuid": "6ed4b1bca885b9508115466dedd59ac9",
        "title": "忆松溪三兄县尉",
        "author": "赵抃",
        "content": "忆别扬州六月中，倏今三已换春冬。\n烟帆去蜀七千里，云岭瞻闽几万重。\n莫为沈迷嗟下邑，要将清白广吾宗。\n天遥最是书难得，早倩来鸿寄一封。",
        "dynasty": "宋",
        "collection_info": null
    },
    {
        "uuid": "270c9c608f34aef03dde875f0b72a686",
        "title": "次韵郑琰登睦州高峯塔",
        "author": "赵抃",
        "content": "旧迹蒙君丽句夸，昔同峯顶蹑云霞。\n逢秋谒寺留诗笔，薄暮归鞍照月华。\n旋酌香醪浮瓮蚁，斗烹新茗满瓯花。\n心余更作儒官会，帐内诸生拥绛纱。",
        "dynasty": "宋",
        "collection_info": null
    },
    {
        "uuid": "936d54d60d57779ed63b98a38329f40e",
        "title": "得守虔州过乡邦赠别衢州太守高赋同年",
        "author": "赵抃",
        "content": "俞请分符入赣川，过家为幸获于天。\n桂宫旧有同年契，梓里今逢太守贤。\n酾酒殷勤供去帐，解囊分耀贮离篇。\n晓来颇觉思君梦，烟水苍茫隔画船。",
        "dynasty": "宋",
        "collection_info": null
    },
    {
        "uuid": "d8240c834c78298e175d9abe8fc18f3c",
        "title": "守虔过家登高斋即事",
        "author": "赵抃",
        "content": "旧里徘徊忽四旬，高斋高胜足懽忻。\n当轩晓看山横黛，负郭秋成稼覆云。\n酌酒屡邀朋契乐，弄琴真与俗喧分。\n虔州莫讶迟迟去，乡便恩荣荷圣君。",
        "dynasty": "宋",
        "collection_info": null
    },
    {
        "uuid": "4d740a73a56ce5b766854cfb587b131e",
        "title": "寄永倅周敦颐虞部",
        "author": "赵抃",
        "content": "君去濂溪湖外行，倅藩仍喜便乡程。\n九疑南向参空碧，二水秋临彻底清。\n诗笔不閒真吏隐，讼庭无事洽民情。\n霜鸿已到衡阳转，远绪凭谁数寄声。",
        "dynasty": "宋",
        "collection_info": null
    },
    {
        "uuid": "39e3baefaf5101a95804e176fb79cb7d",
        "title": "虔州即事",
        "author": "赵抃",
        "content": "君恩山重若为酬，补郡都忘乐与忧。\n惶恐滩长从险绝，鬰孤台迥足观游。\n赣川在昔名难治，铃閤于今幸少休。\n人谓阔疎予自喜，远民安堵更何求。",
        "dynasty": "宋",
        "collection_info": null
    },
    {
        "uuid": "fc1d9b2fded5ab731b7319a23c009d18",
        "title": "次韵何若谷都官灯夕",
        "author": "赵抃",
        "content": "千门灯烛事遨游，车马通宵不暂休。\n幸免烟氛遮皓月，任随笳鼓杂鸣驺。\n金壶漏下丁丁永，玉斝霞生滟滟流。\n帝泽远临人鼓腹，赣川宜有太平讴。",
        "dynasty": "宋",
        "collection_info": null
    },
    {
        "uuid": "39e2144be2ee4159b155c1d29298cb72",
        "title": "次韵徐师回殿丞捧诏亭听琴",
        "author": "赵抃",
        "content": "讼缿无譁去访真，并游僚友若天伦。\n庭存列宿仙坛古，堂启先生诏墨新。\n膝上挥絃清度曲，席间倾耳静留神。\n泠泠不断绵绵意，追想南风解愠人。",
        "dynasty": "宋",
        "collection_info": null
    },
    {
        "uuid": "ba6ad0b11b95c81e82f68eb0d49dd235",
        "title": "寄知福州范师道龙图",
        "author": "赵抃",
        "content": "十年游雾入兰熏，本末聊同出处均。\n五岭昔将巴蜀远，七闽今与赣川隣。\n雪中始见松难改，火后须知玉是真。\n事业他时公自任，致君尧舜泽吾民。",
        "dynasty": "宋",
        "collection_info": null
    },
    {
        "uuid": "777a380db7d1dc5142da393f1a0e6eba",
        "title": "次韵何若谷寒食燕集",
        "author": "赵抃",
        "content": "雨过江城绝点尘，清明佳节正千门。\n舞香扑坐花新戴，歌响盘云曲旋翻。\n几欲为春留日驭，直须同俗醉衢樽。\n因思老氏登台乐，若此斯民未足论。",
        "dynasty": "宋",
        "collection_info": null
    },
    {
        "uuid": "246932fed0f6da0707cece440f485494",
        "title": "次韵钱顗喜雨",
        "author": "赵抃",
        "content": "山川灵秀降丰穰，十里油云泽我疆。\n为叩明神虞岁旱，故飘甘泽助春阳。\n征人共解江头缆，游女争夸陌上桑。\n令尹爱民形喜色，作诗先已报丰祥。",
        "dynasty": "宋",
        "collection_info": null
    },
    {
        "uuid": "2b8216e2b8e6b6af62bd7da3a6c958f9",
        "title": "次何若谷上巳游江",
        "author": "赵抃",
        "content": "祓禊追修宴集开，山川聊为霁风雷。\n衣冠恺乐觞传羽，旗鼓号呶笛弄梅。\n画鹢稳移随岸曲，珍禽惊避逐波颓。\n百城锦绣人如织，笑看使君乘兴来。",
        "dynasty": "宋",
        "collection_info": null
    },
    {
        "uuid": "0d3c5e3a065a1d079ee818986a403c8d",
        "title": "次韵钱顗见赠入学听讲",
        "author": "赵抃",
        "content": "文翁治蜀泽民深，赣守无堪愧士林。\n长育务先庠序教，讲磨思见圣贤心。\n今兹未肯孤毫善，学者尤宜念寸阴。\n三百余篇金石奏，席间愿听得遗音。",
        "dynasty": "宋",
        "collection_info": null
    },
    {
        "uuid": "eec5b07554abfb52e9c0db130d823d89",
        "title": "次韵何若谷寄提刑蔡挺",
        "author": "赵抃",
        "content": "远俗斯年荷德丰，一麾乌足滞才雄。\n朝签寄任非轻外，圣诏丁宁果发中。\n却念松楸还里闬，再驰牛犊恳天聪。\n只应未遂归欤兴，江右澄清已望风。",
        "dynasty": "宋",
        "collection_info": null
    },
    {
        "uuid": "f90b532888b92345486f5902e6d1a4bc",
        "title": "次韵楚守孙直言职方见寄",
        "author": "赵抃",
        "content": "间关来赣会年丰，十里农桑画障中。\n雨足山川多秀气，暑消台阁有清风。\n人惊地远还同近，谁道江西不似东。\n琴酒从容随分乐，敢将身计事怱怱。",
        "dynasty": "宋",
        "collection_info": null
    },
    {
        "uuid": "37d1b05dcb1da78b2ecd88815e4134cd",
        "title": "次韵广东转运董仪职方同年见寄",
        "author": "赵抃",
        "content": "赣守无堪出榜中，日闻将漕称才雄。\n感公迢递诗筒至，谓我优游讼缿空。\n高会正遥千障月，羁怀聊寄七絃风。\n何时把酒朋从乐，也待醒狂学次公。",
        "dynasty": "宋",
        "collection_info": null
    },
    {
        "uuid": "c74c9e05c6821d44a036aaa00ac23a77",
        "title": "次韵黄伯度虞部见赠",
        "author": "赵抃",
        "content": "念昔相逢向上方，别来惊已换星霜。\n梦回半是烟波阻，诗寄全篇箧笥光。\n近喜岁丰无剧讼，更多雨足压骄阳。\n施为自顾如何尔，凫鹤奚烦问短长。",
        "dynasty": "宋",
        "collection_info": null
    },
    {
        "uuid": "9704999d972047a04f4785d2210acebb",
        "title": "闻杜植移使湖南",
        "author": "赵抃",
        "content": "去岁南来幸守麾，故人江上喜新眉。\n十分劝我流霞酒，一曲听公白雪词。\n此后拙疎真有赖，而今谈笑杳无涯。\n惊闻拥节重湖去，凭仗西风寄所思。",
        "dynasty": "宋",
        "collection_info": null
    },
    {
        "uuid": "dfc8d32e41a23f30181a772c43889b3d",
        "title": "留题悦亭因简何若谷都官",
        "author": "赵抃",
        "content": "翠栢环庭数亩间，萧疎仍是枕江干。\n都如君子怜松茂，半为主人谙岁寒。\n素壁留诗多健羡，画船过里暂盘桓。\n因公此景予心喜，亦有高斋待挂冠。",
        "dynasty": "宋",
        "collection_info": null
    },
    {
        "uuid": "28ca9d0fae04e76d43a10d05e316cdb3",
        "title": "送前人过乡还朝",
        "author": "赵抃",
        "content": "景佑贤科昔共登，长沙宾佐復交承。\n三千里外今同郡，二十年前旧得朋。\n赣水帆樯惊远别，玉峯栏槛到先凭。\n朝廷正是求材日，欲恋仙乡算未能。",
        "dynasty": "宋",
        "collection_info": null
    },
    {
        "uuid": "af23e73930a40a9972a7e7c56e0051dd",
        "title": "次韵董仪都官见赠",
        "author": "赵抃",
        "content": "海陵余昔嗣英僚，旧尹咨新治有条。\n此别风波嗟各路，但闻名誉籍当朝。\n美夫郡接濒江地，幸矣民多乐岁谣。\n南国故人千里隔，举头云岭鬰岧峣。",
        "dynasty": "宋",
        "collection_info": null
    },
    {
        "uuid": "c9a9de417fb81afde2dc10435e791c52",
        "title": "同周敦颐国博游马祖山",
        "author": "赵抃",
        "content": "晓出东江向近郊，舍车乘棹復登高。\n虎头城裏人烟阔，马祖岩前气象豪。\n下指正声调玉轸，放怀雄辩起云涛。\n联镳归去尤清乐，数里松风耸骨毛。",
        "dynasty": "宋",
        "collection_info": null
    },
    {
        "uuid": "0c78f0a88fb6fbaf6d76f0962f339b78",
        "title": "南康公余有作",
        "author": "赵抃",
        "content": "道未中充气未闳，圣神遭遇本寒生。\n廷中入愧言无补，岭下来欣治有名。\n世路计身焉用巧，古人逢物要推诚。\n从容章贡台前望，赣水秋天一样清。",
        "dynasty": "宋",
        "collection_info": null
    },
    {
        "uuid": "693b5471e4f2abc92f683aa6c6720b4a",
        "title": "次韵周敦颐国博见赠",
        "author": "赵抃",
        "content": "蜀川一见无多日，潮水重来復后时。\n古栢根深容不变，老桐音淡世难知。\n观游邂逅须同乐，离合参差益再思。\n篱有黄花樽有酒，大家寻赏莫迟疑。",
        "dynasty": "宋",
        "collection_info": null
    },
    {
        "uuid": "f4cd943901ab34dbdc5d2853d1f12866",
        "title": "和虔守任满前人香林寺钱别",
        "author": "赵抃",
        "content": "顾我入趋尧阙去，烦公出饯赣江头。\n为逢萧寺千山好，不惜兰船一日留。\n清极往来无俗论，道通何处有离忧。\n分携岂用惊南北，水阔风高万里秋。",
        "dynasty": "宋",
        "collection_info": null
    },
    {
        "uuid": "e05a0c04e9fd5dd9d461036744c2402e",
        "title": "次韵衢守陈守言职方招游烂柯山",
        "author": "赵抃",
        "content": "贤侯九日去寻山，牵俗无由得附攀。\n换世昔传仙局久，登高今喜使车还。\n平原丰稔农欢劝，犴狱空虚吏放閒。\n从此烂柯光价起，为留佳句落人寰。",
        "dynasty": "宋",
        "collection_info": null
    },
    {
        "uuid": "30bb732b2a6b703141653aafa449b7b2",
        "title": "按狱眉山舟行",
        "author": "赵抃",
        "content": "携琴晓出锦官城，千里秋原一望平。\n放舸急流身觉快，披云孤屿眼增明。\n农田雨后畦畦绿，渔笛风前曲曲清。\n讯狱远邦先涤虑，恤哉休戚在民情。",
        "dynasty": "宋",
        "collection_info": null
    },
    {
        "uuid": "ed037692dbdffe789e26d56de0c2f79e",
        "title": "次韵蔡挺提刑出巡将还",
        "author": "赵抃",
        "content": "榜契推诚积有年，天渊冲跃见鱼鸢。\n方欣友会为愚幸，又辱诗情着意缘。\n庾岭棠阴留远俗，赣川舟御若飞仙。\n明朝预想陪高谊，满座清风盛暑天。",
        "dynasty": "宋",
        "collection_info": null
    },
    {
        "uuid": "c531493287606c72e84878832f8abfe5",
        "title": "会新都孙直言于成都",
        "author": "赵抃",
        "content": "同志同年分若亲，幸从天与岂关人。\n交情旧别江乡晚，客宦今逢蜀国春。\n酌酒强论贤否事，畏涂休说利名身。\n邻封却喜无多远，来往诗筒莫厌频。",
        "dynasty": "宋",
        "collection_info": null
    },
    {
        "uuid": "09fb847d11401813bdfbd6fcb4f76f0d",
        "title": "题三泉县龙洞",
        "author": "赵抃",
        "content": "蜀道羣山尽可名，更逢佳处愈神清。\n初疑谷口连云掩，入见天心满洞明。\n怪石磷磷蹲虎豹，飞泉落落碎瑶琼。\n嵬巅别有神仙路，又得攀跻向上行。",
        "dynasty": "宋",
        "collection_info": null
    },
    {
        "uuid": "7f5c8cb673ff241a5a624612d722efe3",
        "title": "成都西楼",
        "author": "赵抃",
        "content": "多暇朱栏倚望频，远云开即见峨岷。\n昔贤初尽经营力，今我独为优幸人。\n胜阁帘高惟掩雨，老台民乐只登春。\n争如蜀国西楼好，四序风光日日新。",
        "dynasty": "宋",
        "collection_info": null
    },
    {
        "uuid": "767fee6b7c5443189d77f4ee55bfb213",
        "title": "张公咏二月二日始游江以集观者韩公绛因创乐俗亭为驻车登舟之所",
        "author": "赵抃",
        "content": "长桥东畔尼朱轮，画栋雕栏锦水滨。\n子美浮槎传大句，乖崖游棹看芳春。\n樽罍泛泛留佳客，鼓吹喧喧乐远人。\n夹岸香风十余里，晚随和气入城闉。",
        "dynasty": "宋",
        "collection_info": null
    },
    {
        "uuid": "1a9bdb901abc94c5c6c0afc0dd47600a",
        "title": "和交代韩公绛端明别后见寄",
        "author": "赵抃",
        "content": "关山晴晓过绵州，两蜀人思惠爱稠。\n去路旌麾朝日下，驾空桥栈接云头。\n初观妙句离怀释，似酌清泉渴恙瘳。\n孤绪摇摇更东望，西楼千尺止三休。",
        "dynasty": "宋",
        "collection_info": null
    },
    {
        "uuid": "e60574bc1c3c73a5393f90929e80fb7f",
        "title": "寄谢蒙州守周源屯田",
        "author": "赵抃",
        "content": "念公别后固依然，蜀距炎方里数千。\n剑栈过来纔一月，诗筒传得已三篇。\n胸藏忠谊坚于石，口吐文章涌似泉。\n何日解符还阙去，如今朝野不遗贤。",
        "dynasty": "宋",
        "collection_info": null
    },
    {
        "uuid": "2e46e9092a4f066b8fc4f2b1cab19379",
        "title": "运使王举元兵部因谈道惠诗次韵",
        "author": "赵抃",
        "content": "初穷文字作阶缘，若得嘉鱼即弃筌。\n堪笑蚊蝇惊八月，岂知龟鹤寿千年。\n无心是处非关境，有命由来不在天。\n自古君臣悉功行，不然终未到神仙。",
        "dynasty": "宋",
        "collection_info": null
    },
    {
        "uuid": "9ed070524bb280353f8ec4ba6e77afeb",
        "title": "送前人还都",
        "author": "赵抃",
        "content": "蜀道将输茂绩成，远人安靖岁丰盈。\n发施号令岷山峻，除去贪婪锦水清。\n一旦赐环来日下，九秋乘驿度云程。\n朝廷礼盛荣归好，亲见吾皇讲太平。",
        "dynasty": "宋",
        "collection_info": null
    },
    {
        "uuid": "4f8fff44b1af71822b7f6def7e178859",
        "title": "荣諲学士按部未还因寄",
        "author": "赵抃",
        "content": "欲见遐陬尽乐康，沈黎回即按嘉阳。\n寻山举屐三峨峻，度岭驱车九折长。\n坞栢正宜寒后悦，驿梅多向腊前芳。\n锦川遨乐春期近，早着鞭来入醉乡。",
        "dynasty": "宋",
        "collection_info": null
    },
    {
        "uuid": "65d83a3694d33be5fc3822b2e26e94f2",
        "title": "题天彭鲍郎中南楼",
        "author": "赵抃",
        "content": "彭门于蜀最无双，人悦南楼重叹降。\n㶁㶁鸣泉潄金玉，森森佳木拥旌幢。\n仙飚出洞清来坐，峦雪排岩冷透窗。\n太守瞻云日登向，巴江迢递隔吴江。",
        "dynasty": "宋",
        "collection_info": null
    },
    {
        "uuid": "0b361e559f590654264a89b34c128677",
        "title": "赠玉局李垂应太师",
        "author": "赵抃",
        "content": "坐观山水地幽清，恬淡冲虚乐性情。\n迹混光尘宗老氏，术通仙俗似君平。\n欣逢真侣论根本，耻向权门叩利名。\n济世金丹得传授，先生高隐在青城。",
        "dynasty": "宋",
        "collection_info": null
    },
    {
        "uuid": "ebe893b7116a446bb93c8105c195d804",
        "title": "成都转运翠锦亭",
        "author": "赵抃",
        "content": "羣木依亭翠锦开，主人吟燕日徘徊。\n青帏照坐初疑染，绀障铺檐不是裁。\n蚁酌对倾金斝满，鸭头前引五溪来。\n劝公勿用迟留赏，早暮须贤即召迴。",
        "dynasty": "宋",
        "collection_info": null
    },
    {
        "uuid": "bc401829d48de5bcda0f4aeb8a20927d",
        "title": "提刑邢梦臣度支连理荔枝",
        "author": "赵抃",
        "content": "嘉阳天远被熏风，荔子呈祥郡馆中。\n庇本莫将慈竹较，媚时宁与瑞莲同。\n并柯昼耸烟光动，异干霄空月影通。\n奇木幸逢真赏笔，谁夸丹实一庭红。",
        "dynasty": "宋",
        "collection_info": null
    },
    {
        "uuid": "edaecb87acaf33c1b634ef6b665b1af3",
        "title": "送苏宷刑部赴召",
        "author": "赵抃",
        "content": "有诏西来亟治装，古今威望重痴床。\n不烦右蜀专飞輓，直为南台正纪纲。\n豸角风霜秋肃肃，鹤形环佩晓锵锵。\n忠贤得用朝廷美，礼法匡时事业光。",
        "dynasty": "宋",
        "collection_info": null
    },
    {
        "uuid": "6ab3d5932bc8e8acbcfcd9a91c562b02",
        "title": "次韵张唐民都官道中有怀",
        "author": "赵抃",
        "content": "言念离情积有年，朋心金石孰为坚。\n殿庐未入承明直，郡阁先传太守贤。\n且向天涯行五马，不妨神液溉三田。\n闻公比悟庄生指，于此纷华已泊然。",
        "dynasty": "宋",
        "collection_info": null
    },
    {
        "uuid": "e8032481d020c0e68c133ca9ed2a5395",
        "title": "再经江原县有作",
        "author": "赵抃",
        "content": "徙命乘轺入锦川，岷沱寒霁好人烟。\n弹琴旧治俄三政，持斧重来未十年。\n欲去民忧同乐只，敢孤朝寄独恬然。\n邑城东望踟蹰久，魏阙天遥里数千。",
        "dynasty": "宋",
        "collection_info": null
    },
    {
        "uuid": "4ffd0f851ce383ae22c001ded438f0ed",
        "title": "招运判霍交回辕",
        "author": "赵抃",
        "content": "自邛之雅渐高丘，所过从容尽胜游。\n白鹤山头云裏寺，金鸡关外雨中州。\n公今南按蠲民瘼，岁已西成辍上忧。\n江渎荷花开似锦，且同归去采莲舟。",
        "dynasty": "宋",
        "collection_info": null
    },
    {
        "uuid": "f5625b35cd93a53982fd40f8c361c38b",
        "title": "游青城山",
        "author": "赵抃",
        "content": "山到青城险復奇，地平孤起压坤维。\n直通一径岧峣上，俯觉千山迤逦卑。\n为访隐贤题古壁，因观幽境过荒祠。\n白云深处逢岩老，醉酌松醪满鬓丝。",
        "dynasty": "宋",
        "collection_info": null
    },
    {
        "uuid": "c231263c09d2445c9dc46423dff217cb",
        "title": "题张唐英秘校桂香亭",
        "author": "赵抃",
        "content": "月中新得桂香清，归向斯亭立美名。\n作赋仗前登第好，拜恩堂下到家荣。\n晓羞兰饍亲心乐，春照蓝袍俗眼惊。\n跬步不宜轻自待，青云岐路坦然平。",
        "dynasty": "宋",
        "collection_info": null
    },
    {
        "uuid": "982ba704cd35958b0ad1a1ad4ac71ec4",
        "title": "送蜀倅杨瑜东归",
        "author": "赵抃",
        "content": "倅郡优游得治声，代还东出锦官城。\n一州和气三年迹，万里寒威十月行。\n江外预通乡信喜，仗前归拜帝恩荣。\n逢今佥用良材日，好使明堂大厦成。",
        "dynasty": "宋",
        "collection_info": null
    },
    {
        "uuid": "6c9c64d109f3e2df3a361e0ac302d041",
        "title": "送张唐英司理赴渝州",
        "author": "赵抃",
        "content": "不用咨嗟怆别离，听吾持酒祝公词。\n少年得第人谁似，纯孝于亲里共推。\n姓字已通丞相梦，才名须结圣君知。\n岳情要在平生允，容驷高门自有期。",
        "dynasty": "宋",
        "collection_info": null
    },
    {
        "uuid": "ef4e055a1ec9863c99ee014757554f0a",
        "title": "题运判霍交瞻岷阁",
        "author": "赵抃",
        "content": "阁外风光满意新，诸公同上看梁岷。\n蜀天六月云如火，夷界千峯雪似银。\n岩叟近传多得寿，羽人曾此数登真。\n夫君不为神仙事，早暮孜孜泽远民。",
        "dynasty": "宋",
        "collection_info": null
    },
    {
        "uuid": "5dd373b4297c265dd05b7a8fac51b65b",
        "title": "送张唐英太博",
        "author": "赵抃",
        "content": "蜀卿荣耀跂光尘，忠孝兼全到古人。\n万乘累年闻奏牍，双亲同日拜恩纶。\n志侔鸾鹄风仪远，文得岷峨气象新。\n圣政于今急贤者，肯教留滞蜀江滨。",
        "dynasty": "宋",
        "collection_info": null
    },
    {
        "uuid": "0249f457eed9b2add5bbaeaa14581339",
        "title": "寄酬梓路运使赵諴度支",
        "author": "赵抃",
        "content": "东川使者驻前旌，西念邻邦眷旧情。\n屐齿峻登云顶寺，诗筒遥寄锦官城。\n民间乐矣原田稔，境上熙然岳犴平。\n闻说提封足和气，我心懽快为宗盟。",
        "dynasty": "宋",
        "collection_info": null
    },
    {
        "uuid": "98862089c029b7e1484a934ba27ad373",
        "title": "次韵蔡仲偃都官南归留别",
        "author": "赵抃",
        "content": "留诗为别重依依，春浪桃花晓弄晖。\n柯岭峥嵘何处所，兰桡安稳送将归。\n与君志有云泉约，顾我身无羽翼飞。\n浮石仙今遗迹在，吾庐江畔忆渔矶。",
        "dynasty": "宋",
        "collection_info": null
    },
    {
        "uuid": "77afba6e1a3af13c28993884600c564a",
        "title": "次韵孙直言书怀",
        "author": "赵抃",
        "content": "四十惊霜入鬓新，道光休叹守官贫。\n荣涂渐快青云步，宠禄方酬白首亲。\n此日文词夸世俗，异时才术济吾民。\n功名立去何忧晚，要得相期到古人。",
        "dynasty": "宋",
        "collection_info": null
    },
    {
        "uuid": "b5c8dc1fc580de29c39c34fba8fa99cb",
        "title": "青州劝学",
        "author": "赵抃",
        "content": "学欲精勤志欲专，鲁门高第美渊骞。\n文章行业初由己，富贵荣华只自天。\n一篑为山先圣戒，寸阴轻璧古人贤。\n沂公庠序亲模范，今日诸生为勉旃。",
        "dynasty": "宋",
        "collection_info": null
    },
    {
        "uuid": "83fc9be6b7cb2dc77ebd555637619972",
        "title": "述怀",
        "author": "赵抃",
        "content": "三十年前一布衣，烂柯山下骤鸣飞。\n梦刀蜀国青天上，衣锦杭州白昼归。\n曾预机衡蒙帝眷，自同葵藿向晨晖。\n东斋事少愚知幸，终日平岚面翠微。",
        "dynasty": "宋",
        "collection_info": null
    },
    {
        "uuid": "e6d1f248bfbfc600361930ba4e7cd74a",
        "title": "夏末喜雨",
        "author": "赵抃",
        "content": "灵湫祈祷酌樽罍，稽首精神敢惰哉。\n民意欲从千里雨，天威为动一声雷。\n预期多稼如云去，且免飞蝗入境来。\n酷暑骤祛还自喜，清风朝夕上楼台。",
        "dynasty": "宋",
        "collection_info": null
    },
    {
        "uuid": "82f2ed46033c526d879f8f7e3d75f3a7",
        "title": "次韵孔宗翰水磨园亭",
        "author": "赵抃",
        "content": "南洋一派通机磨，更引余波遶曲池。\n高柳碧阴无酷暑，小莲红老惜芳时。\n临流共赏休辞醉，按辔重来未可期。\n从此邦人为胜事，范公亭榭孔君诗。",
        "dynasty": "宋",
        "collection_info": null
    },
    {
        "uuid": "0de582914e2c9f0a909529ffd0076684",
        "title": "次韵王居卿提刑游云门山",
        "author": "赵抃",
        "content": "千里峥嵘到忽平，兀然如觉梦魂醒。\n石通幽室心生白，径拥寒云步入青。\n一水下窥疑绝线，两山前列似开屏。\n重城归去仍堪喜，岁稔人家户不扃。",
        "dynasty": "宋",
        "collection_info": null
    },
    {
        "uuid": "b27aaed5602c73cb82a30f5071c88fe1",
        "title": "次韵王宪中秋不见月",
        "author": "赵抃",
        "content": "一城歌管中秋乐，薄暮楼台六幕垂。\n明月幸无亏损处，浮云应有敛收时。\n聊因表海今宵醉，却起钱塘去岁思。\n有美堂前如白昼，练铺江面镜鬚眉。",
        "dynasty": "宋",
        "collection_info": null
    },
    {
        "uuid": "7a11e189a312cdfb9cde6417e74a42d7",
        "title": "寄余庆讲僧思辩",
        "author": "赵抃",
        "content": "年光已占六十四，七十归来尚六年。\n顾我久惭迷利禄，与师同约老林泉。\n政为岂弟聊康俗，心放逍遥自到仙。\n身寄东州梦南去，山堂依约艮庵前。",
        "dynasty": "宋",
        "collection_info": null
    },
    {
        "uuid": "1aad4791c0ffae3038b06f197e8c23fc",
        "title": "次韵孔宪重九出巡未回",
        "author": "赵抃",
        "content": "东望迢迢百尺台，清风徒念故人来。\n幸空讼缿澄心坐，喜得诗筒盥手开。\n不觉登高佳节到，未期行旆几时回。\n尧山虽与民同乐，阻共车公把酒杯。",
        "dynasty": "宋",
        "collection_info": null
    },
    {
        "uuid": "dcfadb377ba73b5bb4fbe4577b867d84",
        "title": "酬孔宪将还",
        "author": "赵抃",
        "content": "待月登高悉后时，还辕今喜近郊岐。\n再圆光彩蟾升汉，未谢馨香菊满篱。\n乘暇寻山应有得，许陪观海不知谁。\n感君按辔澄外清，遗我琼瑶两首诗。",
        "dynasty": "宋",
        "collection_info": null
    },
    {
        "uuid": "a86f5daf573e9ff0783ebb4e82eec62d",
        "title": "送十二弟太博扬倅潭州",
        "author": "赵抃",
        "content": "我忆初筵湖外日，于今三十八年间。\n无缘再得游潭府，有梦还应到岳山。\n屈指春秋惊老大，满头霜雪欲归閒。\n之官莫惮长沙远，行业于人不愧颜。",
        "dynasty": "宋",
        "collection_info": null
    },
    {
        "uuid": "523d477ea42cab1ed6cc429661dc37ce",
        "title": "次韵孔宪蓬莱阁",
        "author": "赵抃",
        "content": "山巅危构傍蓬莱，水阁风长此快哉。\n天地涵容百川入，晨昏浮动两潮来。\n遥思坐上游观远，愈觉胸中度量开。\n忆我去年曾望海，杭州东向亦楼台。",
        "dynasty": "宋",
        "collection_info": null
    },
    {
        "uuid": "a95c33bcaf55eac6c4ceb1ef5eeaea3f",
        "title": "次韵王宪表海亭赏雪",
        "author": "赵抃",
        "content": "开樽表海最高亭，正是纷纷雪态轻。\n比屋万层琼室徧，夷涂千里玉沙平。\n因风起絮先春意，与月交光后夜清。\n共喜丰登有佳兆，结成和气在民情。",
        "dynasty": "宋",
        "collection_info": null
    },
    {
        "uuid": "47d92bbb711b0e4f954087392d5f50cb",
        "title": "再登亭偶作",
        "author": "赵抃",
        "content": "气象三齐古得名，时登表海最高亭。\n河源一水下青嶂，人物两城如画屏。\n邑报有秋期俗阜，守惭无术济民灵。\n从来狱市并容地，且向樽前任醉醒。",
        "dynasty": "宋",
        "collection_info": null
    },
    {
        "uuid": "af73535b46b4dfddd046b34aa83d0206",
        "title": "寄酬旧交吴中復龙图",
        "author": "赵抃",
        "content": "我昔梦刀惭乐土，群今叱驭信贤哉。\n芝兰旧友三年别，金玉新诗万里来。\n石室清风期俗变，锦城珍宴为民开。\n中和有颂朝廷喜，行看春光拥诏回。",
        "dynasty": "宋",
        "collection_info": null
    },
    {
        "uuid": "f01dc117a56323cecaab0e0896bfe8ed",
        "title": "酬越守孔延之度支",
        "author": "赵抃",
        "content": "君诗感别我依依，言念朋怀与愿违。\n京口落帆初醉后，江心登寺復分飞。\n回思二浙风烟好，来喜三齐狱讼稀。\n旧里未归徒仰羡，小蓬莱上占春辉。",
        "dynasty": "宋",
        "collection_info": null
    },
    {
        "uuid": "f0c9105b9e7e2e641c4782d8d3f9dba5",
        "title": "青社有怀杭州",
        "author": "赵抃",
        "content": "早暮涛声遶郡衙，湖山楼阁衬烟霞。\n浑疑出处神仙地，不似寻常刺史家。\n假守半年无惠爱，退公连日不諠譁。\n东州久发同归梦，却念重来未有涯。",
        "dynasty": "宋",
        "collection_info": null
    },
    {
        "uuid": "a3bdd52a3e164c97cffbe4341f961f45",
        "title": "再有蜀命别王居卿",
        "author": "赵抃",
        "content": "穆陵关望剑门关，岱岳山连蜀道山。\n自顾松筠根节老，谁怜霜雪鬓毛斑。\n离家讵谓虞私计，过阙尤欣觐帝颜。\n叱驭重行君莫讶，古人辞易不辞难。",
        "dynasty": "宋",
        "collection_info": null
    },
    {
        "uuid": "e1268ebddc7f3369aeb9ce7d35d91e05",
        "title": "入蜀先寄青城张遨先生",
        "author": "赵抃",
        "content": "踰年青社得徘徊，一日皇华下诏催。\n蜀道五千驰驿去，秦关百二拂云开。\n不同参政初时入，也似尚书两度来。\n到日先生应笑我，白头犹自走尘埃。",
        "dynasty": "宋",
        "collection_info": null
    },
    {
        "uuid": "b1a27b678d10ac47c3f2a4535849065d",
        "title": "寄题刘诏寺丞槛泉亭",
        "author": "赵抃",
        "content": "泉名从古冠齐丘，独占溪心涌不休。\n深似蜀都分海眼，势如吴分起潮头。\n连宵鼓浪摇明月，当暑迎风作素秋。\n亭上主人留我语，只将尘事指浮沤。",
        "dynasty": "宋",
        "collection_info": null
    },
    {
        "uuid": "f0a29a5412db06e0949992d88f52bca3",
        "title": "过铁山铺寄交代吴龙图",
        "author": "赵抃",
        "content": "暂留山驿又晨兴，西望旌麾想旧朋。\n三院华簪曾对直，两川兵印復交承。\n年光头鬓华如雪，世态心情冷似冰。\n境上凭诗驰远意，青泥寒晓入云登。",
        "dynasty": "宋",
        "collection_info": null
    },
    {
        "uuid": "ce1bcf2fa57844e495b5d4762c22c34f",
        "title": "过左绵偶成",
        "author": "赵抃",
        "content": "东南再守二年间，徙蜀何须问险艰。\n入觐已违龙尾道，出麾还过鹿头关。\n与民共约三春乐，顾我都忘两鬓斑。\n岁满乞骸何处好，仙棊一局烂柯山。",
        "dynasty": "宋",
        "collection_info": null
    },
    {
        "uuid": "fdb921b3e8cb98883c3644d8a9fe68a7",
        "title": "次韵吴龙图别后言怀",
        "author": "赵抃",
        "content": "言念朋游二纪间，离樽前对鬓丝斑。\n告新剑外皆遗爱，道旧台中共解颜。\n我固无辞来蜀国，公闻有命镇秦关。\n西东接畛三千里，莫厌诗筒数往还。",
        "dynasty": "宋",
        "collection_info": null
    },
    {
        "uuid": "28eaafa24b9ea1dcb092c5684c83a740",
        "title": "至成都有作二首  其一",
        "author": "赵抃",
        "content": "四十年间利禄身，平生踈拙任天真。\n惭无治迹留青社，喜奉恩华觐紫宸。\n去国早逢关右雪，下车还人剑南春。\n为怜锦里风光好，不倦从来作主人。",
        "dynasty": "宋",
        "collection_info": null
    },
    {
        "uuid": "6bd85a99b58a220354d1a0009748b415",
        "title": "至成都有作二首  其二",
        "author": "赵抃",
        "content": "西指梁岷路屈盘，犹能矍铄据征鞍。\n大庭临遣皇恩重，还俗传闻睿诏宽。\n峯耸云粧银世界，江深春动锦波澜。\n遨头老矣民知否，莫作风流太守看。",
        "dynasty": "宋",
        "collection_info": null
    },
    {
        "uuid": "83d2b436cde9bb1d8537d0f816d61534",
        "title": "次韵提刑张广民度支射中金钱",
        "author": "赵抃",
        "content": "百发秋毫不少偏，宜应佳兆中青钱。\n鸣弦迅发心先正，破的劳观眼欲穿。\n赏劝坐添杯上桂，咏歌宾许幙中莲。\n古人一箭功名立，岂止文章独炳然。",
        "dynasty": "宋",
        "collection_info": null
    },
    {
        "uuid": "82b666d6d2437ad4bca8234df4c13cae",
        "title": "题江原张着作善颂堂",
        "author": "赵抃",
        "content": "构堂宾族聚于斯，屈指高风剑外稀。\n七十年尊君乐隐，二千石重子荣归。\n溪流石上来清响，岩洞檐前耸翠微。\n旧令尹今西处望，江原闾巷正光辉。",
        "dynasty": "宋",
        "collection_info": null
    },
    {
        "uuid": "f97628e12ec70f00a597fb70c4930b46",
        "title": "送运判韩宗道赴阙",
        "author": "赵抃",
        "content": "去岁间关到蜀时，闻君早作促装期。\n初疑倾盖无多日，今幸分携已及朞。\n晓栈直登云裏路，腊梅还见雪中枝。\n紫宸入觐从容对，剑外民灵荷帝慈。",
        "dynasty": "宋",
        "collection_info": null
    },
    {
        "uuid": "68f2fa5d627ef1752d0b9a2b943e0b3b",
        "title": "送别张宪唐民",
        "author": "赵抃",
        "content": "三年持节按刑章，岂弟其谁不叹降。\n才者设施功第一，使乎光彩竟无双。\n宣风蜀右成新法，易拜秦东得旧邦。\n欲识远人留恋意，陇泉幽咽下巴江。",
        "dynasty": "宋",
        "collection_info": null
    },
    {
        "uuid": "d5e301bfb4ee683ff7e57408eccdd4ad",
        "title": "次韵运使荣諲学士游浄众寻梅",
        "author": "赵抃",
        "content": "飞盖城西探早梅，僧园栏榭燕游陪。\n微寒始报冬初信，清艷应留腊后开。\n子美英词夸雪色，赵昌精笔写香腮。\n此花自有天容意，迎得春阳次第来。",
        "dynasty": "宋",
        "collection_info": null
    },
    {
        "uuid": "9b6fbdfbb7448721f73964109dccee1c",
        "title": "送茂守吴彦先郎中赴阙",
        "author": "赵抃",
        "content": "汶山为郡数逢春，被诏还都岁又新。\n惠政久通蛮徼外，怆怀初去蜀江滨。\n邛崃古未兼忠孝，宣室今非访鬼神。\n制御羌夷知有术，上前章牍为开陈。",
        "dynasty": "宋",
        "collection_info": null
    },
    {
        "uuid": "6961d92c3dd8a2b2a907ab463e75434d",
        "title": "次韵黎守毛抗屯田见寄",
        "author": "赵抃",
        "content": "岷峨还是一川雄，我愧行春与欲同。\n乐国比年丰衍后，嘉朋终日笑谈中。\n沈黎太守初成政，蕃诏诸蛮悉向风。\n圣世唐虞流泽远，启行无復用元戎。",
        "dynasty": "宋",
        "collection_info": null
    },
    {
        "uuid": "887b81cb84306abed3cb3ba67aab53ce",
        "title": "送左绵孙珪职方赴阙",
        "author": "赵抃",
        "content": "三年遗爱被西州，供帐民情岂易留。\n险道若天春气近，雄关如剑晓光浮。\n禁中曾上台僚荐，使者仍书郡课优。\n去矣青云岐路稳，不须回首越王楼。",
        "dynasty": "宋",
        "collection_info": null
    },
    {
        "uuid": "0a27e9ff5dedf3b00d5d08ea1f7c8710",
        "title": "钤兵李左藏厅赏梅",
        "author": "赵抃",
        "content": "岁晏珍林发素葩，樽前奇赏着诗夸。\n惊逢腊去已三日，喜见春初第一花。\n照水冷容酥点缀，摇风香片雪纷拏。\n主宾莫作寻常看，锦里名园只两家。",
        "dynasty": "宋",
        "collection_info": null
    },
    {
        "uuid": "10466fcf0e79566c9b5dc28d97fb811c",
        "title": "次韵荣学士按简州见寄",
        "author": "赵抃",
        "content": "我昔坤维滥使权，简池行部属丰年。\n盘桓郡驿留单骑，徙倚江亭按七絃。\n今愧高贤传丽藻，远闻清思涌寒泉。\n置藏巾衍光华甚，不使珠玑只媚川。",
        "dynasty": "宋",
        "collection_info": null
    },
    {
        "uuid": "722bd40083874d48628cea5f132e022b",
        "title": "钤兵王閤使素芳亭赏梅花",
        "author": "赵抃",
        "content": "素萼清香并酒巵，主人勤意嘱留诗。\n为逢蜀国新开日，却忆江南旧赏时。\n春密未通桃李信，腊残都放雪霜姿。\n先公旧植亭栏外，肯构重来见本枝。",
        "dynasty": "宋",
        "collection_info": null
    },
    {
        "uuid": "fbed63e066d3b3a289a84e1f0a0bbae1",
        "title": "答彭守鲍叔轲郎中",
        "author": "赵抃",
        "content": "白云东向日瞻凝，连掞封章写至诚。\n八十亲高思就养，二千石贵退辞荣。\n兰陔得志趋吴分，棠芾留阴在蜀城。\n腰印还乡人子乐，锦衣光动綵衣明。",
        "dynasty": "宋",
        "collection_info": null
    },
    {
        "uuid": "d9f8e694d335e72d2c70f36992105d94",
        "title": "酬剑守王嘉锡郎中",
        "author": "赵抃",
        "content": "登科三十四年春，五百人中有几人。\n顾我虚名惭过分，得公佳句读惊神。\n初疑暗裏双珠掷，自喜怀间万玉陈。\n预卜铃斋论仕契，入关聊为驻车轮。",
        "dynasty": "宋",
        "collection_info": null
    },
    {
        "uuid": "a58fe9794106bd306d581534adf4f544",
        "title": "次韵周源屯田祷雨二首  其一",
        "author": "赵抃",
        "content": "城东野老告予知，四载凶荒语益悲。\n远水又成千里涸，阔天无復寸云垂。\n仓箱势绝丰登望，道路人为殍死期。\n刺史至诚天若应，愿留遗爱入生祠。",
        "dynasty": "宋",
        "collection_info": null
    },
    {
        "uuid": "5683cb52c3cdc72f2abe6ade3e24528e",
        "title": "次韵周源屯田祷雨二首  其二",
        "author": "赵抃",
        "content": "炎曦禾稼猛于烧，试问灵龟兆已焦。\n雨意几时随气协，雷威何日胜氛妖。\n汉朝八使烦敦遣，周室三公重燮调。\n有祷愿将明德荐，芳馨何必在兰椒。",
        "dynasty": "宋",
        "collection_info": null
    },
    {
        "uuid": "f43a543a79a03eeb6132f64634e038ab",
        "title": "答江钺都官见招",
        "author": "赵抃",
        "content": "风波岐路益驰奔，踈静嗟谁得似君。\n乐矣夜觞西岭月，傲然秋钓北溪云。\n诗章有趣为千首，利禄无心顾一分。\n鸡黍辱招来慰意，俗拘何计入兰熏。",
        "dynasty": "宋",
        "collection_info": null
    },
    {
        "uuid": "ed51d2ff814c74a85726931dcd86ffd3",
        "title": "次韵江原方任太博见寄",
        "author": "赵抃",
        "content": "锦城之别重吁嗟，人事缤纷走岁华。\n遗我诗篇来有意，忆君魂梦去无涯。\n秋惊蜀岭更书近，云掩闽山故国赊。\n闻说政成风俗好，又添和气乐人家。",
        "dynasty": "宋",
        "collection_info": null
    },
    {
        "uuid": "b47594e8838d89ce65092d1fea5602f0",
        "title": "次韵李元方即事",
        "author": "赵抃",
        "content": "壮岁胸怀独感时，肯随寒暑似民咨。\n能思损益长开卷，任有閒心不负诗。\n趣向已为污俗笑，声名须共古人期。\n茅斋寂坐生秋思，无语西风夜月知。",
        "dynasty": "宋",
        "collection_info": null
    },
    {
        "uuid": "39a9aadb5b9de5629abccf91bbfa5dc4",
        "title": "闻岭外寇梗",
        "author": "赵抃",
        "content": "惊说炎飚烟瘴时，洞蛮蜂起寇南陲。\n家书万倍金难得，远梦千迴路不知。\n刺史没身专捍御，谏官衔命救疮痍。\n伏波死去今谁继，大笔铭勋压海涯。",
        "dynasty": "宋",
        "collection_info": null
    },
    {
        "uuid": "05c7986c7b0b49daa7aa1c48717edd63",
        "title": "赠东川曹道人",
        "author": "赵抃",
        "content": "养生非谓独存神，功行须令日日新。\n高睨鹏抟风万里，静怜龟息寿千春。\n物无凝滞心无积，名已逍遥道已醇。\n命不在天须力信，世间多少未知人。",
        "dynasty": "宋",
        "collection_info": null
    },
    {
        "uuid": "68ceb5919deca19255927b50a5f3afb8",
        "title": "劝成都府学诸生",
        "author": "赵抃",
        "content": "学初心勿动华纷，须念文翁昔日勤。\n事业直教名不朽，声猷堪畏世无闻。\n平居乡党终传道，得位朝廷必致君。\n为语诸生期远到，天衢亨处有青云。",
        "dynasty": "宋",
        "collection_info": null
    },
    {
        "uuid": "5e6449e09050a8ead0cada34a1af519c",
        "title": "题府庭海椶",
        "author": "赵抃",
        "content": "海椶根干出栟榈，双势凌空剑外无。\n长锁荆榛嗟庙栢，不禁风雨笑庭梧。\n胡僧过识已千岁，蜀守来观只两株。\n离立峩峩同壮士，侧身东望拱皇都。",
        "dynasty": "宋",
        "collection_info": null
    },
    {
        "uuid": "07f430d1a8a81b2a1ca7ffeaaaf6a017",
        "title": "次韵文同学士春雪",
        "author": "赵抃",
        "content": "东皇欲报丰年信，千里同云六幕阴。\n遇景大吟诗将手，与民偕乐使君心。\n锦城阔暖无多积，岷岭高寒旋觉深。\n最是西园花木好，晓来粧点作瑶林。",
        "dynasty": "宋",
        "collection_info": null
    },
    {
        "uuid": "e4765fa4c75ee564eb2c46e521b70c00",
        "title": "次韵高阳吴中復待制见寄",
        "author": "赵抃",
        "content": "守蜀无堪讵足论，扪参天邈紫微垣。\n岁时丰衍真为幸，犴狱空虚冀不寃。\n素志未容龟曳尾，误恩深愧鹤乘轩。\n嘉章益见公高谊，所得长逢左右原。",
        "dynasty": "宋",
        "collection_info": null
    },
    {
        "uuid": "185c2d435d7e08af9ccefdd1c7588aad",
        "title": "次韵霍交中春游乐俗亭",
        "author": "赵抃",
        "content": "自怜拙政无他状，强继前贤乐远民。\n轩豁四檐芳草岸，夷犹千棹绿波春。\n岷山霁色尘氛敛，锦里风光气候新。\n暮角未吹人未散，醉歌欢舞共纷纶。",
        "dynasty": "宋",
        "collection_info": null
    },
    {
        "uuid": "2c4ad1532893eb728e92b7d1109383cd",
        "title": "次韵苏宷游学射山",
        "author": "赵抃",
        "content": "锦川风俗喜时平，上巳家家出郡城。\n射圃人稠諠画鼓，龙湫波浄照红旌。\n迎真昔诧登天虎，命侣今闻出谷莺。\n勉为远民同乐事，使台仍是得贤明。",
        "dynasty": "宋",
        "collection_info": null
    },
    {
        "uuid": "4eb5337e6a5244c6a335af8172f7272d",
        "title": "送程给事守越州",
        "author": "赵抃",
        "content": "千骑从君临照水，双旌復我守钱塘。\n当年已共攀蟾桂，今日休辞醉羽觞。\n行听龚黄歌治誉，好追元白递诗章。\n分符况与寻常异，彼此东西是故乡。",
        "dynasty": "宋",
        "collection_info": null
    },
    {
        "uuid": "9c21e0aec0ee497431638c234ff694e8",
        "title": "次韵前人寓越廨宇有怀",
        "author": "赵抃",
        "content": "越郡江南尽不如，乐天流语信非踈。\n人从锁闼中间出，宅在蓬莱向上居。\n言念玉符分镇日，却思琼苑拜恩初。\n临风又辱诗筒寄，足见优游刃有余。",
        "dynasty": "宋",
        "collection_info": null
    },
    {
        "uuid": "e54ac808bc70ee8ddbade40b01df9d1a",
        "title": "再用韵",
        "author": "赵抃",
        "content": "一别三秋一日如，望中红叶已萧踈。\n曾闻眷注行优召，自顾衰迟未退居。\n在昔游从今道旧，平生事契敢忘初。\n古人最重交情久，堪笑当年汉耳余。",
        "dynasty": "宋",
        "collection_info": null
    },
    {
        "uuid": "dda248759a2fb6cd49a355f126a4af7e",
        "title": "和前人有怀二首  其一",
        "author": "赵抃",
        "content": "一日褰帏令必从，自惭前粃属衰翁。\n声回地底清霜角，讼自庭中冷缿筒。\n旧契世同知管鲍，新文人服似轲雄。\n公閒数有琼瑶赠，又使乡闾笃士风。",
        "dynasty": "宋",
        "collection_info": null
    },
    {
        "uuid": "226ed66e0d63159ddfd85ea6e36822ff",
        "title": "和前人有怀二首  其二",
        "author": "赵抃",
        "content": "远如千里志还同，目断云天未易穷。\n勉强一麾吴国分，雍容五马浙江东。\n泉源自古流丹井，桂子还逢下月宫。\n尽占神仙真乐地，轩裳何敢羡三公。",
        "dynasty": "宋",
        "collection_info": null
    },
    {
        "uuid": "dd24ed6b8dd18581ca27947ec78ee535",
        "title": "次韵郡斋即事二首  其一",
        "author": "赵抃",
        "content": "凤沼宠荣辞禁闼，龙山安稳驻车轮。\n东方渐喜威严霁，属郡争传号令新。\n试数岁华如过隙，宜将世事拂前尘。\n因思四十年同榜，吴越如今只两人。",
        "dynasty": "宋",
        "collection_info": null
    },
    {
        "uuid": "fc5a28ff44f79cb80a526e5d895d85e5",
        "title": "次韵郡斋即事二首  其二",
        "author": "赵抃",
        "content": "田原多稼纔丰日，橘柚逢霜正熟初。\n鑑水烟波乘兴远，兰舟风月助吟余。\n安知贺老惟修道，未必羲之祗嗜书。\n谁道蓬莱宫尚小，玉皇香案吏来居。",
        "dynasty": "宋",
        "collection_info": null
    },
    {
        "uuid": "706cd6e210ee65ebc67facb8920b984b",
        "title": "次韵见寄",
        "author": "赵抃",
        "content": "勇退犹惭大丈夫，两州四任若冥符。\n未容上冢重官越，不谓班条再守吴。\n云屋万家诚乐地，涛江一水隔名都。\n同年后日同归去，画作东西二老图。",
        "dynasty": "宋",
        "collection_info": null
    },
    {
        "uuid": "79d29ee68e31966d6e1abd43055e9055",
        "title": "次韵郡斋偶成",
        "author": "赵抃",
        "content": "两火一刀名素胜，十分双涧地长灵。\n常心曾为乘华舫，好手应难作画屏。\n北海楼前千里静，南山天末四时青。\n蓬莱自是仙家景，解使诗翁醉眼醒。",
        "dynasty": "宋",
        "collection_info": null
    },
    {
        "uuid": "0d7ba4b33603e3b0cfb198a3d47ab1b0",
        "title": "武林即事寄前人二首  其一",
        "author": "赵抃",
        "content": "乞得钱塘下九天，徙从青社復三川。\n坤维十往万余里，吴分重来七八年。\n鑑水坐遥怀旧治，柯峯归晚愧前贤。\n东州赖有微之约，曾寄诗筒递百篇。",
        "dynasty": "宋",
        "collection_info": null
    },
    {
        "uuid": "e9b3efe8ce64536255393675f3cc9444",
        "title": "武林即事寄前人二首  其二",
        "author": "赵抃",
        "content": "七十随缘岂有由，乐天曾不厌杭州。\n青山未隐如千里，白首重来又九秋。\n月窟仙人遗桂子，海门神物助潮头。\n自惭老守无心力，坐镇吾民静即休。",
        "dynasty": "宋",
        "collection_info": null
    },
    {
        "uuid": "0fd26f4eb855e116b381309a4a47cdb3",
        "title": "题杭州普应院偃松",
        "author": "赵抃",
        "content": "老松低偃四时荣，太守重来眼为青。\n密叶动摇翔凤势，深根盘屈卧龙形。\n每容狂客春携酒，长庇閒僧昼看经。\n一百年来霜雪操，肯随羣木漫雕零。",
        "dynasty": "宋",
        "collection_info": null
    },
    {
        "uuid": "a70c477bc59e9d18f07b6b16da17cd5b",
        "title": "次韵程给事见怀",
        "author": "赵抃",
        "content": "烟水平湖千顷碧，楼台佳木四时青。\n人瞻杳杳升天宅，客意峩峩望海亭。\n已是威怀宽帝念，更加丰稔慰民灵。\n退公莫厌音题密，去鲤来鸿不暂停。",
        "dynasty": "宋",
        "collection_info": null
    },
    {
        "uuid": "4d0808dd677e4e019c19a38e770b2aba",
        "title": "有怀前人",
        "author": "赵抃",
        "content": "湖平去棹復鸣鼙，一别何时手重携。\n龙榜昔同科甲乙，虎符今得郡东西。\n寻真曾忆观丹井，乘兴徒思泛剡溪。\n闻说公堂多暇豫，湖山无处不留题。",
        "dynasty": "宋",
        "collection_info": null
    },
    {
        "uuid": "daece366e9c1f7416bbb4a4b541a7898",
        "title": "登望越亭寄程给事",
        "author": "赵抃",
        "content": "望越亭无一点尘，迢迢东首座凝神。\n雨余岫色浓如黛，日出波光烂若银。\n我类武陵归去客，君为蓬岛上头人。\n谁知老守吾乡便，得与诗翁作善隣。",
        "dynasty": "宋",
        "collection_info": null
    },
    {
        "uuid": "fea3237ecc2bd48d9bb98a3dca5f089e",
        "title": "有怀前人",
        "author": "赵抃",
        "content": "稽岭楼台真旷绝，武林风物竞豪华。\n两川对望音题数，一水中分会晤差。\n东海渺茫排岛屿，西陵依约露人家。\n元和赓唱今犹古，此乐情怀岂有涯。",
        "dynasty": "宋",
        "collection_info": null
    },
    {
        "uuid": "d6e36769c1261153932462de8a90e0a0",
        "title": "次韵腊月不见梅花",
        "author": "赵抃",
        "content": "隔江气候不齐时，梅向杭开越上迟。\n春远未通蓬岛信，腊深先放武林枝。\n岭头素艷从争发，笛裏孤音却后期。\n虚白堂前攀折看，咏公诗句醉金巵。",
        "dynasty": "宋",
        "collection_info": null
    },
    {
        "uuid": "1e3fe08cebb968b8597d55639baf49a9",
        "title": "次韵楼头闻角",
        "author": "赵抃",
        "content": "龙蛰穷冬万否开，蛩吟清晓在蓬莱。\n五更枕上惊残梦，一曲楼头动小梅。\n入牖凉飔声咽绝，满庭斜日思徘徊。\n新年合我七十一，柯岭不如归去来。",
        "dynasty": "宋",
        "collection_info": null
    },
    {
        "uuid": "55e56ea7dedbf096d95c5d1800d946df",
        "title": "次韵岁暮有感",
        "author": "赵抃",
        "content": "岁月如流不用嗟，盛衰前定岂曾差。\n自怜览照头浑雪，犹喜观书目未花。\n竺岭两曾逢落桂，龙山三见撷新茶。\n春元便欲休官去，谁顾杭州十万家。",
        "dynasty": "宋",
        "collection_info": null
    },
    {
        "uuid": "84b9929f998172176d89cd712ac34ced",
        "title": "次韵即事见怀",
        "author": "赵抃",
        "content": "鑑水宽閒称越国，河塘繁剧是杭州。\n蓬山君继元丞相，竹马予惭郭细侯。\n郡邑丰穰真可喜，人家饱暖更何忧。\n西陵隔岸无多远，数上临江百尺楼。",
        "dynasty": "宋",
        "collection_info": null
    },
    {
        "uuid": "549a7530b5aec3cf9c74382c82707dd4",
        "title": "岁暮偶成寄前人",
        "author": "赵抃",
        "content": "宦途衰老改辞勤，只计斯民不计身。\n眷恋青山乖素约，迟留白首未归人。\n举头旧治无三舍，屈指明朝又一春。\n珍重东州年契厚，趁潮双鲤得书频。",
        "dynasty": "宋",
        "collection_info": null
    },
    {
        "uuid": "0eb9235eff8cc895f8d042aa64f2519b",
        "title": "戊午元日偶成",
        "author": "赵抃",
        "content": "驱驰光景急如轮，復见元丰岁始春。\n七十一年欣入手，三千奏牍欲归身。\n江涛有信人随老，烟草无涯色又新。\n自是乞骸时节好，不应推托为思莼。",
        "dynasty": "宋",
        "collection_info": null
    },
    {
        "uuid": "b63ea9bb0a20a741fd4f0157edb7a6e9",
        "title": "清风阁即事",
        "author": "赵抃",
        "content": "庭有松萝砌有苔，退公聊此远尘埃。\n湖音隐隐海门至，泉势潺潺石缝来。\n夜榻衾裯仙梦觉，晓窗灯火佛书开。\n休官不久轻舟去，喜过严陵旧钓台。",
        "dynasty": "宋",
        "collection_info": null
    },
    {
        "uuid": "89bc0f52dd4d5e240b40edf818698499",
        "title": "杭州上元观灯  其一",
        "author": "赵抃",
        "content": "元夕观灯把酒杯，宾朋不倦醉中陪。\n一轮丹桂当天满，千顷红莲匝地开。\n烟火楼台高復下，笙歌巷陌去还来。\n因民共作连宵乐，直待东方明始回。",
        "dynasty": "宋",
        "collection_info": null
    },
    {
        "uuid": "651fcdf32ba2f7a0312c3a6eb5fd4758",
        "title": "杭州上元观灯  其二",
        "author": "赵抃",
        "content": "初逢稔岁改初元，元夜从游驾两轓。\n寺曲水灯多巧怪，河塘歌吹竞喧繁。\n安排百戏无虚巷，开闢重关不锁门。\n愿以民心祝尧寿，从星高拱北辰尊。",
        "dynasty": "宋",
        "collection_info": null
    },
    {
        "uuid": "4fa284b4dbab4a7a5c6b8a3dbe852a80",
        "title": "次韵程给事越州元夕观灯",
        "author": "赵抃",
        "content": "隔江灯火越王城，别有新春喜復惊。\n累夕思乡还有感，三年怀旅岂忘情。\n歌钟浩浩临香陌，罗绮盈盈簇彩棚。\n秉烛夜游公不倦，也知斯乐为民行。",
        "dynasty": "宋",
        "collection_info": null
    },
    {
        "uuid": "34c4ef034b227315a8815f5cb5f50595",
        "title": "次韵前人治西园池馆因怀昔日太守蒋堂侍郎二首  其一",
        "author": "赵抃",
        "content": "越有西园作者谁，公今不感咏歌之。\n千余骑拥频来赏，四十年间尚去思。\n稚耋行谣方载路，主宾高会正乘时。\n也知此乐同民乐，况有前贤台沼诗。",
        "dynasty": "宋",
        "collection_info": null
    },
    {
        "uuid": "9d5f1483f569ea6d0895f6ab54e48262",
        "title": "次韵前人治西园池馆因怀昔日太守蒋堂侍郎二首  其二",
        "author": "赵抃",
        "content": "去年春色染波澜，画舸朝游暮可还。\n今岁屡闻临曲水，隔江惟是仰高山。\n翻思贤守经营处，尽属诗翁笑语间。\n公勿留连当亟召，德音行被对天颜。",
        "dynasty": "宋",
        "collection_info": null
    },
    {
        "uuid": "64d85835b5577dbe40e9cbdf6ab55b00",
        "title": "有怀前人",
        "author": "赵抃",
        "content": "却忆东舟去若仙，江亭分袂忽经年。\n春风境上无多地，夜月湖中共一天。\n海阁坐观涛拥鹭，山堂吟听漏移莲。\n新诗往復交情见，巨集成来已百篇。",
        "dynasty": "宋",
        "collection_info": null
    },
    {
        "uuid": "877904f62bb2747b7b9c1ec2b5701cc3",
        "title": "次韵前人见寄",
        "author": "赵抃",
        "content": "阻奉交朋宴赏欢，杏林春发圣师坛。\n诗筒把玩初藏袖，铃阁吟哦为整冠。\n不啻梦昏惊玉磬，正如沈痼得金丹。\n夜来月下闻韶濩，并奏清音彻广寒。",
        "dynasty": "宋",
        "collection_info": null
    },
    {
        "uuid": "61a41cef0a5d1dba8332d2826b965eb3",
        "title": "寄酬前人",
        "author": "赵抃",
        "content": "落笔词华矜白雪，棹寻花卉认红云。\n湖山对酌春将尽，风月高吟夜欲分。\n思入神酬青玉案，梦游仙拥羽衣裙。\n近来章句声名还，僻似鸡林也得闻。",
        "dynasty": "宋",
        "collection_info": null
    },
    {
        "uuid": "59663eb68c805f20a92bdc704a7e9d32",
        "title": "寄酬前人上巳日鑑湖即事三首  其一",
        "author": "赵抃",
        "content": "禊饮已经佳节后，画船犹泛若耶滨。\n未还魏阙陪仙使，且向稽山作主人。\n赓唱我知长引玉，恳归谁道苦思亲。\n鑑湖也似西湖好，两处风光一样春。",
        "dynasty": "宋",
        "collection_info": null
    },
    {
        "uuid": "8eaf58958095765cb22a5bf7194cbf7a",
        "title": "寄酬前人上巳日鑑湖即事三首  其二",
        "author": "赵抃",
        "content": "湖上初经上巳春，水边遥见碧芜新。\n轻舟竞泛无涯乐，夹岸希逢不醉人。\n厨酝旋斟浮蚁酽，府茶深点卧龙珍。\n诗筒往復余知幸，垂老亲仁得善隣。",
        "dynasty": "宋",
        "collection_info": null
    },
    {
        "uuid": "0c3b1da1cf5f9ed2833379163178368b",
        "title": "寄酬前人上巳日鑑湖即事三首  其三",
        "author": "赵抃",
        "content": "蓬莱高与卧龙俱，位望兼隆似合符。\n絃管夜声传井邑，楼台春影蘸江湖。\n休功即报朞年政，直节曾行万里胡。\n真是玉皇得案吏，坐看归去赞萝图。",
        "dynasty": "宋",
        "collection_info": null
    },
    {
        "uuid": "2acc2c3f6dcae15bd4d84180333ecbab",
        "title": "次韵前人蓬莱阁即事",
        "author": "赵抃",
        "content": "蓬莱窗外晓光分，梦觉初惊杜宇魂。\n但有吏供衙府喏，断无人到讼庭喧。\n蒙蒙宿霭开湖面，隐隐更潮过海门。\n一水两州皆重镇，越清杭剧不同论。",
        "dynasty": "宋",
        "collection_info": null
    },
    {
        "uuid": "c8762309ac09fb1a2698f1a8ff39427b",
        "title": "闻致政赵少师概入境寄献",
        "author": "赵抃",
        "content": "我公优暇若神仙，八十高龄众所贤。\n政府昔同俄一纪，留封今别又三年。\n及时和气来吴国，度曲熏风入舜絃。\n昨日清台应密奏，老人星照浙西天。",
        "dynasty": "宋",
        "collection_info": null
    },
    {
        "uuid": "821840452cda32386694f8313f14b6e3",
        "title": "上天竺寺石岩花",
        "author": "赵抃",
        "content": "对植齐开古梵宫，欲求精笔画难工。\n直将春占三旬盛，谁谓花无十日红。\n未羡山桃资客笑，且陪庭栢作家风。\n遍寻他处都无此，宝殿前头只两丛。",
        "dynasty": "宋",
        "collection_info": null
    },
    {
        "uuid": "842fc44f936f45b6c6fd8853189c5ece",
        "title": "次韵程给事寄献赵少师",
        "author": "赵抃",
        "content": "暮春船舣浙西州，且喜樽前两白头。\n蓬阁屡传宾榻解，涛江深阻故人游。\n凝眸讌集踰天远，屈指光阴若箭流。\n赖有诗筒并驿使，往还金玉共赓酬。",
        "dynasty": "宋",
        "collection_info": null
    },
    {
        "uuid": "beb993403271db8f4c3285eb95a2e1f6",
        "title": "次韵赵少师寄程给事二首  其一",
        "author": "赵抃",
        "content": "轻舟来蜀幕春时，便向钱塘咏式微。\n临海阻陪三岛会，隔江遥认五云飞。\n杀鸡炊黍初乘兴，怨鹤惊猿却念归。\n一水盈盈天一色，夜来千里共蟾辉。",
        "dynasty": "宋",
        "collection_info": null
    },
    {
        "uuid": "e9c412293350c776a3bc2725774e7060",
        "title": "次韵赵少师寄程给事二首  其二",
        "author": "赵抃",
        "content": "襟怀冲旷忆江湖，老我全吴契不踈。\n北阙乍违尧日远，南风新入舜絃初。\n纻溪鑑水吟无厌，箭笋鎗茶味有余。\n越绝主人招意重，卧龙山好驾安车。",
        "dynasty": "宋",
        "collection_info": null
    },
    {
        "uuid": "c3b52be0da66cb33448665e6adbd381d",
        "title": "少师自南都见访为诗以谢",
        "author": "赵抃",
        "content": "中怀和气祗如春，对酒赓歌莫厌频。\n半载昔同参国论，十年今长类天伦。\n不辞命驾踰千里，应念同心有二人。\n珍重宗盟恩意厚，岁寒终始见松筠。",
        "dynasty": "宋",
        "collection_info": null
    },
    {
        "uuid": "83650661b7f212b1fea084ad3e978932",
        "title": "留前人度夏方回南都",
        "author": "赵抃",
        "content": "宫师弥寿降尊时，顿觉光华满郡扉。\n况属炎晖初可畏，未逢秋爽莫言归。\n山堂酒嫩浮红蚁，石缝茶新碾翠旗。\n有美望湖风四面，尚留挥汗雨霑衣。",
        "dynasty": "宋",
        "collection_info": null
    },
    {
        "uuid": "15514d58405beaae098ac4ccca7435d8",
        "title": "次韵前人题六和寺壁",
        "author": "赵抃",
        "content": "上方楼殿已幽深，更向诸峯胜处寻。\n金摆池鱼惊俗眼，琴调山溜写清音。\n红芝九本初无种，翠栢千株自有心。\n众羡宫师康且寿，始知功德积来阴。",
        "dynasty": "宋",
        "collection_info": null
    },
    {
        "uuid": "b4975608d16d77d3350d1380fbf5dc97",
        "title": "陪前人游西湖兼简坐客",
        "author": "赵抃",
        "content": "丝管喧喧拥画船，澄澜上下照红莲。\n一樽各尽十分酒，四老共成三百年。\n北阙音书休忆念，西湖风物且留连。\n杭民夹道焚香看，白髮朱颜长寿仙。",
        "dynasty": "宋",
        "collection_info": null
    },
    {
        "uuid": "5af8e91e89240bf0b008136a5d320657",
        "title": "再用前韵",
        "author": "赵抃",
        "content": "共泛湖光范蠡船，持杯欢客倒金莲。\n此时朋契偕行乐，何日郡恩许引年。\n照水暗知华髮改，倚楼高与紫云连。\n安车盛暑盘桓好，况是人间一散仙。",
        "dynasty": "宋",
        "collection_info": null
    },
    {
        "uuid": "d6b0579eee43e84fed1a8417e2d70b8f",
        "title": "武林言怀寄程给事",
        "author": "赵抃",
        "content": "岁丰公暇两安舒，吴越诗筒不使踈。\n世契琼瑶风谊厚，秋光怀袖气凉初。\n二千石重閒无计，七十年过退有余。\n得旨便归田陇去，乡人从笑老农如。",
        "dynasty": "宋",
        "collection_info": null
    },
    {
        "uuid": "a0ff447a73db96140c3ca86fb806fe06",
        "title": "次韵前人怀西湖之游",
        "author": "赵抃",
        "content": "昔时唐殿预英雄，今独湖山幸会逢。\n谪宦青钱曾万选，承恩白首是三公。\n龙山我念经年别，虎榜君曾昔日同。\n老守七章还印绶，俞音朝暮出宸衷。",
        "dynasty": "宋",
        "collection_info": null
    },
    {
        "uuid": "1babb8ac6557c7718917a5c24dec98d5",
        "title": "次韵前人见寄二首  其一",
        "author": "赵抃",
        "content": "羡公铃閤绝纤尘，顾我何尝德被人。\n讼牍自怜无日暇，诗筒翻喜入秋新。\n白头未许还官政，紫诏频烦慰老臣。\n一去蓬莱已踰岁，梦魂长到十洲春。",
        "dynasty": "宋",
        "collection_info": null
    },
    {
        "uuid": "89889fda3188c6780299c90640c9069c",
        "title": "次韵前人见寄二首  其二",
        "author": "赵抃",
        "content": "立贤中外圣情均，青锁闱中辍迩臣。\n越水澄清无俗虑，秋风萧瑟助吟神。\n分符共治俄经岁，屈指同年尚几人。\n退鼓近来衰气觉，敢将诗酒敌东隣。",
        "dynasty": "宋",
        "collection_info": null
    },
    {
        "uuid": "8c9e331a4c42a323249770fcc1b41bfe",
        "title": "寄新筠守毛维瞻大夫",
        "author": "赵抃",
        "content": "倚庐聊见復睽乖，忆遗诗筒字字佳。\n为乏琼瑶酬雅意，故凭笔牍写离怀。\n程赊越北层云断，路入江南迭巘排。\n我望贻书何以报，要将风谊属吾侪。",
        "dynasty": "宋",
        "collection_info": null
    },
    {
        "uuid": "c6cb9dc798112732f9d740ad3319bce1",
        "title": "次韵许遵少卿见寄",
        "author": "赵抃",
        "content": "头上有霜添白髮，囊中无药驻朱颜。\n堪惊积岁加衰老，未省何时得退閒。\n渊浄思临浮石渚，喧譁羞对武林山。\n君恩早赐俞音下，即拥菟裘故里还。",
        "dynasty": "宋",
        "collection_info": null
    },
    {
        "uuid": "f5c60636f18d8078331364508325ff8b",
        "title": "答前人喜杭越二守赓唱",
        "author": "赵抃",
        "content": "吴越江分两郡斋，涛音朝夕听风雷。\n且陪故友閒赓唱，未遂先庐归去来。\n时节丰登饶鼓吹，湖山清旷见楼台。\n中秋明月期公共，万里烟氛彻晓开。",
        "dynasty": "宋",
        "collection_info": null
    },
    {
        "uuid": "31d69911af78f1a4450f18ea7ebecc39",
        "title": "喜吴评少卿致政",
        "author": "赵抃",
        "content": "春秋七十更踰期，同甲同年世所稀。\n未遂乞骸嗟我老，已输先手羡公归。\n良朋集有湖山乐，故里思无羽翼飞。\n预想俞音还印日，鹭涛秋色上行衣。",
        "dynasty": "宋",
        "collection_info": null
    },
    {
        "uuid": "48927ce131535b2b947b4ed16bb12d0e",
        "title": "次韵许少卿寄卧龙山茶",
        "author": "赵抃",
        "content": "越芽远寄入都时，酬倡珍夸互见诗。\n紫玉丛中观雨脚，翠峯顶上摘云旗。\n啜多思爽都忘寐，吟苦更长了不知。\n想到明年公进用，卧龙春色自迟迟。",
        "dynasty": "宋",
        "collection_info": null
    },
    {
        "uuid": "af1d8ae006b454608249dd6f46ad1af4",
        "title": "次韵程给事郡斋即事",
        "author": "赵抃",
        "content": "望中吴越不为赊，止隔涛江便一涯。\n台沼赐湖非俗地，蓬瀛标阁属仙家。\n僧居壁古多留句，吏事庭虚只放衙。\n胜绝东方无復道，当年元相有诗夸。",
        "dynasty": "宋",
        "collection_info": null
    },
    {
        "uuid": "7cc0928418691189416576fdf10a811a",
        "title": "次韵前人郡斋秋暑",
        "author": "赵抃",
        "content": "老为乡郡止偷安，自愧仙踪未易攀。\n八面松阴笼古寺，三秋桂子下灵山。\n良朋寄意诗篇裏，高会追陪梦寐间。\n却忆会稽清旷处，樵风朝暮若邪弯。",
        "dynasty": "宋",
        "collection_info": null
    },
    {
        "uuid": "487d5a9db1c63d724c3e136b55f30634",
        "title": "观宝林院塔偶成",
        "author": "赵抃",
        "content": "宝山新塔冠山形，心匠经营不日成。\n突兀插天三百尺，庄严容佛一千名。\n下临泉窦灵鳗蛰，上拂云端过鴈惊。\n入境行人十余里，指浮图认越王城。",
        "dynasty": "宋",
        "collection_info": null
    },
    {
        "uuid": "e2cd2b9c0f4e826f70b80425d3db63a8",
        "title": "次韵毛维瞻度支过杭见赠",
        "author": "赵抃",
        "content": "吴民疲病惭攻治，寻胜西湖不放稀。\n秋后涛江增气势，夜深灯市斗光辉。\n望云翻忆青山旧，上印须添白髮归。\n孝弟里闾松竹茂，柴扉谁復羡朱扉。",
        "dynasty": "宋",
        "collection_info": null
    },
    {
        "uuid": "356a2451c0bd36d8592121504e46b82e",
        "title": "送姚源道郎中赴阙",
        "author": "赵抃",
        "content": "我念同僚遽解携，赠言如古漫成诗。\n二年别乘临岐日，八月登槎上汉时。\n莫阻十分斟酿蚁，不须三嘆听歌骊。\n还朝宠数应非次，神圣方今大有为。",
        "dynasty": "宋",
        "collection_info": null
    },
    {
        "uuid": "ae586fb7a8bed6bbd227a3d85020d4eb",
        "title": "寄致政范镇郎中",
        "author": "赵抃",
        "content": "分携常忆禁门东，四见光阴换岁筩。\n白玉堂吉辞旧相，青城山裏访僊翁。\n当时大本从忠谏，此日长年益道风。\n应惜西湖犹未到，近来同赏有三公。",
        "dynasty": "宋",
        "collection_info": null
    },
    {
        "uuid": "ac29b0b36bd0bdb52a652cb37f45a3ab",
        "title": "杭州鹿鸣宴示诸秀才",
        "author": "赵抃",
        "content": "秋闱贤诏出严宸，郡国详延在得人。\n豹变文章重君子，鹿鸣歌咏集佳宾。\n初闻素履称乡闬，终起英名动缙绅。\n预想帝庭俱唱第，宠光荣宴杏园春。",
        "dynasty": "宋",
        "collection_info": null
    },
    {
        "uuid": "3402eb9a8294deb78a7591a6e35f0813",
        "title": "游元积之龙图江湖堂",
        "author": "赵抃",
        "content": "高堂游赏兴无厌，况是江湖两得兼。\n白傅阁危犹下视，子胥涛远更前瞻。\n盘桓鼓吹风光盛，掩映烟波气象添。\n太守老来难久恋，柯山朝暮欲归潜。",
        "dynasty": "宋",
        "collection_info": null
    },
    {
        "uuid": "2dd9a0e0fca06cbca356b4a4be71cc24",
        "title": "次韵程给事登蓬莱阁偶成",
        "author": "赵抃",
        "content": "蓬阁下临千嶂起，戟扉前对五云开。\n夸诗旧属元之宅，叶气今同老氏台。\n月满夜疑僊子降，风恬春喜故人来。\n近缘冗剧怀清旷，梦裏东游到几回。",
        "dynasty": "宋",
        "collection_info": null
    },
    {
        "uuid": "ae187bb87d742a38eaa6c101c59b4867",
        "title": "次前人游鑑湖",
        "author": "赵抃",
        "content": "湖治谁能继后尘，马侯祠阁至今存。\n穷源上达僊翁井，引派旁通吏部园。\n红旆遍游偿素志，画桡归去近黄昏。\n别怀屈指朞将半，况属乡州役梦魂。",
        "dynasty": "宋",
        "collection_info": null
    },
    {
        "uuid": "4d74d3b19de87cf0bd80fa281ee687b4",
        "title": "次前人越州鹿鸣宴",
        "author": "赵抃",
        "content": "郡国秋闱吁俊辰，行修经治以名闻。\n芳筵缥缈开三岛，大乐諠譁彻五云。\n高桂折香期月窟，祥星垂彩应天文。\n集英唱第麻衣脱，得志无忘贤使君。",
        "dynasty": "宋",
        "collection_info": null
    },
    {
        "uuid": "afdd60539bc3653754a7c543c9190d81",
        "title": "次前人赠奉使高丽安焘密学",
        "author": "赵抃",
        "content": "为嘉航海北徂南，双节勤劳帝命衔。\n日下亟驰传诏使，江边遥讶过洋帆。\n才谋锐若金曾砺，德操刚同玉更镵。\n机务须贤应并用，诗人莫惜咏巗巗。",
        "dynasty": "宋",
        "collection_info": null
    },
    {
        "uuid": "112289013341cdccbb455c8bfc1d9852",
        "title": "次前人游梅山寺",
        "author": "赵抃",
        "content": "上方金碧冠诸峯，知是蓬莱第几宫。\n画舫去寻湖面阔，危亭登望海门通。\n梅仙旧说为真隐，佛子新传倡祖风。\n我忆前春曾遍览，至今来往梦魂中。",
        "dynasty": "宋",
        "collection_info": null
    },
    {
        "uuid": "cc717b9039517996cf9ef04bd750510e",
        "title": "郡斋成寄前人",
        "author": "赵抃",
        "content": "退公真静独披襟，尚愧前贤探道深。\n零落交游难屈指，崇高轩冕不关心。\n未还印绶饶乡梦，犹倚湖山助老吟。\n讼缿虚空人事简，钱塘安得似山阴。",
        "dynasty": "宋",
        "collection_info": null
    },
    {
        "uuid": "b44b09da1af62a132aaefb485452703d",
        "title": "屡乞致政诏答未允述怀",
        "author": "赵抃",
        "content": "自愧孤忠荷圣慈，恩荣恳向九天辞。\n于今蒲柳衰残日，好是云烟放旷时。\n玉阙累章烦赐诏，瀫江两桨蹉归期。\n宵征自有高人笑，漏尽钟鸣晓未知。",
        "dynasty": "宋",
        "collection_info": null
    },
    {
        "uuid": "2adf2a4fdcc724288cc094822440df77",
        "title": "同毛维瞻度支游烟霞洞",
        "author": "赵抃",
        "content": "洞有烟霞寺挂牌，武林奇处称吟怀。\n出城旌骑非虚往，同里交朋喜得偕。\n鹢首西征随浪远，鴈行南过入云排。\n恩隆魏阙朝天日，寒晚鸣珂上禁街。",
        "dynasty": "宋",
        "collection_info": null
    },
    {
        "uuid": "4ece8c78e5d5e9ae20e1b0d8897e5301",
        "title": "武林阅兵",
        "author": "赵抃",
        "content": "吴天霜晓弄寒晖，金鼓喧阗大阅时。\n帐下万兵听号令，军中诸将肃威仪。\n采侯命中连三箭，花阵分排卓五旗。\n愧乏韬钤当重寄，儒竹初是学书诗。",
        "dynasty": "宋",
        "collection_info": null
    },
    {
        "uuid": "d2f239876ef297533d1914ef775de38b",
        "title": "次韵程给事同孙觉学士杨宪景略游天衣寺",
        "author": "赵抃",
        "content": "元是玉皇香案吏，等閒吟笑即成文。\n松廊驻节排千骑，山径寻真步五云。\n谏院高风矜共赏，宪台清论喜同闻。\n三贤一会诚难有，归暮休辞酒十分。",
        "dynasty": "宋",
        "collection_info": null
    },
    {
        "uuid": "c6be95ab39256691a5a1cac2a95289c7",
        "title": "游戒珠寺悼右军故宅",
        "author": "赵抃",
        "content": "因山盛启浮屠舍，遗像仍留内史祠。\n笔冢近应为塔冢，墨池今已作莲池。\n书楼观在人随远，兰渚亭存世几移。\n数纸黄庭谁不重，退之犹笑博鹅诗。",
        "dynasty": "宋",
        "collection_info": null
    },
    {
        "uuid": "b30fa9242a4cc3bb5c83a509a4973f41",
        "title": "次赵少师叙感叹老",
        "author": "赵抃",
        "content": "禀灵南极老人星，贵得三公论道名。\n被旨入陪郊祀礼，放怀来听海潮声。\n朋从自古悠长少，势利令人鄙吝生。\n公独久要中外伏，直将金玉比纯诚。",
        "dynasty": "宋",
        "collection_info": null
    },
    {
        "uuid": "ba0e5f8c9a6d4a7d6bb2277bc16b3c29",
        "title": "题孤山寺湖上阁",
        "author": "赵抃",
        "content": "孤峯诸寺耸云楼，寺脚周环枕碧流。\n和靖久居勤赋咏，乐天临别叹勾留。\n拏舟直度閒千骑，佩印重来仅十秋。\n预约前春挂冠去，湖山阁好换休休。",
        "dynasty": "宋",
        "collection_info": null
    },
    {
        "uuid": "a7adb75179333b44e4a36385c6b1983a",
        "title": "次程给事题法云寺方丈",
        "author": "赵抃",
        "content": "府公清眼照孤心，结构仍夸壶奥深。\n师悟赵州庭栢境，我知青岭震雷音。\n粟粘便是三千界，草用曾为丈六金。\n一滴曹源谁可测，海门腾起浪千寻。",
        "dynasty": "宋",
        "collection_info": null
    },
    {
        "uuid": "45322c0072c0969d3d5da163e012b1dc",
        "title": "寄酬蔡仲偃都官",
        "author": "赵抃",
        "content": "守蜀思无羽翼飞，所思东向瀫江湄。\n山林适意君先手，轩冕辞荣我后时。\n道阻八千通远信，年迎七十是归期。\n故人恩意如金玉，新得邮中数首诗。",
        "dynasty": "宋",
        "collection_info": null
    },
    {
        "uuid": "f4bc194989edb577fc282f41f2cd73bf",
        "title": "赠别周元忠秀才",
        "author": "赵抃",
        "content": "吾里推高节行孤，诸生师帐是规模。\n穷经不治五亩宅，教子已为千里驹。\n暂出林泉飞两桨，且陪风月赏西湖。\n了知富贵傥来物，谁向浮云问有无。",
        "dynasty": "宋",
        "collection_info": null
    },
    {
        "uuid": "a7ae96134cce4a54e23ad4a573b166f1",
        "title": "次韵张侨庆毛维瞻得谢",
        "author": "赵抃",
        "content": "里人迎候巷居稀，未老先休世所奇。\n两颊朱颜公退速，满头霜鬓我归迟。\n优游岂顾千钟禄，收拾如终一局棋。\n饮食节调资寿祉，愿同山下有雷颐。",
        "dynasty": "宋",
        "collection_info": null
    },
    {
        "uuid": "ec7459001d901038822568cf1082a801",
        "title": "武林冬至日即事",
        "author": "赵抃",
        "content": "况是东吴大有年，晨兴佳气满平川。\n鲁台纪瑞光诸史，汉殿称觞庆九天。\n銮辂肃还禋礼毕，鸡竿高揭赦书传。\n勾萌竞达人知否，占得羣阳一日先。",
        "dynasty": "宋",
        "collection_info": null
    },
    {
        "uuid": "9a3f7568a6da442ae927d48f02bb84cb",
        "title": "次韵张着作过李虞部旧居",
        "author": "赵抃",
        "content": "美璞藏山宝在沙，急贤飞诏落幽遐。\n直庐去讲先儒业，斸径空存旧隐家。\n魏阙当时蒙雨露，衡门今日锁云霞。\n鸣珂一顾踟蹰过，山掩寒林夕照斜。",
        "dynasty": "宋",
        "collection_info": null
    },
    {
        "uuid": "60591017ea15b42f2dc0348e9e39a41c",
        "title": "赠讲僧遇清",
        "author": "赵抃",
        "content": "松桧成阴夹径寒，喧卑无路得相关。\n因嗟势利方为市，故掩庵扉独占山。\n薄俗性随红叶变，上人心与白云閒。\n慇懃约我休官后，深筑隣斋数往还。",
        "dynasty": "宋",
        "collection_info": null
    },
    {
        "uuid": "fa8447a93992cb12c5263f367fa308e1",
        "title": "次韵毛维瞻白云庄三咏 掬泉轩",
        "author": "赵抃",
        "content": "好山深处静开轩，目送孤云手弄泉。\n枕石堂无金玉富，濯缨家有子孙贤。\n初寻旧隐逢三伏，已发新吟仅百篇。\n闻说夜分烦暑散，凉飚浑似素秋天。",
        "dynasty": "宋",
        "collection_info": null
    },
    {
        "uuid": "12ce3ebca4800bf484635414397fc145",
        "title": "次韵毛维瞻白云庄三咏 平溪堂",
        "author": "赵抃",
        "content": "亭号休休古退藏，岂如溪上构虚堂。\n坐邀城市真潇洒，却谓江湖太渺茫。\n下笔新题无俗事，搘筇野服是家常。\n临流最有清风快，未见故人心已凉。",
        "dynasty": "宋",
        "collection_info": null
    },
    {
        "uuid": "90f66689123979f69433b374095a8c0a",
        "title": "次韵毛维瞻白云庄三咏 眺望台",
        "author": "赵抃",
        "content": "治圃我依浮石滩，筑台君占白云山。\n三秋一日登临外，千里同风咫尺间。\n峯黛阴晴长黯黯，溜琴朝夕自潺潺。\n休官谁道何曾见，林下如今两处閒。",
        "dynasty": "宋",
        "collection_info": null
    },
    {
        "uuid": "21a03fa8137056884da6ffa27514f0e9",
        "title": "信笔示诸弟侄子孙",
        "author": "赵抃",
        "content": "进欲安舒退欲恬，要将高行与文兼。\n吾门自昔传清白，圣世于今重孝廉。\n孔氏性情归利正，仲舒仁义事摩渐。\n人生试看无闻者，徒尔区区岁月添。",
        "dynasty": "宋",
        "collection_info": null
    },
    {
        "uuid": "e227da173738fb6addc897ff49f66b12",
        "title": "寄程汝玉秀才",
        "author": "赵抃",
        "content": "乡闾推服孝廉名，谢绝辞闱乐太平。\n黄卷不忘穷古圣，白头无倦诲诸生。\n安车未召人为晚，束帛重来世所荣。\n况有知音贤太守，恳章三度荐遗英。",
        "dynasty": "宋",
        "collection_info": null
    },
    {
        "uuid": "69bfecebd02b50db9a6973d84defe1ec",
        "title": "次韵梁浃瑞芝",
        "author": "赵抃",
        "content": "圣旦求贤野不遗，如公诸子定逢时。\n默期苑裏留丹桂，喜向门前获紫芝。\n香已与兰盈一室，饵当同术有三枝。\n昔年书牖曾呈瑞，报为登科众所知。",
        "dynasty": "宋",
        "collection_info": null
    },
    {
        "uuid": "c80d96d41082e1656d469b6e7b9b0510",
        "title": "十八男屼温㞦迎于鴈荡温守石牧之以诗见寄次韵",
        "author": "赵抃",
        "content": "自谙趋拜力惟艰，柯岭归休远帝寰。\n抱瓮不能师老圃，驱车犹足访名山。\n鱼书入手慇懃后，鴈字排空杳霭间。\n多荷主人期我意，谢公遗迹愿跻攀。",
        "dynasty": "宋",
        "collection_info": null
    },
    {
        "uuid": "8c8a8e925a9c4efe1c3254dcb8c04a61",
        "title": "次韵台州姚舜谐见赠二首  其一",
        "author": "赵抃",
        "content": "解印全吴二载余，近来人楷事何如。\n寻真徧赏台山后，假道行观鴈岭初。\n把酒幸陪登帢帻，泛舟忻得缓徒车。\n别来早获鱼中素，两首新诗一纸书。",
        "dynasty": "宋",
        "collection_info": null
    },
    {
        "uuid": "23ad892f7b90ee54872f370890bf4518",
        "title": "次韵台州姚舜谐见赠二首  其二",
        "author": "赵抃",
        "content": "过婺游台又倦勤，路旁驰看两州民。\n也知胜处青山旧，自恨来迟白髮新。\n暂憩瀛宫求道侣，载瞻方广想仁邻。\n贰车章句犹怜我，为是云泉无事人。",
        "dynasty": "宋",
        "collection_info": null
    },
    {
        "uuid": "b72f24cccf33efc10988304dbede4899",
        "title": "游鴈荡将抵温州寄太守石牧之",
        "author": "赵抃",
        "content": "霜风双鬓雪鬖鬖，物外寻真顿离凡。\n子舍若非叨别乘，我车安得到灵岩。\n碧窥秋瀑心同洗，红嚼山杷口似馋。\n多谢贤侯见招意，数贻嘉咏与珍函。",
        "dynasty": "宋",
        "collection_info": null
    },
    {
        "uuid": "2186284f92d3bc6584feee1018fb8d6d",
        "title": "自温将还衢郡题谢公楼",
        "author": "赵抃",
        "content": "鴈荡周游遂此过，永嘉人物竟如何。\n三贤籍籍风流守，一宿怱怱证道歌。\n城脚千家具舟楫，江心双塔压涛波。\n因留子舍欣踰月，归去事知所得多。",
        "dynasty": "宋",
        "collection_info": null
    },
    {
        "uuid": "04e5edc5c1380a404f511f6019a8b096",
        "title": "将还三衢呈温守石郎中",
        "author": "赵抃",
        "content": "寻山初为子来迎，乘兴随潮入郡城。\n心赏皆如逸老愿，礼隆仍尽主翁情。\n綵舟笳鼓双双闹，金地楼台处处明。\n风物虽嘉难久恋，安车朝夕且西行。",
        "dynasty": "宋",
        "collection_info": null
    },
    {
        "uuid": "6557e2a98385a6ee13588904b47aab5e",
        "title": "送郑琰大夫赴建昌军",
        "author": "赵抃",
        "content": "三拥朱轮志少酬，忠怀曾不为身谋。\n桐江郡政居优课，柯岭乡评占上游。\n里彦昔陪公共荐，帝俞今幸我先休。\n分携莫惮炎威盛，到日清风一变秋。",
        "dynasty": "宋",
        "collection_info": null
    },
    {
        "uuid": "20fb68077d6ddc90822723832794512e",
        "title": "次毛维瞻溪庵",
        "author": "赵抃",
        "content": "退访云山远世尘，结庵台上古溪滨。\n围棊每放争先手，隐几能安自在身。\n鸥鹭后前如旧物，龟鱼游泳不疑人。\n曲肱饮水真贤乐，何用渊明漉酒巾。",
        "dynasty": "宋",
        "collection_info": null
    },
    {
        "uuid": "a99e7a382ad4073ab9d0510a49df51f9",
        "title": "又白云庵偶题",
        "author": "赵抃",
        "content": "红尘无迹到山家，留待诗人大笔夸。\n坐石与僧谈翠竹，开樽邀客醉榴花。\n鸥随钓叟孤舟远，牛载村童一笠斜。\n占尽神仙潇洒地，清风明月有谁遮。",
        "dynasty": "宋",
        "collection_info": null
    },
    {
        "uuid": "4cd64adec5133410a35f2b4a2145f101",
        "title": "湖北运使学士十二弟扬生日",
        "author": "赵抃",
        "content": "原上分飞羡鹡鸰，今遥荆渚昔离青。\n诞辰一纪阻良会，庆席百杯新永龄。\n对局每思樵客斧，爇香长奉老人星。\n辛勤五福康宁术，见说时看内景经。",
        "dynasty": "宋",
        "collection_info": null
    },
    {
        "uuid": "ec6fb5dc0a13102b2e977f191a7dd65a",
        "title": "送穆舜宾承议致政还乡",
        "author": "赵抃",
        "content": "清修平日得无惭，学道勤行肯妄谈。\n轩冕諠譁公始悟，林泉潇洒我先谙。\n曾怜避弋云中鴈，每念缠丝茧裏蚕。\n画舫西归时节好，春山如黛水如蓝。",
        "dynasty": "宋",
        "collection_info": null
    },
    {
        "uuid": "310992c30657806a72075e590a1b63ab",
        "title": "送十七侄嶙承事赴任贵溪",
        "author": "赵抃",
        "content": "百里嚣繁不易为，乘时今去是镃基。\n直令尔邑成良俗，况自吾家有吏师。\n却扇凉飚惊热夺，下车和气觉春熙。\n綵衣迎养双亲志，此乐人间更有谁。",
        "dynasty": "宋",
        "collection_info": null
    },
    {
        "uuid": "2930f73730ee65a1780115246c94d513",
        "title": "送任浩朝散赴鄱阳景德镇",
        "author": "赵抃",
        "content": "十年留滞尚为郎，乐道无愁解到肠。\n去路溪山排古嶂，满囊金玉贮新章。\n休论富贵可求事，况得神仙不死方。\n官罢钱塘好归矣，濯缨清自有沧浪。",
        "dynasty": "宋",
        "collection_info": null
    },
    {
        "uuid": "64ffb01f833eb584485edab59d71315e",
        "title": "送范伯玉奉议赴阙",
        "author": "赵抃",
        "content": "富贵于身有重轻，平生忠鲠世知名。\n不须勇事归田计，况有常推报国诚。\n通籍官联分帝念，庆门恩赏作亲荣。\n一帆西上瞻天去，九月霜风壮客程。",
        "dynasty": "宋",
        "collection_info": null
    },
    {
        "uuid": "99f100f4999a89023be9d63cdc1f7766",
        "title": "题毛维瞻懒归阁",
        "author": "赵抃",
        "content": "溪流回合引方池，轩槛前临面翠微。\n紫陌红尘行不顾，白云青嶂坐忘归。\n方荣即隐谁能继，未老先休世所稀。\n我昔凌晨登阁会，主翁留散见蟾辉。",
        "dynasty": "宋",
        "collection_info": null
    },
    {
        "uuid": "da2b7acf662c4678b747ab1651373fae",
        "title": "生日高斋晓起示诸弟妹子孙",
        "author": "赵抃",
        "content": "荣途四纪历艰难，宦政天恩许赐还。\n晓起焚香清一室，夜来飞雪满羣山。\n诗筒远到披邮置，寿斝交行醉席间。\n弟妹五人三百岁，喜吾霜鬓尚朱颜。",
        "dynasty": "宋",
        "collection_info": null
    },
    {
        "uuid": "b3e7927cee077fc1316f0394f37b4552",
        "title": "题濯缨亭",
        "author": "赵抃",
        "content": "静处高斋昼杜门，溪亭来往间开樽。\n钓台逸老心非傲，浮石仙人迹尚存。\n对岸烟林双佛寺，隔滩风笛一渔村。\n濯缨岂独酬吾志，清有沧浪示子孙。",
        "dynasty": "宋",
        "collection_info": null
    },
    {
        "uuid": "b553b968d2be4703c11b3152a6711de3",
        "title": "题叶坂梁氏南斋",
        "author": "赵抃",
        "content": "我爱黉堂用意精，义方垂训为趋庭。\n学攻白玉须成器，教积黄金不似经。\n满架简编终岁乐，拥门松竹四时青。\n诸生有遂登荣者，一月光能掩众星。",
        "dynasty": "宋",
        "collection_info": null
    },
    {
        "uuid": "77721fd62f924427dc47da18164a51cc",
        "title": "会燕溪亭示同席",
        "author": "赵抃",
        "content": "新构园亭好客过，尘缘都不问如何。\n爱吟潇洒封侯句，耻咏沧浪濯足歌。\n莫笑杯盘常藉草，且观舟楫半随波。\n子知此乐无涯否，尽是天恩与幸多。",
        "dynasty": "宋",
        "collection_info": null
    },
    {
        "uuid": "e21ba18e07704470f792bb40e6698504",
        "title": "哭康守赵师旦",
        "author": "赵抃",
        "content": "五月炎方祲气浮，贼锋残忍入康州。\n肯抛孤垒偷生去，誓御羣蛮竟死休。\n没世不名贤者耻，长年为辱古人羞。\n嗟嗟潜叔今何恨，愤血忠魂劲草秋。",
        "dynasty": "宋",
        "collection_info": null
    },
    {
        "uuid": "e25b6c31be1b29c10cfc7a6a6fd8d1df",
        "title": "寄处州太守徐大夫",
        "author": "赵抃",
        "content": "潜山西畔紫溪边，林下相逢岂偶然。\n抚掌急于云裏电，回头还似火中莲。\n黄花翠竹年年色，明月清风夜夜天。\n谁谓故人相去远，好溪长与慎江连。",
        "dynasty": "宋",
        "collection_info": null
    },
    {
        "uuid": "ac7d06f4c4eafad9434710ce803e8272",
        "title": "题真岩寺",
        "author": "赵抃",
        "content": "一炷清香一解颜，几生修得到林间。\n朝无事也夕无事，坐看山兮行看山。\n梅玉破香供宴坐，松风奏曲度禅关。\n静思四海五湖客，虽有黄金无此閒。",
        "dynasty": "宋",
        "collection_info": null
    },
    {
        "uuid": "c075bce2e4b90801535794c296bd71aa",
        "title": "次韵杨鸿渐察判见赠",
        "author": "赵抃",
        "content": "县令于是袭汉唐，震雷为治制封疆。\n得人固可恩千室，无状须忧病一方。\n愚品昔蒙登仕籍，薄材今幸预朝纲。\n但欣孤迹辞丘壑，岂有深谋赞庙堂。\n万里山川来陇蜀，十分风物类江乡。\n存心抚俗图归正，顾己临民敢不庄。\n莲幕似君诚慷慨，兰言遗我极芬芳。\n自嗟寸善无裨补，更辱长篇盛播扬。\n投李莫嫌迟报赠，解琴终拟效更张。\n若孤朋照宜身愧，冠弁峨峨佩玉苍。",
        "dynasty": "宋",
        "collection_info": null
    },
    {
        "uuid": "7d1d63d727f1b4ba45c6c4ca19555317",
        "title": "次韵前人见赠",
        "author": "赵抃",
        "content": "惟公治迹峤之南，增秩颁金出帝佥。\n蛮獠望风安畛域，城闉兴筑赖韬钤。\n恩行稚耋增和乐，令下姦豪尽伏潜。\n抚俗上宽当宁念，扬风深副远民瞻。\n潮阳鳄去因诚祷，合浦珠还表性廉。\n五岭盛传威德着，九天俄下诏书严。\n紫宸入觐输忠谠，青琐归来发滞淹。\n謇謇去为中国使，皇皇宁许外夷觇。\n河冰日度疑铺玉，朔雪时逢类撒盐。\n持节塞垣先正席，过涂溪馆尽穷阎。\n光华不辱熙朝命，诽讪因知黠虏憸。\n去路冬迎风若箭，还朝春早月如镰。\n论勋已出庭臣右，得礼应须史笔添。\n赐对预陈官政致，称褒亲被德音恬。\n天人密语依旒冕，风日微和满扇帘。\n得请乡州心且适，暂违黼座义无嫌。\n都门客况千钟饯，禁掖诗仍二府兼。\n巨舰解维桃浪紧，高楼夹岸柳丝纤。\n经途驻节频开旆，密宴喷香似展奁。\n会友樽罍醅泼蚁，渡淮诗什砚磨蟾。\n居常志气惟中立，虽久淹徊肯附炎。\n夜泊每窥渔父火，晓行遥认酒家帘。\n吴江橘柚津偏美，茂苑鲈莼味正甜。\n上冢朋从空里巷，过家车马拥门檐。\n隣邦饷劳迎旌棨，乐榭歌欢散綵缣。\n渡越一潮催迭鼓，去杭千骑拥行襜。\n抑强抚弱恩先被，宣化承流泽下霑。\n鑑水渔樵随业乐，秦山草木尽仁渐。\n想经岁月须膺召，纵有蓍龟不在占。\n屡寄诗筒追故事，亲挥墨宝见劳谦。\n冰清气谊同初淡，胶固情怀未比粘。\n何日西归容迓礼，莫辞吟醉夜厌厌。",
        "dynasty": "宋",
        "collection_info": null
    },
    {
        "uuid": "107f24c9393312b8fdf90f3b209ea4f6",
        "title": "题马伏波庙二首  其一",
        "author": "赵抃",
        "content": "壮敌无前老未休，赏功销得到封侯。\n印归新息不还葬，似与诸蛮一报仇。",
        "dynasty": "宋",
        "collection_info": null
    },
    {
        "uuid": "4f36d4a533fe03bddbae6ae7900bb20a",
        "title": "题马伏波庙二首  其二",
        "author": "赵抃",
        "content": "平生忠勇建殊勋，薏苡疑珠竟不分。\n光武明如辩谗者，肯教千古负将军。",
        "dynasty": "宋",
        "collection_info": null
    },
    {
        "uuid": "e907a0835367bc906f73920e8fa842da",
        "title": "和沈太博见贻",
        "author": "赵抃",
        "content": "待得清明已半春，幕中何许可娱宾。\n堵观不是穿杨手，珍重贤侯诲尔频。",
        "dynasty": "宋",
        "collection_info": null
    },
    {
        "uuid": "d20ec720717d39354e8448ca978ffb1c",
        "title": "和沈太博会春晚归",
        "author": "赵抃",
        "content": "未醉樽前未可归，青春九十日芳菲。\n名园一夜狂风雨，苔上残花点绿衣。",
        "dynasty": "宋",
        "collection_info": null
    },
    {
        "uuid": "ab4ee7ec6b687010224a9fb3f91249e2",
        "title": "何推官见招游岳麓以郡中事冗弗克偕行口占二绝以谢  其一",
        "author": "赵抃",
        "content": "送客江亭一望间，隔江奇胜有千山。\n江头未必无舟子，自是名缰不暂閒。",
        "dynasty": "宋",
        "collection_info": null
    },
    {
        "uuid": "bb51bcafac1e24008bd107550bfe84d8",
        "title": "何推官见招游岳麓以郡中事冗弗克偕行口占二绝以谢  其二",
        "author": "赵抃",
        "content": "麓苑崟岑对橘洲，山如屏嶂水清流。\n谁能向此孤寻胜，案牒装怀不自由。",
        "dynasty": "宋",
        "collection_info": null
    },
    {
        "uuid": "249d2007f0d96cb534ea32acdb9c5aac",
        "title": "和沈太博小圃偶作二首  其一",
        "author": "赵抃",
        "content": "名园雨后百花繁，人倚危楼十二兰。\n园裏芳菲楼上客，一般情绪怕春寒。",
        "dynasty": "宋",
        "collection_info": null
    },
    {
        "uuid": "6bb025ae9e914b4bbda5d2a9c7b8b96d",
        "title": "和沈太博小圃偶作二首  其二",
        "author": "赵抃",
        "content": "日烘薄雾开柔陌，风罥游丝着柳条。\n语燕啼莺自撩乱，惊人残梦是春朝。",
        "dynasty": "宋",
        "collection_info": null
    },
    {
        "uuid": "256d09bdde736bd3c2b2e92bbb3bc3a6",
        "title": "不与祠岳再呈通判沈侯",
        "author": "赵抃",
        "content": "蔡侯不是不寻仙，俗骨由来欠玉鞭。\n待得麻姑重前约，只应瀛海已桑田。",
        "dynasty": "宋",
        "collection_info": null
    },
    {
        "uuid": "591c8a178d7c7ca5979027df1a394e58",
        "title": "次韵见和",
        "author": "赵抃",
        "content": "古祠灵镇会真仙，一夕春霖激电鞭。\n待得归航已新暑，小荷江上绿田田。",
        "dynasty": "宋",
        "collection_info": null
    },
    {
        "uuid": "df8f2f36ee7c3308d09300df78a15224",
        "title": "代寄刘信臣",
        "author": "赵抃",
        "content": "无憀情绪满眉头，去后方知有别愁。\n翠幰雕鞍杳何所，相望重上夕阳楼。",
        "dynasty": "宋",
        "collection_info": null
    },
    {
        "uuid": "35551c5d7cd8cbe1a48aa51ef5d2f815",
        "title": "和前人见寄  其一",
        "author": "赵抃",
        "content": "此去山重水復重，登临无復嘆途穷。\n应将往事閒追忆，疑是邯郸梦枕中。",
        "dynasty": "宋",
        "collection_info": null
    },
    {
        "uuid": "fb59e6ca6c61eb58059110a3824f3247",
        "title": "和前人见寄  其二",
        "author": "赵抃",
        "content": "下马邮亭夕照天，独凭离绪问蓍圆。\n故人此去无多地，何事销魂重黯然。",
        "dynasty": "宋",
        "collection_info": null
    },
    {
        "uuid": "4b4c7f0746b9242973eddf4cebe3a1a6",
        "title": "和何节推重九",
        "author": "赵抃",
        "content": "喜陪佳客上高台，醉策骅骝薄暮回。\n黄菊满头堪自笑，朱颜何必为人开。",
        "dynasty": "宋",
        "collection_info": null
    },
    {
        "uuid": "22343ee2a423c3b55ddb5a15b2001925",
        "title": "寄里中亲友",
        "author": "赵抃",
        "content": "上尽危梯望社榆，乱山千迭隔吾庐。\n四方尽是男儿志，敢嘆离羣与索居。",
        "dynasty": "宋",
        "collection_info": null
    },
    {
        "uuid": "d1e1931d9fcf031f258979e85611a222",
        "title": "雨中见花戏呈伯庸秋曹",
        "author": "赵抃",
        "content": "脸红消尽泪阑干，似向人前欲诉难。\n若是东君与为主，肯教风雨尽摧残。",
        "dynasty": "宋",
        "collection_info": null
    },
    {
        "uuid": "fcf5ff0e5a76dbfbf905eaeed6424797",
        "title": "和勉三兄",
        "author": "赵抃",
        "content": "求贤在昔常推毂，访道当年亦顾庐。\n圣旦光华今吁俊，长卿无苦叹贫居。",
        "dynasty": "宋",
        "collection_info": null
    },
    {
        "uuid": "77f0db81837f3ed2e9c8aff5c4806f8a",
        "title": "题隐者邵醇郊居",
        "author": "赵抃",
        "content": "驱车乘兴谒先生，十里秋光照眼明。\n浄室寒窗无长物，道书狼籍古琴横。",
        "dynasty": "宋",
        "collection_info": null
    },
    {
        "uuid": "f7da98ac383544f9aa886a454f0955ff",
        "title": "赠濮阳高蒙处士",
        "author": "赵抃",
        "content": "事了还家不记年，三茅俦侣尽真仙。\n恰如少华希夷子，十度花残一觉眠。",
        "dynasty": "宋",
        "collection_info": null
    },
    {
        "uuid": "b656e008a224b85fcd31be3419be3cce",
        "title": "再得成都过华阴",
        "author": "赵抃",
        "content": "孤臣何以报君恩，愿泽坤维轸虑分。\n却笑乖崖懒重去，有诗羞见华山云。",
        "dynasty": "宋",
        "collection_info": null
    },
    {
        "uuid": "388e57a4e54837bcfb32179a40cc5b88",
        "title": "熙宁壬子至节夕宿两当驿",
        "author": "赵抃",
        "content": "里数二千七百余，两当冬夜宿中途。\n举朝五往东西蜀，还有区区似我无。",
        "dynasty": "宋",
        "collection_info": null
    },
    {
        "uuid": "f4ef8545b7f9133219a31fed2551f6e0",
        "title": "过青泥岭",
        "author": "赵抃",
        "content": "老杜休夸蜀道难，我闻天险不同山。\n青泥岭上青云路，二十年来七往还。",
        "dynasty": "宋",
        "collection_info": null
    },
    {
        "uuid": "ebe741b037caa7227c933be13d204f10",
        "title": "谢天彭浄慧大师见访",
        "author": "赵抃",
        "content": "庵岩归隐绝纤埃，内外中间安在哉。\n正似无心云一片，等閒随雨出山来。",
        "dynasty": "宋",
        "collection_info": null
    },
    {
        "uuid": "787d3ea4fbbf0200845b9c14bbad8a3c",
        "title": "禅僧重元自青过齐因寄",
        "author": "赵抃",
        "content": "教被山东十稔余，人人师为指迷途。\n仰天峭绝灵岩峻，万里閒云一点无。",
        "dynasty": "宋",
        "collection_info": null
    },
    {
        "uuid": "6420dee06409b615eaabcab14927b722",
        "title": "次韵陈经侍御史禁中牡丹",
        "author": "赵抃",
        "content": "灵根得地占雕栏，禁苑春深奈晓寒。\n烟叶绿舒成翠幄，露葩红耸似朱冠。",
        "dynasty": "宋",
        "collection_info": null
    },
    {
        "uuid": "ee286a5678e1d4e1fe437dc38b45a9c0",
        "title": "过公安",
        "author": "赵抃",
        "content": "刘郎浦上公安渡，我过高吟老杜诗。\n烟浪几重江几曲，筭应风物似当时。",
        "dynasty": "宋",
        "collection_info": null
    },
    {
        "uuid": "877293e8ddd0aa6abe7c53fddf90988f",
        "title": "将到荆南先寄胡判官",
        "author": "赵抃",
        "content": "出京曾说会江陵，期在初春恐未能。\n君骑骎骎我帆便，果来同看上元灯。",
        "dynasty": "宋",
        "collection_info": null
    },
    {
        "uuid": "77dfe6d806b069d5d5f7a5d58c4de5cf",
        "title": "酬寺僧文昶",
        "author": "赵抃",
        "content": "师昔将名动冕旒，恩光归去照西州。\n如今白首诗随老，字字清风敌素秋。",
        "dynasty": "宋",
        "collection_info": null
    },
    {
        "uuid": "f322216f4a34c9f4a0da482322e3f803",
        "title": "和曾交见报代者",
        "author": "赵抃",
        "content": "惯见河阳县裏花，何时归种召平瓜。\n江东正是鲈鱼美，昨夜西风梦到家。",
        "dynasty": "宋",
        "collection_info": null
    },
    {
        "uuid": "84b458f9eabd6eb20ede65574838ac37",
        "title": "招刘绛主簿游山",
        "author": "赵抃",
        "content": "青城峯顶更楼台，世界随高俗意开。\n今夜云归有明月，按琴倾酒待公来。",
        "dynasty": "宋",
        "collection_info": null
    },
    {
        "uuid": "7bdfc95c68029ed968096d5b5edbe964",
        "title": "题张俞壁",
        "author": "赵抃",
        "content": "诏书三度落坤维，为白云溪独掩扉。\n我愧俗疎来访道，不逢斜日又空归。",
        "dynasty": "宋",
        "collection_info": null
    },
    {
        "uuid": "5c797496643121fccd1063b9d2a2e54d",
        "title": "自殿院得请知睦州同范御史挽舟过颍寓言  其一",
        "author": "赵抃",
        "content": "颍波清阔接淮沂，人似游山棹似飞。\n酒熟鲈肥何以乐，与公同是故乡归。",
        "dynasty": "宋",
        "collection_info": null
    },
    {
        "uuid": "fd584b5be93d7d38c0cf0df84deb3bc6",
        "title": "自殿院得请知睦州同范御史挽舟过颍寓言  其二",
        "author": "赵抃",
        "content": "得请天阍出拥麾，旧山东望已心飞。\n君恩欲使乡人宠，犹许峨冠獬豸归。",
        "dynasty": "宋",
        "collection_info": null
    },
    {
        "uuid": "08e1b4c012d5820149852624887a77dd",
        "title": "自殿院得请知睦州同范御史挽舟过颍寓言  其三",
        "author": "赵抃",
        "content": "初见遥山横水湄，旧乡依约白云飞。\n还同户部诗中道，终日思归此日归。",
        "dynasty": "宋",
        "collection_info": null
    },
    {
        "uuid": "e7ba3317753f6c95f606cb8673ca0379",
        "title": "题云御史舟中偶书",
        "author": "赵抃",
        "content": "遭时致主期尧舜，力道终身致孔颜。\n出处两途公试看，几时能放此心閒。",
        "dynasty": "宋",
        "collection_info": null
    },
    {
        "uuid": "b7fb776e1fe6fc760ccaa13b0c8166c9",
        "title": "和美毘陵鲥鮆之美",
        "author": "赵抃",
        "content": "江南鲥鮆客夸肥，公到常州鲙熟时。\n见说桐江鱼亦好，昔贤多作钓台诗。",
        "dynasty": "宋",
        "collection_info": null
    },
    {
        "uuid": "a580429540bc7aea8baa39733bafc3fc",
        "title": "和偶书",
        "author": "赵抃",
        "content": "古人胸臆赋才多，醒自冥搜醉自哦。\n今日淮山且诗酒，不劳贤否问谁何。",
        "dynasty": "宋",
        "collection_info": null
    },
    {
        "uuid": "4df4b3dfeb637c3dda7e3bb049f3911f",
        "title": "和宿峡石寺下",
        "author": "赵抃",
        "content": "淮岸浮图半倚天，山僧应已离尘缘。\n松关暮锁无人迹，唯放钟声入画船。",
        "dynasty": "宋",
        "collection_info": null
    },
    {
        "uuid": "41604b4f5bfaa7643a7fcc637503a071",
        "title": "次韵看山",
        "author": "赵抃",
        "content": "到烂哥山即武夷，并舟于此袂将离。\n公来一意苏疲俗，借问闽州知不知。",
        "dynasty": "宋",
        "collection_info": null
    },
    {
        "uuid": "376fd729c00ad1165cd8e1c2680ab212",
        "title": "和范御史见鸬鹚与鹭鸶为羣因感黑得鱼多",
        "author": "赵抃",
        "content": "二鸟一生汀渚上，已堪图画復赓歌。\n莫将黑白欺人眼，所得旁观不较多。",
        "dynasty": "宋",
        "collection_info": null
    },
    {
        "uuid": "c1870ab4785a009e68ec908d8ffd2c8f",
        "title": "新到睦州五首 观风阁",
        "author": "赵抃",
        "content": "一凭栏望意无穷，民屋连云迭嶂中。\n微术可令民不疚，有惭兹阁号观风。",
        "dynasty": "宋",
        "collection_info": null
    },
    {
        "uuid": "f17f5d4bc55979a2a71783082895c090",
        "title": "赏春亭",
        "author": "赵抃",
        "content": "滂葩浩艷满亭隈，当度芳樽醉看来。\n始信春恩不私物，乱山穷处亦花开。",
        "dynasty": "宋",
        "collection_info": null
    },
    {
        "uuid": "49f6ac8686ff81296e415a7e19a6467e",
        "title": "高峰塔",
        "author": "赵抃",
        "content": "上石披松十步劳，下窥人物见秋毫。\n嗟谁更向孤峯顶，树塔孤撑碧落高。",
        "dynasty": "宋",
        "collection_info": null
    },
    {
        "uuid": "938adb3009ec048cff1f2b587aa6d637",
        "title": "玉泉亭",
        "author": "赵抃",
        "content": "潺潺朝暮入神清，落涧通池遶郡厅。\n乱石长松山十里，讨源须上玉泉亭。",
        "dynasty": "宋",
        "collection_info": null
    },
    {
        "uuid": "5b2fd5f3c0115bbdecf82d5c0383291b",
        "title": "乌龙山",
        "author": "赵抃",
        "content": "泉石淙淙泻百寻，羣峯环翠起春林。\n危巅召雨云先作，不失苍生望岁心。",
        "dynasty": "宋",
        "collection_info": null
    },
    {
        "uuid": "587ccf36103a8b7bbf38c081e8d47441",
        "title": "新定言怀",
        "author": "赵抃",
        "content": "吾家于衢守于睦，治余何以乐且閒。\n仙棊一局钓一壑，烂柯山下严陵滩。",
        "dynasty": "宋",
        "collection_info": null
    },
    {
        "uuid": "d77666bbd1c3d0f20dc85c3634ee95d0",
        "title": "和范都官行后九日奉寄",
        "author": "赵抃",
        "content": "湖平风稳送归航，望隔严滩七里长。\n更上高峯尽高处，黄花新酒醉重阳。",
        "dynasty": "宋",
        "collection_info": null
    },
    {
        "uuid": "f792c7c8584e47f69246da02d1b68af8",
        "title": "喜十二弟登第",
        "author": "赵抃",
        "content": "景佑初余唱第归，入门逢尔正儿嬉。\n如何二十二年后，继得蟾宫桂一枝。",
        "dynasty": "宋",
        "collection_info": null
    },
    {
        "uuid": "87cfd6f5b6b2834be9f4d7b06922b643",
        "title": "新定筵上",
        "author": "赵抃",
        "content": "衣紫金鱼耀服章，桐庐太守捧壶觞。\n邦人闻道南来贵，观者浑如入射场。",
        "dynasty": "宋",
        "collection_info": null
    },
    {
        "uuid": "2efc37960b89fc3887ebc251fbc4cd08",
        "title": "次韵叶纾太博惠砚二首  其一",
        "author": "赵抃",
        "content": "遗我佳篇字字珍，更兼山骨琢磨新。\n古贤最重琼瑶意，持报曾同砚席人。",
        "dynasty": "宋",
        "collection_info": null
    },
    {
        "uuid": "aa4c006ef518b247eb6471d674250ffe",
        "title": "次韵叶纾太博惠砚二首  其二",
        "author": "赵抃",
        "content": "多谢君诗重见珍，砚从黟水濯来新。\n持当夏昼南窗看，玉发光辉冷照人。",
        "dynasty": "宋",
        "collection_info": null
    },
    {
        "uuid": "d91ca0754c2502d1008f4c7da0f75ed6",
        "title": "次韵范师道龙图三首  其一",
        "author": "赵抃",
        "content": "舍车弭盖争寻胜，坐石携泉旋煮茶。\n可惜湖山天下好，十分风景属僧家。",
        "dynasty": "宋",
        "collection_info": null
    },
    {
        "uuid": "af03a5b25151b62199694de7e3950ef9",
        "title": "次韵范师道龙图三首  其二",
        "author": "赵抃",
        "content": "八月湖平绝越通，桐江烟水乱山中。\n客舟安稳尤为幸，百尺蒲帆一信风。",
        "dynasty": "宋",
        "collection_info": null
    },
    {
        "uuid": "f5318f2da6f292be78fdce9b011b50ff",
        "title": "次韵范师道龙图三首  其三",
        "author": "赵抃",
        "content": "钓叟高风冠古来，思贤令我意徘徊。\n当年高隐恬无事，应似春登老氏台。",
        "dynasty": "宋",
        "collection_info": null
    },
    {
        "uuid": "35de876929756d3083b08609d6635ea0",
        "title": "次韵得便风",
        "author": "赵抃",
        "content": "福守之官大道通，乘舟朝发怒涛中。\n高帆得势鵰开翼，飞起沧溟万里风。",
        "dynasty": "宋",
        "collection_info": null
    },
    {
        "uuid": "d356a663db601c864c52cfe6768e4b3f",
        "title": "过严陵呈前人",
        "author": "赵抃",
        "content": "使棹穿溪弥屈曲，溪鸥随棹更徘徊。\n地经严隐翻高尚，应转心轻在栢台。",
        "dynasty": "宋",
        "collection_info": null
    },
    {
        "uuid": "943a6c925bee86f8cb205995c45a0298",
        "title": "谢梁准处士惠琴",
        "author": "赵抃",
        "content": "高怀宜与正声通，妙绝孙枝三尺桐。\n开匣为公鸣一弄，熏风中有故人风。",
        "dynasty": "宋",
        "collection_info": null
    },
    {
        "uuid": "0dbfacfacfd8daf42cae86ed881eeefe",
        "title": "送讲僧怀俨徙居天柱",
        "author": "赵抃",
        "content": "卓锡江头十载余，师心纯静到真如。\n更嫌城郭人来近，移入白云深处居。",
        "dynasty": "宋",
        "collection_info": null
    },
    {
        "uuid": "440ce4d71f13d0045c9e0ac3b62a0831",
        "title": "同信守赵诚司封会灵山亭",
        "author": "赵抃",
        "content": "寺亭高绝面灵山，迤逦羣峯不可攀。\n登赏谁知贤者乐，狱扉空冷讼筩閒。",
        "dynasty": "宋",
        "collection_info": null
    },
    {
        "uuid": "829647906eb5092e93b5b5db4f14995e",
        "title": "登龟峰羣峰亭",
        "author": "赵抃",
        "content": "桃花台下繫轻舠，直上峥嵘不惮劳。\n历示羣峯三十二，一峯还压一峯高。",
        "dynasty": "宋",
        "collection_info": null
    },
    {
        "uuid": "1714dfcb85f04dac42ac1c1f3528a020",
        "title": "过鄱阳湖先寄洪守唐介待制  其一",
        "author": "赵抃",
        "content": "上冢家留荣且哀，赣民应怪苦徘徊。\n鄱阳湖共天同阔，不惜乘风破浪来。",
        "dynasty": "宋",
        "collection_info": null
    },
    {
        "uuid": "c79f27faabac8f8b7e586b28d30e0a3e",
        "title": "过鄱阳湖先寄洪守唐介待制  其二",
        "author": "赵抃",
        "content": "内阁朝廷号正臣，朅来江外拥朱轮。\n危樯西喜洪都近，谏省当时旧主人。",
        "dynasty": "宋",
        "collection_info": null
    },
    {
        "uuid": "fff9459773d370e3d46f93cbce31d7ac",
        "title": "谢周源职方惠诗",
        "author": "赵抃",
        "content": "岭上寒梅冒腊开，故人千里意徘徊。\n佳篇赠我惭无报，明月珠投暗裏来。",
        "dynasty": "宋",
        "collection_info": null
    },
    {
        "uuid": "cce30f3bbaed327e949b027b7be135a0",
        "title": "言怀",
        "author": "赵抃",
        "content": "前日桐江今赣川，谏官得郡愧非贤。\n东吴乡便君恩厚，理棹重来始四年。",
        "dynasty": "宋",
        "collection_info": null
    },
    {
        "uuid": "2660f72ae7dcad212fe7c4bc5978b18a",
        "title": "答赣县钱顗着作移花",
        "author": "赵抃",
        "content": "令尹怜花意思勤，海棠多种郡园新。\n自从两蜀年年见，今日栏边似故人。",
        "dynasty": "宋",
        "collection_info": null
    },
    {
        "uuid": "495ce00381677291b089d47f2f87ee83",
        "title": "次韵郁李花",
        "author": "赵抃",
        "content": "花县逢春对晓晖，朱朱白白缀繁枝。\n梅先菊后何须较，好似人生各有时。",
        "dynasty": "宋",
        "collection_info": null
    },
    {
        "uuid": "832cafe18cc4f890e32b0aae8ee8c466",
        "title": "题中隐堂二首  其一",
        "author": "赵抃",
        "content": "动迹无凝静性通，小松疎竹一堂风。\n凭山倚市何须问，不隐形骸只隐中。",
        "dynasty": "宋",
        "collection_info": null
    },
    {
        "uuid": "d56db09e5541591458e6c42dd5c503d9",
        "title": "题中隐堂二首  其二",
        "author": "赵抃",
        "content": "植杖焚香贝叶经，主人无事掩松扃。\n兀然隐几秋宵静，云在诸峯月在庭。",
        "dynasty": "宋",
        "collection_info": null
    },
    {
        "uuid": "298249a3120c969a91e66d8e75a9183e",
        "title": "廉泉二首  其一",
        "author": "赵抃",
        "content": "岁旱江潢万井污，此泉深浄肯清渝。\n伯夷死后泉流在，能使贪人一饮无。",
        "dynasty": "宋",
        "collection_info": null
    },
    {
        "uuid": "a7a5ca186c216a78dc429578f8bcb5ac",
        "title": "廉泉二首  其二",
        "author": "赵抃",
        "content": "庾岭中分泉两派，美名人爱恶声嫌。\n谁云酌后能移性，南有贪兮北有廉。",
        "dynasty": "宋",
        "collection_info": null
    },
    {
        "uuid": "d030f5d0d7f97c8b22b5b21344550842",
        "title": "次韵周国博不赴重九饮会见寄二首  其一",
        "author": "赵抃",
        "content": "嫩菊浮香酒泼醅，命俦欢饮鬰孤台。\n如何兴会翻为恨，为欠车公一到来。",
        "dynasty": "宋",
        "collection_info": null
    },
    {
        "uuid": "0a2e73246556a681d7e6eac38f1f521f",
        "title": "次韵周国博不赴重九饮会见寄二首  其二",
        "author": "赵抃",
        "content": "九日年丰狱讼稀，望君同醉乐无涯。\n樽前慰我区区意，只得登高一首诗。",
        "dynasty": "宋",
        "collection_info": null
    },
    {
        "uuid": "7af94a10b6353c00737cb44ea2919aca",
        "title": "舟过何若谷郊居",
        "author": "赵抃",
        "content": "峡口寒流如箭急，滩头轻棹若云奔。\n玉峰楼锁人归去，回首斜阳一黯魂。",
        "dynasty": "宋",
        "collection_info": null
    },
    {
        "uuid": "e1b5bea5c068ce7ab89c653a93397f21",
        "title": "送张闻职方归江原",
        "author": "赵抃",
        "content": "未登七十早还乡，终日高吟酒满觞。\n访我飘然又归去，万松庄裏引年堂。",
        "dynasty": "宋",
        "collection_info": null
    },
    {
        "uuid": "fc3fed892fc4ec5e1d9259c034b2ce0c",
        "title": "乙巳岁渡关",
        "author": "赵抃",
        "content": "谁云蜀道上天难，险栈排云彻万山。\n我愧于时无所补，十年三出劔门关。",
        "dynasty": "宋",
        "collection_info": null
    },
    {
        "uuid": "95280a6815ecc2f11393974e47394d9c",
        "title": "次韵六弟抗黄花驿楼作",
        "author": "赵抃",
        "content": "税鞅凭栏眼更醒，须求国手上丹青。\n楼前云水无穷好，楼下尘喧不復听。",
        "dynasty": "宋",
        "collection_info": null
    },
    {
        "uuid": "7fa0fce7c0f1e5da3ed9881f4e22170c",
        "title": "和六弟飞石",
        "author": "赵抃",
        "content": "磷磷崖石有时飞，吉士何尝中祸机。\n刺史击强宜默助，害盈谁谓鬼神非。",
        "dynasty": "宋",
        "collection_info": null
    },
    {
        "uuid": "37c929b409821ecda15c67c64ff03d14",
        "title": "和六弟过飞仙岭",
        "author": "赵抃",
        "content": "云岭观游讵肯劳，飞仙岭过稳翔翱。\n道风仙骨朝真去，未必不缘功行高。",
        "dynasty": "宋",
        "collection_info": null
    },
    {
        "uuid": "b2787fdd65c1cc6b3d44cb730dafd45a",
        "title": "题清风阁",
        "author": "赵抃",
        "content": "锦川城裏玉溪横，溪上浮图画阁明。\n我念官拘登未暇，有风终日为谁清。",
        "dynasty": "宋",
        "collection_info": null
    },
    {
        "uuid": "32c49c0e3c117607265860e275ed9142",
        "title": "谢蜀倅卢夏郎中惠诗",
        "author": "赵抃",
        "content": "三十三年同榜中，始来全蜀见诗翁。\n文高格老人知否，为见元和远祖风。",
        "dynasty": "宋",
        "collection_info": null
    },
    {
        "uuid": "dbb42c6b095fa8ff943b6475bcd862f7",
        "title": "送刘昭寺丞游河南",
        "author": "赵抃",
        "content": "云水无心是处同，洛阳花发正春风。\n路逢达道人休问，熊耳山开少室空。",
        "dynasty": "宋",
        "collection_info": null
    },
    {
        "uuid": "9f3b6058faec737c6cff32ef4d50fc2e",
        "title": "寄成都甘露舒大师",
        "author": "赵抃",
        "content": "惟人固有东西迹，于道岂分南北途。\n来往从师多饮德，只应甘露是醍醐。",
        "dynasty": "宋",
        "collection_info": null
    },
    {
        "uuid": "00a56d032b996e00d875705d31c89975",
        "title": "闻雷可喜",
        "author": "赵抃",
        "content": "雷奔电激夜溟溟，虎啸能吟魄鬼惊。\n用即不勤功即进，圣胎涵养道芽生。",
        "dynasty": "宋",
        "collection_info": null
    },
    {
        "uuid": "481dae088f0c0ffde51a002ec336a811",
        "title": "辛巳青州翫月有怀",
        "author": "赵抃",
        "content": "中秋去岁中和宴，表海今宵北海罍。\n天上无私是明月，隔淮千里照人来。",
        "dynasty": "宋",
        "collection_info": null
    },
    {
        "uuid": "0f6edab75555cc0ffaf2b93fb011ef1a",
        "title": "初赴杭州游风水洞",
        "author": "赵抃",
        "content": "风穴有声连水洞，听风观水暂閒身。\n杭州未入从容甚，且与南山作主人。",
        "dynasty": "宋",
        "collection_info": null
    },
    {
        "uuid": "56d4f0fbb61b49a76f942a0850a610ca",
        "title": "登开化寺白贲亭",
        "author": "赵抃",
        "content": "秋霁涛江气象宽，龙山亭耸凭云端。\n老僧欲快吾心目，旋剪当轩竹数竿。",
        "dynasty": "宋",
        "collection_info": null
    },
    {
        "uuid": "4ea9256c27bfbdf3a5b30205e94afc9a",
        "title": "别杭州",
        "author": "赵抃",
        "content": "政成五月愧前贤，又向东风解画船。\n却羡乐天诗裏道，皇恩曾许住三年。",
        "dynasty": "宋",
        "collection_info": null
    },
    {
        "uuid": "18bbaf0f5a697424fdafc9aeda72dfee",
        "title": "次韵孔宗翰提刑范公泉",
        "author": "赵抃",
        "content": "陆羽因循不此寻，从知泉品未为深。\n甘清汲取无穷已，好似希文昔日心。",
        "dynasty": "宋",
        "collection_info": null
    },
    {
        "uuid": "1b929b2ff25a6bba84c1c80e8c307590",
        "title": "龙昌寺西轩",
        "author": "赵抃",
        "content": "樽酒西轩共倚栏，更无尘事见颜间。\n留诗都士知公否，仁者从来不厌山。",
        "dynasty": "宋",
        "collection_info": null
    },
    {
        "uuid": "7c8696343a8cb6bbe1c2cd9164ad40c9",
        "title": "题郡园亭馆",
        "author": "赵抃",
        "content": "为爱东园四照亭，剪开繁木快人情。\n新秋雨过閒云卷，十里南山两眼明。",
        "dynasty": "宋",
        "collection_info": null
    },
    {
        "uuid": "a305a01914a5d766ae82050c7e32bc6f",
        "title": "寄酬齐州曾巩学士二首  其一",
        "author": "赵抃",
        "content": "太守文章耸缙绅，两湖风月助吟神。\n讼庭无事铃斋乐，聊屈承明侍从人。",
        "dynasty": "宋",
        "collection_info": null
    },
    {
        "uuid": "498bf078a3dc5ae08ea037315b6c9b61",
        "title": "寄酬齐州曾巩学士二首  其二",
        "author": "赵抃",
        "content": "乐天当日咏东吴，一半勾留是此湖。\n历下莫将泉石恋，而今天子用真儒。",
        "dynasty": "宋",
        "collection_info": null
    },
    {
        "uuid": "13cb3ec9338ca666b5abb171110b937e",
        "title": "赠蔡山王处士",
        "author": "赵抃",
        "content": "蔡山深处隐林泉，远离尘纷仅十年。\n已得琴中平淡意，有絃终日似无絃。",
        "dynasty": "宋",
        "collection_info": null
    },
    {
        "uuid": "fae858c8a615daa829998425fe9277c7",
        "title": "赠诗僧",
        "author": "赵抃",
        "content": "恋胜穷幽彼上人，平生潇洒乐天真。\n松间竹下成何事，坐讽行吟老更新。",
        "dynasty": "宋",
        "collection_info": null
    },
    {
        "uuid": "e2926fb6ab48162e244973deeb5e2157",
        "title": "送张处士",
        "author": "赵抃",
        "content": "下峡孤舟快似飞，西江归去一天涯。\n乡人故眼知君否，功行如今无不为。",
        "dynasty": "宋",
        "collection_info": null
    },
    {
        "uuid": "a270c1bda7b172299001928a0f6c7c77",
        "title": "送雍子方学士",
        "author": "赵抃",
        "content": "召节君趋禁掖中，请藩愚向浙江东。\n清时内外俱为乐，鹤有乔松凤有桐。",
        "dynasty": "宋",
        "collection_info": null
    },
    {
        "uuid": "7182efd88e477e539754bc73b570145e",
        "title": "寄题导江勾处士湖石轩",
        "author": "赵抃",
        "content": "水精宫裏石奇哉，万里从容入蜀来。\n都与先生助吟赏，惹烟笼月一窗开。",
        "dynasty": "宋",
        "collection_info": null
    },
    {
        "uuid": "12c6f0bee71bdc4cb7bc8983e886cdb7",
        "title": "张宪重阳中得大黄上芝草一本作金龟以负之为赋",
        "author": "赵抃",
        "content": "锦文瑞正孕灵芝，药市中惟此物奇。\n入手却容凡眼看，宝囊开处坐金龟。",
        "dynasty": "宋",
        "collection_info": null
    },
    {
        "uuid": "eba3370f964d1346b58c5c5d4691469e",
        "title": "和诗僧栖诘求诗",
        "author": "赵抃",
        "content": "澄观未逢韩退之，当时佳句有谁知。\n蟠龙僧胆大如斗，直以诗求蜀守诗。",
        "dynasty": "宋",
        "collection_info": null
    },
    {
        "uuid": "50f6a20c1b6313fb24bbeba1de6cc7fc",
        "title": "和荣学士长濆关所寄",
        "author": "赵抃",
        "content": "朅来忠力岂忧危，人似登仙马似飞。\n却是玉溪梅正发，未曾攀折候公归。",
        "dynasty": "宋",
        "collection_info": null
    },
    {
        "uuid": "1a0bfe6af1e3823e5f43a537c6329f6a",
        "title": "谢张遨先生惠诗",
        "author": "赵抃",
        "content": "怀想仙风甚渴饥，岷山潜德世谁知。\n愚今幸有真消息，先得曹溪五首诗。",
        "dynasty": "宋",
        "collection_info": null
    },
    {
        "uuid": "ecab1244624228500ff1c869ccee2769",
        "title": "赠前人酒",
        "author": "赵抃",
        "content": "器洁泉香忻得醉，慇懃分与洞中人。\n知君一饮无穷乐，和气三田长似春。",
        "dynasty": "宋",
        "collection_info": null
    },
    {
        "uuid": "2f0b1b440e361c968022034b90f7ce42",
        "title": "题御爱山",
        "author": "赵抃",
        "content": "岷峨西列华排东，余纵峥嵘敢竞雄。\n不是当时经御爱，此山还与众山同。",
        "dynasty": "宋",
        "collection_info": null
    },
    {
        "uuid": "2dd75360c5b0d4a03813e2b451502894",
        "title": "次韵文学士寄仲南长老四句",
        "author": "赵抃",
        "content": "休官休问几人曾，归约林泉有衲僧。\n况是本来安乐地，曹溪何用见南能。",
        "dynasty": "宋",
        "collection_info": null
    },
    {
        "uuid": "53047c6e4b351e9ae782ba70ae10270f",
        "title": "寄梓州才",
        "author": "赵抃",
        "content": "锦城匝地清风起，为得梓州书一纸。\n莫问分符隔两川，水月东西共千里。",
        "dynasty": "宋",
        "collection_info": null
    },
    {
        "uuid": "2f58bd6bbdfe0d03d29040f643704eab",
        "title": "题五丈原二寄木",
        "author": "赵抃",
        "content": "古庭薜荔附长松，岁寒共有凌霜操。\n诸峯冻合万木雕，看取门外长安道。",
        "dynasty": "宋",
        "collection_info": null
    },
    {
        "uuid": "f52da039fd2081734e8454020299b263",
        "title": "和记长老道颂",
        "author": "赵抃",
        "content": "道妙无为无不为，从他是是与非非。\n更须进步如平地，百尺竿头向上机。",
        "dynasty": "宋",
        "collection_info": null
    },
    {
        "uuid": "850b05591434b3034d29c1269fbf5df7",
        "title": "渔父五首  其一",
        "author": "赵抃",
        "content": "一带寒波雪浪流，谢郎终日在孤舟。\n沙鸥数隻和烟落，笑倚兰桡独点头。",
        "dynasty": "宋",
        "collection_info": null
    },
    {
        "uuid": "d9a9c4265cc2ec5d7409edcc65bfcca7",
        "title": "渔父五首  其二",
        "author": "赵抃",
        "content": "月印苍波入夜寒，寂寥灯火水天宽。\n儿孙未解谙风色，几度船头失钓竿。",
        "dynasty": "宋",
        "collection_info": null
    },
    {
        "uuid": "67fa42b9d8d72f270f58654eefcabf37",
        "title": "渔父五首  其三",
        "author": "赵抃",
        "content": "莫笑生涯一叶舟，江湖来往自悠悠。\n丝头漫有潭中意，逐浪鱼儿不上鈎。",
        "dynasty": "宋",
        "collection_info": null
    },
    {
        "uuid": "f95a59a4b71862f0c3547676688b5a21",
        "title": "渔父五首  其四",
        "author": "赵抃",
        "content": "卧看虾鱼日几遭，蒹葭风起片帆高。\n任公信是宜渔者，只候垂鈎钓巨鳌。",
        "dynasty": "宋",
        "collection_info": null
    },
    {
        "uuid": "703356834c7c9e5f7c3f25e9be36ee90",
        "title": "渔父五首  其五",
        "author": "赵抃",
        "content": "轻波拍岸琉璃碧，落日衔山玳瑁红。\n一曲渔歌人不会，芦花飞起渡头空。",
        "dynasty": "宋",
        "collection_info": null
    },
    {
        "uuid": "c784ac8d4d214aa824811a9b722272d5",
        "title": "行甫索颂卷",
        "author": "赵抃",
        "content": "空生老病已忘言，何处如今有偈篇。\n要会从来无一字，溪边杨柳密笼烟。",
        "dynasty": "宋",
        "collection_info": null
    },
    {
        "uuid": "6357a5c2c6f4fc4c4446b10dd00a6285",
        "title": "赠五岳观王道士二首  其一",
        "author": "赵抃",
        "content": "解蜀归吴十月行，出门无计别青城。\n凭师为上希夷殿，稽首烧香道姓名。",
        "dynasty": "宋",
        "collection_info": null
    },
    {
        "uuid": "e463066ffa19d91beb4333b2a7893d9b",
        "title": "赠五岳观王道士二首  其二",
        "author": "赵抃",
        "content": "道士修真心地乐，域自逍遥乡寂寞。\n世间名利任纷纷，一弄清琴一炉药。",
        "dynasty": "宋",
        "collection_info": null
    },
    {
        "uuid": "ac9d31427614a5a1d64f66747bff1520",
        "title": "宿房公湖偶成",
        "author": "赵抃",
        "content": "广汉园池蜀自无，却思房相未如吾。\n浙东归去君恩重，乞得蓬莱与鑑湖。",
        "dynasty": "宋",
        "collection_info": null
    },
    {
        "uuid": "e0b5d9f5be37024ae1912f0d83e008cd",
        "title": "眉山麻衣至德观真仙亭",
        "author": "赵抃",
        "content": "我愧无能使两川，龟琴为伴仅三年。\n清朝自是朝真客，何必登山更望仙。",
        "dynasty": "宋",
        "collection_info": null
    },
    {
        "uuid": "363d2b310a0e8c1f2455c47c1e89002e",
        "title": "正信表询长老",
        "author": "赵抃",
        "content": "欲导羣迷建法门，千言百句与谁论。\n入泥入水劳心力，不负黄龙五代孙。",
        "dynasty": "宋",
        "collection_info": null
    },
    {
        "uuid": "a5dad74a32a57b32558158feab80a520",
        "title": "送程给事过越不及口占以寄",
        "author": "赵抃",
        "content": "立马江头一黯销，晓光浮动十分潮。\n西陵送目仙舟去，铙鼓旌麾迤逦遥。",
        "dynasty": "宋",
        "collection_info": null
    },
    {
        "uuid": "c19202c98229ada89c148440599b49e3",
        "title": "杭州八咏 有美堂",
        "author": "赵抃",
        "content": "城在东南诚第一，江湖只向坐中窥。\n斯堂占胜名天下，况有仁皇御制诗。",
        "dynasty": "宋",
        "collection_info": null
    },
    {
        "uuid": "346c934e3550b73a91745ef2efbc1d72",
        "title": "杭州八咏 中和堂",
        "author": "赵抃",
        "content": "老来重守凤凰城，千里人心岂易平。\n乐职古贤形颂叹，中和诗不为虚名。",
        "dynasty": "宋",
        "collection_info": null
    },
    {
        "uuid": "2c181104518db7a8eabfcd8fe19c80bf",
        "title": "杭州八咏 清暑堂",
        "author": "赵抃",
        "content": "江上潮音晓暮闻，天饶风月地无尘。\n自怜清暑堂中景，容得衰翁未退身。",
        "dynasty": "宋",
        "collection_info": null
    },
    {
        "uuid": "6f5a45d10aeddb05c82c8cada6effc11",
        "title": "杭州八咏 虚白堂",
        "author": "赵抃",
        "content": "松萝潇洒似居山，宾退公余半是閒。\n谁谓乐天虚白意，只传诗句落人间。",
        "dynasty": "宋",
        "collection_info": null
    },
    {
        "uuid": "48f271a60afa6486f876818ba5f00c3d",
        "title": "杭州八咏 巽亭",
        "author": "赵抃",
        "content": "越山吴水似图屏，妙笔无缘画得成。\n閒上东南亭上望，直疑身世似蓬瀛。",
        "dynasty": "宋",
        "collection_info": null
    },
    {
        "uuid": "9e4add35aee831c488534df90111a66b",
        "title": "杭州八咏 望海楼",
        "author": "赵抃",
        "content": "潮神千里若云雷，日月如期早暮来。\n景觅东楼天下少，帘帷长对海门开。",
        "dynasty": "宋",
        "collection_info": null
    },
    {
        "uuid": "beaeb4ee6765a83338d601ebf7c0798e",
        "title": "杭州八咏 望湖楼",
        "author": "赵抃",
        "content": "倚棹渔舠恣往还，澄波如鑑照羣山。\n遶湖三百浮图寺，祇是凭楼一瞬间。",
        "dynasty": "宋",
        "collection_info": null
    },
    {
        "uuid": "3ef56e2704610b4ba4d26ecc3364bf07",
        "title": "杭州八咏 介亭",
        "author": "赵抃",
        "content": "介亭羣石似飞来，深插云林两两排。\n占得羣峯最高地，翠姿何处有尘霾。",
        "dynasty": "宋",
        "collection_info": null
    },
    {
        "uuid": "007ed62414b146749f4a1235536d52db",
        "title": "次韵程给事会稽八咏 鑑湖",
        "author": "赵抃",
        "content": "阁下平湖湖外山，阴晴气象日千般。\n主人便是神仙侣，莫作寻常太守看。",
        "dynasty": "宋",
        "collection_info": null
    },
    {
        "uuid": "808b9ae4016290f811e5e0847a5e624c",
        "title": "次韵程给事会稽八咏 望海亭",
        "author": "赵抃",
        "content": "倚栏曾此望沧溟，延颈移时类鹤形。\n别后几回关梦寐，终求精笔写丹青。",
        "dynasty": "宋",
        "collection_info": null
    },
    {
        "uuid": "8ee1e49c741180665fc1f371420cd330",
        "title": "次韵程给事会稽八咏 望秦楼",
        "author": "赵抃",
        "content": "纵观沧海陟高峯，巡幸无名是祖龙。\n留作后来真赏地，望秦楼阁一重重。",
        "dynasty": "宋",
        "collection_info": null
    },
    {
        "uuid": "98b4c788d5ce1ebcf7d539157c98834e",
        "title": "次韵程给事会稽八咏 拂云亭",
        "author": "赵抃",
        "content": "青云随步觉身高，燕雀卑飞不敢巢。\n民屋万家都下瞰，栏干迢递出林梢。",
        "dynasty": "宋",
        "collection_info": null
    },
    {
        "uuid": "6ffcb574022aeca47d4fd3cd1a41bfac",
        "title": "次韵程给事会稽八咏 邃亭",
        "author": "赵抃",
        "content": "小松幽石曲池清，欲退山翁构此亭。\n补外想公非久次，坐看严诏下明庭。",
        "dynasty": "宋",
        "collection_info": null
    },
    {
        "uuid": "eb29a9263ddad68d01039196d63d9e69",
        "title": "次韵程给事会稽八咏 妙乐庵",
        "author": "赵抃",
        "content": "三年时得憩圆庵，有客禅机不在谈。\n妙乐佳名人不会，府中无事昼潭潭。",
        "dynasty": "宋",
        "collection_info": null
    },
    {
        "uuid": "42e4a66859487acb269ae6c49dae5156",
        "title": "禹穴",
        "author": "赵抃",
        "content": "洞天三十六非虚，今古称奇事可书。\n深坎闭藏惟巨石，只应方士识龙居。",
        "dynasty": "宋",
        "collection_info": null
    },
    {
        "uuid": "50338cffd443e96e84125504821d5f6c",
        "title": "戒珠寺",
        "author": "赵抃",
        "content": "乘暇登高百丈巍，羲之遗迹见丰碑。\n蕺山下视无穷景，况压山巅是佛祠。",
        "dynasty": "宋",
        "collection_info": null
    },
    {
        "uuid": "e94556bf6e07c0fb506bd54ba9638892",
        "title": "次韵前人长至有怀二首  其一",
        "author": "赵抃",
        "content": "诗美皇皇使者风，礼修戎馆致雍容。\n去年佳节辽东会，此日新阳湖上逢。",
        "dynasty": "宋",
        "collection_info": null
    },
    {
        "uuid": "428237856e1d35e593b2e3bb39270bd8",
        "title": "次韵前人长至有怀二首  其二",
        "author": "赵抃",
        "content": "我昔间关出使胡，新春沙漠未昭苏。\n海东青击天鹅落，鸭绿江边曾见无。",
        "dynasty": "宋",
        "collection_info": null
    },
    {
        "uuid": "070c12739a9460367d80cf2028c11869",
        "title": "元日偶成",
        "author": "赵抃",
        "content": "人生七十古云稀，加我新年復过期。\n住在三衢山好处，望中还赋式微诗。",
        "dynasty": "宋",
        "collection_info": null
    },
    {
        "uuid": "c1ba2c8f148f0ea703563466c121875b",
        "title": "次韵程给事自述",
        "author": "赵抃",
        "content": "稽山报政为和气，併入元丰第一春。\n况有德音曾面被，定归霖雨泽斯民。",
        "dynasty": "宋",
        "collection_info": null
    },
    {
        "uuid": "6578eed70db7a1e8f1ac580eaae69396",
        "title": "次韵前人怀阙下偶成三首  其一",
        "author": "赵抃",
        "content": "秘殿称觞上寿时，御香气馥晓风微。\n天颜密迩孤臣幸，四十年前一布衣。",
        "dynasty": "宋",
        "collection_info": null
    },
    {
        "uuid": "0ea1a245764912cba5b0ed18e266cbcd",
        "title": "次韵前人怀阙下偶成三首  其二",
        "author": "赵抃",
        "content": "陟降三公捧寿觞，羣臣蕃汉下成行。\n天庭礼乐交修盛，委佩拖绅极巽床。",
        "dynasty": "宋",
        "collection_info": null
    },
    {
        "uuid": "abd1a489e6f27d9ba5b0e7c5fa3a05f7",
        "title": "次韵前人怀阙下偶成三首  其三",
        "author": "赵抃",
        "content": "鹓鸾班列内珰催，晓色鸣梢天上来。\n赐宴羣臣醉归去，满身犹带御香回。",
        "dynasty": "宋",
        "collection_info": null
    },
    {
        "uuid": "48b80a8ec282b610916e8a5333ebf829",
        "title": "次韵前人谒禹庙三首  其一",
        "author": "赵抃",
        "content": "治水开陈遂刻碑，鉅贤留意向当时。\n主翁不作知音贺，妙绝如何见好辞。",
        "dynasty": "宋",
        "collection_info": null
    },
    {
        "uuid": "9860d82b30f6349a1cc8d240183b53a6",
        "title": "次韵前人谒禹庙三首  其二",
        "author": "赵抃",
        "content": "鑑水为功利一州，至今称颂古诸侯。\n渔樵早暮余波及，耋老思贤尚涕流。",
        "dynasty": "宋",
        "collection_info": null
    },
    {
        "uuid": "12485c38bcf1684889ae8e3bb2518e46",
        "title": "次韵前人谒禹庙三首  其三",
        "author": "赵抃",
        "content": "春色湖光照锦衣，岸花汀草共芬菲。\n若耶溪上游人乐，举棹狂歌半醉归。",
        "dynasty": "宋",
        "collection_info": null
    },
    {
        "uuid": "0394da6d8ec3a5f48d120c9d26052aeb",
        "title": "寄酬张致政",
        "author": "赵抃",
        "content": "安车高蹈十年余，顾我临川独羡鱼。\n珍重蓝田良玉性，火中三日只如初。",
        "dynasty": "宋",
        "collection_info": null
    },
    {
        "uuid": "20804b2859a9de75ade732cedb26b74e",
        "title": "次韵程给事寄赵少师三首  其一",
        "author": "赵抃",
        "content": "去日莲花红朵朵，来时荷叶绿田田。\n临期更作四湖会，两两舟同李郭仙。",
        "dynasty": "宋",
        "collection_info": null
    },
    {
        "uuid": "2b373829e6c1d9d0c8b725c291d94fa6",
        "title": "次韵程给事寄赵少师三首  其二",
        "author": "赵抃",
        "content": "来属元丰第一年，农歌凿井自耕田。\n惟公好事康宁福，更许杭民识寿仙。",
        "dynasty": "宋",
        "collection_info": null
    },
    {
        "uuid": "96c42c53b97203e67d0fe1f4e079a7f2",
        "title": "次韵程给事寄赵少师三首  其三",
        "author": "赵抃",
        "content": "安车论别十余年，睢水归思负郭田。\n浩浩胸襟涵渤澥，飘飘风骨是神仙。",
        "dynasty": "宋",
        "collection_info": null
    },
    {
        "uuid": "8986ea66997f23b6aa1e3a691f5bcb4d",
        "title": "次韵前人和许少卿见怀三首  其一",
        "author": "赵抃",
        "content": "望秦双耸郡楼前，佳气葱葱杂翠烟。\n太守风流诗力健，湖山无处不成篇。",
        "dynasty": "宋",
        "collection_info": null
    },
    {
        "uuid": "73f02c2bde36b3bc2e443f1adba66990",
        "title": "次韵前人和许少卿见怀三首  其二",
        "author": "赵抃",
        "content": "故交德重镇轻浮，恨不来乘剡水舟。\n远寄蓬莱主人句，字褒华衮若春秋。",
        "dynasty": "宋",
        "collection_info": null
    },
    {
        "uuid": "1079e3df699979e4433665d0a216f432",
        "title": "次韵前人和许少卿见怀三首  其三",
        "author": "赵抃",
        "content": "我守全吴公越东，宪台千里寄清风。\n何时共作同年会，烂饮狂歌三醉翁。",
        "dynasty": "宋",
        "collection_info": null
    },
    {
        "uuid": "7757b3d88f56c23478f2e2502fd32cca",
        "title": "寄前人二首  其一",
        "author": "赵抃",
        "content": "小蓬莱对望秦山，有会无边不解颜。\n太守新诗踰百首，迩来传诵满人间。",
        "dynasty": "宋",
        "collection_info": null
    },
    {
        "uuid": "edbe41675e12b9bb63526b20fc01caba",
        "title": "寄前人二首  其二",
        "author": "赵抃",
        "content": "古祠曾记祷灵神，旱雨滂沱救越人。\n大禹恩深无以报，我惟朝夕退藏身。",
        "dynasty": "宋",
        "collection_info": null
    },
    {
        "uuid": "1d4c1d7f726451e68b99748db5ae4de4",
        "title": "次韵前人题曹娥庙二首  其一",
        "author": "赵抃",
        "content": "天资孝友本生知，不愧周人七子诗。\n绝妙好辞旌至性，丰碑千古奉坟祠。",
        "dynasty": "宋",
        "collection_info": null
    },
    {
        "uuid": "6bfdd2fc47a73ba23e479f3d67c68915",
        "title": "次韵前人题曹娥庙二首  其二",
        "author": "赵抃",
        "content": "哀哀江上救沈尸，墓木留形世所悲。\n得旨春秋参祀典，孝诚今日再逢时。",
        "dynasty": "宋",
        "collection_info": null
    },
    {
        "uuid": "b5621da5bd85339fabf6073bf7ab9878",
        "title": "题陶朱公庙二首  其一",
        "author": "赵抃",
        "content": "为国谋深身自谋，飘然归泛五湖舟。\n虽云文种知几晚，未必忠魂为蠡羞。",
        "dynasty": "宋",
        "collection_info": null
    },
    {
        "uuid": "76ce0c235d51720d4a32e4a739bc2a4d",
        "title": "题陶朱公庙二首  其二",
        "author": "赵抃",
        "content": "不道夫差势独夫，因持越计败全吴。\n陶朱智则诚为智，欲把忠臣比得无。",
        "dynasty": "宋",
        "collection_info": null
    },
    {
        "uuid": "d88a348647fb717d2f2241f6cf9ba45d",
        "title": "次韵程给事寄法云禅师重喜",
        "author": "赵抃",
        "content": "法云尝负没絃琴，有曲古名清夜吟。\n心指寂寥谁肯顾，遇公倾耳作知音。",
        "dynasty": "宋",
        "collection_info": null
    },
    {
        "uuid": "24caded7dbd25931b4f46897ab6537ef",
        "title": "书圆通院水阁",
        "author": "赵抃",
        "content": "风送荷花香满栏，上人宴坐水云间。\n时中静极光通达，岂特浮生半日閒。",
        "dynasty": "宋",
        "collection_info": null
    },
    {
        "uuid": "b33e9a8bd2a92a9af119e5682bb52b12",
        "title": "次韵程给事书院浣纱石二首  其一",
        "author": "赵抃",
        "content": "倾国铅黄不假施，吴兵勍敌顿凌夷。\n苎罗石在千余载，好事公今尚作诗。",
        "dynasty": "宋",
        "collection_info": null
    },
    {
        "uuid": "b46e80070203f4bbd143f10c0543b07c",
        "title": "次韵程给事书院浣纱石二首  其二",
        "author": "赵抃",
        "content": "吴宫金玉似泥沙，西子东来举国夸。\n一日越兵声震地，夫差犹惑眼中花。",
        "dynasty": "宋",
        "collection_info": null
    },
    {
        "uuid": "651848dcdc94eb362a1e3f9f5a090110",
        "title": "九日湖上登高寄前人二首  其一",
        "author": "赵抃",
        "content": "九日湖楼把酒巵，拒霜黄菊斗芳菲。\n五逢吴越重阳节，白首柯山未许归。",
        "dynasty": "宋",
        "collection_info": null
    },
    {
        "uuid": "79109679353ad7d6be006760b39ea6e5",
        "title": "九日湖上登高寄前人二首  其二",
        "author": "赵抃",
        "content": "舣棹湖亭又访山，寺楼登赏十三间。\n更寻半隐先生迹，一拥朱轮未得还。",
        "dynasty": "宋",
        "collection_info": null
    },
    {
        "uuid": "346f6a0021ffefa88d110373c8269159",
        "title": "和前人书僧正院壁",
        "author": "赵抃",
        "content": "为忧圆教祖风摧，雨坠天花夜讲开。\n会得王公题壁意，入尘摩诘是如来。",
        "dynasty": "宋",
        "collection_info": null
    },
    {
        "uuid": "d2faec2968d5d914560c70704bf45ebe",
        "title": "宝林塔再成示诸僧",
        "author": "赵抃",
        "content": "禅家自利利他人，宝塔焚如復鼎新。\n扫地便高三百尺，只应澄观是前身。",
        "dynasty": "宋",
        "collection_info": null
    },
    {
        "uuid": "b32ddf9f265f5cacd5e7a33bc3bd1853",
        "title": "书道士虞安仁房壁",
        "author": "赵抃",
        "content": "日月精华有术餐，不烦辛苦礼星坛。\n葛仙公井甘泉近，应炼长生九转丹。",
        "dynasty": "宋",
        "collection_info": null
    },
    {
        "uuid": "59c67aebc4ce85c4104e7624eb340c1e",
        "title": "书道士张昌应庵壁",
        "author": "赵抃",
        "content": "绝离声尘二十春，飘然风骨鹤兼云。\n庵中澹泊无余物，一颗仙丹酒百分。",
        "dynasty": "宋",
        "collection_info": null
    },
    {
        "uuid": "c1d0ed581ac2f69a8d48362b92cfd9bd",
        "title": "禅僧重喜坚辞紫衣勉令承命",
        "author": "赵抃",
        "content": "道场清浄绝纤埃，云水中间丈室开。\n莫把赐袍容易看，帝恩新自日边来。",
        "dynasty": "宋",
        "collection_info": null
    },
    {
        "uuid": "3c57d873cd3bfa06ff1492edd60e157a",
        "title": "六弟司户生日",
        "author": "赵抃",
        "content": "祖教双修日用间，芳醪不饮自朱颜。\n欲知难老真消息，曾饵融峯九转丹。",
        "dynasty": "宋",
        "collection_info": null
    },
    {
        "uuid": "4e1fe91dcea3dc9ff6b806d1d2d365d3",
        "title": "送杨监簿南归",
        "author": "赵抃",
        "content": "数随乡荐始登科，清白门中所得多。\n伯氏文章天下望，家风元是老维摩。",
        "dynasty": "宋",
        "collection_info": null
    },
    {
        "uuid": "64163afdf7f3945282281278ef9129c7",
        "title": "登安乐山塔",
        "author": "赵抃",
        "content": "池有灵泉泉有龙，高僧深隐梵王宫。\n云林百里如屏障，安乐山西一望中。",
        "dynasty": "宋",
        "collection_info": null
    },
    {
        "uuid": "53ef892fea6c417a8c7bb85b8cd020b3",
        "title": "瑞莲花示禅僧",
        "author": "赵抃",
        "content": "红莲携赠碧莲堂，一本双葩颇异常。\n珍重承天胁尊者，闻风晨夕是清香。",
        "dynasty": "宋",
        "collection_info": null
    },
    {
        "uuid": "ddf68b4b3546fb9583ca4af065c7dd96",
        "title": "送僧得赐经还永嘉",
        "author": "赵抃",
        "content": "志愿未如终未回，十年京洛走风埃。\n珍函宝藏五千轴，一日降从天上来。",
        "dynasty": "宋",
        "collection_info": null
    },
    {
        "uuid": "86873a4c40e68ac2fc1d5f119aa1a04b",
        "title": "送杭州道士钱自然",
        "author": "赵抃",
        "content": "帅王归觐息兵鋋，吴越蒙恩过百年。\n世赏至今轩冕盛，真孙宜作地行仙。",
        "dynasty": "宋",
        "collection_info": null
    },
    {
        "uuid": "1ef7a69425d4c4db91e6dc1557adeacb",
        "title": "观潮因寄五弟拊生日",
        "author": "赵抃",
        "content": "祝弟生辰不惮遥，元丰六稔庆三朝。\n源源祺寿来无尽，一似钱江两信潮。",
        "dynasty": "宋",
        "collection_info": null
    },
    {
        "uuid": "21167311738b79426599386ced392d74",
        "title": "送张彭赴会稽丞",
        "author": "赵抃",
        "content": "扁舟行渡浙江滨，湖上风光已漏春。\n为报稽山民吏道，邑丞今是悟空人。",
        "dynasty": "宋",
        "collection_info": null
    },
    {
        "uuid": "61eb82af0ead26efd88467324875971f",
        "title": "用蓬莱法酿酒成以四壶寄越州程给事三首  其一",
        "author": "赵抃",
        "content": "功臣堂号与山堂，已斗醇醨又斗香。\n今酿蓬莱法差胜，乘壶携寄愿公尝。",
        "dynasty": "宋",
        "collection_info": null
    },
    {
        "uuid": "5358cb344a5d4fdc4d044d7af298b30c",
        "title": "用蓬莱法酿酒成以四壶寄越州程给事三首  其二",
        "author": "赵抃",
        "content": "武林新酝效蓬莱，莫把梨花较绿醅。\n安得逢春命高会，大家同入醉乡来。",
        "dynasty": "宋",
        "collection_info": null
    },
    {
        "uuid": "64ae2c81f051dc4515b081d362f9fb09",
        "title": "用蓬莱法酿酒成以四壶寄越州程给事三首  其三",
        "author": "赵抃",
        "content": "一日湖头两信通，往来惟只递诗筒。\n何时得把金罍倒，观取诗翁作醉翁。",
        "dynasty": "宋",
        "collection_info": null
    },
    {
        "uuid": "5e94bf5e80dedc64f5bf251b3a378553",
        "title": "清思堂偶成",
        "author": "赵抃",
        "content": "垂老将休俗累轻，旧乡来守越王城。\n吾怀自信无污染，何必升堂思始清。",
        "dynasty": "宋",
        "collection_info": null
    },
    {
        "uuid": "c5e9bc691122cf442e6656c72367a34e",
        "title": "送二十三侄岯还衢赴举",
        "author": "赵抃",
        "content": "行美文精即擅场，不论京国与江乡。\n乡人若问吾归计，已叩天阍第九章。",
        "dynasty": "宋",
        "collection_info": null
    },
    {
        "uuid": "2fe5c2e5fb2e85d5af982c0eb74cc795",
        "title": "送禅师广教赴衢南禅",
        "author": "赵抃",
        "content": "到日参徒耳目新，桃花一笑已中春。\n吾今告老还家近，亦作柯峯自在人。",
        "dynasty": "宋",
        "collection_info": null
    },
    {
        "uuid": "d48f3d9152e3e57e4f3a68a48fdceb44",
        "title": "致仕后立春偶成",
        "author": "赵抃",
        "content": "四纪荣涂愧滥巾，圣恩从请幸全身。\n高斋静有无穷乐，又报元丰第四春。",
        "dynasty": "宋",
        "collection_info": null
    },
    {
        "uuid": "a25c91a755536c1a4841541283c89a1d",
        "title": "监神泉监五弟拊生日寄法酝为寿",
        "author": "赵抃",
        "content": "岁首月三逢诞日，寿樽遥寄助童颜。\n黄庭内景非虚语，百二十年犹可还。",
        "dynasty": "宋",
        "collection_info": null
    },
    {
        "uuid": "cfd8a165092859ddff856cab1b1a3b5b",
        "title": "送五弟得替赴阙",
        "author": "赵抃",
        "content": "三载神泉绩大成，交章使者荐能名。\n朝廷方且求人切，未可图閒学老兄。",
        "dynasty": "宋",
        "collection_info": null
    },
    {
        "uuid": "b8ef3431773403c66a0e7c79d9647c43",
        "title": "辛酉岁旦偶成",
        "author": "赵抃",
        "content": "一夕寅隅斗转魁，三阳和气入春台。\n鑑中华髮浑霜雪，七十四从头上来。",
        "dynasty": "宋",
        "collection_info": null
    },
    {
        "uuid": "3f1ffcca5734a05c40ca3741b73058f8",
        "title": "送讲师惟爽归杭州",
        "author": "赵抃",
        "content": "旧隐重寻远世机，呼童把箒扫禅扉。\n疎帘捲尽南轩阁，引得湖光一片归。",
        "dynasty": "宋",
        "collection_info": null
    },
    {
        "uuid": "8f72fc64fd6c6ffd2c8a7ce94e3e5ecc",
        "title": "咏竹为六弟抗司户生日",
        "author": "赵抃",
        "content": "万竿终日弄清风，溽暑消除尔有功。\n老去年时转潇洒，此君真是竹林翁。",
        "dynasty": "宋",
        "collection_info": null
    },
    {
        "uuid": "44cda2d7be26634428b8aacf6ada7283",
        "title": "寄题袁教授思轩",
        "author": "赵抃",
        "content": "补过尽忠随进退，潜心高与古贤期。\n吾儒造次必于是，何用凭轩始再思。",
        "dynasty": "宋",
        "collection_info": null
    },
    {
        "uuid": "79775520b599ac416da4f77ad8c84934",
        "title": "寄酬致政赵少师五首  其一",
        "author": "赵抃",
        "content": "夙荷公知独久要，政堂平日幸为僚。\n新篇屡拜金琼赐，千里同风不为遥。",
        "dynasty": "宋",
        "collection_info": null
    },
    {
        "uuid": "3baed9684eec07093ef8291857cfd090",
        "title": "寄酬致政赵少师五首  其二",
        "author": "赵抃",
        "content": "明月惊人为暗投，珍函开发晓光浮。\n五章丽句真高唱，所得过于万户侯。",
        "dynasty": "宋",
        "collection_info": null
    },
    {
        "uuid": "5442e7e0362564c210aa6750d8cd13e9",
        "title": "寄酬致政赵少师五首  其三",
        "author": "赵抃",
        "content": "云涛朝暮湖山胜，曾伴仙翁烂漫游。\n别后瞻思閒屈指，岁华如箭已三秋。",
        "dynasty": "宋",
        "collection_info": null
    },
    {
        "uuid": "e3e396c32748bc8c660ce20e2ae5614b",
        "title": "寄酬致政赵少师五首  其四",
        "author": "赵抃",
        "content": "短书临发意徘徊，寒夜霜晴上月台。\n濉水瀫江天共远，举头惟见鴈南来。",
        "dynasty": "宋",
        "collection_info": null
    },
    {
        "uuid": "fe67433bccd0662a1617df8307caf4c8",
        "title": "寄酬致政赵少师五首  其五",
        "author": "赵抃",
        "content": "天台鴈荡去寻真，往復秋冬过七旬。\n不是君恩山岳重，肯教归作自由身。",
        "dynasty": "宋",
        "collection_info": null
    },
    {
        "uuid": "067d0fd3b75cc716d504aa917c2ae228",
        "title": "送周古尉武康",
        "author": "赵抃",
        "content": "少时来访武夷峯，学业优殊志气雄。\n今我老归公始仕，神仙宫在水晶宫。",
        "dynasty": "宋",
        "collection_info": null
    },
    {
        "uuid": "120157aaf9bee4f117bdb4c8a4b57752",
        "title": "送王九皋道人游杭州",
        "author": "赵抃",
        "content": "暂分仙袂下罗浮，又作钱塘佛国游。\n欲识先生踪迹否，江胡无碍一扁舟。",
        "dynasty": "宋",
        "collection_info": null
    },
    {
        "uuid": "da1a4713ce1f95d4e0ce95197d6b5405",
        "title": "己未岁除言怀示诸弟侄子孙二首  其一",
        "author": "赵抃",
        "content": "得请归田弛负儋，满头霜雪鬓䰐鬖。\n高斋屈指呵呵笑，明日新春七十三。",
        "dynasty": "宋",
        "collection_info": null
    },
    {
        "uuid": "9a15949a93275958932359221ca21467",
        "title": "己未岁除言怀示诸弟侄子孙二首  其二",
        "author": "赵抃",
        "content": "三岁尝叨贰国钧，两经吴蜀拥车轮。\n寻思政府归休日，八百科中止一人。",
        "dynasty": "宋",
        "collection_info": null
    },
    {
        "uuid": "1a4944d31051cde0bd501f0b14199eae",
        "title": "六弟司户生日",
        "author": "赵抃",
        "content": "我竹林翁所得奇，心传佛要面仙姿。\n年年六月十二日，观取高斋祝寿诗。",
        "dynasty": "宋",
        "collection_info": null
    },
    {
        "uuid": "369614440607f117a2526c9840135042",
        "title": "己未岁十月七日登唐台山偶成",
        "author": "赵抃",
        "content": "直到巢峯最上头，旋磨崖石看诗留。\n重来转觉寒松老，三十六年前旧游。",
        "dynasty": "宋",
        "collection_info": null
    },
    {
        "uuid": "00019a42aed566fc43cf801babd37c1b",
        "title": "赠禅僧二首  其一",
        "author": "赵抃",
        "content": "云意乘秋任往还，泉音终日自潺潺。\n师心正与云泉契，不称城居祗称山。",
        "dynasty": "宋",
        "collection_info": null
    },
    {
        "uuid": "d55de39a22a598871b7b7070f3c5c491",
        "title": "赠禅僧二首  其二",
        "author": "赵抃",
        "content": "瀫水曹溪一滴通，烂柯元是妙高峯。\n子湖有犬无人会，我欲凭诗寄老踪。",
        "dynasty": "宋",
        "collection_info": null
    },
    {
        "uuid": "72e7ccff6be2024923b7c6c794264131",
        "title": "题婺州郡圃双溪亭",
        "author": "赵抃",
        "content": "去年春晚宴亭皋，今日重登不惮劳。\n栏外当时双派水，已应归海作波涛。",
        "dynasty": "宋",
        "collection_info": null
    },
    {
        "uuid": "b1220047b220c5104b393926fb98b4bb",
        "title": "题八咏楼",
        "author": "赵抃",
        "content": "隐侯诗价满东吴，八咏诗章意思殊。\n世说当年清瘦甚，不知全为苦吟臞。",
        "dynasty": "宋",
        "collection_info": null
    },
    {
        "uuid": "d88795e4463df4643fbe99415a670425",
        "title": "过婺示施耕县丞",
        "author": "赵抃",
        "content": "子诗赠我离杭日，劝使东来作主人。\n再得湖山老休去，而今始是自由身。",
        "dynasty": "宋",
        "collection_info": null
    },
    {
        "uuid": "294c63b1080172eb335a8614f148e78c",
        "title": "登云黄山",
        "author": "赵抃",
        "content": "云黄绝顶冠峯峦，七佛当时行道坛。\n天敛积阴千里霁，故令登赏得盘桓。",
        "dynasty": "宋",
        "collection_info": null
    },
    {
        "uuid": "3dd5260ad00f7d8051321b416d548505",
        "title": "题婺州永康县延真观松石",
        "author": "赵抃",
        "content": "岁寒姿性禀于天，一变人疑换骨仙。\n操是寒松心是石，始终全类古真贤。",
        "dynasty": "宋",
        "collection_info": null
    },
    {
        "uuid": "4e2f1d936c25aa6e8ac785ee0645e24c",
        "title": "登越州新昌石佛阁",
        "author": "赵抃",
        "content": "南明石像世称奇，人说嘉州具体微。\n大小何烦较吴蜀，法身无处不同归。",
        "dynasty": "宋",
        "collection_info": null
    },
    {
        "uuid": "c0f37b6fa51a34f550e64ff82fffaa1a",
        "title": "过天姥岭示男㞦",
        "author": "赵抃",
        "content": "吾子沿江千里来，我车不惮陟崔嵬。\n永嘉贰政年方壮，未用斑衣学老莱。",
        "dynasty": "宋",
        "collection_info": null
    },
    {
        "uuid": "1e87b05d3f5a9d6603bbb942ddf953e1",
        "title": "初入天台示男㞦",
        "author": "赵抃",
        "content": "景入天台日日新，安车千里去寻真。\n路逢白髮老翁问，父子同游有几人。",
        "dynasty": "宋",
        "collection_info": null
    },
    {
        "uuid": "1b75e85e37574adbabd2c8ffe607776a",
        "title": "题三井瀑巾",
        "author": "赵抃",
        "content": "三井余波势靡停，平铺千丈落峥嵘。\n秋阳五彩随流照，纵有良工画不成。",
        "dynasty": "宋",
        "collection_info": null
    },
    {
        "uuid": "d7a02fd03139ef406c3b2beab5fa745b",
        "title": "双阙山",
        "author": "赵抃",
        "content": "峯峦如蜀剑关分，万仞千门不可亲。\n惟有诸仙功行满，云屏从此去朝真。",
        "dynasty": "宋",
        "collection_info": null
    },
    {
        "uuid": "d37529117f46eb0dda41a917a2627f23",
        "title": "琼台",
        "author": "赵抃",
        "content": "台岭周迴八百里，琼台中立许谁登。\n宵分疑有羣仙集，月白风清最上层。",
        "dynasty": "宋",
        "collection_info": null
    },
    {
        "uuid": "10eec0a162a56923cfacfb6ad05d9c01",
        "title": "龙潭",
        "author": "赵抃",
        "content": "黯黯龙潭不测深，临观崖下已千寻。\n若逢岁旱休閒卧，好与斯民去作霖。",
        "dynasty": "宋",
        "collection_info": null
    },
    {
        "uuid": "8ed1f2c343d06a0b4d6ecf4cd11f8aae",
        "title": "放螺溪",
        "author": "赵抃",
        "content": "子舆辍肉为闻声，德洽民心苦好生。\n智者教行尤可尚，放螺从此得溪名。",
        "dynasty": "宋",
        "collection_info": null
    },
    {
        "uuid": "9c880658e00fd45f194a1898fdb3e0f9",
        "title": "与男㞦游天台石桥览先祖诗因成",
        "author": "赵抃",
        "content": "石桥吾祖昔留诗，句有天寒树着衣。\n山下老僧能叹咏，诸孙三岁与光辉。",
        "dynasty": "宋",
        "collection_info": null
    },
    {
        "uuid": "dfcfa586f486f240322d98e7d775528f",
        "title": "锡杖泉",
        "author": "赵抃",
        "content": "丛林枯槁井难穿，珍重禅师道力坚。\n一旦出庵携一锡，卓山随手涌甘泉。",
        "dynasty": "宋",
        "collection_info": null
    },
    {
        "uuid": "e71fb196b4995ec21403bbddb3c02da7",
        "title": "过台州登巾子晚游东湖",
        "author": "赵抃",
        "content": "巾顶广轩逢杪秋，万家云屋接丹丘。\n主人欲尽行人乐，更向东吴共泛舟。",
        "dynasty": "宋",
        "collection_info": null
    },
    {
        "uuid": "f7474a19a233515e6846e5c9863ed2a6",
        "title": "泛舟离台港",
        "author": "赵抃",
        "content": "赏遍舟丘上画船，旌旗金鼓满晴川。\n潮平难繂舟人望，一似离杭过越年。",
        "dynasty": "宋",
        "collection_info": null
    },
    {
        "uuid": "80f77a10ad41ca3b3fc965b64f0b0463",
        "title": "观音岩",
        "author": "赵抃",
        "content": "石龙一滴水涓涓，大士岩溪峭壁间。\n我道音闻无不是，何须曾入宝陀山。",
        "dynasty": "宋",
        "collection_info": null
    },
    {
        "uuid": "8cb7f699bd9d2b66a4dbc13d44a7d079",
        "title": "题灵峰寺",
        "author": "赵抃",
        "content": "鴈荡林泉天下奇，谢公不到未逢时。\n碧霄万壑千岩好，今日来游尽得之。",
        "dynasty": "宋",
        "collection_info": null
    },
    {
        "uuid": "c401b2c3a3c9d2ab75b1050709da2ea7",
        "title": "登飞泉寺会峰亭",
        "author": "赵抃",
        "content": "会峰亭对大屏风，万秀千奇耸若空。\n不识谁能夺造化，真仙世界一壶中。",
        "dynasty": "宋",
        "collection_info": null
    },
    {
        "uuid": "97fe85dd4ea8206f2e967f2eebf9e556",
        "title": "出鴈荡回望常云峰",
        "author": "赵抃",
        "content": "游遍名山未肯休，征车已发尚回眸。\n高峯亦似多情思，百里依然一探头。",
        "dynasty": "宋",
        "collection_info": null
    },
    {
        "uuid": "d1e1fea6c55333973176c74264fd8410",
        "title": "观海",
        "author": "赵抃",
        "content": "巨海澄澜波自平，停车冉冉看潮生。\n岂同八月吴江会，共骇潮头万鼓鸣。",
        "dynasty": "宋",
        "collection_info": null
    },
    {
        "uuid": "ebfe81470694cf2a5f7ec52b799b22c7",
        "title": "观老僧会才画像",
        "author": "赵抃",
        "content": "白鹤丛林古梵宫，壁间留像见真风。\n忆师去岁雷峰别，只似南柯一梦中。",
        "dynasty": "宋",
        "collection_info": null
    },
    {
        "uuid": "0ee6a0a783bf8fa8246b338d98f95356",
        "title": "经乐清寄前县令周邠",
        "author": "赵抃",
        "content": "旧治熙熙乐似春，退公章句更清新。\n官居佛舍留题徧，可惜诗人只字民。",
        "dynasty": "宋",
        "collection_info": null
    },
    {
        "uuid": "2a7b21ea6eb2a5ceb09a6daf58691675",
        "title": "宿象浦驿记梦",
        "author": "赵抃",
        "content": "曩岁阻风京口日，今离象浦復徘徊。\n姓江名静人何许，昨日依然入梦来。",
        "dynasty": "宋",
        "collection_info": null
    },
    {
        "uuid": "b8db2dfacf405c154f2ddf33f2e0e811",
        "title": "答毛章秀才",
        "author": "赵抃",
        "content": "两阕新诗出慎江，亲携迎我重嗟降。\n深藏箧笥生光彩，价抵千金璧一双。",
        "dynasty": "宋",
        "collection_info": null
    },
    {
        "uuid": "f451db0f6304ace33319b480ec25d008",
        "title": "题僧正仲灏定阁",
        "author": "赵抃",
        "content": "晓窗幽磬暮疎钟，晓暮清音消息通。\n阁以定名成底事，醒醒须仗主人翁。",
        "dynasty": "宋",
        "collection_info": null
    },
    {
        "uuid": "ac8e98c38e5aef968cdc6b17864dea25",
        "title": "侄壻郑庭晦与予同游鴈荡令欲先归赠别",
        "author": "赵抃",
        "content": "君念亲闱肯暂留，吾居子舍尚优游。\n逢人为道归迟意，正似江湖不繫舟。",
        "dynasty": "宋",
        "collection_info": null
    },
    {
        "uuid": "ec66d7a243eeb9d4145a7aae56f31fde",
        "title": "留题戏綵堂示男㞦",
        "author": "赵抃",
        "content": "我憩堂中乐可知，优游逾月意忘归。\n老来不及吾儿少，且着朱衣胜綵衣。",
        "dynasty": "宋",
        "collection_info": null
    },
    {
        "uuid": "0ab066848134637294fabb11d89e946c",
        "title": "谒水心院讲僧继忠",
        "author": "赵抃",
        "content": "烟波周匝望中赊，乘兴驱车一径斜。\n谁识上人修证地，水晶宫裏法王家。",
        "dynasty": "宋",
        "collection_info": null
    },
    {
        "uuid": "71e5b55dc10caf4ce50064a8212f87b9",
        "title": "客舟夜雨",
        "author": "赵抃",
        "content": "朝发温江上处溪，小舟无寐枕频欹。\n夜来雨作籧篨响，恰似当年赴举时。",
        "dynasty": "宋",
        "collection_info": null
    },
    {
        "uuid": "e372df6e026c10581904ee692e253b18",
        "title": "括苍照水阁饮散闻角",
        "author": "赵抃",
        "content": "主礼慇懃醉玉杯，暮云山顶压楼台。\n浑如元相夸州宅，鼓角声从地底回。",
        "dynasty": "宋",
        "collection_info": null
    },
    {
        "uuid": "114911b9aa5a272997cfa43299f0094d",
        "title": "缙云玉虚宫",
        "author": "赵抃",
        "content": "宫前车辙状分明，世说轩辕上玉清。\n仰慕劳心是秦汉，不修功行只虚名。",
        "dynasty": "宋",
        "collection_info": null
    },
    {
        "uuid": "aeaba81a83c462567a17375b6e785e19",
        "title": "步虚宫",
        "author": "赵抃",
        "content": "妙峯高处即仙居，多为朝真作步虚。\n却是清风明月夜，一声倾听属樵渔。",
        "dynasty": "宋",
        "collection_info": null
    },
    {
        "uuid": "6748705a4765a32989e39be0b2ddf617",
        "title": "鼎湖峰",
        "author": "赵抃",
        "content": "不见青莲花落时，鼎湖惟有白云归。\n一峯孤立如天柱，若较灵岩具体微。",
        "dynasty": "宋",
        "collection_info": null
    },
    {
        "uuid": "2d20400c376d87861d8c00fb8ae16ac7",
        "title": "仙水洞",
        "author": "赵抃",
        "content": "路入云端步步轻，洞中滑溜一泓清。\n不逢真侣仙踪在，犹喜磨崖纪姓名。",
        "dynasty": "宋",
        "collection_info": null
    },
    {
        "uuid": "ef52180ad98a808aab364cbf36f2b7f6",
        "title": "隐真洞",
        "author": "赵抃",
        "content": "仙洞长年卧白云，灵丹成就养天真。\n汉庭轻为东宫出，应笑商山四老人。",
        "dynasty": "宋",
        "collection_info": null
    },
    {
        "uuid": "7184c9dbc96574c5db04c28e87665174",
        "title": "忘归洞",
        "author": "赵抃",
        "content": "洞天日月最迟迟，来见仙真即忘归。\n看取桃源刘阮去，旧乡虽是故人非。",
        "dynasty": "宋",
        "collection_info": null
    },
    {
        "uuid": "d359c0867af965434315972e9e4d5c38",
        "title": "自温江宿僧浄偲秀野轩",
        "author": "赵抃",
        "content": "千里寻山忆烂柯，七旬归去此重过。\n因观秀野轩前景，与我高斋不较多。",
        "dynasty": "宋",
        "collection_info": null
    },
    {
        "uuid": "7e369c471dcc5b72fb841d539fb19455",
        "title": "男㞦随侍还乡欲回温赠行",
        "author": "赵抃",
        "content": "七旬寻胜远尘纷，身计优游荷国恩。\n往復汝勤人尽说，从来忠孝出吾门。",
        "dynasty": "宋",
        "collection_info": null
    },
    {
        "uuid": "7db66a290711e5f3708b1d62837bbdeb",
        "title": "越州讲僧智月见访",
        "author": "赵抃",
        "content": "不惮风霜道阻修，一瓶一钵少迟留。\n稽山未可轻归去，浮石精蓝况旧游。",
        "dynasty": "宋",
        "collection_info": null
    },
    {
        "uuid": "ddc0a07a941954e52f810b6f252ea396",
        "title": "次程师孟正议题神照大师养志堂",
        "author": "赵抃",
        "content": "报恩堂庑缮完新，养志熙熙镇似春。\n佛子事余为孝子，黄金园有白头亲。",
        "dynasty": "宋",
        "collection_info": null
    },
    {
        "uuid": "8a17d33e3053fae8dbce29f0914535de",
        "title": "送衢守王照大夫",
        "author": "赵抃",
        "content": "车骑衢民不可攀，机山云约首春还。\n綵衣堂上成童戏，八十慈亲为解颜。",
        "dynasty": "宋",
        "collection_info": null
    },
    {
        "uuid": "798e029cc307a71daa2ae27f226eabb9",
        "title": "酬前人见别",
        "author": "赵抃",
        "content": "退休林下屈朱轮，逸老亭边袂欲分。\n一诵高斋回首句，感公认我独慇懃。",
        "dynasty": "宋",
        "collection_info": null
    },
    {
        "uuid": "8b253a2869943f1b2c657fc4698c6c9a",
        "title": "送余宗道主簿赴官",
        "author": "赵抃",
        "content": "枳鸾新命去逢春，士论许为忠孝人。\n白首慈亲七十八，安居荣侍入西秦。",
        "dynasty": "宋",
        "collection_info": null
    },
    {
        "uuid": "1925f0ba4f677be0ed50722b41469d7e",
        "title": "次韵吴天常中散",
        "author": "赵抃",
        "content": "教言今觉昔诸尘，不了心源未是真。\n却念樵夫无所得，当年虚作烂柯人。",
        "dynasty": "宋",
        "collection_info": null
    },
    {
        "uuid": "78e784ad3aba1388a6cf712cb4e14b8a",
        "title": "送蔡门长官赴任丹徒",
        "author": "赵抃",
        "content": "柳深莺老暮春天，恭侍慈亲解画船。\n举首丹徒民万户，共迎和气作丰年。",
        "dynasty": "宋",
        "collection_info": null
    },
    {
        "uuid": "110f2d614d3585ada635487496be11c3",
        "title": "十八男㞦太仆寺丞生日",
        "author": "赵抃",
        "content": "宠数亲承咫尺颜，清修虔命似居山。\n欲知不老箇中事，应向如今悟八还。",
        "dynasty": "宋",
        "collection_info": null
    },
    {
        "uuid": "364290976ffa54b39ac0542821858f42",
        "title": "送海印长老赴峨眉都僧正二首  其一",
        "author": "赵抃",
        "content": "归根落叶舞秋风，入蜀分携瀫水东。\n欲别何烦示圆相，普贤今作主人翁。",
        "dynasty": "宋",
        "collection_info": null
    },
    {
        "uuid": "e2777281a932fe521253af91c4b1ec39",
        "title": "送海印长老赴峨眉都僧正二首  其二",
        "author": "赵抃",
        "content": "片云无着又西还，过尽秦山上蜀山。\n我独为师懽喜处，一程程入旧乡关。",
        "dynasty": "宋",
        "collection_info": null
    },
    {
        "uuid": "f4ae3f9b9e0069a29d7b409a80bc092c",
        "title": "会稽智印大师可升復为僧正因寄",
        "author": "赵抃",
        "content": "突兀浮图烈燄焚，入云千尺一朝新。\n闻师领众非辜罢，今復如初慰越人。",
        "dynasty": "宋",
        "collection_info": null
    },
    {
        "uuid": "933fcfbe327014b06abb83b7fc4c7f82",
        "title": "梁子正哀词二首  其一",
        "author": "赵抃",
        "content": "一节循循见始终，平常心有古人风。\n临行却笑庞居士，何用当庭探日中。",
        "dynasty": "宋",
        "collection_info": null
    },
    {
        "uuid": "b3d8873724c874e3a8c08b3a18bd0298",
        "title": "梁子正哀词二首  其二",
        "author": "赵抃",
        "content": "函中赤轴谁能捲，壁上孤琴已绝絃。\n付与儿孙有清德，临风何必更潸然。",
        "dynasty": "宋",
        "collection_info": null
    },
    {
        "uuid": "c9f7242aa6bc58b211db6d57691ad7fb",
        "title": "天台蛇洞",
        "author": "赵抃",
        "content": "道猷宴坐卓一锡，萧然屏去羣魔迹。\n大蛇开口合不得，始知三昧通神力。",
        "dynasty": "宋",
        "collection_info": null
    },
    {
        "uuid": "c9870fb44a2ec6cd16740687dc86ff88",
        "title": "内照庵",
        "author": "赵抃",
        "content": "山老榜庵名内照，掩扉默坐徒观妙。\n欲知毕竟事何如，无量寿光悬两曜。",
        "dynasty": "宋",
        "collection_info": null
    },
    {
        "uuid": "0838496b040b258c6d5cf0beeff3ea1d",
        "title": "宿漫岭",
        "author": "赵抃",
        "content": "昨朝初泛临海舟，今暮已登漫岭驿。\n秋风阁雨波不扬，风伯江神俱有力。",
        "dynasty": "宋",
        "collection_info": null
    },
    {
        "uuid": "42f5451ccea42642105941c9cf592b26",
        "title": "因海印行感旧寄蜀中故人",
        "author": "赵抃",
        "content": "我车出蜀十年强，感旧情怀未尽忘。\n有问老衰师为道，心如冰雪鬓如霜。",
        "dynasty": "宋",
        "collection_info": null
    },
    {
        "uuid": "586190a21ad3f0dc1ded4cc179ec371d",
        "title": "和二苏题白鹤观二首  其一",
        "author": "赵抃",
        "content": "黄衣道士骨朽矣，白鹤仙翁诗宛然。\n君傥不能来一顾，壁间磨灭有谁传。",
        "dynasty": "宋",
        "collection_info": null
    },
    {
        "uuid": "f2799a54324029994841b231729a2e23",
        "title": "和二苏题白鹤观二首  其二",
        "author": "赵抃",
        "content": "不逢碁酒与莺花，古观高吟字字嘉。\n好事独来终日赏，诸翁争云着诗夸。",
        "dynasty": "宋",
        "collection_info": null
    },
    {
        "uuid": "ac1c09f4bdf3163dfd975248734b20aa",
        "title": "退居十咏 高斋",
        "author": "赵抃",
        "content": "轩外长溪溪外山，捲帘空旷水云间。\n高斋有问如何乐，清夜安眠白昼閒。",
        "dynasty": "宋",
        "collection_info": null
    },
    {
        "uuid": "8c247c3141b44f758e663dffa4489780",
        "title": "退居十咏 水月阁",
        "author": "赵抃",
        "content": "池阁孤清瞰碧流，太虚怀抱物华秋。\n圆蟾默有中宵约，几点閒云为我收。",
        "dynasty": "宋",
        "collection_info": null
    },
    {
        "uuid": "c46048e070f49edf7e62789576d8597b",
        "title": "退居十咏 放鱼",
        "author": "赵抃",
        "content": "鱼不能言似可哀，竭池千数竞徘徊。\n瀫江深处呼僮放，羡尔优游得所哉。",
        "dynasty": "宋",
        "collection_info": null
    },
    {
        "uuid": "a3d2d0457796c038a89715ef8236d0eb",
        "title": "退居十咏 双松",
        "author": "赵抃",
        "content": "少时亲手植双松，昼爱层阴夜听风。\n今日岁寒踰五纪，也应心似主人翁。",
        "dynasty": "宋",
        "collection_info": null
    },
    {
        "uuid": "7160248f966ea1511a357f9e7b9edbfd",
        "title": "退居十咏 竹轩",
        "author": "赵抃",
        "content": "暑威何处称疎慵，百本修篁小槛东。\n时遣清风送消息，此君都在不言中。",
        "dynasty": "宋",
        "collection_info": null
    },
    {
        "uuid": "c77f708862448f11a7f049fa4d1f8ba3",
        "title": "退居十咏 柳轩",
        "author": "赵抃",
        "content": "动入和风静惹烟，翠条踈处露池莲。\n林中尽是能吟物，春有黄鹂夏有蝉。",
        "dynasty": "宋",
        "collection_info": null
    },
    {
        "uuid": "79bfc5c71c0b595aac78907dab93918b",
        "title": "退居十咏 归欤亭",
        "author": "赵抃",
        "content": "密径修筠郊外居，小亭随意榜归欤。\n等閒早暮携筇到，池沼东头是旧庐。",
        "dynasty": "宋",
        "collection_info": null
    },
    {
        "uuid": "40d547a65651234b896ee596db6efd3e",
        "title": "退居十咏 濯缨亭",
        "author": "赵抃",
        "content": "亭上秋登远目明，灈缨诚不是虚名。\n晴波一片如铺练，浮石江心彻底清。",
        "dynasty": "宋",
        "collection_info": null
    },
    {
        "uuid": "ed1ec8cdfb0fabffa4b7b4fbb2f84f87",
        "title": "退居十咏 负郭田",
        "author": "赵抃",
        "content": "累岁辞荣得帝俞，老来天幸更谁如。\n腰间已解黄金印，归有田耕二顷余。",
        "dynasty": "宋",
        "collection_info": null
    },
    {
        "uuid": "cffdea883aec6d97d4a924e361dab43a",
        "title": "退居十咏 望南山",
        "author": "赵抃",
        "content": "乌巨东西气候秋，子湖冈陇暮云浮。\n欲观古佛丛林地，只用凭栏一举头。",
        "dynasty": "宋",
        "collection_info": null
    },
    {
        "uuid": "0cb2471c563f639cc57fef800bd8b513",
        "title": "常山县公姚存哀词二首  其一",
        "author": "赵抃",
        "content": "爪期终代促装前，常遗吾书索赠言。\n今日却成哀挽句，霜风江上送灵幡。",
        "dynasty": "宋",
        "collection_info": null
    },
    {
        "uuid": "d47179b44d4d6cb7117e5f68f2a6fc75",
        "title": "常山县公姚存哀词二首  其二",
        "author": "赵抃",
        "content": "威惠三年邑政优，平生志业未经酬。\n嗟嗟故里松楸老，先陇归陪地下游。",
        "dynasty": "宋",
        "collection_info": null
    },
    {
        "uuid": "655a6016e0930dda394ed450c62d4659",
        "title": "寄灵隐圆明禅师",
        "author": "赵抃",
        "content": "故人相别岁时多，日欲为书奈懒何。\n犹喜箇中无间断，西轩云岫碧嵯峨。",
        "dynasty": "宋",
        "collection_info": null
    },
    {
        "uuid": "067b59aff33446fc86ae4db5efae3058",
        "title": "桐木为鱼寄名山主",
        "author": "赵抃",
        "content": "森森乔木得诸隣，雾锁云埋不记春。\n报得看看鳞角就，为君惊起梦中人。",
        "dynasty": "宋",
        "collection_info": null
    },
    {
        "uuid": "6123b2c656a95cb86103ef82b08f424a",
        "title": "景仁寄超化长老",
        "author": "赵抃",
        "content": "千里无书信却通，瀫江南畔石桥东。\n春来消息谁传去，落尽林花一夜风。",
        "dynasty": "宋",
        "collection_info": null
    },
    {
        "uuid": "225c61f89a6669c523891d7e2b693750",
        "title": "岁日示众",
        "author": "赵抃",
        "content": "今年年是去年年，此处何曾有变迁。\n穿耳胡僧曾说破，梅花落尽柳生烟。",
        "dynasty": "宋",
        "collection_info": null
    },
    {
        "uuid": "8854655e8695f755210d750cd0b52705",
        "title": "南明示众",
        "author": "赵抃",
        "content": "寂寂松门竟日閒，更无金锁与玄关。\n时人欲识南明路，过得溪来便上山。",
        "dynasty": "宋",
        "collection_info": null
    },
    {
        "uuid": "dda0e95925ab0cb7cf97dc410a26a35d",
        "title": "惠远上人壁",
        "author": "赵抃",
        "content": "烧香运水及煎茶，谁识庐山惠远家。\n社客若来高着眼，不须平地觅莲花。",
        "dynasty": "宋",
        "collection_info": null
    },
    {
        "uuid": "b5ef28c606243ff5ca8e26e9435cad36",
        "title": "登真岩",
        "author": "赵抃",
        "content": "殿阁凌空锁翠岚，雪晴春色在松杉。\n芝骈羽驾归何处，留得双乌宿旧岩。",
        "dynasty": "宋",
        "collection_info": null
    },
    {
        "uuid": "c7058d2871f6b39f5c31e22ae575a14d",
        "title": "九峰岩",
        "author": "赵抃",
        "content": "龙丘石室人难继，安正书堂世莫登。\n但见烟萝最高处，九峯排列一层层。",
        "dynasty": "宋",
        "collection_info": null
    },
    {
        "uuid": "44500fe81596593c1a316df947ab4aa3",
        "title": "引流联句",
        "author": "赵抃",
        "content": "别派从江垠，邀流入农畎。\n淙淙来源深，㶁㶁度沟浅。\n园穿萧艾芟，堑断荆剪。\n疏功浃长长，溉利和步远。\n田观疑泽潴，坎听类瓴建。\n北溟归凿池，幽岳漾装巘。\n泻埤纹湍驶，回湾波细转。\n过窦石眼窥，经虚土口吮。\n浮行值落叶，浸长逢生藓。\n孤鹤眼怪觇，纤鱼鬣跳展。\n中沈无秽淤，底浄有纹{石霝}。\n映苇色莫分，喧琴韵难辨。\n增霖人闹蛙，涵月夜惊犬。\n侵篁鞭起萌，逼水低垂菌。\n怜黄浇菊篱，惜紫沃兰畹。\n吏咨窑甓甃，童戏芒车卷。\n灌携令手劳，漱掬致腰俛。\n庭秋临加凉，轩夏尚消烜。\n我矜近济能，僮贺遥汲免。\n贮戺埋巨甔，归厨架修笕。\n供掏饭盎粮，给澳羹鼎脔。\n调药修臼饵，煎茶试罗荈。\n坐客频泛觞，蹲儿屡洗砚。\n聆寒心脱烦，挹冷酒除湎。\n壅挑筇步随，静看髭吟捻。\n高怀造文摅，清兴团诗遣。\n瑰章非俗成，怪句自幽选。\n涌词波翻瀛，绵意绪抽蠒。\n书丹字隶行，款碣石磨琬。\n题为引流篇，记耳非自衒。",
        "dynasty": "宋",
        "collection_info": null
    },
    {
        "uuid": "0814f2ac4a198ad144b89d2a2ed18da6",
        "title": "游武夷山",
        "author": "赵抃",
        "content": "武夷之山千万峰，溪水诘曲流其中。\n喷云涌雪可□楫，一棹无览仙人踪。\n白鹤昂昂写峭壁，雕虎长□□清风。\n悬崖蜕骨造化外，绝壑驾船神鬼功。\n寒岩鼎竈失鸡犬，盘石松椿腾蛟龙。\n行行自喜浣尘俗，萧散玉羽超樊笼。\n当年此日是高会，左仙右仙曲未终。\n紫星飘然天上去，曾孙虹桥路已穷。\n我生丹心涵太冲，欲脱缰锁追鸿蒙。\n上邀轩辕宴玄圃，手摘日月相游从。",
        "dynasty": "宋",
        "collection_info": null
    },
    {
        "uuid": "29b44f285c716435ac4a38f9f7450e8f",
        "title": "青州闻雷",
        "author": "赵抃",
        "content": "退食公堂自凭几，不动不摇心似水。\n霹雳一声透顶门，惊起从前自家底。\n举头苍苍喜復喜，剎剎尘尘无不是。\n中下之人不得闻，妙用神通而已矣。",
        "dynasty": "宋",
        "collection_info": null
    },
    {
        "uuid": "fe19b697a23ba7fa1c414ff71d61e03d",
        "title": "题高斋",
        "author": "赵抃",
        "content": "腰佩黄金已退藏，个中消息也寻常。\n时人要识高斋老，只是柯村赵四郎。",
        "dynasty": "宋",
        "collection_info": null
    },
    {
        "uuid": "d2630c076e1d50523b79ed3596c35103",
        "title": "歙砚诗",
        "author": "赵抃",
        "content": "君家歙溪边，自采歙溪石。\n刓磨清泉根，刳斩紫虬脊。\n罗纹洗莹緻，蛾眉隐纤直。\n叩声清而长，触手生汗液。",
        "dynasty": "宋",
        "collection_info": null
    },
    {
        "uuid": "c6d66477830ba9f86a6665186d098410",
        "title": "应梦游",
        "author": "赵抃",
        "content": "龙穴藏身稳，泉源抚掌清。\n红尘人绝虑，白日世长生。\n我分谙冲寂，谁能顾利名。\n梦中休指笑，又作洞霄行。",
        "dynasty": "宋",
        "collection_info": null
    },
    {
        "uuid": "0fdba4b47403bd900f626493fb64580b",
        "title": "谒广慈大师诗颂  其一",
        "author": "赵抃",
        "content": "乞得乡州乐矣哉，雪峰安静此徘徊。\n浙江莫谓音书隔，一日潮声两度来。",
        "dynasty": "宋",
        "collection_info": null
    },
    {
        "uuid": "60fab0694928bafc78d112b4a881df25",
        "title": "谒广慈大师诗颂  其二",
        "author": "赵抃",
        "content": "大空西山小空东，侍者神通未知穷。\n庵来不言还作么，数珠提起□裴公。",
        "dynasty": "宋",
        "collection_info": null
    },
    {
        "uuid": "895ec213f9ad5cd7058f3cbf1a9ca8ca",
        "title": "重游龙井",
        "author": "赵抃",
        "content": "湖山深处梵王家，半纪重来两鬓华。\n珍重老师迎意厚，龙泓亭上点龙茶。",
        "dynasty": "宋",
        "collection_info": null
    },
    {
        "uuid": "57f25a89ac568764cbe1c91d179c5736",
        "title": "石桥",
        "author": "赵抃",
        "content": "晓登山阁一炉香，瞻企神僧到上方。\n人度石桥何所畏，如来原是世津梁。",
        "dynasty": "宋",
        "collection_info": null
    },
    {
        "uuid": "1b7fb70d952f5644876bf4f1d945dcc8",
        "title": "题甘棠楼",
        "author": "赵抃",
        "content": "阑干十二压仙瀛，占得龙峰作画屏。\n林映远笼千里月，湖光寒照一天星。\n望来瀑布真霜练，飞过沙禽半雪翎。\n人赏不知春已老，隔桥依旧柳青青。",
        "dynasty": "宋",
        "collection_info": null
    },
    {
        "uuid": "68726665f76c63fa751b51c72baea29b",
        "title": "绣川湖",
        "author": "赵抃",
        "content": "东南山水闻之久，未省人曾说义乌。\n万顷波涛惊客眼，始知中有绣川湖。",
        "dynasty": "宋",
        "collection_info": null
    },
    {
        "uuid": "d67b7335a8ca5da0a635266dba27a487",
        "title": "上赵少师",
        "author": "赵抃",
        "content": "义高德厚贤在躬，进荣退美光初终。\n越有神明相元功，疾忧之外康宁中。\n乃眷乃顾爰徂东，徒御虽寡人望雄。\n其高可仰厚可宗，兹行允美江淮风。\n父老相呼告儿童，三朝无事繄厥忠。\n公谋公惠世所蒙，肆安于贾田安农。\n温衣蔽体食饱胸，小攘大窃消姦凶。\n州牢县狱囚多空，欢心和气成年丰。\n汝曹虽騃念所从，汝心汝貌加爱恭。\n薪蒸勿采米忽春，亟歌屡舞驰省公。\n有人昔与公车逢，汝阴颍尾洛阳嵩。\n山有迹兮水有踪，水之鹤兮山之松。\n一朝赐号逍遥翁，马资仆费官与供。\n汝曹努力吾老癃，公若再来勤筑宫。",
        "dynasty": "宋",
        "collection_info": null
    },
    {
        "uuid": "224da4c57baf1bb494dfd7cb2f18aa29",
        "title": "又题祠馆",
        "author": "赵抃",
        "content": "德泽涵濡得二难，百年祠馆见遗安。\n苍苍一片坟台石，留在行人下马看。",
        "dynasty": "宋",
        "collection_info": null
    },
    {
        "uuid": "92b49cde33297a32267739166b87539e",
        "title": "题石龙山",
        "author": "赵抃",
        "content": "石龙山顶拔巍颠，我此登临骨凛然。\n直上更无容足地，速回犹在夕阳天。",
        "dynasty": "宋",
        "collection_info": null
    },
    {
        "uuid": "253df64a0ab1d6b2b9227cd7f60f9245",
        "title": "题东报恩寺",
        "author": "赵抃",
        "content": "松撼寒声竹锁阴，梵宫潇洒称行吟。\n庭前花意自荣落，门外山光同古今。\n夜榻近轩孤月满，晓锄寻药乱云深。\n中间若了休休事，不信欢愁解到心。",
        "dynasty": "宋",
        "collection_info": null
    },
    {
        "uuid": "77ceda7c491114488a7bb343def5f532",
        "title": "题瑞岩圣寿寺",
        "author": "赵抃",
        "content": "宝界香园接翠微，此焉空寂远尘机。\n寒冰扣晓人无垢，古剑藏秋谷有辉。\n水石潺顽迷客径，松云洒落护禅扉。\n我来笑被名缰锁，斜日匆匆策马归。",
        "dynasty": "宋",
        "collection_info": null
    },
    {
        "uuid": "ccb1c3ced642ca849599c406adea88d7",
        "title": "句  其一",
        "author": "赵抃",
        "content": "马寻旧路知归去，龟放长淮不再来。",
        "dynasty": "宋",
        "collection_info": null
    },
    {
        "uuid": "2eac3c58a8a530c730f747ed64742b57",
        "title": "句  其二",
        "author": "赵抃",
        "content": "乍辞龙尾道，来刺虎头城。",
        "dynasty": "宋",
        "collection_info": null
    },
    {
        "uuid": "889a37a6d4e9cc2a1c92296f7a02c031",
        "title": "句  其三",
        "author": "赵抃",
        "content": "灵山一片云边雨，每为熙朝作岁丰。",
        "dynasty": "宋",
        "collection_info": null
    }
]