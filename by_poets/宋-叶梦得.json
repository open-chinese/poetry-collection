[
    {
        "uuid": "0aa7d7125caa6e28de0a962964585ee9",
        "title": "水调歌头 何处难忘酒",
        "author": "叶梦得",
        "content": "何处难忘酒，朱夏日偏长。\n湖山地胜潇湘，十里芰荷香。\n柳外新蝉惊晚，楼上疏帘垂翠，簟枕晚生凉。\n纨扇摇霜月，曲水泛流觞。\n流年去，今古梦，几千场。\n虚名浮利，输却几许好时光。\n幸有碧云深处，存取朱颜绿鬓，流落又何妨。\n莫厌人世间，频入醉中乡。\n蔺卿全璧我蹉跎。",
        "dynasty": "宋",
        "collection_info": null
    },
    {
        "uuid": "76edaed8c66d68b72943191f0d7fa61d",
        "title": "贺新郎 睡起啼莺语",
        "author": "叶梦得",
        "content": "睡起啼莺语。\n掩青苔、房栊向晚，乱红无数。\n吹尽残花无人见，惟有垂杨自舞。\n渐暖霭、初回轻暑。\n宝扇重寻明月影，暗尘侵、尚有乘鸾女。\n惊旧恨，遽如许。\n江南梦断横江渚。\n浪黏天、葡萄涨绿，半空烟雨。\n无限楼前沧波意，谁采苹花寄取。\n但怅望、兰舟容与。\n万里云帆何时到，送孤鸿、目断千山阻。\n谁为我，唱金缕。",
        "dynasty": "宋",
        "collection_info": null
    },
    {
        "uuid": "775cc60450b2808b0ddb70add32b31d8",
        "title": "水调歌头 渺渺楚天阔",
        "author": "叶梦得",
        "content": "渺渺楚天阔，秋水去无穷。\n两淮不辨牛马，轻浪舞回风。\n独倚高台一笑，圉圉游鱼来往，还戏此波中。\n危栏对千里，落日照澄空。\n子非我，安知我，意真同。\n鹏飞鲲化何有，沧海漫冲融。\n堪笑磻溪遣老，白首直钩溪畔，岁晚忽衰翁。\n功业竟安在，徒自兆非熊。",
        "dynasty": "宋",
        "collection_info": null
    },
    {
        "uuid": "b0429aaba67b2ebba7b2b132d5014031",
        "title": "水调歌头 霜降碧天静",
        "author": "叶梦得",
        "content": "霜降碧天静，秋事促西风。\n寒声隐地，初听中夜入梧桐。\n起瞰高城回望，寥落关河千里，一醉与君同。\n叠鼓闹清晓，飞骑引雕弓。\n岁将晚，客争笑，问衰翁。\n平生豪气安在，沈领为谁雄。\n何似当筵虎士，挥手弦声响处，双雁落遥空。\n老矣真堪愧，回首望云中。",
        "dynasty": "宋",
        "collection_info": null
    },
    {
        "uuid": "e4f8001cc20e3bce2324347bf0e6e208",
        "title": "水调歌头 江海渺千里",
        "author": "叶梦得",
        "content": "江海渺千里，飘荡叹流年。\n等闲匹马相过，乘兴却け然。\n十载悲欢如梦，抚掌惊呼相语，往事尽飞烟。\n此会真难偶，此醉且留连。\n酒方半，谁轻使，动离弦。\n我歌未阕公去，明日复山川。\n空有高城危槛，缥缈当筵清唱，馀响落尊前。\n细雨黄花后，飞雁点遥天。",
        "dynasty": "宋",
        "collection_info": null
    },
    {
        "uuid": "704111bdfc9031e7c6ccedf3ee7d7484",
        "title": "水调歌头 修眉扫遥碧",
        "author": "叶梦得",
        "content": "修眉扫遥碧，清镜走回流。\n堤外柳烟深浅，碧瓦起朱楼。\n分付平云千里，包卷骚人遗思，春色入帘钩。\n桃李尽无语，波影动兰舟。\n念谢公，平生志，在沧洲。\n登临漫怀风景，佳处每难酬。\n却叹从来贤士，如我与公多矣，名迹竟谁留。\n惟有尊前醉，何必问消忧。",
        "dynasty": "宋",
        "collection_info": null
    },
    {
        "uuid": "36c89ac255c14b5f3032f4ddd252d8b0",
        "title": "水调歌头 今古几流转",
        "author": "叶梦得",
        "content": "今古几流转，身世两奔忙。\n那知一丘一壑，何处不堪藏。\n须信超然物外，容易扁舟相踵，分占水云乡。\n雅志真无负，来日故应长。\n问骐骥，空矫首，为谁昂。\n冥鸿天际，尘事分付一轻芒。\n认取骚人生此，但有轻蓬短楫，多制芰荷裳。\n一笑陶彭泽，千载贺知章。",
        "dynasty": "宋",
        "collection_info": null
    },
    {
        "uuid": "d02a9cea0d827c724ea79effbaabdbc9",
        "title": "水调歌头 河汉下平野",
        "author": "叶梦得",
        "content": "河汉下平野，香雾卷西风。\n倚空千嶂横起，银阙正当中。\n常恨年年此夜，醉倒歌呼谁和，何事偶君同。\n莫恨岁华晚，容易感梧桐。\n揽清影，君试与，问天公。\n遥知玉斧初斫，重到广寒宫。\n付与孤光千里，不遣微云点缀，为我洗长空。\n老去狂犹在，应未笑衰翁。",
        "dynasty": "宋",
        "collection_info": null
    },
    {
        "uuid": "66157f211418f761c04dc23943a953e2",
        "title": "水调歌头 秋色渐将晚",
        "author": "叶梦得",
        "content": "秋色渐将晚，霜信报黄花。\n小窗低户深映，微路绕敧斜。\n为问山翁何事，坐看流年轻度，拚却鬓双华。\n徙倚望沧海，天净水明霞。\n念平昔，空飘荡，遍天涯。\n归来三径重扫，松竹本吾家。\n却恨悲风时起，冉冉云间新雁，边马怨胡笳。\n谁似东山老，谈笑静胡沙。",
        "dynasty": "宋",
        "collection_info": null
    },
    {
        "uuid": "ec1b0c01b1402194ad7e28f716266b03",
        "title": "八声甘州 故都迷岸草",
        "author": "叶梦得",
        "content": "故都迷岸草，望长淮、依然绕孤城。\n想乌衣年少，芝兰秀发，戈戟云横。\n坐看骄兵南渡，沸浪骇奔鲸。\n转盼东流水，一顾功成。\n千载八公山下，尚断崖草木，遥拥峥嵘。\n漫云涛吞吐，无处问豪英。\n信劳生、空成今古，笑我来、何事怆遗情。\n东山老，可堪岁晚，独听桓筝。",
        "dynasty": "宋",
        "collection_info": null
    },
    {
        "uuid": "dab7e41a3d56b1c8e2a39c3f2bdf926f",
        "title": "八声甘州 又新正过了",
        "author": "叶梦得",
        "content": "又新正过了，问东风、消息几时来。\n笑春工多思，留连底事，犹未轻回。\n应为瑶刀裁翦，容易惜花开。\n试向湖边望，几处寒梅。\n好是绿莎新径，剩安排芳意，特地重栽。\n便从今追赏，莫遣暂停杯。\n有千株、深红浅白，倩缓歌、急管与相催。\n凭看取，暖烟细霭，先到高台。",
        "dynasty": "宋",
        "collection_info": null
    },
    {
        "uuid": "0dcb20cbde89df3bd0e90b1fe2456b56",
        "title": "八声甘州 问浮家泛宅",
        "author": "叶梦得",
        "content": "问浮家泛宅，自玄真、去后有谁来。\n漫烟波千顷，云峰倒影，空翠成堆。\n可是溪山无主，佳处却徘徊。\n暮雨卷晴野，落照天开。\n老去馀生江海，伴远公香火，犹有宗雷。\n便何妨元亮，携酒间相陪。\n寄清谈、芒鞋筇杖，更尽驱、风月入尊罍。\n江村路，我歌君和，莫棹船回。",
        "dynasty": "宋",
        "collection_info": null
    },
    {
        "uuid": "b3e43f17e751a2561bb80faf0f86ab32",
        "title": "八声甘州 寄知还倦鸟",
        "author": "叶梦得",
        "content": "寄知还倦鸟，对飞云、无心两难齐。\n漫飘然欲去，悠然且止，依旧山西。\n十亩荒园未遍，趁雨却锄犁。\n敢忘邻翁约，有酒同携。\n况是岩前新创，带小轩横绝，松桂成蹊。\n试凭高东望，云海与天低。\n送沧波、浮空千里，照断霞、明灭卷晴霓。\n君休笑，此生心事，老更沈迷。",
        "dynasty": "宋",
        "collection_info": null
    },
    {
        "uuid": "566d2fdc81a7320f4fccb774e3fd5a88",
        "title": "念奴娇 故山渐近",
        "author": "叶梦得",
        "content": "故山渐近，念渊明归意，け然论谁。\n归去来兮秋已老，松菊三径犹存。\n稚子欢迎，飘飘风袂，依约旧衡门。\n琴书萧散，更欣有酒盈尊。\n惆怅萍梗无根，天涯行已遍，空负田园。\n去矣何之窗户小，容膝聊倚南轩。\n倦鸟知还，晚云遥映，山气欲黄昏。\n此还真意，故应欲辨忘言。",
        "dynasty": "宋",
        "collection_info": null
    },
    {
        "uuid": "4dd86a50b6520911f782e9aad4fdf3f0",
        "title": "念奴娇 洞庭波冷",
        "author": "叶梦得",
        "content": "洞庭波冷，望冰轮初转，沧海沈沈。\n万顷孤光云阵卷，长笛吹破层阴。\n汹涌三江，银涛无际，遥带五湖深。\n酒阑歌罢，至今鼍怒龙吟。\n回首江海平生，漂流容易散，佳期难寻。\n缥缈高城风露爽，独倚危栏重临。\n醉倒清尊，姮娥应笑，犹有向来心。\n广寒宫殿，为予聊借琼林。",
        "dynasty": "宋",
        "collection_info": null
    },
    {
        "uuid": "35df66299ec0740b66142b8410135392",
        "title": "念奴娇 云峰横起",
        "author": "叶梦得",
        "content": "云峰横起，障吴关三面，真成尤物。\n倒卷回潮目尽处，秋水黏天无壁。\n绿鬓人归，如今虽在，空有千茎雪。\n追寻如梦，满馀诗句犹杰。\n闻道尊酒登临，孙郎终古恨，长歌时发。\n万里云屯瓜步晚，落日旌旗明灭。\n鼓吹风高，画船遥想，一笑吞穷发。\n当时曾照，更谁重问山月。",
        "dynasty": "宋",
        "collection_info": null
    },
    {
        "uuid": "3a26797d236852c1e5c301ed69af359c",
        "title": "满庭芳 麦陇如云",
        "author": "叶梦得",
        "content": "麦陇如云，清风吹破，夜来疏雨才晴。\n满川烟草，残照落微明。\n缥渺危栏曲槛，遥天尽、日脚初平。\n青林外，参差暝霭，萦带远山横。\n孤城。\n春雨过，绿阴是处，时有莺声。\n问落絮游丝，毕竟何成。\n信步苍苔绕遍，真堪付、闲客闲行。\n微吟罢，重回皓首，江海渺遗情。",
        "dynasty": "宋",
        "collection_info": null
    },
    {
        "uuid": "8b012117ed48bb29bdc669e9f0db2c5f",
        "title": "满庭芳 枫落吴江",
        "author": "叶梦得",
        "content": "枫落吴江，扁舟摇荡，暮山斜照催晴。\n此心长在，秋水共澄明。\n底事经年易判，惊遗恨、悄悄难平。\n临风处，佳人万里，霜笛与谁横。\n长城。\n谁敢犯，知君五字，元有诗声。\n笑茅舍何时，归计真成。\n绿鬓朱颜老尽，柴车在、行即终行。\n聊相待，狂歌醉舞，虽老未忘情。",
        "dynasty": "宋",
        "collection_info": null
    },
    {
        "uuid": "7fcbb335400ede5411f96de40f4c2e91",
        "title": "满庭芳 一曲离歌",
        "author": "叶梦得",
        "content": "一曲离歌，烟村人去，马头微雪新晴。\n隔年光景，回首近清明。\n断送残花又老，春波净、湖水初平。\n谁重到，雕阑尽日，遥想画桥横。\n高城。\n凝望久，何人为我，重唱馀声。\n问桃李如今，几处阴成。\n老去从游似梦，尊前事、空有经行。\n犹能记，殷勤寄语，多谢故人情。",
        "dynasty": "宋",
        "collection_info": null
    },
    {
        "uuid": "9c042a07e118b2fcb1b970363c10243c",
        "title": "满江红 一朵黄花",
        "author": "叶梦得",
        "content": "一朵黄花，先催报、秋归消息。\n满芳枝凝露，为谁装饰。\n便向尊前拚醉倒，古今同是东篱侧。\n问何须、特地赋归来，抛彭泽。\n回首去，年时节。\n开口笑，真难得。\n史君今郡更，自成行客。\n霜鬓不辞重插满，他年此会何人忆。\n记多情、曾伴小阑干，亲攀摘。",
        "dynasty": "宋",
        "collection_info": null
    },
    {
        "uuid": "d2dda6878f0a2ec904b5202eea880293",
        "title": "满江红 雪后郊原",
        "author": "叶梦得",
        "content": "雪后郊原，烟林静、梅花初坼。\n春欲半，犹自探春消息。\n一眼平芜看不尽，夜来小雨催新碧。\n笑去年、携酒折花人，花应识。\n兰舟漾，城南陌。\n云影淡，天容窄。\n绕风漪十顷，暖浮晴色。\n恰似槎头收钓处，坐中仍有江南客。\n问何如、雨桨下苕溪，吞云泽。",
        "dynasty": "宋",
        "collection_info": null
    },
    {
        "uuid": "99ae6730ae4d4fe8ec1e0f2c4fdfe50a",
        "title": "应天长 松陵秋已老",
        "author": "叶梦得",
        "content": "松陵秋已老，正柳岸田家，酒醅初熟。\n鲈脍莼羹，万里水天相续。\n扁舟凌浩渺，寄一叶、暮涛吞沃。\n青箬笠，西塞山前，自翻新曲。\n来往未应足。\n便细雨斜风，有谁拘束。\n陶写中年，何待更须丝竹。\n鸱夷千古意，算入手、比来尤速。\n最好是，千点云峰，半篙澄绿。",
        "dynasty": "宋",
        "collection_info": null
    },
    {
        "uuid": "ad991116062d3a1bea0ff33e61f312a8",
        "title": "定风波 破萼初惊一点红",
        "author": "叶梦得",
        "content": "破萼初惊一点红。\n又看青子映帘栊。\n冰雪肌肤谁复见。\n清浅。\n尚馀疏影照晴空。\n惆怅年年桃李伴。\n肠断。\n只应芳信负东风。\n待得微黄春亦暮。\n烟雨。\n半和飞絮作蒙蒙。",
        "dynasty": "宋",
        "collection_info": null
    },
    {
        "uuid": "da6a412bfb2407e7fac96663e74b84fd",
        "title": "定风波 渺渺空波下夕阳",
        "author": "叶梦得",
        "content": "渺渺空波下夕阳。\n睡痕初破水风凉。\n过雨归云留不住。\n何处。\n远村烟树半微茫。\n莫笑经年人老矣。\n归计。\n得迟留处也何妨。\n老子兴来殊不浅。\n帘卷。\n更邀明月坐胡床。",
        "dynasty": "宋",
        "collection_info": null
    },
    {
        "uuid": "ec26bdeb45cbf80d1d679f74cace5b4f",
        "title": "定风波 千步长虹跨碧流",
        "author": "叶梦得",
        "content": "千步长虹跨碧流。\n两山浮影转螭头。\n付与诗人都总领。\n风景。\n更逢仙客下瀛洲。\n袅袅凉风吹汗漫。\n平岸。\n遥空新卷绛河收。\n却怪姮娥真好事。\n须记。\n探支明月作中秋。",
        "dynasty": "宋",
        "collection_info": null
    },
    {
        "uuid": "d27e8ae7c512924faa7a431beea370fa",
        "title": "定风波 斜汉初看素月流",
        "author": "叶梦得",
        "content": "斜汉初看素月流。\n坐惊金饼出云头。\n华发萧然吹素领。\n光景。\n何妨分付属沧洲。\n莫待霜花飘烂漫。\n苹岸。\n更凭佳句尽拘收。\n解与破除消万事。\n犹记。\n一尊同得二年秋。",
        "dynasty": "宋",
        "collection_info": null
    },
    {
        "uuid": "59290511f8c505f03c52f04816128654",
        "title": "江城子 碧潭浮影蘸红旗",
        "author": "叶梦得",
        "content": "碧潭浮影蘸红旗。\n日初迟。\n漾晴漪。\n我欲寻芳，先遣报春知。\n尽放百花连夜发，休更待，晓风吹。\n满携尊酒弄繁枝。\n与佳期。\n伴群嬉。\n犹有邦人，争唱醉翁词。\n应笑今年狂太守，能痛饮，似当时。",
        "dynasty": "宋",
        "collection_info": null
    },
    {
        "uuid": "614c7c905448cfdccbe1592dcdee7ee1",
        "title": "江城子 翩迁飞舞半空来",
        "author": "叶梦得",
        "content": "翩迁飞舞半空来。\n晓风催。\n巧萦回。\n野旷天遥，回望兴悠哉。\n欲问玉京知远近，试携手，上高台。\n云涛无际卷崔嵬。\n敛浮埃。\n照琼瑰。\n点缀林花，真个是多才。\n说与化工留妙手，休尽放，一时开。",
        "dynasty": "宋",
        "collection_info": null
    },
    {
        "uuid": "3340a800562f368b4bc99f02001fe7b9",
        "title": "江城子 芙蓉开过雨初晴",
        "author": "叶梦得",
        "content": "芙蓉开过雨初晴。\n曲池平。\n画桥横。\n耿耿银河，遥下蘸空明。\n一舸吴松归未得，聊共住，小蓬瀛。\n问君何事引前旌。\n趣归程。\n背高城。\n鱼鸟三年，谁道总无情。\n试遣他年歌此曲，应尚记，别时声。",
        "dynasty": "宋",
        "collection_info": null
    },
    {
        "uuid": "3111b0b7f453f75695addb18c4585aa4",
        "title": "江城子 生涯何有但青山",
        "author": "叶梦得",
        "content": "生涯何有但青山。\n小溪湾。\n转潺湲。\n投老归来，终寄此山间。\n茅舍半敧风雨横，荒径晚，乱榛菅。\n强扶衰病上巉巅。\n水云闲。\n伴跻攀。\n湖海苍茫，千里在吴关。\n漫有一杯聊自醉，休更问，鬓毛斑。",
        "dynasty": "宋",
        "collection_info": null
    },
    {
        "uuid": "440b4e4b2e8f8f2dde0c02acded541a3",
        "title": "江城子 甘泉祠殿汉离宫",
        "author": "叶梦得",
        "content": "甘泉祠殿汉离宫。\n五云中。\n渺难穷。\n永漏通宵，壶矢转金铜。\n曾从钧天知帝所，孤鹤老，寄辽东。\n强扶衰病步龙锺。\n雪花蒙。\n打窗风。\n一点青灯，惆怅伴南宫。\n惟有史君同此恨，丹凤□，水云重。",
        "dynasty": "宋",
        "collection_info": null
    },
    {
        "uuid": "decb338fac24d60280018fcb7c9749f6",
        "title": "江城子 银涛无际卷蓬瀛",
        "author": "叶梦得",
        "content": "银涛无际卷蓬瀛。\n落霞明。\n暮云平。\n曾见青鸾、紫凤下层城。\n二十五弦弹不尽，空感慨，惜馀情。\n苍梧烟水断归程。\n卷霓旌。\n为谁迎。\n空有千行，流泪寄幽贞。\n舞罢鱼龙云海晚，千古恨，入江声。",
        "dynasty": "宋",
        "collection_info": null
    },
    {
        "uuid": "af43a2088f6a7c3f5d9babce6e825092",
        "title": "竹马儿 与君记",
        "author": "叶梦得",
        "content": "与君记，平山堂前细柳，几回同挽。\n又征帆夜落，危槛依旧，遥临云巘。\n自笑来往匆匆，朱颜渐改，故人俱远。\n横笛想遗声，但寒松千丈，倾崖苍藓。\n世事终何已，田阴纵在，岁阴仍晚。\n稽康老来尤懒。\n只要莼羹菰饭。\n却欲便买茅庐，短篷轻楫，尊酒犹能办。\n君能过我，水云聊为伴。",
        "dynasty": "宋",
        "collection_info": null
    },
    {
        "uuid": "1b7ce04ccbcabc81e746fc3e9cea7bfb",
        "title": "浣溪沙 小雨初回昨夜凉",
        "author": "叶梦得",
        "content": "小雨初回昨夜凉。\n绕篱新菊已催黄。\n碧空无际卷苍茫。\n千里断鸿供远目，十年芳草挂愁肠。\n缓歌聊与送瑶觞。",
        "dynasty": "宋",
        "collection_info": null
    },
    {
        "uuid": "39e3b9dde45e8a03876d34ee10ce97d4",
        "title": "浣溪沙 睡粉轻消露脸新",
        "author": "叶梦得",
        "content": "睡粉轻消露脸新。\n醉红初破玉肌匀。\n尊前留得两州春。\n剩挽雕盘敧醉帽，重催飞骑走红尘。\n十年兰茝笑骚人。",
        "dynasty": "宋",
        "collection_info": null
    },
    {
        "uuid": "531dcd051c8d0b58ceb23703310ad378",
        "title": "浣溪沙 荷叶荷花水底天",
        "author": "叶梦得",
        "content": "荷叶荷花水底天。\n玉壶冰酒酿新泉。\n一欢聊复记他年。\n我亦故山归去客，与君分手暂流连。\n佳人休唱好因缘。",
        "dynasty": "宋",
        "collection_info": null
    },
    {
        "uuid": "2abec6b7c0cd0282ef01214c49501155",
        "title": "浣溪沙 休笑山翁不住山",
        "author": "叶梦得",
        "content": "休笑山翁不住山。\n二年偷向此中闲。\n归来赢得鬓毛斑。\n瓮底新醅供酩酊，城头曲槛俯淙潺。\n山翁老去此山间。",
        "dynasty": "宋",
        "collection_info": null
    },
    {
        "uuid": "e53acfafe9a88bf6312b039a521de9e7",
        "title": "浣溪沙 绛蜡烧残夜未分",
        "author": "叶梦得",
        "content": "绛蜡烧残夜未分。\n宝筝声缓拍初匀。\n斗枢光照坐生春。\n便恐赐环归衮绣，莫辞挥翰落烟云。\n凤城西去断离魂。",
        "dynasty": "宋",
        "collection_info": null
    },
    {
        "uuid": "e8a9a54c8a1a7a5ae83fd04cf604c839",
        "title": "浣溪沙 绿野歌欢喜见分",
        "author": "叶梦得",
        "content": "绿野歌欢喜见分。\n骤惊和气晓来匀。\n妙歌谁敢和阳春。\n梅蕊旧年迎腊雪，月华今夜破寒云。\n独醒争笑楚人魂。",
        "dynasty": "宋",
        "collection_info": null
    },
    {
        "uuid": "8142b658decfa516e1571af92e70c410",
        "title": "浣溪沙 物外光阴不属春",
        "author": "叶梦得",
        "content": "物外光阴不属春。\n且留风景伴佳辰。\n醉归谁管断肠人。\n柳絮尚飘庭下雪，梨花空作梦中云。\n竹间篱落水边门。",
        "dynasty": "宋",
        "collection_info": null
    },
    {
        "uuid": "26730e45b1a442c17a8663138ac59f29",
        "title": "浣溪沙 千古风流咏白苹",
        "author": "叶梦得",
        "content": "千古风流咏白苹。\n二年歌笑拥朱轮。\n翩翩却忆上林春。\n剑履便应陪北阙，裤襦那更假西人。\n玉堂金殿要词臣。",
        "dynasty": "宋",
        "collection_info": null
    },
    {
        "uuid": "3498af7428897a4d81ddebf4b0e80f37",
        "title": "永遇乐 苹芷芳州",
        "author": "叶梦得",
        "content": "苹芷芳州，故人回首，云海何处。\n五亩荒田，殷勤问我，归计真成否。\n洞庭波冷，秋风袅袅，木叶乱随风舞。\n记扁舟、横斜载月，目极暮涛烟渚。\n传声试问，垂虹千顷，兰棹有谁重驻。\n雪溅雷翻，潮头过后，帆影敧前浦。\n此中高兴，何人解道，天也未应轻付。\n且留取、千锺痛饮，与君共赋。",
        "dynasty": "宋",
        "collection_info": null
    },
    {
        "uuid": "6d4a86fdca1422cabb185e797062b36e",
        "title": "永遇乐 天末山横",
        "author": "叶梦得",
        "content": "天末山横，半空箫鼓，楼观高起。\n指点栽成，东风满院，总是新桃李。\n纶巾羽扇，一尊饮罢，目送断鸿千里。\n揽清歌、馀音不断，缥缈尚萦流水。\n年来自笑无情，何事犹有，多情遗思。\n绿鬓朱颜，匆匆拚了，却记花前醉。\n明年春到，重寻幽梦，应在乱莺声里。\n拍阑干、斜阳转处，有谁共倚。",
        "dynasty": "宋",
        "collection_info": null
    },
    {
        "uuid": "8a59e2d86cd765e7ce1af4174f517dca",
        "title": "临江仙 闻道今年春信早",
        "author": "叶梦得",
        "content": "闻道今年春信早，梅花不怕馀寒。\n凭君先向近南看。\n香苞开遍未。\n莫待北枝残。\n肠断陇头他日恨，江南几驿征鞍。\n一杯聊与尽馀欢。\n风情何似我，老去未应阑。",
        "dynasty": "宋",
        "collection_info": null
    },
    {
        "uuid": "21919b27f48750faf0313221a985ac8d",
        "title": "临江仙 梦里江南浑不记",
        "author": "叶梦得",
        "content": "梦里江南浑不记，祗君幽户难忘。\n夜来急雪绕东堂。\n竹窗松径里，何处问归航。\n瓮底新醅应已熟，一尊知与谁尝。\n会须雄笔卷苍茫。\n雪涛声隐户，琼玉照颓墙。",
        "dynasty": "宋",
        "collection_info": null
    },
    {
        "uuid": "2c88b8e51a1cb01484b11bec239ce198",
        "title": "临江仙 不见跳鱼翻曲港",
        "author": "叶梦得",
        "content": "不见跳鱼翻曲港，湖边特地经过。\n萧萧疏雨乱风荷。\n微云吹散，凉月坠平波。\n白酒一杯还径醉，归来散发婆娑。\n无人能唱采莲歌。\n小轩敧枕，檐影挂星河。",
        "dynasty": "宋",
        "collection_info": null
    },
    {
        "uuid": "eb0eddc0f4137535371a26f7222b560f",
        "title": "临江仙 碧瓦新霜侵晓梦",
        "author": "叶梦得",
        "content": "碧瓦新霜侵晓梦，黄花已过清秋。\n风帆何处挂扁舟。\n故人归欲尽，残日更回头。\n乐圃桥边烦借问，有人高卧江楼。\n寄声聊为诉离忧。\n桂丛应已老，何事久淹留。",
        "dynasty": "宋",
        "collection_info": null
    },
    {
        "uuid": "933a32cc5c4a3307d311faf002bfccff",
        "title": "临江仙 闻道安车来过我",
        "author": "叶梦得",
        "content": "闻道安车来过我，百花未敢飘零。\n疾催弦管送杯行。\n五朝瞻旧老，挥麈听风生。\n凤诏远从天上落，高堂燕喜初醒。\n莫言白发减风情。\n此时谁得似，饮罢却精明。",
        "dynasty": "宋",
        "collection_info": null
    },
    {
        "uuid": "303f1610b5b355d0b7fc06dfb27a79f8",
        "title": "临江仙 三月莺花都过了",
        "author": "叶梦得",
        "content": "三月莺花都过了，晓来雪片犹零。\n嵩阳居士记行行。\n西湖初水满，遥想縠纹生。\n欲为海棠传信息，如今底事长醒。\n不应高卧顿忘情。\n留春春不住，老眼若为明。",
        "dynasty": "宋",
        "collection_info": null
    },
    {
        "uuid": "eda64a1f81b5436d9061ae8a2e0cb358",
        "title": "临江仙 唱彻阳关分别袂",
        "author": "叶梦得",
        "content": "唱彻阳关分别袂，佳人粉泪空零。\n请君重作醉歌行。\n一欢须痛饮，回首念平生。\n却怪老来风味减，半酣易逐愁醒。\n因花那更赋闲情。\n鬓毛今尔耳，空笑老渊明。",
        "dynasty": "宋",
        "collection_info": null
    },
    {
        "uuid": "55d5ee2385a4fde016283697e0e4834e",
        "title": "临江仙 潋滟湖光供一笑",
        "author": "叶梦得",
        "content": "潋滟湖光供一笑，未须醉日论千。\n将军曾记旧临边。\n野塘新水漫，烟岸藕如船。\n却怪情多春又老，回肠易逐愁煎。\n何如旌旆郁相连。\n凯歌归玉帐，锦帽碧油前。",
        "dynasty": "宋",
        "collection_info": null
    },
    {
        "uuid": "44cd2e9d0176139ac60f9d4b88c4ee05",
        "title": "临江仙 学士园林人不到",
        "author": "叶梦得",
        "content": "学士园林人不到，传声欲问江梅。\n曲阑清浅小池台。\n已知春意近，为我着诗催。\n急管行觞围舞袖，故人坐上三台。\n此欢此宴固难陪。\n不辞同二老，倒载习池回。",
        "dynasty": "宋",
        "collection_info": null
    },
    {
        "uuid": "b94ba34cd6b7230d2941b9ba3f69a5f1",
        "title": "临江仙 不与群芳争绝艳",
        "author": "叶梦得",
        "content": "不与群芳争绝艳，化工自许寒梅。\n一枝临晚照歌台。\n眼明浑未见，弦管莫惊催。\n记取刘郎归去路，千里应话天台。\n酒阑不惜更重陪。\n夜寒衣袂薄，犹有暗香回。",
        "dynasty": "宋",
        "collection_info": null
    },
    {
        "uuid": "92c09a4566274b222ae875a70e321421",
        "title": "临江仙 三日疾风吹浩荡",
        "author": "叶梦得",
        "content": "三日疾风吹浩荡，绿芜未遍平沙。\n约回残影射明霞。\n水光遥泛坐，烟柳卧敧斜。\n霜鬓不堪春点检，留连又见芳华。\n一枝重插去年花。\n此身江海梦，何处定吾家。",
        "dynasty": "宋",
        "collection_info": null
    },
    {
        "uuid": "193193a87c17c2709716ab75c9e6b613",
        "title": "临江仙 自笑天涯无定准",
        "author": "叶梦得",
        "content": "自笑天涯无定准，飘然到处迟留。\n兴阑却上五湖舟。\n鲈莼新有味，碧树已惊秋。\n台上微凉初过雨，一尊聊记同游。\n寄声时为到沧洲。\n遥知敧枕处，万壑看交流。",
        "dynasty": "宋",
        "collection_info": null
    },
    {
        "uuid": "80996656e4b5b143455e65a511f8355c",
        "title": "临江仙 山半飞泉鸣玉佩",
        "author": "叶梦得",
        "content": "山半飞泉鸣玉佩，回波倒卷粼粼。\n解巾聊濯十年尘。\n青山应却怪，此段久无人。\n行乐应须贤太守，风光过眼逡巡。\n不辞常作坐中宾。\n只愁花解笑，衰鬓不宜春。",
        "dynasty": "宋",
        "collection_info": null
    },
    {
        "uuid": "c5eca99abe0c3f301bb1da6611f3ae40",
        "title": "临江仙 手种千株桃李树",
        "author": "叶梦得",
        "content": "手种千株桃李树，参差半已成阴。\n主人何事马骎骎。\n二年江海路，空负种花心。\n试问中间安小槛，此还长要追寻。\n却惊摇落动悲吟。\n春归知早晚，为我变层林。",
        "dynasty": "宋",
        "collection_info": null
    },
    {
        "uuid": "be1a708975c4e60f9b55eb1d3e13950e",
        "title": "临江仙 绝顶参差千嶂列",
        "author": "叶梦得",
        "content": "绝顶参差千嶂列，不知空水相浮。\n下临湖海见三州。\n落霞横暮景，为客小迟留。\n卷尽微云天更阔，此行不负清秋。\n忽惊河汉近人流。\n青霄元有路，一笑倚琼楼。",
        "dynasty": "宋",
        "collection_info": null
    },
    {
        "uuid": "3e1e8394b8787c86b5d3ae3d7182ed92",
        "title": "临江仙 一醉三年那易得",
        "author": "叶梦得",
        "content": "一醉三年那易得，应须大白同浮。\n已知绝景是吾州。\n姮娥仍有意，更肯为人留。\n万籁无声遥夜永，人间未识高秋。\n从来我客尽风流。\n故知怜老子，尤胜在南楼。",
        "dynasty": "宋",
        "collection_info": null
    },
    {
        "uuid": "5d28f654ba28bf809e3b542829a793df",
        "title": "临江仙 卷地惊风吹雨去",
        "author": "叶梦得",
        "content": "卷地惊风吹雨去，却看香雾轻浮。\n遥知清影遍南州。\n万峰横玉立，谁为此山留。\n邂逅一欢须共惜，年年长记今秋。\n平生江海恨飘流。\n元龙真老懒，无意卧高楼。",
        "dynasty": "宋",
        "collection_info": null
    },
    {
        "uuid": "a22d0547f170e391fb45aef9475293e3",
        "title": "临江仙 一醉年年今夜月",
        "author": "叶梦得",
        "content": "一醉年年今夜月，酒船聊更同浮。\n恨无羯鼓打梁州。\n遗声犹好在，风景一时留。\n老去狂歌君勿笑，已拚双鬓成秋。\n会须击节溯中流。\n一声云外笛，惊看水明楼。",
        "dynasty": "宋",
        "collection_info": null
    },
    {
        "uuid": "1a24d566f4c8f863a94d7fe31a21e603",
        "title": "临江仙 草草一年真过梦",
        "author": "叶梦得",
        "content": "草草一年真过梦，此生不恨萍浮。\n且令从事到青州。\n已能从辟谷，那更话封留。\n好月尚寻当日约，故人何啻三秋。\n援琴欲写竹间流。\n此声谁解听，空上仲宣楼。",
        "dynasty": "宋",
        "collection_info": null
    },
    {
        "uuid": "bb97d0b8d913cd4616934b6d71c8200e",
        "title": "虞美人 落花已作风前舞",
        "author": "叶梦得",
        "content": "落花已作风前舞。\n又送黄昏雨。\n晓来庭院半残红。\n惟有游丝千丈、罥晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。",
        "dynasty": "宋",
        "collection_info": null
    },
    {
        "uuid": "833c0b01c7a1d5a5c187bb3e6a16b104",
        "title": "虞美人 翻翻翠叶梧桐老",
        "author": "叶梦得",
        "content": "翻翻翠叶梧桐老。\n雨后凉生早。\n葛巾藜杖正关情。\n莫遣繁蝉、容易作秋声。\n遥空不尽青天去。\n一抹残霞暮。\n病馀无力厌跻攀。\n为寄曲阑幽意、到西山。",
        "dynasty": "宋",
        "collection_info": null
    },
    {
        "uuid": "1201f1e45ea3a6b1f37c226786c15f55",
        "title": "虞美人 一声鶗鴂催春晚",
        "author": "叶梦得",
        "content": "一声鶗鴂催春晚。\n芳草连空远。\n年年馀恨怨残红。\n可是无情、容易爱随风。\n茂林修竹山阴道。\n千载谁重到。\n半湖流水夕阳前。\n犹有一觞一咏、似当年。",
        "dynasty": "宋",
        "collection_info": null
    },
    {
        "uuid": "b0e38811b9ebaff99dee87d1cf49965e",
        "title": "虞美人 东风一夜催春到",
        "author": "叶梦得",
        "content": "东风一夜催春到。\n杨柳朝来好。\n莫辞尊酒重携持。\n老去情怀、能有几人知。\n凤台园里新诗伴。\n不用相追唤。\n一声清唱落琼卮。\n千顷西风烟浪、晚云迟。",
        "dynasty": "宋",
        "collection_info": null
    },
    {
        "uuid": "d9057ab26c431171901c0520d0e00eed",
        "title": "虞美人 数声微雨风惊晓",
        "author": "叶梦得",
        "content": "数声微雨风惊晓。\n烛影猗残照。\n客愁不奈五更寒。\n明日梨花开尽、有谁看。\n追寻犹记清明近。\n为向花前问。\n东风正使解欺侬。\n不道花应有恨、也匆匆。",
        "dynasty": "宋",
        "collection_info": null
    },
    {
        "uuid": "3a0f6b66e80b7ba19e151a11bbc720c6",
        "title": "虞美人 平波涨绿春堤满",
        "author": "叶梦得",
        "content": "平波涨绿春堤满。\n渡口人归晚。\n短篷轻楫费追寻。\n始信十年归梦、是如今。\n故人回望高阳里。\n遥想车连骑。\n尊前点检旧年春。\n应有海棠、犹记插花人。",
        "dynasty": "宋",
        "collection_info": null
    },
    {
        "uuid": "77a8b4072b60c26678a4841f77b5dbf4",
        "title": "虞美人 绿阴初过黄梅雨",
        "author": "叶梦得",
        "content": "绿阴初过黄梅雨。\n隔叶闻莺语。\n睡馀谁遣夕阳斜。\n时有微凉风动、入窗纱。\n天涯走遍终何有。\n白发空搔首。\n未须锦瑟怨年华。\n为寄一声长笛、怨梅花。",
        "dynasty": "宋",
        "collection_info": null
    },
    {
        "uuid": "b182c31f6c0a3e3980b84acd0ad41120",
        "title": "虞美人 梅花落尽桃花小",
        "author": "叶梦得",
        "content": "梅花落尽桃花小。\n春事馀多少。\n新亭风景尚依然。\n白发故人相遇、且留连。\n家山应在层林外。\n怅望花前醉。\n半天烟雾尚连空。\n换取扁舟归去、与君同。",
        "dynasty": "宋",
        "collection_info": null
    },
    {
        "uuid": "d8b6bb72f16b982ff1fe1efb6f6f5610",
        "title": "减字木兰花 黄花渐老",
        "author": "叶梦得",
        "content": "黄花渐老。\n秋色欲归还草草。\n花下前期。\n花老空歌鹊踏枝。\n狂酲易醒。\n不似旧时长酩酊。\n玉簟新凉。\n数尽更筹夜更长。",
        "dynasty": "宋",
        "collection_info": null
    },
    {
        "uuid": "ffa1c1dd27d0fb63459b78738b6963ac",
        "title": "减字木兰花 前村夜半",
        "author": "叶梦得",
        "content": "前村夜半。\n每为江梅肠欲断。\n浅紫深红。\n谁信漫天雪里逢。\n醉头扶起。\n宿酒阑干犹困倚。\n便莫催残。\n明日东风为扫看。",
        "dynasty": "宋",
        "collection_info": null
    },
    {
        "uuid": "e1e117c4cc00d9c234ba81cc0286ed61",
        "title": "减字木兰花 粉消妆半",
        "author": "叶梦得",
        "content": "粉消妆半。\n一曲阳春歌始断。\n便觉香红。\n十倍光华昔未逢。\n杨花吹起。\n犹自风前相枕倚。\n莫恨春残。\n留取新诗子细看。",
        "dynasty": "宋",
        "collection_info": null
    },
    {
        "uuid": "48b7a524135bc6ab3f7be1ffe6e82da4",
        "title": "木兰花・玉楼春 花残却是春留恋",
        "author": "叶梦得",
        "content": "花残却是春留恋。\n几日馀香吹酒面。\n湿烟不隔柳条青，小雨池塘初有燕。\n波光纵使明如练。\n可奈落红纷似霰。\n解将心事诉东风，只有啼莺千种啭。",
        "dynasty": "宋",
        "collection_info": null
    },
    {
        "uuid": "310c643de4b2e72d7fe77b81d25bdb3c",
        "title": "点绛唇 高柳萧萧",
        "author": "叶梦得",
        "content": "高柳萧萧，睡馀已觉西风劲。\n小窗人静。\n淅沥生秋听。\n底事多情，欲与流年竞。\n残云瞑。\n坠巾慵整。\n独立芝兰径。",
        "dynasty": "宋",
        "collection_info": null
    },
    {
        "uuid": "c184eb55f758a397d010783d478d47b1",
        "title": "点绛唇 缥缈危亭",
        "author": "叶梦得",
        "content": "缥缈危亭，笑谈独在千峰上。\n与谁同赏。\n万里横烟浪。\n老去情怀，犹作天涯想。\n空惆怅。\n少年豪放。\n莫学衰翁样。",
        "dynasty": "宋",
        "collection_info": null
    },
    {
        "uuid": "701af3f3cce89ced677f7c73c259cca8",
        "title": "点绛唇 山上飞泉",
        "author": "叶梦得",
        "content": "山上飞泉，漫流山下知何处。\n乱云无数。\n留得幽人住。\n深闭柴门，听尽空檐雨。\n秋还暮。\n小窗低户。\n惟有寒蛩语。",
        "dynasty": "宋",
        "collection_info": null
    },
    {
        "uuid": "5f67a071f144ae9e324391491e0d8cb4",
        "title": "鹧鸪天 不怕微霜点玉肌",
        "author": "叶梦得",
        "content": "不怕微霜点玉肌。\n恨无流水照冰姿。\n与君着意从头看，初见今年第一枝。\n人醉后，雪消时。\n江南春色寄来迟。\n使君本是花前客，莫怪殷勤为赋诗。",
        "dynasty": "宋",
        "collection_info": null
    },
    {
        "uuid": "4679bffd914749e762141b40e78c46e2",
        "title": "鹧鸪天 夹路行歌尽落梅",
        "author": "叶梦得",
        "content": "夹路行歌尽落梅。\n篆烟香细袅寒灰。\n云移碧海三山近，月破中天九陌开。\n追乐事，惜多才。\n车声遥听走晴雷。\n十年梦断钧天奏，犹记流霞醉后杯。",
        "dynasty": "宋",
        "collection_info": null
    },
    {
        "uuid": "9c4363ab0f73b279920313305fd580f1",
        "title": "鹧鸪天 小雨初收报夕阳",
        "author": "叶梦得",
        "content": "小雨初收报夕阳。\n归云欲渡转横塘。\n空回雨盖翻新影，不见琼肌洗暗香。\n追落景，弄微凉。\n尚馀残泪浥空床。\n只应自有东风恨，长遣啼痕破晚妆。",
        "dynasty": "宋",
        "collection_info": null
    },
    {
        "uuid": "5d5b0a631c7449cf33c264cb7c239d3d",
        "title": "鹧鸪天 晓日初开露未晞",
        "author": "叶梦得",
        "content": "晓日初开露未晞。\n夕烟轻散雨还微。\n暗摇绿雾游鯈戏，斜映红云属玉飞。\n情脉脉，恨依依。\n沙边空见棹船归。\n何人解舞新声曲，一试纤腰六尺围。",
        "dynasty": "宋",
        "collection_info": null
    },
    {
        "uuid": "5ecd3e71d3340397afe86941d6380741",
        "title": "鹧鸪天 兰茝空悲楚客秋",
        "author": "叶梦得",
        "content": "兰茝空悲楚客秋。\n旌旗谁见使君游。\n凌云不隔三山路，破浪聊凭万里舟。\n公欲去，尚能留。\n杯行到手未宜休。\n新诗无物堪伦比，愿探珊瑚出宝钩。",
        "dynasty": "宋",
        "collection_info": null
    },
    {
        "uuid": "6fd67448010e4734926f8ad6b7ee0e5c",
        "title": "鹧鸪天 天末残霞卷暮红",
        "author": "叶梦得",
        "content": "天末残霞卷暮红。\n波间时见没凫翁。\n斜风细雨家何在，老矣生涯尽个中。\n惟此意，与公同。\n未须持酒祝牛宫。\n旁人不解轻蓑意，犹说黄金宝带重。",
        "dynasty": "宋",
        "collection_info": null
    },
    {
        "uuid": "3c3b70fbbb78a49da46db91539c71e93",
        "title": "鹧鸪天 一曲青山映小池",
        "author": "叶梦得",
        "content": "一曲青山映小池。\n绿荷阴尽雨离披。\n何人解识秋堪美，莫为悲秋浪赋诗。\n携浊酒，绕东篱。\n菊残犹有傲霜枝。\n一年好景君须记，正是橙黄橘绿时。",
        "dynasty": "宋",
        "collection_info": null
    },
    {
        "uuid": "a268598147889eceae0d76ad0a910699",
        "title": "水龙吟 对花常欲留春",
        "author": "叶梦得",
        "content": "对花常欲留春，恨春故遣花飞早。\n晓来雨过，绿阴新处，几番芳草。\n一片飘时，已知消减，满庭谁扫。\n料多情也似，愁人易感，先催趁、朱颜老。\n犹有清明未过，但狂风、匆匆难保。\n酒醒梦断，年年此恨，不禁相恼。\n只恐春应，暗留芳信，与花争好。\n有姚黄一朵，殷勤付与，送金杯倒。",
        "dynasty": "宋",
        "collection_info": null
    },
    {
        "uuid": "152dd0d4869906ff6490ec09ad1b1238",
        "title": "水龙吟 舵楼横笛孤吹",
        "author": "叶梦得",
        "content": "舵楼横笛孤吹，暮云散尽天如水。\n人间底事，忽惊飞堕，冰壶千里。\n玉树风清，漫披遥卷，与空无际。\n料嫦娥此夜，殷勤偏照，知人在、千山里。\n常恨孤光易转，仗多情、使君料理。\n一杯起舞，曲终须寄，狂歌重倚。\n为问飘流，几逢清影，有谁同记。\n但尊中有酒，长追旧事，拚年年醉。",
        "dynasty": "宋",
        "collection_info": null
    },
    {
        "uuid": "99401c64cbb40e48624636bd55fbd91a",
        "title": "千秋岁 晓烟溪畔",
        "author": "叶梦得",
        "content": "晓烟溪畔。\n曾记东风面。\n化工更与重裁翦。\n额黄明艳粉，不共妖红软。\n凝露脸。\n多情正似当时见。\n谁相沧波岸。\n特地移闲馆。\n情一缕，愁千点。\n烦君搜妙语，为我催清宴。\n须细看。\n粉粉乱蕊空凡艳。",
        "dynasty": "宋",
        "collection_info": null
    },
    {
        "uuid": "f81af9f750acf69542272c948172e9a1",
        "title": "千秋岁 雨声萧瑟",
        "author": "叶梦得",
        "content": "雨声萧瑟，初到梧桐响。\n人不寐，秋声爽。\n低檐灯暗淡，画幕风来往。\n谁共赏。\n依稀记得船篷上。\n拍岸浮轻浪。\n水阔菰蒲长。\n相别浦，收横纲。\n绿蓑冲瞑□，艇子摇双桨。\n君莫忘。\n此情犹是当时唱。",
        "dynasty": "宋",
        "collection_info": null
    },
    {
        "uuid": "d1afb9bba19a92190a19dd248d84582c",
        "title": "蓦山溪 一年春事",
        "author": "叶梦得",
        "content": "一年春事，常恨风和雨。\n趁取未残时，醉花前、春应相许。\n山公倒载，日暮习池回，问东风，春知否，莫道空归去。\n满城歌吹，也似春和豫。\n争笑使君狂，占风光、不教飞絮。\n明朝酒醒，满地落残红，唱新词，追好景，犹有君收聚。",
        "dynasty": "宋",
        "collection_info": null
    },
    {
        "uuid": "aba84bcba1daebbbd4abd1d1a9169523",
        "title": "清平乐 水空相映",
        "author": "叶梦得",
        "content": "水空相映。\n淡碧涵千顷。\n素练不收寒玉镜。\n□落阶无影。\n纤纤与捧金杯。\n暗香逐舞徘徊。\n雪尽玉容开遍，东风不管寒梅。",
        "dynasty": "宋",
        "collection_info": null
    },
    {
        "uuid": "28dc7654d6bb5f498af2ce7f89749068",
        "title": "雨中花慢 痛饮狂歌",
        "author": "叶梦得",
        "content": "痛饮狂歌，百计强留，风光无奈春归。\n春去也，应知相赏，未忍相违。\n卷地风惊，争催春暮雨，顿回寒威。\n对黄昏萧瑟，冰肤洗尽，犹覆霞衣。\n多情断了，为花狂恼，故飘万点霏微。\n低粉面、妆台酒散，泪颗频挥。\n可是盈盈有意，只应真惜分飞。\n拚令吹尽，明朝酒醒，忍对红稀。",
        "dynasty": "宋",
        "collection_info": null
    },
    {
        "uuid": "087ca0c1483e5b97ee79385dca55d7fc",
        "title": "南乡子 浅碧蘸鳞鳞",
        "author": "叶梦得",
        "content": "浅碧蘸鳞鳞。\n照眼全无一点尘。\n百草千花都过了，初新。\n翠竹高槐不占春。\n歌啸堕纶巾。\n午醉醒来尚欠伸。\n待得月明归去也，青苹。\n更有凉风解送人。",
        "dynasty": "宋",
        "collection_info": null
    },
    {
        "uuid": "51ab2ab2557055b237c711e47fac7083",
        "title": "南乡子 小院雨新晴",
        "author": "叶梦得",
        "content": "小院雨新晴。\n初听黄鹂第一声。\n满地绿阴人不到，盈盈。\n一点孤花尚有情。\n却傍水边行。\n叶底跳鱼浪自惊。\n日暮小舟何处去，斜横。\n冲破波痕久未平。",
        "dynasty": "宋",
        "collection_info": null
    },
    {
        "uuid": "484c33d16fcb19a0442b53772de984a2",
        "title": "南乡子 山畔小池台",
        "author": "叶梦得",
        "content": "山畔小池台。\n曾记幽人着意栽。\n乱石参差春至晚，徘徊。\n素景冲寒却自开。\n绝绝照琼瑰。\n孤负芳心巧翦裁。\n应恐练裙惊缟夜，残杯。\n且放疏枝待我来。",
        "dynasty": "宋",
        "collection_info": null
    },
    {
        "uuid": "5cf36c02f60725f682681ff955ce5012",
        "title": "卜算子 新月挂林梢",
        "author": "叶梦得",
        "content": "新月挂林梢，暗水鸣枯沼。\n时见疏星落画檐，几点流萤小。\n归意已无多，故作连环绕。\n欲寄新声问采菱，水阔烟波渺。",
        "dynasty": "宋",
        "collection_info": null
    },
    {
        "uuid": "ec35db1ec23aaa8f8dad190bca1a7426",
        "title": "卜算子 晓雨洗新妆",
        "author": "叶梦得",
        "content": "晓雨洗新妆，艳艳惊衰眼。\n不趁东风取次开，待得清霜晚。\n曲港照回流，影乱微波浅。\n作态低昂好自持，水阔烟波远。",
        "dynasty": "宋",
        "collection_info": null
    },
    {
        "uuid": "2e79f93c6d6439f777866e255c220e7f",
        "title": "菩萨蛮 平波不尽蒹葭远",
        "author": "叶梦得",
        "content": "平波不尽蒹葭远。\n清霜半落沙痕浅。\n烟树晚微茫。\n孤鸿下夕阳。\n梅花消息近。\n试向南枝问。\n记得水边春。\n江南别后人。",
        "dynasty": "宋",
        "collection_info": null
    },
    {
        "uuid": "7fcc526ce3a06e1ef3637e4f7d6ad6f8",
        "title": "蝶恋花 薄雪消时春已半",
        "author": "叶梦得",
        "content": "薄雪消时春已半。\n踏遍苍苔，手挽花枝看。\n一缕游丝牵不断。\n多情更觉蜂儿乱。\n尽日平波回远岸。\n倒影浮光，却记冰初泮。\n酒力无多吹易散。\n馀寒向晚风惊幔。",
        "dynasty": "宋",
        "collection_info": null
    },
    {
        "uuid": "ce1a57dd330801bc90ce25086d849731",
        "title": "醉蓬莱 问东风何事",
        "author": "叶梦得",
        "content": "问东风何事，断送残红，便拚归去。\n牢落征途，笑行人羁旅。\n一曲阳关，断云残霭，做渭城朝雨。\n欲寄离愁，绿阴千啭，黄鹂空语。\n遥想湖边，浪摇空翠，弦管风高，乱花飞絮。\n曲水流觞，有山公行处。\n翠袖朱阑，故人应也，弄画船烟浦。\n会写相思，尊前为我，重翻新句。",
        "dynasty": "宋",
        "collection_info": null
    },
    {
        "uuid": "dfb9c5874110a0bb014a150e0c9381bc",
        "title": "南歌子 雨惜山容敛",
        "author": "叶梦得",
        "content": "雨惜山容敛，云矜棹影开。\n忽看霁色射林隈。\n为问湖亭清影、为谁来。\n尽洗归时路，重倾醉后杯。\n未应霜雪遽相催。\n留得佳期犹在、共徘徊。",
        "dynasty": "宋",
        "collection_info": null
    },
    {
        "uuid": "9d12eea4ddcbb1cceab8201b3acaba6d",
        "title": "采桑子 山蹊小路归来晚",
        "author": "叶梦得",
        "content": "山蹊小路归来晚，暮雪缤纷。\n尊酒殷勤。\n邂逅相从只有君。\n全家住处无人到，元在重云。\n此景谁分。\n万玉参差更作群。",
        "dynasty": "宋",
        "collection_info": null
    },
    {
        "uuid": "fbb6c96ec8b8c69cf6e2b9617e047428",
        "title": "南歌子 麦陇深初转",
        "author": "叶梦得",
        "content": "麦陇深初转，桃溪曲渐成。\n绿槐重叠午阴清。\n更有榴花一朵、照人明。\n画栋清微暑，疏帘入晚晴。\n请君坐待縠纹平。\n看取红幢翠盖、引前旌。",
        "dynasty": "宋",
        "collection_info": null
    },
    {
        "uuid": "da6f18bb48568d8d827a1b96c82da623",
        "title": "菩萨蛮 经年不踏斜桥路",
        "author": "叶梦得",
        "content": "经年不踏斜桥路。\n青山试问谁为主。\n密叶转回风。\n寒泉落半空。\n此间无限兴。\n可便荒三径。\n明日下扁舟。\n沧波莫浪游。",
        "dynasty": "宋",
        "collection_info": null
    },
    {
        "uuid": "d2c9337c6a003df724a444caebbd43fe",
        "title": "虞美人 落花已作风前舞",
        "author": "叶梦得",
        "content": "落花已作风前舞。\n又送黄昏雨。\n晓来庭院半残红。\n惟有游丝千丈、晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。",
        "dynasty": "宋",
        "collection_info": null
    },
    {
        "uuid": "d49cb28a36fdf5d849b93e421ea0b54f",
        "title": "赠胡季昭",
        "author": "叶梦得",
        "content": "澹庵久死瘴江滨，依旧归来侍禁宸。\n浩叹宗孙长去国，从知志士不谋身。\n皇天若假令多算，圣代终无弃□□。\n我时阅报痛生哀，洒泪南詹吊象台。\n今日方知公有子，皇天佑善世生才。",
        "dynasty": "宋",
        "collection_info": null
    },
    {
        "uuid": "7119d384c07274a47de574b0e77404e8",
        "title": "鹅湖山",
        "author": "叶梦得",
        "content": "鹅王牧群鹅，浊世肯下游。\n积水近天阙，有时戏沉浮。\n老禅天人师，领略倾九州。\n初开选佛场，坐断诸峰头。\n当时江东西，海纳吞众流。\n岁晚徙山麓，华堂跨龙楼。\n至今韦公碑，照耀苍崖幽。\n陈迹记往昔，登临纵冥搜。\n重来岁月疾，俯仰五十秋。\n抚事一太息，何从问马牛。\n惟余拱把木，百尺环道周。\n成坏各有时，干戈今少休。\n空怀三宿恋，为汝半日留。\n钟声远送客，雾雨昏林丘。",
        "dynasty": "宋",
        "collection_info": null
    },
    {
        "uuid": "7eba6168bf4524dfa0e98bffa1685dcb",
        "title": "石井",
        "author": "叶梦得",
        "content": "神龙傲幽蛰，睡美得所安。\n宇宙岂不广，敛收寄深蟠。\n不知九地藏，何似海滨宽。\n谩作无底窦，言依小巑岏。\n微流出绀地，碧玉储清寒。\n乱木共苍翠，佛宫荫檀栾。\n宁怀帝者家，未暇排云端。\n油云有时去，雾雨森蒙漫。\n聊从老农戏，旱魃不可干。\n客行度嵌岩，尘土疲跨鞍。\n愿借壁间瓢，一饮凉肺肝。",
        "dynasty": "宋",
        "collection_info": null
    },
    {
        "uuid": "4a6a606bffc0171accd65c39cb39a92d",
        "title": "赴建康过京口呈刘季高",
        "author": "叶梦得",
        "content": "客路重经黄鹄前，故人仍得暂留连。\n长枪大剑笑安用，白髮苍颜空自怜。\n照野已惊横雉堞，蔽江行见下楼船。\n灞陵醉尉无人识，漫对云峰说旧年。",
        "dynasty": "宋",
        "collection_info": null
    },
    {
        "uuid": "7e7fe1cfebbe72e63b3371e976af83d0",
        "title": "将至建康将佐出迓",
        "author": "叶梦得",
        "content": "遥怜部曲远相迎，犹记当年骠骑营。\n莫作扬州贵人看，箭声聊听饿鸱鸣。",
        "dynasty": "宋",
        "collection_info": null
    },
    {
        "uuid": "f2f0d7aa1cf859c46a18ae5caaaca2f4",
        "title": "再至建康  其一",
        "author": "叶梦得",
        "content": "老罢那知力已疲，君恩误遣出车诗。\n金汤自巩中原地，熊虎空高大将旗。\n江海百神朝魏阙，风云千里护彤墀。\n白头再启征西将，深愧甘棠咏去思。",
        "dynasty": "宋",
        "collection_info": null
    },
    {
        "uuid": "efc8655a3a3e2c62f619b1c94bf3fef0",
        "title": "再至建康  其二",
        "author": "叶梦得",
        "content": "推毂何堪付老儒，腰间仍佩玉麟符。\n千门万户照天阙，二水三山非故庐。\n谈笑定谁能却敌，衰慵真自笑非夫。\n淮南金鼓连沧海，为趣嫖姚速破胡。",
        "dynasty": "宋",
        "collection_info": null
    },
    {
        "uuid": "82b954e7bf48759832b76a726a2e1723",
        "title": "府中即事  其一",
        "author": "叶梦得",
        "content": "稍喜胡尘欲渐清，离宫双阙照层城。\n不惊巷陌铜驼没，自愧儿童竹马迎。\n衰谢讵堪仍簿领，病慵久已废杯行。\n三山不动潮头过，汹汹江流自不平。",
        "dynasty": "宋",
        "collection_info": null
    },
    {
        "uuid": "adcb68c7c38acd586756cde75f23bb57",
        "title": "府中即事  其二",
        "author": "叶梦得",
        "content": "？坐笑往来频，俯仰之间迹已陈。\n可是犹思建邺水，却应喜近洛阳尘。\n十年遍阅三行阙，四海奔驰一老臣。\n未有夷吾在江左，柴车空换两朱轮。",
        "dynasty": "宋",
        "collection_info": null
    },
    {
        "uuid": "e40bcf36e01642d9a9233df5441d23a9",
        "title": "送模归卞山并示僧宗义为余守西岩者三首  其一",
        "author": "叶梦得",
        "content": "自我离山间，忽已两改月。\n饥人不忘食，未坐先已说。\n家僮挟书至，惊起慰愁绝。\n推寻到鸡犬，问讯穷曲折。\n此生岂多为，一壑万虑灭。\n可能復大错，更铸八州铁。\n汝归马蹄轻，初不恨触热。\n殷勤报松竹，吾岂成久别。",
        "dynasty": "宋",
        "collection_info": null
    },
    {
        "uuid": "57a736fa98b5523744f1ee9e3d6b548b",
        "title": "送模归卞山并示僧宗义为余守西岩者三首  其二",
        "author": "叶梦得",
        "content": "端居探幽奇，自谓略已遍。\n昨登西山巅，雄绝昔未见。\n溪湖莽吞吐，云物纷百变。\n乃知十年间，尚或遗胜践。\n巢成輙弃去，我岂秋社燕。\n为吾课童仆，开闢尽二面。\n莫言羊肠险，径小烦屡转。\n杖藜不用扶，吾脚犹尔健。",
        "dynasty": "宋",
        "collection_info": null
    },
    {
        "uuid": "cc233ec5fc0eb169f281807693bfb1a4",
        "title": "送模归卞山并示僧宗义为余守西岩者三首  其三",
        "author": "叶梦得",
        "content": "生长在山间，从翁守蓬户。\n人言膏粱子，粗免污纨袴。\n官居无多恋，暂止復遽去。\n家法恐未传，此心良已素。\n义禅晚从我，似识此间趣。\n西岩郁嵚岑，久断俗子路。\n聊持山中节，为我主留务。\n封陲际湖海，云月皆所部。",
        "dynasty": "宋",
        "collection_info": null
    },
    {
        "uuid": "18707fa8e813d9bed3e5cc65e0dc1dd9",
        "title": "建康旧俗贵重九上已诸曹皆休务祀神登北山参议马君独不出携诗相过因言石林之胜次其韵",
        "author": "叶梦得",
        "content": "倦飞归鸟正思还，叩户聊分半日閒。\n胜事漫同谈栗里，佳时休笑负龙山。\n簿书已老无余力，香火朝真有旧班。\n他日尚期能过我，试穷千嶂共追攀。",
        "dynasty": "宋",
        "collection_info": null
    },
    {
        "uuid": "36f1ae12116debce2b293ced2f349b0b",
        "title": "去岁以九日期贺子忱徐惇济祝子权为松竹台之会作寒字韵诗唱酬数次今岁郡斋独坐慨然有怀復用前韵寄惇济子权时皆在湖州",
        "author": "叶梦得",
        "content": "地近中原怯早寒，一杯何处復追欢。\n同寻涧壑閒谁共，强逐风尘老自难。\n归梦孰知元有约，故情应得旧相看。\n闭关且示维摩病，图画他年付瓦官。",
        "dynasty": "宋",
        "collection_info": null
    },
    {
        "uuid": "71220184f3279fc840858b2b8b2ba2a7",
        "title": "郡斋望蒋山",
        "author": "叶梦得",
        "content": "十年在空山，未觉与世殊。\n再来抚城郭，始悟非吾庐。\n岂不有华屋，旌旗拱王都。\n峨冠坐清旦，百吏前走趋。\n而我麋鹿姿，砖然若囚拘。\n忽看北山岑，突兀当坐隅。\n欢言顾之笑，便欲凌崎岖。\n似我槿篱间，层峦俨相扶。\n瞻不得往，起步空长吁。\n少年四方志，顾盼略九区。\n衰慵一如此，毕愿终田闾。\n拙艰固应尔，岂但悲老夫。",
        "dynasty": "宋",
        "collection_info": null
    },
    {
        "uuid": "066fa327d509562f7e686ad31f7c1fb5",
        "title": "自和",
        "author": "叶梦得",
        "content": "生涯一茅屋，物役忘万殊。\n再为东诸侯，作军蒐被庐。\n追寻念往迹，六鹢惭宋都。\n浩歌记土风，谁能和且趋。\n自笑良巳隘，真成撅株拘。\n聊云效知止，未敢伤廉隅。\n兹山阅人多，龙蟠委崎岖。\n寄我千里目，笻枝尚堪扶。\n但愁见中原，惊心怆嗟吁。\n何由返我室，小径遵芋区。\n未用怀远游，苍茫赋三闾。\n明当秣吾马，解组戒仆夫。",
        "dynasty": "宋",
        "collection_info": null
    },
    {
        "uuid": "b81b12f3804e61477ece5f4de21471d7",
        "title": "西斋初成廨中旧有太湖石数十枚因垒之庭下",
        "author": "叶梦得",
        "content": "万壑千岩不易求，壶中聊寄小瀛洲。\n稍看硉兀云峰出，便有檀栾桂屿幽。\n绝境自知难遽忘，奇踪争怪独能留。\n山翁已老犹儿戏，漫拟伸眉一散愁。",
        "dynasty": "宋",
        "collection_info": null
    },
    {
        "uuid": "87f563dbd7aaca06dffd25d5e5f1f3ea",
        "title": "与晁激仲夜话",
        "author": "叶梦得",
        "content": "外家文采到诸郎，凛凛词锋未可当。\n伴我何辞共戎马，怜君聊欲濯糟浆。\n残年落寞风尘际，永夜从容银烛光。\n祇恐扁舟吾欲去，病慵无意薄淮阳。",
        "dynasty": "宋",
        "collection_info": null
    },
    {
        "uuid": "b26fbb6b38157296ebe6a01d672f765b",
        "title": "次韵答激仲",
        "author": "叶梦得",
        "content": "牛渚谁逢临汝郎，参军暂肯佐戎行。\n世缘不拟营三窟，人事那求馈五浆。\n春近岭梅横暗蕊，夜寒霜月落飞光。\n十年情话何由尽，我亦伤心嘆渭阳。",
        "dynasty": "宋",
        "collection_info": null
    },
    {
        "uuid": "aeb7cee3aeb7a9dace44060b858ea61b",
        "title": "再答",
        "author": "叶梦得",
        "content": "生涯久许捕鱼郎，鳬鴈相追不乱行。\n但遣陶庐有松径，不辞楚酒醉椒浆。\n交情老柏寒方见，妙语灵珠夜有光。\n回首渐知归路好，已看梅柳动初阳。",
        "dynasty": "宋",
        "collection_info": null
    },
    {
        "uuid": "3b0dd9d168871c1d7f6428b34823e944",
        "title": "又答",
        "author": "叶梦得",
        "content": "家声合继紫微郎，不独诗同沈鲍行。\n晚岁清谈淹幕府，中原喜气望壶浆。\n颇闻时论怜衰朽，空愧君恩负宠光。\n肯许辋川期后约，弹冠知不借王阳。",
        "dynasty": "宋",
        "collection_info": null
    },
    {
        "uuid": "239c86394276241719e678f996a46569",
        "title": "阅武士回边报与山中信併至",
        "author": "叶梦得",
        "content": "椎牛飨士隘辕门，投老兵间强自论。\n稍喜并边无牧马，却惭空帐有惊猿。\n乞盟似欲回天意，排难谁能报主恩。\n壮志蹉跎真便尔，独怀搔首望丘园。",
        "dynasty": "宋",
        "collection_info": null
    },
    {
        "uuid": "2d44ef8fce1ea329351f3a1e18534bf8",
        "title": "雨夜西堂独宿",
        "author": "叶梦得",
        "content": "华屋非所安，忆我三间茅。\n闭关傲初寒，坐听风雨交。\n灯火微黯淡，松篁杂萧梢。\n一枝寄宿鸟，自许无倾巢。\n我非乘桴翁，讵敢辞繫匏。\n朅来亦何事，大似从僧包。\n忽闻报严更，鼓钟乱钲铙。\n慨然念故栖，此地宁久抛。\n君知芥舟微，但可浮杯坳。\n去矣无更疑，作诗聊自嘲。",
        "dynasty": "宋",
        "collection_info": null
    },
    {
        "uuid": "e5c8d4473cc8d0debbf2367e3f40ad61",
        "title": "雨夜与模论中原旦起模与徐惇济游清凉观形势嘉其有志因以勉之",
        "author": "叶梦得",
        "content": "千年石头城，突兀真虎踞。\n苍茫劫火余，尚復留故处。\n大江转洪涛，腾踏不可御。\n空城寂寞潮，日暮独东去。\n登临欲弔古，俯视极千虑。\n吾儿勇过我，蓐食穿沮洳。\n谓言抚中原，未暇论割据。\n功名亦何人，我老聊自恕。\n他年报国心，或可借前箸。\n无为笑颓然，已饱安用饫。",
        "dynasty": "宋",
        "collection_info": null
    },
    {
        "uuid": "2d16c544f0799263552a5db8bc729953",
        "title": "连日边报稍稀西斋默坐",
        "author": "叶梦得",
        "content": "鼓角遥闻出塞声，边风吹鴈过高城。\n疆陲无復戊己尉，盗贼犹怜壬午兵。\n岁晚胡床闭深阁，夜长刁斗听连营。\n便须从此传烽息，要及春农论劝耕。",
        "dynasty": "宋",
        "collection_info": null
    },
    {
        "uuid": "d44c08609b5a690d8fe28b9fac4c0432",
        "title": "独坐不得眠读旧书",
        "author": "叶梦得",
        "content": "青灯相对久无眠，拥毳无人伴夜禅。\n闭户便能忘屦迹，炷香时自续炉烟。\n辞家屈指惊三月，抚事关心怆十年。\n漫展残书亦安用，可能犹欲绝韦编。",
        "dynasty": "宋",
        "collection_info": null
    },
    {
        "uuid": "c1477b25d1486910f143e2f9e6a8a302",
        "title": "怀西山",
        "author": "叶梦得",
        "content": "西山十亩强，高下略不齐。\n嵌空抱奇秀，上有凌云梯。\n小屋八九间，茅檐敢辞低。\n所欣面势好，老稚通扶携。\n密竹转修径，老松故成蹊。\n仲冬景气肃，碧草犹萋萋。\n仰视天宇大，四观渺回溪。\n徐行信足力，未畏成颠跻。\n用意各有适，孰云无町畦。\n平生几濡首，末路多噬脐。\n不作巢幕燕，肯从触藩羝。\n胡为滥麾钺，坐听鸣鼓鼙。\n外物委虫臂，全生思马蹄。\n可能三径草，归路老更迷。",
        "dynasty": "宋",
        "collection_info": null
    },
    {
        "uuid": "c9045329e478e075f8e127907d6f5f41",
        "title": "杜坚大夫作南窗求诗为赋",
        "author": "叶梦得",
        "content": "意得不愿多，心閒本长虚。\n超然适有契，天地良有余。\n颇念彭泽老，所怀常晏如。\n南窗仅几何，盘薄万古初。\n束带悟已往，世纷便能疏。\n悬知千载情，共有三间庐。\n杜子老不遇，买田赋归欤。\n西山郁攒空，江水绕故墟。\n衡门闭松菊，亦有琴与书。\n邂逅一杯酒，安知我非渠。",
        "dynasty": "宋",
        "collection_info": null
    },
    {
        "uuid": "3b97aa98afdada32536402fb98513000",
        "title": "送光上人还湖南光丞相吴元忠之母弟旧名惇字元常以进士入官已而弃家祝髮云",
        "author": "叶梦得",
        "content": "弃家忽若遗，四海吴元常。\n轩冕安足轻，妻孥等毫芒。\n古来惟仁者，有勇故莫当。\n枨也自多慾，此心焉得刚。\n相君抱壮烈，慷慨志亦偿。\n徒悲萧长倩，屡折终堂堂。\n子居真俗间，袖手毎在傍。\n十载復相见，挂帆上潇湘。\n我居卞峰颠，万仞凌穹苍。\n何时一茅屋，共结两道场。",
        "dynasty": "宋",
        "collection_info": null
    },
    {
        "uuid": "be5e878955e41ae933c1aa88cf89d692",
        "title": "山间每岁正月望夜梅花正开多与客饮花下今年郡廨独坐十四夜张旸叔晁激仲相过共话宣和间事慨然归不能寐因以写怀",
        "author": "叶梦得",
        "content": "山头野梅白玉花，月明弄影纷横斜。\n青天无云万峰立，下有十亩幽人家。\n年年春归不暇省，但扫雪径寻寒葩。\n老夫已忘少年事，灯火岂念更繁华。\n一杯起步遍空谷，破屋归卧暾朝霞。\n陪都復来亦何有，凛凛杀气浮高牙。\n重关深鎻夜漏永，忽记昨梦翻长嗟。\n景龙门前一月会，金碗赐酒余雄夸。\n神州陆沉近归我，汉节方议通胡沙。\n天翻地覆那得料，忍復更听渔阳挝。",
        "dynasty": "宋",
        "collection_info": null
    },
    {
        "uuid": "4d1b5187c6117cd77dad71ea5089d049",
        "title": "次韵马参议同游蒋山",
        "author": "叶梦得",
        "content": "华屋惊随劫火飞，江山空自绕邦圻。\n灵踪可便超千载，妙解谁从寄一微。\n着屐尚堪穷碧落，据床聊伴俯清辉。\n追寻会识关心处，未怪衰翁苦忆归。",
        "dynasty": "宋",
        "collection_info": null
    },
    {
        "uuid": "3c7393e2cef14d9b5a02a8aefa0007d0",
        "title": "再次韵",
        "author": "叶梦得",
        "content": "頽垣败屋落花飞，草草春光亦故圻。\n但爱野塘输渌净，不知风景转清微。\n帐空尚忆猿惊晓，基废犹传凤览辉。\n女几自无平贼意，坐来休笑久忘归。",
        "dynasty": "宋",
        "collection_info": null
    },
    {
        "uuid": "ae65b624731cc1cda9ee4bbc5cf0f1a2",
        "title": "三次韵",
        "author": "叶梦得",
        "content": "荒林寂寂鸟飞飞，旧事那容数一圻。\n山色自怜云泱莽，暮寒犹作雨霏微。\n谈余故喜珠仍在，境胜端知玉有辉。\n问取塔中黄面老，此生何处是真归。",
        "dynasty": "宋",
        "collection_info": null
    },
    {
        "uuid": "e0c3b537eba3210d24f446b8e9aad2fe",
        "title": "四次韵",
        "author": "叶梦得",
        "content": "雨厌残云暝不飞，乱红犹欲点春圻。\n蒋陵路绝人谁到，萧寺庭荒迹已微。\n偃蹇松篁空自老，参差观阁旧相辉。\n令威等是千年客，想有辽东独鹤归。",
        "dynasty": "宋",
        "collection_info": null
    },
    {
        "uuid": "f1105650da2a7f45653c0b21a3b2f117",
        "title": "偶至刘少师园二首  其一",
        "author": "叶梦得",
        "content": "叶底黄鹂一再鸣，故知久住识人情。\n习家池馆元无禁，应笑山公自懒行。",
        "dynasty": "宋",
        "collection_info": null
    },
    {
        "uuid": "7ccace9a615eb317a930402b4c4eee2d",
        "title": "偶至刘少师园二首  其二",
        "author": "叶梦得",
        "content": "老木参天拱十围，何妨桃李间相依。\n却怜韩令功如许，不为山丹少霁威。",
        "dynasty": "宋",
        "collection_info": null
    },
    {
        "uuid": "4a83819a55967b37f9864c3cc4bc79c2",
        "title": "蔡子因相过留踰月",
        "author": "叶梦得",
        "content": "解作江山一月留，仲文儒雅更风流。\n欲知爵跃心能喜，正爱蝉连语不休。\n筑室君方论并舍，归山我已办扁舟。\n交亲四海今余几，万事伤心付白头。",
        "dynasty": "宋",
        "collection_info": null
    },
    {
        "uuid": "bb5a863e1f2ba0bd669daa344dcab8d5",
        "title": "次韵再答子因",
        "author": "叶梦得",
        "content": "人事纷纷去不留，客心空感大江流。\n已拚瓠落真何用，那得钟鸣尚不休。\n邻里朱陈无别社，江山李郭有同舟。\n若为便觅苕溪路，六月明珠剥芡头。",
        "dynasty": "宋",
        "collection_info": null
    },
    {
        "uuid": "f73f0178a25c27dae2128aa121f4ea5b",
        "title": "蔡子因前韵留别再答二首  其一",
        "author": "叶梦得",
        "content": "早时物望冠陈留，晚悟禅心更不流。\n安用前身真阮籍，久知此道得孙休。\n千年会有归来鹤，万事元同不繫舟。\n邂逅一庵随地有，不妨衲被对蒙头。",
        "dynasty": "宋",
        "collection_info": null
    },
    {
        "uuid": "8b653d174f49d8cfa612d07c07e9b30d",
        "title": "蔡子因前韵留别再答二首  其二",
        "author": "叶梦得",
        "content": "已议营屯列上留，稍欣羣盗障横流。\n三时旧业终应在，万里长征亦少休。\n和策但令均挟纩，壮图何用辄焚舟。\n东都自是兴王地，虎踞宁须问石头。",
        "dynasty": "宋",
        "collection_info": null
    },
    {
        "uuid": "0063012d52b20986e9e976f6c82e09b3",
        "title": "刘太保招抚淮北刘马军屡奏捷",
        "author": "叶梦得",
        "content": "先声已起故将军，卧治何劳病使君。\n冠带岂能忘旧俗，山河自亦恶妖氛。\n羽书奏捷无留敌，舆地论封有策勲。\n横槊赋诗非我事，车书会復见斯文。",
        "dynasty": "宋",
        "collection_info": null
    },
    {
        "uuid": "e15b6d6f287c5744737fae2250b7559b",
        "title": "题子因双鸠百叶桃画",
        "author": "叶梦得",
        "content": "百叶缃桃照眼明，繁枝似见雨新晴。\n故知睡足聊相并，不作林间逐妇声。",
        "dynasty": "宋",
        "collection_info": null
    },
    {
        "uuid": "6368f4eefce248b191cb015481b767ab",
        "title": "徐惇立罢吏部郎官出守天台待次卞山旧居因寄",
        "author": "叶梦得",
        "content": "嵇康不作绝交书，出处萧然两裕如。\n锦帐不妨游省户，草堂还得赋郊居。\n倾崖溅水青云上，夹道轻阴落絮余。\n亦记旧游聊待我，未须催驾赤城车。",
        "dynasty": "宋",
        "collection_info": null
    },
    {
        "uuid": "5ff998108d6bfb15c84654640b1ab4c8",
        "title": "陈子高移官浙东戱寄",
        "author": "叶梦得",
        "content": "幕府陈琳老，官身恋故溪。\n解谈孙破虏，那厌庾征西。\n未拟烦刀笔，聊应谢鼓鼙。\n登临如得句，小字与亲题。",
        "dynasty": "宋",
        "collection_info": null
    },
    {
        "uuid": "fefbd6c1380f676759f80d5b51d75e49",
        "title": "戏示幕客",
        "author": "叶梦得",
        "content": "不用黄金更筑台，一时倾盖尽奇材。\n关中岂是穰侯物，浪怕诸侯客子来。",
        "dynasty": "宋",
        "collection_info": null
    },
    {
        "uuid": "f6ae567c9e99703c04c5c7f5c5669452",
        "title": "章几道将归小饮怀谢城父",
        "author": "叶梦得",
        "content": "中年甚畏别交亲，况復云山旧结邻。\n涧谷何时同笑语，干戈已老更风尘。\n少留对榻聊分坐，多病持杯漫几巡。\n贾傅长沙知健否，洞庭波浪渺无津。",
        "dynasty": "宋",
        "collection_info": null
    },
    {
        "uuid": "238e25f8b54a0fb3b433990f5bf16675",
        "title": "闻边报示诸将",
        "author": "叶梦得",
        "content": "插羽惊传赤白囊，胡行如鬼尚跳梁。\n颇闻庙算无遗策，但遣封人谨豫防。\n送死定知天悔祸，追奔宁使汝争彊。\n将军剩有封侯印，尽扫无令一镞亡。",
        "dynasty": "宋",
        "collection_info": null
    },
    {
        "uuid": "88b4e349abcb3e827d434fd15aaac969",
        "title": "虏酋復过河王师出讨",
        "author": "叶梦得",
        "content": "羽檄初徴天下兵，误惭一阵守王城。\n秦兵出项终何得，汉将征辽会扫平。\n便遣幽燕驱号令，久怜河洛污羶腥。\n书生岂解论几事，讵信平凉有劫盟。",
        "dynasty": "宋",
        "collection_info": null
    },
    {
        "uuid": "6deaef9f0cd75c11e138b18ee5365a88",
        "title": "遣晁公昂按行濒江营垒",
        "author": "叶梦得",
        "content": "他日传烽望夕烟，重来老更负戎旃。\n我言固自平平耳，王事那辞数数然。\n转饷未应劳木马，摧锋犹或要戈船。\n天威本自无多杀，万一征和属此年。",
        "dynasty": "宋",
        "collection_info": null
    },
    {
        "uuid": "422a0506cd3862570a7db151817e5cdb",
        "title": "闻兀朮将过淮再遣晁公昂觇师",
        "author": "叶梦得",
        "content": "狂酋屡惯骋长驱，未省新军有被庐。\n快饮勿辞金凿落，先声须破铁浮图。\n{走勾}官尔自疲千里，飞将吾宁较一夫。\n试向八公山上望，当关何用守濡须。",
        "dynasty": "宋",
        "collection_info": null
    },
    {
        "uuid": "dd854af6ad7ab9ca2468b939b69fec00",
        "title": "登南城",
        "author": "叶梦得",
        "content": "大江南渡是长干，北望清淮岁已寒。\n废垒至今闻鹤唳，苍山从古自龙蟠。\n鬓毛白尽空看镜，髀肉销来尚据鞍。\n折棰不能笞黠虏，遗民犹有汉衣冠。",
        "dynasty": "宋",
        "collection_info": null
    },
    {
        "uuid": "e122cc7f9111dbb754529ef9d5164c97",
        "title": "与陈子高夜话",
        "author": "叶梦得",
        "content": "鼓角开东道，山川壮别京。\n病慵怜窃食，幽愤敢论兵。\n废简铅黄暗，驰囊赤白惊。\n褒衣聊自喜，时见鲁诸生。",
        "dynasty": "宋",
        "collection_info": null
    },
    {
        "uuid": "3008befcf8f567c8889b02a1ee840aab",
        "title": "送马参议观国从辟刘太保",
        "author": "叶梦得",
        "content": "伏波老自厌壶头，壮志诸孙凛未休。\n稍喜烽烟从绝塞，即闻貔虎静中州。\n先声早已传推毂，婉画聊烦佐运筹。\n好去刘公书一纸，无忘老子上南楼。",
        "dynasty": "宋",
        "collection_info": null
    },
    {
        "uuid": "dcce8cb80db4cff501cf86a6987ad2d1",
        "title": "次韵马参议留别",
        "author": "叶梦得",
        "content": "戎车百两去难攀，秣马前驱矢石间。\n析木旧津吞朔易，神都新令愯寘颜。\n传声已报连三捷，触热那辞冒百艰。\n束缚会看擒颉利，灰钉何待执戎蛮。\n清谈一笑时能共，妙语千篇未可删。\n缓带且从黄阁老，峨冠行奉紫宸班。\n分携坐叹虚悬榻，老病怀归祇故山。\n他日小舟能过我，万峰深处有柴关。",
        "dynasty": "宋",
        "collection_info": null
    },
    {
        "uuid": "508286d2ed6ee3495127ef21769ec7ee",
        "title": "寄潭州谢城父",
        "author": "叶梦得",
        "content": "南国波涛已过春，稍清羣盗剪荆榛。\n孰知贾傅倾多士，但说番君得远民。\n痛饮千钟应可强，传书一纸未能频。\n台评袖裏犹多在，莫枉汀洲咏白苹。",
        "dynasty": "宋",
        "collection_info": null
    },
    {
        "uuid": "b7b9baa0e067bfeb7bd5de99690f9d39",
        "title": "久不饮酒厨人献白醪却之",
        "author": "叶梦得",
        "content": "老大无堪百不能，年来但可饮三升。\n斋厨何用须佳酿，莫遣征南误见称。",
        "dynasty": "宋",
        "collection_info": null
    },
    {
        "uuid": "c47a20149c5f9f6b96a398d7ea4e1e35",
        "title": "立秋二首  其一",
        "author": "叶梦得",
        "content": "江上西风万里秋，际空高浪汹回流。\n他时誉贼真非策，此日摧锋盍有谋。\n天险漫能凭故国，陆沉端復恨神州。\n将军竞绾封侯印，谁为吾君更解忧。",
        "dynasty": "宋",
        "collection_info": null
    },
    {
        "uuid": "9534dd81ade69f8f689ed6522d1ba8c2",
        "title": "立秋二首  其二",
        "author": "叶梦得",
        "content": "萧关陇水隔天区，壮士何人是破奴。\n一日顿传三节度，十年空斗五单于。\n坐谈激烈心犹在，疲俗雕残喘未苏。\n安得仓箱盈百万，少令天下足军储。",
        "dynasty": "宋",
        "collection_info": null
    },
    {
        "uuid": "de824637c9b23b811f05848bed58504c",
        "title": "秋高申戒诸屯示幕府",
        "author": "叶梦得",
        "content": "草枯马健已高秋，堂上应须早伐谋。\n传箭犹闻聚蜂蚁，控弦那得犯貔貅。\n书生会击单于颈，壮士谁舂长狄喉。\n快使营平归印绶，貂蝉敢望出兜鍪。",
        "dynasty": "宋",
        "collection_info": null
    },
    {
        "uuid": "93f43d6e93dec82bceddc1ac176c7a6c",
        "title": "寄顺昌刘节使",
        "author": "叶梦得",
        "content": "四海胡尘久未清，遥闻苦战有奇兵。\n妖氛尽扫人谁敌，捷奏初传我亦惊。\n授钺已欣传帝泽，挥戈终见静王城。\n轩台固有英灵在，更遣将军得令名。",
        "dynasty": "宋",
        "collection_info": null
    },
    {
        "uuid": "0894c1f32744f850eb4e133ebc6c642e",
        "title": "二月六日虏兵犯历阳方出师客自吴江来有寄声道湖山之适趣其归者慨然写怀",
        "author": "叶梦得",
        "content": "松江浪静如镜平，菰蒲长春秋水生。\n晴沙回鴈久未到，坐想白鸥增眼明。\n五年辜负钓船约，故人疑我真逃盟。\n岂知尘缨不易濯，正想沧浪之水清。\n朝来铁马暗江北，中流迭鼓云涛倾。\n楼船十万下采石，旗纛灭没天戈横。\n书生事业今乃尔，授钺孰敢辞专征。\n岂无传檄走飞骑，漫復长啸登高城。\n文思天子民父母，大度未忍鏖奇兵。\n澶渊一矢安五世，明日傥或传诸营。",
        "dynasty": "宋",
        "collection_info": null
    },
    {
        "uuid": "9cc7f23e5dc4b0117678f972542fd6e3",
        "title": "淮西军大破贼兵连六告捷喜成口号二首  其一",
        "author": "叶梦得",
        "content": "一战聊麾十万师，西来捷报走黄旗。\n六驘壮骑终？去，九虎将军亦谩为。\n面内疲民元不改，从中胜算自无遗。\n临轩想见天颜喜，百辟欢声动玉墀。",
        "dynasty": "宋",
        "collection_info": null
    },
    {
        "uuid": "81fb1a8eec04bff5b4beebcfd27b6ae9",
        "title": "淮西军大破贼兵连六告捷喜成口号二首  其二",
        "author": "叶梦得",
        "content": "蛇豕何知阚近垧，且欣鏖战扫羶腥。\n寄声急走破羌帖，归路还经征虏亭。\n多难兵间头更白，放怀物外眼终青。\n花残不负岩边约，更看前焚老上庭。",
        "dynasty": "宋",
        "collection_info": null
    },
    {
        "uuid": "635db5bd9f93f87bfd55e46386ee1a54",
        "title": "为山亭后有小池丛石间得石螭因以斛汲水导注之",
        "author": "叶梦得",
        "content": "微流自作小潺湲，底处奔崖落迸泉。\n骤喜忽闻飞雨过，却疑惊起老龙眠。\n凭轩但遣时醒耳，裂岸何须去拍天。\n索寞归心谁与寄，家山不到已三年。",
        "dynasty": "宋",
        "collection_info": null
    },
    {
        "uuid": "6ae820c31f1f7b931fa14649da5e06c5",
        "title": "为山亭移植冬青等近遂成阴",
        "author": "叶梦得",
        "content": "一寸苍根手自鉏，年来绕屋亦扶疏。\n客来但爱清阴好，不见幽人涧下居。",
        "dynasty": "宋",
        "collection_info": null
    },
    {
        "uuid": "ed1117f07c847b14a54238b1e5c29215",
        "title": "小饮示幕府",
        "author": "叶梦得",
        "content": "边书日夜急，王旅方徂征。\n我非刘越石，长啸徒登城。\n缅想豺与虎，行当筑鲵鲸。\n传车日边来，风雷走天声。\n黄旗三面至，捷奏纷纷横。\n天险限南北，长江正东倾。\n诸君亦良苦，唾口争请缨。\n谁云凌烟阁，自昔无书生。\n巵酒安足辞，勉当建雄名。",
        "dynasty": "宋",
        "collection_info": null
    },
    {
        "uuid": "0355faa0da1c5a6bb0d441addf4a1850",
        "title": "徐惇济书报甞过余石林",
        "author": "叶梦得",
        "content": "绕涧新添数百竿，故人书为报平安。\n似闻谡谡山风响，正想阴阴夏簟寒。\n老大不能穷蠹简，归来便拟挂尘冠。\n一杯且觅林间约，莫枉山王废旧欢。",
        "dynasty": "宋",
        "collection_info": null
    },
    {
        "uuid": "c0e5046bcea07250cb5122b0c19fa00c",
        "title": "夜听莫抚干弹琴流水操",
        "author": "叶梦得",
        "content": "故山不在眼，远想流水声。\n佳人南风手，起我涧谷情。\n十载厌鼙鼓，嚣尘乱鸣钲。\n萧然洗病耳，为鼓一再行。\n度险微断续，奔前忽琮琤。\n凄风拉远响，薄月当微明。\n乱石拱高下，回环亦峥嵘。\n吾归正自尔，猛士方西征。\n年少勇过我，犬羊羶王城。\n请更平戎操，尽扫洛河清。",
        "dynasty": "宋",
        "collection_info": null
    },
    {
        "uuid": "e01e1d47a703ef557a99bae37ddacf28",
        "title": "送沈传曜",
        "author": "叶梦得",
        "content": "卞峰摩青空，东望乌氐墩。\n岂忘宿舂粮，终愧一欵门。\n邂逅此相过，倾怀得徐论。\n人言解牛刀，要使？剧烦。\n未悟清庙器，朱絃列罍尊。\n我衰百虑息，但念三亩园。\n王师肃西征，万马先云屯。\n何力偿赐履，缅惭羡归轩。\n寄声舴艋舟，想见浮鴈村。\n清冷尚可钓，无使霅水浑。",
        "dynasty": "宋",
        "collection_info": null
    },
    {
        "uuid": "a5fbe5e24723a5c14276d9eeeea20076",
        "title": "八月二十日",
        "author": "叶梦得",
        "content": "？觉凉风入，轩窗自亦幽。\n漫能持麈尾，终忆钓槎头。\n我从添老，愁予不为秋。",
        "dynasty": "宋",
        "collection_info": null
    },
    {
        "uuid": "66fb751f169bd3f80a93a80626081670",
        "title": "偶书为山亭五首  其一",
        "author": "叶梦得",
        "content": "为山亭下小巑岏，只欠萧萧竹数竿。\n但遣飞流时潄玉，且将归思为翁宽。",
        "dynasty": "宋",
        "collection_info": null
    },
    {
        "uuid": "fbccb31f0d189d4bd5f194cf068b346e",
        "title": "偶书为山亭五首  其二",
        "author": "叶梦得",
        "content": "微风似与洗庭除，石枕蛮藤不负予。\n八尺方床聊已足，可须仍要读残书。",
        "dynasty": "宋",
        "collection_info": null
    },
    {
        "uuid": "26c7bd420b13f4f31dfd29b8d69192e9",
        "title": "偶书为山亭五首  其三",
        "author": "叶梦得",
        "content": "僚吏相哀白事稀，抱琴时自弄清徽。\n何妨共倒樽中渌，不怕鸣驺问道归。",
        "dynasty": "宋",
        "collection_info": null
    },
    {
        "uuid": "9a561a3ca6495cfb7e0e0afad144576e",
        "title": "偶书为山亭五首  其四",
        "author": "叶梦得",
        "content": "羶秽初闻颍水清，东君更復过蒙城。\n应须鄂渚兵同入，贼垒聊烦尽刬平。",
        "dynasty": "宋",
        "collection_info": null
    },
    {
        "uuid": "a8ef0fccc22dcd4502459ddc429c15c3",
        "title": "偶书为山亭五首  其五",
        "author": "叶梦得",
        "content": "使节交驰数路分，颇知旰食念前军。\n疾须图上金城策，一见真？胜百闻。",
        "dynasty": "宋",
        "collection_info": null
    },
    {
        "uuid": "5e838c0ef88162c76fef3c64414c0185",
        "title": "次韵程伯禹赠宗室赵朝请",
        "author": "叶梦得",
        "content": "人物相望不并时，使君水鑑有真知。\n未论理窟倾三语，只斗诗坛自一奇。\n扰扰干戈犹战伐，纷纷簿领更喧卑。\n应须便作高轩过，好德何人佐我仪。",
        "dynasty": "宋",
        "collection_info": null
    },
    {
        "uuid": "601de9c2417b4eecf28cd78f931e7fba",
        "title": "次韵程伯禹用时字韵见寄二首  其一",
        "author": "叶梦得",
        "content": "衰病侵寻岂故时，暮年怀抱祇公知。\n彊论出处初无意，底有文章更好奇。\n王气山川元自壮，归心茅竹敢嫌卑。\n中原趣下王正历，尽使遗民復汉仪。",
        "dynasty": "宋",
        "collection_info": null
    },
    {
        "uuid": "1c1e2daecae0d66f254b38eaa79470d7",
        "title": "次韵程伯禹用时字韵见寄二首  其二",
        "author": "叶梦得",
        "content": "汉道中兴此一时，虞亡不腊尔何知。\n地中鸣角无多怪，堂上论兵固有奇。\n梦栎那求梁栋远，抢榆正羡羽翰卑。\n淮阳汲直犹高卧，愿看箫韶集凤仪。",
        "dynasty": "宋",
        "collection_info": null
    },
    {
        "uuid": "9ace1c8f0782416940dd009d546150fe",
        "title": "送表弟晁公耄沿海师幕",
        "author": "叶梦得",
        "content": "岩邑相望数寄声，十年湖海最关情。\n谈锋尚忆倾甥舅，鬓雪何堪数弟兄。\n饱读父书聊自足，深知民事却须评。\n扬旗且逐楼船下，万里波涛本不惊。",
        "dynasty": "宋",
        "collection_info": null
    },
    {
        "uuid": "d9b80c9e716c79c36c5110f9d3539b45",
        "title": "题晁公耄惠崇溪山",
        "author": "叶梦得",
        "content": "荒林翳宿莽，脱木寒无烟。\n不知三间茅，中有几醉眠。\n山远尚见雪，江空欲吞天。\n归舟定何许，沧波方渺然。",
        "dynasty": "宋",
        "collection_info": null
    },
    {
        "uuid": "0f0ff90b1da73b7b4484a676d01647d8",
        "title": "再赋",
        "author": "叶梦得",
        "content": "惠崇残笔老尤奇，袖裏溪山每自随。\n欲识沧波无限意，此间惟许当家知。",
        "dynasty": "宋",
        "collection_info": null
    },
    {
        "uuid": "c962c81163ad511365f6970b184718a3",
        "title": "观化堂编校旧书  其一",
        "author": "叶梦得",
        "content": "赫日真能永，微风亦自凉。\n故应便北户，何敢厌东墙。\n汲水聊为戏，翻书却未忙。\n平生閒与懒，併觉味兼长。",
        "dynasty": "宋",
        "collection_info": null
    },
    {
        "uuid": "735b0d23f47cc81cbf1ab9e328af55ec",
        "title": "观化堂编校旧书  其二",
        "author": "叶梦得",
        "content": "翰墨他生业，山林晚岁心。\n那知身已老，但觉意增深。\n捉麈谁能话，扶笻可细寻。\n晚来庭鹊喜，似恐有归音。",
        "dynasty": "宋",
        "collection_info": null
    },
    {
        "uuid": "c8685044f82b68cd7f1597d49f6b9e91",
        "title": "忆朱氏西涧  其一",
        "author": "叶梦得",
        "content": "涧下流泉涧上松，清阴尽处有层峰。\n应知六月冰壶外，未许人间得暂逢。",
        "dynasty": "宋",
        "collection_info": null
    },
    {
        "uuid": "c7bfb7455a12b97f36b4ae52b6d63995",
        "title": "忆朱氏西涧  其二",
        "author": "叶梦得",
        "content": "忆向中流置竹床，万钱无处买清凉。\n只今路断无来客，自拨新篘醉几场。",
        "dynasty": "宋",
        "collection_info": null
    },
    {
        "uuid": "e9a3ea00384dd0961314ba3787746095",
        "title": "雨后为山亭独卧",
        "author": "叶梦得",
        "content": "过雨虚檐气稍清，卧闻刁斗起连营。\n几看薄月当轩过，惊见阴虫绕砌鸣。\n汹汹南江浮静夜，寥寥北斗挂高城。\n白头心事今如许，惭愧儿童话请缨。",
        "dynasty": "宋",
        "collection_info": null
    },
    {
        "uuid": "59daf4f7ba09c3056ff1001cc93bebae",
        "title": "七夕",
        "author": "叶梦得",
        "content": "七夕仍残暑，三年记此宵。\n傍檐依岭月，欹枕听江潮。\n瓠大何妨拙，槎迴未觉遥。\n何须论乞巧，河汉望星桥。",
        "dynasty": "宋",
        "collection_info": null
    },
    {
        "uuid": "f3a62070eebd489e25673f9b98c2c6b1",
        "title": "送王升归知果州",
        "author": "叶梦得",
        "content": "何处西南是果州，黄柑殊胜木奴洲。\n使君自喜乡闾近，骚客仍怜井邑幽。\n盗贼燕秦犹未息，山川楚越已先秋。\n原头兵马今多少，更与将军论木牛。",
        "dynasty": "宋",
        "collection_info": null
    },
    {
        "uuid": "74dc093307f807b976c86b79ff26ad58",
        "title": "祈雨  其一",
        "author": "叶梦得",
        "content": "老农酣歌望扪腹，旱魃何为敢予毒。\n九渊再拜欵神龙，仰空但见屯云簇。\n天公爱民亦自惜，我愧无功神弗福。\n愿看一洗注天瓢，未须震暴如车轴。",
        "dynasty": "宋",
        "collection_info": null
    },
    {
        "uuid": "ea53e18d56fa9ef0bff9930c9f6df370",
        "title": "祈雨  其二",
        "author": "叶梦得",
        "content": "今年淮西蹙胡骑，王师尽扫无余类。\n武王伐纣报丰年，今者骄阳岂天意。\n东求三茅西采石，塔中至人肯徒视。\n明朝掣电骇翻盆，妇子犹能饱遗滞。",
        "dynasty": "宋",
        "collection_info": null
    },
    {
        "uuid": "e29e873adfe892c98ba2c27fc681b9e8",
        "title": "再任后遣模归按视石林四首  其一",
        "author": "叶梦得",
        "content": "岩石三年别，君恩未许归。\n从谁寻草径，为我欵荆扉。\n旧绕山千迭，新添竹一围。\n故人如见问，端欲挂朝衣。",
        "dynasty": "宋",
        "collection_info": null
    },
    {
        "uuid": "045a0a94964cc119d0b3cbb3db492582",
        "title": "再任后遣模归按视石林四首  其二",
        "author": "叶梦得",
        "content": "白髮萱堂上，孩儿更共怀。\n弄孙那得见，将母竟难谐。\n已绝功名望，犹疑出处乖。\n此心终未稳，何处復安排。",
        "dynasty": "宋",
        "collection_info": null
    },
    {
        "uuid": "01124f169027e39037a877189e17d4e3",
        "title": "再任后遣模归按视石林四首  其三",
        "author": "叶梦得",
        "content": "插架环千轴，传家有旧书。\n展舒惭几案，凉曝阙庭除。\n破屋防悬溜，残编足蠹鱼。\n好须重检校，扃鎻莫令疏。",
        "dynasty": "宋",
        "collection_info": null
    },
    {
        "uuid": "8f0824d23be3b85d2254e3a04e941c51",
        "title": "再任后遣模归按视石林四首  其四",
        "author": "叶梦得",
        "content": "细路穿南岭，新松几许长。\n毋庸驰马足，祇拟转羊膓。\n便作高亭好，初非乱石妨。\n两溪浑在眼，似欲见帆樯。",
        "dynasty": "宋",
        "collection_info": null
    },
    {
        "uuid": "94eb127d459084a0499e37bc0c53af1b",
        "title": "祈雨未应復请于茅山采石庶几遂得之  其一",
        "author": "叶梦得",
        "content": "苗当七八月之间，甘膏不濡何太悭。\n飞尘蓬勃昼欲暝，坐视云物占羣山。\n五日一风十日雨，天方勤民辅明主。\n作书未敢颂风伯，寄谢羣龙少劳苦。",
        "dynasty": "宋",
        "collection_info": null
    },
    {
        "uuid": "f91b6b6ded76edbf6c7aa1b54deb506b",
        "title": "祈雨未应復请于茅山采石庶几遂得之  其二",
        "author": "叶梦得",
        "content": "羣龙分驰不难兴，喷薄云雾随飞腾。\n中田勿忧龟兆坼，倐忽便看盈沟塍。\n老农何功报神力，但趣官租饱军食。\n中原卷尽胡无人，尔土明年更开闢。",
        "dynasty": "宋",
        "collection_info": null
    },
    {
        "uuid": "6f876b20282bbcfe48633e205c9ae9e8",
        "title": "余每岁病肺往往坐达旦去冬以来偶不作遂得安眠",
        "author": "叶梦得",
        "content": "衰残每苦病相纒，粗喜今年胜去年。\n未说清樽酬？醉，且欣高枕得安眠。\n风尘不报边烽入，圣泽频闻好语传。\n可是淮阳真卧治，满囊空费大农钱。",
        "dynasty": "宋",
        "collection_info": null
    },
    {
        "uuid": "aebf0d49fb02512efba7156b29066a79",
        "title": "闻莫尚书周侍郎已自鄂州过江入汉上",
        "author": "叶梦得",
        "content": "再见狂胡力请平，将军无事罢屯营。\n传军已割淮壖地，牙帐仍收鄂渚兵。\n胜日身犹堪杖策，衰年耳自厌鸣钲。\n角巾初了东归约，安用区区岘首名。",
        "dynasty": "宋",
        "collection_info": null
    },
    {
        "uuid": "25822b8b0fb17d2a304d93136410021c",
        "title": "东园草堂新成二首  其一",
        "author": "叶梦得",
        "content": "官舍如何有草堂，野人熟处是难忘。\n池开月映千山迥，槛静风生六月凉。\n幽径也从穿别圃，小舟还似过横塘。\n深知幕府文书省，尽付甘眠亦未妨。",
        "dynasty": "宋",
        "collection_info": null
    },
    {
        "uuid": "8beab875cb51578ff75037a73a80ad8c",
        "title": "东园草堂新成二首  其二",
        "author": "叶梦得",
        "content": "密覆荒茅已数重，中开别户更相容。\n苦无公事妨人乐，多有清闲借客慵。\n南浦潮平分剩水，北山路近得青松。\n怪翁归意何能缓，新筑高台见卧龙。",
        "dynasty": "宋",
        "collection_info": null
    },
    {
        "uuid": "87f05b882301ffab641fd2f48e3de915",
        "title": "三月八日草堂独坐",
        "author": "叶梦得",
        "content": "四年身不到吾庐，底处仍堪话左符。\n闭阁漫怜公事少，投簪敢说宦情无。\n军声早已吞穷寨，使指何时返旧都。\n故作茅堂开水槛，要知心自在江湖。",
        "dynasty": "宋",
        "collection_info": null
    },
    {
        "uuid": "3b175b959b3e22dfa034013f63507705",
        "title": "徐惇立相过",
        "author": "叶梦得",
        "content": "茅斋一曲傍寒湾，邂逅终年伴我閒。\n契阔易惊成岁月，追寻空復望江山。\n暂留客枕听疏雨，遥想吾庐掩旧关。\n落莫归心谁与话，坐谈聊为起衰颜。",
        "dynasty": "宋",
        "collection_info": null
    },
    {
        "uuid": "ed51e5827a4549f28bc4e5de935187df",
        "title": "同惇立游蒋山谒宝公塔王荆公墓晚过草堂寺周颙故宅也",
        "author": "叶梦得",
        "content": "我居在城府，再至俄二年。\n岂无山水心，可奈簿领纒。\n今晨偶乘兴，适此宾从贤。\n零雨洗骄阳，谷中听流泉。\n凭高快远览，正见江浮天。\n至人本无心，与我常周旋。\n谁云唤不譍，汝意自不虔。\n麦陇稍已滋，横水涨微涟。\n佳城倚华表，拱木埋貂蝉。\n暮过草堂寺，借榻聊暂眠。\n不復闻怨鹤，茅檐但连延。\n归路践落日，羣峰郁相先。\n回风送远响，墟里生晚烟。\n吾庐怅何许，东望良慨然。",
        "dynasty": "宋",
        "collection_info": null
    },
    {
        "uuid": "a20f9188e85f6780b38bab47637842d3",
        "title": "明日復游石头城清凉寺再用前韵",
        "author": "叶梦得",
        "content": "大江汹西来，故国今几年。\n我衰倦登临，坐愧双行纒。\n忽惊山阴集，邂逅来羣贤。\n俛仰弔前古，高谈注渊泉。\n千岩过宿雨，余润滋麦天。\n頽檐翳崖壁，过午不得旋。\n像佛再经始，此邦心亦虔。\n稍欣台殿新，废沼依沦涟。\n坐怀马化龙，仅作蜋捕蝉。\n相倾走掣电，讵暇安枕眠。\n六飞暂东巡，恨尔不少延。\n单于久凋残，屈已今我先。\n衰惫乘一障，无功记凌烟。\n乞身自兹始，此计君傥然。",
        "dynasty": "宋",
        "collection_info": null
    },
    {
        "uuid": "467f708ef05000e158fd143b4dd27c28",
        "title": "又明日復同惇立总领吴德素运使章思台过天禧寺登雨花台再用前韵",
        "author": "叶梦得",
        "content": "言经朱雀桁，復度白鸡年。\n谢公不可见，废垒蔓草纒。\n三日瞰垧牧，所怀多昔贤。\n陂陀北城墩，谁可作九泉。\n石头控峥嵘，目尽西南天。\n定都记孔明，赤壁方凯旋。\n惟初鼎足计，用意良已虔。\n更作长干行，秦淮乱清涟。\n残春扫余花，密叶未有蝉。\n高台略四远，绿野浮芊眠。\n午阴久未移，幽景为我延。\n使君固不凡，况有嘉客先。\n老大百念息，爨余岂遗烟。\n了知尘外心，本自无间然。",
        "dynasty": "宋",
        "collection_info": null
    },
    {
        "uuid": "c5553f2d380713784c1cb7e173caaec0",
        "title": "与惇立夜话有怀石林復用前韵",
        "author": "叶梦得",
        "content": "有山不能归，坐愧三十年。\n冠服岂不荣，狙猿强包纒。\n惟余缁衣心，未敢忘贤贤。\n他日得吾子，匣藏骇龙泉。\n衰頽为兴起，此肠宁非天。\n羯胡玩兵久，亦悟终好旋。\n叩关復请吏，企颈志颇虔。\n休兵固有期，抚事犹涕涟。\n投怀幸倾泻，知子非寒蝉。\n十日对榻语，夜窗了无眠。\n贾生侍宣室，趣席方招延。\n愿上治安策，何者今当先。\n我行返故庐，趺坐看炉烟。\n功名会及时，伫子论燕然。",
        "dynasty": "宋",
        "collection_info": null
    },
    {
        "uuid": "f55b3ca9480df3761f554dcb01e9b86a",
        "title": "用前韵送惇立",
        "author": "叶梦得",
        "content": "畏作亲友别，况復非中年。\n身如三眠蚕，已老翻自纒。\n朅来守江关，从事宁独贤。\n经年两大入，爟火通甘泉。\n石林岂壶中，亦自有一天。\n采薇敢言勤，谁与歌劳旋。\n上书苦哀祈，倾写志已虔。\n坐怀北山岩，未见西溪涟。\n人言抟风鹏，不及翳叶蝉。\n共挽携手客，可忘曲肱眠。\n首鼠信秃翁，胡为尚迁延。\n子来幸暖热，愧我一饭先。\n清诗似鸣玉，想见蓝田烟。\n索去何乃遽，临分重依然。",
        "dynasty": "宋",
        "collection_info": null
    },
    {
        "uuid": "86438cb637470d83e9f3a21afa9a6508",
        "title": "为山亭晚卧",
        "author": "叶梦得",
        "content": "痩石聊我伴，遥山更尔瞻。\n泉声分寂历，草色借廉纤。\n玉粒时能饱，霜毛日更添。\n平生疏懒意，况与病同兼。",
        "dynasty": "宋",
        "collection_info": null
    },
    {
        "uuid": "ff5beb662b1d57ae5605c6d6fd5ceabf",
        "title": "次韵方仁声惠文编",
        "author": "叶梦得",
        "content": "他年落笔坐生风，下舍诸郎敢长雄。\n操缦不能陪众手，斵轮终自付良工。\n镜湖漫忆归狂客，汉上谁从过德公。\n会向南溪寻旧约，别开小径共相通。",
        "dynasty": "宋",
        "collection_info": null
    },
    {
        "uuid": "65073cdee664ffc6933c1093dc5e95f3",
        "title": "戏方仁声四绝句  其一",
        "author": "叶梦得",
        "content": "戏弄扁舟泊宅村，却寻三径筑茅墩。\n云边此意真谁解，剩作新诗与细论。",
        "dynasty": "宋",
        "collection_info": null
    },
    {
        "uuid": "f2cb9cf8ae521c3c7eb6cea98220926c",
        "title": "戏方仁声四绝句  其二",
        "author": "叶梦得",
        "content": "水槛新开似浣花，傍溪须更作浮槎。\n祗应屡费王弘酒，时要清樽对落霞。",
        "dynasty": "宋",
        "collection_info": null
    },
    {
        "uuid": "f9dfa675d677d17c90e61a5045ab47de",
        "title": "戏方仁声四绝句  其三",
        "author": "叶梦得",
        "content": "不惜囊钱信手空，荒田却拟望年丰。\n天公可是怜风月，判遣诗人一例穷。",
        "dynasty": "宋",
        "collection_info": null
    },
    {
        "uuid": "248870a2767b00049faf2ee70940536c",
        "title": "戏方仁声四绝句  其四",
        "author": "叶梦得",
        "content": "卢橘杨梅已及时，我归先自在前期。\n平生不作宣明面，浪愧将军建鼓旗。",
        "dynasty": "宋",
        "collection_info": null
    },
    {
        "uuid": "44e446d0e098e3f1548e0f967a4bf228",
        "title": "次韵马参谋蒋山开堂饭素",
        "author": "叶梦得",
        "content": "邂逅聊凭法供真，兹山谁谓我非邻。\n相追更喜同枝策，得意遥知了斵轮。\n幽事要须尘外侣，好诗仍借镜中人。\n归来袖裏传新句，惊放岩花作小春。",
        "dynasty": "宋",
        "collection_info": null
    },
    {
        "uuid": "d5997cb793ad873e3470e89bc13e136f",
        "title": "诸幕府见和復答二首  其一",
        "author": "叶梦得",
        "content": "一勺清甘寄悟真，觉城东路更相邻。\n台倾劫火无遗烬，地转奔风有伏轮。\n但遣篮舆从太守，深知幕府尽诗人。\n登临莫忘千秋意，不必山阴记暮春。",
        "dynasty": "宋",
        "collection_info": null
    },
    {
        "uuid": "a86bd3e483512f6b281630920b05a81a",
        "title": "诸幕府见和復答二首  其二",
        "author": "叶梦得",
        "content": "欲眠遣客笑吾真，爱酒空床羡汝邻。\n归计？甘从短帽，倦涂何止畏奔轮。\n高车不用三千客，净社须期十八人。\n尚许一樽仍破戒，黄柑催酿洞庭春。",
        "dynasty": "宋",
        "collection_info": null
    },
    {
        "uuid": "43805e198dfe75a8bada0f37802dff26",
        "title": "次韵马参谋新作山亭",
        "author": "叶梦得",
        "content": "家山千仞耸亭亭，梦绕苕溪十里青。\n苦厌簿书迷老景，坐怀丘壑寄颓龄。\n稚川可復寻勾漏，灵运能忘过始宁。\n迭石且从开小径，苦寒仍喜报余馨。\n天工未拟藏遗巧，物态何曾有遁形。\n散策便思穿窈窕，沉钩真欲钓清泠。\n已看袖裏携东海，端向篱中得画屏。\n半世生涯皆福地，不妨归更侍祠庭。",
        "dynasty": "宋",
        "collection_info": null
    },
    {
        "uuid": "e3f0905670d06b4538f8674996dad6b3",
        "title": "方参议用前韵记尝过余石林次韵答之",
        "author": "叶梦得",
        "content": "不復襄阳写孟亭，草斋人道是丹青。\n那知客自从文举，但怪山能养伯龄。\n世味无多真潦倒，归心欲寄毎丁宁。\n遥闻径竹添新影，更想岩花作远馨。\n夜鹤未应真怨别，江鸥须信久忘形。\n地偏故逐渊明远，风好常随御寇泠。\n痴坐正怜尘满案，醉眠终倚石为屏。\n瀛洲学士烦追赋，尚记沧波接洞庭。",
        "dynasty": "宋",
        "collection_info": null
    },
    {
        "uuid": "a9f30f5608cfe0c20a87a0a4d26c9956",
        "title": "徽宗皇帝挽歌词五首  其一",
        "author": "叶梦得",
        "content": "制作三王旧，忧勤一纪余。\n岂惟成礼乐，真欲混车书。\n黼扆犹丹陛，颷轮忽紫虚。\n帝乡归路稳，无復顾楼居。",
        "dynasty": "宋",
        "collection_info": null
    },
    {
        "uuid": "d9935733551bd6570a51447a6edcbf32",
        "title": "徽宗皇帝挽歌词五首  其二",
        "author": "叶梦得",
        "content": "帝业承瓜瓞，天伦映棣华。\n千年垂接统，四海自为家。\n毕郢终何恨，苍梧邈已賖。\n庙壖惊指顾，行路泣悲笳。",
        "dynasty": "宋",
        "collection_info": null
    },
    {
        "uuid": "c70b39c4146cd578e4ae28ebc3494a81",
        "title": "徽宗皇帝挽歌词五首  其三",
        "author": "叶梦得",
        "content": "脱屣初无恋，遗弓故不忘。\n金盘徒自耸，玉椀且深藏。\n付託归真主，经营有旧章。\n柏城森渭水，空愧寝中郎。",
        "dynasty": "宋",
        "collection_info": null
    },
    {
        "uuid": "42d00c0f94f5d03172e026c416479726",
        "title": "徽宗皇帝挽歌词五首  其四",
        "author": "叶梦得",
        "content": "卜宅轩台近，因山禹穴深。\n缀衣惊在匣，黄屋本非心。\n海阔青云隔，天高白日沉。\n秋风无马迹，惆怅属车音。",
        "dynasty": "宋",
        "collection_info": null
    },
    {
        "uuid": "a49c7821a67bf8fc310f6a04563de40c",
        "title": "徽宗皇帝挽歌词五首  其五",
        "author": "叶梦得",
        "content": "浴殿陪书诏，甘泉忝侍臣。\n虚传游帝所，不復从时巡。\n效死终何日，余生漫此身。\n攀髯如已矣，挥涕洒江濵。",
        "dynasty": "宋",
        "collection_info": null
    },
    {
        "uuid": "e6f86b8d81ff68fa7b47dbb00cc090e6",
        "title": "哭赵叔问",
        "author": "叶梦得",
        "content": "刘氏盘石宗，略分天下半。\n斯文独更生，落落分族冠。\n探书到千古，极意在理乱。\n故宜萧长倩，忧国共长算。\n我怀崇兰君，多学真一贯。\n束髮踵癯儒，长檠媚空案。\n胸中行秘书，领略能默断。\n埋光久不暴，玉石终自判。\n中年立周行，杞梓见修干。\n雍容视出处，未可亟招唤。\n坐令护都水，不特美先汉。\n荷囊侍丹扆，正讶归稍缓。\n为弃天闲，一往谢覊绊。\n黄垆闭白玉，万事风雨散。\n讣来为失声，涕落伤老伴。\n孰知锦囊心，无復银鈎腕。\n柯山渺何许，日月忽已换。\n平生浑金质，反覆要熟看。\n至宝琢寒泓，谁？抚遗玩。\n尚有千字碑，临风寄长叹。",
        "dynasty": "宋",
        "collection_info": null
    },
    {
        "uuid": "d73377b6f242c71de2501219d279a074",
        "title": "东山图赞 许玄度",
        "author": "叶梦得",
        "content": "扬眉轩然，意轶万里。\n亦将焉往，而竟斯止。\n曰远游者，以是为游。\n疾走息阴，彼将安休。",
        "dynasty": "宋",
        "collection_info": null
    },
    {
        "uuid": "af6a260c62cbb5e22b8346fa4d4e2eaa",
        "title": "东山图赞 王逸少",
        "author": "叶梦得",
        "content": "翰墨之娱，以写万变。\n不偿一姥，笑蕺山扇。\n袖手纵观，我行故迟。\n岂以怀祖，乐此逶迤。",
        "dynasty": "宋",
        "collection_info": null
    },
    {
        "uuid": "fc2f90a3b4eb1326008ea9cb7e239ff7",
        "title": "东山图赞 谢安石",
        "author": "叶梦得",
        "content": "韫玉于山，烨然不枯。\n我观此容，非山泽儒。\n却顾何为，东山之陟。\n如何淮淝，乃折此屐。",
        "dynasty": "宋",
        "collection_info": null
    },
    {
        "uuid": "fd5d8914edcc03394ce5377504bf56d4",
        "title": "东山图赞 支道林",
        "author": "叶梦得",
        "content": "一世所驱，颠倒轩裳。\n是身何依，独委支郎。\n从容三人，亦蹑其后。\n人谁无言，联一举手。",
        "dynasty": "宋",
        "collection_info": null
    },
    {
        "uuid": "a3988f39ab579002f47a393f9adce22c",
        "title": "法眼禅师真赞",
        "author": "叶梦得",
        "content": "八万四千，大悲宝目。\n问此多目，孰为正观。\n惟阿那律，无目而视。\n问此真目，毕竟安在。\n是法眼者，犹为金屑。\n有法无眼，有眼无法。\n稽首导师，五藴皆寂。\n悲观慈观，等大圆镜。\n颓然方床，如梦中事。\n山河大地，一切消陨。",
        "dynasty": "宋",
        "collection_info": null
    },
    {
        "uuid": "d2feab3f482798f7a2ef924b6f164827",
        "title": "诗二首  其一",
        "author": "叶梦得",
        "content": "霜风猎猎将寒威，林下山僧见亦稀。\n怪得吟诗无俗语，十年肝鬲湛寒辉。",
        "dynasty": "宋",
        "collection_info": null
    },
    {
        "uuid": "cef183036868217ffd02f0d8d2327bdb",
        "title": "诗二首  其二",
        "author": "叶梦得",
        "content": "城头晚漏鸣丁丁，窗间月落却未明。\n衡阳归雁过欲尽，汝阳荒鸡初一鸣。\n悠悠断梦子不记，草草微吟还独生。\n成人得意须几许，一睡稍足无与情。",
        "dynasty": "宋",
        "collection_info": null
    },
    {
        "uuid": "5acf28d27578da8a95e6c4c233b003e7",
        "title": "慈感蚌珠",
        "author": "叶梦得",
        "content": "九渊幽怪舞垂涎，游戏那知我独尊。\n应迹不辞从异类，藏身何意恋穷源。\n归来自说龙宫化，久住方惊鹫岭存。\n此话须逢老摩诘，圆通无碍本无门。",
        "dynasty": "宋",
        "collection_info": null
    },
    {
        "uuid": "b5c95a7470d09e87cc3210cc063706af",
        "title": "题怀隐庵",
        "author": "叶梦得",
        "content": "春风的的为谁来，遶舍闲花亦谩栽。\n庵内不知庵外事，夜来微雨小桃开。",
        "dynasty": "宋",
        "collection_info": null
    },
    {
        "uuid": "0701c5170d76c31a290c9598fdba80d7",
        "title": "酴醾",
        "author": "叶梦得",
        "content": "东风吹麝入铅华，未肯随春到谢家。\n夜半粉香垂露泣，定应和月怨梨花。",
        "dynasty": "宋",
        "collection_info": null
    },
    {
        "uuid": "5e6d9e1b6c03311b04e73163ac280529",
        "title": "游南峰寺",
        "author": "叶梦得",
        "content": "泽国钟下流，有山独西南。\n标奇借明眼，夙昔多穷探。\n腹背眩金碧，钟鱼半精蓝。\n支郎放鹤地，妙解无余谈。\n高木气未炎，绿阴正青酣。\n我懒倦登陟，兹行咤犹堪。\n幽寻虽云初，佳处默已谙。\n久欲谢尘滓，往同弥勒龛。\n平生行九九，晚识前三三。\n才也实可人，穷年玩烟岚。\n胸中有定水，万境潜包含。\n严霜扫赪紫，老榦余楩柟。\n噉蔗要自佳，食茶亦云甘。\n坐断方丈室，天花雨毶毶。\n笑我窘世网，何殊老眠蚕。\n我今已解缚，真理密自耽。\n但恐爱山意，多求尚成贪。\n愿借待月岭，重开石头庵。\n偃松久傲兀，碧琳故澄涵。\n言寻觉城路，更欲从遍参。",
        "dynasty": "宋",
        "collection_info": null
    },
    {
        "uuid": "a60bcdd1f572fb7f12e14b499fb191d3",
        "title": "褒忠庙歌",
        "author": "叶梦得",
        "content": "天生裔夷，以限四极。\n有不能然，乃啸上国。\n既殄我民，尔则逆天。\n恶稔而诛，天胡舍㫋。\n在昔肃氏，厥贡砮矢。\n不我来庭，敢干我纪。\n揭揭杨侯，梗其喉牙。\n万夫一躯，莫我敢加。\n谁谓尔狂，我冯我抑。\n谁谓备残，我唑我斥。\n天子曰嘻，惟我有臣。\n曷不赎之，人百其身。\n屹屹崇冈，侯安于域。\n桷梴旅楹，侯有庙食。\n惟皇上帝，命侯来归。\n顾瞻山川，申我王威。\n侯食百世，旗纛旖旖。\n百灵齐趋，从侯北指。\n侯车轰轰，于彼故疆。\n覆其穴巢，何有虎狼。\n告功帝阍，帝笑为喜。\n四方既平，侯祀百世。\n曷慕匪忠，歇畏匪死。\n简于帝衷，惟忠弗畏。\n明明天子，与帝一心。\n是播是崇，是显自今。\n有流滔滔，贯于南邦。\n我诗孔昭，配此大江。",
        "dynasty": "宋",
        "collection_info": null
    },
    {
        "uuid": "f34b6c665406f060d7661300d228a63a",
        "title": "送严婿侍郎北使",
        "author": "叶梦得",
        "content": "朔风吹雪暗龙荒，荷櫜惊看玉节郎。\n楛矢石砮传地产，医闾析木照天光。\n传车玉帛风尘息，盟府山河岁月长。\n寄语遗民知帝力，勉抛锋镝事耕桑。",
        "dynasty": "宋",
        "collection_info": null
    },
    {
        "uuid": "af057cb14afbfca5c794da5a006e045f",
        "title": "虎丘",
        "author": "叶梦得",
        "content": "虎丘之名岁二千，虎丘之丘何渺然。\n众山争高隐日月，笑此拳石埋平田。\n虽然培塿疑异物，划开阴崖十丈悬。\n冢中有恨索遗指，亭上无语传枯禅。\n偏是吴人爱山急，逐面分方夸凭立。\n屋承隋唐良稳称，墨题熙丰尚新湿。\n松梢莫遣风雨横，石盘自添苔藓涩。\n春来春去吴人游，足茧层巓踣应泣。",
        "dynasty": "宋",
        "collection_info": null
    },
    {
        "uuid": "e251e01774d26204cca408de7f463430",
        "title": "长桥",
        "author": "叶梦得",
        "content": "长桥跨空水弥漫，北望吞天去无岸。\n洞庭自涌东西山，惊涛忽起起行人断。\n禹功千年在坤舆，东南大浸惟五湖。\n如何寇来不少限，铁马万骑翻长驱。",
        "dynasty": "宋",
        "collection_info": null
    },
    {
        "uuid": "ec73cf8772b3fc57533c49df26c413cb",
        "title": "句",
        "author": "叶梦得",
        "content": "逸人旧住子午谷，诗客独寻丁卯桥。",
        "dynasty": "宋",
        "collection_info": null
    }
]