[
    {
        "title": "横吹曲辞 出塞",
        "author": "马戴",
        "content": "金带连环束战袍，马头衝雪度临洮。\n卷旗夜劫单于帐，乱斫胡兵缺宝刀。",
        "dynasty": "唐",
        "collection_info": null
    },
    {
        "title": "相和歌辞 关山曲 一",
        "author": "马戴",
        "content": "金锁耀兜鍪，黄云拂紫骝。\n叛羌旗下戮，陷壁夜中收。\n霜霰戎衣故，关河碛气秋。\n箭创殊未合，更遣击兰州。",
        "dynasty": "唐",
        "collection_info": null
    },
    {
        "title": "相和歌辞 关山曲 二",
        "author": "马戴",
        "content": "火发龙山北，中宵易左贤。\n勒兵临汉水，惊雁散胡天。\n木落防河急，军孤受敌偏。\n犹闻汉皇怒，按劒待开边。",
        "dynasty": "唐",
        "collection_info": null
    },
    {
        "title": "相和歌辞 雀台怨",
        "author": "马戴",
        "content": "魏宫歌舞地，蝶戏鸟还鸣。\n玉座人难到，铜台雨滴平。\n西陵树不见，漳浦草空生。\n万恨尽埋此，徒悬千载名。",
        "dynasty": "唐",
        "collection_info": null
    },
    {
        "title": "校猎曲",
        "author": "马戴",
        "content": "楚子畋郊野，布罟笼天涯。\n浮云张作罗，万草结成罝。\n意在绝飞鸟，臂弓腰镆鎁。\n远将射句践，次欲诛夫差。\n壮志一朝尽，他□□繁华。\n当时能猎贤，保国兼保家。",
        "dynasty": "唐",
        "collection_info": null
    },
    {
        "title": "蛮家",
        "author": "马戴",
        "content": "领得卖珠钱，还归铜柱边。\n看儿调小象，打鼓放新船。\n醉后眠神树，耕时语瘴烟。\n又逢衰蹇老，相问莫知年。",
        "dynasty": "唐",
        "collection_info": null
    },
    {
        "title": "春思",
        "author": "马戴",
        "content": "初日照杨柳，玉楼含翠阴。\n啼春独鸟思，望远佳人心。\n幽怨贮瑶瑟，韶光凝碧林。\n所思曾不见，芳草意空深。",
        "dynasty": "唐",
        "collection_info": null
    },
    {
        "title": "送从叔赴南海幕",
        "author": "马戴",
        "content": "洞庭秋色起，哀狖更难闻。\n身往海边郡，帆悬天际云。\n炎州罗翠鸟，瘴岭控蛮军。\n信息来非易，堪悲此路分。",
        "dynasty": "唐",
        "collection_info": null
    },
    {
        "title": "江行留别",
        "author": "马戴",
        "content": "吴楚半秋色，渡江逢苇花。\n云侵帆影尽，风逼雁行斜。\n返照开岚翠，寒潮荡浦沙。\n余将何所往，海峤拟营家。",
        "dynasty": "唐",
        "collection_info": null
    },
    {
        "title": "将别寄友人",
        "author": "马戴",
        "content": "帝乡归未得，辛苦事羇游。\n别馆一尊酒，客程千里秋。\n霜风红叶寺，夜雨白苹洲。\n长恐此时泪，不禁和恨流。",
        "dynasty": "唐",
        "collection_info": null
    },
    {
        "title": "客行",
        "author": "马戴",
        "content": "路岐长不尽，客恨杳难通。\n芦荻晚汀雨，柳花南浦风。\n乱钟嘶马急，残日半帆红。\n却羡渔樵侣，闲歌落照中。",
        "dynasty": "唐",
        "collection_info": null
    },
    {
        "title": "过野叟居",
        "author": "马戴",
        "content": "野人闲种树，树老野人前。\n居止白云内，渔樵沧海边。\n呼儿采山药，放犊饮溪泉。\n自着养生论，无烦忧暮年。",
        "dynasty": "唐",
        "collection_info": null
    },
    {
        "title": "答光州王使君",
        "author": "马戴",
        "content": "信来淮上郡，楚岫入秦云。\n自顾为儒者，何由答使君。\n蜕风蝉半失，阻雨鴈频闻。\n欲识平生分，他时别纪勋。",
        "dynasty": "唐",
        "collection_info": null
    },
    {
        "title": "下第再过崔邵池阳居",
        "author": "马戴",
        "content": "岂无故乡路，路远未成归。\n关内相知少，海边来信稀。\n离云空石穴，芳草偃郊扉。\n谢子一留宿，此心聊息机。",
        "dynasty": "唐",
        "collection_info": null
    },
    {
        "title": "夕次淮口",
        "author": "马戴",
        "content": "天涯秋光尽，木末羣鸟还。\n夜久游子息，月明岐路闲。\n风生淮水上，帆落楚云间。\n此意竟谁见，行行非故关。",
        "dynasty": "唐",
        "collection_info": null
    },
    {
        "title": "落日怅望",
        "author": "马戴",
        "content": "孤云与归鸟，千里片时间。\n念我一何滞，辞家久未还。\n微阳下乔木，远色隐秋山。\n临水不敢照，恐惊平昔颜。",
        "dynasty": "唐",
        "collection_info": null
    },
    {
        "title": "早发故山作",
        "author": "马戴",
        "content": "云门夹峭石，石路荫长松。\n谷响猨相应，山深水復重。\n餐霞人不见，采药客犹逢。\n独宿灵潭侧，时闻岳顶钟。",
        "dynasty": "唐",
        "collection_info": null
    },
    {
        "title": "下第别郜扶",
        "author": "马戴",
        "content": "穷途别故人，京洛泣风尘。\n在世即应老，他乡又欲春。\n平生空志学，晚岁拙谋身。\n静话归休计，唯将海上亲。",
        "dynasty": "唐",
        "collection_info": null
    },
    {
        "title": "寄终南真空禅师",
        "author": "马戴",
        "content": "闲想白云外，了然清净僧。\n松门山半寺，夜雨佛前灯。\n此境可长住，浮生自不能。\n一从林下别，瀑布几成冰。",
        "dynasty": "唐",
        "collection_info": null
    },
    {
        "title": "长安寓居寄赠贾岛",
        "author": "马戴",
        "content": "岁暮见华髮，平生志半空。\n孤云不我弃，归隐与谁同。\n枉道紫宸谒，妨栽丹桂丛。\n何如随野鹿，栖止石岩中。",
        "dynasty": "唐",
        "collection_info": null
    },
    {
        "title": "秋郊夕望",
        "author": "马戴",
        "content": "度鸟向栖急，阴虫逢夜多。\n余霞媚秋汉，迥月濯沧波。\n蔓草将萎绝，流年其奈何。\n耿然摇落思，独酌不成歌。",
        "dynasty": "唐",
        "collection_info": null
    },
    {
        "title": "赠越客",
        "author": "马戴",
        "content": "故国波涛隔，明时已久留。\n献书双阙晚，看月五陵秋。\n南棹何时返，长江忆共游。\n遥知钓船畔，相望在汀洲。",
        "dynasty": "唐",
        "collection_info": null
    },
    {
        "title": "送顾非熊下第归江南",
        "author": "马戴",
        "content": "无成西别秦，返驾江南春。\n草际楚田鴈，舟中吴苑人。\n残云挂绝岛，迥树入通津。\n想到长洲日，门前多白苹。",
        "dynasty": "唐",
        "collection_info": null
    },
    {
        "title": "汧上劝旧友",
        "author": "马戴",
        "content": "斗酒故人同，长歌起北风。\n斜阳高垒闭，秋角暮山空。\n鴈叫寒流上，萤飞薄雾中。\n坐来生白髮，况復久从戎。",
        "dynasty": "唐",
        "collection_info": null
    },
    {
        "title": "送狄参军赴杭州",
        "author": "马戴",
        "content": "新官非次受，圣主宠前勋。\n关雪发车晚，风涛挂席闻。\n海门山迭翠，湖岸郡藏云。\n执简从公后，髯参岂胜君。",
        "dynasty": "唐",
        "collection_info": null
    },
    {
        "title": "过故人所迁新居",
        "author": "马戴",
        "content": "金马诏何晚，茂陵居近修。\n客来云雨散，鸟下梧桐秋。\n迥汉衔天阙，遥泉响御沟。\n坐看凉月上，为子一淹留。",
        "dynasty": "唐",
        "collection_info": null
    },
    {
        "title": "落照",
        "author": "马戴",
        "content": "照曜天山外，飞鸦几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "title": "宿崔邵池阳别墅",
        "author": "马戴",
        "content": "杨柳色已改，郊原日復低。\n烟生寒渚上，霞散乱山西。\n待月人相对，惊风鴈不齐。\n此心君莫问，旧国去将迷。",
        "dynasty": "唐",
        "collection_info": null
    },
    {
        "title": "楚江怀古三首 一",
        "author": "马戴",
        "content": "露气寒光集，微阳下楚丘。\n猨啼洞庭树，人在木兰舟。\n广泽生明月，苍山夹乱流。\n云中君不降，竟夕自悲秋。",
        "dynasty": "唐",
        "collection_info": null
    },
    {
        "title": "楚江怀古三首 二",
        "author": "马戴",
        "content": "惊鸟去无际，寒蛩鸣我傍。\n芦洲生早雾，兰隰下微霜。\n列宿分穷野，空流注大荒。\n看山候明月，聊自整云装。",
        "dynasty": "唐",
        "collection_info": null
    },
    {
        "title": "楚江怀古三首 三",
        "author": "马戴",
        "content": "野风吹蕙带，骤雨滴兰桡。\n屈宋魂冥寞，江山思寂寥。\n阴霓侵晚景，海树入迴潮。\n欲折寒芳荐，明神讵可招。",
        "dynasty": "唐",
        "collection_info": null
    },
    {
        "title": "远水",
        "author": "马戴",
        "content": "荡漾空沙际，虚明入远天。\n秋光照不极，鸟影去无边。\n势引长云断，波轻片雪连。\n汀洲杳难到，万古覆苍烟。",
        "dynasty": "唐",
        "collection_info": null
    },
    {
        "title": "夕发邠宁寄从弟",
        "author": "马戴",
        "content": "半酣走马别，别后锁边城。\n日落月未上，鸟栖人独行。\n方驰故国恋，復怆长年情。\n入夜不能息，何当闲此生。",
        "dynasty": "唐",
        "collection_info": null
    },
    {
        "title": "赠别北客",
        "author": "马戴",
        "content": "君生游侠地，感激气何高。\n饮尽玉壶酒，赠留金错刀。\n鴈关飞霰雪，鲸海落云涛。\n决去如征鸟，离心空自劳。",
        "dynasty": "唐",
        "collection_info": null
    },
    {
        "title": "夜下湘中",
        "author": "马戴",
        "content": "洞庭人夜别，孤棹下湘中。\n露洗寒山遍，波摇楚月空。\n密林飞暗狖，广泽发鸣鸿。\n行值扬帆者，江分又不同。",
        "dynasty": "唐",
        "collection_info": null
    },
    {
        "title": "送吕郎中牧东海郡",
        "author": "马戴",
        "content": "假道经淮泗，樯乌集隼旟。\n芜城沙菼接，波岛石林疎。\n海鹤空庭下，夷人远岸居。\n山乡足遗老，伫听荐贤书。",
        "dynasty": "唐",
        "collection_info": null
    },
    {
        "title": "山行偶作",
        "author": "马戴",
        "content": "缘危路忽穷，投宿值樵翁。\n鸟下山含暝，蝉鸣露滴空。\n石门斜月入，云窦暗泉通。\n寂寞生幽思，心疑旧隐同。",
        "dynasty": "唐",
        "collection_info": null
    },
    {
        "title": "巴江夜猨",
        "author": "马戴",
        "content": "日饮巴江水，还啼巴岸边。\n秋声巫峡断，夜影楚云连。\n露滴青枫树，山空明月天。\n谁知泊船者，听此不能眠。",
        "dynasty": "唐",
        "collection_info": null
    },
    {
        "title": "送田使君牧蔡州",
        "author": "马戴",
        "content": "主意思政理，牧人官不轻。\n树多淮右地，山远汝南城。\n望稼周田隔，登楼楚月生。\n悬知蒋亭下，渚鹤伴闲行。",
        "dynasty": "唐",
        "collection_info": null
    },
    {
        "title": "雀台怨",
        "author": "马戴",
        "content": "魏宫歌舞地，蝶戏鸟还鸣。\n玉座人难到，铜台雨滴平。\n西陵树不见，漳浦草空生。\n万恨尽埋此，徒悬千载名。",
        "dynasty": "唐",
        "collection_info": null
    },
    {
        "title": "早发故园",
        "author": "马戴",
        "content": "语别在中夜，登车离故乡。\n曙钟寒出岳，残月迥凝霜。\n风柳条多折，沙云气尽黄。\n行逢海西鴈，零落不成行。",
        "dynasty": "唐",
        "collection_info": null
    },
    {
        "title": "赠别江客",
        "author": "马戴",
        "content": "湘中有岑穴，君去挂帆过。\n露细蒹葭广，潮迴岛屿多。\n汀洲延夕照，枫叶坠寒波。\n应使同渔者，生涯许钓歌。",
        "dynasty": "唐",
        "collection_info": null
    },
    {
        "title": "宿翠微寺",
        "author": "马戴",
        "content": "处处松阴满，樵开一径通。\n鸟归云壑静，僧语石楼空。\n积翠含微月，遥泉韵细风。\n经行心不厌，忆在故山中。",
        "dynasty": "唐",
        "collection_info": null
    },
    {
        "title": "霁后寄白阁僧",
        "author": "马戴",
        "content": "苍翠霾高雪，西峯鸟外看。\n久披山衲坏，孤坐石床寒。\n盥手水泉滴，燃灯夜烧残。\n终期老云峤，煮药伴中餐。",
        "dynasty": "唐",
        "collection_info": null
    },
    {
        "title": "送僧归金山寺",
        "author": "马戴",
        "content": "金陵山色裏，蝉急向秋分。\n迥寺横洲岛，归僧渡水云。\n夕阳依岸尽，清磬隔潮闻。\n遥想禅林下，鑪香带月焚。",
        "dynasty": "唐",
        "collection_info": null
    },
    {
        "title": "新秋雨霁宿王处士东郊",
        "author": "马戴",
        "content": "夕阳逢一雨，夜木洗清阴。\n露气竹窗静，秋光云月深。\n煎尝灵药味，话及故山心。\n得意两不寐，微风生玉琴。",
        "dynasty": "唐",
        "collection_info": null
    },
    {
        "title": "关山曲二首 一",
        "author": "马戴",
        "content": "金甲耀兜鍪，黄金拂紫骝。\n叛羌旗下戮，陷壁夜中收。\n霜霰戎衣月，关河碛气秋。\n箭疮殊未合，更遣击兰州。",
        "dynasty": "唐",
        "collection_info": null
    },
    {
        "title": "关山曲二首 二",
        "author": "马戴",
        "content": "火发龙山北，中宵易左贤。\n勒兵临汉水，惊鴈散胡天。\n木落防河急，军孤受敌偏。\n犹闻汉皇怒，按劒待开边。",
        "dynasty": "唐",
        "collection_info": null
    },
    {
        "title": "塞下曲二首 一",
        "author": "马戴",
        "content": "旌旗倒北风，霜霰逐南鸿。\n夜救龙城急，朝焚虏帐空。\n骨销金镞在，鬓改玉关中。\n却想羲轩氏，无人尚战功。",
        "dynasty": "唐",
        "collection_info": null
    },
    {
        "title": "塞下曲二首 二",
        "author": "马戴",
        "content": "广漠云凝惨，日斜飞霰生。\n烧山搜猛兽，伏道击迴兵。\n风折旗竿曲，沙埋树杪平。\n黄云飞旦夕，偏奏苦寒声。",
        "dynasty": "唐",
        "collection_info": null
    },
    {
        "title": "广陵曲",
        "author": "马戴",
        "content": "葱茏桂树枝，高繫黄金羁。\n叶隐青蛾翠，花飘白玉墀。\n上鸣间关鸟，下醉游侠儿。\n炀帝国已破，此中都不知。",
        "dynasty": "唐",
        "collection_info": null
    },
    {
        "title": "送人游蜀",
        "author": "马戴",
        "content": "别离杨柳陌，迢遰蜀门行。\n若听清猨后，应多白髮生。\n虹霓侵栈道，风雨杂江声。\n过尽愁人处，烟花是锦城。",
        "dynasty": "唐",
        "collection_info": null
    },
    {
        "title": "宿无可上人房",
        "author": "马戴",
        "content": "稀逢息心侣，细话远山期。\n河汉秋深夜，杉梧露滴时。\n风传林磬响，月掩草堂迟。\n坐卧禅心在，浮生皆不知。",
        "dynasty": "唐",
        "collection_info": null
    },
    {
        "title": "旅次夏州",
        "author": "马戴",
        "content": "嘶马发相续，行次夏王台。\n锁郡云阴暮，鸣笳烧色来。\n霜繁边上宿，鬓改碛中迴。\n怅望胡沙晓，惊蓬朔吹催。",
        "dynasty": "唐",
        "collection_info": null
    },
    {
        "title": "同庄秀才宿镇星观",
        "author": "马戴",
        "content": "的的星河落，霑苔復洒松。\n湿光微泛草，石翠澹摇峰。\n野观云和月，秋城漏间钟。\n知君亲此境，九陌少相逢。",
        "dynasty": "唐",
        "collection_info": null
    },
    {
        "title": "鹳雀楼晴望",
        "author": "马戴",
        "content": "尧女楼西望，人怀太古时。\n海波通禹凿，山木闭虞祠。\n鸟道残虹挂，龙潭返照移。\n行云如可驭，万里赴心期。",
        "dynasty": "唐",
        "collection_info": null
    },
    {
        "title": "赠淮南将",
        "author": "马戴",
        "content": "何事淮南将，功高业未成。\n风涛辞海郡，雷雨镇山营。\n度碛黄云起，防秋白髮生。\n密机曾制敌，忧国更论兵。\n塞色侵旗动，寒光锁甲明。\n自怜心有作，独立望专征。",
        "dynasty": "唐",
        "collection_info": null
    },
    {
        "title": "寄贾岛",
        "author": "马戴",
        "content": "海上不同来，关中俱久住。\n寻思别山日，老尽经行树。\n志业人未闻，时光鸟空度。\n风悲汉苑秋，雨滴秦城暮。\n佩玉与锵金，非亲亦非故。\n朱颜枉自毁，明代空相遇。\n岁晏各能归，心知旧歧路。",
        "dynasty": "唐",
        "collection_info": null
    },
    {
        "title": "湘川弔舜",
        "author": "马戴",
        "content": "伊予生好古，弔舜苍梧间。\n白日坐将没，游波凝不还。\n九疑云动影，旷野竹成班。\n鴈集蒹葭渚，猨啼雾露山。\n南风吹早恨，瑶瑟怨长闲。\n元化谁能问，天门恨久关。",
        "dynasty": "唐",
        "collection_info": null
    },
    {
        "title": "送僧归闽中旧寺",
        "author": "马戴",
        "content": "寺隔海山遥，帆前落叶飘。\n断猨通楚塞，惊鹭出兰桡。\n星月浮波岛，烟萝渡石桥。\n钟声催野饭，秋色落寒潮。\n旧社人多老，闲房树半凋。\n空林容病士，岁晚待相招。",
        "dynasty": "唐",
        "collection_info": null
    },
    {
        "title": "寄远",
        "author": "马戴",
        "content": "坐想亲爱远，行嗟天地阔。\n积疹甘毁颜，沈忧更销骨。\n迢迢游子心，望望归云没。\n乔木非故里，高楼共明月。\n夜深秋风多，闻鴈来天末。",
        "dynasty": "唐",
        "collection_info": null
    },
    {
        "title": "经咸阳北原",
        "author": "马戴",
        "content": "秦山曾共转，秦云自舒卷。\n古来争雄图，到此多不返。\n野狖穴孤坟，农人耕废苑。\n川长波又逝，日与岁俱晚。\n夜入咸阳中，悲吞不能饭。",
        "dynasty": "唐",
        "collection_info": null
    },
    {
        "title": "冬日寄洛中杨少尹",
        "author": "马戴",
        "content": "黄河岸柳衰，城下渡流澌。\n年长从公懒，天寒入府迟。\n家山望几遍，魏阙赴何时。\n怀古心谁识，应多谒舜祠。",
        "dynasty": "唐",
        "collection_info": null
    },
    {
        "title": "浙江夜宿",
        "author": "马戴",
        "content": "落帆人更起，露草满汀洲。\n远狖啼荒峤，孤萤溺漫流。\n积阴开片月，爽气集高秋。\n去去胡为恋，搴芳时一游。",
        "dynasty": "唐",
        "collection_info": null
    },
    {
        "title": "寄西岳白石僧",
        "author": "马戴",
        "content": "挂锡中峯上，经行踏石梯。\n云房出定后，岳月在池西。\n峭壁残霞照，欹松积雪齐。\n年年着山屐，曾得到招提。",
        "dynasty": "唐",
        "collection_info": null
    },
    {
        "title": "同州冬日陪吴常侍闲宴",
        "author": "马戴",
        "content": "中天白云散，集客郡斋时。\n陶性聊飞爵，看山忽罢碁。\n雪花凝始散，木叶脱无遗。\n静理良多暇，招邀惬所思。",
        "dynasty": "唐",
        "collection_info": null
    },
    {
        "title": "答鄜畤友人同宿见示",
        "author": "马戴",
        "content": "为客自堪悲，风尘日满衣。\n承明无计入，旧隐但怀归。\n雪积孤城暗，灯残晓角微。\n相逢喜同宿，此地故人稀。",
        "dynasty": "唐",
        "collection_info": null
    },
    {
        "title": "题僧禅院",
        "author": "马戴",
        "content": "虚室焚香久，禅心悟几生。\n滤泉侵月起，扫径避虫行。\n树隔前朝在，苔滋废渚平。\n我来风雨夜，像设一灯明。",
        "dynasty": "唐",
        "collection_info": null
    },
    {
        "title": "怀故山寄贾岛",
        "author": "马戴",
        "content": "心偶羡明代，学诗观国风。\n自从来阙下，未胜在山中。\n丹桂日应老，白云居久空。\n谁能谢诗去，聊与此生同。",
        "dynasty": "唐",
        "collection_info": null
    },
    {
        "title": "灞上秋居",
        "author": "马戴",
        "content": "灞原风雨定，晚见鴈行频。\n落叶他乡树，寒灯独夜人。\n空园白露滴，孤壁野僧隣。\n寄卧郊扉久，何门致此身。",
        "dynasty": "唐",
        "collection_info": null
    },
    {
        "title": "寄崇德里居作",
        "author": "马戴",
        "content": "扫君园林地，泽我清凉襟。\n高鸟云路晚，孤蝉杨柳深。\n风微汉宫漏，月迥秦城砧。\n光景坐如此，徒怀经济心。",
        "dynasty": "唐",
        "collection_info": null
    },
    {
        "title": "河梁别",
        "author": "马戴",
        "content": "河梁送别者，行哭半非亲。\n此路足征客，胡天多杀人。\n金罍照离思，宝瑟凝残春。\n早晚期相见，垂杨凋復新。",
        "dynasty": "唐",
        "collection_info": null
    },
    {
        "title": "留别定襄卢军事",
        "author": "马戴",
        "content": "行行与君别，路在鴈门西。\n秋色见边草，军声闻戍鼙。\n酣歌击宝劒，跃马上金堤。\n归去咸阳里，平生志不迷。",
        "dynasty": "唐",
        "collection_info": null
    },
    {
        "title": "送杜秀才东游",
        "author": "马戴",
        "content": "羇游年復长，去日值秋残。\n草出函关白，云藏野渡寒。\n鸿多霜雪重，山广道途难。\n心事何人识，斗牛应数看。",
        "dynasty": "唐",
        "collection_info": null
    },
    {
        "title": "怀黄颇",
        "author": "马戴",
        "content": "有客南浮去，平生与我同。\n炎州结遥思，芳杜采应空。\n秦鴈归侵月，湘猿戏褭枫。\n期君翼明代，未可恋山中。",
        "dynasty": "唐",
        "collection_info": null
    },
    {
        "title": "陇上独望",
        "author": "马戴",
        "content": "斜日挂边树，萧萧独望间。\n阴云藏汉垒，飞火照胡山。\n陇首行人绝，河源夕鸟还。\n谁为立勋者，可惜宝刀闲。",
        "dynasty": "唐",
        "collection_info": null
    },
    {
        "title": "长安书怀",
        "author": "马戴",
        "content": "岐路今如此，还堪恸哭频。\n关中成久客，海上老诸亲。\n谷口田应废，乡山草又春。\n年年销壮志，空作献书人。",
        "dynasty": "唐",
        "collection_info": null
    },
    {
        "title": "邯郸驿楼作",
        "author": "马戴",
        "content": "芜没丛台久，清漳废御沟。\n蝉鸣河外树，人在驿西楼。\n云烧天中赤，山当日落秋。\n近郊经战后，处处骨成丘。",
        "dynasty": "唐",
        "collection_info": null
    },
    {
        "title": "别家后次飞狐西即事",
        "author": "马戴",
        "content": "远归从此别，亲爱失天涯。\n去国频迴首，方秋不在家。\n鸣蛩闻塞路，冷鴈背龙沙。\n西次桑干曲，洲中见荻花。",
        "dynasty": "唐",
        "collection_info": null
    },
    {
        "title": "题青龙寺镜公房",
        "author": "马戴",
        "content": "一室意何有，闲门为我开。\n炉香寒自灭，履雪饭初迴。\n窗迥孤山入，灯残片月来。\n禅心方此地，不必访天台。",
        "dynasty": "唐",
        "collection_info": null
    },
    {
        "title": "边城独望",
        "author": "马戴",
        "content": "聊凭危堞望，倍起异乡情。\n霜落蒹葭白，山昏雾露生。\n河滩胡鴈下，戎垒汉鼙惊。\n独树残秋色，狂歌泪满缨。",
        "dynasty": "唐",
        "collection_info": null
    },
    {
        "title": "江亭赠别",
        "author": "马戴",
        "content": "长亭晚送君，秋色渡江濆。\n衰柳风难定，寒涛雪不分。\n猨声离楚峡，帆影入湘云。\n独泛扁舟夜，山钟可卧闻。",
        "dynasty": "唐",
        "collection_info": null
    },
    {
        "title": "旅次寄贾岛兼简无可上人",
        "author": "马戴",
        "content": "相思边草长，迴望水连空。\n鴈过当行次，蝉鸣復客中。\n壮年看即改，羸病计多同。\n傥宿林中寺，深凭问远公。",
        "dynasty": "唐",
        "collection_info": null
    },
    {
        "title": "寄剡中友人",
        "author": "马戴",
        "content": "故人今在剡，秋草意如何。\n岭暮云霞杂，潮迴岛屿多。\n沃洲僧几访，天姥客谁过。\n岁晚偏相忆，风生隔楚波。",
        "dynasty": "唐",
        "collection_info": null
    },
    {
        "title": "送国子韦丞",
        "author": "马戴",
        "content": "临水独相送，归期千里间。\n云迴逢过雨，路转入连山。\n一骑行芳草，新蝉发故关。\n遥聆茂陵下，夜启竹扉闲。",
        "dynasty": "唐",
        "collection_info": null
    },
    {
        "title": "题吴发原南居",
        "author": "马戴",
        "content": "闲居谁厌僻，门掩汉祠前。\n山色夏云映，树阴幽草连。\n晴光分渚曲，绿气冒原田。\n何日远游罢，高枝已噪蝉。",
        "dynasty": "唐",
        "collection_info": null
    },
    {
        "title": "雒中寒夜姚侍御宅怀贾岛",
        "author": "马戴",
        "content": "夜木动寒色，雒阳城阙深。\n如何异乡思，更抱故人心。\n微月关山远，闲阶霜霰侵。\n谁知石门路，待与子同寻。",
        "dynasty": "唐",
        "collection_info": null
    },
    {
        "title": "征妇叹",
        "author": "马戴",
        "content": "稚子在我抱，送君登远道。\n稚子今已行，念君上边城。\n蓬根既无定，蓬子焉用生。\n但见请防胡，不闻言罢兵。\n及老能得归，少者还长征。",
        "dynasty": "唐",
        "collection_info": null
    },
    {
        "title": "山中寄姚合员外",
        "author": "马戴",
        "content": "朝与城阙别，暮同麋鹿归。\n鸟鸣松观静，人过石桥稀。\n木叶摇山翠，泉痕入涧扉。\n敢招仙署客，暂此拂朝衣。",
        "dynasty": "唐",
        "collection_info": null
    },
    {
        "title": "中秋月",
        "author": "马戴",
        "content": "阴魄出海上，望之增苦吟。\n冷搜骊颔重，寒彻蚌胎深。\n皓气笼诸夏，清光射万岑。\n悠然天地内，皎洁一般心。",
        "dynasty": "唐",
        "collection_info": null
    },
    {
        "title": "下第寄友人",
        "author": "马戴",
        "content": "金门君待问，石室我思归。\n圣主尊黄屋，何人荐白衣。\n年来御沟柳，赠别雨霏霏。",
        "dynasty": "唐",
        "collection_info": null
    },
    {
        "title": "寄广州杨参军",
        "author": "马戴",
        "content": "南方春景好，念子缓归心。\n身方脱野服，冠未繫朝簪。\n足恣平生赏，无虞外役侵。\n汀洲观鸟戏，向月和猨吟。\n税驾楚山广，扬帆湘水深。\n采奇搜石穴，怀胜即枫林。\n怅望极霞际，流情堕海阴。\n前朝杳难问，叹息洒鸣琴。",
        "dynasty": "唐",
        "collection_info": null
    },
    {
        "title": "离夜二首 一",
        "author": "马戴",
        "content": "东征辽水迥，北近单于台。\n戎衣挂宝剑，玉筯衔金杯。\n红烛暗将灭，翠蛾终不开。",
        "dynasty": "唐",
        "collection_info": null
    },
    {
        "title": "离夜二首 二",
        "author": "马戴",
        "content": "凝夜照离色，恐闻啼晚鸦。\n前年营鴈塞，明月戍龙沙。\n曾与五陵子，休装孤剑花。",
        "dynasty": "唐",
        "collection_info": null
    },
    {
        "title": "荅太原从军杨员外送别",
        "author": "马戴",
        "content": "君将海月佩，赠之光我行。\n见知言不浅，怀报意非轻。\n反照临歧思，中年未达情。\n河梁人送别，秋汉鴈相鸣。\n衰柳摇边吹，寒云冒古城。\n西游还献赋，应许託平生。",
        "dynasty": "唐",
        "collection_info": null
    },
    {
        "title": "送从叔重赴海南从事",
        "author": "马戴",
        "content": "又从连帅请，还作岭南行。\n穷海何时到，孤帆累月程。\n乱蝉吟暮色，哀狖落秋声。\n晚路潮波起，寒葭雾雨生。\n沙埋铜柱没，山簇瘴云平。\n念此别离苦，其如宗从情。",
        "dynasty": "唐",
        "collection_info": null
    },
    {
        "title": "送韩校书江西从事",
        "author": "马戴",
        "content": "出关寒色尽，云梦草生新。\n鴈背岳阳雨，客行江上春。\n遥程随水阔，枉路倒帆频。\n夕照临孤馆，朝霞发广津。\n湖山潮半隔，郡壁岸斜邻。\n自此钟陵道，裁书有故人。",
        "dynasty": "唐",
        "collection_info": null
    },
    {
        "title": "送顾少府之永康",
        "author": "马戴",
        "content": "婺女星边去，春生即有花。\n寒关云復雪，古渡草连沙。\n宿次吴江晚，行侵日徼斜。\n官传梅福政，县顾赤松家。\n烧起明山翠，潮迴动海霞。\n清高宜阅此，莫叹近天涯。",
        "dynasty": "唐",
        "collection_info": null
    },
    {
        "title": "幽上留别令狐侍郎",
        "author": "马戴",
        "content": "自别丘中隐，频年哭路岐。\n辛勤今若是，少壮岂多时。\n露滴阴虫苦，秋声远客悲。\n晚营严鼓角，红叶拂旌旗。\n北阙虚延望，西林久见思。\n川流寒水急，云返故山迟。\n落照游人去，长空独鸟随。\n不堪风景隔，忠信寡相知。",
        "dynasty": "唐",
        "collection_info": null
    },
    {
        "title": "襄阳席上呈于司空",
        "author": "马戴",
        "content": "花枝临水復临堤，也照清江也照泥。\n寄语东君好抬举，夜来曾伴凤皇栖。",
        "dynasty": "唐",
        "collection_info": null
    },
    {
        "title": "宿裴氏溪居怀厉玄先辈",
        "author": "马戴",
        "content": "树下孤石坐，草间微有霜。\n同人不同北，云鸟自南翔。\n迢遰夜山色，清泠泉月光。\n西风耿离抱，江海遥相望。",
        "dynasty": "唐",
        "collection_info": null
    },
    {
        "title": "集宿姚殿中宅期僧无可不至",
        "author": "马戴",
        "content": "殿中日相命，开尊话旧时。\n余钟催鸟绝，积雪阻僧期。\n林静寒光远，天阴曙色迟。\n今夕復何夕，人谒去难追。",
        "dynasty": "唐",
        "collection_info": null
    },
    {
        "title": "宿贾岛原居",
        "author": "马戴",
        "content": "寒鴈过原急，渚边秋色深。\n烟霞向海岛，风雨宿园林。\n俱住明时愿，同怀故国心。\n未能先隐迹，聊此一相寻。",
        "dynasty": "唐",
        "collection_info": null
    },
    {
        "title": "赠别空公",
        "author": "马戴",
        "content": "云门秋却入，微径久无人。\n后夜中峰月，空林百衲身。\n寂寥寒磬尽，盥漱瀑泉新。\n履迹谁相见，松风扫石尘。",
        "dynasty": "唐",
        "collection_info": null
    },
    {
        "title": "府试观开元皇帝东封图",
        "author": "马戴",
        "content": "俨若翠华举，登封图乍开。\n冕旒明主立，冠剑侍臣陪。\n迹类飞仙去，光同拜日来。\n粉痕疑检玉，黛色讶生苔。\n挂壁云将起，陵风仗若迴。\n何年復东幸，鲁叟望悠哉。",
        "dynasty": "唐",
        "collection_info": null
    },
    {
        "title": "府试水始冰",
        "author": "马戴",
        "content": "南池寒色动，北陆岁阴生。\n薄薄流澌聚，灕灕翠潋平。\n暗霑霜稍厚，迴照日还轻。\n乳窦悬残滴，湘流减恨声。\n即堪金井贮，会映玉壶清。\n洁白心虽识，空期饮此明。",
        "dynasty": "唐",
        "collection_info": null
    },
    {
        "title": "边馆逢贺秀才",
        "author": "马戴",
        "content": "贫病无疎我与君，不知何事久离羣。\n鹿裘共弊同为客，龙阙将移拟献文。\n空馆夕阳鸦绕树，荒城寒色鴈和云。\n不堪吟断边笳晓，叶落东西客又分。",
        "dynasty": "唐",
        "collection_info": null
    },
    {
        "title": "宿王屋天坛",
        "author": "马戴",
        "content": "星斗半沈苍翠色，红霞远照海涛分。\n折松晓拂天坛雪，投简寒窥玉洞云。\n绝顶醮迴人不见，深林磬度鸟应闻。\n未知谁与传金箓，独向仙祠拜老君。",
        "dynasty": "唐",
        "collection_info": null
    },
    {
        "title": "岐阳逢曲阳故人话旧",
        "author": "马戴",
        "content": "异地还相见，平生问可知。\n壮年俱欲暮，往事尽堪悲。\n道路频艰阻，亲朋久别离。\n解兵逃白刃，谒帝值明时。\n淹疾生涯故，因官事业移。\n鸡鸣关月落，鴈度朔风吹。\n客泪翻岐下，乡心落海湄。\n积愁何计遣，满酌浣相思。",
        "dynasty": "唐",
        "collection_info": null
    },
    {
        "title": "赠禅僧",
        "author": "马戴",
        "content": "弟子人天遍，童年在沃洲。\n开禅山木长，浣衲海沙秋。\n振锡摇汀月，持瓶接瀑流。\n赤城何日上，鄙愿从师游。",
        "dynasty": "唐",
        "collection_info": null
    },
    {
        "title": "题庐山寺",
        "author": "马戴",
        "content": "白茅为屋宇编荆，数处阶墀石迭成。\n东谷笑言西谷响，下方云雨上方晴。\n鼠惊樵客缘苍壁，猨戏山头撼紫柽。\n别有一条投涧水，竹筒斜引入茶铛。",
        "dynasty": "唐",
        "collection_info": null
    },
    {
        "title": "题石瓮寺",
        "author": "马戴",
        "content": "僧室并皇宫，云门辇路同。\n渭分双阙北，山迥五陵东。\n修绠悬林表，深泉汲洞中。\n人烟窥垤蚁，鸳瓦拂冥鸿。\n藓壁松生峭，龛灯月照空。\n稀逢息心侣，独礼竺干公。",
        "dynasty": "唐",
        "collection_info": null
    },
    {
        "title": "谒仙观二首 一",
        "author": "马戴",
        "content": "我生求羽化，斋沐造仙居。\n葛蔓没丹井，石函盛道书。\n寒松多偃侧，灵洞遍清虚。\n一就泉西饮，云中采药蔬。",
        "dynasty": "唐",
        "collection_info": null
    },
    {
        "title": "谒仙观二首 二",
        "author": "马戴",
        "content": "山空蕙气香，乳管折云房。\n愿值壶中客，亲传肘后方。\n三更礼星斗，寸匕服丹霜。\n默坐树阴下，仙经横石床。",
        "dynasty": "唐",
        "collection_info": null
    },
    {
        "title": "送朴山人归新罗",
        "author": "马戴",
        "content": "浩渺行无极，扬帆但信风。\n云山过海半，乡树入舟中。\n波定遥天出，沙平远岸穷。\n离心寄何处，目断曙霞东。",
        "dynasty": "唐",
        "collection_info": null
    },
    {
        "title": "题静住寺钦用上人房",
        "author": "马戴",
        "content": "寺近朝天路，多闻玉佩音。\n鉴人开慧眼，归鸟息禅心。\n磬接星河曙，窗连夏木深。\n此中能宴坐，何必在云林。",
        "dynasty": "唐",
        "collection_info": null
    },
    {
        "title": "赠杨先辈",
        "author": "马戴",
        "content": "平生闲放久，野鹿许为羣。\n居止邻西岳，轩窗度白云。\n斋心饭松子，话道接茅君。\n汉主思清净，休书谏猎文。",
        "dynasty": "唐",
        "collection_info": null
    },
    {
        "title": "詶李景章先辈",
        "author": "马戴",
        "content": "平生诗句忝多同，不得陪君奉至公。\n金镝自宜先中鹄，铅刀甘且学雕虫。\n莺啼细柳临关路，燕接飞花遶汉宫。\n九陌芳菲人竞赏，此时心在别离中。",
        "dynasty": "唐",
        "collection_info": null
    },
    {
        "title": "赠祠部令狐郎中",
        "author": "马戴",
        "content": "官初执宪称雄才，省转为郎雅望催。\n待制松阴移玉殿，分宵露气静天台。\n算棋默向孤云坐，随鹤闲穷片水迴。\n忽忆十年相识日，小儒新自海边来。",
        "dynasty": "唐",
        "collection_info": null
    },
    {
        "title": "送册东夷王使",
        "author": "马戴",
        "content": "越海传金册，华夷礼命行。\n片帆秋色动，万里信潮生。\n日映孤舟出，沙连绝岛明。\n翳空翻大鸟，飞雪洒长鲸。\n旧鬓迴应改，遐荒梦易惊。\n何当理风檝，天外问来程。",
        "dynasty": "唐",
        "collection_info": null
    },
    {
        "title": "送武陵王将军",
        "author": "马戴",
        "content": "河外今无事，将军有战名。\n艰难长剑缺，功业少年成。\n晓仗亲云陛，寒宵突禁营。\n朱旗身外色，玉漏耳边声。\n开閤谈宾至，调弓过鴈惊。\n为儒多不达，见学请长缨。",
        "dynasty": "唐",
        "collection_info": null
    },
    {
        "title": "赠鄠县尉李先辈二首 一",
        "author": "马戴",
        "content": "同人家鄠杜，相见罢官时。\n野坐苔生石，荒居菊入篱。\n听蝉临水久，送鹤背山迟。\n未拟还城阙，溪僧别有期。",
        "dynasty": "唐",
        "collection_info": null
    },
    {
        "title": "赠鄠县尉李先辈二首 二",
        "author": "马戴",
        "content": "休官不到阙，求静匪营他。\n种药唯愁晚，看云肯厌多。\n渚边逢鹭下，林表伴僧过。\n闲检仙方试，松花酒自和。",
        "dynasty": "唐",
        "collection_info": null
    },
    {
        "title": "边将",
        "author": "马戴",
        "content": "玉榼酒频倾，论功笑李陵。\n红缰跑骏马，金镞掣秋鹰。\n塞迥连天雪，河深彻底冰。\n谁言提一剑，勤苦事中兴。",
        "dynasty": "唐",
        "collection_info": null
    },
    {
        "title": "下第别令狐员外",
        "author": "马戴",
        "content": "论文期雨夜，饮酒及芳晨。\n坐叹百花发，潜惊双鬓新。\n旧交多得路，别业远仍贫。\n便欲辞知己，归耕海上春。",
        "dynasty": "唐",
        "collection_info": null
    },
    {
        "title": "送春坊董正字浙右归觐",
        "author": "马戴",
        "content": "去觐毘陵日，秋残建业中。\n莎垂石城古，山阔海门空。\n灌木寒樯远，层波皓月同。\n何当復雠校，春集少阳宫。",
        "dynasty": "唐",
        "collection_info": null
    },
    {
        "title": "送和北虏使",
        "author": "马戴",
        "content": "路始阴山北，迢迢雨雪天。\n长城人过少，沙碛马难前。\n日入流沙际，阴生瀚海边。\n刀镮向月动，旌纛冒霜悬。\n逐兽孤围合，交兵一箭传。\n穹庐移斥候，烽火绝祁连。\n汉将行持节，胡儿坐控弦。\n明妃的迴面，南送使君旋。",
        "dynasty": "唐",
        "collection_info": null
    },
    {
        "title": "摅情留别幷州从事",
        "author": "马戴",
        "content": "浅学长自鄙，谬承贤达知。\n才希汉主召，玉任楚人疑。\n年长惭漂泊，恩深惜别离。\n秋光独鸟过，暝色一蝉悲。\n鹤髮生何速，龙门上苦迟。\n雕虫羞朗鉴，干禄贵明时。\n故国诚难返，青云致未期。\n空将感激泪，一自洒临岐。",
        "dynasty": "唐",
        "collection_info": null
    },
    {
        "title": "酬田卿送西游",
        "author": "马戴",
        "content": "华堂开翠簟，惜别玉壶深。\n客去当烦暑，蝉鸣復此心。\n废城乔木在，古道浊河侵。\n莫虑西游远，西关绝陇阴。",
        "dynasty": "唐",
        "collection_info": null
    },
    {
        "title": "雪中送青州薛评事",
        "author": "马戴",
        "content": "腊景不可犯，从戎难自由。\n怜君急王事，走马赴边州。\n岳雪明日观，海云冒营丘。\n惭无斗酒泻，敢望御重裘。",
        "dynasty": "唐",
        "collection_info": null
    },
    {
        "title": "哭京兆庞尹",
        "author": "马戴",
        "content": "神州丧贤尹，父老泣关中。\n未尽羣生愿，纔留及物功。\n清光沈皎月，素业振遗风。\n履迹莓苔掩，珂声紫陌空。\n从来受知者，会葬汉陵东。",
        "dynasty": "唐",
        "collection_info": null
    },
    {
        "title": "路傍树",
        "author": "马戴",
        "content": "古树何人种，清阴减昔时。\n莓苔根半露，风雨节偏危。\n虫蠹心将穴，蝉催叶向衰。\n樵童不须翦，聊起邵公思。",
        "dynasty": "唐",
        "collection_info": null
    },
    {
        "title": "送客南游",
        "author": "马戴",
        "content": "拟卜何山隐，高秋指岳阳。\n苇干云梦色，橘熟洞庭香。\n疎雨残虹影，[回]云背鸟行。\n灵均如可问，一为哭清湘。",
        "dynasty": "唐",
        "collection_info": null
    },
    {
        "title": "寄襄阳王公子",
        "author": "马戴",
        "content": "君马勒金羁，君家贮玉笄。\n白云登岘首，碧树醉铜鞮。\n泽广荆州北，山多汉水西。\n鹿门知不隐，芳草自萋萋。",
        "dynasty": "唐",
        "collection_info": null
    },
    {
        "title": "集宿姚侍御宅怀永乐宰殷侍御",
        "author": "马戴",
        "content": "石田虞芮接，种树白云阴。\n穴闭神踪古，河流禹凿深。\n樵人应满郭，僊鸟几巢林。\n此会偏相语，曾供雪夜吟。",
        "dynasty": "唐",
        "collection_info": null
    },
    {
        "title": "易水怀古",
        "author": "马戴",
        "content": "荆卿西去不復返，易水东流无尽期。\n落日萧条蓟城北，黄沙白草任风吹。",
        "dynasty": "唐",
        "collection_info": null
    },
    {
        "title": "送僧二首 一",
        "author": "马戴",
        "content": "亲在平阳忆久归，洪河雨涨出关迟。\n独过旧寺人稀识，一一杉松老别时。",
        "dynasty": "唐",
        "collection_info": null
    },
    {
        "title": "送僧二首 二",
        "author": "马戴",
        "content": "龛中破衲自持行，树下禅床坐一生。\n来往白云知岁久，满山猨鸟会经声。",
        "dynasty": "唐",
        "collection_info": null
    },
    {
        "title": "赠友人边游回",
        "author": "马戴",
        "content": "游子新从绝塞回，自言曾上李陵台。\n尊前语尽北风起，秋色萧条胡鴈来。",
        "dynasty": "唐",
        "collection_info": null
    },
    {
        "title": "山中作",
        "author": "马戴",
        "content": "屐齿无泥竹策轻，莓苔梯滑夜难行。\n独开石室松门裏，月照前山空水声。",
        "dynasty": "唐",
        "collection_info": null
    },
    {
        "title": "出塞词",
        "author": "马戴",
        "content": "金带连环束战袍，马头衝雪度临洮。\n卷旗夜劫单于帐，乱斫胡儿缺宝刀。",
        "dynasty": "唐",
        "collection_info": null
    },
    {
        "title": "寄云台观田秀才",
        "author": "马戴",
        "content": "云压松枝拂石窗，幽人独坐鹤成双。\n晚来漱齿敲冰渚，闲读仙书倚翠幢。",
        "dynasty": "唐",
        "collection_info": null
    },
    {
        "title": "边上送杨侍御鞫狱回",
        "author": "马戴",
        "content": "狱成冤雪晚云开，豸角威清塞鴈回。\n飞将送迎遥避马，离亭不敢劝金杯。",
        "dynasty": "唐",
        "collection_info": null
    },
    {
        "title": "射鵰骑",
        "author": "马戴",
        "content": "蕃面将军着鼠裘，酣歌衝雪在边州。\n猎过黑山犹走马，寒鵰射落不回头。",
        "dynasty": "唐",
        "collection_info": null
    },
    {
        "title": "高司马移竹",
        "author": "马戴",
        "content": "丛居堂下幸君移，翠掩灯窗露叶垂。\n莫羡孤生在山者，无人看着拂云枝。",
        "dynasty": "唐",
        "collection_info": null
    },
    {
        "title": "赠前蔚州崔使君",
        "author": "马戴",
        "content": "战回脱剑绾铜鱼，塞鴈迎风避隼旟。\n欲识前时为郡政，校成上下考新书。",
        "dynasty": "唐",
        "collection_info": null
    },
    {
        "title": "秋思二首 一",
        "author": "马戴",
        "content": "万木秋霖后，孤山夕照余。\n田园无岁计，寒近忆樵渔。",
        "dynasty": "唐",
        "collection_info": null
    },
    {
        "title": "秋思二首 二",
        "author": "马戴",
        "content": "亭树霜霰满，野塘凫鸟多。\n蕙兰不可折，楚老徒悲歌。",
        "dynasty": "唐",
        "collection_info": null
    },
    {
        "title": "黄神谷纪事",
        "author": "马戴",
        "content": "霹雳振秋岳，折松横洞门。\n云龙忽变化，但觉玉潭昏。",
        "dynasty": "唐",
        "collection_info": null
    },
    {
        "title": "过亡友墓",
        "author": "马戴",
        "content": "忆昨送君葬，今看坟树高。\n寻思后期者，只是益生劳。",
        "dynasty": "唐",
        "collection_info": null
    },
    {
        "title": "闻瀑布冰折",
        "author": "马戴",
        "content": "万仞冰峭折，寒声投白云。\n光摇山月堕，我向石床闻。",
        "dynasty": "唐",
        "collection_info": null
    },
    {
        "title": "赠道者",
        "author": "马戴",
        "content": "深居白云穴，静注赤松经。\n往往龙潭上，焚香礼斗星。",
        "dynasty": "唐",
        "collection_info": null
    },
    {
        "title": "华下逢杨侍御",
        "author": "马戴",
        "content": "巨灵掌上月，玉女盆中泉。\n柱史息车看，孤云心浩然。",
        "dynasty": "唐",
        "collection_info": null
    },
    {
        "title": "新春闻赦",
        "author": "马戴",
        "content": "道在猜谗息，仁深疾苦除。\n尧聪能下听，汤网本来疎。",
        "dynasty": "唐",
        "collection_info": null
    },
    {
        "title": "送李侍御福建从事",
        "author": "马戴",
        "content": "晋安来越国，蔓草故宫迷。\n钓渚龙应在，琴台鹤乱栖。\n泛涛明月广，边海众山齐。\n宾府通兰棹，蛮僧接石梯。\n片云和瘴湿，孤屿映帆低。\n上客多诗兴，秋猨足夜啼。",
        "dynasty": "唐",
        "collection_info": null
    },
    {
        "title": "酬刑部姚郎中",
        "author": "马戴",
        "content": "路岐人不见，尚得记心中。\n月忆潇湘渚，春生兰杜丛。\n鸟啼花半落，人散爵方空。\n所赠诚难荅，泠然一雅风。",
        "dynasty": "唐",
        "collection_info": null
    },
    {
        "title": "送柳秀才往连州看弟",
        "author": "马戴",
        "content": "离人非逆旅，有弟谪连州。\n楚雨霑猨暮，湘云拂鴈秋。\n蒹葭行广泽，星月棹寒流。\n何处江关鏁，风涛阻客愁。",
        "dynasty": "唐",
        "collection_info": null
    },
    {
        "title": "晚眺有怀",
        "author": "马戴",
        "content": "点点抱离念，旷怀成怨歌。\n高台试延望，落照在寒波。\n此地芳草歇，旧山乔木多。\n悠然暮天际，但见鸟相过。",
        "dynasty": "唐",
        "collection_info": null
    },
    {
        "title": "山中兴作",
        "author": "马戴",
        "content": "高高丹桂枝，袅袅女萝衣。\n密叶浮云过，幽阴暮鸟归。\n月和风翠动，花落瀑泉飞。\n欲翦兰为佩，中林露未晞。",
        "dynasty": "唐",
        "collection_info": null
    },
    {
        "title": "送皇甫协律淮南从事",
        "author": "马戴",
        "content": "辟书丞相草，招作广陵行。\n隋柳疎淮岸，汀洲接海城。\n楚樯经雨泊，烟月隔潮生。\n谁与同尊俎，鸡鸾集虎营。",
        "dynasty": "唐",
        "collection_info": null
    },
    {
        "title": "别灵武令狐校书",
        "author": "马戴",
        "content": "北风吹别思，落月度关河。\n树隐流沙短，山平近塞多。\n鴈池戎马饮，鵰帐戍人过。\n莫虑行军苦，华夷道正和。",
        "dynasty": "唐",
        "collection_info": null
    },
    {
        "title": "田氏南楼对月",
        "author": "马戴",
        "content": "主人同露坐，明月在高台。\n咽咽阴虫叫，萧萧寒鴈来。\n影摇疎木落，魄转曙钟开。\n幸免丹霞映，清光溢酒杯。",
        "dynasty": "唐",
        "collection_info": null
    },
    {
        "title": "送宗密上人",
        "author": "马戴",
        "content": "门前九陌尘，石上定中身。\n近放辽天鹤，曾为南岳人。\n腊高松叶换，雪尽茗芽新。\n一自传香后，名山愿卜邻。",
        "dynasty": "唐",
        "collection_info": null
    },
    {
        "title": "白鹿原晚望",
        "author": "马戴",
        "content": "浐曲鴈飞下，秦原人葬回。\n丘坟与城阙，草树共尘埃。",
        "dynasty": "唐",
        "collection_info": null
    },
    {
        "title": "失意书怀呈知己",
        "author": "马戴",
        "content": "直道何由启圣君，非才谁敢议论文。\n心存黄箓兼丹诀，家忆青山与白云。\n麋鹿幽栖闲可近，鸳鸾高举势宜分。\n微生不学刘琨辈，剑刃相交拟立勋。",
        "dynasty": "唐",
        "collection_info": null
    },
    {
        "title": "春日寻浐川王处士",
        "author": "马戴",
        "content": "碧草径微断，白云扉晚开。\n罢琴松韵发，鉴水月光来。\n宿鸟排花动，樵童浇竹迴。\n与君同露坐，涧石拂青苔。",
        "dynasty": "唐",
        "collection_info": null
    },
    {
        "title": "宿阳台观",
        "author": "马戴",
        "content": "玉洞仙何在，炉香客自焚。\n醮坛围古木，石磬响寒云。\n曙月孤霞映，悬流峭壁分。\n心知人世隔，坐与鹤为羣。",
        "dynasty": "唐",
        "collection_info": null
    },
    {
        "title": "寄金州姚使君员外",
        "author": "马戴",
        "content": "老怀清净化，乞去守洵阳。\n废井人应满，空林虎自藏。\n迸泉疎石窦，残雨发椒香。\n山缺通巴峡，江流带楚樯。\n忧农生野思，祷庙结云装。\n覆局松移影，听琴月堕光。\n鸟鸣开郡印，僧去置禅床。\n罢贡金休凿，凌寒笋更长。\n退公披鹤氅，高步隔鹓行。\n相见朱门内，麾幢拂曙霜。",
        "dynasty": "唐",
        "collection_info": null
    },
    {
        "title": "中秋夜坐有怀",
        "author": "马戴",
        "content": "秋光动河汉，耿耿曙难分。\n堕露垂丛药，残星间薄云。\n心悬赤城峤，志向紫阳君。\n鴈过海风起，萧萧时独闻。",
        "dynasty": "唐",
        "collection_info": null
    },
    {
        "title": "题镜湖野老所居",
        "author": "马戴",
        "content": "湖裏寻君去，樵风往返吹。\n树喧巢鸟出，路细葑田移。\n沤苎成鱼网，枯根是酒巵。\n老年唯自适，生事任羣儿。",
        "dynasty": "唐",
        "collection_info": null
    },
    {
        "title": "题女道士居",
        "author": "马戴",
        "content": "不饵住云溪，休丹罢药畦。\n杏花虚结子，石髓任成泥。\n扫地青牛卧，栽松白鹤栖。\n共知仙女丽，莫是阮郎妻。",
        "dynasty": "唐",
        "collection_info": null
    },
    {
        "title": "送王道士",
        "author": "马戴",
        "content": "真人俄整舃，双鹤屡飞翔。\n恐入壶中住，须传肘后方。\n霓裳云气润，石径朮苗香。\n一去何时见，仙家日月长。",
        "dynasty": "唐",
        "collection_info": null
    },
    {
        "title": "送道友入天台山作",
        "author": "马戴",
        "content": "却忆天台去，移居海岛空。\n观寒琪树碧，雪浅石桥通。\n漱齿飞泉外，餐霞早境中。\n终期赤城裏，披氅与君同。",
        "dynasty": "唐",
        "collection_info": null
    },
    {
        "title": "题章野人山居",
        "author": "马戴",
        "content": "带郭茅亭诗兴饶，回看一曲倚危桥。\n门前山色能深浅，壁上湖光自动摇。\n闲花散落填书帙，戏鸟低飞碍柳条。\n向此隐来经几载，如今已是汉家朝。",
        "dynasty": "唐",
        "collection_info": null
    },
    {
        "title": "江中遇客",
        "author": "马戴",
        "content": "危石江中起，孤云岭上还。\n相逢皆得意，何处是乡关。",
        "dynasty": "唐",
        "collection_info": null
    },
    {
        "title": "期王炼师不至",
        "author": "马戴",
        "content": "黄精蒸罢洗琼桮，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": null
    },
    {
        "title": "秋日送僧志幽归山寺",
        "author": "马戴",
        "content": "禅室绳床在翠微，松间荷笠一僧归。\n磬声寂历宜秋夜，手冷灯前自衲衣。",
        "dynasty": "唐",
        "collection_info": null
    },
    {
        "title": "句",
        "author": "马戴",
        "content": "申胥任向秦庭哭，靳尚终贻楚国忧。",
        "dynasty": "唐",
        "collection_info": null
    },
    {
        "title": "过灊岳",
        "author": "马戴",
        "content": "塞上征兵久，淮南赋敛多。\n抱琴方此去，为县欲如何。\n灊岳积苍翠，皖溪生素波。\n真君松庙近，公退为谁过？\n（《古今图书集成·山川典》八六《灊山部）。",
        "dynasty": "唐",
        "collection_info": null
    },
    {
        "title": "方城怀古（句）",
        "author": "马戴",
        "content": "申胥枉向秦庭哭，靳尚终贻楚国羞。\n（《唐语林》二《文学》〖1〗○今按：《全唐诗》五五六缺题，又无出处。\n）（〖1〗此则出《金华子杂编》，见原本《说郛》卷十一，《四库全书》辑本《金华子杂编》失收。\n）。",
        "dynasty": "唐",
        "collection_info": null
    },
    {
        "title": "横吹曲辞：出塞",
        "author": "马戴",
        "content": "金带连环束战袍，马头冲雪度临洮。\n卷旗夜劫单于帐，乱斫胡兵缺宝刀。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "相和歌辞：关山曲",
        "author": "马戴",
        "content": "金锁耀兜鍪，黄云拂紫骝。叛羌旗下戮，陷壁夜中收。\n霜霰戎衣故，关河碛气秋。箭创殊未合，更遣击兰州。\n火发龙山北，中宵易左贤。勒兵临汉水，惊雁散胡天。\n木落防河急，军孤受敌偏。犹闻汉皇怒，按剑待开边。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：雀台怨",
        "author": "马戴",
        "content": "魏宫歌舞地，蝶戏鸟还鸣。玉座人难到，铜台雨滴平。\n西陵树不见，漳浦草空生。万恨尽埋此，徒悬千载名。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "校猎曲",
        "author": "马戴",
        "content": "楚子畋郊野，布罟笼天涯。浮云张作罗，万草结成罝。\n意在绝飞鸟，臂弓腰镆铘。远将射勾践，次欲诛夫差。\n壮志一朝尽，他□□繁华。当时能猎贤，保国兼保家。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "蛮家",
        "author": "马戴",
        "content": "领得卖珠钱，还归铜柱边。看儿调小象，打鼓放新船。\n醉后眠神树，耕时语瘴烟。又逢衰蹇老，相问莫知年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "春思",
        "author": "马戴",
        "content": "初日照杨柳，玉楼含翠阴。啼春独鸟思，望远佳人心。\n幽怨贮瑶瑟，韶光凝碧林。所思曾不见，芳草意空深。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送从叔赴南海幕",
        "author": "马戴",
        "content": "洞庭秋色起，哀狖更难闻。身往海边郡，帆悬天际云。\n炎州罗翠鸟，瘴岭控蛮军。信息来非易，堪悲此路分。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "江行留别",
        "author": "马戴",
        "content": "吴楚半秋色，渡江逢苇花。云侵帆影尽，风逼雁行斜。\n返照开岚翠，寒潮荡浦沙。余将何所往，海峤拟营家。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "将别寄友人",
        "author": "马戴",
        "content": "帝乡归未得，辛苦事羁游。别馆一尊酒，客程千里秋。\n霜风红叶寺，夜雨白苹洲。长恐此时泪，不禁和恨流。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "客行",
        "author": "马戴",
        "content": "路岐长不尽，客恨杳难通。芦荻晚汀雨，柳花南浦风。\n乱钟嘶马急，残日半帆红。却羡渔樵侣，闲歌落照中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "过野叟居",
        "author": "马戴",
        "content": "野人闲种树，树老野人前。居止白云内，渔樵沧海边。\n呼儿采山药，放犊饮溪泉。自着养生论，无烦忧暮年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "答光州王使君",
        "author": "马戴",
        "content": "信来淮上郡，楚岫入秦云。自顾为儒者，何由答使君。\n蜕风蝉半失，阻雨雁频闻。欲识平生分，他时别纪勋。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "下第再过崔邵池阳居",
        "author": "马戴",
        "content": "岂无故乡路，路远未成归。关内相知少，海边来信稀。\n离云空石穴，芳草偃郊扉。谢子一留宿，此心聊息机。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "夕次淮口",
        "author": "马戴",
        "content": "天涯秋光尽，木末群鸟还。夜久游子息，月明岐路闲。\n风生淮水上，帆落楚云间。此意竟谁见，行行非故关。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "落日怅望",
        "author": "马戴",
        "content": "孤云与归鸟，千里片时间。念我一何滞，辞家久未还。\n微阳下乔木，远色隐秋山。临水不敢照，恐惊平昔颜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "早发故山作",
        "author": "马戴",
        "content": "云门夹峭石，石路荫长松。谷响猿相应，山深水复重。\n餐霞人不见，采药客犹逢。独宿灵潭侧，时闻岳顶钟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "下第别郜扶",
        "author": "马戴",
        "content": "穷途别故人，京洛泣风尘。在世即应老，他乡又欲春。\n平生空志学，晚岁拙谋身。静话归休计，唯将海上亲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "寄终南真空禅师",
        "author": "马戴",
        "content": "闲想白云外，了然清净僧。松门山半寺，夜雨佛前灯。\n此境可长住，浮生自不能。一从林下别，瀑布几成冰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "长安寓居寄赠贾岛",
        "author": "马戴",
        "content": "岁暮见华髮，平生志半空。孤云不我弃，归隐与谁同。\n枉道紫宸谒，妨栽丹桂丛。何如随野鹿，栖止石岩中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "秋郊夕望",
        "author": "马戴",
        "content": "度鸟向栖急，阴虫逢夜多。余霞媚秋汉，迥月濯沧波。\n蔓草将萎绝，流年其奈何。耿然摇落思，独酌不成歌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "赠越客",
        "author": "马戴",
        "content": "故国波涛隔，明时已久留。献书双阙晚，看月五陵秋。\n南棹何时返，长江忆共游。遥知钓船畔，相望在汀洲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送顾非熊下第归江南",
        "author": "马戴",
        "content": "无成西别秦，返驾江南春。草际楚田雁，舟中吴苑人。\n残云挂绝岛，迥树入通津。想到长洲日，门前多白苹。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "汧上劝旧友",
        "author": "马戴",
        "content": "斗酒故人同，长歌起北风。斜阳高垒闭，秋角暮山空。\n雁叫寒流上，萤飞薄雾中。坐来生白髮，况复久从戎。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送狄参军赴杭州",
        "author": "马戴",
        "content": "新官非次受，圣主宠前勋。关雪发车晚，风涛挂席闻。\n海门山迭翠，湖岸郡藏云。执简从公后，髯参岂胜君。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "过故人所迁新居",
        "author": "马戴",
        "content": "金马诏何晚，茂陵居近修。客来云雨散，鸟下梧桐秋。\n迥汉衔天阙，遥泉响御沟。坐看凉月上，为子一淹留。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "落照",
        "author": "马戴",
        "content": "照曜天山外，飞鸦几共过。微红拂秋汉，片白透长波。\n影促寒汀薄，光残古木多。金霞与云气，散漫复相和。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "宿崔邵池阳别墅",
        "author": "马戴",
        "content": "杨柳色已改，郊原日复低。烟生寒渚上，霞散乱山西。\n待月人相对，惊风雁不齐。此心君莫问，旧国去将迷。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "楚江怀古三首",
        "author": "马戴",
        "content": "露气寒光集，微阳下楚丘。猿啼洞庭树，人在木兰舟。\n广泽生明月，苍山夹乱流。云中君不降，竟夕自悲秋。\n惊鸟去无际，寒蛩鸣我傍。芦洲生早雾，兰隰下微霜。\n列宿分穷野，空流注大荒。看山候明月，聊自整云装。\n野风吹蕙带，骤雨滴兰桡。屈宋魂冥寞，江山思寂寥。\n阴霓侵晚景，海树入回潮。欲折寒芳荐，明神讵可招。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "远水",
        "author": "马戴",
        "content": "荡漾空沙际，虚明入远天。秋光照不极，鸟影去无边。\n势引长云断，波轻片雪连。汀洲杳难到，万古覆苍烟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "夕发邠宁寄从弟",
        "author": "马戴",
        "content": "半酣走马别，别后锁边城。日落月未上，鸟栖人独行。\n方驰故国恋，复怆长年情。入夜不能息，何当闲此生。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "赠别北客",
        "author": "马戴",
        "content": "君生游侠地，感激气何高。饮尽玉壶酒，赠留金错刀。\n雁关飞霰雪，鲸海落云涛。决去如征鸟，离心空自劳。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "夜下湘中",
        "author": "马戴",
        "content": "洞庭人夜别，孤棹下湘中。露洗寒山遍，波摇楚月空。\n密林飞暗狖，广泽发鸣鸿。行值扬帆者，江分又不同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送吕郎中牧东海郡",
        "author": "马戴",
        "content": "假道经淮泗，樯乌集隼旟。芜城沙菼接，波岛石林疏。\n海鹤空庭下，夷人远岸居。山乡足遗老，伫听荐贤书。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "山行偶作",
        "author": "马戴",
        "content": "缘危路忽穷，投宿值樵翁。鸟下山含暝，蝉鸣露滴空。\n石门斜月入，云窦暗泉通。寂寞生幽思，心疑旧隐同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "巴江夜猿",
        "author": "马戴",
        "content": "日饮巴江水，还啼巴岸边。秋声巫峡断，夜影楚云连。\n露滴青枫树，山空明月天。谁知泊船者，听此不能眠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送田使君牧蔡州",
        "author": "马戴",
        "content": "主意思政理，牧人官不轻。树多淮右地，山远汝南城。\n望稼周田隔，登楼楚月生。悬知蒋亭下，渚鹤伴闲行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "雀台怨",
        "author": "马戴",
        "content": "魏宫歌舞地，蝶戏鸟还鸣。玉座人难到，铜台雨滴平。\n西陵树不见，漳浦草空生。万恨尽埋此，徒悬千载名。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "早发故园",
        "author": "马戴",
        "content": "语别在中夜，登车离故乡。曙钟寒出岳，残月迥凝霜。\n风柳条多折，沙云气尽黄。行逢海西雁，零落不成行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "赠别江客",
        "author": "马戴",
        "content": "湘中有岑穴，君去挂帆过。露细蒹葭广，潮回岛屿多。\n汀洲延夕照，枫叶坠寒波。应使同渔者，生涯许钓歌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "宿翠微寺",
        "author": "马戴",
        "content": "处处松阴满，樵开一径通。鸟归云壑静，僧语石楼空。\n积翠含微月，遥泉韵细风。经行心不厌，忆在故山中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "霁后寄白阁僧",
        "author": "马戴",
        "content": "苍翠霾高雪，西峰鸟外看。久披山衲坏，孤坐石床寒。\n盥手水泉滴，燃灯夜烧残。终期老云峤，煮药伴中餐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送僧归金山寺",
        "author": "马戴",
        "content": "金陵山色裏，蝉急向秋分。迥寺横洲岛，归僧渡水云。\n夕阳依岸尽，清磬隔潮闻。遥想禅林下，炉香带月焚。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "新秋雨霁宿王处士东郊",
        "author": "马戴",
        "content": "夕阳逢一雨，夜木洗清阴。露气竹窗静，秋光云月深。\n煎尝灵药味，话及故山心。得意两不寐，微风生玉琴。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "关山曲二首",
        "author": "马戴",
        "content": "金甲耀兜鍪，黄金拂紫骝。叛羌旗下戮，陷壁夜中收。\n霜霰戎衣月，关河碛气秋。箭疮殊未合，更遣击兰州。\n火发龙山北，中宵易左贤。勒兵临汉水，惊雁散胡天。\n木落防河急，军孤受敌偏。犹闻汉皇怒，按剑待开边。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "塞下曲二首",
        "author": "马戴",
        "content": "旌旗倒北风，霜霰逐南鸿。夜救龙城急，朝焚虏帐空。\n骨销金镞在，鬓改玉关中。却想羲轩氏，无人尚战功。\n广漠云凝惨，日斜飞霰生。烧山搜猛兽，伏道击回兵。\n风折旗竿曲，沙埋树杪平。黄云飞旦夕，偏奏苦寒声。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "广陵曲",
        "author": "马戴",
        "content": "葱茏桂树枝，高系黄金羁。叶隐青蛾翠，花飘白玉墀。\n上鸣间关鸟，下醉游侠儿。炀帝国已破，此中都不知。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送人游蜀",
        "author": "马戴",
        "content": "别离杨柳陌，迢递蜀门行。若听清猿后，应多白髮生。\n虹霓侵栈道，风雨杂江声。过尽愁人处，烟花是锦城。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "宿无可上人房",
        "author": "马戴",
        "content": "稀逢息心侣，细话远山期。河汉秋深夜，杉梧露滴时。\n风传林磬响，月掩草堂迟。坐卧禅心在，浮生皆不知。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "旅次夏州",
        "author": "马戴",
        "content": "嘶马发相续，行次夏王台。锁郡云阴暮，鸣笳烧色来。\n霜繁边上宿，鬓改碛中回。怅望胡沙晓，惊蓬朔吹催。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "同庄秀才宿镇星观",
        "author": "马戴",
        "content": "的的星河落，沾苔复洒松。湿光微泛草，石翠澹摇峰。\n野观云和月，秋城漏间钟。知君亲此境，九陌少相逢。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "鹳雀楼晴望",
        "author": "马戴",
        "content": "尧女楼西望，人怀太古时。海波通禹凿，山木闭虞祠。\n鸟道残虹挂，龙潭返照移。行云如可驭，万里赴心期。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "赠淮南将",
        "author": "马戴",
        "content": "何事淮南将，功高业未成。风涛辞海郡，雷雨镇山营。\n度碛黄云起，防秋白髮生。密机曾制敌，忧国更论兵。\n塞色侵旗动，寒光锁甲明。自怜心有作，独立望专征。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "寄贾岛",
        "author": "马戴",
        "content": "海上不同来，关中俱久住。寻思别山日，老尽经行树。\n志业人未闻，时光鸟空度。风悲汉苑秋，雨滴秦城暮。\n佩玉与锵金，非亲亦非故。朱颜枉自毁，明代空相遇。\n岁晏各能归，心知旧岐路。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "湘川吊舜",
        "author": "马戴",
        "content": "伊予生好古，吊舜苍梧间。白日坐将没，游波凝不还。\n九疑云动影，旷野竹成班。雁集蒹葭渚，猿啼雾露山。\n南风吹早恨，瑶瑟怨长闲。元化谁能问，天门恨久关。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送僧归闽中旧寺",
        "author": "马戴",
        "content": "寺隔海山遥，帆前落叶飘。断猿通楚塞，惊鹭出兰桡。\n星月浮波岛，烟萝渡石桥。钟声催野饭，秋色落寒潮。\n旧社人多老，閒房树半凋。空林容病士，岁晚待相招。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "寄远",
        "author": "马戴",
        "content": "坐想亲爱远，行嗟天地阔。积疹甘毁颜，沈忧更销骨。\n迢迢游子心，望望归云没。乔木非故里，高楼共明月。\n夜深秋风多，闻雁来天末。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "经咸阳北原",
        "author": "马戴",
        "content": "秦山曾共转，秦云自舒卷。古来争雄图，到此多不返。\n野狖穴孤坟，农人耕废苑。川长波又逝，日与岁俱晚。\n夜入咸阳中，悲吞不能饭。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "冬日寄洛中杨少尹",
        "author": "马戴",
        "content": "黄河岸柳衰，城下度流澌。年长从公懒，天寒入府迟。\n家山望几遍，魏阙赴何时。怀古心谁识，应多谒舜祠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "浙江夜宿",
        "author": "马戴",
        "content": "落帆人更起，露草满汀洲。远狖啼荒峤，孤萤溺漫流。\n积阴开片月，爽气集高秋。去去胡为恋，搴芳时一游。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "寄西岳白石僧",
        "author": "马戴",
        "content": "挂锡中峰上，经行踏石梯。云房出定后，岳月在池西。\n峭壁残霞照，欹松积雪齐。年年着山屐，曾得到招提。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "同州冬日陪吴常侍闲宴",
        "author": "马戴",
        "content": "中天白云散，集客郡斋时。陶性聊飞爵，看山忽罢棋。\n雪花凝始散，木叶脱无遗。静理良多暇，招邀惬所思。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "答鄜畤友人同宿见示",
        "author": "马戴",
        "content": "为客自堪悲，风尘日满衣。承明无计入，旧隐但怀归。\n雪积孤城暗，灯残晓角微。相逢喜同宿，此地故人稀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "题僧禅院",
        "author": "马戴",
        "content": "虚室焚香久，禅心悟几生。滤泉侵月起，扫径避虫行。\n树隔前朝在，苔滋废渚平。我来风雨夜，像设一灯明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "怀故山寄贾岛",
        "author": "马戴",
        "content": "心偶羡明代，学诗观国风。自从来阙下，未胜在山中。\n丹桂日应老，白云居久空。谁能谢时去，聊与此生同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "灞上秋居",
        "author": "马戴",
        "content": "灞原风雨定，晚见雁行频。落叶他乡树，寒灯独夜人。\n空园白露滴，孤壁野僧邻。寄卧郊扉久，何门致此身。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "寄崇德里居作",
        "author": "马戴",
        "content": "扫君园林地，泽我清凉襟。高鸟云路晚，孤蝉杨柳深。\n风微汉宫漏，月迥秦城砧。光景坐如此，徒怀经济心。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "河梁别",
        "author": "马戴",
        "content": "河梁送别者，行哭半非亲。此路足征客，胡天多杀人。\n金罍照离思，宝瑟凝残春。早晚期相见，垂杨凋复新。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "留别定襄卢军事",
        "author": "马戴",
        "content": "行行与君别，路在雁门西。秋色见边草，军声闻戍鼙。\n酣歌击宝剑，跃马上金堤。归去咸阳裏，平生志不迷。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "送杜秀才东游",
        "author": "马戴",
        "content": "羁游年复长，去日值秋残。草出函关白，云藏野渡寒。\n鸿多霜雪重，山广道途难。心事何人识，斗牛应数看。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "怀黄颇",
        "author": "马戴",
        "content": "有客南浮去，平生与我同。炎州结遥思，芳杜采应空。\n秦雁归侵月，湘猿戏褭枫。期君翼明代，未可恋山中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "陇上独望",
        "author": "马戴",
        "content": "斜日挂边树，萧萧独望间。阴云藏汉垒，飞火照胡山。\n陇首行人绝，河源夕鸟还。谁为立勋者，可惜宝刀闲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "长安书怀",
        "author": "马戴",
        "content": "岐路今如此，还堪恸哭频。关中成久客，海上老诸亲。\n谷口田应废，乡山草又春。年年销壮志，空作献书人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "邯郸驿楼作",
        "author": "马戴",
        "content": "芜没丛台久，清漳废御沟。蝉鸣河外树，人在驿西楼。\n云烧天中赤，山当日落秋。近郊经战后，处处骨成丘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "别家后次飞狐西即事",
        "author": "马戴",
        "content": "远归从此别，亲爱失天涯。去国频回首，方秋不在家。\n鸣蛩闻塞路，冷雁背龙沙。西次桑干曲，洲中见荻花。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "题青龙寺镜公房",
        "author": "马戴",
        "content": "一室意何有，闲门为我开。炉香寒自灭，履雪饭初回。\n窗迥孤山入，灯残片月来。禅心方此地，不必访天台。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十五"
        }
    },
    {
        "title": "边城独望",
        "author": "马戴",
        "content": "聊凭危堞望，倍起异乡情。霜落蒹葭白，山昏雾露生。\n河滩胡雁下，戎垒汉鼙惊。独树残秋色，狂歌泪满缨。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "江亭赠别",
        "author": "马戴",
        "content": "长亭晚送君，秋色渡江濆。衰柳风难定，寒涛雪不分。\n猿声离楚峡，帆影入湘云。独泛扁舟夜，山钟可卧闻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "旅次寄贾岛兼简无可上人",
        "author": "马戴",
        "content": "相思边草长，回望水连空。雁过当行次，蝉鸣复客中。\n壮年看即改，羸病计多同。傥宿林中寺，深凭问远公。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "寄剡中友人",
        "author": "马戴",
        "content": "故人今在剡，秋草意如何。岭暮云霞杂，潮回岛屿多。\n沃洲僧几访，天姥客谁过。岁晚偏相忆，风生隔楚波。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送国子韦丞",
        "author": "马戴",
        "content": "临水独相送，归期千里间。云回逢过雨，路转入连山。\n一骑行芳草，新蝉发故关。遥聆茂陵下，夜启竹扉闲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题吴发原南居",
        "author": "马戴",
        "content": "閒居谁厌僻，门掩汉祠前。山色夏云映，树阴幽草连。\n晴光分渚曲，绿气冒原田。何日远游罢，高枝已噪蝉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "雒中寒夜姚侍御宅怀贾岛",
        "author": "马戴",
        "content": "夜木动寒色，雒阳城阙深。如何异乡思，更抱故人心。\n微月关山远，闲阶霜霰侵。谁知石门路，待与子同寻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "征妇叹",
        "author": "马戴",
        "content": "稚子在我抱，送君登远道。稚子今已行，念君上边城。\n蓬根既无定，蓬子焉用生。但见请防胡，不闻言罢兵。\n及老能得归，少者还长征。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "山中寄姚合员外",
        "author": "马戴",
        "content": "朝与城阙别，暮同麋鹿归。鸟鸣松观静，人过石桥稀。\n木叶摇山翠，泉痕入涧扉。敢招仙署客，暂此拂朝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "中秋月",
        "author": "马戴",
        "content": "阴魄出海上，望之增苦吟。冷搜骊颔重，寒彻蚌胎深。\n皓气笼诸夏，清光射万岑。悠然天地内，皎洁一般心。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "下第寄友人",
        "author": "马戴",
        "content": "金门君待问，石室我思归。圣主尊黄屋，何人荐白衣。\n年来御沟柳，赠别雨霏霏。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "寄广州杨参军",
        "author": "马戴",
        "content": "南方春景好，念子缓归心。身方脱野服，冠未系朝簪。\n足恣平生赏，无虞外役侵。汀洲观鸟戏，向月和猿吟。\n税驾楚山广，扬帆湘水深。采奇搜石穴，怀胜即枫林。\n怅望极霞际，流情堕海阴。前朝杳难问，叹息洒鸣琴。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "离夜二首",
        "author": "马戴",
        "content": "东征辽水迥，北近单于台。戎衣挂宝剑，玉箸衔金杯。\n红烛暗将灭，翠蛾终不开。\n凝夜照离色，恐闻啼晚鸦。前年营雁塞，明月戍龙沙。\n曾与五陵子，休装孤剑花。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "答太原从军杨员外送别",
        "author": "马戴",
        "content": "君将海月佩，赠之光我行。见知言不浅，怀报意非轻。\n反照临岐思，中年未达情。河梁人送别，秋汉雁相鸣。\n衰柳摇边吹，寒云冒古城。西游还献赋，应许托平生。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送从叔重赴海南从事",
        "author": "马戴",
        "content": "又从连帅请，还作岭南行。穷海何时到，孤帆累月程。\n乱蝉吟暮色，哀狖落秋声。晚路潮波起，寒葭雾雨生。\n沙埋铜柱没，山簇瘴云平。念此别离苦，其如宗从情。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送韩校书江西从事",
        "author": "马戴",
        "content": "出关寒色尽，云梦草生新。雁背岳阳雨，客行江上春。\n遥程随水阔，枉路倒帆频。夕照临孤馆，朝霞发广津。\n湖山潮半隔，郡壁岸斜邻。自此钟陵道，裁书有故人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送顾少府之永康",
        "author": "马戴",
        "content": "婺女星边去，春生即有花。寒关云复雪，古渡草连沙。\n宿次吴江晚，行侵日徼斜。官传梅福政，县顾赤松家。\n烧起明山翠，潮回动海霞。清高宜阅此，莫叹近天涯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "幽上留别令狐侍郎",
        "author": "马戴",
        "content": "自别丘中隐，频年哭路岐。辛勤今若是，少壮岂多时。\n露滴阴虫苦，秋声远客悲。晚营严鼓角，红叶拂旌旗。\n北阙虚延望，西林久见思。川流寒水急，云返故山迟。\n落照游人去，长空独鸟随。不堪风景隔，忠信寡相知。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "襄阳席上呈于司空",
        "author": "马戴",
        "content": "花枝临水复临堤，也照清江也照泥。\n寄语东君好抬举，夜来曾伴凤凰栖。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "宿裴氏溪居怀厉玄先辈",
        "author": "马戴",
        "content": "树下孤石坐，草间微有霜。同人不同北，云鸟自南翔。\n迢递夜山色，清泠泉月光。西风耿离抱，江海遥相望。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "集宿姚殿中宅期僧无可不至",
        "author": "马戴",
        "content": "殿中日相命，开尊话旧时。余钟催鸟绝，积雪阻僧期。\n林静寒光远，天阴曙色迟。今夕复何夕，人谒去难追。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "宿贾岛原居",
        "author": "马戴",
        "content": "寒雁过原急，渚边秋色深。烟霞向海岛，风雨宿园林。\n俱住明时愿，同怀故国心。未能先隐迹，聊此一相寻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠别空公",
        "author": "马戴",
        "content": "云门秋却入，微径久无人。后夜中峰月，空林百衲身。\n寂寥寒磬尽，盥漱瀑泉新。履迹谁相见，松风扫石尘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "府试观开元皇帝东封图",
        "author": "马戴",
        "content": "俨若翠华举，登封图乍开。冕旒明主立，冠剑侍臣陪。\n迹类飞仙去，光同拜日来。粉痕疑检玉，黛色讶生苔。\n挂壁云将起，陵风仗若回。何年复东幸，鲁叟望悠哉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "府试水始冰",
        "author": "马戴",
        "content": "南池寒色动，北陆岁阴生。薄薄流澌聚，漓漓翠潋平。\n暗沾霜稍厚，回照日还轻。乳窦悬残滴，湘流减恨声。\n即堪金井贮，会映玉壶清。洁白心虽识，空期饮此明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "边馆逢贺秀才",
        "author": "马戴",
        "content": "贫病无疏我与君，不知何事久离群。鹿裘共弊同为客，\n不堪吟断边笳晓，叶落东西客又分。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "宿王屋天坛",
        "author": "马戴",
        "content": "星斗半沈苍翠色，红霞远照海涛分。折松晓拂天坛雪，\n未知谁与传金箓，独向仙祠拜老君。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "岐阳逢曲阳故人话旧",
        "author": "马戴",
        "content": "异地还相见，平生问可知。壮年俱欲暮，往事尽堪悲。\n道路频艰阻，亲朋久别离。解兵逃白刃，谒帝值明时。\n淹疾生涯故，因官事业移。鸡鸣关月落，雁度朔风吹。\n客泪翻岐下，乡心落海湄。积愁何计遣，满酌浣相思。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠禅僧",
        "author": "马戴",
        "content": "弟子人天遍，童年在沃洲。开禅山木长，浣衲海沙秋。\n振锡摇汀月，持瓶接瀑流。赤城何日上，鄙愿从师游。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题庐山寺",
        "author": "马戴",
        "content": "白茅为屋宇编荆，数处阶墀石迭成。东谷笑言西谷响，\n别有一条投涧水，竹筒斜引入茶铛。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题石瓮寺",
        "author": "马戴",
        "content": "僧室并皇宫，云门辇路同。渭分双阙北，山迥五陵东。\n修绠悬林表，深泉汲洞中。人烟窥垤蚁，鸳瓦拂冥鸿。\n藓壁松生峭，龛灯月照空。稀逢息心侣，独礼竺干公。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "谒仙观二首",
        "author": "马戴",
        "content": "我生求羽化，斋沐造仙居。葛蔓没丹井，石函盛道书。\n寒松多偃侧，灵洞遍清虚。一就泉西饮，云中采药蔬。\n山空蕙气香，乳管折云房。愿值壶中客，亲传肘后方。\n三更礼星斗，寸匕服丹霜。默坐树阴下，仙经横石床。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送朴山人归新罗",
        "author": "马戴",
        "content": "浩渺行无极，扬帆但信风。云山过海半，乡树入舟中。\n波定遥天出，沙平远岸穷。离心寄何处，目断曙霞东。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题静住寺钦用上人房",
        "author": "马戴",
        "content": "寺近朝天路，多闻玉佩音。鉴人开慧眼，归鸟息禅心。\n磬接星河曙，窗连夏木深。此中能宴坐，何必在云林。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠杨先辈",
        "author": "马戴",
        "content": "平生闲放久，野鹿许为群。居止邻西岳，轩窗度白云。\n斋心饭松子，话道接茅君。汉主思清净，休书谏猎文。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "酬李景章先辈",
        "author": "马戴",
        "content": "平生诗句忝多同，不得陪君奉至公。金镝自宜先中鹄，\n九陌芳菲人竞赏，此时心在别离中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠祠部令狐郎中",
        "author": "马戴",
        "content": "官初执宪称雄才，省转为郎雅望催。待制松阴移玉殿，\n忽忆十年相识日，小儒新自海边来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送册东夷王使",
        "author": "马戴",
        "content": "越海传金册，华夷礼命行。片帆秋色动，万里信潮生。\n日映孤舟出，沙连绝岛明。翳空翻大鸟，飞雪洒长鲸。\n旧鬓回应改，遐荒梦易惊。何当理风楫，天外问来程。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送武陵王将军",
        "author": "马戴",
        "content": "河外今无事，将军有战名。艰难长剑缺，功业少年成。\n晓仗亲云陛，寒宵突禁营。朱旗身外色，玉漏耳边声。\n开合谈宾至，调弓过雁惊。为儒多不达，见学请长缨。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠鄠县尉李先辈二首",
        "author": "马戴",
        "content": "同人家鄠杜，相见罢官时。野坐苔生石，荒居菊入篱。\n听蝉临水久，送鹤背山迟。未拟还城阙，溪僧别有期。\n休官不到阙，求静匪营他。种药唯愁晚，看云肯厌多。\n渚边逢鹭下，林表伴僧过。闲检仙方试，松花酒自和。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "边将",
        "author": "马戴",
        "content": "玉榼酒频倾，论功笑李陵。红缰跑骏马，金镞掣秋鹰。\n塞迥连天雪，河深彻底冰。谁言提一剑，勤苦事中兴。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "下第别令狐员外",
        "author": "马戴",
        "content": "论文期雨夜，饮酒及芳晨。坐叹百花发，潜惊双鬓新。\n旧交多得路，别业远仍贫。便欲辞知己，归耕海上春。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送春坊董正字浙右归觐",
        "author": "马戴",
        "content": "去觐毗陵日，秋残建业中。莎垂石城古，山阔海门空。\n灌木寒樯远，层波皓月同。何当复雠校，春集少阳宫。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送和北虏使",
        "author": "马戴",
        "content": "路始阴山北，迢迢雨雪天。长城人过少，沙碛马难前。\n日入流沙际，阴生瀚海边。刀镮向月动，旌纛冒霜悬。\n逐兽孤围合，交兵一箭传。穹庐移斥候，烽火绝祁连。\n汉将行持节，胡儿坐控弦。明妃的回面，南送使君旋。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "摅情留别并州从事",
        "author": "马戴",
        "content": "浅学长自鄙，谬承贤达知。才希汉主召，玉任楚人疑。\n年长惭漂泊，恩深惜别离。秋光独鸟过，暝色一蝉悲。\n鹤发生何速，龙门上苦迟。雕虫羞朗鉴，干禄贵明时。\n故国诚难返，青云致未期。空将感激泪，一自洒临岐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "酬田卿送西游",
        "author": "马戴",
        "content": "华堂开翠簟，惜别玉壶深。客去当烦暑，蝉鸣复此心。\n废城乔木在，古道浊河侵。莫虑西游远，西关绝陇阴。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "雪中送青州薛评事",
        "author": "马戴",
        "content": "腊景不可犯，从戎难自由。怜君急王事，走马赴边州。\n岳雪明日观，海云冒营丘。惭无斗酒泻，敢望御重裘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "哭京兆庞尹",
        "author": "马戴",
        "content": "神州丧贤尹，父老泣关中。未尽群生愿，才留及物功。\n清光沉皎月，素业振遗风。履迹莓苔掩，珂声紫陌空。\n从来受知者，会葬汉陵东。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "路傍树",
        "author": "马戴",
        "content": "古树何人种，清阴减昔时。莓苔根半露，风雨节偏危。\n虫蠹心将穴，蝉催叶向衰。樵童不须翦，聊起邵公思。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送客南游",
        "author": "马戴",
        "content": "拟卜何山隐，高秋指岳阳。苇干云梦色，橘熟洞庭香。\n疏雨残虹影，回云背鸟行。灵均如可问，一为哭清湘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "寄襄阳王公子",
        "author": "马戴",
        "content": "君马勒金羁，君家贮玉笄。白云登岘首，碧树醉铜鞮。\n泽广荆州北，山多汉水西。鹿门知不隐，芳草自萋萋。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "集宿姚侍御宅怀永乐宰殷侍御",
        "author": "马戴",
        "content": "石田虞芮接，种树白云阴。穴闭神踪古，河流禹凿深。\n樵人应满郭，仙鸟几巢林。此会偏相语，曾供雪夜吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送僧二首",
        "author": "马戴",
        "content": "亲在平阳忆久归，洪河雨涨出关迟。\n独过旧寺人稀识，一一杉松老别时。\n龛中破衲自持行，树下禅床坐一生。\n来往白云知岁久，满山猿鸟会经声。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠友人边游回",
        "author": "马戴",
        "content": "游子新从绝塞回，自言曾上李陵台。\n尊前语尽北风起，秋色萧条胡雁来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "出塞词",
        "author": "马戴",
        "content": "金带连环束战袍，马头冲雪度临洮。\n卷旗夜劫单于帐，乱斫胡儿缺宝刀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "边上送杨侍御鞫狱回",
        "author": "马戴",
        "content": "狱成冤雪晚云开，豸角威清塞雁回。\n飞将送迎遥避马，离亭不敢劝金杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "射雕骑",
        "author": "马戴",
        "content": "蕃面将军着鼠裘，酣歌冲雪在边州。\n猎过黑山犹走马，寒雕射落不回头。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠前蔚州崔使君",
        "author": "马戴",
        "content": "战回脱剑绾铜鱼，塞雁迎风避隼旟。\n欲识前时为郡政，校成上下考新书。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "秋思二首",
        "author": "马戴",
        "content": "万木秋霖后，孤山夕照余。田园无岁计，寒近忆樵渔。\n亭树霜霰满，野塘凫鸟多。蕙兰不可折，楚老徒悲歌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "黄神谷纪事",
        "author": "马戴",
        "content": "霹雳振秋岳，折松横洞门。云龙忽变化，但觉玉潭昏。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "过亡友墓",
        "author": "马戴",
        "content": "忆昨送君葬，今看坟树高。寻思后期者，只是益生劳。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "闻瀑布冰折",
        "author": "马戴",
        "content": "万仞冰峭折，寒声投白云。光摇山月堕，我向石床闻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "赠道者",
        "author": "马戴",
        "content": "深居白云穴，静注赤松经。往往龙潭上，焚香礼斗星。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "华下逢杨侍御",
        "author": "马戴",
        "content": "巨灵掌上月，玉女盆中泉。柱史息车看，孤云心浩然。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "新春闻赦",
        "author": "马戴",
        "content": "道在猜谗息，仁深疾苦除。尧聪能下听，汤网本来疏。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送李侍御福建从事",
        "author": "马戴",
        "content": "晋安来越国，蔓草故宫迷。钓渚龙应在，琴台鹤乱栖。\n泛涛明月广，边海众山齐。宾府通兰棹，蛮僧接石梯。\n片云和瘴湿，孤屿映帆低。上客多诗兴，秋猿足夜啼。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "酬刑部姚郎中",
        "author": "马戴",
        "content": "路岐人不见，尚得记心中。月忆潇湘渚，春生兰杜丛。\n鸟啼花半落，人散爵方空。所赠诚难答，泠然一雅风。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送柳秀才往连州看弟",
        "author": "马戴",
        "content": "离人非逆旅，有弟谪连州。楚雨沾猿暮，湘云拂雁秋。\n蒹葭行广泽，星月棹寒流。何处江关锁，风涛阻客愁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "晚眺有怀",
        "author": "马戴",
        "content": "点点抱离念，旷怀成怨歌。高台试延望，落照在寒波。\n此地芳草歇，旧山乔木多。悠然暮天际，但见鸟相过。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "山中兴作",
        "author": "马戴",
        "content": "高高丹桂枝，袅袅女萝衣。密叶浮云过，幽阴暮鸟归。\n月和风翠动，花落瀑泉飞。欲剪兰为佩，中林露未晞。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送皇甫协律淮南从事",
        "author": "马戴",
        "content": "辟书丞相草，招作广陵行。隋柳疏淮岸，汀洲接海城。\n楚樯经雨泊，烟月隔潮生。谁与同尊俎，鸡鸾集虎营。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "别灵武令狐校书",
        "author": "马戴",
        "content": "北风吹别思，落月度关河。树隐流沙短，山平近塞多。\n雁池戎马饮，雕帐戍人过。莫虑行军苦，华夷道正和。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "田氏南楼对月",
        "author": "马戴",
        "content": "主人同露坐，明月在高台。咽咽阴虫叫，萧萧寒雁来。\n影摇疏木落，魄转曙钟开。倖免丹霞映，清光溢酒杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送宗密上人",
        "author": "马戴",
        "content": "门前九陌尘，石上定中身。近放辽天鹤，曾为南岳人。\n腊高松叶换，雪尽茗芽新。一自传香后，名山愿卜邻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "白鹿原晚望",
        "author": "马戴",
        "content": "浐曲雁飞下，秦原人葬回。丘坟与城阙，草树共尘埃。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "失意书怀呈知己",
        "author": "马戴",
        "content": "直道何由启圣君，非才谁敢议论文。心存黄箓兼丹诀，\n微生不学刘琨辈，剑刃相交拟立勋。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "春日寻浐川王处士",
        "author": "马戴",
        "content": "碧草径微断，白云扉晚开。罢琴松韵发，鉴水月光来。\n宿鸟排花动，樵童浇竹回。与君同露坐，涧石拂青苔。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "宿阳台观",
        "author": "马戴",
        "content": "玉洞仙何在，炉香客自焚。醮坛围古木，石磬响寒云。\n曙月孤霞映，悬流峭壁分。心知人世隔，坐与鹤为群。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "寄金州姚使君员外",
        "author": "马戴",
        "content": "老怀清净化，乞去守洵阳。废井人应满，空林虎自藏。\n迸泉疏石窦，残雨发椒香。山缺通巴峡，江流带楚樯。\n忧农生野思，祷庙结云装。覆局松移影，听琴月堕光。\n鸟鸣开郡印，僧去置禅床。罢贡金休凿，凌寒笋更长。\n退公披鹤氅，高步隔鹓行。相见朱门内，麾幢拂曙霜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "中秋夜坐有怀",
        "author": "马戴",
        "content": "秋光动河汉，耿耿曙难分。堕露垂丛药，残星间薄云。\n心悬赤城峤，志向紫阳君。雁过海风起，萧萧时独闻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题镜湖野老所居",
        "author": "马戴",
        "content": "湖裏寻君去，樵风往返吹。树喧巢鸟出，路细葑田移。\n沤苎成鱼网，枯根是酒卮。老年唯自适，生事任群儿。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题女道士居",
        "author": "马戴",
        "content": "不饵住云溪，休丹罢药畦。杏花虚结子，石髓任成泥。\n扫地青牛卧，栽松白鹤栖。共知仙女丽，莫是阮郎妻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送王道士",
        "author": "马戴",
        "content": "真人俄整舄，双鹤屡飞翔。恐入壶中住，须传肘后方。\n霓裳云气润，石径术苗香。一去何时见，仙家日月长。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "送道友入天台山作",
        "author": "马戴",
        "content": "却忆天台去，移居海岛空。观寒琪树碧，雪浅石桥通。\n漱齿飞泉外，餐霞早境中。终期赤城裏，披氅与君同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "题章野人山居",
        "author": "马戴",
        "content": "带郭茅亭诗兴饶，回看一曲倚危桥。门前山色能深浅，\n向此隐来经几载，如今已是汉家朝。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "江中遇客",
        "author": "马戴",
        "content": "危石江中起，孤云岭上还。相逢皆得意，何处是乡关。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    },
    {
        "title": "期王炼师不至",
        "author": "马戴",
        "content": "黄精蒸罢洗琼杯，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百五十六"
        }
    }
]