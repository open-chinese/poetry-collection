[
    {
        "uuid": "570c1f779a751d0946378790cbce1bc0",
        "title": "忆秦娥 弯弯曲",
        "author": "朱淑真",
        "content": "弯弯曲。\n新年新月钩寒玉。\n钩寒玉。\n凤鞋儿小，翠眉儿蹙。\n闹蛾雪柳添妆束。\n烛龙火树争驰逐。\n争驰逐。\n元宵三五，不如初六。",
        "dynasty": "宋",
        "collection_info": null
    },
    {
        "uuid": "12cc43f2dd3638f59976231c19dea0bc",
        "title": "浣溪纱・浣溪沙 春巷夭桃吐绛英",
        "author": "朱淑真",
        "content": "春巷夭桃吐绛英。\n春衣初试薄罗轻。\n风和烟暖燕巢成。\n小院湘帘闲不卷，曲房朱户闷长扃。\n恼人光景又清明。",
        "dynasty": "宋",
        "collection_info": null
    },
    {
        "uuid": "b05b4649ab048c070e4dde8ccafd1b93",
        "title": "生查子 寒食不多时",
        "author": "朱淑真",
        "content": "寒食不多时，几日东风恶。\n无绪倦寻芳，闲却秋千索。\n玉减翠裙交，病怯罗衣薄。\n不忍卷帘看，寂寞梨花落。",
        "dynasty": "宋",
        "collection_info": null
    },
    {
        "uuid": "488a35a278ba15ba2d3901e4a1fd56de",
        "title": "生查子 年年玉镜台",
        "author": "朱淑真",
        "content": "年年玉镜台，梅蕊宫妆困。\n今岁未还家，怕见江南信。\n酒从别后疏，泪向愁中尽。\n遥想楚云深，人远天涯近。",
        "dynasty": "宋",
        "collection_info": null
    },
    {
        "uuid": "3087423381741c9bfc430c20883c6664",
        "title": "谒金门 春已半",
        "author": "朱淑真",
        "content": "春已半。\n触目此情无限。\n十二阑干闲倚遍。\n愁来天不管。\n好是风和日暖。\n输与莺莺燕燕。\n满院落花帘不卷。\n断肠芳草远。",
        "dynasty": "宋",
        "collection_info": null
    },
    {
        "uuid": "63f782a9c0b6e23781758ad94d6e068f",
        "title": "江城子 斜风细雨作春寒",
        "author": "朱淑真",
        "content": "斜风细雨作春寒。\n对尊前。\n忆前欢。\n曾把梨花，寂寞泪阑干。\n芳草断烟南浦路，和别泪，看青山。\n昨宵结得梦夤缘。\n水云间。\n悄无言。\n争奈醒来，愁恨又依然。\n展转衾裯空懊恼，天易见，见伊难。",
        "dynasty": "宋",
        "collection_info": null
    },
    {
        "uuid": "5de146d2811996996d347312040ed0ee",
        "title": "减字木兰花 独行独坐",
        "author": "朱淑真",
        "content": "独行独坐。\n独倡独酬还独卧。\n伫立伤神。\n无奈轻寒着摸人。\n此情谁见。\n泪洗残妆无一半。\n愁病相仍。\n剔尽寒灯梦不成。",
        "dynasty": "宋",
        "collection_info": null
    },
    {
        "uuid": "455a9d3c6d08b70664d90679f5fad22a",
        "title": "眼儿媚 迟迟春日弄轻柔",
        "author": "朱淑真",
        "content": "迟迟春日弄轻柔。\n花径暗香流。\n清明过了，不堪回首，云锁朱楼。\n午窗睡起莺声巧，何处唤春愁。\n绿杨影里，海棠亭畔，红杏梢头。",
        "dynasty": "宋",
        "collection_info": null
    },
    {
        "uuid": "6666f409d7d7d111358253f2ce21ce32",
        "title": "鹧鸪天 独倚阑干昼日长",
        "author": "朱淑真",
        "content": "独倚阑干昼日长。\n纷纷蜂蝶斗轻狂。\n一天飞絮东风恶，满路桃花春水香。\n当此际，意偏长。\n萋萋芳草傍池塘。\n千锺尚欲偕春醉，幸有荼蘼与海棠。",
        "dynasty": "宋",
        "collection_info": null
    },
    {
        "uuid": "2181f1ac66f258151bb93426b9dfe508",
        "title": "清平乐 风光紧急",
        "author": "朱淑真",
        "content": "风光紧急。\n三月俄三十。\n拟欲留连计无及。\n绿野烟愁露泣。\n倩谁寄语春宵。\n城头画鼓轻敲。\n缱绻临歧嘱付，来年早到梅梢。",
        "dynasty": "宋",
        "collection_info": null
    },
    {
        "uuid": "fa233a84a3830ced43dbddf973459cf4",
        "title": "点绛唇 黄鸟嘤嘤",
        "author": "朱淑真",
        "content": "黄鸟嘤嘤，晓来却听丁丁木。\n芳心已逐。\n泪眼倾珠斛。\n见自无心，更调离情曲。\n鸳帏独。\n望休穷目。\n回首溪山绿。",
        "dynasty": "宋",
        "collection_info": null
    },
    {
        "uuid": "fe51b8049e5d8520345039d9f2f2626d",
        "title": "蝶恋花 楼外垂杨千万缕",
        "author": "朱淑真",
        "content": "楼外垂杨千万缕。\n欲系青春，少住春还去。\n独自风前飘柳絮。\n随春且看归何处。\n绿满山川闻杜宇。\n便做无情，莫也愁人苦。\n把酒送春春不语。\n黄昏却下潇潇雨。",
        "dynasty": "宋",
        "collection_info": null
    },
    {
        "uuid": "f3d84917ef038a9a92c683399ad348da",
        "title": "清平乐 恼烟撩露",
        "author": "朱淑真",
        "content": "恼烟撩露。\n留我须臾住。\n携手藕花湖上路。\n一霎黄梅细雨。\n娇痴不怕人猜。\n随群暂遣愁怀。\n最是分携时候，归来懒傍妆台。",
        "dynasty": "宋",
        "collection_info": null
    },
    {
        "uuid": "fb3b4b38d61132f296044461ef70d4fe",
        "title": "菩萨蛮 秋声乍起梧桐落",
        "author": "朱淑真",
        "content": "秋声乍起梧桐落。\n蛩吟唧唧添萧索。\n敧枕背灯眠。\n月和残梦圆。\n起来钩翠箔。\n何处寒砧作。\n独倚小阑干。\n逼人风露寒。",
        "dynasty": "宋",
        "collection_info": null
    },
    {
        "uuid": "413a385ec0fd2cfaa753b66d3c99dcd3",
        "title": "菩萨蛮 山亭水榭秋方半",
        "author": "朱淑真",
        "content": "山亭水榭秋方半。\n凤帏寂寞无人伴。\n愁闷一番新。\n双蛾只旧颦。\n起来临绣户。\n时有疏萤度。\n多谢月相怜。\n今宵不忍圆。",
        "dynasty": "宋",
        "collection_info": null
    },
    {
        "uuid": "bf98c093ed993cab3bb815937f450309",
        "title": "鹊桥仙 巧云妆晚",
        "author": "朱淑真",
        "content": "巧云妆晚，西风罢暑，小雨翻空月坠。\n牵牛织女几经秋，尚多少、离肠恨泪。\n微凉入袂，幽欢生座，天上人间满意。\n如何暮暮与朝朝，更改却、年年岁岁。",
        "dynasty": "宋",
        "collection_info": null
    },
    {
        "uuid": "104db548dc716e435b58eec6fcfeec94",
        "title": "菩萨蛮 也无梅柳新标格",
        "author": "朱淑真",
        "content": "也无梅柳新标格。\n也无桃李妖娆色。\n一味恼人香。\n群花争敢当。\n情知天上种。\n飘落深岩洞。\n不管月宫寒。\n将枝比并看。",
        "dynasty": "宋",
        "collection_info": null
    },
    {
        "uuid": "9ddba14a1d7ed5a793a88f440a5fa578",
        "title": "点绛唇 风劲云浓",
        "author": "朱淑真",
        "content": "风劲云浓，暮寒无奈侵罗幕。\n髻鬟斜掠。\n呵手梅妆薄。\n少饮清欢，银烛花频落。\n恁萧索。\n青工已觉。\n点破香梅萼。",
        "dynasty": "宋",
        "collection_info": null
    },
    {
        "uuid": "1e1f69657a9a7d9462fd365bd4d3d69a",
        "title": "念奴娇 冬晴无雪",
        "author": "朱淑真",
        "content": "冬晴无雪。\n是天心未肯，化工非拙。\n不放玉花飞堕地，留在广寒宫阙。\n云欲同时，霰将集处，红日三竿揭。\n六花翦就，不知何处施设。\n应念陇首寒梅，花开无伴，对景真愁绝。\n待出和羹金鼎手，为把玉盐飘撒。\n沟壑皆平，干坤如画，更吐冰轮洁。\n梁园燕客，夜明不怕灯灭。",
        "dynasty": "宋",
        "collection_info": null
    },
    {
        "uuid": "b249cfa6f2b56540557a72bff85add56",
        "title": "念奴娇 鹅毛细翦",
        "author": "朱淑真",
        "content": "鹅毛细翦，是琼珠密洒，一时堆积。\n斜倚东风浑漫漫，顷刻也须盈尺。\n玉作楼台，铅熔天地，不见遥岑碧。\n佳人作戏，碎揉些子抛掷。\n争奈好景难留，风﹀雨︽，打碎光凝色。\n总有十分轻妙态，谁似旧时怜惜。\n担阁梁吟，寂寥楚舞，笑捏狮儿只。\n梅花依旧，岁寒松竹三益。",
        "dynasty": "宋",
        "collection_info": null
    },
    {
        "uuid": "64a29e469e343b22d2612d20319dde4a",
        "title": "卜算子 竹里一枝斜",
        "author": "朱淑真",
        "content": "竹里一枝斜，映带林逾静。\n雨后清奇画不成，浅水横疏影。\n吹彻小单于，心事思重省。\n拂拂风前度暗香，月色侵花冷。",
        "dynasty": "宋",
        "collection_info": null
    },
    {
        "uuid": "67712977d5e60767b757f6a8389f74f0",
        "title": "菩萨蛮 湿云不渡溪桥冷",
        "author": "朱淑真",
        "content": "湿云不渡溪桥冷。\n娥寒初破东风影。\n溪下水声长。\n一枝和月香。\n人怜花似旧，花不知人瘦。\n独自倚阑干，夜深花正寒。",
        "dynasty": "宋",
        "collection_info": null
    },
    {
        "uuid": "a268aca2c42b2cc370e44a55942aa601",
        "title": "失调名 王孙去后无芳草",
        "author": "朱淑真",
        "content": "王孙去后无芳草。",
        "dynasty": "宋",
        "collection_info": null
    },
    {
        "uuid": "98ad9dc5829d1785465294bb8c3708be",
        "title": "西江月 办取舞裙歌扇",
        "author": "朱淑真",
        "content": "办取舞裙歌扇，赏春只怕春寒。\n卷帘无语对南山。\n已觉绿肥红浅。\n去去惜花心懒，踏青闲步江干。\n恰如飞鸟倦知还。\n澹荡梨花深院。",
        "dynasty": "宋",
        "collection_info": null
    },
    {
        "uuid": "b2f5bdc6cff9e9642bcd3a697ee49c37",
        "title": "月华清 雪压庭春",
        "author": "朱淑真",
        "content": "雪压庭春，香浮花月，揽衣还怯单薄。\n敧枕裴回，又听一声干鹊。\n粉泪共、宿雨阑干，清梦与、寒云寂寞。\n除却。\n是江梅曾许，诗人吟作。\n长恨晓风漂泊。\n且莫遣香肌，瘦减如削。\n深杏夭桃，端的为谁零落。\n况天气、妆点清明，对美景、不妨行乐。\n拌着。\n向花时取，一杯独酌。",
        "dynasty": "宋",
        "collection_info": null
    },
    {
        "uuid": "64631470d175aa8000be497006203795",
        "title": "立春前一日",
        "author": "朱淑真",
        "content": "梅花枝上雪初融，一夜高风激转东。\n芳草池塘冰未薄，柳条如线着春工。",
        "dynasty": "宋",
        "collection_info": null
    },
    {
        "uuid": "139ba54e22ffa4bfc11fb06cb21592d5",
        "title": "立春古律",
        "author": "朱淑真",
        "content": "停杯不饮待春来，和气先春动六街。\n生菜乍挑宜卷饼，罗幡旋剪称联钗。\n休论残腊千重恨，管入新年百事谐。\n从此对花幷对景，尽拘风月入诗怀。",
        "dynasty": "宋",
        "collection_info": null
    },
    {
        "uuid": "bad0a38824e747e4077084f9fda59355",
        "title": "又绝句二首  其一",
        "author": "朱淑真",
        "content": "自折梅花插鬓端，韭黄兰茁簇春盘。\n泼醅酒软浑无力，作恶东风特地寒。",
        "dynasty": "宋",
        "collection_info": null
    },
    {
        "uuid": "3ef1f26b6b7965571384267e93bcf923",
        "title": "又绝句二首  其二",
        "author": "朱淑真",
        "content": "喜胜春幡袅凤钗，新春不换旧情怀。\n草根隐绿冰痕满，柳眼藏娇雪影埋。",
        "dynasty": "宋",
        "collection_info": null
    },
    {
        "uuid": "4bc598548ab9d99327b0e32326b0b791",
        "title": "春霁",
        "author": "朱淑真",
        "content": "淡薄轻寒雨后天，柳丝无力带朝烟。\n弄晴莺舌于中巧，着雨花枝分外妍。\n消破旧愁冯酒盏，去除新恨赖诗篇。\n年年来到梨花月，瘦不胜衣怯杜鹃。",
        "dynasty": "宋",
        "collection_info": null
    },
    {
        "uuid": "85c9e9c12562534e035650d88f1279c6",
        "title": "新春",
        "author": "朱淑真",
        "content": "楼台影裏荡春风，协气融怡物物同。\n草色乍翻新样绿，花容不减旧时红。\n莺唇小巧轻烟裏，蝶翅轻便细雨中。\n聊把新诗记风景，休嗟万事转头空。",
        "dynasty": "宋",
        "collection_info": null
    },
    {
        "uuid": "6e4b343367c1fae4234c8c50190d90d1",
        "title": "晴和",
        "author": "朱淑真",
        "content": "海棠深院雨初收，苔径无风蝶自由。\n百结丁香夸美丽，三眠杨柳弄轻柔。\n小桃酒腻红尤浅，芳草寒余绿渐稠。\n寂寂珠廉归燕未，子规啼处一春愁。",
        "dynasty": "宋",
        "collection_info": null
    },
    {
        "uuid": "2f462f4fe93b22fe9cf8a2bd814c175f",
        "title": "春阴古律二首  其一",
        "author": "朱淑真",
        "content": "薄云笼日弄轻阴，试与诗工略话春。\n春蠢绿杨初学线，茸茸碧草渐成茵。\n园林深寂撩私恨，山水昏明恼暗颦。\n芳意被他寒约住，天应知有惜花人。",
        "dynasty": "宋",
        "collection_info": null
    },
    {
        "uuid": "bb56dc3c4d4d67fce27b9734cdb6bc14",
        "title": "春阴古律二首  其二",
        "author": "朱淑真",
        "content": "陡觉湘裙剩带围，情怀常是被春欺。\n半檐落日飞花后，一阵轻寒微雨时。\n幽谷想应莺出晚，旧巢应怪燕归迟。\n间关几许伤怀处，悒悒柔情不自持。",
        "dynasty": "宋",
        "collection_info": null
    },
    {
        "uuid": "8d470cda115f020ed00982236f4b3046",
        "title": "又绝句少年心",
        "author": "朱淑真",
        "content": "杨花扰乱少年心，怕雨愁风用意深。\n付与酒杯浑不管，从教天气作春阴。",
        "dynasty": "宋",
        "collection_info": null
    },
    {
        "uuid": "58f64e10784e6aa73757cc2f610a9909",
        "title": "问春古律",
        "author": "朱淑真",
        "content": "春到休论旧日情，风光还是一番新。\n莺花有恨偏供我，桃李无言祇恼人。\n粉泪洗干清瘦面，带围宽尽小腰身。\n东君负我春三月，我负东君三月春。",
        "dynasty": "宋",
        "collection_info": null
    },
    {
        "uuid": "5da5cb556347eb94e39fa314056788b3",
        "title": "诉春",
        "author": "朱淑真",
        "content": "十二栏杆锁画楼，春风吹损上帘鈎。\n花心柳眼从教放，蝶意蜂情一任休。\n残滞酒怀消旧恨，禁持诗句遣新愁。\n东君若也怜孤独，莫使韶光便似秋。",
        "dynasty": "宋",
        "collection_info": null
    },
    {
        "uuid": "d809f629dbe6d99e1d323f51bb18c4cd",
        "title": "伤春",
        "author": "朱淑真",
        "content": "阁泪抛诗卷，无聊酒独亲。\n客情方惜别，心事已伤春。\n柳暗轻笼日，花飞半掩尘。\n莺声惊蝶梦，唤起旧愁新。",
        "dynasty": "宋",
        "collection_info": null
    },
    {
        "uuid": "c96bb10b181998c8805b76186d91bb7e",
        "title": "春日感怀",
        "author": "朱淑真",
        "content": "寂寂多愁客，伤春二月中。\n惜花嫌夜雨，多病怯东风。\n不奈莺声碎，那堪蝶梦空。\n海堂方睡足，帘影日融融。",
        "dynasty": "宋",
        "collection_info": null
    },
    {
        "uuid": "7ada9d6c6abb705c470202b3f6c8bbd2",
        "title": "中春书事",
        "author": "朱淑真",
        "content": "乍暖还寒二月天，酿红醖绿鬬新鲜。\n日烘春色成和气，风弄花香作瑞烟。\n莺舌似簧初学语，柳条如线未飞绵。\n金杯满酌黄封酒，欲劝东君莫放权。",
        "dynasty": "宋",
        "collection_info": null
    },
    {
        "uuid": "2cd1cee55b525efa0119dcbf457c8563",
        "title": "又绝句",
        "author": "朱淑真",
        "content": "乳燕调雏出画檐，游蜂喧翅入珠帘。\n日长无事人慵困，金鸭香销懒更添。",
        "dynasty": "宋",
        "collection_info": null
    },
    {
        "uuid": "d2ab4debf55855dbbf5a354aff18cb8a",
        "title": "春半",
        "author": "朱淑真",
        "content": "拭目凭阑久，柔风拂面吹。\n莺花争妩媚，诗酒鬬清奇。\n已近清明节，初过上巳时。\n莫萦寻俗事，随意乐春熙。",
        "dynasty": "宋",
        "collection_info": null
    },
    {
        "uuid": "bacaa1255659f9b56add3e6de7e14e07",
        "title": "春日即事",
        "author": "朱淑真",
        "content": "轻寒噤㾕花期晚，皱绿差鳞接远波。\n跃藻白鱼翻玉尺，穿林黄鸟度金梭。\n闲将诗草临轩读，静听渔船隔岸歌。\n尽日倚窗情脉脉，眼前无事奈春何。",
        "dynasty": "宋",
        "collection_info": null
    },
    {
        "uuid": "2d28954c93814e4b6824ccc7345c34bc",
        "title": "春词二首  其一",
        "author": "朱淑真",
        "content": "屋嗔柳叶噪春鸦，帘幕风轻燕翅斜。\n芳草池塘初梦断，海棠庭院正愁加。\n几声娇巧黄鹂舌，数朵柔纤小杏花。\n独倚庄窗梳洗倦，只惭辜负好年华。",
        "dynasty": "宋",
        "collection_info": null
    },
    {
        "uuid": "38ac1d197cde3e323bc2c7dfffc17fa1",
        "title": "春词二首  其二",
        "author": "朱淑真",
        "content": "屈指清明数日期，纷纷红紫竞芳菲。\n池塘水暖鹣鹣并，巷陌风轻燕燕飞。\n柳带万条笼淑景，游丝千尺网晴晖。\n人间何处无春色，祇是西楼人未归。",
        "dynasty": "宋",
        "collection_info": null
    },
    {
        "uuid": "582e5985c971df951e43519b804c4535",
        "title": "春色有怀",
        "author": "朱淑真",
        "content": "客裏逢春想恨浓，故园花木梦魂同。\n连堤绿阴晴烟裏，映水红摇薄雾中。",
        "dynasty": "宋",
        "collection_info": null
    },
    {
        "uuid": "32e4bef63929c6be673cc1ddddbabdd3",
        "title": "约游春不去二首  其一",
        "author": "朱淑真",
        "content": "邻姬约我踏青游，强拂愁眉下小楼。\n去户欲行还自省，也知憔悴见人羞。",
        "dynasty": "宋",
        "collection_info": null
    },
    {
        "uuid": "4eb4e168d3aac6e0ac6190bfc8f86479",
        "title": "约游春不去二首  其二",
        "author": "朱淑真",
        "content": "少年意思懒能酬，爱好心情一向休。\n若到旧家游冶处，只应满眼是春愁。",
        "dynasty": "宋",
        "collection_info": null
    },
    {
        "uuid": "06700832ff4bc97d2015cae2a64a62b2",
        "title": "喜晴",
        "author": "朱淑真",
        "content": "鹁鸠声歇已闲晴，柳眼窥春浅放青。\n楼上捲帘凝目处，远山如画尽帏幈。",
        "dynasty": "宋",
        "collection_info": null
    },
    {
        "uuid": "ceefbcf73521400c1c63d57030b3a55e",
        "title": "春日杂书十首  其一",
        "author": "朱淑真",
        "content": "春来春去几经过，不似今年恨最多。\n寂寂海棠枝上月，照人清夜欲如何。",
        "dynasty": "宋",
        "collection_info": null
    },
    {
        "uuid": "bad211de6fbe85cff2c76784100c48f1",
        "title": "春日杂书十首  其二",
        "author": "朱淑真",
        "content": "柳丝拂拂弄东风，日色春容一样同。\n嫩草破烟开秀绿，小桃和露拆香红。",
        "dynasty": "宋",
        "collection_info": null
    },
    {
        "uuid": "f52f54b7f1f6687b4928969aa56cac8d",
        "title": "春日杂书十首  其三",
        "author": "朱淑真",
        "content": "松松丽日约余寒，春向梅边柳上添。\n蜂蝶自知新得意，展鬚忙翅入层帘。",
        "dynasty": "宋",
        "collection_info": null
    },
    {
        "uuid": "438ae3a86359e6952afca49d07bc333d",
        "title": "春日杂书十首  其四",
        "author": "朱淑真",
        "content": "柳垂新绿腻烟光，紫燕惺松语画梁。\n午睡忽惊鸡唱罢，日移花影上窗香。",
        "dynasty": "宋",
        "collection_info": null
    },
    {
        "uuid": "dcb62fef3ab02e0f3b9ff713eb22045d",
        "title": "春日杂书十首  其五",
        "author": "朱淑真",
        "content": "捲帘月挂一鈎斜，愁到黄昏转更加。\n独坐小窗无伴侣，凝情羞对海棠花。",
        "dynasty": "宋",
        "collection_info": null
    },
    {
        "uuid": "01c27e106d2fb8e40509b845070b106c",
        "title": "春日杂书十首  其六",
        "author": "朱淑真",
        "content": "鬬草寻花正及时，不为容易见芳菲。\n谁能更觑闲针线，且殢春光伴酒巵。",
        "dynasty": "宋",
        "collection_info": null
    },
    {
        "uuid": "4e96f7ea11678664ef17025106255b0a",
        "title": "春日杂书十首  其七",
        "author": "朱淑真",
        "content": "月筛窗幌好风生，病眼伤春泪欲倾。\n写字弹琴无意绪，踏青挑菜没心情。",
        "dynasty": "宋",
        "collection_info": null
    },
    {
        "uuid": "8368b9e97104edbfad337214713f4bff",
        "title": "春日杂书十首  其八",
        "author": "朱淑真",
        "content": "一年好处清明近，已觉春光大半休。\n点检芳菲多少在，翠深红浅已关愁。",
        "dynasty": "宋",
        "collection_info": null
    },
    {
        "uuid": "35d69934929d833b6042d7de7d1c9ecf",
        "title": "春日杂书十首  其九",
        "author": "朱淑真",
        "content": "蒙蒙细雨湿香尘，似欲藏鸦柳色新。\n鬬草工夫浑忘却，祇凭诗酒破除春。",
        "dynasty": "宋",
        "collection_info": null
    },
    {
        "uuid": "d57abf0ce349a4402dad843c909afe16",
        "title": "春日杂书十首  其一○",
        "author": "朱淑真",
        "content": "自入春来日日愁，惜花翻作为花羞。\n呢喃飞过双双燕，嗔我帘垂不上钩。",
        "dynasty": "宋",
        "collection_info": null
    },
    {
        "uuid": "e657a49c195ca66f5ec701108464158c",
        "title": "晚春会东园",
        "author": "朱淑真",
        "content": "红迭苔痕绿满枝，举杯和泪送春归。\n鸧鹒有意留残景，杜字无情恋晚晖。\n蝶趁落花盘地舞，燕随狂絮入帘飞。\n醉中曾记题诗处，临水人家半敞扉。",
        "dynasty": "宋",
        "collection_info": null
    },
    {
        "uuid": "c54295aa4bc00e2365c24cf13673ce0e",
        "title": "晚春有感",
        "author": "朱淑真",
        "content": "却扇羞花春已空，扫红吹白任颠风。\n断肠芳草连天碧，春不归来梦不通。",
        "dynasty": "宋",
        "collection_info": null
    },
    {
        "uuid": "3f3c1c88832d03008edbe11d4a126d61",
        "title": "暮春三首  其一",
        "author": "朱淑真",
        "content": "才过清明春意残，落花飞恕便相关。\n衔泥燕子时来去，酿蜜蜂儿自往还。\n风静窗前榆叶闹，雨余墙角藓苔斑。\n绿槐高柳浓阴合，深院人眠白昼闲。",
        "dynasty": "宋",
        "collection_info": null
    },
    {
        "uuid": "0f79c95ea07a4586bac85be92148d606",
        "title": "暮春三首  其二",
        "author": "朱淑真",
        "content": "碧沼荷钱小叶圆，眼前芍药恣连颠。\n清明已过三春候，谷雨初晴四月天。\n乍着薄罗偏觉瘦，懒匀铅粉祇宜眠。\n情知废事因诗句，气习难除笔砚缘。",
        "dynasty": "宋",
        "collection_info": null
    },
    {
        "uuid": "c0f15d4151ad7c651600b15dc1703e61",
        "title": "暮春三首  其三",
        "author": "朱淑真",
        "content": "举杯无语送春归，分付东风欲去时。\n燕子楼台人寂寂，杨花庭院日熙熙。\n枝头添翠莺先觉，叶底销红蝶未知。\n诗卷酒杯新废却，闲愁消遣殢他谁。",
        "dynasty": "宋",
        "collection_info": null
    },
    {
        "uuid": "9082b878db94724d2907b8e4233865be",
        "title": "恨春五首  其一",
        "author": "朱淑真",
        "content": "樱桃初荐杏梅酸，槐嫩风高麦秀寒。\n惆怅东君太情薄，挽留时暂也应难。",
        "dynasty": "宋",
        "collection_info": null
    },
    {
        "uuid": "f68797944dc03bdd768779dbcd5ae33f",
        "title": "恨春五首  其二",
        "author": "朱淑真",
        "content": "一瞬芬菲尔许时，苦无佳句纪相思。\n春光正好须风雨，恩爱方深奈别离。\n泪眼谢他花缴抱，愁怀惟赖酒扶持。\n莺莺燕燕休相笑，试与单栖各自知。",
        "dynasty": "宋",
        "collection_info": null
    },
    {
        "uuid": "64b019a1d3fc68800cf34fdf2ce34242",
        "title": "恨春五首  其三",
        "author": "朱淑真",
        "content": "病酒厌厌日正高，一声啼鸟在花梢。\n惊回好梦方萌蕊，唤起新愁却破苞。\n暗把后期随处记，闲将清恨倩诗嘲。\n从今始信恩成怨，且与莺花作淡交。",
        "dynasty": "宋",
        "collection_info": null
    },
    {
        "uuid": "7502f2ee433643e8371522403f598854",
        "title": "恨春五首  其四",
        "author": "朱淑真",
        "content": "迟迟花日上帘钩，尽日无人独倚楼。\n蝶使蜂媒传客恨，莺梭柳线织春愁。\n碧云信断惟劳梦，红叶成诗想到秋。\n几许别离多少泪，不堪重省不堪流。",
        "dynasty": "宋",
        "collection_info": null
    },
    {
        "uuid": "93e8fe0fca60f6ab7abae07f9b45c06f",
        "title": "恨春五首  其五",
        "author": "朱淑真",
        "content": "一篆烟消繫臂香，闲看书册就牙床。\n莺声冉冉来深院，柳色阴阴暗画墙。\n眼底落红千万点，脸边新泪两三行。\n梨花细雨黄昏后，不是愁人也断肠。",
        "dynasty": "宋",
        "collection_info": null
    },
    {
        "uuid": "7ece9f53e8dcfd55b200ee9c335fef96",
        "title": "春归五首  其一",
        "author": "朱淑真",
        "content": "片片飞花弄晚晖，杜鹃啼血诉春归。\n凭谁碍断春归路，更且留连伴翠微。",
        "dynasty": "宋",
        "collection_info": null
    },
    {
        "uuid": "da6eb06673d207e72ceeefef0bf95587",
        "title": "春归五首  其二",
        "author": "朱淑真",
        "content": "满地落花初过雨，一声啼鸟已春归。\n午窗梦觉情怀恶，风絮欺人故着衣。",
        "dynasty": "宋",
        "collection_info": null
    },
    {
        "uuid": "9522151bcfde1a9c91a0921606a18e70",
        "title": "春归五首  其三",
        "author": "朱淑真",
        "content": "狼藉花因昨夜风，春归了不见行踪。\n孤吟惸坐清如水，忆得轻离十二峰。",
        "dynasty": "宋",
        "collection_info": null
    },
    {
        "uuid": "e273fb6058bb85c5259061a5ddf65081",
        "title": "春归五首  其四",
        "author": "朱淑真",
        "content": "一点芳心冷若灰，寂无梦想惹尘埃。\n东君总领莺花处，浪蝶狂蜂不自来。",
        "dynasty": "宋",
        "collection_info": null
    },
    {
        "uuid": "3dea815de2bb7520e99bf52c52d914bb",
        "title": "春归五首  其五",
        "author": "朱淑真",
        "content": "平畴交绿蔼成阴，梅豆初肥酒味新。\n门外好禽情分熟，不知春去尚啼春。",
        "dynasty": "宋",
        "collection_info": null
    },
    {
        "uuid": "a2c98abefc6c9f29dffad7c806d5349f",
        "title": "惜春",
        "author": "朱淑真",
        "content": "连理枝头花正开，妒花风雨苦相催。\n愿教青帝长为主，莫遣纷纷落翠苔。",
        "dynasty": "宋",
        "collection_info": null
    },
    {
        "uuid": "683ffa0fe2df65b3ca7c52921e3d157d",
        "title": "春睡",
        "author": "朱淑真",
        "content": "午窗春睡足，推枕起来时。\n瘦怯罗衣褪，慵妆鬓影垂。\n旧愁消不尽，新恨忽相随。\n有蝶传魂梦，无鸿寄别离。",
        "dynasty": "宋",
        "collection_info": null
    },
    {
        "uuid": "4e0c8bb7feb4772eec7060b50a3f96d4",
        "title": "春日闲坐",
        "author": "朱淑真",
        "content": "社燕归来春正浓，摧花雨倩一番风。\n倚楼闲省经由处，月馆云藏望眼中。",
        "dynasty": "宋",
        "collection_info": null
    },
    {
        "uuid": "3ae026608bee70400725dcc0dd9987be",
        "title": "春夜",
        "author": "朱淑真",
        "content": "半檐斜月人归后，一枕清风梦破时。\n无奈梨花春寂寂，杜鹃声裏祇颦眉。",
        "dynasty": "宋",
        "collection_info": null
    },
    {
        "uuid": "7f5d0569d7c31d12333670c18573f37c",
        "title": "春宵",
        "author": "朱淑真",
        "content": "梦回酒醒春愁怯，宝鸭烟销香未歇。\n薄衾无奈五更寒，杜鹃叫落西楼月。",
        "dynasty": "宋",
        "collection_info": null
    },
    {
        "uuid": "c04ed2d2d1a1792eb21c008d2b168117",
        "title": "元夜三首  其一",
        "author": "朱淑真",
        "content": "阑月笼春霁色澄，深沉帘幙管絃清。\n争豪竞侈连仙馆，坠翠遗珠满帝城。\n一片笑声连鼓吹，六街灯火丽升平。\n归来禁漏踰三四，窗上梅花瘦影横。",
        "dynasty": "宋",
        "collection_info": null
    },
    {
        "uuid": "c290fbb885c6efdfcd7553ed58584ac7",
        "title": "元夜三首  其二",
        "author": "朱淑真",
        "content": "厌尘小雨润生寒，云影澄鲜月正圆。\n十里绮罗春富贵，千门灯火夜婵娟。\n香街宝马嘶琼辔，辇路轻舆乡翠軿。\n高挂危帘凝望处，分明星斗下晴天。",
        "dynasty": "宋",
        "collection_info": null
    },
    {
        "uuid": "23ef736a38aa1c4f05c43701b2df570e",
        "title": "元夜三首  其三",
        "author": "朱淑真",
        "content": "火独银花触目红，揭天鼓吹闹春风。\n欣欢入手愁忙裏，旧事惊心忆梦中。\n但愿暂成人缱绻，不妨常任月朦胧。\n赏灯那得工夫醉，未必明年此会同。",
        "dynasty": "宋",
        "collection_info": null
    },
    {
        "uuid": "442065a9f6a14a009fcf685fd8a86bae",
        "title": "元夜遇雨",
        "author": "朱淑真",
        "content": "烟火笙歌是处休，沉沉春雨暗皇州。\n危楼十二阑干曲，一曲阑干一曲愁。",
        "dynasty": "宋",
        "collection_info": null
    },
    {
        "uuid": "a1d29ac13a1040603b742502e9c35128",
        "title": "雨中写怀",
        "author": "朱淑真",
        "content": "东风吹雨苦生寒，悭涩春光不放宽。\n万紫千红浑未见，闲愁先占许多般。",
        "dynasty": "宋",
        "collection_info": null
    },
    {
        "uuid": "95ddb0f2062ad887f1118bc39135f3ad",
        "title": "夜雨二首  其一",
        "author": "朱淑真",
        "content": "抱影无眠坐夜阑，窗风战雨下琅玕。\n我将好况供陪梦，只恐灯花不耐寒。",
        "dynasty": "宋",
        "collection_info": null
    },
    {
        "uuid": "57efb424b35dc8c2e97d37fd5a6b01a9",
        "title": "夜雨二首  其二",
        "author": "朱淑真",
        "content": "明朝春在雨中看，心碎檐声点滴间。\n踪有酒能消熟恨，宁无花解怨生寒。",
        "dynasty": "宋",
        "collection_info": null
    },
    {
        "uuid": "d244bfbf70e30e1024e971b152e6b81d",
        "title": "膏雨",
        "author": "朱淑真",
        "content": "添得垂杨色更浓，飞烟捲雾弄轻风。\n展匀芳草茸茸绿，湿透妖桃薄薄红。\n润物有情如着意，催花无语自施工。\n一犂膏脉分春垄，只慰农桑望眼中。",
        "dynasty": "宋",
        "collection_info": null
    },
    {
        "uuid": "f59bfff9910459e917439c4db0e1dbb4",
        "title": "阻雨",
        "author": "朱淑真",
        "content": "几度寻芳已不成，又还寂寞过清明。\n悭风涩雨颠迷甚，十日春无一日晴。",
        "dynasty": "宋",
        "collection_info": null
    },
    {
        "uuid": "1c8fa88177bf61e355ac1a087d979843",
        "title": "清昼",
        "author": "朱淑真",
        "content": "竹摇清影罩幽窗，两两时禽噪夕阳。\n谢却海棠飞尽絮，困人天气日初长。",
        "dynasty": "宋",
        "collection_info": null
    },
    {
        "uuid": "2e9a7cb8f13e76d0f591a52aa92b0da3",
        "title": "惜花",
        "author": "朱淑真",
        "content": "生情赋得春心性，剩选名花绕砌栽。\n客到且堪供客眼，诗悭聊可助诗才。\n低丛高架随宜有，浅紫深红次第开。\n便做即今风雨限，要看香艳绣苍苔。",
        "dynasty": "宋",
        "collection_info": null
    },
    {
        "uuid": "46c327a2eae8dececc5d7a845c05ef63",
        "title": "看花",
        "author": "朱淑真",
        "content": "欲向花边遣旧愁，对花无语祇成羞。\n春光踪好须归去，谁伴幽人着意留。",
        "dynasty": "宋",
        "collection_info": null
    },
    {
        "uuid": "11a8e258fc03ee04f9bc767ee283cc7c",
        "title": "移花",
        "author": "朱淑真",
        "content": "自移红药绕阑栽，粉腻香娇逐旋开。\n且与幽人充近侍，莫教风雨苦相催。",
        "dynasty": "宋",
        "collection_info": null
    },
    {
        "uuid": "894ddd0cfea3a314899b2a746d38ec1a",
        "title": "小桃叶去偶生数花",
        "author": "朱淑真",
        "content": "庭外缃桃一萼红，多情特地振春风。\n仙源已露真消息，迥作新花发旧丛。",
        "dynasty": "宋",
        "collection_info": null
    },
    {
        "uuid": "d96edb9f685455a4a91fbe6cdd766b36",
        "title": "窗西桃花盛开",
        "author": "朱淑真",
        "content": "尽是刘郎手自栽，刘郎去后几番开。\n东君有意能相顾，蛱蝶无情更不来。",
        "dynasty": "宋",
        "collection_info": null
    },
    {
        "uuid": "ddfb2683169f50a13ffd8e53eeb74acf",
        "title": "杏花",
        "author": "朱淑真",
        "content": "浅注胭脂剪绛绡，独将妖艳冠花曹。\n春心自得东君意，远胜玄都观裏桃。",
        "dynasty": "宋",
        "collection_info": null
    },
    {
        "uuid": "fed019193f56e304d0e88330cd8e9366",
        "title": "梨花",
        "author": "朱淑真",
        "content": "朝来带雨一枝春，薄薄香罗蹙蕊匀。\n冷艳未饶梅共色，靓粧长与月为邻。\n许同蝶梦还如蝶，似替人愁却笑人。\n须到年年寒食夜，情怀为你倍伤神。",
        "dynasty": "宋",
        "collection_info": null
    },
    {
        "uuid": "fdf0180ed658e578526bb12b03fc15ce",
        "title": "海棠",
        "author": "朱淑真",
        "content": "胭脂为脸玉为肌，未赴春风二月期。\n曾比温泉妃子睡，不吟西蜀杜陵诗。\n桃羞艳冶愁回首，柳妬妖娆祇皱眉。\n燕子欲归寒食近，黄昏庭院雨丝丝。",
        "dynasty": "宋",
        "collection_info": null
    },
    {
        "uuid": "850cfcd3e1d38e4f405cd9299171f7a1",
        "title": "茶䕷",
        "author": "朱淑真",
        "content": "花神未怯春归去，故遣仙姿殿后芳。\n白玉体轻蟾魄莹，素纱囊薄麝脐香。\n梦思洛浦婵娟态，愁记瑶台淡净粧。\n勾引诗情清绝处，一枝和雨在东墙。",
        "dynasty": "宋",
        "collection_info": null
    },
    {
        "uuid": "9cbab0d22331db3d5a1e7c29375365bd",
        "title": "偶得牡丹数本移植窗外将有着花意二首  其一",
        "author": "朱淑真",
        "content": "王种元从上苑分，拥培围护怕因循。\n快晴快雨随人意，正为墙阴作好春。",
        "dynasty": "宋",
        "collection_info": null
    },
    {
        "uuid": "f76a1e77ce5a4681fba9481025899313",
        "title": "偶得牡丹数本移植窗外将有着花意二首  其二",
        "author": "朱淑真",
        "content": "香玉对春未啄花，露根烘晓见红霞。\n自非水月观音样，不称维摩居士家。",
        "dynasty": "宋",
        "collection_info": null
    },
    {
        "uuid": "8e73cd78c4a3ecec75cfe41ac0b1e4a7",
        "title": "瑞香",
        "author": "朱淑真",
        "content": "玲珑巧蹙紫罗囊，今得东君着意粧。\n带露欲开宜晓日，临风微困怯春霜。\n发挥名字来雕辇，弹厌芳菲入醉乡。\n最是午窗初睡省，重重赢得梦魂香。",
        "dynasty": "宋",
        "collection_info": null
    },
    {
        "uuid": "ac6d9628cf706b2b322f017c454baee8",
        "title": "柳",
        "author": "朱淑真",
        "content": "万缕千丝织暖风，绊烟留雾市桥东。\n砌成幽恨斜阴裏，供断闲愁细雨中。",
        "dynasty": "宋",
        "collection_info": null
    },
    {
        "uuid": "5d02122838e126d24b15372df7da79c1",
        "title": "柳絮",
        "author": "朱淑真",
        "content": "缭绕晴空似雪飞，悠扬不肯着尘泥。\n花边娇软黏蜂翅，陌上轻狂趁马蹄。\n贴水化萍随浪远，弄风无影度墙低。\n成团作阵愁春去，故把东君归路迷。",
        "dynasty": "宋",
        "collection_info": null
    },
    {
        "uuid": "7c6690c388e192f6970f95b39a80bb26",
        "title": "闻子规有感",
        "author": "朱淑真",
        "content": "花落花开事可悲，等闲一醉失芳菲。\n园林初听莺声涩，庭径俄看蝶粉稀。\n欹枕夜深无梦到，倚楼天外便魂飞。\n我无云翼飞归去，杜宇能飞却不归。",
        "dynasty": "宋",
        "collection_info": null
    },
    {
        "uuid": "659a400c30d9f9773cc9032d5389b3a6",
        "title": "初夏二首  其一",
        "author": "朱淑真",
        "content": "枝上浑无一点春，半随流水半随尘。\n柔桑欲椹吴蚕老，稚笋成竿綵凤驯。\n荷嫩爱风欹盖翠，榴花宜日皱裙殷。\n待封一𥯃伤心泪，寄与南楼薄倖人。",
        "dynasty": "宋",
        "collection_info": null
    },
    {
        "uuid": "6f82e4ccb3e25902e3133837e4265fd3",
        "title": "初夏二首  其二",
        "author": "朱淑真",
        "content": "冰蚕欲茧二桑阴，粉箨雕风曲径深。\n长日渐成微暑意，喜看楼影浸波心。",
        "dynasty": "宋",
        "collection_info": null
    },
    {
        "uuid": "a29918e9285bd1e8a842f878a409e56e",
        "title": "日永",
        "author": "朱淑真",
        "content": "雨过横塘蛙吹闹，日融芳圃蜜脾香。\n一痕心事难消遣，双鹊飞鸣过短墙。",
        "dynasty": "宋",
        "collection_info": null
    },
    {
        "uuid": "7e2c178e25005d36167bc04891c503d8",
        "title": "端午",
        "author": "朱淑真",
        "content": "纵有灵符共綵丝，心情不似旧家时。\n榴花照眼能牵恨，强切菖蒲泛酒巵。",
        "dynasty": "宋",
        "collection_info": null
    },
    {
        "uuid": "b94db89f033d0301a3e7c04c205ff2d5",
        "title": "苦热闻田夫语有感",
        "author": "朱淑真",
        "content": "日轮推火烧长空，正是六月三伏中。\n旱云万迭赤不雨，地裂河枯尘起风。\n农忧田亩死禾黍，车水救田无暂处。\n日长饥渴喉咙焦，汗血勤劳谁与语。\n播插耕耘功已足，尚愁秋晚无成熟。\n云霓不至空自忙，恨不抬头向天哭。\n寄语豪家轻薄儿，纶巾羽扇将何为。\n田中青稻半黄槁，安坐高堂知不知。",
        "dynasty": "宋",
        "collection_info": null
    },
    {
        "uuid": "678722af6353288d07b25d16151d1242",
        "title": "纳凉桂堂二首  其一",
        "author": "朱淑真",
        "content": "微凉待月画楼西，风递荷香拂面吹。\n先自桂堂无暑气，那堪人唱雪堂词。",
        "dynasty": "宋",
        "collection_info": null
    },
    {
        "uuid": "2ba7d4c097da1237d46e3900a3161c8f",
        "title": "纳凉桂堂二首  其二",
        "author": "朱淑真",
        "content": "清香满座瓜分玉，明月澄空酒漾金。\n不是夜凉难就醉，一帘秋色竹森森。",
        "dynasty": "宋",
        "collection_info": null
    },
    {
        "uuid": "81522de5d2438c69c8969108f8fd14d9",
        "title": "梅蒸滋甚因怀湖上二首  其一",
        "author": "朱淑真",
        "content": "东风作雨浅寒生，梅子传黄未肯晴。\n戢戢箨龙头角就，温云缭绕变江城。",
        "dynasty": "宋",
        "collection_info": null
    },
    {
        "uuid": "4d941c1ee945d51d072bb57edecd88eb",
        "title": "梅蒸滋甚因怀湖上二首  其二",
        "author": "朱淑真",
        "content": "云暗湖光雨四垂，珠玑万斛撒琉璃。\n紫苔阶面寒声急，有甚心情更赋诗。",
        "dynasty": "宋",
        "collection_info": null
    },
    {
        "uuid": "ca13b317df999633b48abd01cc26e1e2",
        "title": "纳凉即事",
        "author": "朱淑真",
        "content": "旋折莲蓬破绿瓜，酒杯收起点新茶。\n飞蝇不到冰壶净，时有凉风入齿牙。",
        "dynasty": "宋",
        "collection_info": null
    },
    {
        "uuid": "42ef0e6be8dcc4a0340cadf1652459f8",
        "title": "夏雨生凉三首  其一",
        "author": "朱淑真",
        "content": "烈日如焚正藴隆，黑云载雨泻长空。\n搜龙霹雳一声歇，庭竹潇潇来好风。",
        "dynasty": "宋",
        "collection_info": null
    },
    {
        "uuid": "ac4047f5a727ea7290e94c454e4a0dc8",
        "title": "夏雨生凉三首  其二",
        "author": "朱淑真",
        "content": "崒嵂金蛇殷殷雷，过雷斑驳渐晴开。\n雨催凉意诗催雨，当尽新篘玉友醅。",
        "dynasty": "宋",
        "collection_info": null
    },
    {
        "uuid": "5754ff4c1d09454791f52882b24e84b3",
        "title": "夏雨生凉三首  其三",
        "author": "朱淑真",
        "content": "眼界清无俗事来，要凉更着好诗催。\n凉生还又撩幽恨，留取孤樽对月开。",
        "dynasty": "宋",
        "collection_info": null
    },
    {
        "uuid": "806ecd376e092cea28d93f697bc5ca7e",
        "title": "雨过",
        "author": "朱淑真",
        "content": "幽篁脱箨绿参差，雨过微风拂面宜。\n浴罢晚粧慵不御，却亲笔砚赋新诗。",
        "dynasty": "宋",
        "collection_info": null
    },
    {
        "uuid": "2e7fa970e22b1799d2ba5534a765c04f",
        "title": "喜雨",
        "author": "朱淑真",
        "content": "赤日炎炎烧八荒，田中无雨苗半黄。\n天工不放老龙懒，赤电驱雷云四方。\n琼瑰万斛写碧落，陂塘池沼皆泱泱。\n高田低田尽沾泽，农喜禾无可槁伤。\n我皇圣德布寰宇，六月青天降甘雨。\n四海咸蒙滂沛恩，九州尽解焦熬苦。\n倾盆势歇尘点无，衣袂生凉罢挥羽。\n江上数峰天外青，眼界增明快心腑。\n炎热一洗无留迹，顿觉好风生雨腋。\n纱厨湘簟爽气新，沉李削瓜浮玉液。\n傍池占得秋意多，尚余珠点缀圆荷。\n楼头月上云散尽，远水连天天接波。",
        "dynasty": "宋",
        "collection_info": null
    },
    {
        "uuid": "92d849dd5e6ca30ac99f83278b280910",
        "title": "夏夜",
        "author": "朱淑真",
        "content": "花底杯倾演漾金，月边风细竹阴阴。\n故人清远更真绝，消尽烦襟爽气深。",
        "dynasty": "宋",
        "collection_info": null
    },
    {
        "uuid": "b06bb129d48c94d25a087bf6039de9b1",
        "title": "新荷",
        "author": "朱淑真",
        "content": "平波浮动洛妃钿，翠色娇圆小更鲜。\n荡漾湖光三十顷，未知叶底是谁莲。",
        "dynasty": "宋",
        "collection_info": null
    },
    {
        "uuid": "86c3554d51cea72ee001ea4de70a3371",
        "title": "青莲花",
        "author": "朱淑真",
        "content": "净土移根体性殊，笑他红白费工夫。\n幽姿羞损婵娟女，异色孤芳潋滟湖。\n顾影有情欺水荇，向人无语鄙风蒲。\n一枝摇动清香远，几许诗笺与画图。",
        "dynasty": "宋",
        "collection_info": null
    },
    {
        "uuid": "6c01f322ea96f644591b7752e6333bcd",
        "title": "水栀子",
        "author": "朱淑真",
        "content": "一痕春寄小峰蛮，薝卜香清水影寒。\n玉质自然无暑意，更宜移就月中看。",
        "dynasty": "宋",
        "collection_info": null
    },
    {
        "uuid": "efb8f12da9f00feaeebad8332b664e14",
        "title": "羞燕",
        "author": "朱淑真",
        "content": "停针无语泪盈眸，不但伤春夏亦愁。\n花外飞来双燕子，一番飞过一番羞。",
        "dynasty": "宋",
        "collection_info": null
    },
    {
        "uuid": "51408c131b91beb5147b397bc67c7df3",
        "title": "早秋",
        "author": "朱淑真",
        "content": "一痕雨过湿秋光，纨扇初抛自有凉。\n雾影乍随山影薄，蛩声偏接漏声长。",
        "dynasty": "宋",
        "collection_info": null
    },
    {
        "uuid": "b40ec99395e881b11d86ad9f357059a0",
        "title": "秋日登楼",
        "author": "朱淑真",
        "content": "梧影萧疏弄晚晴，残蝉凄楚不堪听。\n楼高望极秋山去，溢眼重重迭迭青。",
        "dynasty": "宋",
        "collection_info": null
    },
    {
        "uuid": "1a807a097d1d7857bf48ec23641b3d04",
        "title": "秋夜杂书二首  其一",
        "author": "朱淑真",
        "content": "雨过凉生枕簟秋，楼头新月挂银钩。\n且无挥扇劳纤手，只好烧香伴酒瓯。",
        "dynasty": "宋",
        "collection_info": null
    },
    {
        "uuid": "96595f6f6495ac7ec4c33e9cea8a664d",
        "title": "秋夜杂书二首  其二",
        "author": "朱淑真",
        "content": "窗外蛩吟解说秋，迢迢清夜惜前游。\n月华飞过西楼上，添起离人一段愁。",
        "dynasty": "宋",
        "collection_info": null
    },
    {
        "uuid": "ad0ec6ce9a48b253a12463885190cb65",
        "title": "秋夜二首  其一",
        "author": "朱淑真",
        "content": "夜久无眠秋气清，烛花频剪欲三更。\n铺床凉满梧桐月，月在梧桐缺处明。",
        "dynasty": "宋",
        "collection_info": null
    },
    {
        "uuid": "8537a425dea1db9deaf606194d37623b",
        "title": "秋夜二首  其二",
        "author": "朱淑真",
        "content": "凉天如水夜澄鲜，桂子风清嫩去眠。\n多谢嫦娥知我意，中秋未到月先圆。",
        "dynasty": "宋",
        "collection_info": null
    },
    {
        "uuid": "8fe62fb9fea80b62f30231718b0c6e2d",
        "title": "秋夜闻雨三首  其一",
        "author": "朱淑真",
        "content": "似箭撩风穿帐幕，如倾凉雨咽更筹。\n冷怀欹枕人无寐，铁石肝肠也泪流。",
        "dynasty": "宋",
        "collection_info": null
    },
    {
        "uuid": "18234874bf1bfe2494324a317478cd1f",
        "title": "秋夜闻雨三首  其二",
        "author": "朱淑真",
        "content": "竹窗萧索镇如秋，雨滴檐花夜不休。\n独宿广寒多少恨，一时分付我心头。",
        "dynasty": "宋",
        "collection_info": null
    },
    {
        "uuid": "769e86ce2cc8472f0a272c23a8e59f67",
        "title": "秋夜闻雨三首  其三",
        "author": "朱淑真",
        "content": "似篾身材无事瘦，如丝肠肚怎禁愁。\n鸣窗更听芭蕉雨，一叶中藏万斛愁。",
        "dynasty": "宋",
        "collection_info": null
    },
    {
        "uuid": "ae4921a1f3eb2f387a1f8ddfdf2cd908",
        "title": "秋夜有感",
        "author": "朱淑真",
        "content": "哭损双眸断尽肠，怕黄昏后到昏黄。\n更堪细雨新秋夜，一点残灯伴夜长。",
        "dynasty": "宋",
        "collection_info": null
    },
    {
        "uuid": "66772306373e49557885f2a4f5a812e4",
        "title": "中夜",
        "author": "朱淑真",
        "content": "冯夷捧出一轮月，河伯吹开万里云。\n寥廓无尘河汉远，水光天影接清芬。",
        "dynasty": "宋",
        "collection_info": null
    },
    {
        "uuid": "b2e035254297485524736c8d2793323b",
        "title": "月夜",
        "author": "朱淑真",
        "content": "灯花鹊喜两无凭，那更清宵梦不成。\n月上楼头天似洗，愁人别是一般情。",
        "dynasty": "宋",
        "collection_info": null
    },
    {
        "uuid": "86192f9e3d88ae8bd4f00079ad39d089",
        "title": "长宵",
        "author": "朱淑真",
        "content": "月转西窗斗帐深，灯昏香烬拥寒衾。\n魂飞何处临风笛，肠断谁家捣夜砧。",
        "dynasty": "宋",
        "collection_info": null
    },
    {
        "uuid": "208a9d4e30853150dc35d77009dd9951",
        "title": "对景漫成",
        "author": "朱淑真",
        "content": "半窗残照一帘风，小小池亭竹径通。\n枫叶醉红秋色裏，两三行雁夕阳中。",
        "dynasty": "宋",
        "collection_info": null
    },
    {
        "uuid": "f1c8188e506e3bc050b5c9473a6165d7",
        "title": "七夕",
        "author": "朱淑真",
        "content": "拜月亭前梧叶稀，穿针楼上觉秋迟。\n天孙正好贪欢笑，那得工夫赐巧丝。",
        "dynasty": "宋",
        "collection_info": null
    },
    {
        "uuid": "099ecd706d51b6e9b92574ba55d555b3",
        "title": "中秋",
        "author": "朱淑真",
        "content": "秋来长是病，不易到中秋。\n欲赏今宵月，须登昨夜楼。\n露浓梧影淡，风细桂香浮。\n莫做寻常看，嫦娥亦解愁。",
        "dynasty": "宋",
        "collection_info": null
    },
    {
        "uuid": "6d0ee5aff4f21c50785d5667256950e3",
        "title": "中秋值雨",
        "author": "朱淑真",
        "content": "积叶冷翻阶，痴云暗海涯。\n楼高劳望眼，天暝隔吟怀。\n宛转愁难遣，团圆事未谐。\n四檐飞急雨，寂寂坐空齐。",
        "dynasty": "宋",
        "collection_info": null
    },
    {
        "uuid": "9e14231829932d079ed16dc21321fced",
        "title": "独坐",
        "author": "朱淑真",
        "content": "捲帘待明月，拂槛对西风。\n夜气涵秋色，瑶河浸碧空。\n草根鸣蟋蟀，天外叫冥鸿。\n几许旧时事，今宵谁与同。",
        "dynasty": "宋",
        "collection_info": null
    },
    {
        "uuid": "6f01d375c8fce2970a2f6456f7dd9405",
        "title": "闷怀二首  其一",
        "author": "朱淑真",
        "content": "黄昏院落雨潇潇，独对孤灯恨气高。\n针钱懒拈肠自断，梧桐叶叶剪风刀。",
        "dynasty": "宋",
        "collection_info": null
    },
    {
        "uuid": "18322882130cbb1cf4b2006f1487d264",
        "title": "闷怀二首  其二",
        "author": "朱淑真",
        "content": "秋雨沉沉滴夜长，梦难成处转凄凉。\n芭蕉叶上梧桐裏，点点声声有断肠。",
        "dynasty": "宋",
        "collection_info": null
    },
    {
        "uuid": "65a90373748650f7710149480e38eb5e",
        "title": "湖上闲望二首  其一",
        "author": "朱淑真",
        "content": "照水芙蓉入眼明，败荷枯草闹秋声。\n疏云不雨阴长定，唤起诗怀酒兴清。",
        "dynasty": "宋",
        "collection_info": null
    },
    {
        "uuid": "4b2629edf68783e7fec0c698e4ba9a7d",
        "title": "湖上闲望二首  其二",
        "author": "朱淑真",
        "content": "薄云疏日弄阴晴，山秀湖平眼界清。\n不必西风吹叶下，愁人满耳是秋声。",
        "dynasty": "宋",
        "collection_info": null
    },
    {
        "uuid": "0377f73784c5e73e49ec2d9a2cc16875",
        "title": "中秋闻笛",
        "author": "朱淑真",
        "content": "谁家横笛弄轻清，唤起离人枕上情。\n自是断肠听不得，非干吹出断肠声。",
        "dynasty": "宋",
        "collection_info": null
    },
    {
        "uuid": "49a2bad737c2f079a04d4c86f2a1c0cf",
        "title": "九日",
        "author": "朱淑真",
        "content": "去年年月愁何限，重上心来益断肠。\n秋色夕阳俱淡薄，泪痕离思共凄凉。\n征鸿有阵全无信，黄菊无情却有香。\n自觉近来清瘦了，懒将鸾镜照容光。",
        "dynasty": "宋",
        "collection_info": null
    },
    {
        "uuid": "fceaf451bc22e2a3782828408ebfa6a9",
        "title": "写怀二首  其一",
        "author": "朱淑真",
        "content": "淡月疏云九月天，醉霜危叶坠江寒。\n孤窗镇日无聊赖，编辑诗词改抹看。",
        "dynasty": "宋",
        "collection_info": null
    },
    {
        "uuid": "cc2b83668c781e5c15881161fa9da272",
        "title": "写怀二首  其二",
        "author": "朱淑真",
        "content": "菊有黄花离槛边，怨鸿声重下寒天。\n偏宜小阁幽窗下，独自烧香独自眠。",
        "dynasty": "宋",
        "collection_info": null
    },
    {
        "uuid": "985f7b80dcaa37c457291e9c9542236f",
        "title": "秋日述怀",
        "author": "朱淑真",
        "content": "妇人虽软眼，泪不等闲流。\n我因无好况，挥断五湖秋。",
        "dynasty": "宋",
        "collection_info": null
    },
    {
        "uuid": "6e68c222b39f61d65e7d60feee16fa81",
        "title": "秋日偶成",
        "author": "朱淑真",
        "content": "初合双鬟学画眉，未知心事属他谁。\n待将满抱中秋月，分付萧郎万首诗。",
        "dynasty": "宋",
        "collection_info": null
    },
    {
        "uuid": "435ba53a750b2544924b302e2d1aa59a",
        "title": "秋日晚望",
        "author": "朱淑真",
        "content": "烟浓难认别州山，彷佛鸥群浴远滩。\n一点客帆摇动处，排云给日弄先寒。",
        "dynasty": "宋",
        "collection_info": null
    },
    {
        "uuid": "0bd3b5ca25614b5855e1af53d0136d7f",
        "title": "秋夜牵情三首  其一",
        "author": "朱淑真",
        "content": "纤纤新月挂黄昏，人在幽闺欲断魂。\n笺素拆封还又改，酒杯慵举却重温。\n灯花占断烧心事，罗袖长供挹泪痕。\n益悔风流多不足，须知恩爱是愁恨。",
        "dynasty": "宋",
        "collection_info": null
    },
    {
        "uuid": "3dce4d0a99ee2acc823873cd1c07753e",
        "title": "秋夜牵情三首  其二",
        "author": "朱淑真",
        "content": "檐外秋清绣绮窗，菊烟月露冷浮香。\n寒更二十五声点，相应愁情尔许长。",
        "dynasty": "宋",
        "collection_info": null
    },
    {
        "uuid": "55f37aa7defb76ace70ed02cd11fc7e0",
        "title": "秋夜牵情三首  其三",
        "author": "朱淑真",
        "content": "闲闷闲愁百病生，有情终不似无情。\n风流意思镌磨尽，离别肝肠铸写成。",
        "dynasty": "宋",
        "collection_info": null
    },
    {
        "uuid": "aac707d3e23941334a1158ceb1218096",
        "title": "咏桂四首  其一",
        "author": "朱淑真",
        "content": "弹压西风擅众芳，十分秋色为君忙。\n一枝淡贮书窗下，人与花心各自香。",
        "dynasty": "宋",
        "collection_info": null
    },
    {
        "uuid": "a86bf97fb99f6978be5e304e5a7be4bf",
        "title": "咏桂四首  其二",
        "author": "朱淑真",
        "content": "移根蟾窟不寻常，枝叶犹垂月露香。\n可笑当年陶靖节，东篱犹带菊花黄。",
        "dynasty": "宋",
        "collection_info": null
    },
    {
        "uuid": "79bc161b4e3ad429fb0bcacaf39c0b8e",
        "title": "咏桂四首  其三",
        "author": "朱淑真",
        "content": "酷爱清香折一枝，故簪香髻蓦思维。\n若教水月浮清浅，消得林逋两句诗。",
        "dynasty": "宋",
        "collection_info": null
    },
    {
        "uuid": "f60ada7cfa2c3948e9556b482aa9a3db",
        "title": "咏桂四首  其四",
        "author": "朱淑真",
        "content": "月待圆时花正好，花将残后月还亏。\n须知天上人间物，同禀秋清在一时。",
        "dynasty": "宋",
        "collection_info": null
    },
    {
        "uuid": "ed938056b26a3b722779e53ef2e6093e",
        "title": "堂下岩桂秋晚未开作诗促之",
        "author": "朱淑真",
        "content": "着意裁诗特地催，花须着意听新诗。\n清香未吐黄金粟，嫩蕊犹藏碧玉枝。\n不是地寒偏放晚，定知花好故开迟。\n也宜急趁无风雨，莫待霜高露结时。",
        "dynasty": "宋",
        "collection_info": null
    },
    {
        "uuid": "f430b5653a3f9c08890ccfa52ca0d3f6",
        "title": "白菊",
        "author": "朱淑真",
        "content": "回旋秋色漙清露，凌厉西风紫嫩霜。\n莫作东篱等闲看，下清曾借广寒香。",
        "dynasty": "宋",
        "collection_info": null
    },
    {
        "uuid": "cfc0eb7cc9397b1e3aed9e710a586479",
        "title": "冬日梅窗书事四首  其一",
        "author": "朱淑真",
        "content": "明窗莹几净无尘，月映幽窗夜色新。\n惟有梅花无限意，射人又放一枝春。",
        "dynasty": "宋",
        "collection_info": null
    },
    {
        "uuid": "2487281b01d6d6d1c43f0add11ab7e4b",
        "title": "冬日梅窗书事四首  其二",
        "author": "朱淑真",
        "content": "爱日烘檐暖似春，梅花描摸雪精神。\n清香未寄江南梦，偏恼幽闲独睡人。",
        "dynasty": "宋",
        "collection_info": null
    },
    {
        "uuid": "6206969ddf0ce9583c971a9734e5f363",
        "title": "冬日梅窗书事四首  其三",
        "author": "朱淑真",
        "content": "病起眼前俱不喜，可人唯有一枝梅。\n未容明月横疏影，且得清香寄酒杯。",
        "dynasty": "宋",
        "collection_info": null
    },
    {
        "uuid": "c5a67722e052747b8f8eb202245b1497",
        "title": "冬日梅窗书事四首  其四",
        "author": "朱淑真",
        "content": "的皪江梅浅浅春，小窗相对自清新。\n幽香特地成牵役，不似梨花入梦频。",
        "dynasty": "宋",
        "collection_info": null
    },
    {
        "uuid": "ed01b360af4a7332073ca17650855e5f",
        "title": "二色梅",
        "author": "朱淑真",
        "content": "缀雪融酥各自芳，两般颜色一般香。\n瑶池会罢朝元客，缟素仙裳问道装。",
        "dynasty": "宋",
        "collection_info": null
    },
    {
        "uuid": "f64b42a74ef86bb9cbe0e096c28ba55a",
        "title": "山脚有梅一株地差背阴冬深初结蕊作绝句寄之",
        "author": "朱淑真",
        "content": "溪桥野店梅都绽，此地冬深尚未寒。\n寄语梅花且宁奈，枝头无雪不堪看。",
        "dynasty": "宋",
        "collection_info": null
    },
    {
        "uuid": "393813952d7980eab405e27149bbebe6",
        "title": "雪夜对月赋诗",
        "author": "朱淑真",
        "content": "一树梅花雪月间，梅清月皎雪光寒。\n看来表裏俱清彻，酌酒吟诗兴尽宽。",
        "dynasty": "宋",
        "collection_info": null
    },
    {
        "uuid": "a34f34c48848f390074f4a66a13bbb19",
        "title": "欲雪",
        "author": "朱淑真",
        "content": "寒雀无声满竹篱，冻云四羃雪将垂。\n北风不看人情面，控勒梅花不放枝。",
        "dynasty": "宋",
        "collection_info": null
    },
    {
        "uuid": "734053c2c420ae7b87d5e05d9f38abd9",
        "title": "雪二首  其一",
        "author": "朱淑真",
        "content": "一夜青山换玉尖，了无尘翳半痕兼。\n寒鸦打食围沙渚，冻雀藏身宿画檐。\n野外易寻东郭履，月中难认塞翁髯。\n梅花恣逞春情性，不管风姨号令严。",
        "dynasty": "宋",
        "collection_info": null
    },
    {
        "uuid": "be56b1ab869f27dc7e69ff8492e0976d",
        "title": "雪二首  其二",
        "author": "朱淑真",
        "content": "谁剪飞花六出尖，索娥肌肉莹相兼。\n分明幻玉迷青嶂，轻薄随风入画檐。\n冻笔想停诗客手，寒蓑宜拥钓翁髯。\n长安陋巷多贫士，可见鹑衣透胆严。",
        "dynasty": "宋",
        "collection_info": null
    },
    {
        "uuid": "0ab892cb1916daa0e6c738a5d812e335",
        "title": "雪晴",
        "author": "朱淑真",
        "content": "饥禽高噪日三竿，积雪回风堕指寒。\n秀色暗添梅富裕，绿梢明报竹平安。\n冷侵翠袖诗肩耸，春入红炉酒量宽。\n帘外有山千万迭，醉眸浑作怒涛看。",
        "dynasty": "宋",
        "collection_info": null
    },
    {
        "uuid": "174a887c98955d738c8716a846734420",
        "title": "围炉",
        "author": "朱淑真",
        "content": "圜坐红炉唱小词，旋篘新酒赏新诗。\n大家莫惜今宵醉，一别参差又几时。",
        "dynasty": "宋",
        "collection_info": null
    },
    {
        "uuid": "7656e70893f7f21647750c864b4c4e2d",
        "title": "除日",
        "author": "朱淑真",
        "content": "爆竹声中腊已残，酴酥酒暖烛花寒。\n朦胧晓色笼春色，便觉春光不一般。",
        "dynasty": "宋",
        "collection_info": null
    },
    {
        "uuid": "87b89372ea9e05892507b5820fcec1f2",
        "title": "除夜",
        "author": "朱淑真",
        "content": "穷冬欲去尚徘徊，独坐频斟守岁杯。\n一夜腊寒随漏尽，十分春色破朝来。\n桃符自写新翻句，玉律谁吹定等灰。\n且是作诗人未老，换年添岁莫相催。",
        "dynasty": "宋",
        "collection_info": null
    },
    {
        "uuid": "799016d764f9144153b35882a2919883",
        "title": "湖上小集",
        "author": "朱淑真",
        "content": "门前春水碧于天，坐上诗人逸似仙。\n白璧一双无玷缺，吹箫归去又无缘。",
        "dynasty": "宋",
        "collection_info": null
    },
    {
        "uuid": "05fba1bd4a217575e2a69eafafa2dcdc",
        "title": "下湖即事",
        "author": "朱淑真",
        "content": "晴波碧漾浸春空，邃馆清寒柳曳风。\n隔岸谁家修竹外，杏花斜袅一枝红。",
        "dynasty": "宋",
        "collection_info": null
    },
    {
        "uuid": "6cbeeae8d1cc2f7c481d1569995360fa",
        "title": "西楼寄情",
        "author": "朱淑真",
        "content": "静看飞蝇触晓窗，宿酲未醒卷梳粧。\n强调朱粉西楼上，愁裏春山画不长。",
        "dynasty": "宋",
        "collection_info": null
    },
    {
        "uuid": "e6f97adc50a57587139dfb0fecce4ef1",
        "title": "书窗即事二首  其一",
        "author": "朱淑真",
        "content": "花落春无语，春归鸟自啼。\n多情是蜂蝶，飞过粉墙西。",
        "dynasty": "宋",
        "collection_info": null
    },
    {
        "uuid": "1c771e7b4a2ec097882af0356b399129",
        "title": "书窗即事二首  其二",
        "author": "朱淑真",
        "content": "一阵催花雨，高低飞落红。\n榆钱空万迭，买不住春风。",
        "dynasty": "宋",
        "collection_info": null
    },
    {
        "uuid": "3d4eda4ab624bbbe1bef6e341af7d688",
        "title": "夜留依绿亭  其一",
        "author": "朱淑真",
        "content": "水鸟栖烟夜不喧，风传宫漏到湖边。\n三更好月十分魄，万里无云一样天。",
        "dynasty": "宋",
        "collection_info": null
    },
    {
        "uuid": "92abd7ee76ee61a133d3a2a608ed6f63",
        "title": "夜留依绿亭  其二",
        "author": "朱淑真",
        "content": "雨换新凉秋兴浓，流萤明灭绿杨中。\n庭虚池印一方月，楼静檐披四面风。",
        "dynasty": "宋",
        "collection_info": null
    },
    {
        "uuid": "bcf9ae7865e882f93998093a9defa7ef",
        "title": "闲步",
        "author": "朱淑真",
        "content": "天街平贴净无尘，灯火春摇不夜城。\n乍得好凉宜散步，朦胧新月弄疏明。",
        "dynasty": "宋",
        "collection_info": null
    },
    {
        "uuid": "88c05807774f4ddc550bdeeae6de7f62",
        "title": "闻鹊",
        "author": "朱淑真",
        "content": "墙头花外说新情，拔去闲愁着耳听。\n青鸟已承云信息，预先来报两三声。",
        "dynasty": "宋",
        "collection_info": null
    },
    {
        "uuid": "e72799ced1e9537d17a7184f786bccd1",
        "title": "试墨",
        "author": "朱淑真",
        "content": "翠楼高压浙山头，海角湖光豁醉眸。\n万景入帘吹不捲，一般心做百般愁。",
        "dynasty": "宋",
        "collection_info": null
    },
    {
        "uuid": "d7ea09aface120635a077f9e81ade5ce",
        "title": "灯花",
        "author": "朱淑真",
        "content": "兰釭和气散氤氲，忽作元珠吐穗新。\n膏脉破芽非藉手，敷芳成艳不关春。\n疑猜海角天涯事，搅乱衾寒枕冷人。\n我欲生怜心燄上，何妨好客致清贫。",
        "dynasty": "宋",
        "collection_info": null
    },
    {
        "uuid": "06f89fd30db504b14297c961601f5f2b",
        "title": "书王庵道姑壁",
        "author": "朱淑真",
        "content": "短短墙围小小亭，半檐疏玉响泠泠。\n尘飞不到人长静，一篆炉烟两卷经。",
        "dynasty": "宋",
        "collection_info": null
    },
    {
        "uuid": "52c4080942406c6a427a4835fac71725",
        "title": "东马塍",
        "author": "朱淑真",
        "content": "一塍芳草碧芋芋，活水穿花暗护田。\n蚕事正忙农事急，不知春色为谁妍。",
        "dynasty": "宋",
        "collection_info": null
    },
    {
        "uuid": "615e3614a91541bb1e470f1235a30f07",
        "title": "墨梅",
        "author": "朱淑真",
        "content": "若箇龙眠手，能传处士诗。\n借他窗上影，写作雪中枝。\n顷刻回春色，轻盈动玉巵。\n不能殷七七，横笛月中吹。",
        "dynasty": "宋",
        "collection_info": null
    },
    {
        "uuid": "ba5a82bbb3ac37580233409650aca324",
        "title": "月台",
        "author": "朱淑真",
        "content": "下视红尘意眇然，翠栏十二出云颠。\n纵眸愈觉心宽大，碧落无垠绕地圆。",
        "dynasty": "宋",
        "collection_info": null
    },
    {
        "uuid": "9da8994e4450afc408cc3ddc54c85e3c",
        "title": "云掩半月",
        "author": "朱淑真",
        "content": "霜月迎寒着意圆，横天云浪碍婵娟。\n嫦娥未肯全梳掠，玉鉴先教露半边。",
        "dynasty": "宋",
        "collection_info": null
    },
    {
        "uuid": "c265033fbf20e9408200914b75577952",
        "title": "伤别二首  其一",
        "author": "朱淑真",
        "content": "览镜惊容却自嫌，逢春长尽病恹恹。\n吹花弄粉新来懒，惹恨供愁旧日添。\n生怕子规声到耳，苦羞双燕影穿帘。\n眉头眼底无他事，须信离情一味严。",
        "dynasty": "宋",
        "collection_info": null
    },
    {
        "uuid": "1ddd4f468d89c51e88ec2870f200f244",
        "title": "伤别二首  其二",
        "author": "朱淑真",
        "content": "双燕呢喃语画梁，劝人休恁苦思量。\n逢春触处须萦恨，对景无时不断肠。\n寒食梨花新月夜，黄昏杨柳旧风光。\n繁华种种成愁恨，最是西楼近夕阳。",
        "dynasty": "宋",
        "collection_info": null
    },
    {
        "uuid": "7c5a2317752c728a48b6561a05a492a0",
        "title": "诉愁",
        "author": "朱淑真",
        "content": "苦没心情只爱眠，梦魂还又到愁边。\n旧家庭院春长锁，今夜楼台月正圆。\n锦夜楼台双凤带，兽炉闲爇水沉烟。\n良辰美景俱成恨，莫问新年与旧年。",
        "dynasty": "宋",
        "collection_info": null
    },
    {
        "uuid": "ed2d543a09f1859dd4076a4b8bbef951",
        "title": "愁怀二首  其一",
        "author": "朱淑真",
        "content": "鸥鹭鸳鸯作一池，须知羽翼不相宜。\n东君不与花为主，何似休生连理枝。",
        "dynasty": "宋",
        "collection_info": null
    },
    {
        "uuid": "d3cf1f25658a939a8d116f67aa308894",
        "title": "愁怀二首  其二",
        "author": "朱淑真",
        "content": "满眼春光色色新，花红柳绿总关情。\n欲将鬰结心头事，付与黄鹂叫几声。",
        "dynasty": "宋",
        "collection_info": null
    },
    {
        "uuid": "ad95209b1cb6349ef66b7eec31347d3b",
        "title": "旧愁二首  其一",
        "author": "朱淑真",
        "content": "银屏屈曲障春风，独抱寒衾睡正浓。\n啼鸟一声惊梦破，乱愁依旧锁眉峰。",
        "dynasty": "宋",
        "collection_info": null
    },
    {
        "uuid": "879f282ad78f2dbd886b9a1ba87d8466",
        "title": "旧愁二首  其二",
        "author": "朱淑真",
        "content": "花影重重迭绮窗，篆烟飞上枕屏香。\n无情莺舌惊春梦，唤起愁人对夕阳。",
        "dynasty": "宋",
        "collection_info": null
    },
    {
        "uuid": "98b61e251405aec3b620b8b4ecb43b4e",
        "title": "供愁",
        "author": "朱淑真",
        "content": "寂寂疏帘挂玉楼，楼头新月曲如鈎。\n不须问我情深浅，鈎动长天远水愁。",
        "dynasty": "宋",
        "collection_info": null
    },
    {
        "uuid": "9c5cad103ce0db794afe7ec5ad69698f",
        "title": "恨别",
        "author": "朱淑真",
        "content": "调朱弄粉总无心，瘦觉宽余缠臂金。\n别后大拚憔悴损，思情未抵此情深。",
        "dynasty": "宋",
        "collection_info": null
    },
    {
        "uuid": "22d99e5ca468039c707402baae9a7a42",
        "title": "寄恨",
        "author": "朱淑真",
        "content": "如毛细雨蔼遥空，偏与花枝着意红。\n人自多愁春自好，天应不语闷应同。\n吟笺谩有千篇苦，心事全无一点通。\n窗外数声新百舌，唤回杨柳正眠中。",
        "dynasty": "宋",
        "collection_info": null
    },
    {
        "uuid": "aa15c3202ae4ecb98858c9c3ed0a7187",
        "title": "寄情",
        "author": "朱淑真",
        "content": "欲寄相思满纸愁，鱼沉雁杳又还休。\n分明此去无多地，如在天涯无尽头。",
        "dynasty": "宋",
        "collection_info": null
    },
    {
        "uuid": "09cea348cf7ea3d3054cb1eb31062392",
        "title": "无寐二首  其一",
        "author": "朱淑真",
        "content": "吹彻云箫夜未赊，梨花带月映窗纱。\n休将往事思量遍，潋滟新愁乱似麻。",
        "dynasty": "宋",
        "collection_info": null
    },
    {
        "uuid": "5df5a76d8b8170b808f6cc5b93385c2b",
        "title": "无寐二首  其二",
        "author": "朱淑真",
        "content": "背弹珠泪暗伤神，挑尽寒灯睡不成。\n卸却凤钗寻睡去，上床开眼到天明。",
        "dynasty": "宋",
        "collection_info": null
    },
    {
        "uuid": "15d8e82d36ddd2eeb85fcfd5ff33ab18",
        "title": "酒醒",
        "author": "朱淑真",
        "content": "梦回酒醒嚼盂冰，侍女贪眠唤不应。\n瘦㾪江梅知我意，隔窗和月谩腾腾。",
        "dynasty": "宋",
        "collection_info": null
    },
    {
        "uuid": "74b910afcfcc91c2681602f8fc25a712",
        "title": "睡起二首  其一",
        "author": "朱淑真",
        "content": "起来不喜匀红粉，强把菱花照病容。\n腰瘦故知闲事恼，泪多隻为别情浓。",
        "dynasty": "宋",
        "collection_info": null
    },
    {
        "uuid": "6b7f3f6d2c760d97edcdd17b6bd123a5",
        "title": "睡起二首  其二",
        "author": "朱淑真",
        "content": "懒对粧台指黛眉，任他双鬓向烟垂。\n侍儿全不知人意，犹把梅花插一枝。",
        "dynasty": "宋",
        "collection_info": null
    },
    {
        "uuid": "95598fa3166aec0f32f3a5e1e5b3d08e",
        "title": "清瘦",
        "author": "朱淑真",
        "content": "春花秋月若浮沤，怎得心如不繫舟。\n肌骨大都无一把，可怜禁驾许多愁。",
        "dynasty": "宋",
        "collection_info": null
    },
    {
        "uuid": "684f8e28198c11b240a75e1df383da5d",
        "title": "闷书",
        "author": "朱淑真",
        "content": "泪粉匀开满镜愁，麝煤拂断远山秋。\n一痕心寄银屏上，不见人来竹叶舟。",
        "dynasty": "宋",
        "collection_info": null
    },
    {
        "uuid": "a10cbbd90a6908ddf9c295ca0ea36b64",
        "title": "掬水月在手",
        "author": "朱淑真",
        "content": "无事江头弄碧波，分明掌上见嫦娥。\n不知李谪仙人在，曾向江头捉得么。",
        "dynasty": "宋",
        "collection_info": null
    },
    {
        "uuid": "0618010b120a7d0c1460060f95cec771",
        "title": "弄花香满衣",
        "author": "朱淑真",
        "content": "艳红影裏撷芳回，沾惹春风两袖归。\n夹路露桃浑欲笑，不禁蜂蝶绕人飞。",
        "dynasty": "宋",
        "collection_info": null
    },
    {
        "uuid": "ddd881257702b1e4b8f1ba19c4bf3e64",
        "title": "会魏夫人席上命小鬟妙舞曲终求诗于予以飞雪满群山为韵作五绝  其一",
        "author": "朱淑真",
        "content": "管弦催上锦裀时，体段轻盈祇欲飞。\n若使明皇当日见，阿蛮无计况杨妃。",
        "dynasty": "宋",
        "collection_info": null
    },
    {
        "uuid": "2e44ae6ae649205c4d1fc9c7244b7b88",
        "title": "会魏夫人席上命小鬟妙舞曲终求诗于予以飞雪满群山为韵作五绝  其二",
        "author": "朱淑真",
        "content": "香茵稳衬半鈎月，来往凌波云影灭。\n弦催紧拍捉将遍，两袖翻然做迴雪。",
        "dynasty": "宋",
        "collection_info": null
    },
    {
        "uuid": "f2a1ad8e307e6df461ff22b95d84f538",
        "title": "会魏夫人席上命小鬟妙舞曲终求诗于予以飞雪满群山为韵作五绝  其三",
        "author": "朱淑真",
        "content": "柳腰不被春拘管，凤转鸾回霞袖缓。\n舞彻伊州力不禁，筵前扑簌花飞满。",
        "dynasty": "宋",
        "collection_info": null
    },
    {
        "uuid": "f5204c3357eac61773f54699efc6d9cd",
        "title": "会魏夫人席上命小鬟妙舞曲终求诗于予以飞雪满群山为韵作五绝  其四",
        "author": "朱淑真",
        "content": "占断京华第一春，清歌妙舞实超群。\n只愁到晓人星散，化作巫山一段云。",
        "dynasty": "宋",
        "collection_info": null
    },
    {
        "uuid": "994406ac2301b6a1f4afae17403dcd46",
        "title": "会魏夫人席上命小鬟妙舞曲终求诗于予以飞雪满群山为韵作五绝  其五",
        "author": "朱淑真",
        "content": "烛花影裏粉姿闲，一点愁侵两点山。\n不怕带他飞燕妬，无言相逐省弓弯。",
        "dynasty": "宋",
        "collection_info": null
    },
    {
        "uuid": "be8e44735c5bb1e5c67e92edf91a6bf6",
        "title": "读史",
        "author": "朱淑真",
        "content": "笔头去取万千端，后世遭它恣意瞒。\n王霸谩分心与迹，到成功处一般难。",
        "dynasty": "宋",
        "collection_info": null
    },
    {
        "uuid": "e685d3b8811015fee9a4070a339e6900",
        "title": "圆子",
        "author": "朱淑真",
        "content": "轻圆绝胜鸡头肉，滑腻偏宜蟹眼汤。\n纵有风流无处说，已输汤饼试何郎。",
        "dynasty": "宋",
        "collection_info": null
    },
    {
        "uuid": "edcb1599ab6cdce3aaf7d96ac4c2f9d7",
        "title": "即事",
        "author": "朱淑真",
        "content": "旋粧冷火试龙涎，香绕屏山不动烟。\n帘幕半垂灯烛暗，酒阑时节未忺眠。",
        "dynasty": "宋",
        "collection_info": null
    },
    {
        "uuid": "857dcc6efc69e03fa2182bc9de7336b4",
        "title": "自责二首  其一",
        "author": "朱淑真",
        "content": "女子弄文诚可罪，那堪咏月更吟风。\n磨穿铁砚成何事，绣折金鍼却有功。",
        "dynasty": "宋",
        "collection_info": null
    },
    {
        "uuid": "b554d1eaedce31a6dc9cf656869e0e30",
        "title": "自责二首  其二",
        "author": "朱淑真",
        "content": "闷无消遣只看诗，又见诗中话别离。\n添得情怀转萧索，如知伶俐不如痴。",
        "dynasty": "宋",
        "collection_info": null
    },
    {
        "uuid": "606bb78896858beefefc7a4de2028bdf",
        "title": "浴罢",
        "author": "朱淑真",
        "content": "浴罢云鬟乱不梳，清癯无力气方苏。\n坐来始觉神魂定，尚怯凉风到坐隅。",
        "dynasty": "宋",
        "collection_info": null
    },
    {
        "uuid": "427b0ebd493bf0be8e7d7e67bc5e5223",
        "title": "宴谢夫人堂",
        "author": "朱淑真",
        "content": "竹引清风入酒巵，森森凉气暗侵肌。\n冰峦四迭浑无暑，不似人间六月时。",
        "dynasty": "宋",
        "collection_info": null
    },
    {
        "uuid": "1d30667fa211f5e58a3bbd6defe80223",
        "title": "吊林和靖二者  其一",
        "author": "朱淑真",
        "content": "不见孤山处士星，西湖风月为谁清。\n当时寂寞冰霜下，两句诗成万古名。",
        "dynasty": "宋",
        "collection_info": null
    },
    {
        "uuid": "ad27e89ba08ff32d2508df618da7925c",
        "title": "吊林和靖二者  其二",
        "author": "朱淑真",
        "content": "短篷载影夜归时，月白风清易得诗。\n不识酌泉拈菊意，一庭寒翠蔼空祠。",
        "dynasty": "宋",
        "collection_info": null
    },
    {
        "uuid": "d03f8d1853d7a7d283a8e65a007a778b",
        "title": "答求谱",
        "author": "朱淑真",
        "content": "雨好解开花百结，风恬扶起柳三眠。\n春醲酽处多伤感，那得心情事管弦。",
        "dynasty": "宋",
        "collection_info": null
    },
    {
        "uuid": "0e98d0d69fff630d896b86be40259ae1",
        "title": "得家嫂书",
        "author": "朱淑真",
        "content": "声声喜报鹊温柔，忽接芳缄自便邮。\n一尺溪藤摛锦带，数行香墨健银钩。\n倾心吐尽重重恨，入眼翻成字字愁。\n添得情怀无是处，非干病酒与悲秋。",
        "dynasty": "宋",
        "collection_info": null
    },
    {
        "uuid": "ce687b6b07ef615f1399c23a17c6a97c",
        "title": "新春二绝  其一",
        "author": "朱淑真",
        "content": "雪从庾岭梅中尽，春向隋提柳上来。\n多少园林正萧索，纷纷争逐趁时开。",
        "dynasty": "宋",
        "collection_info": null
    },
    {
        "uuid": "31a767add35142d5bea6aaa6d8f2def3",
        "title": "新春二绝  其二",
        "author": "朱淑真",
        "content": "黄宫阳气几潜伸，玉管吹灰适报春。\n天子只知农事重，躬耕端的为吾民。",
        "dynasty": "宋",
        "collection_info": null
    },
    {
        "uuid": "8f11849e179ca23c665a02b5deb0ac65",
        "title": "春日有作",
        "author": "朱淑真",
        "content": "景近清明节，垂杨翠缕长。\n塞鸿归朔漠，海燕度潇湘。\n花丽繁争锦，莺娇巧转簧。\n西园正明媚，收拾入吟乡。",
        "dynasty": "宋",
        "collection_info": null
    },
    {
        "uuid": "8c0c8a0d139d1ca56a1eb24b4411af69",
        "title": "早春喜晴即事",
        "author": "朱淑真",
        "content": "山明雪尽翠岚深，天阔云开断翳阴。\n漠漠暖烟生草木，熏熏和气动园林。\n诗书遣兴消长日，景物牵情入苦吟。\n金鸭火残香阁静，更调商羽弄瑶琴。",
        "dynasty": "宋",
        "collection_info": null
    },
    {
        "uuid": "6a293f25bc8b094771d79743513e4481",
        "title": "春晴",
        "author": "朱淑真",
        "content": "日暖风和明媚天，最宜吟咏入诗篇。\n庭花吐蕊红如锦，岸柳飞丝白似锦。\n深院雕梁巢燕返，高林乔木谷莺迁。\n韶光正近清明节，花坞楼台酒旆悬。",
        "dynasty": "宋",
        "collection_info": null
    },
    {
        "uuid": "27c6f886edd685fc32906030d7247b56",
        "title": "春日行",
        "author": "朱淑真",
        "content": "春云漠漠连春空，映阶草色绿茸茸。\n不寒不暖雨新霁，满城佳气浮葱葱。\n岸柳依依微烟笼，园林淡荡催花风。\n东君造化一何工，施青绘紫复匀红。\n多少闲花与凡卉，不论妍丑争夭秾。\n燕舞莺歌昼晷永，帘幕无人门宇静。\n何处飞来双蛱蝶，翻翻飞入寻香径。\n可怜春色都九旬，朝欢暮宴归王孙。\n秃毫写纸属诗人，长歌短什劳精神。\n长歌短什聊自适，岂有佳句生阳春。",
        "dynasty": "宋",
        "collection_info": null
    },
    {
        "uuid": "389d009eadc86e832cce7dfbd27b22b0",
        "title": "春游西园",
        "author": "朱淑真",
        "content": "闲步西园裏，春风明媚天。\n蝶疑庄叟梦，絮忆谢娘联。\n踏草青茵软，看花红锦鲜。\n徘徊月影下，欲去又依然。",
        "dynasty": "宋",
        "collection_info": null
    },
    {
        "uuid": "4a11b9b73bd8c55b0a37460dfde98cdc",
        "title": "春园小宴",
        "author": "朱淑真",
        "content": "春园得对赏芳菲，步草黏鞋絮点衣。\n万木初阴莺百转，千花乍拆蝶双飞。\n牵情自觉诗毫健，痛饮惟优酒力微。\n穷日追欢欢不足，恨无为计锁斜晖。",
        "dynasty": "宋",
        "collection_info": null
    },
    {
        "uuid": "b8fe02959f80ea327c441c4746818e45",
        "title": "春日书怀",
        "author": "朱淑真",
        "content": "从宦东西不自由，亲帏千里泪长流。\n已无鸿雁传家信，更被杜鹃追客愁。\n日暖鸟歌空美景，花光柳影谩盈眸。\n高楼惆怅凭阑久，心逐白云南向浮。",
        "dynasty": "宋",
        "collection_info": null
    },
    {
        "uuid": "7339fbaeda2d807cb448cae5e8fbf955",
        "title": "春日亭上观鱼",
        "author": "朱淑真",
        "content": "春暖长江水正清，洋洋得意漾波生。\n非无欲透龙门志，只待新雷震一声。",
        "dynasty": "宋",
        "collection_info": null
    },
    {
        "uuid": "2253a95aeb6f457588c1b57dcba2d120",
        "title": "春昼偶成",
        "author": "朱淑真",
        "content": "默默深闺掩昼关，简编盈案小窗寒。\n却嗟流水琴中意，难向人前取次弹。",
        "dynasty": "宋",
        "collection_info": null
    },
    {
        "uuid": "3575c002b9d97bd97a53611fc74baee4",
        "title": "春日杂兴",
        "author": "朱淑真",
        "content": "窈窕风光艷艷春，无言桃李一番新。\n青回野烧草初染，光泛幽香兰可纫。\n官柳欲眠多态度，海棠贪睡足精神。\n旧游似梦浑情懒，对景无聊愁杀人。",
        "dynasty": "宋",
        "collection_info": null
    },
    {
        "uuid": "185490a08863b779f50d4c89d2dbd78c",
        "title": "立春日粧成宜春花",
        "author": "朱淑真",
        "content": "青旛碧胜缕金文，柳色梅花逐指新。\n却笑尚为儿女态，宝刀剪綵强为春。",
        "dynasty": "宋",
        "collection_info": null
    },
    {
        "uuid": "5bd5415486f52ce46e8168db25524f25",
        "title": "春晓杂兴",
        "author": "朱淑真",
        "content": "挑尽残灯梦欲迷，子规催月小楼西。\n纱窗偷眼天将晓，无数宿禽花下啼。",
        "dynasty": "宋",
        "collection_info": null
    },
    {
        "uuid": "4d871c0864f53ef1f4ef1ea0c6fbcdb2",
        "title": "寒食咏怀",
        "author": "朱淑真",
        "content": "淮南寒食更风流，丝管纷纷逐胜游。\n春色眼前无限好，思亲怀土自多愁。",
        "dynasty": "宋",
        "collection_info": null
    },
    {
        "uuid": "bff393bb044ee96b1dfc7ea12108c267",
        "title": "春燕",
        "author": "朱淑真",
        "content": "帘前日暖翩翩过，帘外风轻对对斜。\n偏是社来还社去，年年不见蜡梅花。",
        "dynasty": "宋",
        "collection_info": null
    },
    {
        "uuid": "517b6c3f6386b47d8c23b2d41139f36e",
        "title": "春夜感怀",
        "author": "朱淑真",
        "content": "清江碧草两悠悠，各自风流一种愁。\n正是落花寒食夜，夜深无伴倚空楼。",
        "dynasty": "宋",
        "collection_info": null
    },
    {
        "uuid": "21958af4cc7cd964f98b59ff6e2d174f",
        "title": "独坐感春",
        "author": "朱淑真",
        "content": "翠密藏鸦绿柳提，伤春懒矣步桃溪。\n梦回窗下日当午，鶗鴂一声林外啼。",
        "dynasty": "宋",
        "collection_info": null
    },
    {
        "uuid": "bc796abd0a599400fa3b3bc5ea508f8e",
        "title": "暮春有感",
        "author": "朱淑真",
        "content": "倦对飘零满径花，静闻春水闹鸣蛙。\n故人何处草空碧，撩乱寸心天一涯。",
        "dynasty": "宋",
        "collection_info": null
    },
    {
        "uuid": "24acfc4dd8009eb7339271748bb9ea7d",
        "title": "夏日作",
        "author": "朱淑真",
        "content": "东风迤逦转南风，万物全归长养功。\n舜岂无心阜民俗，熏熏歌入五絃中。",
        "dynasty": "宋",
        "collection_info": null
    },
    {
        "uuid": "32b7d6a7bb36cf225603ae9942cb3b49",
        "title": "暑月独眠",
        "author": "朱淑真",
        "content": "纱幮困卧日初长，解却红裙小罩凉。\n一篆炉烟笼午枕，冰肌生汗白莲香。",
        "dynasty": "宋",
        "collection_info": null
    },
    {
        "uuid": "ca5fa6c3483c2f494759637b834f3635",
        "title": "暑夜",
        "author": "朱淑真",
        "content": "水亭相对已黄昏，静数飞萤过小园。\n窗下孤灯自明灭，无陶独自懒扃门。",
        "dynasty": "宋",
        "collection_info": null
    },
    {
        "uuid": "a01940352e583af3917836dd5a724ed5",
        "title": "夏夜有作",
        "author": "朱淑真",
        "content": "暑夕炎蒸着摸人，移床借月卧中庭。\n更深露下衣襟冷，梦到阳台不奈醒。",
        "dynasty": "宋",
        "collection_info": null
    },
    {
        "uuid": "b57bbdb7a0d48bd8c60b4b07f91de133",
        "title": "夏夜乘凉",
        "author": "朱淑真",
        "content": "满意好风生水面，趁人明月到天心。\n此时情绪谁能会，独坐中庭夜已深。",
        "dynasty": "宋",
        "collection_info": null
    },
    {
        "uuid": "24194c44d71e76f0db049c4ae6d5978b",
        "title": "夏枕自咏",
        "author": "朱淑真",
        "content": "夏日初长候，风櫺暑夕眠。\n衣轻香汗透，睡重翠鬟偏。\n颦绿攒眉小，啼红上脸鲜。\n起来无箇事，纤手弄清泉。",
        "dynasty": "宋",
        "collection_info": null
    },
    {
        "uuid": "89eeb0ad7c293ee9d3a139c4bdea4eb9",
        "title": "游湖归晚",
        "author": "朱淑真",
        "content": "恋恋西湖景，山头带夕阳。\n归禽翻竹露，落果响芹塘。\n叶倚风中静，鱼游水底凉。\n半亭明月色，荷气恼人香。",
        "dynasty": "宋",
        "collection_info": null
    },
    {
        "uuid": "492021dcbd7577f89dc2a7e2e8e4c90b",
        "title": "西楼纳凉",
        "author": "朱淑真",
        "content": "小阁对芙蕖，嚣尘一点无。\n水风凉枕罩，雪葛爽肌肤。",
        "dynasty": "宋",
        "collection_info": null
    },
    {
        "uuid": "bb8f282cc1f9213227a48f2b34e0e090",
        "title": "夏日游水阁",
        "author": "朱淑真",
        "content": "淡红衫子透肌肤，夏日初长水阁虚。\n独自凭阑无箇事，水风凉处读文书。",
        "dynasty": "宋",
        "collection_info": null
    },
    {
        "uuid": "5f73f761ee9302b6335ac7805d3445f6",
        "title": "秋日晚望",
        "author": "朱淑真",
        "content": "极目寒郊外，晚来微雨收。\n陇头霞散绮，天际月悬鈎。\n一字新鸿度，千声落叶秋。\n倚楼堪听处，玉笛在渔舟。",
        "dynasty": "宋",
        "collection_info": null
    },
    {
        "uuid": "9370aff278f778e6bde703702466de1d",
        "title": "秋日行",
        "author": "朱淑真",
        "content": "萧瑟西风起何处，庭前叶叶惊梧树。\n万物收成天地肃，田家芋栗初登圃。\n杳杳高穹片水清，一点秋鵰翥云路。\n凄凄空旷雨初晴，凉飇动地收残暑。\n高楼玉笛应清商，天外数声新雁度。\n园林草木半含黄，篱菊黄金花正吐。\n池上枯杨噪晚蝉，愁莲蔌蔌啼残露。\n可怜秋色与春风，几度荣枯新復故。",
        "dynasty": "宋",
        "collection_info": null
    },
    {
        "uuid": "5d4a45d6b1f1a57f4837b07ff6cfd284",
        "title": "秋日偶题",
        "author": "朱淑真",
        "content": "芙蓉斜倚胭脂脸，岩桂轻摇金粟花。\n愁思不知秋浩荡，一鞭逸兴绕天涯。",
        "dynasty": "宋",
        "collection_info": null
    },
    {
        "uuid": "2271b89059b7c05d7410bcf104c53437",
        "title": "早秋偶笔",
        "author": "朱淑真",
        "content": "肃肃凉风至，凄然景骤清。\n雨余残暑退，日落晚凉生。\n鹰隼双睛转，梧桐一叶惊。\n试听松竹裏，万籁起秋声。",
        "dynasty": "宋",
        "collection_info": null
    },
    {
        "uuid": "450617e68d1d314a3da1ed843cca33db",
        "title": "七夕口占",
        "author": "朱淑真",
        "content": "三秋灵匹此宵期，万古传闻果是非。\n免俗未能还自笑，金鍼乞得巧丝归。",
        "dynasty": "宋",
        "collection_info": null
    },
    {
        "uuid": "32bfe45307a73fe4486cdd18522f024c",
        "title": "新秋",
        "author": "朱淑真",
        "content": "一夜凉风动扇愁，背时容易入新秋。\n桃花脸上汪汪泪，忍到更深枕上流。",
        "dynasty": "宋",
        "collection_info": null
    },
    {
        "uuid": "728253d9bbf2871d5f31e61065e20050",
        "title": "初秋雨晴",
        "author": "朱淑真",
        "content": "雨后风凉暑气收，庭梧叶叶报初秋。\n浮云尽逐黄昏去，楼角新蟾挂玉鈎。",
        "dynasty": "宋",
        "collection_info": null
    },
    {
        "uuid": "5ffcb10e2efdc24c5b786f631ed87653",
        "title": "早秋有感",
        "author": "朱淑真",
        "content": "西风淅淅收残暑，庭竹萧疏报早秋。\n砌下黄昏微雨后，幽蛩唧唧使人愁。",
        "dynasty": "宋",
        "collection_info": null
    },
    {
        "uuid": "1da6f365a94a897b850e6ecc3523b7b4",
        "title": "秋楼晚望",
        "author": "朱淑真",
        "content": "凉吹晚飕飕，芦花两岸秋。\n夕阳楼上望，独倚泪偷流。",
        "dynasty": "宋",
        "collection_info": null
    },
    {
        "uuid": "0aa56e7be747985b7710f2e111932186",
        "title": "对秋有感",
        "author": "朱淑真",
        "content": "风倍凄凉月倍明，人间占得十分清。\n可怜宋玉多才子，只为多情苦怆情。",
        "dynasty": "宋",
        "collection_info": null
    },
    {
        "uuid": "11dd15db82e1ca6878d133a9f25fddea",
        "title": "秋夜舟行宿前江",
        "author": "朱淑真",
        "content": "扁舟夜泊月明秋，水面鱼游趁闸流。\n更作娇痴儿女态，笑将竿竹掷丝鈎。",
        "dynasty": "宋",
        "collection_info": null
    },
    {
        "uuid": "fcd49bf2b52a3eab34aadd2581d78a94",
        "title": "中秋夜家宴咏月",
        "author": "朱淑真",
        "content": "九秋三五夕，此夕正秋中。\n天意一夜别，人心千古同。\n清光消雾霭，皓色遍高空。\n愿把团圆盏，年年对兔宫。",
        "dynasty": "宋",
        "collection_info": null
    },
    {
        "uuid": "4e365d05a3fffff72e7af80c01b6d91f",
        "title": "中秋夜不见月",
        "author": "朱淑真",
        "content": "不许蟾蜍此夜明，始知天意是无情。\n何当拔去闲云雾，放出光辉万里清。",
        "dynasty": "宋",
        "collection_info": null
    },
    {
        "uuid": "55b3c14b6dd76f6ae3b6323064c0634d",
        "title": "中秋月",
        "author": "朱淑真",
        "content": "杳杳长空敛雾烟，冰输都胜别时圆。\n风传漏报天将晓，惆怅婵娟又隔年。",
        "dynasty": "宋",
        "collection_info": null
    },
    {
        "uuid": "450d406f7a96b22bdcf0a097d3608a84",
        "title": "中秋玩月",
        "author": "朱淑真",
        "content": "独占秋光盛，天工信有偏。\n清晖千里共，皓魄十分圆。\n兔影寒犹弄，蟾蜍老更坚。\n只愁看未足，一去又轻年。",
        "dynasty": "宋",
        "collection_info": null
    },
    {
        "uuid": "02a199606baad7615933a5afb3317791",
        "title": "湖上咏月",
        "author": "朱淑真",
        "content": "清宵三五凉风发，湖上闲吟步明月。\n涓涓流水浅又清，皎洁长空纤霭灭。\n水光月色环相连，可怜清景两奇绝。",
        "dynasty": "宋",
        "collection_info": null
    },
    {
        "uuid": "1a45d072bacd1316d478b47c483a87d8",
        "title": "秋夜感怀",
        "author": "朱淑真",
        "content": "满院含秋思，蟾辉映一方。\n蛩吟喧曲砌，鸟宿傍回塘。\n木落桐应瘦，宵寒漏正长。\n安仁闲感慨，徒尔鬓苍苍。",
        "dynasty": "宋",
        "collection_info": null
    },
    {
        "uuid": "af74a9ce9fd3c51d52da9de55133ff3b",
        "title": "小阁秋日咏雨",
        "author": "朱淑真",
        "content": "疏雨洗高穹，潇潇滴井桐。\n润烟生砚底，凉气入堂中。\n翠锁交竿竹，红翻落叶枫。\n抚琴闲弄曲，静坐理商宫。",
        "dynasty": "宋",
        "collection_info": null
    },
    {
        "uuid": "eb4594c68d7d68c1fa2bedf921dc48b7",
        "title": "秋日得书",
        "author": "朱淑真",
        "content": "秋风本无意，愁思自难禁。\n共月伤千里，来书胜万金。\n代骝惊北吹，越鸟恋南林。\n已有归宁约，何须惜岁阴。",
        "dynasty": "宋",
        "collection_info": null
    },
    {
        "uuid": "6c47c210f065f2cf200d61193ec62dfd",
        "title": "秋深偶作",
        "author": "朱淑真",
        "content": "生杀循环本自然，可堪肃肃出乎天。\n休嗟物理易雕瘁，好看西成报有年。",
        "dynasty": "宋",
        "collection_info": null
    },
    {
        "uuid": "46938e74fe13d5c4043d564230f428d3",
        "title": "暮秋",
        "author": "朱淑真",
        "content": "潇潇风雨暗残秋，忍见黄生满径幽。\n恰似楚人情太苦，年年对景倍添愁。",
        "dynasty": "宋",
        "collection_info": null
    },
    {
        "uuid": "2885fd34ddc44cbf4b805ebb2f1060e7",
        "title": "新冬",
        "author": "朱淑真",
        "content": "日一北而万物生，始知天意在收成。\n愚民未论祁寒理，往往相为嗟怨声。",
        "dynasty": "宋",
        "collection_info": null
    },
    {
        "uuid": "3d5ef2add64eaf2df8015092d337b013",
        "title": "初冬书怀",
        "author": "朱淑真",
        "content": "触目园池景，荷枯菊已荒。\n风寒侵夜枕，霜冻怯晨粧。\n江上枫翻赤，庭前橘带黄。\n题诗欲排闷，对景倍悲伤。",
        "dynasty": "宋",
        "collection_info": null
    },
    {
        "uuid": "dd4cc10a624f070a637b46ba35468e4f",
        "title": "冬日离咏",
        "author": "朱淑真",
        "content": "爱日温温正涤场，老农击壤庆时康。\n水催舂韵捣残雨，风急耞声带夕阳。\n霜瓦晓寒欺酒力，月栏夜冷动诗肠。\n厌厌对景无情绪，谩把梅花取次粧。",
        "dynasty": "宋",
        "collection_info": null
    },
    {
        "uuid": "575f8e120e61db0523f8dff08e9f2640",
        "title": "霜夜",
        "author": "朱淑真",
        "content": "彤云黯黯暮天寒，半卷珠帘未欲眠。\n独坐小窗无伴侣，可怜霜月向人圆。",
        "dynasty": "宋",
        "collection_info": null
    },
    {
        "uuid": "daa98af6ef93dfd24cffd5cce9416c8d",
        "title": "长宵",
        "author": "朱淑真",
        "content": "霜月照人悄，迢迢夜未阑。\n鸳帏梦展转，珠泪向谁弹。",
        "dynasty": "宋",
        "collection_info": null
    },
    {
        "uuid": "e583a6166bed9f6c454e3ba590667992",
        "title": "探梅",
        "author": "朱淑真",
        "content": "温温天气似春和，试探寒梅已满坡。\n笑折一枝插云鬓，问人潇洒似谁么。",
        "dynasty": "宋",
        "collection_info": null
    },
    {
        "uuid": "f16802054ac3828333ca785bab954549",
        "title": "冬至",
        "author": "朱淑真",
        "content": "黄钟应律好风吹，阴伏阳升淑气回。\n葵影便移日长至，梅花先趁小寒开。\n八神表日占和岁，六管飞葭动细灰。\n已有岸旁迎腊柳，参差又欲领春来。",
        "dynasty": "宋",
        "collection_info": null
    },
    {
        "uuid": "2e6da87f4600b4182c332bf8110fa5b9",
        "title": "观雪偶成",
        "author": "朱淑真",
        "content": "凭阑观雪独徘徊，欲赋惭无咏絮才。\n盐撒空中如可用，收藏聊与赠羹梅。",
        "dynasty": "宋",
        "collection_info": null
    },
    {
        "uuid": "54fe00d6aa43cebfb08a67729b1a7b84",
        "title": "冬夜不寐",
        "author": "朱淑真",
        "content": "推枕鸳帏不奈寒，起来霜月转阑干。\n闷怀脉脉与谁说，泪滴罗衣不忍看。",
        "dynasty": "宋",
        "collection_info": null
    },
    {
        "uuid": "b07f7821098cecde5f23dbef283f0bcc",
        "title": "咏雪",
        "author": "朱淑真",
        "content": "六出飞花四面来，连山连水皓皑皑。\n玲珑天地苍茫合，的皪园林烂漫开。\n庾岭腊梅寒散乱，章台风柳絮萦回。\n自言空有孤吟癖，览景惭无谢氏才。",
        "dynasty": "宋",
        "collection_info": null
    },
    {
        "uuid": "c9aca614180b2b76e2434f8769243c5d",
        "title": "雪夜赓笔",
        "author": "朱淑真",
        "content": "夜雪飞花似月明，交连寒影透门庭。\n只宜挟策临窗坐，免用辛勤更聚萤。",
        "dynasty": "宋",
        "collection_info": null
    },
    {
        "uuid": "80f35e4005ce97f0204fced2be6c60ba",
        "title": "江上雪霁",
        "author": "朱淑真",
        "content": "江水冰消起绿鳞，川原荡涤少烟尘。\n风吹南北溪桥畔，柳色参差欲漏春。",
        "dynasty": "宋",
        "collection_info": null
    },
    {
        "uuid": "1b0ae5414785c39b241454120ece3678",
        "title": "对雪一律",
        "author": "朱淑真",
        "content": "纷纷瑞雪压山河，特出新奇和郢歌。\n乐道幽人方闭户，高歌渔父正披蓑。\n自嗟老景光阴速，唯使佳时感怆多。\n更念鳏居憔悴客，映书无寐奈愁何。",
        "dynasty": "宋",
        "collection_info": null
    },
    {
        "uuid": "3a7ea42079aaafdb0db3602805434405",
        "title": "赏雪",
        "author": "朱淑真",
        "content": "朱帘暮卷绮筵开，风雪纷纷入酒杯。\n对景恨无飞絮句，从今羞见谢娘才。",
        "dynasty": "宋",
        "collection_info": null
    },
    {
        "uuid": "c4f8eb06fe431fd8e0ca1cb383a73873",
        "title": "围炉",
        "author": "朱淑真",
        "content": "昨夜霜风透胆寒，围炉漫意昔年欢。\n如今独坐无人说，拨闷惟凭酒力宽。",
        "dynasty": "宋",
        "collection_info": null
    },
    {
        "uuid": "3da7344485c7344477344b0ec7ad7e24",
        "title": "除夜",
        "author": "朱淑真",
        "content": "休嘆流光去，看看春欲回。\n椒盘卷红烛，柏酒溢金杯。\n残腊余更尽，新年晓角催。\n争先何物早，唯有后园梅。",
        "dynasty": "宋",
        "collection_info": null
    },
    {
        "uuid": "19e37f3e6c13533ead53fb3d6a01d920",
        "title": "海棠",
        "author": "朱淑真",
        "content": "天与娇娆缀作花，更于枝上散余霞。\n少陵漫道多诗兴，不得当时一句夸。",
        "dynasty": "宋",
        "collection_info": null
    },
    {
        "uuid": "d22fa44747a4c4d08dbe38a2f84904bd",
        "title": "芍药",
        "author": "朱淑真",
        "content": "芬芳红紫间成丛，独占花王品第中。\n到底只留为谑赠，更劳国史刺民风。",
        "dynasty": "宋",
        "collection_info": null
    },
    {
        "uuid": "a474b257e8372d4e3dcf23c51f11e0a7",
        "title": "牡丹",
        "author": "朱淑真",
        "content": "娇娆万态逞殊芳，花品名中占得王。\n莫把倾城比颜色，从来家国为伊亡。",
        "dynasty": "宋",
        "collection_info": null
    },
    {
        "uuid": "97a3afca5edab86f0d12c779d1b642a0",
        "title": "黄芙蓉",
        "author": "朱淑真",
        "content": "如何天赋与芬芳，徒作佳人淡竚粧。\n试倩东风一为主，轻黄应不让姚黄。",
        "dynasty": "宋",
        "collection_info": null
    },
    {
        "uuid": "3e6764fd2e266601b2417e7ebf2ec784",
        "title": "长春花",
        "author": "朱淑真",
        "content": "一枝才谢一枝殷，自是春工不与闲。\n纵使牡丹称绝艳，到头荣瘁片时间。",
        "dynasty": "宋",
        "collection_info": null
    },
    {
        "uuid": "dcae7acd928d22f101c4b29b508e6cb7",
        "title": "蔷薇花  其一",
        "author": "朱淑真",
        "content": "飞葩散乱拥栏香，万朵千枝不计行。\n烂漫初开向清昼，会稽太守乍还乡。",
        "dynasty": "宋",
        "collection_info": null
    },
    {
        "uuid": "c943b4a7f0d97f166bf0cd77d5a5b62d",
        "title": "蔷薇花  其二",
        "author": "朱淑真",
        "content": "满地红影蘸秋光，始觉芙蓉植在旁。\n赖有佳人频醉赏，和将红粉更施粧。",
        "dynasty": "宋",
        "collection_info": null
    },
    {
        "uuid": "9522b9845d3954b71baf054b81a72929",
        "title": "樱桃",
        "author": "朱淑真",
        "content": "为花结实自殊常，摘下盘中颗颗香。\n味重不容轻众口，独于寝庙荐先尝。",
        "dynasty": "宋",
        "collection_info": null
    },
    {
        "uuid": "f05788537eab5de6a02ada5f0b3a5f27",
        "title": "梅花二首  其一",
        "author": "朱淑真",
        "content": "园林萧索未迎春，独尔花开处处新。\n只有官娃无一事，每将施额鬬粧匀。",
        "dynasty": "宋",
        "collection_info": null
    },
    {
        "uuid": "28fab4134b1bcbe0fbb6905a38fc5257",
        "title": "梅花二首  其二",
        "author": "朱淑真",
        "content": "消得骚人几许时，疏篱淡月着横枝。\n破荒的皪香随马，春信先教驿使知。",
        "dynasty": "宋",
        "collection_info": null
    },
    {
        "uuid": "2acf76d3a49e44253cb3c33d62676413",
        "title": "直竹",
        "author": "朱淑真",
        "content": "劲直忠臣节，孤高列女心。\n四时同一色，霜雪不能侵。",
        "dynasty": "宋",
        "collection_info": null
    },
    {
        "uuid": "7592964924da853817c453cd92fec590",
        "title": "荷花",
        "author": "朱淑真",
        "content": "暑气炎炎正若焚，荷花于此见天真。\n香房馥郁随风拆，笑脸妖娆映水新。\n间叶浅深殷似点，满池繁媚丽于春。\n年年占得余芳在，几见当时步步人。",
        "dynasty": "宋",
        "collection_info": null
    },
    {
        "uuid": "d06bf0c564516bc30cf7636a4bf31cc2",
        "title": "腊月踯躅一枝独开",
        "author": "朱淑真",
        "content": "园林经腊正雕残，独尔花开烂漫鲜。\n借问陇梅知幸否，得陪春卉共时妍。",
        "dynasty": "宋",
        "collection_info": null
    },
    {
        "uuid": "027c13c679b02a914d9c358c28b617b1",
        "title": "后庭花",
        "author": "朱淑真",
        "content": "岂意为花属后庭，荒迷亡国自兹生。\n至今犹恨隔江唱，可惜当时枉用情。",
        "dynasty": "宋",
        "collection_info": null
    },
    {
        "uuid": "144917a6df702ff17c8cb08f6c45c43e",
        "title": "乞兰",
        "author": "朱淑真",
        "content": "幽芳别得化工栽，红紫纷纷莫与偕。\n珍重故人培养厚，真香独许寄庭阶。",
        "dynasty": "宋",
        "collection_info": null
    },
    {
        "uuid": "800db3ccfd4f39fbdc7d04ecb2a66b46",
        "title": "项羽二首  其一",
        "author": "朱淑真",
        "content": "自古兴亡本自天，岂容人力预其间。\n非凭天与凭骓逝，骓不前兮战已闲。",
        "dynasty": "宋",
        "collection_info": null
    },
    {
        "uuid": "9e58653f68ae02e114d5c66e8e6110d3",
        "title": "项羽二首  其二",
        "author": "朱淑真",
        "content": "盖世英雄力拔山，岂知天意在西关。\n范增可用非能用，徒嘆身亡顷刻间。",
        "dynasty": "宋",
        "collection_info": null
    },
    {
        "uuid": "acf4728dd57a9c014790727f5ec384ef",
        "title": "韩信",
        "author": "朱淑真",
        "content": "男儿忍辱志长存，出胯曾无怨一言。\n漂母人亡石空在，不知还肯念王孙。",
        "dynasty": "宋",
        "collection_info": null
    },
    {
        "uuid": "9e4a3165ba28bddc0ccdf79979fbbad7",
        "title": "张良",
        "author": "朱淑真",
        "content": "功成名遂便归休，天道分明不与留。\n果可人间恋驹隙，何心愿学赤松游。",
        "dynasty": "宋",
        "collection_info": null
    },
    {
        "uuid": "84b2e7e5cb3f7dc4559ad340f8eea7de",
        "title": "陆贾",
        "author": "朱淑真",
        "content": "汉方扰扰袭秦风，勇士相高马上功。\n惟有君侯守奇节，能将新语悟宸衷。",
        "dynasty": "宋",
        "collection_info": null
    },
    {
        "uuid": "97b1dbec6a32c97c9828666edbb37919",
        "title": "贾生",
        "author": "朱淑真",
        "content": "文帝为君固有余，岂容流涕復长吁。\n单于可击非无策，表饵陈来术已疏。",
        "dynasty": "宋",
        "collection_info": null
    },
    {
        "uuid": "ee994fb382ffb7323bde15b0fbffcac1",
        "title": "董生",
        "author": "朱淑真",
        "content": "秦火经来道失真，下帷发愤每劳神。\n谁知异日为无得，只听平津一老臣。",
        "dynasty": "宋",
        "collection_info": null
    },
    {
        "uuid": "59f1b00cbcfa063de57a8efbdd07bed1",
        "title": "晁错",
        "author": "朱淑真",
        "content": "七国绵延蔓草图，一言请削独干诛。\n扬雄自负功名志，犹罪当时太失愚。",
        "dynasty": "宋",
        "collection_info": null
    },
    {
        "uuid": "ac375192e31d0ffcb52839dd38a53ac3",
        "title": "刘向二首  其一",
        "author": "朱淑真",
        "content": "洽闻博识似君难，况復腾凌宗室间。\n屡谏不容甘畎亩，七侯同日亦何颜。",
        "dynasty": "宋",
        "collection_info": null
    },
    {
        "uuid": "6b926fef436e74b49da7108a36f634ca",
        "title": "刘向二首  其二",
        "author": "朱淑真",
        "content": "王氏滔天擅国权，可堪恭显厕其间。\n屡形天谴君非悟，徒使宗臣每犯颜。",
        "dynasty": "宋",
        "collection_info": null
    },
    {
        "uuid": "5fca64e2479abf9a383c9d001d79d77d",
        "title": "题王氏必兴轩",
        "author": "朱淑真",
        "content": "福有根基善有源，必兴缘此敞新轩。\n埋蛇入相真堪慕，屠狗封侯岂足论。\n未必芝兰偏谢砌，好看车马集于门。\n从来天报无先后，不在其身在子孙。",
        "dynasty": "宋",
        "collection_info": null
    },
    {
        "uuid": "c2bf536498c7fb51d51148decdadc2e8",
        "title": "题余氏攀鳞轩",
        "author": "朱淑真",
        "content": "潇洒新轩傍翠岑，攀鳞勃勃此潜心。\n易惊谁羡叶公室，入梦当为傅说霖。\n变化一身雷霹远，腾凌千里海波深。\n卧庐曾比崇高志，肯忆当时梁父吟。",
        "dynasty": "宋",
        "collection_info": null
    },
    {
        "uuid": "e4f4c8a240091fee8014d632f1c2ce31",
        "title": "贺人移学东轩",
        "author": "朱淑真",
        "content": "一轩潇洒正东偏，屏弃嚣尘聚简编。\n美璞莫辞雕作器，涓流终见积成渊。\n谢班难继予惭甚，颜孟堪睎子勉旃。\n鸿鹄羽仪当养就，飞腾早晚看冲天。",
        "dynasty": "宋",
        "collection_info": null
    },
    {
        "uuid": "10701cd32de496d725d947119bc2c19f",
        "title": "送人赴试礼部",
        "author": "朱淑真",
        "content": "春闱报罢已三年，又向西风促去鞭。\n屡鼓莫嫌非作气，一飞当自卜冲天。\n贾生少达终何遇，马援才高老更坚。\n大抵功名无早晚，平津今见起菑川。",
        "dynasty": "宋",
        "collection_info": null
    },
    {
        "uuid": "038880c60ee812214f8d95dcc1339a74",
        "title": "代送人赴召司农",
        "author": "朱淑真",
        "content": "当年持节使，宽厚出诚心。\n郡国承风远，朝廷注意深。\n十行初下诏，四海望为霖。\n几夜台星转，光侵九棘林。",
        "dynasty": "宋",
        "collection_info": null
    },
    {
        "uuid": "f285e232e3be519a514bcc2f558a754c",
        "title": "次韵见赠兼简吴夫人",
        "author": "朱淑真",
        "content": "南北常嗟见未因，停舟今喜笑谈亲。\n张姬淑德同冰玉，李白高吟泣鬼神。\n和管幸听鸣凤侣，滥竽还愧赏音人。\n佳篇奖拂还过实，班卫声名岂易伦。",
        "dynasty": "宋",
        "collection_info": null
    },
    {
        "uuid": "326a78dc705b9f3a6329d79d4ea60d12",
        "title": "题四幷楼",
        "author": "朱淑真",
        "content": "华榜危楼岂浪名，人间四者此环幷。\n日知光景无虚度，时觉清风满座生。\n庾亮据床谈兴逸，仲宣倚槛客愁轻。\n眼前此乐难兼得，许我登临载酒行。",
        "dynasty": "宋",
        "collection_info": null
    },
    {
        "uuid": "9a6c91110ddf8fe1e19006dea8153603",
        "title": "题斗野亭",
        "author": "朱淑真",
        "content": "高亭忽登览，豁尔思无穷。\n访古多遣迹，留题有鉅公。\n地分吴楚界，人在斗牛中。\n不是乘槎客，那知此路通。",
        "dynasty": "宋",
        "collection_info": null
    },
    {
        "uuid": "d2c0f084ebca2076f05ca833e7880842",
        "title": "舟行即事七首  其一",
        "author": "朱淑真",
        "content": "帆高风顺疾如飞，天阔波平远又低。\n山色水光随地改，共谁裁剪入新诗。",
        "dynasty": "宋",
        "collection_info": null
    },
    {
        "uuid": "0ab6359f3a5d3910b156ae88275c18fd",
        "title": "舟行即事七首  其二",
        "author": "朱淑真",
        "content": "扁舟欲发意何如，回望乡关万里余。\n谁识此情肠断处，白云遥处有亲庐。",
        "dynasty": "宋",
        "collection_info": null
    },
    {
        "uuid": "221a0c9fbf46175fae163af564db0b7a",
        "title": "舟行即事七首  其三",
        "author": "朱淑真",
        "content": "画舸寒江江上亭，行舟来去泛纵横。\n无端添起思乡意，一字天边归雁声。",
        "dynasty": "宋",
        "collection_info": null
    },
    {
        "uuid": "80107e2b2da05017e21e7905e0c2b4c9",
        "title": "舟行即事七首  其四",
        "author": "朱淑真",
        "content": "满江流水万重波，未似幽怀别恨多。\n目断亲闱瞻不到，临风挥沔独悲歌。",
        "dynasty": "宋",
        "collection_info": null
    },
    {
        "uuid": "5c7205e5d26f142191e6dfaacc492182",
        "title": "舟行即事七首  其五",
        "author": "朱淑真",
        "content": "对景如何可遣怀，与谁江上共诗裁。\n江长景好是难尽，每自临风愧乏才。",
        "dynasty": "宋",
        "collection_info": null
    },
    {
        "uuid": "02939c6720557b37207b2a74d9f90fe8",
        "title": "舟行即事七首  其六",
        "author": "朱淑真",
        "content": "岁暮天涯客异乡，扁舟今又度潇湘。\n颦眉独坐水窗下，泪滴罗衣暗断肠。",
        "dynasty": "宋",
        "collection_info": null
    },
    {
        "uuid": "72ab528320d0643685d9c449adfc4566",
        "title": "舟行即事七首  其七",
        "author": "朱淑真",
        "content": "岁节将残恼闷怀，庭闱献寿阻传杯。\n此愁此恨人谁见，镇日柔肠自九迴。",
        "dynasty": "宋",
        "collection_info": null
    },
    {
        "uuid": "4d7ccd3a78efc329f43e1ac19336d2ca",
        "title": "寄大人二首  其一",
        "author": "朱淑真",
        "content": "去家千里外，飘泊若为心。\n诗诵南陔句，琴歌陟岵音。\n承颜故国远，举目白云深。\n欲识归宁意，三年数岁阴。",
        "dynasty": "宋",
        "collection_info": null
    },
    {
        "uuid": "0086eef35822b11f7b430eed4c4be3af",
        "title": "寄大人二首  其二",
        "author": "朱淑真",
        "content": "极目思乡国，千山更万津。\n庭闱劳梦寐，道路厌埃尘。\n诗礼闻相远，琴樽谁是亲。\n愁看罗袖上，长揾泪痕新。",
        "dynasty": "宋",
        "collection_info": null
    },
    {
        "uuid": "957b7b2b1e54745fab94a8498c790331",
        "title": "和前韵见寄  其一",
        "author": "朱淑真",
        "content": "忽得南来信，殷勤慰我心。\n新诗怜后逸，清论忆容音。\n目断乡程远，楼高客恨深。\n三年重会合，依旧见荆阴。",
        "dynasty": "宋",
        "collection_info": null
    },
    {
        "uuid": "d63d2a2c0770d343c3a1d527408c544d",
        "title": "和前韵见寄  其二",
        "author": "朱淑真",
        "content": "忆昔江头别，相看对古津。\n去来分橹棹，南北隔音尘。\n把酒何时共，论文几日亲。\n归宁知有约，綵服共争新。",
        "dynasty": "宋",
        "collection_info": null
    },
    {
        "uuid": "597009397f47bbf4f5cf3815f8f92824",
        "title": "卧龙",
        "author": "朱淑真",
        "content": "角莹纤琼鳞粲金，拥珠闲卧紫渊深。\n时来天地云雷举，起作人间救旱霖。",
        "dynasty": "宋",
        "collection_info": null
    },
    {
        "uuid": "2dfbf01dd60a15233e155da4c1c32c84",
        "title": "代谢人见惠墨竹",
        "author": "朱淑真",
        "content": "纷纷桃李皆凡俗，四时之中惟有竹。\n非惟苍翠列风轻，对之自觉清人肉。\n羡君年少多才艺，笔墨潜偷造化力。\n扫出一枝爰惠我，清阴翠色惊满幅。\n嗟我得之喜何以，贪夫忽获珠盈斛。\n朝夕捧玩不知疲，如在太白楼上宿。\n遽令标轴挂壁间，劲节直日长目前。\n不必溪边寻六逸，不必林间访七贤。\n岂使阎本与王维，独擅古念称神师。\n又有屏间名浪得，误墨成形何足奇。\n未若一笔扫一枝，渭川移来人莫疑。\n珍藏欲默默不得，命笺索笔成新诗。\n诗穷纸满意不尽，阁笔无语愧才稀。",
        "dynasty": "宋",
        "collection_info": null
    },
    {
        "uuid": "27b8f8f69790e6ee2cb192a4bbeffb3e",
        "title": "惜花",
        "author": "朱淑真",
        "content": "病眼看花似梦中，一番次第又飞空。\n朝来不忍倚树立，倚树恐摇枝上红。",
        "dynasty": "宋",
        "collection_info": null
    },
    {
        "uuid": "4cc07e76ab8e881dadb597ea4d4e2234",
        "title": "竹  其一",
        "author": "朱淑真",
        "content": "一径浓阴影覆墙，含烟敲雨暑天凉。\n猗猗肯羡夭桃艳，凛凛终同劲柏刚。\n风籁入时添细韵，月华临处送清光。\n凌冬不改青坚节，冒雪何伤色转苍。",
        "dynasty": "宋",
        "collection_info": null
    },
    {
        "uuid": "85e759281e8585d7f3b8747c63a412b5",
        "title": "竹  其二",
        "author": "朱淑真",
        "content": "百竿直节拂云霁，千亩谁人羡渭溪。\n燕雀谩教来唧噪，虚心终待凤凰栖。",
        "dynasty": "宋",
        "collection_info": null
    },
    {
        "uuid": "7077a83c765856463bbc617bdaf63606",
        "title": "江上阻风",
        "author": "朱淑真",
        "content": "正阻行程江岸间，江头三日繫归船。\n水光激浪高翻雪，风力推沙远涨烟。\n拔闷喜陪尊有酒，供厨不虑食无钱。\n雕章见及唯虚辱，勉强赓酬愧斐然。",
        "dynasty": "宋",
        "collection_info": null
    },
    {
        "uuid": "976afa8bedd1a8c35fa5274e807e65a7",
        "title": "雪晴二首  其一",
        "author": "朱淑真",
        "content": "桃李无言蜂蝶忙，晓寒未肯放春光。\n花将计会千山日，风为栽埋一夜霜。",
        "dynasty": "宋",
        "collection_info": null
    },
    {
        "uuid": "1cd068342b20ce649393037cc8456dd8",
        "title": "雪晴二首  其二",
        "author": "朱淑真",
        "content": "早上新莺语尚蛮，花无气力倚雕栏。\n幸蒙残雪回头早，又遣东风薄倖寒。",
        "dynasty": "宋",
        "collection_info": null
    },
    {
        "uuid": "4635bf303bfb9d8dacacf86499a2c150",
        "title": "笔",
        "author": "朱淑真",
        "content": "双毫五彩兔狸锋，珍与欧阳象管同。\n多谢寄来情意重，从今敢废墨池工。",
        "dynasty": "宋",
        "collection_info": null
    },
    {
        "uuid": "51e75ef87aa3fac0178a52b601620ea7",
        "title": "莺",
        "author": "朱淑真",
        "content": "野花啼鸟喜新晴，湖上波光漾日明。\n底事伤春心绪懒，不堪愁裏听莺声。",
        "dynasty": "宋",
        "collection_info": null
    },
    {
        "uuid": "df389b256dac29214f9c1a92b5ee2e53",
        "title": "三月三日",
        "author": "朱淑真",
        "content": "林花落尽草初齐，客裏萧条思欲迷。\n又是春光去时节，满城飞絮乱莺啼。",
        "dynasty": "宋",
        "collection_info": null
    },
    {
        "uuid": "1d316fa969aeb243580da6f7872d45ea",
        "title": "清明游饮少湖庄",
        "author": "朱淑真",
        "content": "清明玩赏正繁华，今日林梢落尽花。\n人散酒阑春已去，一泓初涨满池蛙。",
        "dynasty": "宋",
        "collection_info": null
    },
    {
        "uuid": "111dd767684dba9bad3def5608b3d116",
        "title": "黄花",
        "author": "朱淑真",
        "content": "土花能白又能红，晚节由能爱此工。\n宁可抱香枝上老，不随黄叶舞秋风。",
        "dynasty": "宋",
        "collection_info": null
    },
    {
        "uuid": "c8fa0f2a20b3a471497b5d1b643bd371",
        "title": "画眉",
        "author": "朱淑真",
        "content": "晓来偶意画愁眉，种种新粧试略施。\n堪笑时人争彷佛，满城将谓是时宜。",
        "dynasty": "宋",
        "collection_info": null
    },
    {
        "uuid": "918b1d89891a14dbb500349a79324b68",
        "title": "咏柳二首  其一",
        "author": "朱淑真",
        "content": "长丝袅娜拂溪垂，乳絮风吹漠漠飞。\n全惜东风与为主，年年先占得韶晖。",
        "dynasty": "宋",
        "collection_info": null
    },
    {
        "uuid": "dc8f14ad52d34a53bc4cf36e2b758859",
        "title": "咏柳二首  其二",
        "author": "朱淑真",
        "content": "风牵袅袅摇无定，翠影侵阶已午天。\n花发鸟歌春景媚，好看柔软吐香绵。",
        "dynasty": "宋",
        "collection_info": null
    },
    {
        "uuid": "944fc5beef764c39f163bfd15b1e19f4",
        "title": "桃花",
        "author": "朱淑真",
        "content": "每对春风竞吐芳，胭脂颜色更浓粧。\n含羞自是不言者，从此成蹊入醉乡。",
        "dynasty": "宋",
        "collection_info": null
    },
    {
        "uuid": "437f12fcc42536dc2b08644d52b2ad48",
        "title": "李花二首  其一",
        "author": "朱淑真",
        "content": "满园花发白于梅，又与红桃幷候开。\n可口直须成实后，莫将苦种路旁栽。",
        "dynasty": "宋",
        "collection_info": null
    },
    {
        "uuid": "2e7fa66525ca1969cf926a1f22732bd8",
        "title": "李花二首  其二",
        "author": "朱淑真",
        "content": "小小琼英舒嫩白，未饶深紫与轻红。\n无言路侧谁知味，惟有寻芳蝶与蜂。",
        "dynasty": "宋",
        "collection_info": null
    },
    {
        "uuid": "ce7d6ba74080082c44bf701b936a7a34",
        "title": "梅",
        "author": "朱淑真",
        "content": "雪格冰姿蜡蒂红，水边山畔淡烟笼。\n江风也似知人意，密递清香到室中。",
        "dynasty": "宋",
        "collection_info": null
    },
    {
        "uuid": "f8a6882ccefe72192ac13df4f85916fb",
        "title": "夏夜弹琴",
        "author": "朱淑真",
        "content": "夜久万籁息，琴声愈幽寂。\n接引到清江，岩泉溜寒滴。",
        "dynasty": "宋",
        "collection_info": null
    },
    {
        "uuid": "9619aeea800e1adcff58adef1dfcb07b",
        "title": "蜡梅",
        "author": "朱淑真",
        "content": "天然金蕊冠群英，谁信鹅黄染得成。\n昨夜南枝报春信，摘来香露月中清。",
        "dynasty": "宋",
        "collection_info": null
    },
    {
        "uuid": "e3e0761739f22d91ebc0d7d16a057bbf",
        "title": "夏萤",
        "author": "朱淑真",
        "content": "熠熠迎宵上，林间点点光。\n初疑星错落，浑讶火荧煌。\n着雨藏花坞，随风入画堂。\n儿童竞追扑，照字集书囊。",
        "dynasty": "宋",
        "collection_info": null
    },
    {
        "uuid": "967d281bb370db93e6a40bb5db8c4222",
        "title": "观燕",
        "author": "朱淑真",
        "content": "深闺寂寞带斜晖，又是黄昏半掩扉。\n燕子不知人意思，檐前故作一双飞。",
        "dynasty": "宋",
        "collection_info": null
    },
    {
        "uuid": "549e4e04e30cc0900ae10f992bca1367",
        "title": "送燕",
        "author": "朱淑真",
        "content": "见尔来齐去亦齐，空巢零落屋庐低。\n更无心记衔泥处，花絮春风小院西。",
        "dynasty": "宋",
        "collection_info": null
    },
    {
        "uuid": "4203f8b039f433ba0a473fd22f932e50",
        "title": "游旷写亭有作",
        "author": "朱淑真",
        "content": "旷写亭高四望中，楼台城郭正春风。\n笙歌富庶千门乐，市井喧哗百货通。\n迭迭民居还瓦屋，纷纷游蝶乱花丛。\n凭栏忽念非吾土，目断白云心莫穷。",
        "dynasty": "宋",
        "collection_info": null
    }
]