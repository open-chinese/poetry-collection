[
    {
        "uuid": "c670c615255da61e0b25f45d0528ec44",
        "title": "幽谷吟上欧阳内翰",
        "author": "杨杰",
        "content": "滁山插空望不足，行信马蹄入幽谷。\n生平未惯尘外游，先酌寒溪洗尘目。\n自疑身是武陵客，误逐桃花迷水曲。\n欲穷本始问岁月，亭上雄文凿青玉。\n意高语险测难到，拂散白云再三读。\n乃知造作自混沌，山神固护宝藏椟。\n路歧未许车马通，白日苍烟走麋鹿。\n一从紫府仙人来，指出洞天三十六。\n膏泽疏开不死泉，栋梁养成岁寒木。\n灵苗异草无根株，摇荡清香过林麓。\n峰峦围匝别是天，天在山中成大畜。\n先生之心此其象，往行前言深藴蓄。\n议论吐为仁义辞，文章散作生灵福。\n默笑真工功未醇，饾饤春风弄红绿。\n聃云谷得一以盈，以一能应无穷声。\n千古万古声不尽，先生得之为声名。\n公之声名公之心，日益远大日益深。\n愚儒耳目所不及，奋笔空成幽谷吟。",
        "dynasty": "宋",
        "collection_info": null
    },
    {
        "uuid": "280f17263869399210a75b62ec21116e",
        "title": "辟雍砚上胡先生",
        "author": "杨杰",
        "content": "娲皇锻炼补天石，天完余石人间掷。\n掷向淮山山下溪，千古万古无人识。\n昼出白云笼九州，夜吐长虹衝太极。\n去年腊月溪水枯，色夺江头数峰碧。\n野夫采得琢为砚，一画中规外方直。\n方直端平象地形，形壅水流流若璧。\n拟法辟雍天子学，不比泮宫一隅塞。\n幸偶先生掌辟雍，持以献诚安敢惜。\n欲伐东山五大夫，受爵非材炼为墨。\n欲乞湘妃血泪竿，刮削除斑供简策。\n欲就退之借毛颖，同与先生记心画。\n先生记之何所先，推赜圣贤诠六籍。\n四时七政有未平，愿述阴阳修律历。\n夷蛮戎狄有未宾，愿摅雄略操军檄。\n辟雍之水流不穷，先生之材无不通。\n愿携此砚飞九穹，圆润化笔扶天工。",
        "dynasty": "宋",
        "collection_info": null
    },
    {
        "uuid": "13855d6f9b30c677c50eaf4626e2e88f",
        "title": "屏石谣赠郭功父",
        "author": "杨杰",
        "content": "屏石屏石何嶃岩，云初得自江之南。\n沙埋土蚀几千载，无人辨别嗟沉淹。\n浄空居士物鉴精，获之不贵黄金兼。\n清泉洗涤露真璞，野云凝结堆浓蓝。\n巫峡山前暮雨霁，参差十二挑峰尖。\n比千骨朽心不朽，通窍至今存四三。\n蜂房蚁垤岂足数，或疏或密争嵚嵌。\n铜台古研置其下，一片皴碧沉寒潭。\n唐朝牛公嗜怪石，取之不已其亦贪。\n争如夫君一胜百，得此自足无伤亷。\n我尝乘醉到君家，临风叩以苍玉簪。\n其声淸越合律吕，簨簴可与大乐参。\n何当琢磨中勾股，列为编磬歌云咸。\n问君考击荐郊庙，孰若藏在青山庵。",
        "dynasty": "宋",
        "collection_info": null
    },
    {
        "uuid": "c0c96951b756257bb4ddf292ed454e11",
        "title": "潜山行",
        "author": "杨杰",
        "content": "昔年会稽探禹书，探得六甲开山图。\n图载潜南天柱山，上侵霄汉下渊泉。\n真人秘语世不传，但见绝顶蒙云烟。\n汉武射蛟浮九江，舳舻千里来枞阳。\n筑坛祈仙瞻杳茫，茂陵桧柏空青苍。\n石牛一卧叱不起，白鹿还归深洞裏。\n二月灵鹤有时来，洞口桃花泛流水。",
        "dynasty": "宋",
        "collection_info": null
    },
    {
        "uuid": "8877f07485658bd7b5f71a1dceaca6e5",
        "title": "歌白雪  其一",
        "author": "杨杰",
        "content": "歌白雪，雪满龙沙暮冬月。\n万里征人归未归，一声晓角云中咽。",
        "dynasty": "宋",
        "collection_info": null
    },
    {
        "uuid": "e0a4a3479a547418d9c9f63d5304996b",
        "title": "歌白雪  其二",
        "author": "杨杰",
        "content": "歌白雪，雪压樵夫樵担折。\n行到都门门欲开，十二玉楼歌未彻。",
        "dynasty": "宋",
        "collection_info": null
    },
    {
        "uuid": "6a34404c583f134e0a1d85890c5d6f02",
        "title": "勿去草",
        "author": "杨杰",
        "content": "勿去草，草无恶，若比世俗俗浮薄。\n君不见长安公卿家，公卿盛时客如麻。\n公卿去后门无车，唯有芳草年年加。\n又不见千里万里江湖滨，触目凄凄无故人，惟有芳草随车轮。\n一日还旧居，门前草先除。\n草于主人实无负，主人于草宜何如。\n勿去草，草无恶，若比世俗俗浮薄。",
        "dynasty": "宋",
        "collection_info": null
    },
    {
        "uuid": "82bd404cf18801d20c9ae4b156e91de2",
        "title": "古行路",
        "author": "杨杰",
        "content": "古行路，古行路，今人欲追古人去。\n古人去远何可追，后人视今如古时。\n君不见去年春风去已久，今年春风亦依旧。",
        "dynasty": "宋",
        "collection_info": null
    },
    {
        "uuid": "214ab336cbbe3e184d71a5c4108be1bd",
        "title": "和酬子瞻内翰赠行长篇",
        "author": "杨杰",
        "content": "云涛拥开沧海门，鼓鼙万叠鸣江村。\n仙翁引我峰顶望，耳目惊骇难穷源。\n黄金铸鲸为酒樽，桂浆透彻冰雪盆。\n吴歌楚舞屏不用，夹道青玉排云根。\n经纶事业重家世，昔闻父子今季昆。\n九丹炼就鼎竈温，刀圭足以齐干坤。\n我行欲别湖山去，为我索笔书长言。\n照乘不假明月珠，自有光焰生轺轩。",
        "dynasty": "宋",
        "collection_info": null
    },
    {
        "uuid": "41ef5614f53d05db74d892e1847c011f",
        "title": "和章学士祈晴昭亭山",
        "author": "杨杰",
        "content": "洪范八政一曰食，民非稼穑胡为生。\n江南风俗重圩垾，岁遇丰稔仓箱盈。\n嘉佑六年宛陵郡，积月霖雨妨秋成。\n昔之郁郁若云秀，今也泛泛犹青萍。\n岂惟百姓失所望，将恐祭祀无粢盛。\n集仙到郡为悯恻，斋心命驾祈昭亭。\n昭亭山下欲回辙，太阳赫赫辉双旌。\n老农乘时得刈穫，清风和气讴歌声。\n我知夫子祷已久，由有盛德通神明。\n愿公移此福天下，阴阳调燮归和羮。",
        "dynasty": "宋",
        "collection_info": null
    },
    {
        "uuid": "d49784bfaa2a1096f5bb33243289c6e6",
        "title": "五云叟琴阁",
        "author": "杨杰",
        "content": "朝望五云山，暮望五云山。\n望之欲去未得去，抱琴登阁聊怡颜。\n琴声喷潺湲，意在山之泉。\n琴声险欲绝，意在山之巅。\n五云之山不须到，劝君但作五云操。",
        "dynasty": "宋",
        "collection_info": null
    },
    {
        "uuid": "d44fbb8753b4a86381f6e13b3a43ccbc",
        "title": "凌歊台",
        "author": "杨杰",
        "content": "大明七年暮冬月，宋武南巡立双阙。\n銮舆先幸凌歊台，云中箫鼓轰春雷。\n六龙一去晓无迹，山花野鸟空相忆。\n翠羽鸣鞭来不来，景陵芳草年年碧。",
        "dynasty": "宋",
        "collection_info": null
    },
    {
        "uuid": "533432a4c1f314b8490912da25227886",
        "title": "景云轩",
        "author": "杨杰",
        "content": "南城城外山崔嵬，景云轩上无尘埃。\n双溪水落逐年急，白髮僧归何日来。\n画屏满目万瓦合，几人到此心如灰。",
        "dynasty": "宋",
        "collection_info": null
    },
    {
        "uuid": "8970e23e7b6339a065d426131e568884",
        "title": "恭轩",
        "author": "杨杰",
        "content": "春雷惊起苍龙角，春风摆开紫云箨。\n扫断红尘不得来，翠羽旌幢拥髙阁。\n髙堂老人年八十，朱衣省郎侍旁立。\n追怀手植先大夫，栽培灌溉何勤劬。\n浓阴潜蔽芝兰径，美实饱供鸾鳯雏。\n幽轩得名名曰恭，见此还与桑梓同。\n岂惟雪霜不可改，年年髙节摇清风。",
        "dynasty": "宋",
        "collection_info": null
    },
    {
        "uuid": "79cb13407052ed377579b42c7e8a35b3",
        "title": "留春亭",
        "author": "杨杰",
        "content": "古今春过知多少，人不留春头白早。\n君欲留春心可知，为君更赋留春诗。\n留春莫只留花住，花老春风亦随去。\n孰若芝兰香不歇，亭下长如二三月。",
        "dynasty": "宋",
        "collection_info": null
    },
    {
        "uuid": "836465b59315debdd85df6c90073737c",
        "title": "沧浪亭",
        "author": "杨杰",
        "content": "沧浪之歌因屈平，子美为立沧浪亭。\n亭中学士逐日醉，泽畔大夫千古醒。\n醉醒今古彼自异，苏诗不愧离骚经。",
        "dynasty": "宋",
        "collection_info": null
    },
    {
        "uuid": "9bdd2dc87f12cbca192c502ac238f9f1",
        "title": "送陈资道",
        "author": "杨杰",
        "content": "有客抱荆璞，不琢贵其质。\n兢兢三十年，常恐有坠失。\n所欲价百倍，今也十之一。\n勿患知者难，光彩已四出。",
        "dynasty": "宋",
        "collection_info": null
    },
    {
        "uuid": "3a5081a440f4a47207dea0b8cb488745",
        "title": "古鑑谣",
        "author": "杨杰",
        "content": "鐡鑑埋重泉，知经几寒暑。\n山翁筑春田，得之南涧浒。\n磨刮追光辉，云卷秋蟾吐。\n敛袵正面视，历落露心府。\n坏垣试一照，阴灵吼风雨。\n我欲匣此鑑，西上献人主。\n不愿鑑其鑑，愿君鑑于古。\n桀纣不鑑古，基业倾汤禹。\n幽厉不鑑古，纲纪頽文武。\n吾皇宝其鑑，清风塞寰宇。",
        "dynasty": "宋",
        "collection_info": null
    },
    {
        "uuid": "5ec0a264b90eeaa7f11ea792c318867a",
        "title": "豫章行送周裕",
        "author": "杨杰",
        "content": "君不见南浦亭前草，送人千里道。\n一番膏雨一番青，不顾王孙江外老。\n又不见丰城剑埋尘土间，几年秋水澄波澜。\n夜深直气射牛斗，变化风雷头角寒。\n丈夫穷通有时有，满腹诗书满樽酒。\n行行三月到扬州，故人莫笑麻衣旧。",
        "dynasty": "宋",
        "collection_info": null
    },
    {
        "uuid": "2154b1704cd4ff8638657ecfb1f09bb4",
        "title": "和穆父待制蓬莱观雪",
        "author": "杨杰",
        "content": "戊辰岁历长，两春一逢腊。\n上瑞兆丰年，同云弥六合。\n初如天马来，奔入银河蹋。\n梁苑客后至，郢楼曲难答。\n锦绣方还里，罇罍喜开阁。\n光照孙康书，寒恤袁安榻。\n但爱川陆平，不问瑶珉杂。\n扁舟欲泛剡，凛气若浮漯。\n龙图屡烹试，风腋顿爽飒。\n明月交清辉，绛笼不燃蜡。",
        "dynasty": "宋",
        "collection_info": null
    },
    {
        "uuid": "38d45ab96a71c6ac54cf1dabee39405a",
        "title": "赠朱伯原",
        "author": "杨杰",
        "content": "张籍心不盲，何为盲于目。\n伯原道不病，今也病在足。\n及第二十年，未识太仓粟。\n乐圃德义重，可敌万钟禄。\n世味觉幻梦，老把华严读。\n九会发渊微，赞文焕珠玉。\n洞庭秋月澄，吴门春草绿。\n香海泛虚舟，不慑鱼龙触。",
        "dynasty": "宋",
        "collection_info": null
    },
    {
        "uuid": "dbcc4948d855e0125edf8b6bef3f7499",
        "title": "凌云行",
        "author": "杨杰",
        "content": "淮国耕钓夫，素嗜山川乐。\n补吏来盱江，潜解蓝绶缚。\n独上凌云亭，青梯入寥廓。\n万象富观览，面面峻岩壑。\n天风袭衣襟，綵霞半空落。\n仙家鸡犬鸣，惊起巢松鹤。\n胜游最后时，萍梗念飘泊。\n回首顾人间，红尘满城郭。",
        "dynasty": "宋",
        "collection_info": null
    },
    {
        "uuid": "ed2f5e5ab59cba4ff565fe884e6759a5",
        "title": "丰湖歌",
        "author": "杨杰",
        "content": "惠州风土隔世埃，使我南望长徘徊。\n昔年霹雳轰蓬莱，六鳌踉跄海面开。\n一峰崪屼九霄落，万里怒涛推拥来。\n至今浮在罗山畔，玉阁石梁插天半。\n世人可见莫可登，雪栈云梯知几层。\n近闻更有丰湖好，环匝亭台映洲岛。\n野叟忘机鸥鹭閒，寒潭无浪蛟龙老。\n云归洞府月满湾，客卷纶车鱼在藻。\n白玉抽苗万盖圆，翠光期压王孙草。\n天髙日暖荔枝香，风撼一川红玛瑙。\n主人丹鼎飞金虎，丰湖无根岂能住。\n一日地轴如走丸，随逐浮山还旧处。",
        "dynasty": "宋",
        "collection_info": null
    },
    {
        "uuid": "42d1398690f1028d9469f657ea44501e",
        "title": "谢公约惠墨竹图",
        "author": "杨杰",
        "content": "幽人渍墨写成竹，变化琅玕作玄玉。\n公约赠我两大轴，不比丹青凡草木。\n六月都城苦炎燠，车马纷纷正驰逐。\n曲台官冷昼掩关，浄扫虚堂展霜幅。\n帘间忽有微风来，不动纤枝清满屋。\n忆得扁舟载雪时，曾寄会稽江上宿。",
        "dynasty": "宋",
        "collection_info": null
    },
    {
        "uuid": "e2e2a1f4431e1678b219ef7d42c38027",
        "title": "和谢判官宴南楼",
        "author": "杨杰",
        "content": "邂逅南轩须水濆，名言间发兰桂芬。\n道义相投有余乐，宾主交照无繁文。\n忠臣寤寐在北阙，古风歌咏追南熏。\n出关不觉行役苦，举头时见孤飞云。",
        "dynasty": "宋",
        "collection_info": null
    },
    {
        "uuid": "9901176d1bc3bb09e523460ecb22aa52",
        "title": "送李辟疆",
        "author": "杨杰",
        "content": "李辟疆，濡须别我游池阳。\n别后不得信，不觉青女三飞霜。\n每见世俗仇雠杯觞，桎梏文章。\n忆君酒怪吟狂，往往登髙岗。\n但见大江水茫茫，九华峰青苍，使我增悲伤。\n明堂礼后一百二十日，忽骑蹇驴访我来池阳。\n倒覆我巾箱，得我弊藁数十张。\n索我狂书八九行，吿我明日游帝乡。\n我知利民术，君心十年藏。\n青云一万里，此去髙翶翔。",
        "dynasty": "宋",
        "collection_info": null
    },
    {
        "uuid": "404ddf177b3cec114fad96459d94cc6b",
        "title": "白月池",
        "author": "杨杰",
        "content": "凿池待明月，池成月自来。\n一从幽人去，明月来几回。\n乳窦走龙蛇，断崖激琼瓌。\n安得藉盘石，泛我瘿木杯。",
        "dynasty": "宋",
        "collection_info": null
    },
    {
        "uuid": "13a365b745072743b8dfbff048cb106a",
        "title": "留题张尉隐斋",
        "author": "杨杰",
        "content": "小隐隐林薮，大隐隐朝市。\n市朝心隐不隐身，山林未必忘名利。\n夜来月明竹声细，隐斋主人留客醉。\n四更客未醒，主人促车骑。\n客笑主人劳，不顾隐之意。\n君不见梅福曾作尉氏官，庄周亦为漆园吏。",
        "dynasty": "宋",
        "collection_info": null
    },
    {
        "uuid": "782e4518c445d659b0133981b43e2006",
        "title": "酒隐园",
        "author": "杨杰",
        "content": "小隐隐山林，大隐隐城郭。\n城郭多纷嚣，山林苦淡漠。\n不如隐于酒，适意自斟酌。\n屈原不能饮，独醒较清浊。\n杨雄虽愿隐，载醪无适莫。\n吏部瓮下卧，其隐可愧怍。\n翰林市上眠，其隐太落拓。\n孰若畸翁园，醺酣得天乐。\n风暖鳯凰集，霜重梧桐落。\n长啸待明月，明月出林薄。\n倚杖傲浮云，浮云度寥廓。\n虽近市朝路，不为名利缚。\n知我尚幽胜，赋诗豫期约。\n愿言醉乡游，一驾东飞鹤。\n上池沃瑶浆，冲气溢金杓。\n当知隐君子，志不在糟粕。",
        "dynasty": "宋",
        "collection_info": null
    },
    {
        "uuid": "8c53eb1cb3b948689b478eee245eb9fc",
        "title": "及第东归逢元举",
        "author": "杨杰",
        "content": "与君去岁金陵游，七月十日离楚州。\n酒阑浩歌古亭下，白日雷雨催行舟。\n片帆乘风破险浪，冉冉飞过芦花洲。\n我时幸预鳌头荐，君以才术公卿留。\n人生聚散散或聚，忽忽今会如萍浮。\n君行何以赠君别，庄鹏九万抟髙秋。",
        "dynasty": "宋",
        "collection_info": null
    },
    {
        "uuid": "83d517f417023f8842cbaa6480357511",
        "title": "丞相王舒公赞",
        "author": "杨杰",
        "content": "天子元老，坐而论道。\n赫赫具瞻，傅岩惟肖。",
        "dynasty": "宋",
        "collection_info": null
    },
    {
        "uuid": "5027e658b1821dc1119c6c770c998458",
        "title": "都尉王居士赞",
        "author": "杨杰",
        "content": "珠圎而明，玉泽而温。\n鑑莹澈而绝尘，芝秀发而非根。\n曼殊沙华，栴檀香芬。\n晦堂路险，大开施门。\n西江水深，一口平吞。\n谁知威音已前，正是王老师孙。",
        "dynasty": "宋",
        "collection_info": null
    },
    {
        "uuid": "6b47a26491832d50b67fd0c39967e93f",
        "title": "三江鲁府君赞",
        "author": "杨杰",
        "content": "三江府君，有德有文。\n善政及物，阴功惠民。\n异木连理，双芝共根。\n诗助风教，道传子孙。\n斯人一去莫可见，万里西山空白云。",
        "dynasty": "宋",
        "collection_info": null
    },
    {
        "uuid": "d070ea8e9559e4b7c3b65edaa0f515cd",
        "title": "治平三年秋七月当涂郭功父招无为杨次公会于环峰时五云叟陈德孚以诗寄吾二人因联句酬之",
        "author": "杨杰",
        "content": "空山坐寥落，疋马邀俊哲。\n入门肆髙谈，清风扫烦热。\n忆昔治平年，姑熟溪上别。\n岁时激箭急，倐忽三十月。\n读书非少锐，欲论先卷舌。\n归田殊未成，累累逐羁绁。\n孰谓赵魏老，不能佐滕薛。\n由来岁大寒，松柏见孤节。\n朋心久愈至，忠规补残缺。\n儿童喜父执，饤饾成罗列。\n壶有玉泉酒，庖有冰裙鼈。\n野芡剖珠玑，秋瓜咀霜雪。\n新粳刈且舂，香炊软三淅。\n放七聊醉饱，百忧旋磨灭。\n升平击尧壤，险怪探禹穴。\n吐气直虹霓，落笔淬金铁。\n词源河汉翻，俯视堤防决。\n文章贵天成，追琢几窜窃。\n抵掌万古事，高下争螘垤。\n挹酌华阳水，荡涤尘土咽。\n吾心了何染，本理忘巧拙。\n圣贤久不作，情僞愈分别。\n竹阴卧片石，浩歌声欲阕。\n山童倐及门，喜音屈高洁。\n传闻脱世累，天境妙搜抉。\n疏帘卷危阁，九峰青嵽嵲。\n吟余琴一弄，铿然响环玦。\n老鹤不敢鸣，千里飞云绝。\n次公君素交，嗟予尚契阔。\n畴能枉篮舆，相期出寥泬。",
        "dynasty": "宋",
        "collection_info": null
    },
    {
        "uuid": "370beca2e4e83e5dc25acd4dcfc02b99",
        "title": "崔仲岳隐居松江以丹白黑饰舟曰鹤舟括苍周子韶无为杨次公治平三年夏六月会仲岳于繁昌蓬莱亭勉其罢鹤舟以应书席上联句送之",
        "author": "杨杰",
        "content": "且就飞龙牓，休登白鹤舟。\n陇书方劝驾，阆苑莫回头。\n丹顶归沧海，霜翎掷素秋。\n海鹏期变化，仙骥任沈浮。\n烟月闲三岛，功名重五侯。\n须知驰凤诏，便是钓鳌鈎。\n已得冲天便，无思击楫游。\n楚醪铿逸韵，湘瑟助冥搜。\n南浦成春别，北山空夜愁。\n九皋闻象魏，一叶寄汀洲。\n世气骑风虎，机心走海鸥。\n昔年嗟鹢退，今日并麟游。\n八月仙槎驶，千龄圣运优。\n市朝真大隐，箕颍谩清流。\n鼓枻虽渔父，乘桴笑仲由。\n片帆从此卷，旧氅亦应留。\n冠佩重华国，莺花四皓楼。\n雄文高鴈塔，大醉忆蓬丘。\n勋若书青史，幢须建碧油。\n兰桡好重举，乘取上扬州。",
        "dynasty": "宋",
        "collection_info": null
    },
    {
        "uuid": "17b1596b550e2009f28830a842cf1764",
        "title": "送沈汉卿拜母墓",
        "author": "杨杰",
        "content": "慈母冢前柏，孝子眼中血。\n根在叶长青，恩深泪难歇。\n二月黄莺鸣，一路玄猿咽。",
        "dynasty": "宋",
        "collection_info": null
    },
    {
        "uuid": "6536fa5bf16a5b3d197f0281e1d50555",
        "title": "牛渚矶修水府祠",
        "author": "杨杰",
        "content": "牛渚矶，大江汹汹山险巇。\n舟人欲渡不敢渡，烹牲投简先祷祈。\n自从疏派得安济，祷者渐疏祠宇隳。\n我闻鬼神若君子，不以风涛为福威。\n吁嗟人心自险易，昔也兢兢今也违。\n太守修祠岂无意，寄语安者毋忘危。",
        "dynasty": "宋",
        "collection_info": null
    },
    {
        "uuid": "522377e2ac150ab31aece7d998e0718b",
        "title": "至游堂",
        "author": "杨杰",
        "content": "人孰不好游，外物常求备。\n佳胜穷山海，纷华乐朝市。\n不知务内观，未得游之至。\n达士靡窥牖，天道已昭炽。\n六合极周流，万化览要会。\n潇洒须川守，名堂慕髙致。\n政清民讼简，庭木交苍翠。\n间关林鸟鸣，跳跃池鱼戏。\n逍遥成咏歌，吏隐欣得地。\n视听与人同，所适与人异。\n翻笑列御宼，不出终身愧。\n吾亦爱吾庐，岂独壶丘氏。",
        "dynasty": "宋",
        "collection_info": null
    },
    {
        "uuid": "3859f62626f2cc00d65eca6726194716",
        "title": "元会",
        "author": "杨杰",
        "content": "岁令春为首，人君德体元。\n宸居太极殿，星拱紫微垣。\n历运千龄协，梯航万里奔。\n同时禀正朔，大号一干坤。\n谋野曾绵蕞，沿波未涤源。\n典章归独断，期会肃常尊。\n礼乐谐虞舜，师儒陋叔孙。\n曲台司肄习，执法纠譁諠。\n旧史精穷讨，非经不引援。\n殊疆今辐辏，古辙此还辕。\n陛峻黄麾建，旗张直盖屯。\n地图包海画，庭燎彻宵燔。\n班位分贤戚，铜玑定晓昏。\n仙盘凝沆瀣，禁漏泻潺湲。\n呼旦传鸡唱，填街列虎贲。\n六军衣锦绣，八骏辔玙璠。\n绶采由官别，冠梁以秩论。\n国容修卤簿，武事设櫜鞬。\n鼓吹依宫架，关扄闢路门。\n簴文雕猛鸷，路饰缋蟠蜿。\n牙瑑中严版，珠联告止旛。\n金床置符宝，土贡杂瑶琨。\n百辟稽名实，诸王固屏藩。\n立墀隆辅弼，述职简要番。\n省寺兴颓敝，材能慎选抡。\n班齐序鸾鹭，仗转骇鲸鲲。\n圭镇唐仪易，袍纱汉制存。\n鞘鸣龙扇合，帘卷兽烟喷。\n陟降天威重，颙昂玉色温。\n泰平安可象，造化本何言。\n悦豫阴阳盛，渊深宇宙呑。\n江河宗渤海，山岳望昆崘。\n牍奏龟麟应，书先稼穑繁。\n历阶臣委佩，宣诏使临轩。\n进有称觞庆，初无解剑烦。\n南山赋周雅，北斗揖尧樽。\n济济华夷抃，雍雍信义惇。\n登歌形瑞物，旅舞异梨园。\n翠凤闻箫集，朱熊负案蹲。\n四清备钟磬，二律下匏埙。\n宠锡需云泽，均霑湛露恩。\n拜吟三夏享，饔盛九牢飱。\n受觯充醇醴，加肴饫熟蹯。\n摰勤供鴈雉，羞洁具苹蘩。\n布治从丹阙，怀仁感陆浑。\n祥光腾广坐，和气冒陈根。\n蓬岛风长习，扶桑日向暄。\n前楹秀芝草，阿阁长鶵鹓。\n社稷生灵福，邦家政敎敦。\n年年朝溥率，基业壮中原。",
        "dynasty": "宋",
        "collection_info": null
    },
    {
        "uuid": "ac407d9117ab7093c889ec8603942c40",
        "title": "景灵宫",
        "author": "杨杰",
        "content": "仙宗司玉历，帝系出璇霄。\n功业超千载，威灵会六朝。\n圣孙严子事，神武耀文昭。\n游渭衣冠在，违颜咫尺遥。\n奉安先上衮，守卫肃中貂。\n重屋华天篆，櫺星屏俗嚣。\n麾幢迎宝辇，象魏起祥飈。\n霞醴充流瓉，芝房陋焫萧。\n降升瞻穆穆，謦欬听寥寥。\n复道悲追汉，灵旗想伐辽。\n荐新随四孟，观德序三昭。\n养慕谐虞氏，声明格有苗。\n庭分五行舞，乐奏九成箫。\n将相旌遗烈，松筠鉴后雕。\n肖岩非特说，画阁岂惟乔。\n寰海名王聚，江湖王气销。\n基图传久大，宫阙壮嶕峣。\n皇泽弥霶霈，羣生荷益饶。\n侍祠叨旅进，赓颂仰材翘。\n孝治光青史，琼瑶合瑑雕。",
        "dynasty": "宋",
        "collection_info": null
    },
    {
        "uuid": "e3932adfc400f5a0b1298750f2bdd09c",
        "title": "皇帝朝献景灵宫天元殿门有灵芝为瑞时备员博士前道圣驾得预瞻仰获缀贺班赋诗上进",
        "author": "杨杰",
        "content": "原庙躬朝献，高真监孝思。\n仙源传宝历，干户产金芝。\n火德资生毓，天元固本支。\n灵华依玉宇，瑞物陋铜池。\n大庆同荣茂，甘泉杀等夷。\n洪休均草木，嘉应在仁慈。\n舜举重瞳目，尧开八采眉。\n祥光斋殿照，喜气辅臣知。\n三秀书图牒，千龄保福禧。\n愿如郊祀乐，志府播声诗。",
        "dynasty": "宋",
        "collection_info": null
    },
    {
        "uuid": "8836bf4afa3000af4a21a4a5f9f0554a",
        "title": "过黄陵庙",
        "author": "杨杰",
        "content": "黄陵二妃庙，客过动愁颜。\n湘水有时尽，帝车何日还。\n血斑千亩竹，魂断九疑山。\n欲问苍梧事，白云生栋间。",
        "dynasty": "宋",
        "collection_info": null
    },
    {
        "uuid": "141f094d1204a663a6ce43c123e4a42d",
        "title": "李翰林祠",
        "author": "杨杰",
        "content": "半醒半醉游南国，浮利浮名重一毛。\n天上星精钟太白，人间文格埓风骚。\n仙翁曾换金龟酒，老笔空传紫兔毫。\n姑熟遗音千古在，长随春色满江皋。",
        "dynasty": "宋",
        "collection_info": null
    },
    {
        "uuid": "704922b3f01cf805154b67487945e385",
        "title": "简寂陆先生祠",
        "author": "杨杰",
        "content": "紫霄峰下陆先生，飞出红尘鹤羽轻。\n高第不知朝玉阙，旧山重喜见霓旌。\n斗坛石凝云三尺，丹井泉寒月一泓。\n昨夜全家宿琳馆，尚疑鸡犬有遗声。",
        "dynasty": "宋",
        "collection_info": null
    },
    {
        "uuid": "b9915f08491f8d512efa41e171410768",
        "title": "延陵季子庙",
        "author": "杨杰",
        "content": "战国干戈礼义隳，延陵高节救周衰。\n当时若嗣诸侯统，后世谁传十字碑。\n生死不欺留剑约，兴亡都在审音知。\n名儒如欲修前史，列传应须次伯夷。",
        "dynasty": "宋",
        "collection_info": null
    },
    {
        "uuid": "bd7c62c2917d123826159d1e5b15a50f",
        "title": "和伯瞻郎中登郡城北楼",
        "author": "杨杰",
        "content": "楼上高吟思入微，白云随步拂人衣。\n几行塞鴈断不断，千里客帆归未归。\n仓廪稻粱知国富，弟兄疆境乐家肥。\n望中孰谓长安远，路去江南只数圻。",
        "dynasty": "宋",
        "collection_info": null
    },
    {
        "uuid": "52c51d4607d60371f24fa53d11376eb0",
        "title": "和程太卿雨中登物华楼",
        "author": "杨杰",
        "content": "泽国连朝雨，春山半夜雷。\n登楼寒食近，隔岸画屏开。\n沙鸟飞还止，渔舟去復来。\n年年南浦草，相伴绿波迴。",
        "dynasty": "宋",
        "collection_info": null
    },
    {
        "uuid": "dfe87b2986ebc5ed8579258a1a2327a9",
        "title": "夏日天庆观水阁",
        "author": "杨杰",
        "content": "锦绣堤边曲径通，登临不觉俗愁空。\n声喧枕簟芭蕉雨，香扑罇罍菡萏风。\n池景信皆尘外物，道家疑在画图中。\n南楼有客频回首，应认蓬莱第几宫。",
        "dynasty": "宋",
        "collection_info": null
    },
    {
        "uuid": "700a0c6cf44f7cd9cf49a2f7d73146f5",
        "title": "题具区阁",
        "author": "杨杰",
        "content": "阁占具区泽，登临万象奇。\n中秋月明夜，平旦日生时。\n云淡雪千里，水澄天四垂。\n渔舟何处在，一笛顺风吹。",
        "dynasty": "宋",
        "collection_info": null
    },
    {
        "uuid": "b0386d939eb48693961de908be35d9f2",
        "title": "子隐台",
        "author": "杨杰",
        "content": "平西义战几百载，江左空遗子隐台。\n乡俗尚传三害去，地基曾见六朝来。\n人随逝水年年远，山似屏风面面开。\n谁与宜兴寻旧宅，至今藏在白云堆。",
        "dynasty": "宋",
        "collection_info": null
    },
    {
        "uuid": "4d63166ebdf057283f39d58a6dbecb13",
        "title": "余卿新第",
        "author": "杨杰",
        "content": "章水营居不日成，皇华诗价敌连城。\n檐牙雨过千鳞碧，池面风闲一鑑清。\n修竹短墙儒者宅，白头青眼故人情。\n莫忧退处生涯薄，鹤引新雏遶砌行。",
        "dynasty": "宋",
        "collection_info": null
    },
    {
        "uuid": "176450dcd6c0ffbdaf9f34ee7f3c9f41",
        "title": "和酬子中舍人",
        "author": "杨杰",
        "content": "待次归来偃月城，邻公笑我拙谋生。\n藏书有穴期传世，负郭无田不问耕。\n朝市风波谁弄险，江湖鱼鸟自忘情。\n吴门建第君何晚，水阁山斋到便成。",
        "dynasty": "宋",
        "collection_info": null
    },
    {
        "uuid": "d09655a86de5ba9bf3e415eec3cceec5",
        "title": "荣老台",
        "author": "杨杰",
        "content": "知节能全节，辞荣老更荣。\n閒居玩图史，得意傲公卿。\n自有琴藏匣，何须金满籯。\n子孙承义训，力学重清名。",
        "dynasty": "宋",
        "collection_info": null
    },
    {
        "uuid": "6e7bfcdd7b0c497b3bafb60e73001513",
        "title": "和穆父待制竹堂",
        "author": "杨杰",
        "content": "会稽风土竹相宜，傍竹为堂趣自奇。\n内史旧居经几代，此君髙节似当时。\n林无暑气客频到，笋过邻墙僧不知。\n莫夹桃花引蜂蝶，实成须与鳯凰期。",
        "dynasty": "宋",
        "collection_info": null
    },
    {
        "uuid": "a864e20e27065260e0de31aac09f9fd9",
        "title": "清轩",
        "author": "杨杰",
        "content": "湖水山一色，湖山屏四围。\n无风自潇洒，有月更光辉。\n洗涤尘埃静，消磨暑气微。\n平生方外乐，到此欲忘归。",
        "dynasty": "宋",
        "collection_info": null
    },
    {
        "uuid": "2f59d0a16570dca2687f991265d3d629",
        "title": "浮玉僧建亭蒜山之顶丹阳新旧太守林子中杨次公首登之因名二翁亭",
        "author": "杨杰",
        "content": "来陪杖屦蹑孤峰，故老旁观叹二翁。\n海上波平千里白，江东兵壮万旗红。\n云开云合山头月，潮落潮生渡口风。\n须约蒙庄老仙客，凭栏直下看龙宫。",
        "dynasty": "宋",
        "collection_info": null
    },
    {
        "uuid": "7c83662bfcfeffcdd604c748bd1dde2a",
        "title": "折柳亭和林子中",
        "author": "杨杰",
        "content": "行人折柳楚江头，帆去帆来几日休。\n飞絮不知漂泊苦，展眉谁顾别离愁。\n五株彭泽清风在，千里隋堤胜气浮。\n莫惜一枝临水赠，使君将解济川舟。",
        "dynasty": "宋",
        "collection_info": null
    },
    {
        "uuid": "9a9ff8c68fbd08765ea04682b35f7aca",
        "title": "淮阴千金亭",
        "author": "杨杰",
        "content": "良将未得用，几人能赏音。\n恩难忘一饭，报肯惜千金。\n旧俗喜出胯，后时空愧心。\n至今重风义，庙食配淮阴。",
        "dynasty": "宋",
        "collection_info": null
    },
    {
        "uuid": "9d06cf4f5c3d40befc8d9ff9a09007dc",
        "title": "玩鞭亭",
        "author": "杨杰",
        "content": "晋祚衰微鼎欲迁，梦惊营垒日回旋。\n强臣驾驭无长策，追骑留连有宝鞭。\n险捋虎鬚曾幸免，怒形蜂目亦徒然。\n谁能杖棰平凶乱，千古荒城鏁暮烟。",
        "dynasty": "宋",
        "collection_info": null
    },
    {
        "uuid": "bf6ddd586f1df13b4da8bcfcf9e25687",
        "title": "同浩然正叔赋夏英公宅延春亭得登字",
        "author": "杨杰",
        "content": "九衢尘土衮车声，一到延春世虑澄。\n暖律解敎寒谷变，熙台还许众人登。\n兰生旧砌香连续，花入名园价益增。\n莫笑冷官联骑过，长安城裏有谁曾。",
        "dynasty": "宋",
        "collection_info": null
    },
    {
        "uuid": "05454f5aa378480f2a1009de811a9030",
        "title": "和晚登故丰门",
        "author": "杨杰",
        "content": "故丰门近子真家，楼上高吟冰齿牙。\n帆似马来思杜牧，剑为龙去忆张华。\n沟还故道穿城角，沙涨平川压水涯。\n江外西山衔落日，几重苍翠衬余霞。",
        "dynasty": "宋",
        "collection_info": null
    },
    {
        "uuid": "9655335a81733ab45546940fe266efe9",
        "title": "张司封泗上春运",
        "author": "杨杰",
        "content": "经纶才术致唐虞，暂出东南摠转输。\n德敎久为诸郡法，国家何止十年储。\n清风继世留淮甸，和气先春入汴渠。\n不日召归调鼎鼐，一封天上紫泥书。",
        "dynasty": "宋",
        "collection_info": null
    },
    {
        "uuid": "3d4be6d11c49df43fce5dc541efbebf0",
        "title": "游北山",
        "author": "杨杰",
        "content": "今古忙忙利禄间，几人能此叩松关。\n猿惊鹤怨不知处，虎踞龙蟠空见山。\n芳草路随流水远，老僧心共白云閒。\n淮南旧隐抛离久，一诵移文一愧颜。",
        "dynasty": "宋",
        "collection_info": null
    },
    {
        "uuid": "a05106e52d40a260a6bc8b78453a2b17",
        "title": "书宝山寺壁",
        "author": "杨杰",
        "content": "片帆曾渡谢家洲，屈指于今十九秋。\n沙鸟重归迷战岛，钓矶空在忆浮丘。\n苍颜白髮生新感，疏竹清风伴隽游。\n借问蓬莱山上月，停杯还记故人不。",
        "dynasty": "宋",
        "collection_info": null
    },
    {
        "uuid": "333beb28f09ce34a819eb8feb00451bb",
        "title": "游宝林招李簿梅尉",
        "author": "杨杰",
        "content": "东郭乞求闻晓鸡，篮舆乘兴过泾溪。\n冰开波面白玉碎，雪压竹梢青凤低。\n仙去空留炼丹井，境清疑有辟尘犀。\n子真太白曾孙在，飞棹何妨到水西。",
        "dynasty": "宋",
        "collection_info": null
    },
    {
        "uuid": "2a92181248c2c48841d4cf2d7bcd4e22",
        "title": "御试求遗书于天下",
        "author": "杨杰",
        "content": "炎德侔三代，文章叹烬余。\n千金期重赏，诸郡购遗书。\n东鲁藏经出，西秦挟律除。\n儒生搜简毕，谒者骛轩车。\n阙史修兰省，亡诗补石渠。\n愿观新四部，清禁直明庐。",
        "dynasty": "宋",
        "collection_info": null
    },
    {
        "uuid": "0cf0fc38cd12cd4966a66d2ab29a8026",
        "title": "送张令同年赴岭南",
        "author": "杨杰",
        "content": "滕王阁上正持杯，候吏先期过岭来。\n泽国暂抛三径菊，春风须寄一枝梅。\n昔年身到仁宗殿，同日鳞惊禹穴雷。\n万里青云有前约，莫因蓝绶叹尘埃。",
        "dynasty": "宋",
        "collection_info": null
    },
    {
        "uuid": "a1fb84be1ee6f64487a80c19221ef42c",
        "title": "刘纯之以便亲请还蜀",
        "author": "杨杰",
        "content": "通守临川郡，家山梦翠微。\n愿辞灵运史，欲着老莱衣。\n万事樽前尽，片心天外归。\n金乌伴征棹，日日向西飞。",
        "dynasty": "宋",
        "collection_info": null
    },
    {
        "uuid": "370713d91b877cb4a2bb4545edf40b28",
        "title": "赋梅送黄庭方",
        "author": "杨杰",
        "content": "子行何所赠，赠子一枝梅。\n长共雪霜约，故先桃李开。\n清香隔年在，和气引春回。\n上国人相问，为言南岭来。",
        "dynasty": "宋",
        "collection_info": null
    },
    {
        "uuid": "8c7a8e88657fa26aa1933cd2cee3542c",
        "title": "赠朱汉臣先生",
        "author": "杨杰",
        "content": "德义轻轩冕，有谁知所存。\n清风满淮国，高节老巢门。\n孝友敦兄弟，诗书敎子孙。\n何当对明月，林下接君言。",
        "dynasty": "宋",
        "collection_info": null
    },
    {
        "uuid": "55be508205cf4b45d6bb3462100ba2ab",
        "title": "送陈成伯学士知湖州",
        "author": "杨杰",
        "content": "扬舲初出禁城东，夹岸桃花蕊正红。\n紫绶朱轓金马客，清风明月水晶宫。\n昼衣始信归乡贵，夜鹤从教恨帐空。\n政暇笙歌应鼎沸，诗坛不用苦争功。",
        "dynasty": "宋",
        "collection_info": null
    },
    {
        "uuid": "6cc179ee47aeceb35dc03f68de12b403",
        "title": "送姜厚兄弟",
        "author": "杨杰",
        "content": "之子别庭闱，乡心夜夜飞。\n芝兰经岁老，鸿鴈傍春归。\n芳草随征棹，和风上綵衣。\n鸣桹声渐远，月满钓鱼矶。",
        "dynasty": "宋",
        "collection_info": null
    },
    {
        "uuid": "71258273f0d9bab80c20c5ece89ef262",
        "title": "送许常",
        "author": "杨杰",
        "content": "连年去乡国，从我赴南官。\n一日学不废，双亲心自寛。\n朝廷尚公正，场屋进孤寒。\n去去勿陨穫，青云翔羽翰。",
        "dynasty": "宋",
        "collection_info": null
    },
    {
        "uuid": "c0720e6f839c728294219163a2005b4b",
        "title": "和朝回  其一",
        "author": "杨杰",
        "content": "官闲无谒禁，朝退自宾稀。\n开卷逢先觉，忘言接上机。\n百千三昧悟，四十九年非。\n老矣陶彭泽，浩歌胡不归。",
        "dynasty": "宋",
        "collection_info": null
    },
    {
        "uuid": "21b464794242034950b32026f224e32f",
        "title": "和朝回  其二",
        "author": "杨杰",
        "content": "气平无病恼，心定觉身闲。\n礼局容尸素，仙科玷润删。\n马驽犹勉驾，鸟倦合知还。\n旧隐庐山下，蓬茅屋数间。",
        "dynasty": "宋",
        "collection_info": null
    },
    {
        "uuid": "3ad6b9b33871ca325d7bc66fc6ca6672",
        "title": "和酬致政朱殿丞",
        "author": "杨杰",
        "content": "挂冠清世咏归田，舟纵江湖养浩然。\n水底病龙思致雨，树头老鹤懒冲天。\n诗因社友编三百，酒为春风费十千。\n今古辞荣人不少，惟君知足最当年。",
        "dynasty": "宋",
        "collection_info": null
    },
    {
        "uuid": "eb73b9eaa5e0ebf4fd53d53cf665ef36",
        "title": "再和",
        "author": "杨杰",
        "content": "诗将曾持造化权，何须功业勒燕然。\n生涯书外都无物，兴味壶中别有天。\n君解扁舟帆五两，我惭佳客履三千。\n吾皇贵老多优赐，好乞湖山不计年。",
        "dynasty": "宋",
        "collection_info": null
    },
    {
        "uuid": "03baf63f66f5660d41e3c21f1d552fdd",
        "title": "再和",
        "author": "杨杰",
        "content": "君赋江山数十篇，人疑吟苦鬓皤然。\n洞庭有浪寒欺昼，太华无云翠插天。\n鸷鸟懦飞徒累百，疲兵重战必当千。\n席间莫讶赓酬速，诗债从来笑隔年。",
        "dynasty": "宋",
        "collection_info": null
    },
    {
        "uuid": "4a01c5d41108ade0bfa613fde8ea85cc",
        "title": "陈氏得开元佛殿梁材断为琴传三世矣而归于太常少卿盛诲之请予赋焉",
        "author": "杨杰",
        "content": "佛屋良材度中琴，调弦安轸布徽金。\n平时已入栋梁用，终古更传山水音。\n陈氏得为三世宝，启期无负一生心。\n太常密补岩廊化，歌咏南风惠泽深。",
        "dynasty": "宋",
        "collection_info": null
    },
    {
        "uuid": "eaa9efa25cdd6a71b09cc611c7792272",
        "title": "昼锦堂",
        "author": "杨杰",
        "content": "功成身退正康强，凭轼归来昼锦光。\n门外节旄交画戟，境中桑梓间甘棠。\n两朝将相经纶业，千古弦歌礼义乡。\n父老未劳思再见，圣君方眷股肱良。",
        "dynasty": "宋",
        "collection_info": null
    },
    {
        "uuid": "570aeda8ccd3522cef2f6c71ea93bc48",
        "title": "游藉田",
        "author": "杨杰",
        "content": "池馆连云昼掩扉，晴烟冉冉日晖晖。\n黄鹂映叶不肯去，翠鸟得鱼还自飞。\n禾秀天田葱犗卧，花开仙苑粉墙围。\n白莲径裏归来晚，风送余香欲染衣。",
        "dynasty": "宋",
        "collection_info": null
    },
    {
        "uuid": "7d3777dec6a131e294c69f003c60192d",
        "title": "和酬赤松庄陈天贶",
        "author": "杨杰",
        "content": "花压栏干木插天，不知经始自何年。\n为怜水石留终日，谩拂莓苔写数篇。\n笼碧裁纱非我望，梯云名集自家传。\n气蒸波撼多才思，应笑襄阳孟浩然。",
        "dynasty": "宋",
        "collection_info": null
    },
    {
        "uuid": "61edecca4077df9a6b18d48bc1e166e7",
        "title": "过鸿沟",
        "author": "杨杰",
        "content": "楚汉区区别土疆，谁知盛德胜兵强。\n干坤混一归真主，郡国平分亦假王。\n地底泉源通汜水，道旁碑石属荥阳。\n如今四海都无外，农入春田失战场。",
        "dynasty": "宋",
        "collection_info": null
    },
    {
        "uuid": "bb42e4aa1c1433337acb44a54d475491",
        "title": "和谢圣藻游锦川",
        "author": "杨杰",
        "content": "锦川亭上雨霏微，太守斋航卷画旗。\n步入名园莺惯见，歌随流水鹭惊飞。\n凭高自有千峰聚，饮剧方知万事非。\n却恐丹阳赴官去，此心当共白云归。",
        "dynasty": "宋",
        "collection_info": null
    },
    {
        "uuid": "c1c2635ae0357a2732622f45a5469f43",
        "title": "藉田集议",
        "author": "杨杰",
        "content": "甸师经始遇金穰，禁籞清樽合奉常。\n千亩方田开帝籍，四时和气聚神仓。\n青坛改卜先农兆，曲水交流上巳觞。\n欲识汉家林苑富，融融春泽浸长杨。",
        "dynasty": "宋",
        "collection_info": null
    },
    {
        "uuid": "afafd12ca75aa1dc8d9dc39c672e5c13",
        "title": "舟泊太湖",
        "author": "杨杰",
        "content": "区区朝市逐纷华，不信湖心有海槎。\n八十丈虹寒卧影，一千顷玉碧无瑕。\n古今风月归诗客，多少莼鲈属酒家。\n安得扁舟如范蠡，烟波深处卜生涯。",
        "dynasty": "宋",
        "collection_info": null
    },
    {
        "uuid": "a758e41180c17ec11a10c6333eb57e54",
        "title": "汝直松斋",
        "author": "杨杰",
        "content": "伊阙十五里，唐朝三百年。\n岁寒林木在，王氏子孙传。\n门有登龙客，风生饮虎泉。\n丹方齐代刻，龛像魏时镌。\n居士山长对，郎君谷已迁。\n塔巍花缭绕，溪浄竹婵娟。\n水记空陈迹，烽台息旧烟。\n陆浑平犷俗，八节穏渔船。\n嗣绝伤宫傅，碑亡叹郑虔。\n石楼延客醉，天竺伴僧禅。\n寓目鸣銮地，追怀夺锦篇。\n白云最深处，约我咏归田。",
        "dynasty": "宋",
        "collection_info": null
    },
    {
        "uuid": "6ee1d6d9a54e844618ed96265a08cbc2",
        "title": "默斋",
        "author": "杨杰",
        "content": "喧喧人世事何穷，燕坐深斋孰与同。\n道义优游言象外，利名分付是非中。\n红尘无路到真境，幽鸟有时啼晚风。\n此意只应陶令会，北窗琴在七絃空。",
        "dynasty": "宋",
        "collection_info": null
    },
    {
        "uuid": "44d34b65344a2fe4e95bb6dd326cb1c3",
        "title": "赠冯扬州",
        "author": "杨杰",
        "content": "天下无双士，淮南第一州。\n文章老元帅，节义古诸侯。\n路穏归黄阁，功成建碧油。\n九重致尧舜，四海望伊周。\n楚甸供吟笔，吴兵赖坐筹。\n风云生鹢首，蛟蜃怯龙头。\n有士依余芘，干时愧拙谋。\n沧溟波浪险，愿借钓鳌鈎。",
        "dynasty": "宋",
        "collection_info": null
    },
    {
        "uuid": "5383c752ac0e33254298decce89492f6",
        "title": "上知郡宋大卿",
        "author": "杨杰",
        "content": "县弩曾陪竹马迎，清风千里畏神明。\n三朝史荣推循吏，九寺官班重正卿。\n道气养成髭转黑，民情照尽法从轻。\n异时归去黄金阙，留得甘棠岁岁荣。",
        "dynasty": "宋",
        "collection_info": null
    },
    {
        "uuid": "5e644224bf9c2eb13a17ce6c4b9951fa",
        "title": "答宗臣佳章",
        "author": "杨杰",
        "content": "幽闲外世缘，白日抱琴眠。\n诗就多惊俗，楼居半是仙。\n竹床斜倚杖，藓壁倒垂鞭。\n翻笑红尘客，马头缰辔牵。",
        "dynasty": "宋",
        "collection_info": null
    },
    {
        "uuid": "44fe4943de4e0d2368e737ba1d6a5a72",
        "title": "和刘景文路分成考",
        "author": "杨杰",
        "content": "新春书一考，旧学惜三余。\n弗厌诗情淡，从敎世味疏。\n清时闲将帅，长日玩图书。\n爱我锦溪月，约来相伴居。",
        "dynasty": "宋",
        "collection_info": null
    },
    {
        "uuid": "75b4adc423b3900a05752de40cfbe51c",
        "title": "和李义山盘豆馆藂芦有感",
        "author": "杨杰",
        "content": "盘豆苍珉刻旧吟，清风自可涤烦襟。\n庭芦邂逅开青眼，泽国归投是素心。\n乡梦不知家远近，世涂休问迹升沉。\n阳春一曲一樽酒，遮莫秋声四面砧。",
        "dynasty": "宋",
        "collection_info": null
    },
    {
        "uuid": "92a445855c8ba7a3522682f7009d2d20",
        "title": "秀溪寒食",
        "author": "杨杰",
        "content": "十里喧阗锦绣川，秋韆人健趁飞鸢。\n花明柳暗丹青国，日薄云浓水墨天。\n游女践成芳草径，画船衝散碧溪烟。\n武陵谩说桃源好，屈指如今几百年。",
        "dynasty": "宋",
        "collection_info": null
    },
    {
        "uuid": "e09a4c210c45eee4f57273076c8af95f",
        "title": "夜泊偶书",
        "author": "杨杰",
        "content": "过得重湖日已斜，相依渔艇宿蒹葭。\n故园水面一千里，明月渡头三四家。\n客路漂流身似梗，世途纷冗事如麻。\n却欣归去逢寒食，醉倒春风烂漫花。",
        "dynasty": "宋",
        "collection_info": null
    },
    {
        "uuid": "55b832b7177ac3cb64cf193a47e0ec18",
        "title": "和钱越州穆赠惠州弟",
        "author": "杨杰",
        "content": "燕集蓬山雨过凉，湖光何独负知章。\n万家桃李春风国，两郡旌旄昼锦乡。\n和乐岂烦鸣管磬，醺酣非止为杯觞。\n遥应大庾岭头去，南北枝间梅子黄。",
        "dynasty": "宋",
        "collection_info": null
    },
    {
        "uuid": "a0bca3bd43866c058908b02251e4c62f",
        "title": "和酥花二章  其一",
        "author": "杨杰",
        "content": "姑射山中冰雪肤，造花凭仗箸头酥。\n生成自有神仙术，点化亦同天地炉。\n全用阴功催气候，不从凡土起根株。\n顿敎寒处萌春物，邹律回阳得似无。",
        "dynasty": "宋",
        "collection_info": null
    },
    {
        "uuid": "a92844b3f84dd2d76b9dbcdb38c99162",
        "title": "和酥花二章  其二",
        "author": "杨杰",
        "content": "一盘花卉斗工夫，孰谓真酥胜假酥。\n白石萌芽生玉种，寒林枝干守丹炉。\n缕金滴粉休随俗，翦綵黏膏近守株。\n翻忆岭头梅带雪，使归曾得信音无。",
        "dynasty": "宋",
        "collection_info": null
    },
    {
        "uuid": "c4d8d2313001a0e7fe7b9c43f8508b17",
        "title": "赵左丞画像",
        "author": "杨杰",
        "content": "洪学祠堂写六贤，左丞功业最居先。\n仪形已在凌烟阁，岂独丹青一郡传。",
        "dynasty": "宋",
        "collection_info": null
    },
    {
        "uuid": "665c2578725d317f7ca25046fbb10871",
        "title": "魏徴君赞",
        "author": "杨杰",
        "content": "天子诏不起，少微星转明。\n寥寥千载后，富贵在清名。",
        "dynasty": "宋",
        "collection_info": null
    },
    {
        "uuid": "25686c5d4a2efdda7e6b51629ae57f6c",
        "title": "赵宾客生日",
        "author": "杨杰",
        "content": "人间爵禄颂公难，自有家传一品官。\n己亥年生逢己亥，从今甲子别开端。",
        "dynasty": "宋",
        "collection_info": null
    },
    {
        "uuid": "9b6b3574848399b0ed8d712dc1943258",
        "title": "老子度关图送张会稽为寿",
        "author": "杨杰",
        "content": "秘藏函谷关中子，持赠蓬莱阁上仙。\n愿得髭鬚如此老，却教龟鹤羡长年。",
        "dynasty": "宋",
        "collection_info": null
    },
    {
        "uuid": "8d23c3daa143016562636d48308f5e51",
        "title": "无为子六年官太常江上耆老思得一见门人求京师名笔传写以归因题之云",
        "author": "杨杰",
        "content": "江南江北白云堆，试共幽人一展开。\n向道无为老居士，拟归先遣化身来。",
        "dynasty": "宋",
        "collection_info": null
    },
    {
        "uuid": "f11276740c95d599686a952f68601a33",
        "title": "申国吕公輓词",
        "author": "杨杰",
        "content": "讣闻孰不泪盈巾，宝鑑云亡社稷臣。\n帝猎渭滨先得吕，神还崧岳旧生申。\n默调一气归元鼎，坐致羣伦入大钧。\n孤贱无能报知遇，文章曾许继前人。",
        "dynasty": "宋",
        "collection_info": null
    },
    {
        "uuid": "85764ea26c5ab1c844b23a47b24f79f4",
        "title": "资政少保章简公輓词",
        "author": "杨杰",
        "content": "中道立不倚，大哉王者言。\n文章曾润色，功业在调元。\n衮绣光闾里，图书遗子孙。\n悲风起吴国，千载鳯凰原。",
        "dynasty": "宋",
        "collection_info": null
    },
    {
        "uuid": "0c7bbfbc661916f037e7ae12e61b3237",
        "title": "得安肃颜舅书再成哀词",
        "author": "杨杰",
        "content": "安肃书来倍痛伤，痛伤穷苦盛时亡。\n三千蝉蜕人何处，十载龙山梦一场。\n我愧动心非孟子，谁能鼓缶学蒙荘。\n夜台难寄登科信，泪滴春衫弔夕阳。",
        "dynasty": "宋",
        "collection_info": null
    },
    {
        "uuid": "00118b7431c33b7bccdface5389c9e8a",
        "title": "天章俞待制輓诗三首  其一",
        "author": "杨杰",
        "content": "材与时相会，声华孰可攀。\n东堂升秘籍，内阁叙清班。\n余庆千年远，浮生一梦还。\n故乡闻讣日，云黯四明山。",
        "dynasty": "宋",
        "collection_info": null
    },
    {
        "uuid": "832a76567c6101c391fa36c699e587ef",
        "title": "天章俞待制輓诗三首  其二",
        "author": "杨杰",
        "content": "熙宁治百川，献议闢民田。\n平昔不毛地，于今大有年。\n至忠期报国，上策在安边。\n士论追贤业，临风一泫然。",
        "dynasty": "宋",
        "collection_info": null
    },
    {
        "uuid": "74b9e7afb69a7760f7d1aa99b644a37c",
        "title": "天章俞待制輓诗三首  其三",
        "author": "杨杰",
        "content": "节制当方面，恩威号令明。\n黠羌知效顺，叛俗乞归耕。\n一夕流星陨，中年逝水倾。\n祠堂严岁享，耆旧致精诚。",
        "dynasty": "宋",
        "collection_info": null
    },
    {
        "uuid": "ab3f0a24aa536406788eb4f63cb62f3e",
        "title": "庐山五笑 远师",
        "author": "杨杰",
        "content": "我笑东林寺，孤高远法师。\n种莲招社客，平地凿成池。",
        "dynasty": "宋",
        "collection_info": null
    },
    {
        "uuid": "615b89f0d503c5d2643b61cb6010cf0f",
        "title": "庐山五笑 陶渊明",
        "author": "杨杰",
        "content": "我笑陶彭泽，闻钟暗皱眉。\n篮舆急回去，已是出山迟。",
        "dynasty": "宋",
        "collection_info": null
    },
    {
        "uuid": "f4b42dea5be091b85b2f0d3ce6c8a1c1",
        "title": "庐山五笑 陆先生",
        "author": "杨杰",
        "content": "我笑陆简寂，修真脱世埃。\n九霄一飞去，重入旧山来。",
        "dynasty": "宋",
        "collection_info": null
    },
    {
        "uuid": "1217897e1c0bd7c7bfddb5ad518a5343",
        "title": "庐山五笑 开先招老",
        "author": "杨杰",
        "content": "我笑开先老，家风双剑高。\n云间本无事，拭目看金毛。",
        "dynasty": "宋",
        "collection_info": null
    },
    {
        "uuid": "140241c4088c929f21732b4e381fc300",
        "title": "庐山五笑 无为子",
        "author": "杨杰",
        "content": "我笑无为子，游山学古人。\n康庐不能住，骑马入红尘。",
        "dynasty": "宋",
        "collection_info": null
    },
    {
        "uuid": "8b90255aec02f6ed2ef033f29d0f7390",
        "title": "赞皇公祠",
        "author": "杨杰",
        "content": "梦到瀛洲夜，觉来江上秋。\n一身投绝域，千古吊穷愁。",
        "dynasty": "宋",
        "collection_info": null
    },
    {
        "uuid": "ff3227a2361c3a55f9518192b214cbfe",
        "title": "魏徴君草堂",
        "author": "杨杰",
        "content": "召伯甘棠国，东郊处士家。\n百年三世隐，泉石当生涯。",
        "dynasty": "宋",
        "collection_info": null
    },
    {
        "uuid": "e9a8c1ba4c00f71942d59b5bbc858137",
        "title": "登南楼  其一",
        "author": "杨杰",
        "content": "此楼此景他州无，山川形势吞三吴。\n唯凭诗老写奇胜，纵有画笔难工夫。",
        "dynasty": "宋",
        "collection_info": null
    },
    {
        "uuid": "45e04894cf3213adae6cbac5f6a5eecf",
        "title": "登南楼  其二",
        "author": "杨杰",
        "content": "此楼此景他州无，天髙水阔连平芜。\n绿杨深处杏花发，日暖数声山鹧鸪。",
        "dynasty": "宋",
        "collection_info": null
    },
    {
        "uuid": "cf11bce1c19b773510597f152029b0cb",
        "title": "登南楼  其三",
        "author": "杨杰",
        "content": "此楼此景他州无，栏干倚遍还踌躇。\n主人有酒且共醉，骊歌不用催行车。",
        "dynasty": "宋",
        "collection_info": null
    },
    {
        "uuid": "5d6e9424e590305fb3b9214a15f74b16",
        "title": "怀黄梅三阁 钓阁",
        "author": "杨杰",
        "content": "屏去竿头饵，非唯用直鈎。\n我来鱼不避，鱼信我无求。",
        "dynasty": "宋",
        "collection_info": null
    },
    {
        "uuid": "5c62d6ee3513f318c60f1ebdbaaf2af0",
        "title": "怀黄梅三阁 吟阁",
        "author": "杨杰",
        "content": "二十年前令，曾来阁上吟。\n如今头已白，诗有壮时心。",
        "dynasty": "宋",
        "collection_info": null
    },
    {
        "uuid": "c6016b85b813872e8fc164edfef4b5b7",
        "title": "怀黄梅三阁 醉阁",
        "author": "杨杰",
        "content": "江边醉长官，昔慕陶彭泽。\n未赋归去来，于今有惭色。",
        "dynasty": "宋",
        "collection_info": null
    },
    {
        "uuid": "ae67abc1dcf37333692e77f2f4ef9224",
        "title": "题陈令壁",
        "author": "杨杰",
        "content": "地胜江山国，风清令尹家。\n酒阑寒食夜，月上海棠花。",
        "dynasty": "宋",
        "collection_info": null
    },
    {
        "uuid": "f2a9fb0d652e1afe2cb1ba7ce336f24b",
        "title": "清轩",
        "author": "杨杰",
        "content": "清轩直下压秦淮，淮是秦皇厌胜开。\n千古兴亡无问处，好风惟共月明来。",
        "dynasty": "宋",
        "collection_info": null
    },
    {
        "uuid": "492b0389bfe640da742c6e40151768ab",
        "title": "水月轩",
        "author": "杨杰",
        "content": "湛碧一泓泉，中涵千古月。\n不比天上轮，三五有盈缺。",
        "dynasty": "宋",
        "collection_info": null
    },
    {
        "uuid": "f64996381ac98488537966b97f6e8e48",
        "title": "徐贤亭偶成",
        "author": "杨杰",
        "content": "湖外青山在，湖边人不归。\n古今无问处，幽鸟下渔矶。",
        "dynasty": "宋",
        "collection_info": null
    },
    {
        "uuid": "9c5ec3cf921c2651b1b368c0f49292b4",
        "title": "遥碧亭",
        "author": "杨杰",
        "content": "幽鸟无心去又还，迢迢湖水出东关。\n暮云留恋不飞动，添得一重山外山。",
        "dynasty": "宋",
        "collection_info": null
    },
    {
        "uuid": "d2b4610f041e44088cd56e1c0ef6a9d3",
        "title": "斗野亭",
        "author": "杨杰",
        "content": "八月风髙浪渺瀰，仙公醉倚海槎枝。\n夜深曾傍亭边过，亭上主人知不知。",
        "dynasty": "宋",
        "collection_info": null
    },
    {
        "uuid": "0b5d85876cbbe21214f7f80d11474d9a",
        "title": "送陈令归无为",
        "author": "杨杰",
        "content": "楚水漾轻碧，楚花飞乱红。\n故人故乡去，半雨半晴中。",
        "dynasty": "宋",
        "collection_info": null
    },
    {
        "uuid": "a18aaa5ecf4cc752dbdf0ba1876f1c05",
        "title": "刘彦辅乞侍飬",
        "author": "杨杰",
        "content": "变化未随雷焕剑，晨昏愿服老莱衣。\n山堂大饮不敢醉，应恐倚门人望归。",
        "dynasty": "宋",
        "collection_info": null
    },
    {
        "uuid": "f34eb84c3264e8a2a66bcb61170a3b5d",
        "title": "别安廷老",
        "author": "杨杰",
        "content": "山色浅深烟霭裏，客情去住别离中。\n临川聚会应不久，明日扁舟乘便风。",
        "dynasty": "宋",
        "collection_info": null
    },
    {
        "uuid": "83a7fda32a5e08448c57c83b00a93eb0",
        "title": "和黄倅别诸公  其一",
        "author": "杨杰",
        "content": "豫溪春雨江湖平，苍壁洲边春草生。\n吏民出郭自归去，草间流水随君行。",
        "dynasty": "宋",
        "collection_info": null
    },
    {
        "uuid": "ccffe9a2e56ce19ddf45de57f700c5fe",
        "title": "和黄倅别诸公  其二",
        "author": "杨杰",
        "content": "垂杨阴裏繫行舟，隔岸数声黄栗留。\n异日相逢定何处，莫辞春蚁一杯浮。",
        "dynasty": "宋",
        "collection_info": null
    },
    {
        "uuid": "9fd99f2f2695bde602fd5534fc3c6040",
        "title": "钓矶怀古十章 吕望",
        "author": "杨杰",
        "content": "举世无人用直鈎，直鈎到底是良谋。\n孟津再掷磻溪饵，八百诸侯尽爱周。",
        "dynasty": "宋",
        "collection_info": null
    },
    {
        "uuid": "fdfd8a9ef0ae5a23c14332fa8f6c6d92",
        "title": "钓矶怀古十章 任公子",
        "author": "杨杰",
        "content": "机深谁及任公子，淛水苍梧饱巨鳞。\n鲵鲋不吞鈎上犗，一年笑杀海边人。",
        "dynasty": "宋",
        "collection_info": null
    },
    {
        "uuid": "63d1ee31f696b96ee649cdcc61f3b898",
        "title": "钓矶怀古十章 詹何",
        "author": "杨杰",
        "content": "五年南国钓烟波，妙手从来所得多。\n鱼引盈车竿不挠，几人施舍似詹何。",
        "dynasty": "宋",
        "collection_info": null
    },
    {
        "uuid": "b0f002ab6b27233abf2451b1933f8d0b",
        "title": "钓矶怀古十章 鲁人",
        "author": "杨杰",
        "content": "好钓无如鲁国人，暗投香桂饵游鳞。\n谁知浅水鱼贪食，不待金鈎翡翠纶。",
        "dynasty": "宋",
        "collection_info": null
    },
    {
        "uuid": "b20c07cccd6fcc07d302aa0641bdb004",
        "title": "钓矶怀古十章 庄周",
        "author": "杨杰",
        "content": "谩投香饵试纤鳞，楚使徒来濮水滨。\n莫讶持竿不相顾，顾君还是上鈎人。",
        "dynasty": "宋",
        "collection_info": null
    },
    {
        "uuid": "ae9ae0d02317467619876899bfaa88f7",
        "title": "钓矶怀古十章 琴髙",
        "author": "杨杰",
        "content": "不钓浮名不钓鱼，一纶鈎线卷还舒。\n九霄控鲤无人识，谁道纤鳞是脍余。",
        "dynasty": "宋",
        "collection_info": null
    },
    {
        "uuid": "5b275e991e7a04e88cdba196c4af7fb5",
        "title": "钓矶怀古十章 陵阳子明",
        "author": "杨杰",
        "content": "旋溪不杀真龙子，学道三年蹑太虚。\n今古报恩人亦有，不知谁有腹中书。",
        "dynasty": "宋",
        "collection_info": null
    },
    {
        "uuid": "107ec8e9f97ded48a41650419adcf064",
        "title": "钓矶怀古十章 左慈",
        "author": "杨杰",
        "content": "香饵轻投一席间，鲈鱼泼泼跃铜盘。\n曹公不悟神仙术，徒整金鈎把钓竿。",
        "dynasty": "宋",
        "collection_info": null
    },
    {
        "uuid": "06adf2f8fdb5e3996a7cf029e61d4f75",
        "title": "钓矶怀古十章 严光",
        "author": "杨杰",
        "content": "狂奴肯顾安车聘，祗爱东阳七里滩。\n谁道世间人不识，客星光射紫微寒。",
        "dynasty": "宋",
        "collection_info": null
    },
    {
        "uuid": "bc5de69632fe1c90f59907540a393c69",
        "title": "钓矶怀古十章 刘遗民",
        "author": "杨杰",
        "content": "雨笠烟蓑细草巾，持竿谁识白莲人。\n当时若得文王猎，泾水还应似渭滨。",
        "dynasty": "宋",
        "collection_info": null
    },
    {
        "uuid": "282e4fa525c986d0339822e3d36dd952",
        "title": "宝林院五松",
        "author": "杨杰",
        "content": "葛洪井上两三株，不与孤秦作大夫。\n借问东山岁寒木，得无羞见水西无。",
        "dynasty": "宋",
        "collection_info": null
    },
    {
        "uuid": "8e0ceb3d77e02476049a89956f28cdab",
        "title": "太白桃花潭",
        "author": "杨杰",
        "content": "桃花潭似武陵溪，太白仙舟去路迷。\n岸上踏歌人不见，年年空有鹧鸪啼。",
        "dynasty": "宋",
        "collection_info": null
    },
    {
        "uuid": "d2a4163abd495075508b538749b872f6",
        "title": "东峰白云院",
        "author": "杨杰",
        "content": "僧爱白云溪上飞，白云飞处敞禅扉。\n莫言便是无心物，忆着故山依旧归。",
        "dynasty": "宋",
        "collection_info": null
    },
    {
        "uuid": "d55032d503efd941a73d48b82f215501",
        "title": "采石四咏 温峤",
        "author": "杨杰",
        "content": "半夜燃犀采石江，江神无处避余光。\n未应赤帻能为害，窥见渊鱼已不祥。",
        "dynasty": "宋",
        "collection_info": null
    },
    {
        "uuid": "d46c170cd60b7ee4871dcd8fa2936ac3",
        "title": "采石四咏 袁宏",
        "author": "杨杰",
        "content": "袁郎风格抗浮云，咏史髙吟世未闻。\n乘月泛江今古有，不知谁是谢将军。",
        "dynasty": "宋",
        "collection_info": null
    },
    {
        "uuid": "3fbff0846f9fd3785106df7d4d4a18b6",
        "title": "采石四咏 李白",
        "author": "杨杰",
        "content": "一别蓬宫不计年，锦袍吟醉钓鱼船。\n鑑湖贺老天机浅，轻向人间号谪仙。",
        "dynasty": "宋",
        "collection_info": null
    },
    {
        "uuid": "0e4a027da9ed2526dce766bc05dc45cd",
        "title": "采石四咏 樊若冰",
        "author": "杨杰",
        "content": "兵到金陵举国降，若冰谋策谓无双。\n由来天意归真主，何必舟梁始渡江。",
        "dynasty": "宋",
        "collection_info": null
    },
    {
        "uuid": "f88608a3b099318d2750ad551c2ab954",
        "title": "廉溪",
        "author": "杨杰",
        "content": "山为羌仙传旧姓，溪因亷士得新名。\n愿持一勺去南海，直使贪泉千古清。",
        "dynasty": "宋",
        "collection_info": null
    },
    {
        "uuid": "573c40129182d24b8f8de692562ea93a",
        "title": "留题城西水磨",
        "author": "杨杰",
        "content": "客来亭上脱春衫，马浴寒泉洗辔衔。\n怪得主人留再住，水声林影似江南。",
        "dynasty": "宋",
        "collection_info": null
    },
    {
        "uuid": "9e92a113c11551de8c1ac61647eb5707",
        "title": "赠范鲁仲",
        "author": "杨杰",
        "content": "人急生前计，子图身后名。\n重来天地远，谁为作权衡。",
        "dynasty": "宋",
        "collection_info": null
    },
    {
        "uuid": "ffec1049a5723c618e3f47a008269d68",
        "title": "赏梅呈仲元",
        "author": "杨杰",
        "content": "十年不见锦川梅，今日清香入酒杯。\n太守为施红步障，郡园惊怪寿阳来。",
        "dynasty": "宋",
        "collection_info": null
    },
    {
        "uuid": "092e6cf1031e684f08025fa7343b2ec9",
        "title": "瑞香",
        "author": "杨杰",
        "content": "孤根移自紫霄峰，只斗清香不斗红。\n忆得婆娑一株桂，欧家曾见月屏风。",
        "dynasty": "宋",
        "collection_info": null
    },
    {
        "uuid": "c825faed02610a3d75976cfcd7b53ad6",
        "title": "访吴尉不遇",
        "author": "杨杰",
        "content": "人爱红尘我爱山，寻山重叩白云间。\n子真避客游都市，月上梧桐未肯还。",
        "dynasty": "宋",
        "collection_info": null
    },
    {
        "uuid": "e6b50de663cdfa8b73044e338c89dbaf",
        "title": "隐静十八松",
        "author": "杨杰",
        "content": "庐山社友皆逃晋，秦府功臣不仕隋。\n今日明堂求巨栋，好教天下匠师知。",
        "dynasty": "宋",
        "collection_info": null
    },
    {
        "uuid": "513be4827d931cef3014ce1fdabc6064",
        "title": "碧霄泉鱼",
        "author": "杨杰",
        "content": "岩深荫薜萝，金鬛弄寒波。\n莫爱江湖好，江湖罾网多。",
        "dynasty": "宋",
        "collection_info": null
    },
    {
        "uuid": "e7792ab441ffa7144d5ae578157388f3",
        "title": "游白云山醉题僧壁",
        "author": "杨杰",
        "content": "买得青山不用钱，金沙门外草绵绵。\n黄梅老令醉欲倒，拟借白云今夜眠。",
        "dynasty": "宋",
        "collection_info": null
    },
    {
        "uuid": "3a21c5d33202fb949eeacc2efe5f1b2f",
        "title": "野寺",
        "author": "杨杰",
        "content": "泽国春风老，杂花间芳草。\n门前车马稀，竹叶无人扫。",
        "dynasty": "宋",
        "collection_info": null
    },
    {
        "uuid": "3339c273f7af6382c732622a622120a4",
        "title": "山房枕上作",
        "author": "杨杰",
        "content": "十里溪源寻未见，忽逢茅屋白云堆。\n竹床纸帐睡正稳，无奈野猿惊觉来。",
        "dynasty": "宋",
        "collection_info": null
    },
    {
        "uuid": "326206b5a70a58b71669c7bfc76988f6",
        "title": "天台思古",
        "author": "杨杰",
        "content": "游人行尽天台路，山家杳杳知何处。\n唯有山前一派溪，落花依旧流春暮。",
        "dynasty": "宋",
        "collection_info": null
    },
    {
        "uuid": "403824b7c3ec2fb4b20ea72a83618b92",
        "title": "还庆师扇",
        "author": "杨杰",
        "content": "赠我无心着，还师理亦然。\n秋风归旧谷，明月上青天。",
        "dynasty": "宋",
        "collection_info": null
    },
    {
        "uuid": "0a96f6bf1d42e434aeee520dc497c0bf",
        "title": "题吹衣亭",
        "author": "杨杰",
        "content": "马上衣彩彩涴尘土，敛板权门腰伛偻。\n冷风天上呼不来，厚颜如甲汗如雨。\n星郎高韵凌云烟，天籁唤归酌流泉。\n人间热恼醺不到，亭上鹤衣飘欲仙。\n君方醉乐人愁绝，何如御此登天阙。\n叩天借取衣上风，吹下九州作春色。",
        "dynasty": "宋",
        "collection_info": null
    },
    {
        "uuid": "23ff9a3d859a552ea468b3f961db5e4c",
        "title": "目前传神欧阳价",
        "author": "杨杰",
        "content": "国手曾烦写几回，无人仿佛醉颜开。\n青铜鑑裏寻常见，不谓今从笔下来。",
        "dynasty": "宋",
        "collection_info": null
    },
    {
        "uuid": "566185009ff46e73b9584890697d1de5",
        "title": "玉泉",
        "author": "杨杰",
        "content": "白云山下泉，几年石中韫。\n但见玉色明，孰能究其本。",
        "dynasty": "宋",
        "collection_info": null
    },
    {
        "uuid": "bbe22251e00d69f4429a86dea19a13fc",
        "title": "西山仙蹟岩",
        "author": "杨杰",
        "content": "功炼三千满，手持白玉珪。\n出尘举天步，踏石上云梯。\n物外踪长在，人间路自迷。\n只因从此去，曾过越王溪。",
        "dynasty": "宋",
        "collection_info": null
    },
    {
        "uuid": "2c4452f114d1f5560b67b6aa81aa7558",
        "title": "玉隆万寿宫",
        "author": "杨杰",
        "content": "竹标溪涧蠲民瘼，剑击蛟龙救水灾。\n四十日升金阙去，半千年后玉函开。\n丹藏井底人难得，柏荫坛心手自栽。\n一段彩云天外至，山翁疑是锦堆来。",
        "dynasty": "宋",
        "collection_info": null
    },
    {
        "uuid": "2a69320c20cbb483f2f088c1924e0f61",
        "title": "梅坛",
        "author": "杨杰",
        "content": "天下人心爱至公，天心还与世人同。\n自生羽翼三清去，不独丹砂九转功。\n汉代变名游越国，道家遗像并萧公。\n石坛正是飞昇处，老鹤一声松桧风。",
        "dynasty": "宋",
        "collection_info": null
    },
    {
        "uuid": "cbdd794bf2c045c3e62d0150fb7419db",
        "title": "双泉",
        "author": "杨杰",
        "content": "南泉甘滑北泉清，竹引潺湲遶殿楹。\n分派铜龙穿石过，两泓寒月隔室明。\n金沙自是藏金穴，玉马长遗喷玉声。\n曾倚栏桿一欹枕，梦回疑不在重城。",
        "dynasty": "宋",
        "collection_info": null
    },
    {
        "uuid": "cb663b74e7dd15de07363e67597cbc73",
        "title": "施肩吾书堂",
        "author": "杨杰",
        "content": "玉京高谢黄金榜，石室来乘白鹿车。\n山后暗通天宝洞，眼前便是地仙家。\n时闻清夜雪中犬，回视红尘井底蛙。\n五百年前人未死，芭蕉源上锁烟霞。",
        "dynasty": "宋",
        "collection_info": null
    },
    {
        "uuid": "676852942876a6250d3c3c133ec3446d",
        "title": "灵山",
        "author": "杨杰",
        "content": "繁川灵鹫山，山顶驾老屋。\n初从曲径登，迭石盘岩腹。\n景逐轩楹转，云烟炫游目。\n忆昔心上人，欲往怯洄洑。\n前人涨白沙，环流作平陆。\n昨夜暑雨暴，高低或成谷。\n感物鉴江水，江水清可掬。\n莫惊秋霜飞，能换髩边绿。\n我有紫阳丹，晶明大如粟。\n服之能长生，千载一时毂。",
        "dynasty": "宋",
        "collection_info": null
    },
    {
        "uuid": "25b302b56e1cd3d34cfae70ce4e29219",
        "title": "横望山",
        "author": "杨杰",
        "content": "陶家旧宅寄山坳，七百年前此结茆。\n太尉双碑遗字晦，先生五井暗泉交。\n野僧拂石为床坐，童子穿冰作磬敲。\n岩下清音谁解听，古声长在老松梢。",
        "dynasty": "宋",
        "collection_info": null
    },
    {
        "uuid": "bcadb0be5064f400eb396c610cae18ce",
        "title": "金地院",
        "author": "杨杰",
        "content": "大历年中茅结宇，禅翁瓶锡久曾留。\n飞泉堂下雨长滴，偃石道傍云不收。\n野鸟归来群木晚，老猿啼罢一山秋。\n世人多事头多白，底事情闲亦白头。",
        "dynasty": "宋",
        "collection_info": null
    },
    {
        "uuid": "9e102caf114f6955108cedebfaf627bd",
        "title": "仙都山",
        "author": "杨杰",
        "content": "有路入仙都，何人到鼎湖。\n秋风夜来急，吹落碧莲无。",
        "dynasty": "宋",
        "collection_info": null
    },
    {
        "uuid": "5519652ff3354a37ffb0d1f5943dd9b9",
        "title": "吴兴明月楼",
        "author": "杨杰",
        "content": "江南地暖少严风，九月炎凉正得中。\n溪上玉楼楼上月，清光合作水晶宫。",
        "dynasty": "宋",
        "collection_info": null
    },
    {
        "uuid": "281c466849741fe2a831c8c131e5f580",
        "title": "静隐寺",
        "author": "杨杰",
        "content": "五岭碧崔嵬，云深隔世埃。\n寺从梁氏建，僧自梵天来。\n锡井三泉迸，松门十里开。\n如今渡江者，见说不浮杯。",
        "dynasty": "宋",
        "collection_info": null
    },
    {
        "uuid": "7396a351419aa9993f229e8d2ed1f23f",
        "title": "龙鼻井",
        "author": "杨杰",
        "content": "漏尽鸡号厌夜行，年来小器溢瓶罂。\n弃官纵未归东海，罢郡犹能作水衡。\n幻色将空眼先暗，胜游无碍脚殊轻。\n空烦远致龙渊水，宁復临池似伯英。",
        "dynasty": "宋",
        "collection_info": null
    },
    {
        "uuid": "331bdf7f5f32e5b35444e11daab4caac",
        "title": "咏南山诸胜 风篁岭",
        "author": "杨杰",
        "content": "微风摇琅玕，萧瑟岭一道。\n万帚扫晴空，纤尘不可到。",
        "dynasty": "宋",
        "collection_info": null
    },
    {
        "uuid": "70dc48bc322605946ef11855276dfb80",
        "title": "咏南山诸胜 龙井",
        "author": "杨杰",
        "content": "崖下一泓泉，窈奥不可测。\n有时灵气生，散作人间泽。",
        "dynasty": "宋",
        "collection_info": null
    },
    {
        "uuid": "80dee347be444642db1011e006ca6183",
        "title": "咏南山诸胜 归隐桥",
        "author": "杨杰",
        "content": "道人从此归，影不入廛市。\n端坐笑浮云，往来太多事。",
        "dynasty": "宋",
        "collection_info": null
    },
    {
        "uuid": "fd666f6cf1d8df5222ec2904d251275a",
        "title": "咏南山诸胜 涤心沼",
        "author": "杨杰",
        "content": "纵有狂风生，未尝险浪起。\n何当招世人，来此鉴清泚。",
        "dynasty": "宋",
        "collection_info": null
    },
    {
        "uuid": "f75f111772cd52977c722fec5a317043",
        "title": "咏南山诸胜 狮子峰",
        "author": "杨杰",
        "content": "岩风壮威猛，晴雷隐哮吼。\n无心露爪牙，百兽自奔走。",
        "dynasty": "宋",
        "collection_info": null
    },
    {
        "uuid": "5921af6562e9f6a3986ff8be55be2725",
        "title": "咏南山诸胜 萨埵石",
        "author": "杨杰",
        "content": "解虎锡常闲，饲虎石常在。\n亡躯度有情，清风几千载。",
        "dynasty": "宋",
        "collection_info": null
    },
    {
        "uuid": "7566b67ae36511f6eda5484e89df1e08",
        "title": "咏南山诸胜 潮音堂",
        "author": "杨杰",
        "content": "潮来音普闻，潮平音亦歇。\n孰若此山堂，潮音未尝绝。",
        "dynasty": "宋",
        "collection_info": null
    },
    {
        "uuid": "5d585f18d846d000b39c6839f7f440c8",
        "title": "咏南山诸胜 讷斋",
        "author": "杨杰",
        "content": "天道竟何言，四序自流转。\n乃知毗耶翁，虽默真大辨。",
        "dynasty": "宋",
        "collection_info": null
    },
    {
        "uuid": "80ac653285c20cb481dab57269c3e2e8",
        "title": "咏南山诸胜 冲泉",
        "author": "杨杰",
        "content": "不汲泉不盈，愈汲泉愈清。\n湛然有常德，随气利群生。",
        "dynasty": "宋",
        "collection_info": null
    },
    {
        "uuid": "821bcb2db18896bf432e3e6f2ba4597c",
        "title": "咏南山诸胜 寂室",
        "author": "杨杰",
        "content": "白云隔尘喧，虚堂太岑寂。\n寒尽春自来，莺啼报消息。",
        "dynasty": "宋",
        "collection_info": null
    },
    {
        "uuid": "ea02f5185c187a8608fd0c6a1bd4e4f8",
        "title": "咏南山诸胜 照阁",
        "author": "杨杰",
        "content": "幽人无适莫，乘兴登高阁。\n夜月锁云林，春花绣岩壑。",
        "dynasty": "宋",
        "collection_info": null
    },
    {
        "uuid": "c08090ffe918cb74ffc1521732d2ce48",
        "title": "咏南山诸胜 闲堂",
        "author": "杨杰",
        "content": "赵公归休年，访师翠微间。\n始知浮世上，白日两人闲。",
        "dynasty": "宋",
        "collection_info": null
    },
    {
        "uuid": "5a06e50d1a118f2a74989f0832945b3a",
        "title": "咏南山诸胜 方圆庵",
        "author": "杨杰",
        "content": "地方不中矩，天圆不中规。\n方圆庵裏叟，高趣有谁知。",
        "dynasty": "宋",
        "collection_info": null
    },
    {
        "uuid": "16118d74649153fe54be1d9aea2fe8eb",
        "title": "游大涤山",
        "author": "杨杰",
        "content": "大涤洞天玉为室，真官典校长生籍。\n青山九锁閟仙源，老尽碧桃人不识。\n祖龙求仙徒用力，驾海欲驱山下石。\n神人倚柱不与行，留得岩前隐山迹。",
        "dynasty": "宋",
        "collection_info": null
    },
    {
        "uuid": "1cc89c87736f34269f2a71080f41005c",
        "title": "玉晨观左纽桧",
        "author": "杨杰",
        "content": "华阳山裏千株桧，玉晨观前一左纽。\n虬枝龙榦向朝曦，势与扶桑鬬长久。\n亳州涡水太清宫，老子手植纔数九。\n一桧正与此树同，蒂固根深应不朽。\n信知福地有灵木，栽种曾经上真手。\n君不见龙从火裏出，虎向水中生，生理尚左不尚右。\n又不见天轮左旋不休止，日月五星如磨蚁。\n左纽桧，藴至理，上士体之能不死。",
        "dynasty": "宋",
        "collection_info": null
    },
    {
        "uuid": "32e49dfb916f05f93b2f02b740e36a3d",
        "title": "滴滴泉",
        "author": "杨杰",
        "content": "岩谷连天岭，杉松彻象山。\n路从云外入，人自海边还。\n禅榻红尘断，经窗白昼闲。\n玉莲生有处，香满翠微间。",
        "dynasty": "宋",
        "collection_info": null
    },
    {
        "uuid": "9a872e1bd1e7635ebd2859248d25b26c",
        "title": "天台三贤堂 丰干",
        "author": "杨杰",
        "content": "从来清凈土，鼎足圣贤聚。\n骑虎归故乡，世人犹未悟。",
        "dynasty": "宋",
        "collection_info": null
    },
    {
        "uuid": "39b7c1f53b1784a565b94a971c116adb",
        "title": "天台三贤堂 寒山",
        "author": "杨杰",
        "content": "家住天台寺，云岩万丈潭。\n本来人不识，饶舌是丰干。",
        "dynasty": "宋",
        "collection_info": null
    },
    {
        "uuid": "d04edc8cd30762aa89dc6c8ee8f7a641",
        "title": "天台三贤堂 拾得",
        "author": "杨杰",
        "content": "拾得元无姓，山前拾得来。\n常携一敝箒，不是扫尘埃。",
        "dynasty": "宋",
        "collection_info": null
    },
    {
        "uuid": "9cd833c311da5ef12e7eea05aa37580b",
        "title": "妙莲阁",
        "author": "杨杰",
        "content": "天台有新阁，胜地近塔庙。\n影浸碧琉璃，沿洄去山峤。\n莲生污泥中，白日有明窍。\n花实相表裏，光色互炳曜。\n处空不染水，烈火岂其燎。\n宝藏诸如来，端坐满法要。\n青目付上士，不待举花笑。\n芳香初洞达，宿病已能疗。\n凈土记珍色，机感愿力召。\n三时有开发，一本常寂照。\n不读智者书，岂知此莲妙。",
        "dynasty": "宋",
        "collection_info": null
    },
    {
        "uuid": "d98991b092d40883f67e6db192f5026e",
        "title": "琉璃轩",
        "author": "杨杰",
        "content": "西轩一泓水，莹凈碧琉璃。\n天人举目视，中有鱼龙知不知。",
        "dynasty": "宋",
        "collection_info": null
    },
    {
        "uuid": "47d50411f8c1b059f4ebb8a3f5fd9451",
        "title": "瑞竹悟老种莲",
        "author": "杨杰",
        "content": "东林闻说好林泉，社会荒凉几百年。\n灵物孰知崔氏竹，方池新种远公莲。\n华严顿凈三千界，庐阜重招十八贤。\n应笑陶潜又归去，白云幽鸟伴归田。",
        "dynasty": "宋",
        "collection_info": null
    },
    {
        "uuid": "270988cfca33ef31128483d16be876f4",
        "title": "禅月真堂",
        "author": "杨杰",
        "content": "童子依师兰水滨，声名真是碧云人。\n定中传得阿罗汉，十六身中第几身。",
        "dynasty": "宋",
        "collection_info": null
    },
    {
        "uuid": "2aaa6aa7d61555e56c0da334891f89d9",
        "title": "弘忍像赞",
        "author": "杨杰",
        "content": "人孰无父，祖独有母。\n其母为谁，周氏季女。\n浊港滔滔入大江，门前依旧长安路。",
        "dynasty": "宋",
        "collection_info": null
    },
    {
        "uuid": "269c838eb2b62d1bc71b75eb80450ccf",
        "title": "子陵钓台",
        "author": "杨杰",
        "content": "高风谁得似先生，七里溪山当画屏。\n功业不随东汉祖，光芒独应少微星。\n兰台有史传名姓，蓬户无人问醉醒。\n若使当时忘故态，何由千古羡鸿冥。",
        "dynasty": "宋",
        "collection_info": null
    },
    {
        "uuid": "c0f8e94b65f49e13f5924d9fb817b4b4",
        "title": "方干故居",
        "author": "杨杰",
        "content": "千载富春渚，先生家独存。\n元英播寰宇，丹桂付儿孙。\n文正重高节，子陵同享尊。\n泊舟明月夜，重为弔吟魂。",
        "dynasty": "宋",
        "collection_info": null
    },
    {
        "uuid": "bd7e22daa53a49758ba95994db61378d",
        "title": "题白云环翠亭",
        "author": "杨杰",
        "content": "龟甲屏风面面开，天台连接至蓬莱。\n檐前朝暮碧云合，时有一声清磬来。",
        "dynasty": "宋",
        "collection_info": null
    },
    {
        "uuid": "91c5f2897160204bcd56e642d376916a",
        "title": "送天台邦师",
        "author": "杨杰",
        "content": "天台邦公，善琴与诗，时称僧之雄。\n琴尽古意，诗得古风。\n自云天圣景佑中，踪迹犹飘蓬。\n大淮南北，长江西东。\n人之奇者必就见，景之胜者多游从。\n尔来五六载，不与当时同。\n髪白体且瘦，所适多疏慵。\n却担一枝筇，归老天台峰。",
        "dynasty": "宋",
        "collection_info": null
    },
    {
        "uuid": "4dbad33f190d81b31689b2e886a68284",
        "title": "辞世偈",
        "author": "杨杰",
        "content": "无一可恋，无一可舍。\n太虚空中，之乎者也。\n将错就错，西方极乐。",
        "dynasty": "宋",
        "collection_info": null
    },
    {
        "uuid": "fe8f217a8b302c1d16a8d0de71889b1e",
        "title": "偈",
        "author": "杨杰",
        "content": "男大须婚，女长须嫁。\n讨甚闲工夫，更说无生话。",
        "dynasty": "宋",
        "collection_info": null
    },
    {
        "uuid": "dd22dbaabf99af2991986c36e20e68bc",
        "title": "物华楼",
        "author": "杨杰",
        "content": "章郡物华楼上景，江湖城阁画图间。\n神仙已古遗踪在，牛斗从今胜气还。",
        "dynasty": "宋",
        "collection_info": null
    },
    {
        "uuid": "830725129d391e10b02d304c699732a9",
        "title": "云堂院",
        "author": "杨杰",
        "content": "罗汉十六轴，江僧寄此山。\n画称天下绝，人自定中还。",
        "dynasty": "宋",
        "collection_info": null
    },
    {
        "uuid": "23611674d457ab428c0e4241b5477ee9",
        "title": "陶靖节祠",
        "author": "杨杰",
        "content": "涛阳欲归田，彭泽先解绶。\n有琴何必弦，无诗不可酒。\n秋黄篱下菊，春绿门前柳。",
        "dynasty": "宋",
        "collection_info": null
    },
    {
        "uuid": "649819230e01cf7fdfcb41c8887a1c52",
        "title": "云山",
        "author": "杨杰",
        "content": "白云随师来，师逐白云止。\n山空师何在，木末白云起。",
        "dynasty": "宋",
        "collection_info": null
    },
    {
        "uuid": "a96c7c65cd852e7a0f7e9ee3a50b9863",
        "title": "凈居寺",
        "author": "杨杰",
        "content": "达人到岸不须船，留寄寒云几百年。\n欲问上方多少远，为言先过凈居天。",
        "dynasty": "宋",
        "collection_info": null
    },
    {
        "uuid": "ce324b703d1cca9b9296af42cc753f5e",
        "title": "题慧山寺",
        "author": "杨杰",
        "content": "闻说支公最好贤，瀛洲可买不论钱。\n楼台蔽日都无地，草木藏春别有天。\n石上雪飞千峡雨，洞止泉落几家田。\n高闲谁似幽居乐，一坐青山不问年。",
        "dynasty": "宋",
        "collection_info": null
    },
    {
        "uuid": "528e6d18fd6179b80bac309d6146df7d",
        "title": "张公洞",
        "author": "杨杰",
        "content": "庆历初还自霅川，曾携琴酒访真仙。\n洞天不隔三千界，俗驾重来四十年。\n羽宝结成钟乳石，朱籐蒙罩画溪船。\n樵夫不识赜山叟，欲与何人讲易篇。",
        "dynasty": "宋",
        "collection_info": null
    },
    {
        "uuid": "21223ce6f5c3c68c96e5e5403c00c5e8",
        "title": "蕙花",
        "author": "杨杰",
        "content": "蕙本兰之族，依然臭味同。\n曾为水仙佩，相识楚词中。",
        "dynasty": "宋",
        "collection_info": null
    },
    {
        "uuid": "3f59da811dfa9097ed62f37b582ce579",
        "title": "春兰",
        "author": "杨杰",
        "content": "春兰如美人，不采羞自献。\n时闻风露香，蓬艾深不见。",
        "dynasty": "宋",
        "collection_info": null
    },
    {
        "uuid": "24ad2ac87e28285f4af88b554a4bc3c9",
        "title": "赠钱氏孙端静师",
        "author": "杨杰",
        "content": "凤皇锵锵出丹山，览辉金阙振羽翰。\n箫韶九奏动天地，苑囿何处无琅玕。\n故山惟有千年鹤，海上芝田随饮啄。\n朝市纷华了不知，逍遥常在云林阁。",
        "dynasty": "宋",
        "collection_info": null
    },
    {
        "uuid": "ed552a437db7454e41b8d9a1480c6755",
        "title": "自海上来留题",
        "author": "杨杰",
        "content": "佛日山前水，行人甘露杯。\n须知源派远，直自四明来。",
        "dynasty": "宋",
        "collection_info": null
    },
    {
        "uuid": "735a212bea6865763d27b4724762f43c",
        "title": "西湖参寥山房",
        "author": "杨杰",
        "content": "我爱参寥一味闲，岩房占得画屏间。\n斫开东庑数枝竹，放入西湖千里山。\n石底酌泉清彻骨，门前逢客强为颜。\n白云幽鸟应相信，出本无心倦即还。",
        "dynasty": "宋",
        "collection_info": null
    },
    {
        "uuid": "1296b13ee5de37a3d6879f49c00a223a",
        "title": "雨花台",
        "author": "杨杰",
        "content": "空书来震旦，康乐造渊微。\n贝叶深山译，曼花半夜飞。\n香清虽透笔，蘂散不霑衣。\n旧社白莲老，远公应望归。",
        "dynasty": "宋",
        "collection_info": null
    },
    {
        "uuid": "dcee48d461093866ed3efdef361162ca",
        "title": "题清凉广惠禅寺",
        "author": "杨杰",
        "content": "君勿爱清凉，清凉如火如沸汤。\n君勿恶炎热，炎热如冰如积雪。\n勿爱亦可恶，未是逍遥处。\n君不见海会山前一条路，一车来，一车去，今古转辕何日住。\n落花时节雨初晴，黄莺枝上分明语。",
        "dynasty": "宋",
        "collection_info": null
    },
    {
        "uuid": "39634895189750c42ddc15afb4b74f19",
        "title": "长干圣感塔",
        "author": "杨杰",
        "content": "释迦八万四千塔，一在江南古道场。\n无碍展开青髻髪，最初分得白毫光。",
        "dynasty": "宋",
        "collection_info": null
    },
    {
        "uuid": "98b673ec4e5fd489ca77e79a2f0692c3",
        "title": "朱氏天和堂  其一",
        "author": "杨杰",
        "content": "闻说隐君子，天和长自如。\n巵言庄叟意，谷水士衡居。\n穷达命已定，利名心顿疏。\n绣溪归未得，吾亦爱吾庐。",
        "dynasty": "宋",
        "collection_info": null
    },
    {
        "uuid": "14c7c0a1683f2087eb824a6a056fd701",
        "title": "朱氏天和堂  其二",
        "author": "杨杰",
        "content": "华亭山水佳，秀色宛如画。\n前贤有遗迹，卜筑俟来者。\n高人养天和，放浪寄林野。\n安知岁月徂，但喜名利舍。\n传家得之子，隐几兴何□。",
        "dynasty": "宋",
        "collection_info": null
    },
    {
        "uuid": "2d8c96ddf69dadc786d2bc367b71a95b",
        "title": "题陶威公庙",
        "author": "杨杰",
        "content": "四海生灵困，柴桑牧札瘥。\n姦臣窥社稷，盟主奋干戈。\n百甓防休逸，分阴贵切磋。\n昇天九重逼，破贼一亟多。\n贪吏羞移柳，游民愧盗禾。\n母贤迻训诲，友益愿渐磨。\n鹤化丧家客，龙飞古壁梭。\n南州浸余泽，东晋决颓波。\n诫重樗蒲戏，声腾仕女歌。\n中原力难致，白首泪滂沱。",
        "dynasty": "宋",
        "collection_info": null
    },
    {
        "uuid": "a85ca5fc1d8a9c7adaa4123f1e8cb82c",
        "title": "休老堂铭",
        "author": "杨杰",
        "content": "妙高峰顶，不住正处。\n毗耶离城，别闻一路。\n铁钵铜瓶，葛巾草履。\n付者不取，取者不付。\n谷有归云，木凝甘露。\n师子嚬伸，象王回顾。\n门外老胡，一苇横度。",
        "dynasty": "宋",
        "collection_info": null
    },
    {
        "uuid": "008b1c439cde4cf82111128cb8f13591",
        "title": "天宝洞  其一",
        "author": "杨杰",
        "content": "层梯险峻出瑶台，游者多从半路回。\n天宝洞中如不到，西山元似不曾来。",
        "dynasty": "宋",
        "collection_info": null
    },
    {
        "uuid": "bcac4ea212694a6926349ec200954620",
        "title": "天宝洞  其二",
        "author": "杨杰",
        "content": "极玄真人养真处，石门隔断红尘路。\n玉帘今古不曾收，只有白云晚归去。",
        "dynasty": "宋",
        "collection_info": null
    },
    {
        "uuid": "586cfc890cc6f20b646ad6d7034c79fc",
        "title": "仙居剑履",
        "author": "杨杰",
        "content": "云雷峰百寻，硖石潭千尺。\n尘埃飞不到，山水相照碧。\n右顾唐相碑，下有天师宅。\n古人安在哉，剑履空遗迹。",
        "dynasty": "宋",
        "collection_info": null
    },
    {
        "uuid": "761f73e98d7f89aa3e0d050ab7fcb664",
        "title": "望仙曲",
        "author": "杨杰",
        "content": "麻姑王蔡迹已往，望仙亭在孤峰上。\n朝见五云飞，暮见五云归。\n云飞云归自今古，仙来仙去谁可知。\n勿望仙，望仙目眩徒茫然。\n白石可煮谁能言，不爱插翼冲青天。\n玉池且酌太和酒，一醉寿同天地久。\n陶陶与物任浮沉，肯顾霞衣云组绶。",
        "dynasty": "宋",
        "collection_info": null
    },
    {
        "uuid": "69d4156b417309a785aea2895429d8f1",
        "title": "朝真步虚词",
        "author": "杨杰",
        "content": "珠佩珊珊路绝尘，凤凰山上夕朝真。\n甘棠美政行南国，列宿光寒拱北辰。\n篆冷金盘云屋晓，书飞玉阙洞天春。\n一声辽鹤归传报，寿益君王福在民。",
        "dynasty": "宋",
        "collection_info": null
    },
    {
        "uuid": "2bdfb49ac3a358f55dfdc3f77ce6b7ab",
        "title": "圆寂庵铭",
        "author": "杨杰",
        "content": "万法一源，万念一息。\n法无不圆，念无不寂。\n强名而名，车尘马迹。\n是庵何如，风清月白。",
        "dynasty": "宋",
        "collection_info": null
    },
    {
        "uuid": "d8b6c05c44e455b54ce66785ea57459d",
        "title": "麻源",
        "author": "杨杰",
        "content": "晓登丹霞峰，暮入仙都宿。\n麻姑胜游遍，驱车第三谷。\n落落千岁杉，榦直枝不曲。\n根本託幽邃，匠师岂易劚。\n佗山石枯裂，斯莹青玉。\n乃知灵源深，余液泽林麓。\n白云起西冈，华仙有遗躅。\n阴功影响绝，为阅飞昇窟。\n长笑呼幽人，玉乳金鼎熟。\n岁时不须问，山花自红绿。",
        "dynasty": "宋",
        "collection_info": null
    },
    {
        "uuid": "64c383f9419049054713337e599ffc40",
        "title": "五老峰",
        "author": "杨杰",
        "content": "干坤重年德，五老固苍颜。\n亿万的间寿，二三云外山。\n天高汉星聚，世治舜臣闲。\n应笑游河客，悠悠去不还。",
        "dynasty": "宋",
        "collection_info": null
    },
    {
        "uuid": "058e3a31b9a95b3e565cc740035319fd",
        "title": "五洩禅寺",
        "author": "杨杰",
        "content": "祖师平昔拨云开，一榻灵秋一石台。\n青玉成围千嶂合，黑龙分势五溪来。\n禅心不动澄潭月，俗耳常惊静夜雷。\n却笑兴公游未到，祇将佳句赋天台。",
        "dynasty": "宋",
        "collection_info": null
    },
    {
        "uuid": "97c45d38a6c2514daa4ba753f66908cb",
        "title": "句  其一",
        "author": "杨杰",
        "content": "碧玉莫加千嶂石，黄金难买一溪云。",
        "dynasty": "宋",
        "collection_info": null
    },
    {
        "uuid": "ca6e8b4b7b6a6155bc17b556289cddbb",
        "title": "句  其二",
        "author": "杨杰",
        "content": "千古伏龙山。",
        "dynasty": "宋",
        "collection_info": null
    },
    {
        "uuid": "b85ca81b3060074b4c3b32c85b616e0f",
        "title": "句  其三",
        "author": "杨杰",
        "content": "借取云山为帐幕，合教僧屋断尘埃。",
        "dynasty": "宋",
        "collection_info": null
    },
    {
        "uuid": "64214793366a8217ec09751d5c2e7aaa",
        "title": "句  其四",
        "author": "杨杰",
        "content": "更在朱栏绿水滨。",
        "dynasty": "宋",
        "collection_info": null
    },
    {
        "uuid": "c8386796eb25fda403eda0d5b38f5cb2",
        "title": "句  其五",
        "author": "杨杰",
        "content": "山横大秀一峰高，水入平湖千里远。",
        "dynasty": "宋",
        "collection_info": null
    },
    {
        "uuid": "303868bde6788444d5ef8e29f724528b",
        "title": "句  其六",
        "author": "杨杰",
        "content": "儒释精通内外全。",
        "dynasty": "宋",
        "collection_info": null
    },
    {
        "uuid": "588fd2c14ce9159b880cdee9c21bbc7b",
        "title": "句  其七",
        "author": "杨杰",
        "content": "偃月仙翁羽化初。",
        "dynasty": "宋",
        "collection_info": null
    }
]