[
    {
        "uuid": "00b4538d9c04af64c6d52ecd20769eaa",
        "title": "赠裱褙匠",
        "author": "萧立之",
        "content": "牙籤玉轴新未触，何如颓檐灯火读。\n李成骤雨郭熙山，何如一藤烟火间。\n书画移人亦尤物，宝绘堂中长公说。\n子持此艺将归时，霜刀正足供刈葵。\n争名场中困机械，学古悠悠晚知悔。\n残编料理数能来，了我明窗读书债。",
        "dynasty": "宋",
        "collection_info": null
    },
    {
        "uuid": "d71c9366a5ef143fc41015824d5203b2",
        "title": "黄景纯社仓求诗",
        "author": "萧立之",
        "content": "黄君为善不近名，九鼎大吕荆溪评。\n贼奴金印弃如唾，未用富民侯汉廷。\n只今作仓北原北，肯与贫人供年谷。\n乖崖梦中紫府客，君家世美如乔木。\n题诗往往来达官，锦标玉轴乌丝栏。\n知君见诗应怒駡，百万摴蒲乞鹅炙。",
        "dynasty": "宋",
        "collection_info": null
    },
    {
        "uuid": "281af80cd4e61e2078c86405c5a03378",
        "title": "锦鸡送陈广文",
        "author": "萧立之",
        "content": "舞鸾失镜啼秋影，文鸾白头翠交颈。\n山鸡谁遣双入笼，走送书堂春睡醒。\n霜浓木脱生惊雷，翩翩飞下平冈来。\n锦囊礧磈碧钗文，□之而隠身之灾。\n岩呼谷应深云裏，岁晚斓斑落城市。\n吟边怜汝忽自怜，我亦江南客千里。",
        "dynasty": "宋",
        "collection_info": null
    },
    {
        "uuid": "d66682eaa0f00adbecf95dd3d9a62daf",
        "title": "花朝同刘同年判簿登苏山",
        "author": "萧立之",
        "content": "欹眠困萧寺，晓视天宇晴。\n细马金盘陀，路出东南城。\n狞飈碾花作红埃，十里八里青松栽。\n云埋塔影铃铎语，水落石洪风雨来。\n仙君一去今几年，断碑苍藓留层巅。\n鹤归华表作人语，石卧沉香生晚烟。\n蚁穴蜂房三万户，山上清明山下雾。\n可怜当日跨龙人，依旧思归入城去。\n我愿山头拾桃颗，归种云根春妸娜。\n从渠一实三千年，不向人间食烟火。",
        "dynasty": "宋",
        "collection_info": null
    },
    {
        "uuid": "8beedd4358eb516661568da54ff32342",
        "title": "同年刘仲山和送锦鸡长韵再用韵为侍綵泛幕之行饯",
        "author": "萧立之",
        "content": "世人论心画写影，倾盖谁能交刎颈。\n慈恩梦事风花飞，一见八年肝胆醒。\n锦鸡山上霜皑皑，机动穽发从何来。\n骑牛涧谷未必恶，古来铁马无非灾。\n綵衣蹁跹晴昼裏，台上曲高倾倚市。\n回雁峯头一笑春，来缊傥可烦邻里。",
        "dynasty": "宋",
        "collection_info": null
    },
    {
        "uuid": "c2feea2865dfcc775298204352f458c9",
        "title": "府教和章狎至再用韵为谢",
        "author": "萧立之",
        "content": "平生故人谁绨袍，元龙湖海风裁高。\n吟诗仓卒供十手，清水新淬龙文刀。\n壮如沙场驰百马，奇如甘蝇飞如射。\n寒笺字字明华星，掩耳不及春霆惊。\n一天风月四方钱，冷淡未必输华鲜。\n人生端有不朽事，虚名岂足惊乌鸢。\n小年担书走京国，腕中一笔万斛力。\n近来言语不惊人，出户谁復思安仁。\n何当解鞯饲我馿，娇儿喜归争挽鬚。\n来时雪花大如席，缫车卷玉鸣桑枯。\n一年春风又如客，山中无人吟不得。\n烦君远致北海秋，雁鹜行中洗朱墨。",
        "dynasty": "宋",
        "collection_info": null
    },
    {
        "uuid": "c273c058fc71a3e6d664273cac60fe60",
        "title": "桂东行次刘提属同年见寄山行韵",
        "author": "萧立之",
        "content": "桂东有山何高哉，牵萝挽葛登嵬崔。\n桄榔屯云白日暗，瘴雾飒飒吹黄埃。\n悬崖峭壁穴鼯狖，碎啄争食呜争隈。\n平生忍饥北窗卧，瘦马却载青衫来。\n江南解作断肠句，更生年少今多才。\n曲江座上倚寒玉，落月下照秋千崖。\n北湖尊酒谁主客，公荣不饮从渠猜。\n雁峯台前羣玉府，檄羽忽作先春雷。\n乌公取士有巨眼，十里祖道梨花杯。\n蒲团覊我着萧寺，官梅雪尽萱榴开。\n凝香阁下得休告，雨坐十日无舆台。\n新吟大轴忽到手，悬冰跨雪秋皑皑。\n请从今日□□□，慰我相思肠九回。",
        "dynasty": "宋",
        "collection_info": null
    },
    {
        "uuid": "e6c8332349dbdb0b0b0d94841fc33dfc",
        "title": "次陈府教喜晴古句且践苏山之韵",
        "author": "萧立之",
        "content": "梅花树头春雪晴，长廊僧定客梦醒。\n蛾眉豆熟樱笋老，两月风雨云屏屏。\n暄寒倏忽变气候，客衣单夹烦调停。\n移船避漏送白日，一根露草栖风蜓。\n蛙衣陵屯分变化，苏山云中几秋夏。\n欲携吟卷相追随，呈佛不堪仙可吓。\n归期得请那可料，炊米僧厨犹欠贾。\n吞腥啄臭欲可为，快理红藤趁今暇。",
        "dynasty": "宋",
        "collection_info": null
    },
    {
        "uuid": "d4202b658d32976561341b94918db460",
        "title": "雨中过北湖戏作",
        "author": "萧立之",
        "content": "玉虹饮湖湖欲干，苍林摇落金弹丸。\n黄泥坂深没白马，野渡落日人争船。\n山城草草鱼菜市，乳鶑呼雏飞不起。\n练花晓薄客栖寒，自买湘罗裁半臂。\n谁家玉手鸣象床，藕丝夜织芙蓉裳。\n等得船成看花□，一屏秋色楚云香。",
        "dynasty": "宋",
        "collection_info": null
    },
    {
        "uuid": "b5fd792e5db9b15946ede38c3c95b4bd",
        "title": "邵中立六香吟屋歌",
        "author": "萧立之",
        "content": "百原山头鹤不归，远孙流落沧江湄。\n深衣大带冠嵬巍，劲气崷崪崆峒低。\n平生不俯俗子首，食箪悬墙歌吾伊。\n莳香环屋供吟弄，冷石幽云选春梦。\n吞腥逐臭暍黄尘，笑杀世人无鼻孔。\n濂溪爱莲陶爱菊，和靖梅花子猷竹。\n楚骚兰桂有不同，昔所难并今所足。\n问君是中有何好，君言妙处难为道。\n四时风味一家春，八窗玲珑三径晓。\n金精故山深冥冥，芝田朮圃无人耕。\n几时脱我马口衔，与君煎茶祇愁□。\n老天忌君取数多，皑霜涂屋冰塞河。\n竹门肩舆不得施，闭户且赋疏影横斜诗。",
        "dynasty": "宋",
        "collection_info": null
    },
    {
        "uuid": "33baf89078c1a03a3faa1d74480b428e",
        "title": "虎皮送周竹友",
        "author": "萧立之",
        "content": "南山有虎额欲白，当年冯妇搏不得。\n牛羊食尽麋鹿无，樵苏不来道榛棘。\n莫徭客子心胆雄，鸡翎衔矢山桑弓。\n凭林翳树毙一发，狐鸣雀噪寒山空。\n向来雾雨不下食，也知文采真足惜。\n萧森素壁动斓斑，猛气雄姿见风格。\n我如杜陵不愿施锦鲸，琢诗包卷送赠君。\n知君家学有太极，自是皋比席上人。\n翦裁更入革工手，高堂寝处魑魅走。\n尊前一色老莱衣，为太夫人千载寿。",
        "dynasty": "宋",
        "collection_info": null
    },
    {
        "uuid": "bbf035e62081f1c3925a634100da9b08",
        "title": "送陈广文西山楮衾",
        "author": "萧立之",
        "content": "溪工夜斲苍匡藤，麻姑山前砧杵鸣。\n千金学得不龟手，并刀剪水裁寒冰。\n人间不数兜罗软，齐纨蜀锦焉足算。\n一池明月白云深，四壁东风晴与暖。\n道人家风此受用，赠君也作清凈供。\n梅花帐裏春茫茫，休遣淡妆美人来入梦。",
        "dynasty": "宋",
        "collection_info": null
    },
    {
        "uuid": "9599d172ea2841c0dae782355f3b2de7",
        "title": "颁春曲",
        "author": "萧立之",
        "content": "颁春亭上罗官斑，黛泥骨碎鞭影间。\n苍虬争走青帝勅，阊阖轧损玻璃环。\n花神谢事即□起，东畔赐绯南赐紫。\n细腰学舞圆□歌，旗亭竹根枯野水。\n防江战士卧不惊，风吹雨洗淮土青。\n街头父老说新事，城裏倍放今年灯。",
        "dynasty": "宋",
        "collection_info": null
    },
    {
        "uuid": "d86be8194221e162ea866de5e003ae52",
        "title": "郴幕得告归桂东",
        "author": "萧立之",
        "content": "濯枝雨干溪水碧，西南天高月斜白。\n谁家醉竹生莓墙，一本风烟三十尺。\n去时箫鼓红梅灯，青秧白水蝌蚪鸣。\n梦寻北湖弄素月，一叶醉度琉璃城。\n残编断砚烟雨湿，短衣小冠尘土涩。\n回头不敢望前程，九十九峯如笋立。",
        "dynasty": "宋",
        "collection_info": null
    },
    {
        "uuid": "6a1e6acfff46d2ab84d7e5ef6b0e9179",
        "title": "赠龙张泉医为灼艾",
        "author": "萧立之",
        "content": "留侯远孙腹䏺肛，载儒家书杂岐黄。\n桂山木落秋苍苍，画帘西风杵臼香。\n瘴烟疠雨吹南荒，弱儿倒卧瘦女僵。\n药石不入市贾箱，利专巫祝司祷禳。\n磨刃霍霍向猪羊，见君似人喜踉蹡。\n圭刀遣赠出锦囊，我怜此身无牢强。\n外邪客气弩矢张，君言扶衰艾火良。\n有得不计腕肉疮，世间何事非膏肓。\n白昼二竖行跳梁，案脉骇走扁与仓。\n馁腹可復须槟榔，请君乞我囊中方。",
        "dynasty": "宋",
        "collection_info": null
    },
    {
        "uuid": "381befae1fabab8a6e7cb2fed40e9a49",
        "title": "寄题李叔谊莲峰书院",
        "author": "萧立之",
        "content": "高原陆地无莲花，此峯刻画天与状。\n李君下构三千楹，读书月明调悲壮。\n向来濂溪卜庐山，莲花峯下溪之源。\n半山争墩未苦贤，掘地何处无流泉。",
        "dynasty": "宋",
        "collection_info": null
    },
    {
        "uuid": "348f7e95ee0fb78ca6e1ed2c3933c51c",
        "title": "还李世修槐阴书院稽古堂诗轴",
        "author": "萧立之",
        "content": "稽古堂中书作种，儿孙班被文章宏。\n平园诚斋老词伯，至今□□□□□。\n□□读书饱秋月，木钻石盘有时彻。\n不见王家种树时，儿子二郎如玉雪。",
        "dynasty": "宋",
        "collection_info": null
    },
    {
        "uuid": "552c72cc7f75cf40e7b814a26e00b793",
        "title": "送周竹友红椒",
        "author": "萧立之",
        "content": "交枝积翠铓钻镞，熏风一根万仓粟。\n炎云蒸作丹砂红，黑瞳欲堕秋玲珑。\n楚人论香不论味，风流仅足侪兰蕙。\n长秋宫壁垩未墁，一粒蠙珠未为贵。\n野人摘赠持满筐，吐霞喷雾回晶光。\n我生食藉岂识此，藜羹糁苋填饥肠。\n练囊离□撑欲破，益味养神公所课。\n他年填用调羹手，请佐盐梅供五和。",
        "dynasty": "宋",
        "collection_info": null
    },
    {
        "uuid": "d572a0a17e101b1fb089b033ba913188",
        "title": "钟乳粉送赵簿",
        "author": "萧立之",
        "content": "知君肺气如少陵，十年鬓髮秋风生。\n九韶山前石钟乳，坐致不得心峥嵘。\n玲珑鹅管截玉肪，黄金铛裏然枯桑。\n连明更仆百万杵，朔风捲海凝朝霜。\n清诗浊酒桥亭别，此日身心等瓜葛。\n为君一涴书院胸，要看笔尾生长虹。",
        "dynasty": "宋",
        "collection_info": null
    },
    {
        "uuid": "e07e7577314c3e8f0d60db5295c0152e",
        "title": "题陈广文苏山小草",
        "author": "萧立之",
        "content": "学诗学仙将无同，昔闻此语求志翁。\n远孙青春文字工，九仙城裏鞭游龙。\n三年朗吟洞天白，湖光一区开醉墨。\n向来雪壁涴髯秦，未许斜阳今德色。\n短韵急雨鸣瓦沟，大障沙场鼙鼓秋。\n苏君欲语道未得，山鬼叫啸江灵愁。\n请君急与枣木刻，空明下有蜿蜒宅。\n昇天倘要□朝词，夜半风雷留不得。",
        "dynasty": "宋",
        "collection_info": null
    },
    {
        "uuid": "30d56381db0dc69dfd440d1335d51a89",
        "title": "题左尉死节本末",
        "author": "萧立之",
        "content": "江头铁骑飞腥尘，孤城釜沸游游鳞。\n景陵少府赤心胆，直与海岳争轮囷。\n食穷矢尽空弮起，生为南臣死南鬼。\n百三十指闭门中，血翦羶刀如践蚁。\n巴陵城下丹青明，孤儿襁褓今簪缨。\n虽然惜不援汉制，尉印有子侯于鉼。\n有生必死理之常，以义处死君之刚。\n雪窗细字灯前卷，髮竖毛寒双泪溅。\n愧无李瀚笔如椽，传看人间配巡远。",
        "dynasty": "宋",
        "collection_info": null
    },
    {
        "uuid": "0846853af37e5eba5fc693aca3f68de6",
        "title": "周府判送锦鷄陈广文古风见示次韵二十句",
        "author": "萧立之",
        "content": "溧阳寒尉饥欲啼，拥炉一席鹪鹩枝。\n鸱夷取醉与唾宜，持书推户知为谁。\n抽缄读书哦新诗，如渴得饮梦得归。\n妓围婉转娇鶑词，也復感此山梁悲。\n文禽只合长交颈，着语妩媚相携持。\n当年饮啄擅山泽，十步百步相追随。\n清波照影辄自爱，竟日堕此毕者机。\n怜渠求牡着樊籞，辄赠可使炫朝飞。\n于魔不忍仁者事，岂此玩物心冥迷。\n三边风寒铁为衣，白日黯黯天无辉。\n室家忧烦怨旷起，新婚之别归何时。\n存心爱物一命耳，公渐柄用酬隆知。\n苍芒独立将畴依，勿诿大家聋与痴。",
        "dynasty": "宋",
        "collection_info": null
    },
    {
        "uuid": "f274ca987d10a2c0781d57f899534bcc",
        "title": "秋胡妇歌",
        "author": "萧立之",
        "content": "君家作妇三日强，锦衾未暖鸳鸯床。\n阿郎遽作远游别，三载菽水空襦裳。\n采桑忽忽春风陌，郎归相逢不相识。\n拦囊赠妾双黄金，妾心如冰介如石。\n阿郎归来坐堂前，低头相视默不言。\n郎心如此不易保，丑君一死沧波寒。\n棱棱劲节秋霜句，断简风流映千古。\n后来一种可怜人，却遣江津名妬妇。",
        "dynasty": "宋",
        "collection_info": null
    },
    {
        "uuid": "ad6d5a5050ed9bdc1a51ee24eed946b8",
        "title": "勉友人归庐陵",
        "author": "萧立之",
        "content": "云深雨黑山潦浑，于菟嘷风吹野昏。\n短衣蹀躞面黧黝，欲指石鼓穷湘源。\n祝融峯高九万尺，五更三点看日出。\n何如矮屋一星灯，宇宙千年书四壁。\n啼鹃催客槐自黄，江滨蟹舍鱼虾香。\n古来贫者士之常，白鹭洲前春草长。",
        "dynasty": "宋",
        "collection_info": null
    },
    {
        "uuid": "c5013cc99939de989a13b59b84ea71ea",
        "title": "春日长",
        "author": "萧立之",
        "content": "春日长，长安贵游踏春阳。\n游龙八尺黄金装，狎客沈宋交金张。\n真珠结屋贝作堂，锦裀七十二鸳鸯。\n吴姬赵女罗丝篁，熊蟠豹胎桂为浆。\n主客一饮累百觞，帏风幕日绮绣香。\n白昼铜盘飞蜡光，行乐未足光阴忙。\n恨无长绳繫扶桑，何曾得知春日长。\n山中腐儒鬓欲霜，蜗牛庐中狮子床。\n二十七种饭瘦郎，过午一枕无何乡。\n起来煎茶竹风凉，半丝不挂万虑忘。\n从渠门外尘如马，落絮游丝相枕藉。\n斜阳窗户一编书，日长只在茅檐下。",
        "dynasty": "宋",
        "collection_info": null
    },
    {
        "uuid": "a9b37ddf0a94b279e5fd6ee922444fc8",
        "title": "自桂东入城饯使长移节东广路过云头岭作",
        "author": "萧立之",
        "content": "云头山中石头路，三年石上行三度。\n岁衣十疋饭两盂，有底踉蹡走风雨。\n来得郁然无白鬚，鸣弲跨马东南趋。\n梦回楚徼隔鸿雁，日落赣江思鲤鱼。\n苔香草舍云生处，青壁无梯鸟飞去。\n山根野店酒旗风，似我江南桃叶渡。\n渡头翠浪吹长鲸，兰舟欲渡不得停。\n苍梧陈词叫帝子，天高水阔心怦怦。\n邅余车兮遗余褋，倒卷缁尘入衣褶。\n山中春去不归来，苦笋生孙蕨生叶。",
        "dynasty": "宋",
        "collection_info": null
    },
    {
        "uuid": "41ea37adbfe6932397876ccdbd091cd1",
        "title": "周宰赏莲席上",
        "author": "萧立之",
        "content": "急风吹月月魄堕，幻作玉莲三百箇。\n水花亭上晓光寒，主人捧觞客满座。\n周郎朗朗屋百间，读书下帘春昼闲。\n坐中仙人左元放，寒冰结佩玉刻环。\n位高金多责山重，万里风烟摇醉梦。\n何如野水酌花阴，疾雷到天色不动。\n安得太华十丈花，乘风夜至玉仙家。\n老农有种来入土，鞭起卧龙天下雨。",
        "dynasty": "宋",
        "collection_info": null
    },
    {
        "uuid": "d40ac71daaebdc3e61c69ee16b6abcfe",
        "title": "次韵答周宰",
        "author": "萧立之",
        "content": "半生身名今甑堕，吟肠寸斲字一箇。\n三年风雨楚山寒，落日行窝看草座。\n藕塘着亭花中间，酒边消此半日闲。\n诗成索醉坐不起，立马嚼损黄金环。\n薤花簟凉残唾重，诗来破我□时梦。\n长风万里一笔追，字如鞴鹰欲飞动。\n人生高下如风花，奎蹄未必真堪家。\n村沽如水贱如土，何当携来说今雨。",
        "dynasty": "宋",
        "collection_info": null
    },
    {
        "uuid": "2bdc159c77d88b516cd6bef8fdc0e4f5",
        "title": "再韵答周宰",
        "author": "萧立之",
        "content": "天孙失眠锦机堕，剪落溪藤不论箇。\n神光下照茅屋东，惊倒闲庭马鞯座。\n我如寒蜩吟树间，时来有啄不得闲。\n涂烟抹墨学梳洗，敢与媚妩争弯环。\n天畿雨干顾忧重，剪爪桑林劳帝梦。\n却传贺表通银台，小臣拜舞驩雷动。\n银茄欲实豆亦花，一鲍已属穷吟家。\n莫将苏合比粪土，隔帘不是催花雨。",
        "dynasty": "宋",
        "collection_info": null
    },
    {
        "uuid": "0899300cb3d83f951f7940aff4674de5",
        "title": "再韵前人请断来章之作",
        "author": "萧立之",
        "content": "我本金精仙谪堕，雪崖劖天玉万箇。\n有时采药白云深，亦有樵夫看棋座。\n湘波射鸭愁黄间，茅堂昼阴秋几闲。\n前山有诗招不入，嗔我啮户铜龙环。\n辱君三贶拜已重，又遣吟筒敲远梦。\n今我闭户风月场，如看解鼋食指动。\n乌丝弄笔摇松花，棘端破镞真当家。\n石鼎章成色如土，穴居由来未知雨。",
        "dynasty": "宋",
        "collection_info": null
    },
    {
        "uuid": "07a422d28a0e8b78c1b43b80f4b5edf9",
        "title": "再韵答前人送梅实",
        "author": "萧立之",
        "content": "狂风一月吹帻堕，眼底梅花无一箇。\n酒边饷我黄金团，饤饾闬干忽惊座。\n来禽青李季孟间，玉池生肥柘浆闲。\n长卿肺渴正须此，不用玉鱼供玉环。\n江梅纍垂压枝重，三年空作吞江梦。\n遥知未老忆归来，身落湘南飞不动。\n潘郎只种桃李花，他年种梅说君家。\n须知调羹苏下土，更洗一瓶秧稻雨。",
        "dynasty": "宋",
        "collection_info": null
    },
    {
        "uuid": "24cc11b50939e8ee4344eea1fcdbe549",
        "title": "次韵答庐陵张新恩",
        "author": "萧立之",
        "content": "庭户无人斗鹊堕，藓径屐痕无半箇。\n玲珑一骑熏风前，惊起胡床橐驼座。\n长身苍髯江梅间，麒麟初脱十二闲。\n谁教驱策落何处，水石龃龉山连环。\n笔头不识周鼎重，学古胸宽有云梦。\n才大万牛挽不前，时来八风吹不动。\n寒香含着西风花，汉宫寿斚倾天家。\n不愁旱火成焦土，黄头奴来请行雨。",
        "dynasty": "宋",
        "collection_info": null
    },
    {
        "uuid": "7c83b2c24b7d84d908e7a21d76f97205",
        "title": "送周竹友虎皮时权郡事",
        "author": "萧立之",
        "content": "桂东山中何所有，于菟嘷风阿香吼。\n鬼行狙伏尘不惊，石八强弓射生手。\n去年腊月雪塞村，射公家家肉满门。\n有皮斑斑五花文，鬚爪完具无箭痕。\n向来鹿豕一口吞，四蹄如瓠八尺身。\n扣门邀我酬万钱，猛气尚欲凌苍烟。\n深山大泽谁得前，摩挲忽此惊华颠。\n喜君风骨清且妍，赠君春风紫茸毡。\n蠹钻塺润与爱惜，风檐展上雪色壁。\n知君为政今渡河，欲寄他时恐难得。",
        "dynasty": "宋",
        "collection_info": null
    },
    {
        "uuid": "8251ad2aa6ac963e7a1b54db2b32dcfc",
        "title": "客有谈淮土纵猎之乐因为之歌",
        "author": "萧立之",
        "content": "雪云厌天寻丈低，将军观兵出打围。\n弯弓数肋射走鹿，刀槊不减并州儿。\n盘空健鹘眦欲裂，落日洗空狐兔穴。\n将军白马锦貂褕，奏凯归来清夜月。",
        "dynasty": "宋",
        "collection_info": null
    },
    {
        "uuid": "8551ef281a162313629c4f49a9b0c3a4",
        "title": "赠谈星数谢秀才",
        "author": "萧立之",
        "content": "纷纷卜肆深五行，子以逢掖能知星。\n儿时上学眼如烛，夜夜仰面看天庭。\n埃风𡏖雨彤云裏，日晏肠鸣市无米。\n百钱下帷学君平，窗户中有吾伊声。\n亦知东坡磨砚厄，梅荒孤吟鬓霜白。\n安知神奇亦有臭腐时，不见春秋书陨石。",
        "dynasty": "宋",
        "collection_info": null
    },
    {
        "uuid": "90bcec9e31eeae385a316af9cd0f9981",
        "title": "酃县女子庙",
        "author": "萧立之",
        "content": "赣江昔有贤女祠，湘江今见女子庙。\n苍崖直下五千尺，落日晴沙媚葵蓼。\n苍茫传说不足征，深山大泽龙蛇生。\n君不见尧家二女祠祀古，或言洞庭天帝女。",
        "dynasty": "宋",
        "collection_info": null
    },
    {
        "uuid": "f9c538bb612f1ac7deb8d7298396ecb2",
        "title": "送人之常德",
        "author": "萧立之",
        "content": "秋风原头桐叶飞，幽篁翠冷山鬼啼。\n海图拆补儿女衣，轻衫笑指秦人溪。\n秦人得知晋已前，降唐臣宋谁为言。\n忽逢桃花照溪源，请君停篙莫回船。\n编蓬便结溪上宅，采桃为薪食桃实。\n山林黄尘三百尺，不用归来说消息。",
        "dynasty": "宋",
        "collection_info": null
    },
    {
        "uuid": "79bea915cf4b9623f20c3879c33fd241",
        "title": "野鹘行",
        "author": "萧立之",
        "content": "空山落日见野鹘，千仞峯尖巢嵂屼。\n脚根不受绦旋萦，眼底熟知狐兔窟。\n翻云掠草惊万人，招呼不来难可驯。\n不来未必非君福，饥啄君家鸡与鹜。",
        "dynasty": "宋",
        "collection_info": null
    },
    {
        "uuid": "26e776c3dfbcfed98d8fc80af3c9bb37",
        "title": "初见郴倅阮云心",
        "author": "萧立之",
        "content": "兰枝蕙蔕交西风，北湖欲秋莲子红。\n金精山前种荒客，骑马又逐湘云东。\n三年湖上招秦七，醉墨题诗秋露湿。\n老蛟起舞听吟哦，幻作青童傍船立。\n仙人吹笙调凤凰，引手赠我青瑶章。\n黄心木断海尘起，山鬼无路啼幽篁。\n慈恩玉槿飞晴雪，龙居镜泉潄香月。\n佳人归去暮雪深，白鸟飞来新雨歇。\n子城鹤语楼头烟，平分风月今吟仙。\n石桃花映綵衣发，橘井笔倒寒蟾干。\n半生辨君床下拜，昔日裹头今鬓改。\n世无此乐三百年，为君起舞秋风前。",
        "dynasty": "宋",
        "collection_info": null
    },
    {
        "uuid": "9646a32a1b6b2ff51176202f4f145239",
        "title": "云心遣示雨凉古句用旧韵再次奉答",
        "author": "萧立之",
        "content": "黑猪渡河天不风，苍龙衔烛不敢红。\n一缾何处马背倒，芰堘藕荡漫西东。\n西风佳时数重七，干鹊桥成云□湿。\n兰膏香冷梦初回，花舘月寒秋又立。\n岐山千岁无凤凰，玉帝夜行龙虎章。\n九仙拍手一佛笑，橘花多处开笄篁。\n卓剑泉深酌晴雪，叉鱼亭空倚寒月。\n秦郎椽笔玉虬飞，雪壁流云香味歇。\n三年两鬓吹蛮烟，浪说梅福能神仙。\n金精秋寒木鹤瘦，银湾水落芝田干。\n乞身归去望云拜，蓬莱浅清风物改。\n停云有赋应年年，相思起立梅花前。",
        "dynasty": "宋",
        "collection_info": null
    },
    {
        "uuid": "53722750feaffc56e1d899dd77a931b1",
        "title": "次彭介山韵",
        "author": "萧立之",
        "content": "丹崖老屋金精秋，玉虬驾我万里游。\n黄岑山下有小洞，北湖一曲三年留。\n山猿无声鹤不舞，种玉田荒长琪树。\n仙人惊怪不归来，闲却刘郎金掌露。\n蛩音忽尔闻空虚，吟交忆此湖上居。\n赋诗繫贼喙三尺，愧死李志羞曹蜍。\n玉雪亭边无点热，飞昇台上留仙辙。\n讯速相就君不来，射工含沙能宗孽。\n大篇隽永西风前，谷帘水共曾坑煎。\n半生吟事入勋业，力田那不逢丰年。\n十八滩头唤归棹，雕胡米香苹叶老。\n簿书尘裏眼生花，径欲推敲寻瘦岛。",
        "dynasty": "宋",
        "collection_info": null
    },
    {
        "uuid": "2e0cbaacde2ba7087e82ab26114c7886",
        "title": "赋周斗祥爱竹",
        "author": "萧立之",
        "content": "平生爱莲无极翁，而孙爱竹将无同。\n岂期野鹜有遗憾，善学下惠犹家风。\n问君竹亦有何好，蟠胸世好百无有。\n黔娄先生生不邪，西山遗民穷得瘦。\n向来结交王子猷，一日不见如三秋。\n叩门不共主人语，往往竟日肩舆留。\n先生河阳种花手，耿耿冰霜含宇宙。\n从渠红紫竞春阳，留眼相看岁寒后。",
        "dynasty": "宋",
        "collection_info": null
    },
    {
        "uuid": "31eb11da35ec54d06ee4e4bebc2d8e6f",
        "title": "郴旱檄北湖龙",
        "author": "萧立之",
        "content": "北湖三百顷，其下神龙蟠。\n常时泛湖人，不敢笑语喧。\n龙居祠下龙王庙，碧瓦朱甍映清湫。\n邦人四时迎送神，牲肥醴香神醉饱。\n开庆元年秋七日，山中从前无此热。\n早禾焦死晚禾枯，百姓相看眼如血。\n去年淫雨冬无收，私科官籴纷征求。\n薯粮掘尽蕨根断，一饱谓有今年秋。\n州家差官走田里，奉佛迎仙取龙水。\n南村北郭皷冬冬，几日街头无处避。\n尔龙位置尊鳞虫，鬚髯如戟声如钟。\n人间风日不到处，珍珠室屋珊瑚宫。\n虾蟹为俦鳅鼈伍，耳如无闻目无覩。\n捍灾御患则祀之，安得神龙食兹土。\n我有旌阳在时剑，能磔尔龙为万段。\n徐将鲊法问张华，普施农民供一饭。\n刑鹅投虎终无补，尔龙有知胡不雨。\n如问只守过湖船，块坐教人送钱楮。",
        "dynasty": "宋",
        "collection_info": null
    },
    {
        "uuid": "0b114e838764eccbb6fced02f60ecb9e",
        "title": "题山城刘先生花史后",
        "author": "萧立之",
        "content": "山城先生穷到死，老作人间花太史。\n缣箱未许上兰台，堪着洛阳园囿裏。\n虽然儒先有公是，菊花隠逸莲君子。\n只今同传李与韩，岂亦负公千斛米。",
        "dynasty": "宋",
        "collection_info": null
    },
    {
        "uuid": "03406791db836e40f741fb07baeffe0c",
        "title": "赠医士",
        "author": "萧立之",
        "content": "桂山药石不入市，土风割牲谄非鬼。\n巫师怀肉饫妻孥，医师衡门冷如水。\n子今挑囊入深云，如以章甫投文身。\n吾诗易得药难售，子规语人传藉手。",
        "dynasty": "宋",
        "collection_info": null
    },
    {
        "uuid": "0eba4c8822d71592d83b73f227907888",
        "title": "春寒家",
        "author": "萧立之",
        "content": "一月春寒缩牛马，束桂薪刍不当价。\n去年霜早谷蕃熟，雨烂秧青无日晒。\n深山处处人夷齐，锄荒饭蕨填朝饥。\n干戈满地此乐土，不谓乃有凶荒时。\n今年有田谁力种，恃牛为命牛亦冻。\n君不见邻翁八十不得死，昨夜哭牛如哭子。",
        "dynasty": "宋",
        "collection_info": null
    },
    {
        "uuid": "344a036848418e4a3a3728bafb011eef",
        "title": "赠周材叔能画号苍崖",
        "author": "萧立之",
        "content": "昔见苍崖画，今读苍崖诗。\n问今十日水石间，幻作五字七字何能奇。\n君言诗画本一律，等以造化供娱嬉。\n闭门盘礴天耆定，往往清气流诗脾。\n急将画意入诗律，兔起鹘落无由追。\n有声无声强分别，妙处正不差毫釐。\n人言精艺不两能，似亦可洗千年疑。\n梅花江头穷竹枝，遥指八境穷烟霏。\n勿云诗工画师耻，老琼笑人焉用彼。\n江南和籴米如珠，急图流民献天子。",
        "dynasty": "宋",
        "collection_info": null
    },
    {
        "uuid": "88718dd1d5ed079be3a8fc274e6add1d",
        "title": "赋李士明古香",
        "author": "萧立之",
        "content": "君家种桂知几年，轮囷老干秋风前。\n小山荒凉汨江冷，此树亦有幽人便。\n君家读书今几世，持取科名如左契。\n他年留话与人间，王家种槐李家桂。",
        "dynasty": "宋",
        "collection_info": null
    },
    {
        "uuid": "9aa3a401e0c7fc659e86145f3742a935",
        "title": "八骏图",
        "author": "萧立之",
        "content": "穆王八骏真八龙，万里历块追长风。\n齐州羶恶尘土境，夜宴阿母瑶池宫。\n人间亦有千年绢，包裹神奇夜光现。\n画师那计马腹羞，当时下笔亲曾见。\n诗人多事管闲愁，却笑重来不到头。\n一声黄竹断归梦，枉使徐土成荒丘。\n尤物移人吁可怕，此图至今负高价。\n君不见华阳有马闲且都，无人画作武成图。",
        "dynasty": "宋",
        "collection_info": null
    },
    {
        "uuid": "937b8351eb4edcfbe4b9fc69a531c258",
        "title": "送人",
        "author": "萧立之",
        "content": "扊扅吚哑语风竹，抱琴年少如红玉。\n湘山马背弓刀尘，三年归来门户俗。\n爱君不肯憎家鷄，期君树立终嵬巍。\n媚渊润水发至宝，万里转轴辞门畿。\n故山西风动禾黍，檠灯坐凉日卓午。\n而翁问我今行藏，一榻牛衣映秋雨。",
        "dynasty": "宋",
        "collection_info": null
    },
    {
        "uuid": "a985075645b6418bf3e3d1cc2584b6bb",
        "title": "邓梅臞雪篱图",
        "author": "萧立之",
        "content": "夜凉北风三尺雪，悬崖冻崩树冻折。\n此时梅花独清绝，箕山高风首阳节。\n何人花下骑蹇馿，风雪堕面冰吟鬚。\n唐巾飘萧纻袍窄，识者指以为梅臞。\n屋山棱棱出林罅，双鹤忍寒追不下。\n欲寻门巷访梅仙，人言此是苔矶画。",
        "dynasty": "宋",
        "collection_info": null
    },
    {
        "uuid": "f657c28137cd54605dba4360df07756f",
        "title": "閤皂山杉节歌为士真侄作",
        "author": "萧立之",
        "content": "右玄仙翁开洞府，手掇灵杉种烟雨。\n一根磈礧独千年，其荣不生枯不死。\n前年木价愁达官，一枝堕地琤琅玕。\n斧斤肯为盘错赦，夭矫尚欲丹霄干。\n初疑雷公下林壑，夜取乖龙截头角。\n又言石家铁如意，击损珊瑚半凋落。\n神剜鬼断何可求，摩挲往往惊吟眸。\n牺尊讵是材所愿，尔囿于数将奚尤。\n神仙灵物生风雹，宁与尘凡供翫谑。\n请君持用悬丹崖，留补金精飞去鹤。",
        "dynasty": "宋",
        "collection_info": null
    },
    {
        "uuid": "e65e61672974dd6c109f15bcda0ea6d6",
        "title": "有感戏隠括曹景宗语",
        "author": "萧立之",
        "content": "少年快马如游龙，鼻尖出火耳生风。\n柘弓放箭饿鸱叫，数肋射麞平泽中。\n渴饥食肉饮血乳，甜如天厨荐甘露。\n谁能扬州称贵人，闭置车中作新妇。",
        "dynasty": "宋",
        "collection_info": null
    },
    {
        "uuid": "ea426374482da5e1994cf6c7588ae728",
        "title": "赋陈新伯秋潭",
        "author": "萧立之",
        "content": "人间四时秋最清，九秋之水寒潭明。\n先生奇骨二难并，十指忽忽风涛生。\n麻姑山前书满屋，读书夜长跋见烛。\n汪汪陂度牛医儿，未抵寒潭一泓玉。\n我家崖前十丈冰，敲冰夜作玻瓈声。\n爱君有此秋一潭，璧月下照琉璃城。\n从来负舟须积水，置杯坳堂安足拟。\n期君渺渺泛天津，万斛龙骧纔一苇。",
        "dynasty": "宋",
        "collection_info": null
    },
    {
        "uuid": "b090f80753f7c97bddcceb2831bac02a",
        "title": "题丁松冈诗集",
        "author": "萧立之",
        "content": "松冈胸中亦磊磈，劲气少与崆峒平。\n白头一脱力百斛，中有徂徕风雨声。\n芸兄儿时戏同队，宰木阴风吹昼晦。\n翁身与诗寿而昌，细读灯前为九拜。",
        "dynasty": "宋",
        "collection_info": null
    },
    {
        "uuid": "896f851890965db74199a666600f8508",
        "title": "题侯氏云轩",
        "author": "萧立之",
        "content": "太空有云不可覊，君家有轩云所栖。\n黄埃压帽听朝鷄，坐轩人闲琴一枝。\n眼前白衣与苍狗，万事悠悠且杯酒。\n是间不涴俗子尘，客有敲门急摇手。",
        "dynasty": "宋",
        "collection_info": null
    },
    {
        "uuid": "f8e24f8d58b3e6baf74069c8dfc1e39a",
        "title": "题黎平父月潭",
        "author": "萧立之",
        "content": "金精山人苍月軿，夜半影落秋潭明。\n诗人饮潭并吞月，醉墨写出风涛声。\n骊珠忽堕春风纸，炯如寒梅照清泚。\n几时脱我簿书尘，细嚼君诗酌潭水。",
        "dynasty": "宋",
        "collection_info": null
    },
    {
        "uuid": "4f4f473359344dd589e411cfbcb72c56",
        "title": "赠相士刘跛子",
        "author": "萧立之",
        "content": "庐陵跛子代有声，相法如镜开玄冥。\n喙长三尺不称身，翻江倒海惊座人。\n崆山尽头秋色晚，椎髻梭花隠门限。\n𨃟跚袍布揖使前，塞屋堵墙惊差见。\n桑叶杉枯怀楚归，十年读书良未非。\n逢君啧啧三箇好，岂亦见吾衡气机。",
        "dynasty": "宋",
        "collection_info": null
    },
    {
        "uuid": "f613d3d0b917e0426017a563610a3fef",
        "title": "谢包宏斋着述科目之荐",
        "author": "萧立之",
        "content": "有美人兮天一方，欲往从之道阻长。\n翩其乘风来帝旁，巍然一桂扶明堂。\n冰盘玉果君赐酒，进讲归来坐清昼。\n却从闽峤望蓬莱，海气浑黄天影瘦。\n春风一笺入明光，牛铎可使调宫商。\n低头再拜避三舍，世谓唐晋无文章。\n先生阅人亦多矣，定不寻常种桃李。\n法鼓一震波旬惊，爨下之桐作焦尾。\n尔来世道婙喧啾，百练化作绕指柔。\n茫茫万古落我后，传世岂必皆王侯。\n红泉碧涧石齿齿，菖蒲着梅弄径蕊。\n我思脱我马口衔，归去从公给薪水。",
        "dynasty": "宋",
        "collection_info": null
    },
    {
        "uuid": "64e4468d2fec1d5c3a1a5443cbc96742",
        "title": "送沈时父随沈使君归西湖",
        "author": "萧立之",
        "content": "卧龙山下仙人家，琼珰玉佩明春华。\n平生所闻苍玉洞，投老有意穷烟霞。\n妄希刀圭亦仙去，仙人掉头不我顾。\n天荒地老崖谷寒，九虎关深隔云雨。\n向来结客江湖裏，走马驮金花下醉。\n酒边题字墨犹香，已堕黄垆两行泪。\n眼前吟友今几人，东阳公子下笔亲。\n胸中风味见大雅，往往有似吾元宾。\n半年同往仙人国，书来相知不相识。\n岂不欲往畏简书，紫骝衔口鸟鸷翼。\n西湖藕香鲈鲙肥，锦囊一路载诗归。\n天津桥上望闽峤，落日惟有南鸢飞。\n漫郎空復芜城住，风雨荒寒旧瓜圃。\n萧萧短髮簿书尘，慎勿湖边语鸥鹭。",
        "dynasty": "宋",
        "collection_info": null
    },
    {
        "uuid": "27cb09fb049ad5e1acf6abf8cf948cb5",
        "title": "赠炼丹士",
        "author": "萧立之",
        "content": "女娲炼石丹之源，补天破碎天亦完。\n后来此方世不传，仙家之丹说九还。\n君今采药须名山，却老起死襕囊丸。\n世间尘劳空自烦，往逐鷄犬寻刘安。",
        "dynasty": "宋",
        "collection_info": null
    },
    {
        "uuid": "bf915a3e4b9279c52836005f92372509",
        "title": "贺欧西湖登第兼呈宏斋",
        "author": "萧立之",
        "content": "去年君上西湖船，白纻如雪春风前。\n今年君上天街马，柳汁浇袍生色画。\n人生穷达那得知，宰相正用时来为。\n爱君负大积者厚，万里转轴辞门畿。\n蹇予食籍闽州饭，书桉尘深鬓丝短。\n西风一夜入山城，南雁无情秋梦远。\n宏斋老师鲁灵光，乞身不许犹周行。\n老臣政尔仗经济，世道亦復关行藏。\n零陵千官闲言语，重见笺诗出乌府。\n瀼西白石渡头船，且唤漫郎听夜雨。\n一官局束为人鞿，宇宙风物皆危机。\n短章醉墨江南路，却爱当年未第时。",
        "dynasty": "宋",
        "collection_info": null
    },
    {
        "uuid": "99970d4df0259e43a2dc025e6d06deb0",
        "title": "寿何府判易斋",
        "author": "萧立之",
        "content": "我欲寿公酒，酒薄不敢斟。\n我欲寿公诗，诗调不成音。\n酌公试酌鄞江水，颂公请颂鄞人心。\n江水之清有泾渭，人心之同无古今。\n纷纷巧捷褰裳趋，公独坦履垂绅裾。\n研桑心计论锱铢，公独一饭不顾余。\n王谢子弟山泽癯，葵苋之腹贮诗书。\n燕居如齐好嗜无，澹然文君对相如。\n试从邦人数前后，监州颇见有此否。\n日边催整早朝车，堂上且倾初度酒。\n欲晴未晴霜淡浓，欲香未香梅信风。\n眼前时事好闭口，只折梅花来寿公。",
        "dynasty": "宋",
        "collection_info": null
    },
    {
        "uuid": "2069cc10a6d8a312e382ffe26ac38a9d",
        "title": "送厚斋陈持正归括苍效山谷体有赠",
        "author": "萧立之",
        "content": "赠君白纻白且鲜，络绣机杼秋风前。\n为君裁作山人衣，披云拂石弄潺湲。\n赠君纸帐清且华，机绡水底溪工家。\n夜深拥被蝴蝶床，满身明月卧芦花。\n聊厚不为薄，中有故人心。\n平生湖海交，讵得商浅深。\n飞鸢亭下阑干雨，苍玉洞前斜日树。\n诗来一镞箭锋直，直置本初何足数。\n恨我不与柴桑期，多君且赋羌村诗。\n细君迎笑儿女舞，床头酒香鷄鹜肥。\n一城行色人催动，回首龙山烟翠重。\n敲推不定起寻君，前度莓苔千里梦。",
        "dynasty": "宋",
        "collection_info": null
    },
    {
        "uuid": "ce3be68189c184d332a337e1c92ac9e7",
        "title": "砥柱亭同寮分韵得雨字",
        "author": "萧立之",
        "content": "西风吹老寒香圃，瘦碧林塘秋几许。\n官闲饮思生渴吻，载酒联翩无客主。\n亭深城远地自寒，鴈鹜不来藓苔古。\n秋枰争道较一胜，长缨飒飒翠裾舞。\n百年有几开口笑，底用研桑枉心膂。\n吟情正属杯中物，暮色已催城上鼓。\n嗟予负愧斗粟恋，出位乖逢镬焦苦。\n向来胸中亦磊磈，书传消磨着尘土。\n径须大白得我醉，归卧黄紬听夜雨。",
        "dynasty": "宋",
        "collection_info": null
    },
    {
        "uuid": "c1897e643d9f7c59958e594e17375c21",
        "title": "铜瓶歌为赵广文生日",
        "author": "萧立之",
        "content": "平生爱此双瓶古，千里携持走尘土。\n滑如女肤色马肝，间着花枝相媚妩。\n鄞江博士诸王孙，无毡坐客今三年。\n群仙招手唤归去，紫薇怨杀春风前。\n华堂此日春风酒，顾我覊穷无一有。\n发囊得此双铜瓶，啄诗包裹为君寿。\n瓶之体兮正而不阿，瓶之质兮朴而无华。\n虚中不足称储粟，汲冷涧水供煎茶。\n此君清苦于君似，拟人以伦正如此。\n相看一笑姑置之，金石结交从此始。",
        "dynasty": "宋",
        "collection_info": null
    },
    {
        "uuid": "f99ff39d6ad180c45b405238f46cdf58",
        "title": "邀同寮饮钟学正第一枝",
        "author": "萧立之",
        "content": "前溪后溪两玉虹，半村半郭地百弓。\n上有车盖青童童，下有一亩幽人宫。\n筑亭方方罗十客，八面玲珑受风日。\n楣间谁扁第一枝，雪裏寒梅破孤寂。\n我如爱竹王子猷，不问主人携共游。\n衙声已送白鸟远，醉倒更为斜阳留。\n马嘶人散桥南道，灯火匆匆城闭早。\n一川风雨酒醒时，明月簿书尘压帽。",
        "dynasty": "宋",
        "collection_info": null
    },
    {
        "uuid": "192d10c25d424dacd5993351fef28bb6",
        "title": "马顺文裒金买登仕为漕试计戏题其取青券",
        "author": "萧立之",
        "content": "马君杭人堕汀角，杭试不收汀不着。\n少年落笔易进取，万里孤云天一握。\n捐金爵试亦假途，寒士探囊桃药无。\n平生故人于节度，买山尚肯周穷符。\n编藤裹锦如行卷，持以取青真左券。\n惜哉掘墓逢伯夷，捧土塞河吾自腼。\n君才十倍空冀北，长鲸变化沧海窄。\n人生幸得各有地，古来不见虬鬚客。",
        "dynasty": "宋",
        "collection_info": null
    },
    {
        "uuid": "15e50da7f5a731822e86baaf834ff527",
        "title": "红糟送陈广文",
        "author": "萧立之",
        "content": "小槽无声檐溜歇，银缸满贮猩红血。\n撑囊礧磈腹果然，压以千钧枯欲裂。\n麯生有味取试尝，粉身不惜糜成浆。\n春风往往醉入骨，赐以葅醢犹能香。\n赠君活火烹锜釜，芼以青葱渫姜缕。\n食之以匙不以筯，白玉盘中涨红雾。",
        "dynasty": "宋",
        "collection_info": null
    },
    {
        "uuid": "dada2d70376c2e8057aec749d17561d6",
        "title": "再韵答前人",
        "author": "萧立之",
        "content": "我穷嗜客如黄歇，藜藿家风曾歃血。\n公田稻秫五十亩，倒尽空樽双眦裂。\n床头有瓮不忍尝，麯尘烂烂篘无浆。\n知君亦笑肉食鄙，辍赠一鼎春风香。\n有燋尚足供轑釜，颠倒柔青萦菜缕。\n看看双颊上红潮，绝胜槟榔驱瘴雾。",
        "dynasty": "宋",
        "collection_info": null
    },
    {
        "uuid": "c4f5467b94f2c75270fdfe7d58a7c68a",
        "title": "月下观梅独酌",
        "author": "萧立之",
        "content": "北风掠地天欲晴，街东街西人不行。\n山城早闭灯火静，霜月自照鸱鸦鸣。\n一檐梅意春欲动，星斗阑干天宇空。\n一生爱梅復欲月，独酌月明花作供。\n南楼鼓寒声重迟，醉眼看花越更奇。\n牵衣儿女催翁归，翁醉正赋寒梅诗。",
        "dynasty": "宋",
        "collection_info": null
    },
    {
        "uuid": "206dd6cf4e5307705871b61fb98e5098",
        "title": "郡圃栏梅分韵得手字同寮邀饮",
        "author": "萧立之",
        "content": "江南不见梅花久，一夜寒香吹户牖。\n明朝十客山下亭，万里春风一杯酒。\n霜痕卷水天不动，月逼云收凈如帚。\n花枝围烛白红吐，艷歌聒醉栖乌走。\n坐窗不遨今几日，簿书厌人目生垢。\n兹晨不待折简招，行车纍纍鱼贯柳。\n广文玉碎磨不磷，令尹风生谈满口。\n幕中佳士檄飒飒，着我其间惭老丑。\n龙门风流千载事，欧梅宾客文禧守。\n便须画作栏梅图，却恨丹青无好手。",
        "dynasty": "宋",
        "collection_info": null
    },
    {
        "uuid": "5d67e2b72603c60800b64516f4c7e071",
        "title": "赋曾氏江亭",
        "author": "萧立之",
        "content": "江国惬幽尚，復此尘外亭。\n朱阑出烟雨，掩苒交回汀。\n野鹜自争食，霜鸥飞冥冥。\n如何渔翁醉，大浪摇不醒。",
        "dynasty": "宋",
        "collection_info": null
    },
    {
        "uuid": "ae7c8910e495c4ded09b4a92b12cbe9a",
        "title": "赋曾氏醉月亭",
        "author": "萧立之",
        "content": "开元盛时月，曾照谪仙醉。\n有月尚可饮，仙人渺千祀。\n不恨仙人死，恨此明月非。\n徘徊復徘徊，目断青山矶。",
        "dynasty": "宋",
        "collection_info": null
    },
    {
        "uuid": "9ec803335a6eba7a0e477b8fba09e1c8",
        "title": "苍玉洞分韵得浅字",
        "author": "萧立之",
        "content": "霜林无留红，石气寒翦翦。\n春风何时来，玉树破花茧。\n聊持一樽酒，陟此云外巘。\n流香入诗脾，汲影潄清浅。",
        "dynasty": "宋",
        "collection_info": null
    },
    {
        "uuid": "2f85f5971d9329e9312934984b4ec3d0",
        "title": "烧榾柮",
        "author": "萧立之",
        "content": "何人斧空谷，断根委柯茎。\n或如蛟虬蟠，或如虎豹狞。\n首尾鬚鬣具，一一皆可名。\n老夫傍地炉，温与挟纩并。\n彼美红炉兽，光彩生檐楹。\n出处谅所同，窍凿非天成。\n我今不作我，卿亦自用卿。",
        "dynasty": "宋",
        "collection_info": null
    },
    {
        "uuid": "c975f76c70e1e1671f2b06921b1a4ebd",
        "title": "岁晚",
        "author": "萧立之",
        "content": "岁晚仍为客，朝晴故作阴。\n雨花添浪白，云树隠江深。\n留滞宁吾土，艰危独此心。\n一瓢终藉汝，投老遂追寻。",
        "dynasty": "宋",
        "collection_info": null
    },
    {
        "uuid": "501f0592d37632582acd4d3c07d4ec63",
        "title": "观赵月林春雨诗卷有感次韵",
        "author": "萧立之",
        "content": "天上须名託，人间好句休。\n忽看疑子在，翻阅得予愁。\n斜日吟身独，酸风冷泪流。\n不忘夭亦寿，月淡百城秋。",
        "dynasty": "宋",
        "collection_info": null
    },
    {
        "uuid": "b0f9326783aa1a8f639db7ae49f04735",
        "title": "江上有怀",
        "author": "萧立之",
        "content": "冻雨年催尽，覊愁梦作归。\n风尘双鬓短，宇宙寸心微。\n长此忧危集，终然计虑非。\n甲裳生已免，未得怨无衣。",
        "dynasty": "宋",
        "collection_info": null
    },
    {
        "uuid": "9efc114564c1a608e1a452c16231a932",
        "title": "近有",
        "author": "萧立之",
        "content": "近有西来报，愁心渺夕阳。\n南荒仍要害，大理隔存亡。\n应变诸公屡，防秋四序忙。\n古来形胜地，豹虎谩披猖。",
        "dynasty": "宋",
        "collection_info": null
    },
    {
        "uuid": "30f482a20fe120c083a0247248ab2fd9",
        "title": "浙江亭",
        "author": "萧立之",
        "content": "尘世无穷事，寒潮往復来。\n江流限吴越，海道接蓬莱。\n多难期如客，缘情故得哀。\n谁令天柱昃，浩浩不能回。",
        "dynasty": "宋",
        "collection_info": null
    },
    {
        "uuid": "b57bd7e45b7d9c80a1a07394c83418f2",
        "title": "归至三衢怀芸庄兄留京",
        "author": "萧立之",
        "content": "午热犹疑夏，宵寒不似秋。\n独归仍念远，久客得无愁。\n白酒村村市，黄花处处楼。\n不缘风雨色，吾欲理扁舟。",
        "dynasty": "宋",
        "collection_info": null
    },
    {
        "uuid": "ca499aed0eeabc1564b867fa99ed89c3",
        "title": "陈西崦挽词二首  其一",
        "author": "萧立之",
        "content": "去国年犹在，深城早卜居。\n宁寻少游语，不作子公书。\n晚日灵光殿，春风下泽车。\n空同有生意，千载愧曹蜍。",
        "dynasty": "宋",
        "collection_info": null
    },
    {
        "uuid": "dbd455b59cc780d9cc5bf84c698fc41b",
        "title": "陈西崦挽词二首  其二",
        "author": "萧立之",
        "content": "不尽胸中藴，康时与致君。\n未应才执戟，忽去作修文。\n清节梅花屋，闲身马鬣坟。\n铭旌瞻不及，双泪落南云。",
        "dynasty": "宋",
        "collection_info": null
    },
    {
        "uuid": "d6d971cad4f66da1ccebf3369d102eef",
        "title": "北林罗枢使挽词",
        "author": "萧立之",
        "content": "扶日勋庸大，公胡遽止斯。\n人间何可弃，天下尚堪为。\n太史春秋笔，苍珉德政碑。\n不遗毫髮恨，尘宇自生悲。",
        "dynasty": "宋",
        "collection_info": null
    },
    {
        "uuid": "68d3c86ec8e4e897a89ad09a5fde347a",
        "title": "病起",
        "author": "萧立之",
        "content": "柳暗春归近，窗明夕照回。\n悠悠度长日，稍稍远飞埃。\n山雾晴仍湿，园花落更开。\n经旬欲断酒，门巷只苍苔。",
        "dynasty": "宋",
        "collection_info": null
    },
    {
        "uuid": "5d850137dcc131d217ed3e4957567f5b",
        "title": "舶干陈祥卿挽词二首  其一",
        "author": "萧立之",
        "content": "练练才如许，苍苍不可求。\n忧时一编墨，赍志九京秋。\n荐语诸公重，危机百虑周。\n风尘仍岁岁，恨与大江流。",
        "dynasty": "宋",
        "collection_info": null
    },
    {
        "uuid": "52cc1d6eda7482f22928685db01a0995",
        "title": "舶干陈祥卿挽词二首  其二",
        "author": "萧立之",
        "content": "与我生同月，君鞭着便先。\n艰难期用大，植立想无前。\n功在通闺近，身随荐墨颠。\n悚然怨此世，非止故人怜。",
        "dynasty": "宋",
        "collection_info": null
    },
    {
        "uuid": "13caaa2b4f3278807706282ecbd3bab8",
        "title": "出郭",
        "author": "萧立之",
        "content": "野径村平树，人家石断流。\n南云偏有瘴，楚水欲无秋。\n素履行忠信，浮生任去留。\n尊前古今意，吾道信悠悠。",
        "dynasty": "宋",
        "collection_info": null
    },
    {
        "uuid": "bc802b6312cfeba0ba501b225fe56850",
        "title": "丙辰岁起",
        "author": "萧立之",
        "content": "雪意苏寒瘴，云阴失夕阳。\n微官远兄弟，愁鬓入风霜。\n故国梅花梦，新年竹叶觞。\n不眠应守岁，灯影隔邻墙。",
        "dynasty": "宋",
        "collection_info": null
    },
    {
        "uuid": "f1f882ce183add791545dd3e8b016687",
        "title": "太平寺元罗寇故基",
        "author": "萧立之",
        "content": "岁月吾生晚，兵戈此地曾。\n山川如有数，险阻尔何能。\n烟雨桑麻利，箪瓢粥饭僧。\n凭闲供一啸，深谷或为陵。",
        "dynasty": "宋",
        "collection_info": null
    },
    {
        "uuid": "6f0780d57505395246021ce2278a686b",
        "title": "过吉水",
        "author": "萧立之",
        "content": "路暗元非夕，山明忽作阴。\n年荒官籴重，野迥客愁深。\n远水分渔窟，饥乌集社林。\n终更眠未稳，感慨起长吟。",
        "dynasty": "宋",
        "collection_info": null
    },
    {
        "uuid": "c96df01a4509d37e98745b03e40b12e3",
        "title": "茶陵道中",
        "author": "萧立之",
        "content": "山深迷落日，一径窅无涯。\n老屋茅生菌，饥年竹有花。\n西来无道路，南去亦尘沙。\n独立苍茫外，吾生何处家。",
        "dynasty": "宋",
        "collection_info": null
    },
    {
        "uuid": "849f8b44ae9b356eb17db817644efdd0",
        "title": "次阮云心泛湖",
        "author": "萧立之",
        "content": "湖上三更酒，西风一叶身。\n水明花近眼，烛暗月窥人。\n识面频惊晚，论交未觉新。\n清诗如雪露，一洗簿书尘。",
        "dynasty": "宋",
        "collection_info": null
    },
    {
        "uuid": "5225f130a122ced5f51d697229903c59",
        "title": "再韵答前人二首  其一",
        "author": "萧立之",
        "content": "畸客残僧寺，匡床独夜身。\n干坤为正统，獦獠尔何人。\n梦破惊秋短，愁多入鬓新。\n望霓空感慨，赤日雨如尘。",
        "dynasty": "宋",
        "collection_info": null
    },
    {
        "uuid": "9d42069902b673e8dd21d60c13204cec",
        "title": "再韵答前人二首  其二",
        "author": "萧立之",
        "content": "远道人怀古，长愁属有身。\n青灯犹念客，白髮不饶人。\n牢落家何在，颠危事转新。\n种桃堪借地，吾欲离风尘。",
        "dynasty": "宋",
        "collection_info": null
    },
    {
        "uuid": "7f485ea12b0d23f66e5d7e2065283f55",
        "title": "又答前人二首  其一",
        "author": "萧立之",
        "content": "落日骚兰国，沧洲水鹤身。\n淮南招隠赋，同谷念归人。\n篱落秋声入，西南局势新。\n可怜潘岳辈，只待拜车尘。",
        "dynasty": "宋",
        "collection_info": null
    },
    {
        "uuid": "00b0315668559d564f4f0310cd285da7",
        "title": "又答前人二首  其二",
        "author": "萧立之",
        "content": "水气收荷影，阑干出榭身。\n可怜秋月下，不着夜吟人。\n花冷侵衣薄，茶甘汲井新。\n满怀黄叶梦，正堕九街尘。",
        "dynasty": "宋",
        "collection_info": null
    },
    {
        "uuid": "74551e2cfe807c1318ea9bf1dafb1780",
        "title": "己未作",
        "author": "萧立之",
        "content": "乡梦三年阔，秋风一月深。\n云寒衣纳纳，沙远树涔涔。\n兹事宁无古，斯人更有今。\n夕阳江上路，飞鸟尚争林。",
        "dynasty": "宋",
        "collection_info": null
    },
    {
        "uuid": "bc7eedede4ebc9d9a7bb9960c75446be",
        "title": "赵玉牒夫人挽章",
        "author": "萧立之",
        "content": "天胄中良贵，刑家入阃仪。\n青山惊托体，白髮负齐眉。\n命世坚珉笔，怀仁杂佩诗。\n茂林封不朽，落月度涟漪。",
        "dynasty": "宋",
        "collection_info": null
    },
    {
        "uuid": "2d4f82fbfb6ca7c00e6f941109b9a1fa",
        "title": "落日",
        "author": "萧立之",
        "content": "落日桥明水，烟斜垣绕村。\n笕泉鱼养子，樊棘竹生孙。\n蝌蚪古文字，鹧鸪人语言。\n仙翁蕨薇共，聊復且清樽。",
        "dynasty": "宋",
        "collection_info": null
    },
    {
        "uuid": "3dcf064cc5ff37d3f148863853fb8d13",
        "title": "和洪倅陈元德韵同庚",
        "author": "萧立之",
        "content": "仕隔同年面，诗寻晚岁盟。\n犹堪永今夕，未觉负余生。\n湖近官居好，梅寒客意清。\n何须愁夜雨，百草为春荣。",
        "dynasty": "宋",
        "collection_info": null
    },
    {
        "uuid": "955bfd5b44b67a1ee2a5e5f9c473554b",
        "title": "还陈倅盖山集",
        "author": "萧立之",
        "content": "读尽三更雨，凄其万古心。\n义霑风赋见，工到柳韦深。\n湖海谁同味，干坤属苦吟。\n东家颦亦丑，吾力自难任。",
        "dynasty": "宋",
        "collection_info": null
    },
    {
        "uuid": "5433ccaf3a89a49b2932ea0bba9d5666",
        "title": "次黄后谷送吴实堂中韵",
        "author": "萧立之",
        "content": "投老须微禄，谋生后计然。\n燕寒无空垒，犊倦有闲田。\n白髮犹行役，青山莫使年。\n秧畴遽知许，心折马蹄前。",
        "dynasty": "宋",
        "collection_info": null
    },
    {
        "uuid": "5f99a2e9a943e4b1807e4788c89b5886",
        "title": "树老",
        "author": "萧立之",
        "content": "树老仍初叶，山寒正晚花。\n孤舟双港水，新燕旧人家。\n何处依刘表，谁欤异孟嘉。\n西山供拄颊，随意数归鸦。",
        "dynasty": "宋",
        "collection_info": null
    },
    {
        "uuid": "20b8deb35759944f696d52663a3896e0",
        "title": "湖海",
        "author": "萧立之",
        "content": "湖海千年梦，家山亥日虚。\n旧巢新燕入，今雨故人疏。\n贫贱犹须禄，行藏不失书。\n卿如用卿法，吾亦爱吾庐。",
        "dynasty": "宋",
        "collection_info": null
    },
    {
        "uuid": "b68554d8ad3579ad69d27cc5f69e683d",
        "title": "题危叔阳兰雪诗卷下",
        "author": "萧立之",
        "content": "闽号诗应似，兰清雪与研。\n时妆羞倚布，古调入无絃。\n谷派如冰冷，骊翁此道传。\n客窗寒烛短，吟到晓钟前。",
        "dynasty": "宋",
        "collection_info": null
    },
    {
        "uuid": "ff4fc7cfe51c82a3084736e38abe25ed",
        "title": "又次见寄韵",
        "author": "萧立之",
        "content": "道路空愁我，湖山喜得君。\n客闲诗有思，春重树无痕。\n遮日怜头白，治书怯雨昏。\n可人期未得，马颈□□□。",
        "dynasty": "宋",
        "collection_info": null
    },
    {
        "uuid": "0e0df00fa7acacbb5ac76d527976e9df",
        "title": "次韵谢吴宜斋",
        "author": "萧立之",
        "content": "风谊今湖海，交游独子推。\n软尘胜道战，清气压囊诗。\n谷派谁能续，灵风渐许卑。\n劘坚吾岂敢，犹欲起疲师。",
        "dynasty": "宋",
        "collection_info": null
    },
    {
        "uuid": "d59d8c06d5c1eafc8749693ba163c4d2",
        "title": "次韵曾楚山见寄",
        "author": "萧立之",
        "content": "我尔梅花国，书来岁月深。\n熟知生世理，老尽别时心。\n雁信边声落，霜空海气沉。\n鬓毛相对白，可惜不同吟。",
        "dynasty": "宋",
        "collection_info": null
    },
    {
        "uuid": "c5f3372d9fe8991c85a41bd8dbbb7909",
        "title": "挽龙梅癯",
        "author": "萧立之",
        "content": "湖海青灯旧，山林白髮长。\n进书犹秘府，封斧怱崇冈。\n文墨流千古，功名付二郎。\n长年不忘念，哀些谩悲凉。",
        "dynasty": "宋",
        "collection_info": null
    },
    {
        "uuid": "bc8f75a4988f9fd126563ce13a40d12e",
        "title": "次李鹤云见寄",
        "author": "萧立之",
        "content": "老病吟诗废，愁烦送日过。\n时危江陆变，路断虎狼多。\n昔梦来今雨，长怀入短歌。\n行藏吾自了，匣镜不须磨。",
        "dynasty": "宋",
        "collection_info": null
    },
    {
        "uuid": "afd679be549d2c10ffa65f37fb91a1ca",
        "title": "送惠教谕之兴国任",
        "author": "萧立之",
        "content": "县官崇化育，君復一毡青。\n吾道春回谷，诸生刃发硎。\n岷山开浩荡，剑水见仪刑。\n要使民邹鲁，飞腾迈迅翎。",
        "dynasty": "宋",
        "collection_info": null
    },
    {
        "uuid": "10f450355d89814a13a40bc13358ab95",
        "title": "食盘兔",
        "author": "萧立之",
        "content": "猎户初登网，庖丁亦奏刀。\n毛皮尽剥落，风味足烹熬。\n喜有开樽适，谁知逐野劳。\n微吟供一笑，尔狡谩称豪。",
        "dynasty": "宋",
        "collection_info": null
    },
    {
        "uuid": "97a63346c6a2ac3d09f58315822b6360",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 七夕",
        "author": "萧立之",
        "content": "偃仰当日谩能工，刻楮何如造化功。\n乞巧从渠儿女道，自书拙赋上屏风。",
        "dynasty": "宋",
        "collection_info": null
    },
    {
        "uuid": "4b624cb0b6e68dd767771ea4decadfcc",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 武阳渡",
        "author": "萧立之",
        "content": "落日平江晚最奇，白龙鳞换紫玻璃。\n老兵绝叫客争渡，催得船来失却诗。",
        "dynasty": "宋",
        "collection_info": null
    },
    {
        "uuid": "90c433cb7f7029e80fe0551f5f4ef709",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 西林寺 其一",
        "author": "萧立之",
        "content": "寻僧闲事为官忙，人指云生是上方。\n少避归牛寻曲径，野田黄雀闹斜阳。",
        "dynasty": "宋",
        "collection_info": null
    },
    {
        "uuid": "d525a2f9646146d6c657e1207cf008d2",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 西林寺 其二",
        "author": "萧立之",
        "content": "日日北风江倒流，木绵着花人索裘。\n西津渡口半船月，秋在芙蓉十里洲。",
        "dynasty": "宋",
        "collection_info": null
    },
    {
        "uuid": "fd3bad92885da6196498fb136c96d061",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 疏山道中",
        "author": "萧立之",
        "content": "昨夕凉飔半点无，也无林影避行车。\n秋云一崦疏山晓，欲往从之畏简书。",
        "dynasty": "宋",
        "collection_info": null
    },
    {
        "uuid": "4424306b3ee844f194a07a8466b248be",
        "title": "越一月復以宪檄按死事于抚之溪暑中望疏山不得往归宿永兴寺拜象山先生墓而后行兼旬得诗如前之数可发一笑为后山行云 方广寺",
        "author": "萧立之",
        "content": "客子入门钟梵喧，菩提树老不知年。\n竹窗有月无人管，一夜秋风落笕泉。",
        "dynasty": "宋",
        "collection_info": null
    },
    {
        "uuid": "3b4f4c755b7a296dcaf05106a890883d",
        "title": "九月以檄至九江杂赋",
        "author": "萧立之",
        "content": "转枕移书就晚风，晴窗云掩树重重。\n如何客裏无诗得，日听鸣蝉夜听蛩。",
        "dynasty": "宋",
        "collection_info": null
    },
    {
        "uuid": "90321cc91a4b7b0e396f79220343bca5",
        "title": "东西林二首  其一",
        "author": "萧立之",
        "content": "庐山山裏石头路，我自舍车便杖藜。\n西林云物古时塔，东林秋声堂下溪。",
        "dynasty": "宋",
        "collection_info": null
    },
    {
        "uuid": "541c064462616242542b6ae422cbb01c",
        "title": "东西林二首  其二",
        "author": "萧立之",
        "content": "远公与客亦从容，未至当年似懒慵。\n送过虎溪元不恶，不妨门外听松风。",
        "dynasty": "宋",
        "collection_info": null
    },
    {
        "uuid": "deb5831dc5e87bb7b0d809cad08cd7e3",
        "title": "圆通寺",
        "author": "萧立之",
        "content": "江南开山松十围，石耳德色坡翁诗。\n胡孙夜半叫绝壁，宿客梦回风雨时。",
        "dynasty": "宋",
        "collection_info": null
    },
    {
        "uuid": "bd62326d3967977ef9be204e7af4121b",
        "title": "靖节先生祠",
        "author": "萧立之",
        "content": "柴桑祠前松菊秋，清风天地与同流。\n它山之石可攻玉，撺掇先生是督邮。",
        "dynasty": "宋",
        "collection_info": null
    },
    {
        "uuid": "07ace9036f11bacc177580c8ee30b96c",
        "title": "太平宫赋听雨",
        "author": "萧立之",
        "content": "仙人喜作狡狯事，幻此溪声成雨声。\n我听以心非以耳，是溪是雨本分明。",
        "dynasty": "宋",
        "collection_info": null
    },
    {
        "uuid": "c0b80a3605884ec9af8421815d4ca4bb",
        "title": "琵琶亭二首  其一",
        "author": "萧立之",
        "content": "天涯偶尔伤流落，聊復吟情寄水云。\n说梦痴儿千载后，邮亭有曲不堪闻。",
        "dynasty": "宋",
        "collection_info": null
    },
    {
        "uuid": "266741584b5fca950b8a3a753a8fda50",
        "title": "琵琶亭二首  其二",
        "author": "萧立之",
        "content": "鲁男子事无人记，此地琵琶更结亭。\n独倚阑干成一笑，晚风低雁着寒汀。",
        "dynasty": "宋",
        "collection_info": null
    },
    {
        "uuid": "e637d666b71ee8ce502a458df610c590",
        "title": "食蟹九首  其一",
        "author": "萧立之",
        "content": "嗔目相如长是怒，它肠卫绾本来无。\n江湖结客知多少，识面微生只蔡谟。",
        "dynasty": "宋",
        "collection_info": null
    },
    {
        "uuid": "d5a730412a39c451cd6dec8b1c70c6a9",
        "title": "食蟹九首  其二",
        "author": "萧立之",
        "content": "横行颇有壮士气，黄中似是君子人。\n当年水底缘谁怒，此日樽前有许珍。",
        "dynasty": "宋",
        "collection_info": null
    },
    {
        "uuid": "6a3dcf043c458d9500a883b11ed0cdfc",
        "title": "食蟹九首  其三",
        "author": "萧立之",
        "content": "人间族系遍湖海，岂亦避秦之子孙。\n似是外黄坑向尽，内黄一种至今存。",
        "dynasty": "宋",
        "collection_info": null
    },
    {
        "uuid": "cfed280f0045f81c813549bd6c34e217",
        "title": "食蟹九首  其四",
        "author": "萧立之",
        "content": "诸公俎豆亦风流，肥腯何曾为彘谋。\n欲免镬汤君自择，速营将老有糟丘。",
        "dynasty": "宋",
        "collection_info": null
    },
    {
        "uuid": "832372b376f32c49764dfade4b4acccb",
        "title": "食蟹九首  其五",
        "author": "萧立之",
        "content": "纷纷炙热总成擒，束缚归来若不禁。\n出涸阴乡奚所恨，煌煌堂上祸机深。",
        "dynasty": "宋",
        "collection_info": null
    },
    {
        "uuid": "0b11f5c17b89d46bcc8ef3093954b06e",
        "title": "食蟹九首  其六",
        "author": "萧立之",
        "content": "新酒黄花秋满城，看渠觳{瞉殳=束}可怜生。\n前身岂亦为书悞，死则从人五鼎烹。",
        "dynasty": "宋",
        "collection_info": null
    },
    {
        "uuid": "3112c6c1a5946cb97f75cce748081d47",
        "title": "食蟹九首  其七",
        "author": "萧立之",
        "content": "霜前入市勿增价，斗拣团脐作席珍。\n知味□□□□□，□□□□□□□。",
        "dynasty": "宋",
        "collection_info": null
    },
    {
        "uuid": "524f0e62f120d99cb3777bb87133f536",
        "title": "失题",
        "author": "萧立之",
        "content": "人事几何千载长，南州一梦亦荒凉。\n浮云忽散秋空晓，双井如今水亦香。",
        "dynasty": "宋",
        "collection_info": null
    },
    {
        "uuid": "a8fd445a64ee0c4c5d76a6eaeba4ba9e",
        "title": "毛竹山四首  其一",
        "author": "萧立之",
        "content": "租地编茅且数椽，孤悬浮寄亦堪怜。\n山深无復农桑事，别有人间种药田。",
        "dynasty": "宋",
        "collection_info": null
    },
    {
        "uuid": "ceeb3bbce226ca462220d010e5bef78d",
        "title": "毛竹山四首  其二",
        "author": "萧立之",
        "content": "山围水匝径百里，树老苔封知几春。\n谁遣五丁开栈径，当时疑有避秦人。",
        "dynasty": "宋",
        "collection_info": null
    },
    {
        "uuid": "3b08373b2fe5a4497edd9d6203e5d550",
        "title": "毛竹山四首  其三",
        "author": "萧立之",
        "content": "云间樵子罕曾逢，时有携镵采药翁。\n树树山猿摇落日，榧林无实老秋风。",
        "dynasty": "宋",
        "collection_info": null
    },
    {
        "uuid": "f17e6111d5374c8160234b01bfd7800c",
        "title": "毛竹山四首  其四",
        "author": "萧立之",
        "content": "道傍虎迹大如盌，落日平林客子惊。\n问宿转湾知有店，山根一路笕泉声。",
        "dynasty": "宋",
        "collection_info": null
    },
    {
        "uuid": "b7359fc414184d71b9e5be23c041c918",
        "title": "一翠亭二首  其一",
        "author": "萧立之",
        "content": "隔水山青欲染衣，一檐云影树高低。\n白鸥似笑客尘土，飞过亭前却下溪。",
        "dynasty": "宋",
        "collection_info": null
    },
    {
        "uuid": "64393314bfdb7ff168cc1da38b6ebe38",
        "title": "一翠亭二首  其二",
        "author": "萧立之",
        "content": "缘云觅路石鈎衣，山谷曾来尚有碑。\n黄帽打船催客去，一栏秋思是谁诗。",
        "dynasty": "宋",
        "collection_info": null
    },
    {
        "uuid": "4764ec1ddecdddf031c061c5a9dc4976",
        "title": "失题  其一",
        "author": "萧立之",
        "content": "涿水茫茫何处边，此台名姓为谁传。\n未论跨鲤当年事，有许溪山意亦仙。",
        "dynasty": "宋",
        "collection_info": null
    },
    {
        "uuid": "e5fa78a27b367d5349dc039257f33947",
        "title": "失题  其二",
        "author": "萧立之",
        "content": "台上秋风草木疏，台前清泚数游鱼。\n谪仙他日骑鲸去，未必三生不是渠。",
        "dynasty": "宋",
        "collection_info": null
    },
    {
        "uuid": "0eda8bb95638ae7b7ce56632244f5e01",
        "title": "题揭梅窗诗卷二首  其一",
        "author": "萧立之",
        "content": "吟得秋痕入鬓髭，梅花窗下一编诗。\n梅花奇处君知否，不在春风烂熳时。",
        "dynasty": "宋",
        "collection_info": null
    },
    {
        "uuid": "9d79ef363c9dfa46d5fa606768401364",
        "title": "题揭梅窗诗卷二首  其二",
        "author": "萧立之",
        "content": "金膏水碧须沧海，万里扬帆东更东。\n我辈欲为千岁计，古人还是几生功。",
        "dynasty": "宋",
        "collection_info": null
    },
    {
        "uuid": "a41b9fe178d2116505e98f2f0e475303",
        "title": "题东畈陈上舍吟稿二首  其一",
        "author": "萧立之",
        "content": "后山诗法似参禅，参到无言意已传。\n莫以家鷄疏野鹜，短檠疏雨月光前。",
        "dynasty": "宋",
        "collection_info": null
    },
    {
        "uuid": "041a7f5d5823a5a34cd1e3dec4c33b37",
        "title": "题东畈陈上舍吟稿二首  其二",
        "author": "萧立之",
        "content": "君家诗有简斋翁，南渡流离语更工。\n好继翁诗致华要，墨梅题入御屏风。",
        "dynasty": "宋",
        "collection_info": null
    },
    {
        "uuid": "d76f901492c638cb72114fabfb489b7b",
        "title": "题黄立轩西湖百咏三首  其一",
        "author": "萧立之",
        "content": "东南诗境有湖山，爱子敲成百咏看。\n历历眼中都过尽，一檠风雨客窗寒。",
        "dynasty": "宋",
        "collection_info": null
    },
    {
        "uuid": "b5d55326f660c2a4e69b101ab1cf035e",
        "title": "题黄立轩西湖百咏三首  其二",
        "author": "萧立之",
        "content": "欲雕好句老经行，读子清吟客梦醒。\n意象见前无笔力，一如前辈说西铭。",
        "dynasty": "宋",
        "collection_info": null
    },
    {
        "uuid": "3cad5727388800f60d965d41a7c84f63",
        "title": "题黄立轩西湖百咏三首  其三",
        "author": "萧立之",
        "content": "王气随潮到海壖，出湖车马下湖船。\n可怜万事如春梦，艷舞清歌过百年。",
        "dynasty": "宋",
        "collection_info": null
    },
    {
        "uuid": "2867f05d935d297c92ebfd3533e4ab2b",
        "title": "题危定之芳洲吟卷",
        "author": "萧立之",
        "content": "篝灯细读芳洲卷，清似江南雪外枝。\n吟到蛾灯最奇崛，猩毛笔后有君诗。",
        "dynasty": "宋",
        "collection_info": null
    },
    {
        "uuid": "d1a55b012504387dfabcbc5bb6520fda",
        "title": "题穆叔晦雨凈风香亭三首  其一",
        "author": "萧立之",
        "content": "压檐秋影玉参差，小小游亭面面诗。\n扁着凈香堪一笑，渠香元不要人知。",
        "dynasty": "宋",
        "collection_info": null
    },
    {
        "uuid": "f0c6191bb30310a30834210e99f4788f",
        "title": "题穆叔晦雨凈风香亭三首  其二",
        "author": "萧立之",
        "content": "风标王谢佳子弟，气岸夷齐旧典刑。\n骑马纷纷尘及腹，几人爱此竹间亭。",
        "dynasty": "宋",
        "collection_info": null
    },
    {
        "uuid": "1062cd2576db8fa342835ce87c2312e4",
        "title": "题穆叔晦雨凈风香亭三首  其三",
        "author": "萧立之",
        "content": "别久重来有此亭，鸣球敲筑碎风櫺。\n却怜客鬓垂垂白，不奈霜枝冉冉青。",
        "dynasty": "宋",
        "collection_info": null
    },
    {
        "uuid": "777888af730b8b375ce6819602931fa3",
        "title": "老嘆",
        "author": "萧立之",
        "content": "学不前人生谩前，老来嫌怕占人先。\n只便岁晚屠苏酒，后饮翻成最少年。",
        "dynasty": "宋",
        "collection_info": null
    },
    {
        "uuid": "60f38c958a46c0d47e6f765940658df0",
        "title": "寄题邹氏观梅亭二首  其一",
        "author": "萧立之",
        "content": "岁晚纔花花已迟，于春何意独先知。\n由来迟底应偏耐，不看南枝看北枝。",
        "dynasty": "宋",
        "collection_info": null
    },
    {
        "uuid": "7b0119eecc760081610e1194500ec308",
        "title": "寄题邹氏观梅亭二首  其二",
        "author": "萧立之",
        "content": "诗人爱梅说道理，弄影团香未觉难。\n枝上干坤参得透，不妨来此倚阑干。",
        "dynasty": "宋",
        "collection_info": null
    },
    {
        "uuid": "3767fbfd19b7312b55ade306e3c98623",
        "title": "次韵郑琴山併谢中书君之贶三首  其一",
        "author": "萧立之",
        "content": "诗来执热濯寒淙，剪剪西风破玉蓉。\n二十年间四方恨，不教东野化为龙。",
        "dynasty": "宋",
        "collection_info": null
    },
    {
        "uuid": "e444cb12ce84b730b2a4e017cea8ace3",
        "title": "次韵郑琴山併谢中书君之贶三首  其二",
        "author": "萧立之",
        "content": "我屋梅花为客栽，吟梅君独未能来。\n山中欠了连床约，却对西湖笑口开。",
        "dynasty": "宋",
        "collection_info": null
    },
    {
        "uuid": "0c8eb81c8d4ee2af44de37225ec4c8df",
        "title": "次韵郑琴山併谢中书君之贶三首  其三",
        "author": "萧立之",
        "content": "落笔何能观堵墙，山间只合傲羲皇。\n惭君遗我湘枝束，愁与吟䯲一样霜。",
        "dynasty": "宋",
        "collection_info": null
    },
    {
        "uuid": "c061c075fd08af41ce6eb422c4e3a72f",
        "title": "送雪溪徐高士之越三首  其一",
        "author": "萧立之",
        "content": "清吟未了又成行，是处青山入瘦藤。\n两袖晓风荷叶露，自摇明月渡西兴。",
        "dynasty": "宋",
        "collection_info": null
    },
    {
        "uuid": "267a044af99a05f181efdaf132f0e106",
        "title": "送雪溪徐高士之越三首  其二",
        "author": "萧立之",
        "content": "雁雁欲啼江上秋，旧题诗在水边楼。\n潮风一夜移帆去，明日书来是越州。",
        "dynasty": "宋",
        "collection_info": null
    },
    {
        "uuid": "421d3450f07406f7a1d2e2218bd47224",
        "title": "送雪溪徐高士之越三首  其三",
        "author": "萧立之",
        "content": "团扇应堪障夕晖，晓凉犹嫩且綀衣。\n去时宽着秋风担，留贮千岩万壑归。",
        "dynasty": "宋",
        "collection_info": null
    },
    {
        "uuid": "224eca614a423eafa31df55cb5b5aceb",
        "title": "题杨达可梅楼二首  其一",
        "author": "萧立之",
        "content": "何掾向来吟有阁，杨家今日筑为楼。\n看他压尽凡花倒，只放诗人出一头。",
        "dynasty": "宋",
        "collection_info": null
    },
    {
        "uuid": "c932588e95955ce2f9a0c8ed452857e0",
        "title": "题杨达可梅楼二首  其二",
        "author": "萧立之",
        "content": "先生豪气元龙似，眉骨凛凛闽山秋。\n从渠俗子卧地下，不是梅花不上楼。",
        "dynasty": "宋",
        "collection_info": null
    },
    {
        "uuid": "e196b288de0d595b4a8a887909a3af75",
        "title": "校文京庠呈黄立轩朱南湖十首  其一",
        "author": "萧立之",
        "content": "十日工夫不到诗，绳床兀兀夕阳低。\n黄昏几点敲窗雨，又是西风趱木犀。",
        "dynasty": "宋",
        "collection_info": null
    },
    {
        "uuid": "99b621ff3325f82fed63a4822608370a",
        "title": "校文京庠呈黄立轩朱南湖十首  其二",
        "author": "萧立之",
        "content": "旧嫌诗被西湖隔，一笑谁教却此同。\n为有简书闲不得，不知吟鬓又秋风。",
        "dynasty": "宋",
        "collection_info": null
    },
    {
        "uuid": "fdde19bcd5b6b742372348a52ac998a2",
        "title": "校文京庠呈黄立轩朱南湖十首  其三",
        "author": "萧立之",
        "content": "西山南浦住经时，又住吴山送落晖。\n燕子不知家近远，年年秋社一番归。",
        "dynasty": "宋",
        "collection_info": null
    },
    {
        "uuid": "87985fb8987d3eaf674fb0ac7295ab91",
        "title": "校文京庠呈黄立轩朱南湖十首  其四",
        "author": "萧立之",
        "content": "独自携文校短长，隔帘人静雨沧浪。\n龙公倒捲西湖水，一夜满城荷气香。",
        "dynasty": "宋",
        "collection_info": null
    },
    {
        "uuid": "e9c25b3709dcb525ced0aa5fe0e3ca48",
        "title": "校文京庠呈黄立轩朱南湖十首  其五",
        "author": "萧立之",
        "content": "远枕惊回昨夜秋，月痕依约去年愁。\n移床欲避梧桐去，谁有西风背处楼。",
        "dynasty": "宋",
        "collection_info": null
    },
    {
        "uuid": "40f485267c12d04619a0e2546ea44f3f",
        "title": "校文京庠呈黄立轩朱南湖十首  其六",
        "author": "萧立之",
        "content": "笼冬饭鼓动回廊，乍换生綀浴晚凉。\n双鹊自闲来又去，不知帘底有人忙。",
        "dynasty": "宋",
        "collection_info": null
    },
    {
        "uuid": "55fef7ce0c2ad441652bcf160463e603",
        "title": "校文京庠呈黄立轩朱南湖十首  其七",
        "author": "萧立之",
        "content": "雪绕冰围不可支，轻纨那得敌炎威。\n雷公恶发夜来雨，试问热官何处归。",
        "dynasty": "宋",
        "collection_info": null
    },
    {
        "uuid": "e7b9aa5bf5226b0b3d4c0cb56504d954",
        "title": "校文京庠呈黄立轩朱南湖十首  其八",
        "author": "萧立之",
        "content": "山水宜秋风雨后，坐窗得瘦奈愁何。\n传闻近长湖船价，天气乍凉游子多。",
        "dynasty": "宋",
        "collection_info": null
    },
    {
        "uuid": "fa94194cc61c99a3d7bf1879a9c0d451",
        "title": "校文京庠呈黄立轩朱南湖十首  其九",
        "author": "萧立之",
        "content": "头脑涔涔醉梦中，起梳短髮受西风。\n青綀要换秋来着，自汲寒泉濯软红。",
        "dynasty": "宋",
        "collection_info": null
    },
    {
        "uuid": "3264cd125e9ada4ddd0d990bf2b64e06",
        "title": "校文京庠呈黄立轩朱南湖十首  其一○",
        "author": "萧立之",
        "content": "月过阑干客睡迟，官河桐叶学鸦飞。\n鬓丝不了三千丈，也费秋虫促夜机。",
        "dynasty": "宋",
        "collection_info": null
    },
    {
        "uuid": "e40e31e9d210933235430bb41b943361",
        "title": "题修水黄公端梅溪二首  其一",
        "author": "萧立之",
        "content": "种近春风鼎鼐家，竹篱茅舍亦光华。\n开时不作寻常实，着眼溪头看此花。",
        "dynasty": "宋",
        "collection_info": null
    },
    {
        "uuid": "a1255bddf3e8e138865f13016d7d53e6",
        "title": "题修水黄公端梅溪二首  其二",
        "author": "萧立之",
        "content": "此地梅花非隠沦，向来双井属诗人。\n如今添着调梅手，却与江南作好春。",
        "dynasty": "宋",
        "collection_info": null
    },
    {
        "uuid": "29b565fefc7b6cd22c7696862e6d22d5",
        "title": "偶成",
        "author": "萧立之",
        "content": "雨妬游人故作难，禁持闲了下湖船。\n城中岂识农耕好，却恨悭晴放纸鸢。",
        "dynasty": "宋",
        "collection_info": null
    },
    {
        "uuid": "6c8716ae52cc716a043ee8596adce5a4",
        "title": "绝句四首  其一",
        "author": "萧立之",
        "content": "月落云窗黑如漆，一纸家书灯下笔。\n不知昨夜秋浅深，五更枕前啼蟀蟋。",
        "dynasty": "宋",
        "collection_info": null
    },
    {
        "uuid": "b90e7bff83aa18ddff02a6723a162808",
        "title": "绝句四首  其二",
        "author": "萧立之",
        "content": "官河中有去来舟，舟上无人记得愁。\n千年城郭送白日，旧雨客来今雨楼。",
        "dynasty": "宋",
        "collection_info": null
    },
    {
        "uuid": "4d0d1945fd26eef327325d77034d4e13",
        "title": "绝句四首  其三",
        "author": "萧立之",
        "content": "风雨城中秋几家，城根细草亦秋花。\n一声绿树乌啼昼，睡起隔帘人卖茶。",
        "dynasty": "宋",
        "collection_info": null
    },
    {
        "uuid": "b411dbf335b0633917892e531ac5b399",
        "title": "绝句四首  其四",
        "author": "萧立之",
        "content": "翠玉玲珑朵朵娇，熟衣裁得替生绡。\n都人不识悲秋苦，只等西风出看潮。",
        "dynasty": "宋",
        "collection_info": null
    },
    {
        "uuid": "b3253319e871bc56b2aa91428970f00f",
        "title": "题仇仁近山村图",
        "author": "萧立之",
        "content": "帝城谁有青山梦，洗眼新图竹树村。\n此地何须户司马，断无人与子争墩。",
        "dynasty": "宋",
        "collection_info": null
    },
    {
        "uuid": "a946df2ace4b2cf9eed482ccbc9f18d8",
        "title": "夏夜纳凉",
        "author": "萧立之",
        "content": "竹夫人有专房想，麯秀才难折柬招。\n一卷桐阴风不动，避灯坐过月平桥。",
        "dynasty": "宋",
        "collection_info": null
    },
    {
        "uuid": "c537f68dc40d01ef21541f5329ce9360",
        "title": "题傅德藻月湖小舟集",
        "author": "萧立之",
        "content": "龙骧百斛与湖宜，舟小何堪月四围。\n认取坳堂置杯意，漆园此语是诗机。",
        "dynasty": "宋",
        "collection_info": null
    },
    {
        "uuid": "ee82a768483311dbdf3577c1f52bf9e2",
        "title": "九月十日府委撞点巡铺马上得四绝  其一",
        "author": "萧立之",
        "content": "更阑持檄走乌衣，立马阶除月上时。\n急唤睡魔君且去，天街聊作看灯嬉。",
        "dynasty": "宋",
        "collection_info": null
    },
    {
        "uuid": "87692cd50f7c800f980f4e9dbd99466d",
        "title": "九月十日府委撞点巡铺马上得四绝  其二",
        "author": "萧立之",
        "content": "天上斜河星灭明，人间宫漏隔重城。\n老兵几度搀前立，一簇寒灯听点名。",
        "dynasty": "宋",
        "collection_info": null
    },
    {
        "uuid": "277e821e9f4376c129314c92333eb677",
        "title": "九月十日府委撞点巡铺马上得四绝  其三",
        "author": "萧立之",
        "content": "家家门巷月徘徊，洗凈街声鼻观雷。\n几处狭斜和梦过，喝更人逐马蹄来。",
        "dynasty": "宋",
        "collection_info": null
    },
    {
        "uuid": "7eba318617734bfe2662a6336c4c12f2",
        "title": "九月十日府委撞点巡铺马上得四绝  其四",
        "author": "萧立之",
        "content": "云母灯光夜向阑，干坤都在梦中间。\n街头月好无人看，十二阑干相对闲。",
        "dynasty": "宋",
        "collection_info": null
    },
    {
        "uuid": "5a16d42087542d622b226860eb26a1c2",
        "title": "北新桥发舟",
        "author": "萧立之",
        "content": "看诗未了不成眠，自揭吟蓬月满川。\n几日秋晴夜来雨，五更半港木犀船。",
        "dynasty": "宋",
        "collection_info": null
    },
    {
        "uuid": "b594f5ace531fba7738ca2fb1cc37e93",
        "title": "垂虹桥三首  其一",
        "author": "萧立之",
        "content": "湖光秋色渺苍寒，一似前时画得看。\n画裏人家浑不觉，夕阳留客倚阑干。",
        "dynasty": "宋",
        "collection_info": null
    },
    {
        "uuid": "0b2a6ecd584ed93cec6a65a7c98e1b6e",
        "title": "垂虹桥三首  其二",
        "author": "萧立之",
        "content": "湖天已阔秋更阔，收拾不得难为题。\n欲把平生诗担子，换三间屋住桥西。",
        "dynasty": "宋",
        "collection_info": null
    },
    {
        "uuid": "9d03de042fb8d9cbaf604187f3fe93cb",
        "title": "垂虹桥三首  其三",
        "author": "萧立之",
        "content": "三百里湖桥柱西，谁将并剪上秋机。\n短船不爱闲风月，载得吴松落照归。",
        "dynasty": "宋",
        "collection_info": null
    },
    {
        "uuid": "4f1f6e937b02556b16039e113b6c4a38",
        "title": "范蠡祠二首  其一",
        "author": "萧立之",
        "content": "响屧廊空王气销，五湖烟雨送归桡。\n鸱夷出自吴宫裏，却载沉胥起怒潮。",
        "dynasty": "宋",
        "collection_info": null
    },
    {
        "uuid": "59fb4ff05b8bf965894c81773ad66291",
        "title": "范蠡祠二首  其二",
        "author": "萧立之",
        "content": "载得蛾眉共五湖，风流应是阿甄如。\n越王不作曹瞒语，杀贼今年正为渠。",
        "dynasty": "宋",
        "collection_info": null
    },
    {
        "uuid": "f529aa1c4bbabc18ec135519521126e5",
        "title": "姑苏台五首  其一",
        "author": "萧立之",
        "content": "金楣玉几翠云裘，那识春风半点愁。\n麋鹿也疑知正色，不应还上此台游。",
        "dynasty": "宋",
        "collection_info": null
    },
    {
        "uuid": "27f9dde066caec78d05716f1653870b9",
        "title": "姑苏台五首  其二",
        "author": "萧立之",
        "content": "间关薪胆有谁知，正是苏台歌舞时。\n可惜不如陈后主，吴宫无井号臙脂。",
        "dynasty": "宋",
        "collection_info": null
    },
    {
        "uuid": "33de47f1982831dc7fbc448c03883e9c",
        "title": "姑苏台五首  其三",
        "author": "萧立之",
        "content": "当年忠死亦堪冤，千古遗编为断魂。\n此恨老天疑未了，长教明月照胥门。",
        "dynasty": "宋",
        "collection_info": null
    },
    {
        "uuid": "9ae5ed7a90fa92317e1f0ca44cdc827b",
        "title": "姑苏台五首  其四",
        "author": "萧立之",
        "content": "娃舘繁华事几年，堕钿遗珥尚依然。\n流香腻粉归何处，都入春风小砑笺。",
        "dynasty": "宋",
        "collection_info": null
    },
    {
        "uuid": "608542b93510f7110f1d75f78476be62",
        "title": "姑苏台五首  其五",
        "author": "萧立之",
        "content": "荒荒灌木长烟苔，人道吴王此筑台。\n一望等闲三百里，未应无见越兵来。",
        "dynasty": "宋",
        "collection_info": null
    },
    {
        "uuid": "712ea0ee4e764d355080fe0af5c29ad0",
        "title": "第四桥二首  其一",
        "author": "萧立之",
        "content": "黄帽牵船客自摇，水花压岸送归潮。\n晚风忽断疏蓬雨，秋在烟波第四桥。",
        "dynasty": "宋",
        "collection_info": null
    },
    {
        "uuid": "bd118809e83323ad29a3382be62ccbe3",
        "title": "第四桥二首  其二",
        "author": "萧立之",
        "content": "自折孤樽擘蟹斟，荻花洲渚月平林。\n一江秋色无人管，柔艣风前语夜深。",
        "dynasty": "宋",
        "collection_info": null
    },
    {
        "uuid": "d52206693aca75700905760cf4b830ac",
        "title": "出船",
        "author": "萧立之",
        "content": "笔床茶竈且追随，不管征尘涴客衣。\n三百里秋诗卷裏，担头挑得大湖归。",
        "dynasty": "宋",
        "collection_info": null
    },
    {
        "uuid": "b96e311f56009a38c017b19319fe1cf2",
        "title": "市□□",
        "author": "萧立之",
        "content": "西风无梦此江头，落日阑干小画楼。\n乡信不来秋信早，雁奴闹在荻花洲。",
        "dynasty": "宋",
        "collection_info": null
    },
    {
        "uuid": "33c2d234e22ad328c977073b2f1ad621",
        "title": "画卷四虫 灯蛾",
        "author": "萧立之",
        "content": "是儿欲踞吾火上，自是从来被眼迷。\n只道近前贪炙热，不知流祸及然脐。",
        "dynasty": "宋",
        "collection_info": null
    },
    {
        "uuid": "a4d6e66191ed27049291966c287e0c04",
        "title": "画卷四虫 蝇虎",
        "author": "萧立之",
        "content": "攘臂胥疏自长雄，投机巧中疾如风。\n死诸葛走生仲达，却与淮南策隽功。",
        "dynasty": "宋",
        "collection_info": null
    },
    {
        "uuid": "517ac41ab9d05fec3f39a7f87090f1f7",
        "title": "画卷四虫 蛙",
        "author": "萧立之",
        "content": "君王坐底有揖客，未觉当年一部譁。\n可恨人间失蝌蚪，却从月裏着虾蟆。",
        "dynasty": "宋",
        "collection_info": null
    },
    {
        "uuid": "9e4cd321782ef8c3e0798357b02e351b",
        "title": "画卷四虫 蠹鱼",
        "author": "萧立之",
        "content": "生无一点烟火食，死有千年书传香。\n饮墨为何疑罚谪，成仙缘此信荒唐。",
        "dynasty": "宋",
        "collection_info": null
    },
    {
        "uuid": "879acc4790a591ddf6077e609f3461b4",
        "title": "太湖石",
        "author": "萧立之",
        "content": "曾共铜驼荆棘裏，也看金谷艷阳时。\n汉唐□□□□□，□着兴亡却□□。",
        "dynasty": "宋",
        "collection_info": null
    },
    {
        "uuid": "3ac31ed49af282466a2c4057a3d9e7b9",
        "title": "□□□侄送曾立道韵三首  其一",
        "author": "萧立之",
        "content": "□□□□□帝醉，时节会逢人日阴。\n尘世沧江变平陆，孤臣白髮照丹心。",
        "dynasty": "宋",
        "collection_info": null
    },
    {
        "uuid": "a10b9d591cfc55edd92a82a6468abc01",
        "title": "□□□侄送曾立道韵三首  其二",
        "author": "萧立之",
        "content": "长蛇猛虎当道路，度密穿青且意行。\n王谢风流不牢落，诸郎还復以诗鸣。",
        "dynasty": "宋",
        "collection_info": null
    },
    {
        "uuid": "aefb8e67737afb8f9110d35d13331abe",
        "title": "□□□侄送曾立道韵三首  其三",
        "author": "萧立之",
        "content": "山中无復物外想，梅花开落又新年。\n人生已分事多少，拟结诗翁向上缘。",
        "dynasty": "宋",
        "collection_info": null
    },
    {
        "uuid": "4ed78729a4c2598d72bab6e8b4914568",
        "title": "和曾楚山忆苍山韵五首  其一",
        "author": "萧立之",
        "content": "诗来读罢亦伤神，惆怅两翁苍与芸。\n聚首当时惭我少，祗今一老独深云。",
        "dynasty": "宋",
        "collection_info": null
    },
    {
        "uuid": "37337c6b1420c5869937343824e0d61e",
        "title": "和曾楚山忆苍山韵五首  其二",
        "author": "萧立之",
        "content": "芸翁到死不停笔，死去萧然一室居。\n不似王恭无长物，半楼诗板半楼书。",
        "dynasty": "宋",
        "collection_info": null
    },
    {
        "uuid": "004bebbbb9514a2e7af11a9f5d38df1e",
        "title": "和曾楚山忆苍山韵五首  其三",
        "author": "萧立之",
        "content": "梅边石磴竹边亭，尚记谈谐步晚晴。\n梦断犹疑翁未死，小窗如听读书声。",
        "dynasty": "宋",
        "collection_info": null
    },
    {
        "uuid": "5cad4730d8c72c923c97419197ed095c",
        "title": "和曾楚山忆苍山韵五首  其四",
        "author": "萧立之",
        "content": "人谓苍翁只有诗，却于世道早知几。\n□□鞑舞胡□句，辛有伊川后有□。",
        "dynasty": "宋",
        "collection_info": null
    },
    {
        "uuid": "21dfab8da834988298e766087f3b4290",
        "title": "和曾楚山忆苍山韵五首  其五",
        "author": "萧立之",
        "content": "两翁教□句中眼，语到□□□□□。\n□□□□□□□，□摇松露写溪藤。",
        "dynasty": "宋",
        "collection_info": null
    },
    {
        "uuid": "b4aad59f895cf86f0ea254dff81a9b5c",
        "title": "题黎横舟诗卷二首  其一",
        "author": "萧立之",
        "content": "笔力真能回万牛，不应肯作夜光投。\n都将碧涧红泉好，压倒金精水石秋。",
        "dynasty": "宋",
        "collection_info": null
    },
    {
        "uuid": "9e2ec839d6fa44bf8585902424b5aef2",
        "title": "题黎横舟诗卷二首  其二",
        "author": "萧立之",
        "content": "老来渐不喜狡狯，输与麻姑却少年。\n掷地丹砂忽璀粲，不知□□有新编。",
        "dynasty": "宋",
        "collection_info": null
    },
    {
        "uuid": "3da9637eba7ccbf20843f47881093b87",
        "title": "至日",
        "author": "萧立之",
        "content": "急景自忙人自闲，小窗趺坐对南山。\n雪花到地无寻处，都在诗翁两鬓间。",
        "dynasty": "宋",
        "collection_info": null
    },
    {
        "uuid": "b37a9ef7d88db2bd7217786dd1bfe3ec",
        "title": "和黄立轩梅诗十首  其一",
        "author": "萧立之",
        "content": "波流茅靡正堪悲，能洁能污墨子丝。\n冬令自玄梅自白，此花还有独醒时。",
        "dynasty": "宋",
        "collection_info": null
    },
    {
        "uuid": "b89396e266e11bbf8a1bba9861f5630f",
        "title": "和黄立轩梅诗十首  其二",
        "author": "萧立之",
        "content": "不肯托根桃李场，千林摇落正孤芳。\n莫将香影生分别，说着香时影亦香。",
        "dynasty": "宋",
        "collection_info": null
    },
    {
        "uuid": "de8a249fb03f0e21ff27e43efe215449",
        "title": "和黄立轩梅诗十首  其三",
        "author": "萧立之",
        "content": "如梅合是花君子，未论孤高压众芳。\n不以玉堂矜富贵，何曾茅舍怨荒凉。",
        "dynasty": "宋",
        "collection_info": null
    },
    {
        "uuid": "b8694ee8d7eb12e1487e9a69c4e3efba",
        "title": "和黄立轩梅诗十首  其四",
        "author": "萧立之",
        "content": "清绝霜枝冠顶开，被人俗了说花魁。\n此花骨相神仙做，市卒能仙为姓梅。",
        "dynasty": "宋",
        "collection_info": null
    },
    {
        "uuid": "1fd9a2f800b55d9358510919a01ae9ee",
        "title": "和黄立轩梅诗十首  其五",
        "author": "萧立之",
        "content": "读老子章花似道，不嫌雪恶与霜粗。\n能知其白守其黑，长入人间墨画图。",
        "dynasty": "宋",
        "collection_info": null
    },
    {
        "uuid": "9dfe02a186b1a72aa71ee05563df652d",
        "title": "和黄立轩梅诗十首  其六",
        "author": "萧立之",
        "content": "苍天变色雪漫漫，树树江头带恨看。\n旧读史来今记忆，白衣冠客从燕丹。",
        "dynasty": "宋",
        "collection_info": null
    },
    {
        "uuid": "954c8faa22824c76fd28d0fabf7f2532",
        "title": "和黄立轩梅诗十首  其七",
        "author": "萧立之",
        "content": "谁折一枝千里信，江南曾寄与人夸。\n如今不奈城头角，僝僽花神也撒花。",
        "dynasty": "宋",
        "collection_info": null
    },
    {
        "uuid": "87c6d8485d97f5bb964cb507586e8ccb",
        "title": "和黄立轩梅诗十首  其八",
        "author": "萧立之",
        "content": "移竹移松半死生，移梅便可主花盟。\n何当绕屋三千树，撰出人间白玉京。",
        "dynasty": "宋",
        "collection_info": null
    },
    {
        "uuid": "17aa153981e4d31843b11a7b08b6e6e1",
        "title": "和黄立轩梅诗十首  其九",
        "author": "萧立之",
        "content": "八表同昏江换陆，孤山今日又花时。\n感时溅泪无人见，只有当年杜老知。",
        "dynasty": "宋",
        "collection_info": null
    },
    {
        "uuid": "7c6dfd22d60ace71375c1ef0aa88596e",
        "title": "和黄立轩梅诗十首  其一○",
        "author": "萧立之",
        "content": "古今有许兴亡恨，出自煌煌入涸阴。\n惆怅雪花如席处，见梅时节又伤心。",
        "dynasty": "宋",
        "collection_info": null
    },
    {
        "uuid": "67abc76c5b0f9c2c38ff8e2992acb27f",
        "title": "谢周平洲花粢雪餠之贶",
        "author": "萧立之",
        "content": "染鹦鹉粒作春华，霜粉熬成亦当家。\n崖下老翁今□□，夸张盘饤对梅花。",
        "dynasty": "宋",
        "collection_info": null
    },
    {
        "uuid": "54d8feb353375f673c1b8d9f18ba6e1a",
        "title": "赠陈子正造墨",
        "author": "萧立之",
        "content": "昔人论墨陈为贵，子姓为陈业更专。\n问子去玄知几世，童乌有艺亦能玄。",
        "dynasty": "宋",
        "collection_info": null
    },
    {
        "uuid": "1be2936d6ce62b5cdd04f55b7a2ca6f3",
        "title": "雪夜作",
        "author": "萧立之",
        "content": "颓云不动天如醉，与夜为谋雪似羞。\n明日诗成春五鼓，一年甲子又从头。",
        "dynasty": "宋",
        "collection_info": null
    },
    {
        "uuid": "7ad1cb0219c9a16c269a4938843ba020",
        "title": "题黎泉山吟卷二首  其一",
        "author": "萧立之",
        "content": "君吟康乐曾吟处，涧碧泉红秋一春。\n安得此泉成雨去，洗空人世撒花尘。",
        "dynasty": "宋",
        "collection_info": null
    },
    {
        "uuid": "3f6bc1ddee791a99421a148f9481a30b",
        "title": "题黎泉山吟卷二首  其二",
        "author": "萧立之",
        "content": "杜说在山泉水清，泉山诗好称诗名。\n如今山外正多事，泉出山来应太平。",
        "dynasty": "宋",
        "collection_info": null
    },
    {
        "uuid": "0a9a675ce669f4d7980c3fdeb00fdd98",
        "title": "寄杨隠岩二首  其一",
        "author": "萧立之",
        "content": "终日垂帷一卷书，隠岩名字满江湖。\n何时见子华阴道，拍手西风下蹇馿。",
        "dynasty": "宋",
        "collection_info": null
    },
    {
        "uuid": "d02c7382fb3dc1a84c1212f04ac6b223",
        "title": "寄杨隠岩二首  其二",
        "author": "萧立之",
        "content": "老去将诗替却愁，谁将此集落岩幽。\n鷄林增价君能德，夭阏溪藤我自羞。",
        "dynasty": "宋",
        "collection_info": null
    },
    {
        "uuid": "a417d2959e47e977d783197aa91974fd",
        "title": "赠画鱼者",
        "author": "萧立之",
        "content": "人言画马落马腹，画鱼须画北溟鲲。\n化作大鹏应不恶，九万里翼摩干坤。",
        "dynasty": "宋",
        "collection_info": null
    },
    {
        "uuid": "d7bf1520e6cbfd12ee4cb07fb0f1aa0f",
        "title": "赠丁高士三首  其一",
        "author": "萧立之",
        "content": "洞门锁冷秋风归，江头不作玄裳飞。\n我家凤石调萧史，他家金精期令威。",
        "dynasty": "宋",
        "collection_info": null
    },
    {
        "uuid": "9fc0abf87ba5799adc48a0d74cef27bb",
        "title": "赠丁高士三首  其二",
        "author": "萧立之",
        "content": "参诗安用走天涯，学诗学仙同一家。\n何处归来有诗法，麻姑掷米作丹砂。",
        "dynasty": "宋",
        "collection_info": null
    },
    {
        "uuid": "d5a1ca86994942812cb77dea7779bb6c",
        "title": "赠丁高士三首  其三",
        "author": "萧立之",
        "content": "山中秋老芋栗肥，君归惭我病支离。\n全椒远饷不得酒，弥明相逢惟有诗。",
        "dynasty": "宋",
        "collection_info": null
    },
    {
        "uuid": "ce687c63f08814a05df06829f4e471a6",
        "title": "题丁虚江诗卷二首  其一",
        "author": "萧立之",
        "content": "江以一虚涵万象，人于方寸着千年。\n勿实所无空所有，亦知诗法似参禅。",
        "dynasty": "宋",
        "collection_info": null
    },
    {
        "uuid": "8efc62b2ebafb8239b68cb3b9fd7c1b6",
        "title": "题丁虚江诗卷二首  其二",
        "author": "萧立之",
        "content": "华表千年化鹤归，归来言语亦成诗。\n当时城郭人民句，想见如今更可悲。",
        "dynasty": "宋",
        "collection_info": null
    },
    {
        "uuid": "7d7a393c07e5d3cde265d7a0b85de3fd",
        "title": "题曾菊居吟卷",
        "author": "萧立之",
        "content": "苍翁宰柏今几尺，菊居诗来双眼明。\n金精夜半风雨过，竹石草木皆成声。",
        "dynasty": "宋",
        "collection_info": null
    },
    {
        "uuid": "0a080e93fecc6562188e5aa7264f4c2e",
        "title": "丁节林吟卷",
        "author": "萧立之",
        "content": "节林三生华表鹤，乞身归来羊角山。\n群仙御风落何处，惟有玉佩留人间。",
        "dynasty": "宋",
        "collection_info": null
    },
    {
        "uuid": "c85fed17f2c6caa122ed4a4480e76dde",
        "title": "赠熊古月",
        "author": "萧立之",
        "content": "千载虚中无法传，授之握算子能玄。\n老夫后死今为累，更欲蕲生又问年。",
        "dynasty": "宋",
        "collection_info": null
    },
    {
        "uuid": "54f17c89c3e7ad0c06b884ba758b2e6f",
        "title": "赠崇仁吴幼清逃儒入老三首  其一",
        "author": "萧立之",
        "content": "向来百尺楼上客，此日崖前藤一枝。\n贺监心期人不识，越中惟有鑑湖知。",
        "dynasty": "宋",
        "collection_info": null
    },
    {
        "uuid": "f48721ea204280430149daef3e68467c",
        "title": "赠崇仁吴幼清逃儒入老三首  其二",
        "author": "萧立之",
        "content": "风流不落正始后，书传琳琅学古胸。\n收拾干坤万里眼，归来窗下註参同。",
        "dynasty": "宋",
        "collection_info": null
    },
    {
        "uuid": "b8ded2eb3a9b82a0d9c02516d5a237d2",
        "title": "赠崇仁吴幼清逃儒入老三首  其三",
        "author": "萧立之",
        "content": "生天不问灵运后，鲁公葛洪皆成仙。\n谁能与我粥饭券，持送酒家还酒钱。",
        "dynasty": "宋",
        "collection_info": null
    },
    {
        "uuid": "c277c05361fbfb35ca9fbda00549c3a1",
        "title": "赠谈阴阳者二首  其一",
        "author": "萧立之",
        "content": "葬书丑唾窭与贱，只为人间觅贵饶。\n试问胡椒八百斛，何如陋巷一箪瓢。",
        "dynasty": "宋",
        "collection_info": null
    },
    {
        "uuid": "914e84b2bf76578133e9aba5d90e3ef6",
        "title": "赠谈阴阳者二首  其二",
        "author": "萧立之",
        "content": "神工可改命可夺，未有人言郭语诬。\n千载诚翁独遗恨，君能命过日中无。",
        "dynasty": "宋",
        "collection_info": null
    },
    {
        "uuid": "17ac3dd8fec29770a58e652777687bb1",
        "title": "赠庐陵张济夫陈子豪二首  其一",
        "author": "萧立之",
        "content": "凝霜截晓小春寒，争道鞭靴行路难。\n客有儒官敲竹户，老夫犹得汉仪看。",
        "dynasty": "宋",
        "collection_info": null
    },
    {
        "uuid": "84c5ee385cddfc178ef65b6121287c45",
        "title": "赠庐陵张济夫陈子豪二首  其二",
        "author": "萧立之",
        "content": "枉子过从寂寞滨，萧然薄饭荠生孙。\n奇胸宁有杨雄字，重会空留李白樽。",
        "dynasty": "宋",
        "collection_info": null
    },
    {
        "uuid": "b91256dc5622f4ee146c66a1ace223f0",
        "title": "题曹怡轩樵笛吟稿四首  其一",
        "author": "萧立之",
        "content": "曹家诗有黄初脚，江出岷山日夜东。\n机妙斲轮君尔巧，计穷啮镞我何功。",
        "dynasty": "宋",
        "collection_info": null
    },
    {
        "uuid": "cbcc47e878420fede5e2285844de2a93",
        "title": "题曹怡轩樵笛吟稿四首  其二",
        "author": "萧立之",
        "content": "梅未能花雪作难，争春春意为谁悭。\n诗翁压倒梅和雪，春在一编樵笛间。",
        "dynasty": "宋",
        "collection_info": null
    },
    {
        "uuid": "fbf3841d87e4fcc98239b35d760b637b",
        "title": "题曹怡轩樵笛吟稿四首  其三",
        "author": "萧立之",
        "content": "吟到古人诗近道，洗空凡马画通神。\n浣花溪上惊人句，翦绿裁红不当春。",
        "dynasty": "宋",
        "collection_info": null
    },
    {
        "uuid": "c8ac209d6719a0e0d869bfcbbcc9a44a",
        "title": "题曹怡轩樵笛吟稿四首  其四",
        "author": "萧立之",
        "content": "论诗厌共流俗语，少学衰颓又老来。\n三百篇中有曹国，一千年后欠萧台。",
        "dynasty": "宋",
        "collection_info": null
    },
    {
        "uuid": "ee7afee6dcb17b39cf2c8c967a60eaa6",
        "title": "邀季竹堂过崖下",
        "author": "萧立之",
        "content": "君是寻诗是探梅，柴门几日为君开。\n崖前路近行春好，只为梅花直一来。",
        "dynasty": "宋",
        "collection_info": null
    },
    {
        "uuid": "b80916634b5e3607197835449c702a9f",
        "title": "题玉庭观二首  其一",
        "author": "萧立之",
        "content": "仙家旧馆玉为庭，白日山前笙鹤鸣。\n我来愿乞丹井水，为洗诗书双眼明。",
        "dynasty": "宋",
        "collection_info": null
    },
    {
        "uuid": "62ae49b9e859db20602417e7162bf9a7",
        "title": "题玉庭观二首  其二",
        "author": "萧立之",
        "content": "江南绝顶真境界，仙子珊珊鸣佩环。\n千年古井丹不死，夜吐玉虹明屋山。",
        "dynasty": "宋",
        "collection_info": null
    },
    {
        "uuid": "4ae664ab4c5f279a739aec00f08e72fc",
        "title": "收护赠墨者廖景瑞",
        "author": "萧立之",
        "content": "世界人心黑如墨，君持此墨将安适。\n欲磨君墨上笺天，天公愦愦无皂白。",
        "dynasty": "宋",
        "collection_info": null
    },
    {
        "uuid": "f42903d942238684b5a3572d6751802e",
        "title": "题梅庄墨",
        "author": "萧立之",
        "content": "子墨玄玄梅白白，以梅号墨岂其情。\n年来黑白无分晓，墨作梅花卖得行。",
        "dynasty": "宋",
        "collection_info": null
    },
    {
        "uuid": "8fa11298c245168cb291ebbc19bf0983",
        "title": "题梅友吟稿二首  其一",
        "author": "萧立之",
        "content": "三友风流已画图，梅犹君友意何如。\n梅言毋友不如己，定是君诗也似渠。",
        "dynasty": "宋",
        "collection_info": null
    },
    {
        "uuid": "9b7b11939de13061b0cebe7e7ee5e736",
        "title": "题梅友吟稿二首  其二",
        "author": "萧立之",
        "content": "出处间关似少陵，流离颠沛得诗成。\n一编窗下秋风夜，中有蜀江涛浪声。",
        "dynasty": "宋",
        "collection_info": null
    },
    {
        "uuid": "2e7e4397072d4c3f7281b71f54226133",
        "title": "病起行散",
        "author": "萧立之",
        "content": "分得红腰半日晴，苍苔蜡屐竹间亭。\n平畴白水斜阳外，都在黄梅雨裏青。",
        "dynasty": "宋",
        "collection_info": null
    },
    {
        "uuid": "e20fb0dd77678eacb94573bfebad6a73",
        "title": "题剑江姚叔宏吟卷三首  其一",
        "author": "萧立之",
        "content": "宝剑能神双玉龙，地灵人亦万夫雄。\n千年紫气不消歇，吐向笔头生白虹。",
        "dynasty": "宋",
        "collection_info": null
    },
    {
        "uuid": "055c507f4a22a23a35e8fc48e6009a64",
        "title": "题剑江姚叔宏吟卷三首  其二",
        "author": "萧立之",
        "content": "一编鼻祖晚唐诗，姚许齐名岱华低。\n天外凤凰须得髓，可嗔儿辈厌家鷄。",
        "dynasty": "宋",
        "collection_info": null
    },
    {
        "uuid": "ccc4778177978df7fbbeb53176094a25",
        "title": "题剑江姚叔宏吟卷三首  其三",
        "author": "萧立之",
        "content": "薄饭不羹春荠老，枉君远道辔玲珑。\n金膏冰碧须沧海，万里扬帆东更东。",
        "dynasty": "宋",
        "collection_info": null
    },
    {
        "uuid": "28cd8cc589c3141cbdf4675510ba0d22",
        "title": "题剑江甘元英诗号溪山画谱",
        "author": "萧立之",
        "content": "一幅亭前溪与山，画无好手记苍寒。\n如今有问名亭意，只就君家画谱看。",
        "dynasty": "宋",
        "collection_info": null
    },
    {
        "uuid": "f413df1be646dc24d69ba786474a78c9",
        "title": "开元天宝杂咏 妖烛",
        "author": "萧立之",
        "content": "烛似无情还有情，酒边故故弄昏明。\n宴酣尽道谁能觉，□□□□玉笛声。",
        "dynasty": "宋",
        "collection_info": null
    },
    {
        "uuid": "be5277d30d50328ad43f4f170b6df703",
        "title": "开元天宝杂咏 灯婢",
        "author": "萧立之",
        "content": "风流看尽当时事，夜夜擎灯绣帐前。\n野草荒田自他日，断无外传与伶玄。",
        "dynasty": "宋",
        "collection_info": null
    },
    {
        "uuid": "0818a69ca4994f85dcd6dfac22872d1d",
        "title": "开元天宝杂咏 冰山",
        "author": "萧立之",
        "content": "冰山难倚子能知，如此嵩山只合归。\n莫恨有头抬不得，得抬头处更危机。",
        "dynasty": "宋",
        "collection_info": null
    },
    {
        "uuid": "d247dd4f5af21911396bfa97ee6e1f96",
        "title": "开元天宝杂咏 玉有太平字",
        "author": "萧立之",
        "content": "瑞玉天开此日奇，分明中有篆文题。\n翠华不作西南幸，肯信渔阳有鼓鼙。",
        "dynasty": "宋",
        "collection_info": null
    },
    {
        "uuid": "6201df41d1b8269902b3d72b9c1bd0ec",
        "title": "开元天宝杂咏 美人呵笔",
        "author": "萧立之",
        "content": "冻笔能回雪殿春，君恩珍重遣宫嫔。\n金花笺上清平乐，倚得词工却误人。",
        "dynasty": "宋",
        "collection_info": null
    },
    {
        "uuid": "d4eebff802afc2b25d6ed856e61d27ca",
        "title": "开元天宝杂咏 射团",
        "author": "萧立之",
        "content": "四海昇平征战息，宫中行乐外间无。\n粉团滑腻犹□□，愁杀胡儿忆塞酥。",
        "dynasty": "宋",
        "collection_info": null
    },
    {
        "uuid": "7f75b614a9b95fa4cbf6bc918bbd2b49",
        "title": "开元天宝杂咏 风流阵",
        "author": "萧立之",
        "content": "两阵雌雄禁掖间，纷纷攻击寸心寒。\n风流天子贪行乐，不作伊川被髮看。",
        "dynasty": "宋",
        "collection_info": null
    },
    {
        "uuid": "f689d648d932d051d1c8aa4654c6d32c",
        "title": "开元天宝杂咏 失题",
        "author": "萧立之",
        "content": "腻粉匀成玉筯垂，春风面面晓妆迟。\n妆成图得君王顾，却为君王谶别离。",
        "dynasty": "宋",
        "collection_info": null
    },
    {
        "uuid": "c54f0ace421e85f28a69744a07b72a08",
        "title": "开元天宝杂咏 游仙枕",
        "author": "萧立之",
        "content": "一枕仙游足自娱，萧然清思离尘区。\n十洲三岛经行处，知有岷峨剑阁无。",
        "dynasty": "宋",
        "collection_info": null
    },
    {
        "uuid": "d09414229eb114a8f39c14b77274e481",
        "title": "开元天宝杂咏 失题",
        "author": "萧立之",
        "content": "六军难解驿门围，此日回头事事非。\n千炬摇红成底用，腥魂夜逐月明归。",
        "dynasty": "宋",
        "collection_info": null
    },
    {
        "uuid": "eadbd92ab1ca7b4c36f8f94e9f5b8023",
        "title": "开元天宝杂咏 金函",
        "author": "萧立之",
        "content": "山水有图无逸换，锦坊兴废变初终。\n咸阳父老能言语，不在金函谏疏中。",
        "dynasty": "宋",
        "collection_info": null
    },
    {
        "uuid": "0d4534936eaef41cd428126d11da4f23",
        "title": "开元天宝杂咏 移春槛",
        "author": "萧立之",
        "content": "东来西去木为轮，异草名花易地春。\n未必干坤关气数，世间何事不由人。",
        "dynasty": "宋",
        "collection_info": null
    },
    {
        "uuid": "0a3e2474b97b0a9588b7e837987f83a9",
        "title": "开元天宝杂咏 辟寒犀",
        "author": "萧立之",
        "content": "迢迢交趾到长安，黄色如金眼不看。\n阖殿春回人未觉，外间何处不风寒。",
        "dynasty": "宋",
        "collection_info": null
    },
    {
        "uuid": "21e50220e90cb59a6301c83e2a24f158",
        "title": "开元天宝杂咏 有脚阳春",
        "author": "萧立之",
        "content": "有脚□□□□□，开元人物晓天星。\n满颐雪刺归何处，坐看秋风入禁庭。",
        "dynasty": "宋",
        "collection_info": null
    },
    {
        "uuid": "1b649f23559569fcfac33d5a16937c7f",
        "title": "开元天宝杂咏 红冰",
        "author": "萧立之",
        "content": "当年召入即承恩，何事登车却断魂。\n只道红冰生别泪，不知杀气满干坤。",
        "dynasty": "宋",
        "collection_info": null
    },
    {
        "uuid": "6122aa65451f4faa379d86947589ec63",
        "title": "开元天宝杂咏 失题",
        "author": "萧立之",
        "content": "六宫粉黛谩三千，妃子椒房宠自专。\n应恨长门锁秋鬓，君恩也赐洗儿钱。",
        "dynasty": "宋",
        "collection_info": null
    },
    {
        "uuid": "862acad17c455c829a75f5d936c46e0a",
        "title": "开元天宝杂咏 长汤十六所",
        "author": "萧立之",
        "content": "赐浴华清总有名，长汤十六更泠泠。\n可怜洗□□□□，□洗胡尘一点腥。",
        "dynasty": "宋",
        "collection_info": null
    },
    {
        "uuid": "336c7ff5291e250e2c12249617e7d7e4",
        "title": "开元天宝杂咏 失题",
        "author": "萧立之",
        "content": "蛛丝卜巧对西风，岁岁佳期此夕同。\n谁道禁宫天共远，他时言语出临邛。",
        "dynasty": "宋",
        "collection_info": null
    },
    {
        "uuid": "538038b6e0db32571b1711ebbf13385a",
        "title": "赠邓景宪",
        "author": "萧立之",
        "content": "两山不隔一层云，金鲫池边夜打门。\n袖有新诗期短鬓，室无奇字枉芳樽。\n客程怀抱仍春潦，人事间关可梦魂。\n离合悠悠自生理，别情吟恨不堪论。",
        "dynasty": "宋",
        "collection_info": null
    },
    {
        "uuid": "ba37adec424f93857e332424414807aa",
        "title": "次李玉峰见寄",
        "author": "萧立之",
        "content": "四方上下忽相从，君信西来我信东。\n剡雪不乘清夜兴，军山依旧梦魂中。\n合离有数机如髮，岁月无情鬓欲翁。\n斜照一林云百树，吟筒翻作递愁筒。",
        "dynasty": "宋",
        "collection_info": null
    },
    {
        "uuid": "8869529ca54d9d569f7a3702786494f5",
        "title": "赴官舟中",
        "author": "萧立之",
        "content": "蛰龙初动雨峥嵘，黄浊连宵与树平。\n路入峡头天一握，梦回蓬背月三更。\n江村无復鱼盐市，客饭初尝菌蕨羹。\n小泊桥南沽斗酒，一街灯火灌婴城。",
        "dynasty": "宋",
        "collection_info": null
    },
    {
        "uuid": "65ce4262edab9474e9e1b48e0480b0a9",
        "title": "柬邵中立",
        "author": "萧立之",
        "content": "金鲫池边伤晚风，莲花峯下倚长松。\n水程半月孤蓬雨，客饭浑家野寺钟。\n心事岁寒诗眷属，鬓根秋色老形容。\n片云影裏湖湘隔，莫爱新吟寄短封。",
        "dynasty": "宋",
        "collection_info": null
    },
    {
        "uuid": "b67bab8aa61cc30a5bec2dddc23f34ca",
        "title": "游苏仙山",
        "author": "萧立之",
        "content": "坛下松声江上潮，坛前天近北风高。\n山腰洞黑藏丹竈，云顶秋深落石桃。\n逆理偷生虽世论，离群独立亦人豪。\n仙家尽有青精饭，不与吟翁绿鬓毛。",
        "dynasty": "宋",
        "collection_info": null
    },
    {
        "uuid": "361a775f9b02d05becc503694ce80932",
        "title": "至日次韵",
        "author": "萧立之",
        "content": "混闢无穷运以刚，积阴打底有微阳。\n驱驰道路年光晚，收拾身心意味长。\n三日南风天不雨，一编周易鬓微霜。\n干坤只在梅花上，梅不能言心自香。",
        "dynasty": "宋",
        "collection_info": null
    },
    {
        "uuid": "c34900ec2aed713fee80a3e302aaf50d",
        "title": "次府教一览亭韵",
        "author": "萧立之",
        "content": "秋膺重迭有谁编，客意难凭燕子传。\n欲送寒衣仍冷雨，稍疑飞雾近南天。\n杨花舞歇春无力，湖水空明晚自烟。\n日日诗筒星火急，吟窗秃尽笔锋尖。",
        "dynasty": "宋",
        "collection_info": null
    },
    {
        "uuid": "bd447feaa98a3e4756e880b54ed7b33c",
        "title": "兴宁界上",
        "author": "萧立之",
        "content": "压脑文书坐得牢，偶然散诞此江皋。\n一春冷雨鶑花老，十日新晴麻麦高。\n鸟迹窵留仓颉字，草香撷出屈平骚。\n不知何许缫车动，又送新丝入鬓毛。",
        "dynasty": "宋",
        "collection_info": null
    },
    {
        "uuid": "4d939e93adc4853e2f6a274ce5b6917a",
        "title": "县圃白莲",
        "author": "萧立之",
        "content": "四柱茅亭秋一间，礲冰琢玉照干坤。\n香分韩寿春衫味，花带苌弘冷袖痕。\n奔月蜕余仙去骨，凌波招得别来魂。\n今宵睡足敲窗雨，家在西湖水满门。",
        "dynasty": "宋",
        "collection_info": null
    },
    {
        "uuid": "a67714c1aea9d36752cc5fdd14e31782",
        "title": "丁巳除夕",
        "author": "萧立之",
        "content": "攽春过了雪犹勍，枝北枝南开未曾。\n风雨闭门人守岁，江淮断道士椎冰。\n说三生梦溪桥酒，抄一年诗纸帐灯。\n世事正长双鬓短，客床无寐曲寒肱。",
        "dynasty": "宋",
        "collection_info": null
    },
    {
        "uuid": "fd9e0442bf618b60d44541df91d059d3",
        "title": "赠人",
        "author": "萧立之",
        "content": "湘野源头筇一枝，黄云黑雾雨淋漓。\n天公有眼能青白，世路无情谩崄巘。\n场屋秋风三岛梦，江湖夜雨四愁诗。\n苍苔翠竹檐声裏，重瀹茶瓯当酒巵。",
        "dynasty": "宋",
        "collection_info": null
    },
    {
        "uuid": "a5edf5d303bd2914b4911b6f36efb776",
        "title": "过衡山",
        "author": "萧立之",
        "content": "此是湘南第几程，楚天空旷入深溟。\n九千丈月照衡岳，八百里程归洞庭。\n恨入江蓠骚骨冷，梦回湘竹泪花青。\n客中总为贪程熟，落枣风高我自醒。",
        "dynasty": "宋",
        "collection_info": null
    },
    {
        "uuid": "9225d36d1925e1cb2cbebbdbfee13579",
        "title": "次丁宣尉韵",
        "author": "萧立之",
        "content": "城郭秋深鹊树空，练衣不抵夜来风。\n雁何去处有书下，蟹几时来无酒中。\n生事比梅仍向北，归心如水只流东。\n苍崖翠竹云根屋，擘画残年饭韭菘。",
        "dynasty": "宋",
        "collection_info": null
    },
    {
        "uuid": "b08dd0ac34f4eff72efd269c17b3a986",
        "title": "题云心适楚吟稿",
        "author": "萧立之",
        "content": "𪳁翠重阴一握天，旧来此地着吟仙。\n自题淮海短长句，又□郴江二百年。\n夜雨滋兰深屈畹，春风种橘长苏泉。\n监州文采推南阮，夔后留看适楚编。",
        "dynasty": "宋",
        "collection_info": null
    },
    {
        "uuid": "923122aa70650e74b04e2c552cde46cc",
        "title": "报恩荷池纳凉呈云心",
        "author": "萧立之",
        "content": "重入僧窗听雨眠，藕花只在客床前。\n囊空不欠苏秦舌，口渴频呼陆羽泉。\n十里湖光天半席，一阑秋影月初弦。\n新凉风物无人共，坐听微钟祇自怜。",
        "dynasty": "宋",
        "collection_info": null
    },
    {
        "uuid": "d2319981b95aad270f6850fe6e355a0b",
        "title": "七月十五夜云心邀泛北湖",
        "author": "萧立之",
        "content": "凉透秋衣不忍眠，更何处觅蕊珠仙。\n水光夜气无三伏，人影花阴共一船。\n菱藻有香风四合，地天无际月双圆。\n碧筒剩对青山吸，此乐人间几百年。",
        "dynasty": "宋",
        "collection_info": null
    },
    {
        "uuid": "39c1204fcd384dda525372cad42d8e50",
        "title": "再韵呈云心",
        "author": "萧立之",
        "content": "西风日日枕书眠，自笑仙城着懒仙。\n溧水已无东野俸，剡溪空趁子猷船。\n诗名入社平生欠，乡梦惊秋昨夜圆。\n念我衰颓君万里，可怜怀抱更中年。",
        "dynasty": "宋",
        "collection_info": null
    },
    {
        "uuid": "d245eda1b7a5cd295240413e7e67f801",
        "title": "次赵东林韵",
        "author": "萧立之",
        "content": "锦袍公子三生梦，又堕歌罗古驿中。\n天上无情覆手雨，人间有恨打头风。\n晚花留日明深树，枯泽回潮起蛰龙。\n草草官称今髮白，年时悔不事猿公。",
        "dynasty": "宋",
        "collection_info": null
    },
    {
        "uuid": "87079a958f18f41493371cfc6b98d75d",
        "title": "寄曾翠屏",
        "author": "萧立之",
        "content": "天亦何曾忘此翁，颊红留待醉春风。\n剩吟诗在何妨老，只欠官称未是穷。\n五夜月痕云一角，十年风物鬓双蓬。\n□□□□□□□，倘有江船吾亦东。",
        "dynasty": "宋",
        "collection_info": null
    },
    {
        "uuid": "c2ced9806962738be85b4b520abf831d",
        "title": "梅",
        "author": "萧立之",
        "content": "不受世间尘土涴，山之南北水之涯。\n识中庸裏有素隠，怪小雅中无白华。\n半点精神春滴淅，一寒风骨雪槎牙。\n淡妆人去罗浮远，肠断东风璧月斜。",
        "dynasty": "宋",
        "collection_info": null
    },
    {
        "uuid": "c3b60f00b93224d36da70ceb89830b2d",
        "title": "再为梅赋",
        "author": "萧立之",
        "content": "谁遣巫阳招尔魂，春从九地到孤根。\n灵均清节离骚囷，司马深衣独乐园。\n吟客谩能工水月，先儒曾此识干坤。\n雁行却以山矾进，未许涪翁谓至言。",
        "dynasty": "宋",
        "collection_info": null
    },
    {
        "uuid": "f24bc54e07691ae9bcb69aea119a5748",
        "title": "雪",
        "author": "萧立之",
        "content": "吹万不同无数风，人间遂有水晶宫。\n玉龙夜战三更月，铁马秋行万里空。\n老尽蓬心松柏独，起来蒿目地天通。\n兰亭尽足方金谷，只诧粗人论未公。",
        "dynasty": "宋",
        "collection_info": null
    },
    {
        "uuid": "ca70a2e4eeadf15fca9382ccc6184750",
        "title": "挽彭復雅二首  其一",
        "author": "萧立之",
        "content": "已哭芸兄又哭君，眼中何得更沾巾。\n死无家货营砖甓，生有诗名动缙绅。\n岂亦雕锼伤你寿，不然溟漠妬斯人。\n不忘有子今传业，依旧寒林一气春。",
        "dynasty": "宋",
        "collection_info": null
    },
    {
        "uuid": "7817e44535f2c5c0087283011de39b6b",
        "title": "挽彭復雅二首  其二",
        "author": "萧立之",
        "content": "隔月日前犹得书，说贫说病两劬偷。\n祗言未晚休文瘦，不料竟成长吉殂。\n空有泪花愁宿草，可无哀些折生刍。\n平生交旧铭幽笔，今代萧台有大苏。",
        "dynasty": "宋",
        "collection_info": null
    },
    {
        "uuid": "816733352e8887a596090f0b57a11b2a",
        "title": "送吕秘书中归清凉二首  其一",
        "author": "萧立之",
        "content": "曾剔寒灯读奏篇，先生有胆大如天。\n忠言流落古无此，佳士行藏今偶然。\n诸老与公扶一世，十图为世作千年。\n向来魂梦江闽隔，信有三生问字缘。",
        "dynasty": "宋",
        "collection_info": null
    },
    {
        "uuid": "4e728af3f166ef85a88e0e5c5bd6b4c6",
        "title": "送吕秘书中归清凉二首  其二",
        "author": "萧立之",
        "content": "苍玉亭边借屋居，春风忽许赋归欤。\n邻翁争挈葫芦酒，息女催擎篛笼书。\n百世不磨公论在，一城相语笑颜舒。\n兹行奇绝君恩重，压落梅花照笋舆。",
        "dynasty": "宋",
        "collection_info": null
    },
    {
        "uuid": "7194b1e6fb995f101940ea806a9dcc55",
        "title": "次龚象湖韵二首  其一",
        "author": "萧立之",
        "content": "一盂野饭落闽州，篁竹烟莎屋压头。\n学问无穷吾辈老，干坤能大此身浮。\n客窗书传青灯雨，故国溪山黄叶秋。\n羡子清吟如玉雪，枯肠尘土不堪搜。",
        "dynasty": "宋",
        "collection_info": null
    },
    {
        "uuid": "9a7746adcb3f705d0c7df313dfa7451d",
        "title": "次龚象湖韵二首  其二",
        "author": "萧立之",
        "content": "剩水残山欲尽头，肯披蓬藋访深幽。\n买盐沽酒三家市，劈箭惊雷一水秋。\n袖裏我无区册序，脚跟君有子长游。\n是间尚有堪吟处，莫向西风怨滞留。",
        "dynasty": "宋",
        "collection_info": null
    },
    {
        "uuid": "09213577427606858a8736eaeccd45fc",
        "title": "送易斋何倅官满归括苍",
        "author": "萧立之",
        "content": "壁立屏星照古鄞，两年霹雳快嚬呻。\n圆珠山下月初晓，苍玉洞前梅自春。\n冰雪要教醒醉眼，干坤何可少斯人。\n葛强旧是樽前客，欲化为龙奈此身。",
        "dynasty": "宋",
        "collection_info": null
    },
    {
        "uuid": "6c2463b8b595efc77627da019b7222d0",
        "title": "归自城外",
        "author": "萧立之",
        "content": "山围不断似勾阑，路入苍云八百盘。\n塔顶受风铃语急，楼高有日鹊巢寒。\n簿书衮衮蚁旋磨，岁月匆匆船下滩。\n两度梅花犹是客，梦随飞翼度巑岏。",
        "dynasty": "宋",
        "collection_info": null
    },
    {
        "uuid": "99243860eef4d8e2e666bbc7bad8c7b0",
        "title": "次使长劝农喜晴韵",
        "author": "萧立之",
        "content": "日日巡檐听雨声，春郊忽为使车晴。\n醉翁之意不在酒，造物于人亦有情。\n天日开明吾道泰，诗书谈笑孽囚惊。\n吟成自对春风笑，却恐高琼意未平。",
        "dynasty": "宋",
        "collection_info": null
    },
    {
        "uuid": "eec469b18000e43f3faae6f1fd1e14cc",
        "title": "山下",
        "author": "萧立之",
        "content": "山下人门白板扉，畦蔬绕屋水田肥。\n五更花信雷初动，一月春晴燕未归。\n官满不储囊粟俸，儿寒犹补海图衣。\n山禽不语如相好，听我劳歌赋式微。",
        "dynasty": "宋",
        "collection_info": null
    },
    {
        "uuid": "07f8e12bc8a222fdbbb6850c9b1df432",
        "title": "次使长苍玉亭",
        "author": "萧立之",
        "content": "诗律峥嵘压岛郊，险如百二据秦殽。\n邹枚一座风流集，陈郭千年道义交。\n公笔欲倾河汉倒，我才如种石田硗。\n山城斗大春风足，阿阁终须着凤巢。",
        "dynasty": "宋",
        "collection_info": null
    },
    {
        "uuid": "ee0a7a15c2782688d0604498eeff39d9",
        "title": "使长初约客观文殊寺牡丹忽有走数种自小洛阳来者觞于东山堂席上赋",
        "author": "萧立之",
        "content": "野寺留花待使君，山堂忽放洛阳春。\n数根绿护封枝藓，一骑红飞置驿尘。\n金带巧传天上信，玉酥终作鼎中珍。\n预愁几日都飞去，定□梁公是正人。",
        "dynasty": "宋",
        "collection_info": null
    },
    {
        "uuid": "4c07e8c1d6b2513255517e6983e6d391",
        "title": "使长遣和再韵",
        "author": "萧立之",
        "content": "胡床少住许诸君，綵服移来有脚春。\n浓露洗空妆带酒，暖风吹动袜生尘。\n圣贤清浊杯中物，宾主东南席上珍。\n品格只从根拨见，先生端是识花人。",
        "dynasty": "宋",
        "collection_info": null
    },
    {
        "uuid": "3f803811e24a4bfe801f1cc6b9974918",
        "title": "和张倅韵",
        "author": "萧立之",
        "content": "微官元不疗寒饥，忧乐相从頼有诗。\n万里功名看末路，百年事业有残碑。\n文嫌累气伤雕组，语要惊人欠崛奇。\n湖海平生有今日，白头何处觅新知。",
        "dynasty": "宋",
        "collection_info": null
    },
    {
        "uuid": "c98c6a07b524c37875165f135ca80308",
        "title": "睡起",
        "author": "萧立之",
        "content": "薄酒匆匆与睡谋，夜长无寝怯更筹。\n要嗔早起还多事，浩笑春来失自由。\n雪禁好花偏耐晚，雨肥枯涧已堪舟。\n自怜跬步元婴阁，未有新诗续旧游。",
        "dynasty": "宋",
        "collection_info": null
    },
    {
        "uuid": "7b0b4c6c7052b89008d7af2bb4f69180",
        "title": "和孙竹云道士先坟种松韵",
        "author": "萧立之",
        "content": "秦岭苍髯铁色仙，却将翁仲作忘年。\n移将根去亲陪土，化作杨公种玉田。\n客子有怀悲故垄，清明无酒哭苍天。\n感君此计能千载，独立斜阳咏此篇。",
        "dynasty": "宋",
        "collection_info": null
    },
    {
        "uuid": "07b7c558f56959d12cf19e20f241c8a2",
        "title": "孺子亭",
        "author": "萧立之",
        "content": "湖上花藤络树身，傍湖鸥鸟识游人。\n两京寂寞有前哲，一榻风流无后尘。\n史牒不名为隠逸，公心岂自少经纶。\n卷藏独向兹丘老，岁岁祠前荷芰春。",
        "dynasty": "宋",
        "collection_info": null
    },
    {
        "uuid": "8245e6faa753c872eb857363281e38c0",
        "title": "送实堂吴帅归天台二首  其一",
        "author": "萧立之",
        "content": "归鞯忽报出山城，笳鼓旌旗送若迎。\n满担图书仍语录，全家风雨又山程。\n行须有用藏非损，来本无心去亦轻。\n家裏湖山元不恶，知公久矣忆莼羹。",
        "dynasty": "宋",
        "collection_info": null
    },
    {
        "uuid": "46b08fba1f9eef64e5faa459a30ccb8c",
        "title": "送实堂吴帅归天台二首  其二",
        "author": "萧立之",
        "content": "天台一万八千丈，玉立人间第一流。\n士要着书归亦乐，道堪传世外何求。\n能令不作三公耳，且共相看一笑休。\n渺渺层云双目短，几时归雁落沧洲。",
        "dynasty": "宋",
        "collection_info": null
    },
    {
        "uuid": "52564f9057116308ee8095b3d3561eaa",
        "title": "次黄园漕幕韵",
        "author": "萧立之",
        "content": "花如堕珥草遗簪，次第东风转作南。\n巢鷇欲飞看八八，径香不断胜三三。\n着亭屈折谁心计，隔竹推敲客手谈。\n安得身闲携斗酒，趁他姚魏战红酣。",
        "dynasty": "宋",
        "collection_info": null
    },
    {
        "uuid": "100fa25c27d5be6b791f1b0997764f99",
        "title": "苏云卿",
        "author": "萧立之",
        "content": "洪崖仙人旧隠处，绕舍畦蔬藤一枝。\n君房自致台鼎位，伯也差为儿女知。\n鸿飞千里避弋缴，鱼潜九渊惊钓丝。\n歆宁优劣金在地，世上只赏桐江祠。",
        "dynasty": "宋",
        "collection_info": null
    },
    {
        "uuid": "7158870ddfbec14bb6badc9929c74c8b",
        "title": "和晏司法吴城山道中韵三首  其一",
        "author": "萧立之",
        "content": "椎鼓发船催出城，平安街子报归程。\n红阑碧水旗招醉，绿树黄鹂画写生。\n为有诗情浑不恶，便无官事也堪行。\n一樽细共灯前说，此夕星河烂熳明。",
        "dynasty": "宋",
        "collection_info": null
    },
    {
        "uuid": "e05a028aac8086175a237f92fac81c74",
        "title": "和晏司法吴城山道中韵三首  其二",
        "author": "萧立之",
        "content": "十幅风帆十丈桅，空明双眼洗尘开。\n压枝梅大宜羹鼎，贯柳鱼肥更酒杯。\n樯燕可能留客住，沙鸥只道为诗来。\n剡舟不作兴尽返，见说龙公也自猜。",
        "dynasty": "宋",
        "collection_info": null
    },
    {
        "uuid": "cb68e37ec31c72d0fc0e9f9e67f61450",
        "title": "和晏司法吴城山道中韵三首  其三",
        "author": "萧立之",
        "content": "蹴天浪入白云层，四野都无一寸青。\n挟万斛行风有力，着千人聚地成形。\n庐峯映日开天绘，石砮沉渊记庙灵。\n欲洗吏尘何日得，摩挲坡句傍危亭。",
        "dynasty": "宋",
        "collection_info": null
    },
    {
        "uuid": "17a65640dee00189ded496882fd12fc6",
        "title": "和李后林贺黄后谷漕荐韵",
        "author": "萧立之",
        "content": "爱君满腹贮精神，王翰当年愿卜邻。\n一日雄文諠上国，三生太史属前身。\n猎心勃鬰惊残梦，新榜夸张说古人。\n早作功名归舘阁，诗情莫涴簿书尘。",
        "dynasty": "宋",
        "collection_info": null
    },
    {
        "uuid": "7a2518b4e5b62102932df87c6786f306",
        "title": "送孙竹云住浮云观",
        "author": "萧立之",
        "content": "城郭尘埃心自村，一生吟褐任干坤。\n江湖处处客曾席，风雨潇潇人闭门。\n蕙帐晓空云出岫，芜城春老竹生孙。\n诗囊挑入苍烟去，谁管斜阳到韵轩。",
        "dynasty": "宋",
        "collection_info": null
    },
    {
        "uuid": "4ae91f64fe71df852a7c9f5dd4999615",
        "title": "丰城虑囚和滕倅壁间韵",
        "author": "萧立之",
        "content": "畧彴横波压石安，小亭谁占此溪湾。\n晨装带月犹长道，久梦随云又别山。\n不敢告劳怜岁晚，未能免俗觉诗悭。\n梅花树下春风酒，小醉归来未掩关。",
        "dynasty": "宋",
        "collection_info": null
    },
    {
        "uuid": "0961bfb73e6edf6725c45c0024d810c7",
        "title": "次滕倅夜登楼韵",
        "author": "萧立之",
        "content": "湖边四面小云楼，城上三更漏鼓秋。\n月淡无痕诗共好，官清有味境能幽。\n人间路绝蓬瀛近，木末天低宇宙浮。\n唤醒尘劳椀中茗，西风黄叶正飕飕。",
        "dynasty": "宋",
        "collection_info": null
    },
    {
        "uuid": "f11d7e05ed84281ea5c46477bba5ff7d",
        "title": "题王衡甫吟稿",
        "author": "萧立之",
        "content": "君家冠冕半山翁，晚唱漓波一洗空。\n万世尚须观往復，一江元不隔西东。\n松精入地千年魄，鹏翼垂云万里风。\n安得共君秋月底，朗吟峯顶撼松公。",
        "dynasty": "宋",
        "collection_info": null
    },
    {
        "uuid": "15275c0e299a6b00ea9c8fb9bd424816",
        "title": "漕园古梅",
        "author": "萧立之",
        "content": "花身怪怪復奇奇，几度春风未入诗。\n列璺有文蛇蜕殻，刳心不死豹留皮。\n风流不在宫妆称，冷淡偏于晚岁宜。\n为怕清寒欺客袖，一檐斜月立多时。",
        "dynasty": "宋",
        "collection_info": null
    },
    {
        "uuid": "78f6c980fd52e47e2e72a50afad5d31e",
        "title": "代同官送方蛟峰二首  其一",
        "author": "萧立之",
        "content": "除书飞舞下元正，人在金鰲背上行。\n班笋步联黄阁近，橐荷先照綵衣明。\n文章华国三千牍，樽俎筹帷十万兵。\n宣室席前应有问，愿培元气厚苍生。",
        "dynasty": "宋",
        "collection_info": null
    },
    {
        "uuid": "788f6d69943b3bc4c7386dc743f43f2e",
        "title": "代同官送方蛟峰二首  其二",
        "author": "萧立之",
        "content": "蟠木离奇谁是客，讵图燕谷亦春风。\n方皋相马骊黄外，康节识花根拨中。\n投士泥途公为国，读书城旦我何功。\n只今一瓣南丰在，夹袋他年愿始终。",
        "dynasty": "宋",
        "collection_info": null
    },
    {
        "uuid": "45ca568693ea280c18e6588a82901998",
        "title": "赠张南溪",
        "author": "萧立之",
        "content": "长鬣张郎诗骨□，幅巾藜杖气仇仇。\n老坡言语妙百世，子美经行半九州。\n自笑我犹为口累，不应君亦有覊愁。\n眼看尘土羞形秽，梦拗梅花雪上头。",
        "dynasty": "宋",
        "collection_info": null
    },
    {
        "uuid": "a6c57d57d0b0157ee3a64de01993a400",
        "title": "辂新帅出城见梅",
        "author": "萧立之",
        "content": "城裏康衢三寸埃，出城江上有疏梅。\n问公安在见何晚，似客可人期不来。\n质白不随玄令改，枝南还受北风开。\n花前不作匆匆醉，却有新诗藉手回。",
        "dynasty": "宋",
        "collection_info": null
    },
    {
        "uuid": "500f6aa204db23acde4c5b747b150fd4",
        "title": "送娄高士归渝",
        "author": "萧立之",
        "content": "我无可送全椒酒，君有堪传石鼎诗。\n客裏归忙云亦散，吟边相忆月明知。\n出山似已铸成错，煮石尤来疗得饥。\n别挹未成先一笑，湖元交割付他谁。",
        "dynasty": "宋",
        "collection_info": null
    },
    {
        "uuid": "99d8864fa02fd379a934e3c79ed152d5",
        "title": "送黄仲与之崆峒任",
        "author": "萧立之",
        "content": "平生场屋几秋风，三尺词绫上界中。\n笔力健凌黄鹞子，剑心雄迈白猿公。\n羞交人指原夫辈，早慕史称儒者功。\n夜半南云瞻紫气，知君长剑倚崆峒。",
        "dynasty": "宋",
        "collection_info": null
    },
    {
        "uuid": "e4dd74387cc067c39e3dc79297cf2b3c",
        "title": "送曾寺簿知南安二首  其一",
        "author": "萧立之",
        "content": "倦随龙尾踏□檛，却爱山城放早衙。\n官好何曾啸篁竹，州清第一管梅花。\n濂翁道脉犹今日，铁汉风声想故家。\n君去我留人自恨，春风祖帐满东华。",
        "dynasty": "宋",
        "collection_info": null
    },
    {
        "uuid": "b229f50e793c9b70831c7f2c2bd02035",
        "title": "送曾寺簿知南安二首  其二",
        "author": "萧立之",
        "content": "南丰事业炳如丹，振起斯文一代看。\n霄汉行飞上鸿雁，画图盛事入衣冠。\n旌幢有喜春郊满，剑槊无声夜峒寒。\n小试淮阳君且召，金狨湖外等归鞍。",
        "dynasty": "宋",
        "collection_info": null
    },
    {
        "uuid": "8d79423c02c250e56aca340c029616db",
        "title": "李鹤林田惠诗有孤山探梅之句用韵为谢",
        "author": "萧立之",
        "content": "向来山裏读书房，便是人间白玉堂。\n地有梅花三百本，春回纸帐五更霜。\n山林有约狐淘令，岁月无情老子长。\n欲起林逋说香影，急须同买月中航。",
        "dynasty": "宋",
        "collection_info": null
    },
    {
        "uuid": "62c3faffef217984059e28c903fa94d4",
        "title": "陈蒲塘送端砚用韵为谢  其一",
        "author": "萧立之",
        "content": "龙渊打底为谁来，半瓦残砖愧不才。\n天上分星涵水镜，人间有石等舆台。\n忽惊万里诗翁眼，如发千年地媪胎。\n鬼夺客偷关梦寐，吟边时与理烟煤。",
        "dynasty": "宋",
        "collection_info": null
    },
    {
        "uuid": "8d5581c296a50306396bf2ec5c74363c",
        "title": "陈蒲塘送端砚用韵为谢  其二",
        "author": "萧立之",
        "content": "真盐铁使有云来，多少人怜白朴才。\n合趁闺班高处籍，尚携檄笔外间台。\n劳君海怪探龙颔，赠我厨珍得豹胎。\n又俸前诗清似水，通群辟尽锁窗煤。",
        "dynasty": "宋",
        "collection_info": null
    },
    {
        "uuid": "abd5eedeff33049ec4bf7b294d1f3c13",
        "title": "再韵贺得阙",
        "author": "萧立之",
        "content": "日日边书带羽来，时艰撑拓正需才。\n我犹不定转五木，君已高翔长一台。\n此日知心鱼在水，他时得路鹤离胎。\n江东日暮深云裏，人醉冰台拥麝煤。",
        "dynasty": "宋",
        "collection_info": null
    },
    {
        "uuid": "63f6ecb2f8880102089c239789835075",
        "title": "和蒲塘乡饮酒席上韵",
        "author": "萧立之",
        "content": "洛社当年留样子，客中正可饮亡何。\n樽前聊復会真率，殿上相期侍馺娑。\n事意旧游忘鬓改，坐分前席觉年多。\n西风管取都长健，更插茱萸上嵬峩。",
        "dynasty": "宋",
        "collection_info": null
    },
    {
        "uuid": "cf0cfd13d255e49f261749b576509635",
        "title": "和罗涧谷寄以姑苏旧游韵",
        "author": "萧立之",
        "content": "为云旧欠四方从，投老相逢稇载空。\n吟榻几时今雨客，尘襟一夏故人风。\n长江秋色烟波外，落日渔家醉梦中。\n无计事君吟得好，诗来面摺欲生红。",
        "dynasty": "宋",
        "collection_info": null
    },
    {
        "uuid": "1c8939fcee479899cf0b3f109e7fd00f",
        "title": "送官出守平江二首  其一",
        "author": "萧立之",
        "content": "天上红云第二班，乞身祗要觅祠官。\n清朝得路古来有，晚节全名人所难。\n歇马重来森戟近，携龟已放去船宽。\n待公过阙争留相，温国风流此日看。",
        "dynasty": "宋",
        "collection_info": null
    },
    {
        "uuid": "a83ccd3ba5c81b068f160cd4f34fda53",
        "title": "送官出守平江二首  其二",
        "author": "萧立之",
        "content": "班玉通明散早朝，春风桃李满江皋。\n自然着我尘劳没，安得如公勇退高。\n地近黄扉纔一武，天教清梦更三刀。\n仪刑渴想催归衮，只借阑门水半篙。",
        "dynasty": "宋",
        "collection_info": null
    },
    {
        "uuid": "cd5965b3076d55519ac3417ede1bd313",
        "title": "同林城山杨学舟游虎丘",
        "author": "萧立之",
        "content": "虎踞名丘往事赊，胜游千载梵王家。\n山灵旧出点头石，地妬曾埋解语花。\n佛国凭空云入座，剑池共汲水随车。\n吟人谩有兴亡感，雪壁淋漓落阵鸦。",
        "dynasty": "宋",
        "collection_info": null
    },
    {
        "uuid": "be28abb56f96b2ed741c6e3c2962cb78",
        "title": "九日拉管西窗诸丈游凤石洞天酒边用草堂韵",
        "author": "萧立之",
        "content": "巨灵擘画境能宽，吟似追随亦可欢。\n地有此山开宇宙，天留今日会衣冠。\n石交可与论千载，岁晚相期共一寒。\n山外黄尘深没马，澄潭聊復倚阑看。",
        "dynasty": "宋",
        "collection_info": null
    },
    {
        "uuid": "6cb5c01785cc5a9e2518a322c51e3f6d",
        "title": "寄曾牧庵",
        "author": "萧立之",
        "content": "丹林自语叶骚骚，寒入江南入缊袍。\n丘壑风流须我辈，弓刀事业付儿曹。\n神灵助晋天机转，姙姒兴周庙算高。\n相不当侯吾事了，不妨羹泡煮溪毛。",
        "dynasty": "宋",
        "collection_info": null
    },
    {
        "uuid": "619f5e4dfeb98c26e2be0abbf52187e3",
        "title": "次曾渔矶贺得士赟音问韵",
        "author": "萧立之",
        "content": "时危多难合驱除，安见娇儿竞挽鬚。\n支厦可能扶绪汉，誓江犹欲活全吴。\n疑从马革无还璧，忽得蝇头似串珠。\n君有诗来逾骨肉，为君吟罢酒三呼。",
        "dynasty": "宋",
        "collection_info": null
    },
    {
        "uuid": "637ff5bd52c5ae400689a53eb8d03f90",
        "title": "请兵道中作",
        "author": "萧立之",
        "content": "八表同昏草露深，西风愁绝不成吟。\n申包胥有伤时泪，南霁云无食肉心。\n日月重光天与子，山河正统古犹今。\n微生千里间关意，凈洗妖氛待相霖。",
        "dynasty": "宋",
        "collection_info": null
    },
    {
        "uuid": "0ee9560b7759c2c4a987e45821e3e80b",
        "title": "渔矶惠诗适闻王师过邑次韵作欢喜口号",
        "author": "萧立之",
        "content": "不是逃名韩伯休，避兵聊欲蔽林丘。\n天公悔祸有今日，臣子扶颠无半筹。\n苍玉硖鸣春意动，红绵袄出雾痕收。\n诗来适喜王师至，醉插梅花舞白头。",
        "dynasty": "宋",
        "collection_info": null
    },
    {
        "uuid": "9d0b3e7cb31af9efd115dacd33c4601f",
        "title": "春晴试笔",
        "author": "萧立之",
        "content": "为喜逢春亦自怜，新晴风物此花前。\n蝶狂有意如耽色，树老无枝莫记年。\n钟虡尘深唐九庙，金铜泪尽汉中天。\n二三豪俊今何在，愁绝孤臣雪满天。",
        "dynasty": "宋",
        "collection_info": null
    },
    {
        "uuid": "62549f37c48e9f67605d25966265e028",
        "title": "和本县黎月罔劝农韵",
        "author": "萧立之",
        "content": "白髮衰翁且翠颠，伤心难问屈原天。\n当时一聚如金谷，此日数间惟玉川。\n劝谏只今犹乐土，耕犂何地不炊烟。\n欲亲偃室无公事，一段阻心似壅泉。",
        "dynasty": "宋",
        "collection_info": null
    },
    {
        "uuid": "4e94929b719d986dc46e53c7f2c973bd",
        "title": "再韵谢黎月罔笔墨丹砂之贶",
        "author": "萧立之",
        "content": "今君好赐及层颠，怜我幽篁不见天。\n束缚遣前浮月窟，品题称绝重黟川。\n药来南海增新价，剂入西窗煮晚烟。\n惟有吟哦相报答，为君涤砚试新泉。",
        "dynasty": "宋",
        "collection_info": null
    },
    {
        "uuid": "d8418e2f21634bc1c435f898b68627cf",
        "title": "寄罗涧谷  其一",
        "author": "萧立之",
        "content": "同是人间七十余，相思无地问何如。\n仓皇空忆归时别，契阔都无落□书。\n□去避兵长蓐食，迩来古地且巢居。\n题诗甲子应同集，便雁相逢頼启予。",
        "dynasty": "宋",
        "collection_info": null
    },
    {
        "uuid": "acf53ccc1ebf5e2f6989faf98473cf8e",
        "title": "寄罗涧谷  其二",
        "author": "萧立之",
        "content": "诗去诗来只月余，渴心顿解沃心如。\n居然咫尺有万里，如此乱离无一书。\n山裏黄虀犹可饱，天涯白草更堪居。\n汉宫旧日烟花绕，造化胡宁亦忍予。",
        "dynasty": "宋",
        "collection_info": null
    },
    {
        "uuid": "19c4f179ce4ee3930704b25c9e7b3961",
        "title": "又和",
        "author": "萧立之",
        "content": "东南文物古遗余，不料冠绅忽弃如。\n门外逢人作胡跪，官中投牒见番书。\n谁教天女解作俑，欲倩渔郎寻卜居。\n更欲久留观此世，昌黎此语倍愁予。",
        "dynasty": "宋",
        "collection_info": null
    },
    {
        "uuid": "7ba0d8f832b1564a637f9b15205d1d95",
        "title": "次黎宰併柬曾楚山二首  其一",
        "author": "萧立之",
        "content": "谁道行年值小游，转添白髮上人头。\n檀公上计无多子，潘令吟情第一流。\n四海交游惊鬼录，一身生死寄岑楼。\n因公唤醒推敲梦，此夕灯前忘却愁。",
        "dynasty": "宋",
        "collection_info": null
    },
    {
        "uuid": "772dbc588c0f873e5e80ce473c7caa68",
        "title": "次黎宰併柬曾楚山二首  其二",
        "author": "萧立之",
        "content": "我耕枯旱不逢年，君解翻瓢涨九渊。\n道义相忘床上下，诗书有味蜜中边。\n向来湖海鱼千里，此去功名马一鞭。\n坐想昼帘公事少，时将诗递破苍烟。",
        "dynasty": "宋",
        "collection_info": null
    },
    {
        "uuid": "bed86a38c0f5a86189558e7983be3419",
        "title": "读文山诗",
        "author": "萧立之",
        "content": "退未能休进未前，英雄到此亦堪怜。\n此心耿耿赤如日，吾道悠悠苍若天。\n顾我尚堪输九死，观公端可愧诸贤。\n新诗读罢无谁语，欲折梅花意不传。",
        "dynasty": "宋",
        "collection_info": null
    },
    {
        "uuid": "79fd0a151bf2c3c682845dd37ba624f5",
        "title": "和周平洲韵",
        "author": "萧立之",
        "content": "此日旧无灵运屐，参差今有盖头茅。\n自怜后死罹兵革，枉有闲愁上鬓毛。\n泪尽不堪怀故国，诗来端喜得同袍。\n梅花夹雪无饶景，惜许吟情与病遭。",
        "dynasty": "宋",
        "collection_info": null
    },
    {
        "uuid": "06f71422b0175398afa5ed84788113b3",
        "title": "左臂痛",
        "author": "萧立之",
        "content": "人生两臂重天下，濠上仙翁语意高。\n不以拾遗曾坠马，可教吏部废持螯。\n风寒欠护知谁过，药裹频更藉汝曹。\n安得慈悲有千手，一枝才是九牛毛。",
        "dynasty": "宋",
        "collection_info": null
    },
    {
        "uuid": "2820e66a028856210b9f3641151b9396",
        "title": "与刘两峰",
        "author": "萧立之",
        "content": "可竹诗来为说君，采苹宫冷尚疑尘。\n人生不幸有奇祸，天道终当与善人。\n蔡琰援琴应制曲，寿昌见母足娱亲。\n两峯座上客常满，芋栗杯盘日夜春。",
        "dynasty": "宋",
        "collection_info": null
    },
    {
        "uuid": "460c17800a36857809872b2d6ad1c220",
        "title": "赠道士湖古澹",
        "author": "萧立之",
        "content": "江湖千载吊沉筒，楚俗今仍楚节供。\n已分三生委鱼鼈，肯争一饱为蛟龙。\n怜君客死非吾土，顾此首丘犹故封。\n试问厌厌曹李辈，人间膏沐若为容。",
        "dynasty": "宋",
        "collection_info": null
    },
    {
        "uuid": "e9283ef56972b9f11ddf5c3822726da7",
        "title": "江行得水压青天下小桥一句足成唐律",
        "author": "萧立之",
        "content": "老去无心任一瓢，意行聊復侣渔樵。\n云迷远树昏残照，水压青天下小桥。\n物我境空鷄已木，功名梦断鹿犹蕉。\n插秧绿遍江南岸，又送年光入画桡。",
        "dynasty": "宋",
        "collection_info": null
    },
    {
        "uuid": "c234478e617ec404d2bc7b318e11f64c",
        "title": "次曾楚山",
        "author": "萧立之",
        "content": "自笑忧兵阅四州，此身只为苦吟留。\n林栖几见芦穿膝，室毁欲无茅盖头。\n岁月巧将吾辈老，江山唤起故人愁。\n诗来忽作山阴想，问字敲门可得不。",
        "dynasty": "宋",
        "collection_info": null
    },
    {
        "uuid": "5e48fe0270a2183228307caf25bd8125",
        "title": "早起",
        "author": "萧立之",
        "content": "参差曙色走归云，落月犹高欲近人。\n客鬓已随时事改，风光犹逐世情新。\n孔方不是折简客，白堕真成入幕宾。\n忽有微吟生眼界，山光遥映雨如尘。",
        "dynasty": "宋",
        "collection_info": null
    },
    {
        "uuid": "47d77a83e4bc300c086c517e6cea0f96",
        "title": "次楚山见寄",
        "author": "萧立之",
        "content": "穿青度密且衡门，剪纸谁招客子魂。\n少不若人伤老大，死无容力为干坤。\n一枰孰与危机活，千古难磨此道存。\n前有长蛇后猛虎，少陵只合老羌村。",
        "dynasty": "宋",
        "collection_info": null
    },
    {
        "uuid": "3bc873adac8422254f7c6c38f2d4546c",
        "title": "观楚山关庙长篇记旧读史成唐律",
        "author": "萧立之",
        "content": "振世威名一宝刀，紫髯鬰鬰见人豪。\n受恩刘氏心非二，报效曹公义亦高。\n须信千年存庙食，不应一死误儿曹。\n江南处处新祠屋，可使雄兵叹不遭。",
        "dynasty": "宋",
        "collection_info": null
    },
    {
        "uuid": "a7b5324833e63faa137372ea5882d4e2",
        "title": "次使长苍玉洞韵",
        "author": "萧立之",
        "content": "不是仙源不是村，千年霜壁树蟠根。\n半山鱼鼓动城郭，一日龙雷出洞门。\n云似世情翻覆变，石如尊宿典刑存。\n摩挲藓刻无穷意，时听游人自细论。",
        "dynasty": "宋",
        "collection_info": null
    },
    {
        "uuid": "0ceb12a707b9afe3c6257bdbe8ea162d",
        "title": "书罢偶成",
        "author": "萧立之",
        "content": "书眼犹明返照窗，西风篱落已啼螀。\n放慵自觉闲居好，涉难争期末路长。\n稍解忍饥知道进，未能守口坐诗狂。\n世间万事如蓬转，且对青山进晚凉。",
        "dynasty": "宋",
        "collection_info": null
    },
    {
        "uuid": "8bf58702e51f4a871ae218988c3683f5",
        "title": "己卯秋社",
        "author": "萧立之",
        "content": "社公水又一番新，阵阵秋风入白苹。\n归燕去如秦逐客，覊鸿哀似楚纍臣。\n青山有约堪娱老，红树无情强作春。\n好为麻姑问人世，如今几见海扬尘。",
        "dynasty": "宋",
        "collection_info": null
    },
    {
        "uuid": "dab6d1b8d38b5fbaa6b26955f9d21972",
        "title": "寄楚山",
        "author": "萧立之",
        "content": "别后梅花几度春，催人年纪亦匆匆。\n长如此日易百岁，未觉吾衰成两翁。\n晓镜拂鬚无可白，霜颜压酒不□红。\n莫看谈笑封侯得，留眼江皋送断鸿。",
        "dynasty": "宋",
        "collection_info": null
    },
    {
        "uuid": "29736b3d55426f364fe60efca3c05e22",
        "title": "寄题崇仁吴甫伯寿康堂",
        "author": "萧立之",
        "content": "五福难并寿且康，如君有此扁斯堂。\n乔松岁晚不改色，佳菊霜寒弥有香。\n身健清樽供笑咏，眼明细字辨毫芒。\n风流万一成图画，容两诗翁作雁行。",
        "dynasty": "宋",
        "collection_info": null
    },
    {
        "uuid": "a6d1250782630bf1cd4b74959aaa3529",
        "title": "次刘苍涯见访",
        "author": "萧立之",
        "content": "山裏清怀人得知，地炉灰冷雪来时。\n七年有别君仍壮，一事无成我自悲。\n履豨应为天下计，缚鷄曾见故人诗。\n欲谈世事难相就，不为衝寒脚力疲。",
        "dynasty": "宋",
        "collection_info": null
    },
    {
        "uuid": "c1cdcce1466e7b59bdaf3cbe6caceb6f",
        "title": "和烧榾柮韵",
        "author": "萧立之",
        "content": "樵子归来頳担肩，长镵作我地炉缘。\n深山大泽蛰蛇虺，冷窗冻壁生云烟。\n暗室长明天不夜，团茶自煮客堪延。\n穷吟自笑成寒色，不到琉璃玳瑁边。",
        "dynasty": "宋",
        "collection_info": null
    },
    {
        "uuid": "ca9f76851fec75ebab94150645ac9470",
        "title": "题陈氏西园",
        "author": "萧立之",
        "content": "旧赋西园墨尚新，西园风物又精神。\n子孙相望百年事，宇宙重回一气春。\n独乐风流今寂寞，平泉言语谩悲辛。\n两家子弟材智下，撞破烟楼有几人。",
        "dynasty": "宋",
        "collection_info": null
    },
    {
        "uuid": "6c6fa7efefc7b64e9ac2597b43643b7c",
        "title": "壬午元日试笔有怀十翁楚山先生两章奉寄  其一",
        "author": "萧立之",
        "content": "年似渭滨人样子，竹房深夜一灯青。\n老来有妇能言语，元亮无言亦典刑。\n诗到夔州尊绝倡，人瞻鲁殿兀苍冥。\n写添涧谷成三老，洛下风流可得成。",
        "dynasty": "宋",
        "collection_info": null
    },
    {
        "uuid": "8318a7e482f0792a796a54c52156eaec",
        "title": "壬午元日试笔有怀十翁楚山先生两章奉寄  其二",
        "author": "萧立之",
        "content": "记前壬午甫能冠，甲子周回有此年。\n方寸可耕宁要地，须臾毋死尚观天。\n史无一事贤黄宪，士有终身感鲁连。\n万里梅花一樽酒，青山不尽水无边。",
        "dynasty": "宋",
        "collection_info": null
    },
    {
        "uuid": "2d19e3d6af245b0e9a4de176379ea2ff",
        "title": "秋燕",
        "author": "萧立之",
        "content": "犹记东风社雨晴，步栏辛苦得巢成。\n依刘信美非吾土，去鲁虽迟在此行。\n生也有涯同是客，逝将去汝得无情。\n乌衣巷陌休回首，兴废人间又一枰。",
        "dynasty": "宋",
        "collection_info": null
    },
    {
        "uuid": "5f7769ef92b37d54ec7e7209c1e5896f",
        "title": "壬午九日士资自广运铁南雄归途过家士贽士赟有诗因用韵",
        "author": "萧立之",
        "content": "惊心节物首重回，尚觉昏云黯未开。\n旧向醉余狂客帽，今犹健在倒莲台。\n菊如杜老开偏晚，客胜后山期不来。\n碌碌阿奴俱在目，剩锄菘韭种蒿莱。",
        "dynasty": "宋",
        "collection_info": null
    },
    {
        "uuid": "bf86648a7579710fb4dcb4c3830c127d",
        "title": "游凤石道院",
        "author": "萧立之",
        "content": "山外西风掣大船，悬崖一席镜中天。\n凤何年化石班驳，龙有时回潭碧鲜。\n礨空似经灵运凿，苍筤竞着祖生鞭。\n人知鱼乐谁知我，度度归时月满川。",
        "dynasty": "宋",
        "collection_info": null
    },
    {
        "uuid": "fff451972ce72c38d1435cad4d3a4b82",
        "title": "寄彭梅庄",
        "author": "萧立之",
        "content": "懒似嵇康多几分，缄情久不报殷勤。\n人言岁暮于吾子，今见梅花疑是君。\n岁月尚须留我辈，干坤何可少斯文。\n相期不作草中腐，付与后来杨子云。",
        "dynasty": "宋",
        "collection_info": null
    },
    {
        "uuid": "5dd737cb309117bebcc86b141f1247c3",
        "title": "次韵答徐毅斋",
        "author": "萧立之",
        "content": "文印诗灯自正宗，不忘生死访衰翁。\n樽前谈笑有此客，眼底轮囷亡是公。\n两世交游明月共，百年人物大江东。\n吾生荣悴乖逢尔，昨夜春风梅信中。",
        "dynasty": "宋",
        "collection_info": null
    },
    {
        "uuid": "11565c1ae33edf1c7df2ee7c3717e888",
        "title": "溪行见落梅为赋",
        "author": "萧立之",
        "content": "玉龙轻软雪能干，好在晴沙野水看。\n舞翠梦回仙袂远，射鵰人去露檐寒。\n连环骨冷香犹暖，如意痕轻补未完。\n花自年年人自老，春风满袖独凭阑。",
        "dynasty": "宋",
        "collection_info": null
    },
    {
        "uuid": "b0ad4a1090b96037a732fa17c24ef021",
        "title": "桃源",
        "author": "萧立之",
        "content": "桃源花发几番春，闻说渔郎此问津。\n秦帝漫劳方士遣，神仙已是避秦人。",
        "dynasty": "宋",
        "collection_info": null
    },
    {
        "uuid": "a68e759eef0000a4987a8c16bf6b30ec",
        "title": "杜鹃",
        "author": "萧立之",
        "content": "思归言语苦悲辛，啼老江南绿树春。\n莫倚巴西君故土，巴西风景近愁人。",
        "dynasty": "宋",
        "collection_info": null
    },
    {
        "uuid": "92084a8b47e5116182bc41d8bd3849b9",
        "title": "秋日",
        "author": "萧立之",
        "content": "野店聊为一枕谋，五更归梦入乡愁。\n溪流清浅舂锄晓，篱落荒凉络纬秋。",
        "dynasty": "宋",
        "collection_info": null
    }
]