[
    {
        "uuid": "a841515cebd83ecf9ff1126e4573ad76",
        "title": "山中  其一",
        "author": "于石",
        "content": "我家万山中，日日采樵去。\n扪萝上层巅，苔滑不留履。\n落日负樵归，云深失归路。\n谁家犬吠声，声在云深处。",
        "dynasty": "宋",
        "collection_info": null
    },
    {
        "uuid": "aa8a12f526b3a73de983edd825bedfc3",
        "title": "山中  其二",
        "author": "于石",
        "content": "偶因抱瓮出，夜汲涧底泉。\n荡摇水中月，水定光復圆。\n问水水不语，问月月不言。\n倚树一长啸，万壑松风寒。",
        "dynasty": "宋",
        "collection_info": null
    },
    {
        "uuid": "f5480d94a4a86c72939eb8c2592f6020",
        "title": "拟古",
        "author": "于石",
        "content": "君心如柳枝，春尽絮狂飞。\n妾心如古木，不受春风吹。\n古木宁槁死，可伐不可移。\n风絮飞不已，飘零将安归。",
        "dynasty": "宋",
        "collection_info": null
    },
    {
        "uuid": "d3ade7111dd584750e21da9e7ed5b9d2",
        "title": "晚步",
        "author": "于石",
        "content": "径狭不容车，溪浅不容钓。\n平芜淡云烟，独鸟下残照。\n见山孑无言，倚树忽长啸。\n徘徊澹忘归，空林明远烧。",
        "dynasty": "宋",
        "collection_info": null
    },
    {
        "uuid": "85fd9e946af482ad63a23e39845cc862",
        "title": "有客",
        "author": "于石",
        "content": "有客叩我门，动色谈公侯。\n权门热于火，富贵可力求。\n我性不谐俗，素拙生计谋。\n苟求未必得，徒为君子羞。\n拂衣起谢客，夷然卧林丘。",
        "dynasty": "宋",
        "collection_info": null
    },
    {
        "uuid": "27aeca68fa1ab2c81bcf89f9f37b9bf9",
        "title": "和渊明诗",
        "author": "于石",
        "content": "林屋本深寂，而多禽鸟喧。\n一静制群动，何必更幽偏。\n西风扫脱叶，见此林杪山。\n朝看孤云出，暮看孤云还。\n云飞亦何心，相对两忘言。",
        "dynasty": "宋",
        "collection_info": null
    },
    {
        "uuid": "c516d4d058256a3492540d6ed7ea58b5",
        "title": "宿栖真院分韵得独字",
        "author": "于石",
        "content": "空翠冷滴衣，石藓滑吾足。\n偶随白云去，栖此林下屋。\n楼影挂斜阳，钟声出深竹。\n山僧老面壁，谁与伴幽独。\n分我云半间，欹枕听飞瀑。",
        "dynasty": "宋",
        "collection_info": null
    },
    {
        "uuid": "3c1157e67ab0d254635a8bd1efd1884b",
        "title": "寄意",
        "author": "于石",
        "content": "妾家有明镜，百炼方能成。\n宝匣玉为台，持以奉良人。\n自恃妾貌妍，懒拂镜上尘。\n妾貌未及衰，妾镜先已昏。\n貌衰不再少，镜昏能再明。\n为君一磨拭，烱烱光如新。\n徒能照妾貌，安能照妾心。",
        "dynasty": "宋",
        "collection_info": null
    },
    {
        "uuid": "824a4f9a216e08ee9bd251016bce22e2",
        "title": "述怀",
        "author": "于石",
        "content": "孔明卧隆中，世事若不闻。\n草庐两三策，大义固已明。\n陶潜晋处士，束带耻屈身。\n浩然归去来，把酒惟长吟。\n潜鱼游深渊，好鸟鸣高林。\n是以古君子，出处各有心。",
        "dynasty": "宋",
        "collection_info": null
    },
    {
        "uuid": "cd53cf5d86545a12640afb992f361491",
        "title": "庭前有松树",
        "author": "于石",
        "content": "庭前有松树，百尺盘虬龙。\n材大不适用，偃蹇霜雪中。\n五陵年少儿，种花不种松。\n寄言傲霜雪，何似媚春风。\n松有千岁根，花无十日红。\n众人逐时好，君子惟固穷。",
        "dynasty": "宋",
        "collection_info": null
    },
    {
        "uuid": "d554f39926d1a991639aedcf96bcb166",
        "title": "探梅分韵得香字",
        "author": "于石",
        "content": "绝壁两屦云，荒村半桥霜。\n孤往欲何之，林下幽径长。\n寒梅在何许，临风几徜徉。\n谁家断篱外，一枝寄林塘。\n水静不摇影，竹深难护香。\n无言独倚树，山空月荒凉。",
        "dynasty": "宋",
        "collection_info": null
    },
    {
        "uuid": "9b6a265226ed8c8fc9a1644bea967084",
        "title": "所怀寄何寺簿",
        "author": "于石",
        "content": "斜日明远树，落叶走空阶。\n闭门寂无事，心澹境自佳。\n美人期不来，此乐谁与偕。\n岂无南飞雁，可以寄所怀。\n所怀不可寄，孤云渺天涯。",
        "dynasty": "宋",
        "collection_info": null
    },
    {
        "uuid": "97ecc4a769e1353348d44fb46e1f42b8",
        "title": "蝉",
        "author": "于石",
        "content": "斜阳挂庭树，有蝉鸣树颠。\n无端聒人耳，惊我闲窗眠。\n吾观动物中，至清莫如蝉。\n翩然蜕污浊，饱餐风露寒。\n此外一无求，何苦浪喧喧。\n口给祇屡憎，不如且忘言。",
        "dynasty": "宋",
        "collection_info": null
    },
    {
        "uuid": "0e1f7654eb3e1887fc7409cf838606d6",
        "title": "拟古",
        "author": "于石",
        "content": "东篱有佳菊，埋没野草傍。\n草蔓日以滋，菊苗日以荒。\n生意几欲息，菊短草何长。\n深秋严霜下，百草不復芳。\n采采东篱花，澹然发幽香。\n万物各有时，盛衰固其常。\n荣华不足恃，穷困果何伤。",
        "dynasty": "宋",
        "collection_info": null
    },
    {
        "uuid": "31dcca8946cc9a47ba69d8c782228b76",
        "title": "送赵宰之上虞  其一",
        "author": "于石",
        "content": "百里子男邦，职任非不厚。\n治民如牧羊，扰之则惊走。\n睠兹上虞邑，江海环左右。\n萧萧北风寒，怒涛声撼吼。\n元亮已赋归，世事付杯酒。\n宗子古维城，此行应不苟。\n茧丝与保障，二者孰先后。\n勉旃重勉旃，毋袖经纶手。",
        "dynasty": "宋",
        "collection_info": null
    },
    {
        "uuid": "6310641c772c9ecad2b4877d59b3b252",
        "title": "送赵宰之上虞  其二",
        "author": "于石",
        "content": "吾闻句践国，昔有鸱夷子。\n沼吴收隽功，扁舟五湖裏。\n又闻越东山，安石真奇士。\n一局别墅棋，失笑屐折齿。\n缅怀百世风，可以肃顽鄙。\n峨峨禹穴山，滔滔浙江水。\n山川今犹昔，宁无安与蠡。\n为我谢二公，幸为苍生起。",
        "dynasty": "宋",
        "collection_info": null
    },
    {
        "uuid": "850e44c0590215e392d4bd1a1713dc61",
        "title": "感兴  其一",
        "author": "于石",
        "content": "愚公欲移山，精卫欲填海。\n嗟乎智力穷，山海元不改。\n春秋更战国，仁义日荒怠。\n近趋管晏功，远受仪秦诒。\n杨墨骋邪说，申韩祸无罪。\n孔孟生其间，迂阔谁復采。\n羣嚣竞纷纭，智力几百倍。\n山崩海可竭，吾道固长在。",
        "dynasty": "宋",
        "collection_info": null
    },
    {
        "uuid": "9c1cfdeb9dff1d71dfa0dbc4822df566",
        "title": "感兴  其二",
        "author": "于石",
        "content": "游鱼闻饵香，宁悟鈎入口。\n不忍一朝饥，竟落渔人手。\n捕雉必以媒，相呼欣得偶。\n失身罗网中，乃为媒所诱。\n嗟哉二物微，智不料其后。\n飞潜一失所，虽悔復何咎。\n矧为物之灵，而不慎所守。\n饥渴能害心，交游多卖友。",
        "dynasty": "宋",
        "collection_info": null
    },
    {
        "uuid": "a171267cae3a7fc2679a01c57e30b042",
        "title": "次韵秉国种菊",
        "author": "于石",
        "content": "渊明令彭泽，自谓归来好。\n外物一无累，刚被菊花恼。\n东篱兴悠然，一醉舒怀抱。\n陶没已千载，爱菊人何少。\n谁能轻富贵，高蹈一世表。\n种菊学渊明，此意何矫矫。\n栽培春雨中，不待秋风老。\n南山无古今，世事何时了。\n先生笑不言，杜门方却扫。",
        "dynasty": "宋",
        "collection_info": null
    },
    {
        "uuid": "b1cd6c7b059b58ce8a0dca291a8d31d1",
        "title": "赠张君玉",
        "author": "于石",
        "content": "闭门十日雨，萧然抱孤琴。\n之子从何来，踏雨叩我门。\n对床话达晓，山窗耿青灯。\n挽衣不可留，何以赠子行。\n问子此何时，瞇目凄黄尘。\n四海非不宽，可语今几人。\n潇潇风雨中，奔走欲何营。\n愿子重自爱，堂有白髪亲。",
        "dynasty": "宋",
        "collection_info": null
    },
    {
        "uuid": "8122a32a8f1b404972067caa941d12e6",
        "title": "八月十四夜对月",
        "author": "于石",
        "content": "好风从西来，浮云忽中披。\n片月耿层空，清气入诗脾。\n皎皎万里光，谁言一分亏。\n亏者盈之渐，乘除迭相推。\n既圆终復缺，何如未圆时。\n过满易招损，极盛必有衰。\n人事无不然，一笑姑置之。\n愿我尊有酒，何喜亦何悲。\n颓然就一醉，月落吾不知。",
        "dynasty": "宋",
        "collection_info": null
    },
    {
        "uuid": "94ce86f313a28bca0b314749da61068a",
        "title": "山中何所有",
        "author": "于石",
        "content": "山中何所有，古松与清泉。\n一泓涵素月，千尺摇苍烟。\n我生乏世用，乐此山林闲。\n临流或倚树，物我两悠然。\n慎勿作梁栋，斧斤斵其天。\n慎勿入江海，汹涌生波澜。\n流荡易忘返，正直难自全。\n我欲叩其理，水去松无言。",
        "dynasty": "宋",
        "collection_info": null
    },
    {
        "uuid": "caae21bc43b7eeabbbca15bbfb575c0f",
        "title": "感兴  其一",
        "author": "于石",
        "content": "吴起为鲁将，杀妻殊不仁。\n乐羊伐中山，食子太无情。\n功名苟为重，骨肉无乃轻。\n以此谋富贵，何如甘贱贫。\n沛丰三尺剑，抵掌收楚秦。\n未央玉巵寿，以功骄父兄。\n惜哉一杯酒，终愧一杯羹。",
        "dynasty": "宋",
        "collection_info": null
    },
    {
        "uuid": "6397661af266556e9843065e5ae83746",
        "title": "感兴  其二",
        "author": "于石",
        "content": "晋人杀鸣犊，孔子不渡河。\n河之水洋洋，临流一长歌。\n岂无舟与楫，所惧蛟与鼍。\n蛟鼍任险怪，不度如我何。\n黄鹄一远举，奚忧婴网罗。",
        "dynasty": "宋",
        "collection_info": null
    },
    {
        "uuid": "79f3f3a5aba03a7c10c2f709e25b8b84",
        "title": "感兴  其三",
        "author": "于石",
        "content": "卫人将授甲，鹤有乘轩宠。\n爱人不如禽，士固不为用。\n唐人竞朝梁，怒杀孙供奉。\n兽犹知有君，人胡不愧悚。",
        "dynasty": "宋",
        "collection_info": null
    },
    {
        "uuid": "733811708d6d604f225a3e285e909eb6",
        "title": "感兴  其四",
        "author": "于石",
        "content": "鹰犬饱粱肉，饥人厌粥糜。\n墙屋被文绣，民有号寒儿。\n禽兽食人食，土木衣人衣。\n俗偷或过侈，民穷易为非。\n君子固有守，岂若世所为。\n富贵苟可得，贫贱终莫移。",
        "dynasty": "宋",
        "collection_info": null
    },
    {
        "uuid": "013f30c04cbef15aff0986d03fcbc6b5",
        "title": "感兴  其五",
        "author": "于石",
        "content": "羣栖平沙雁，有警奴辄鸣。\n鸣多谓奴妄，哀嗷堕弓矰。\n甡甡中林鹿，以媒诱其羣。\n相呼入网罟，鹿死媒独生。\n骨肉不相信，效忠况他人。\n轻言託心腹，卖友终不仁。\n君子能审友，四海皆弟兄。",
        "dynasty": "宋",
        "collection_info": null
    },
    {
        "uuid": "2e8cf963b5941a4eee65869f3039e89d",
        "title": "有所思",
        "author": "于石",
        "content": "君在南山南，水阔云漫漫。\n我在北山北，木落天地宽。\n所思不可见，孤峰碧巑岏。\n片云遥相望，脉脉一水间。\n水流渺何许，抚松独盘桓。\n人生有离合，把酒欲问天。\n何以寄所思，取琴倚风弹。\n一弹不成调，再弹谁与言。\n抱琴耿无寐，月落空山寒。",
        "dynasty": "宋",
        "collection_info": null
    },
    {
        "uuid": "46ced51feb0617f7a71eaa273da225ac",
        "title": "杜少陵赠卫八处士韵别秉国",
        "author": "于石",
        "content": "昔君坐谈诗，古音振宫商。\n昔我起舞剑，三尺星斗光。\n我剑何慷慨，君诗何老苍。\n感此一笑嘆，徒成九迴肠。\n久别忽想见，岁月惊惶惶。\n岂无平生友，对面险太行。\n知心今几人，况復天一方。\n安得飞霞佩，共挹天瓢浆。\n道义有真乐，何必甘膏粱。\n临行劝我酒，我饮不尽觞。\n一饮情易阑，再饮情更长。\n斜阳重回首，烟水空苍茫。",
        "dynasty": "宋",
        "collection_info": null
    },
    {
        "uuid": "e2fe002e5c22ac0dce7a8a5e5b51a126",
        "title": "示衢子",
        "author": "于石",
        "content": "我学三十年，巧不能胜拙。\n汝年今弱冠，慎勿虚岁月。\n何必千里师，而后可受业。\n何必万卷书，而后称博洽。\n读书贵有用，岂徒资笔舌。\n立身一弗谨，万事皆瓦裂。\n蔬肉同一饱，自可甘薇蕨。\n布帛同一暖，何必轻裋褐。\n贫贱士之常，纷华安足悦。\n晴窗明几砚，夜灯耿风雪。\n汝今其勉旃，经史须涉猎。\n顾我何足学，当学古贤哲。",
        "dynasty": "宋",
        "collection_info": null
    },
    {
        "uuid": "d09bf0ac9e21663874b69b808e2dfc55",
        "title": "戊子元夕大雪",
        "author": "于石",
        "content": "去年逢元夕，交光灯与月。\n今年逢元夕，交光灯与雪。\n有月已甚奇，一雪更奇绝。\n灿烂星斗光，晃耀琼瑶阙。\n纷纷竞儿嬉，笙歌声不歇。\n年来独衰懒，颇亦厌喧杂。\n呼儿早闭门，拥炉烧落叶。\n雪月两不知，孤灯任明灭。",
        "dynasty": "宋",
        "collection_info": null
    },
    {
        "uuid": "d13f665fdd09639f23a9af93c85e1978",
        "title": "次张嘉父闲居",
        "author": "于石",
        "content": "有诗可以吟，何必拟李陵。\n有酒可以酌，何必慕伯伦。\n自吟復自酌，一笑睨白云。\n卷舒见吾道，聚散亦世情。\n老我一茅屋，萧萧山下村。\n种瓜有余地，吾亦安吾贫。\n兴来即杖屦，孤往无与朋。\n晨出未启户，暮归或扣门。\n翛然脱尘鞅，无怀与大庭。\n所以轩冕贵，不移丘壑心。\n此意谁独识，千载一渊明。\n渊明不復作，视此壁上琴。",
        "dynasty": "宋",
        "collection_info": null
    },
    {
        "uuid": "17579e64fb86141d480eddad951101ba",
        "title": "伯劳",
        "author": "于石",
        "content": "呜呼有生初，蠢蠢不知几。\n血气均有欲，扰扰靡穷已。\n伯益烈山泽，庭氏挟弓矢。\n驱除或未尽，遗类復纷靡。\n岂惟枭鸟恶，亦有伯劳氏。\n琐琐至微物，凶悖乃如此。\n不思天壤间，万物虽异类。\n子之于父母，恩爱均一理。\n卵翼哺尔成，胡为遽忘义。\n昔闻乌反哺，羔羊能跪乳。\n蜂蚁识君臣，豺狼知父子。\n寄语当世人，为此勿为彼。",
        "dynasty": "宋",
        "collection_info": null
    },
    {
        "uuid": "b57158fac5adb961b95b0598b6ac52b2",
        "title": "鹊鸦行",
        "author": "于石",
        "content": "世以鹊为吉，人多喜其鸣。\n世以鸦为凶，鸣多人辄嗔。\n吉凶一以定，嗔喜此焉分。\n相彼新罗鹞，于何分爱憎。\n群鸦竞喧集，有耳若不闻。\n一鹊不相容，搏击以为能。\n不知鹊可喜，甘与鸦为羣。\n妒善復党恶，鸷悍徒不仁。\n石显怙权宠，望之不容身。\n林甫擅柄用，何有乎九龄。\n宁为望之辱，不作石显荣。\n宁为九龄死，不作林甫生。\n邪正苟倒置，是非竟难陈。\n人事无不然，何独此微禽。",
        "dynasty": "宋",
        "collection_info": null
    },
    {
        "uuid": "951c56f6ab7b7f5f2fd10a1ac24cad87",
        "title": "故家有乔木",
        "author": "于石",
        "content": "故家有乔木，众鸟巢其枝。\n纷然各卵育，自啄还自飞。\n谁欤恣残忍，缘木登其危。\n毁室取尔子，杀戮轻如嬉。\n漂摇风雨中，巢破不復支。\n破者尚可完，死者终无归。\n自谓翔后集，今乃失所依。\n胡不舍之去，远择高林栖。\n主人不我爱，舍此復何之。\n哀哀鸣向天，路远天不知。\n吾闻重太息，事莫大于斯。\n弱肉强之食，扰扰今何时。\n人生且未保，尔死谁復悲。\n寄言民父母，赤子方流离。",
        "dynasty": "宋",
        "collection_info": null
    },
    {
        "uuid": "c67634deec1619df101d4bc6bf3a9868",
        "title": "邻叟言",
        "author": "于石",
        "content": "客行归故乡，依依一邻叟。\n把酒向我言，重嘆生不偶。\n大男年二十，前年方娶妇。\n府帖点乡兵，井邑备攻守。\n万骑声撼天，战骨今欲朽。\n小男年十三，娇痴犹恋母。\n所恃惟此儿，未忍辄笞殴。\n垂白力耕耘，一饭仅充口。\n东邻数十家，兵火十无九。\n西邻破茅屋，萧然一无有。\n悍吏猛索租，摧剥及鷄狗。\n嗟子行四方，颇亦闻此否。\n偶述邻里情，勿讶言语丑。\n老妇洗瓦盆，呼儿进畦韭。\n愿子姑暂留，为我进杯酒。",
        "dynasty": "宋",
        "collection_info": null
    },
    {
        "uuid": "9ce3a9da489135b97c18e9db59f2d05f",
        "title": "母子别",
        "author": "于石",
        "content": "客游严陵道，中路哭者谁。\n哀哀母子别，云是夫弃妻。\n百年结欢爱，一旦生别离。\n妾去何足怜，怜此乳下儿。\n哌哌未能语，弃去良可悲。\n儿啼苦恋母，母闻转悲凄。\n欲语别离苦，孩提尔何知。\n徒能抚汝顶，相顾空泪垂。\n夫妇义已绝，母子恩亦亏。\n尔饥谁与哺，尔寒谁与衣。\n明年尔学行，谁与相提携。\n人言无母怜，有父尚可依。\n尔父忍弃我，弃汝将如遗。\n去去两相失，相见未有期。\n娟娟秀眉目，梦寐或见之。\n夜静涧声咽，犹似闻儿啼。",
        "dynasty": "宋",
        "collection_info": null
    },
    {
        "uuid": "faac73910dfc685dba240eebdc2215fb",
        "title": "丁亥冬大雪",
        "author": "于石",
        "content": "顽云拨不开，阴风挟严威。\n大雪止復作，细民已嘘嚱。\n人言丰年瑞，可乐胡反悲。\n频年岂无雪，雪少寒不知。\n谁为御寒计，茅屋曝晴曦。\n今年雪大作，始信贫无衣。\n地炉燎湿薪，僵坐缩如龟。\n年丰固可乐，一饱远莫期。\n但忧今日寒，未虑明年饥。\n岂知纨绔子，重裘拥柔肌。\n绣阁蔼春风，金帐环蛾眉。\n惟恨雪不多，低唱饮羔儿。\n且尽一己欢，宁为尔民思。\n尔民毋自苦，会有年丰时。\n鸡豚燕同社，玉粒香浮炊。\n一饱有余乐，八珍亦奚为。\n寄语纨绔子，此意知不知。",
        "dynasty": "宋",
        "collection_info": null
    },
    {
        "uuid": "990c83bd01e5d2475124f208ca8ad9ca",
        "title": "路傍女",
        "author": "于石",
        "content": "路傍谁家女，踌躇不能去。\n自言妾小时，家本樵川住。\n十五嫁良人，长年秉机杼。\n辛勤奉舅姑，足不越庭户。\n去年秋枣红，边人健如虎。\n移家入深林，自谓百无虑。\n空山鸣剑戟，失色骇相顾。\n星散各偷生，不幸适相遇。\n妾身如风花，飘零委尘土。\n妾命如蜉蝣，焉能保朝暮。\n一死恨不蚤，空为年少误。\n去去忽相失，零落在中路。\n妾有乳下儿，咿哑方学语。\n四海尚干戈，安知尔生死。\n回首望天涯，家山在何处。\n妾命负所天，顾影惟自怜。\n自怜轻失节，天下何独妾。",
        "dynasty": "宋",
        "collection_info": null
    },
    {
        "uuid": "c5344756cd4519343e31e354b8138cc3",
        "title": "七月七日",
        "author": "于石",
        "content": "西风扫残暑，微月澹新秋。\n相传织女星，今夕嫁牵牛。\n翩翩联鹊桥，亭亭拥龙辀。\n多少乞巧人，笑语穿针缕。\n吾尝夜观象，细与推其由。\n惟有五纬星，顺逆有去留。\n经星二十八，历历如缀旒。\n万古俨不动，分列十二州。\n其余众常星，烂然满空浮。\n休咎必有证，君德修不修。\n胡独牛与女，不与众星侔。\n乃知尘世人，配偶相绸缪。\n少陵号诗史，万象穷冥搜。\n亦云年年渡，秋期何用愁。\n彼哉柳河东，抱拙不自谋。\n旁趋事曲折，窃效儿女求。\n谁与倡邪说，诞谩不復收。\n淫亵转相袭，寖使其辞浮。\n仙槎倘可乘，我欲凌空游。\n再拜二星灵，一洗千古羞。\n天高不可问，河汉空西流。",
        "dynasty": "宋",
        "collection_info": null
    },
    {
        "uuid": "de77e56dc01504e7a9953580e3af682a",
        "title": "访叶灵渊",
        "author": "于石",
        "content": "细路如蛇盘，山根復山巅。\n振衣上千仞，顿觉天地宽。\n四山朗开豁，斜阳淡平川。\n溪浅不可舟，桥断衣可搴。\n依依桑柘村，翳翳井里烟。\n老翁古柳枢，扶杖白垂肩。\n问途入深巷，蒲柳隠败垣。\n忽得幽人居，一室静且安。\n中有插架书，外有负郭田。\n种秫可酿酒，枕书时醉眠。\n自言居家好，笑我行路难。\n欲分清溪尾，着我屋数椽。\n踏月两相过，亦足陶情欢。\n子虽爱我厚，我亦愧子言。\n天涯倦游客，岂不怀故山。\n抱薪煮白石，岸巾曝晴檐。\n兴来或杖履，松阴弄潺湲。\n如此岂不乐，胡为復盘桓。\n泠然御风去，月暮孤云寒。",
        "dynasty": "宋",
        "collection_info": null
    },
    {
        "uuid": "a53719096d9912b596e57d186cb2098e",
        "title": "次韵吕芳卿春游",
        "author": "于石",
        "content": "春光美于酒，我得醉其淳。\n春情浩于海，我得涉其滨。\n人生贵适意，何须苦悲颦。\n轩轩远游志，恨不穷入垠。\n流连虑忘返，岂徒玩芳新。\n游子多愒日，志士惟竞辰。\n二者孰得失，谁能究其因。\n俯仰天壤间，何轻用此身。\n骄惰由放逸，美好出艰辛。\n此日何足惜，我思古之人。",
        "dynasty": "宋",
        "collection_info": null
    },
    {
        "uuid": "3c4ac1c0b3e540054ed28714bf335af2",
        "title": "呼儿",
        "author": "于石",
        "content": "涧深飞瀑寒，云破断崖碧。\n呼儿入深林，扫此松下石。\n澹然忘世故，一枕聊自适。\n梦断山月高，孤猨啸青壁。",
        "dynasty": "宋",
        "collection_info": null
    },
    {
        "uuid": "919f7c63a7d5f8139919a8c6e9a650c2",
        "title": "邻叟招饮",
        "author": "于石",
        "content": "灯火隔篱落，呼儿掩柴门。\n邻叟挽我衣，笑指老瓦盆。\n酒尽意未已，语杂情更真。\n嗟嗟行路难，劝我归与邻。\n团圞一家乐，亦足娱其亲。\n低头愧叟言，未语面辄頳。\n父昔教我书，意在为荣亲。\n十岁始知学，二十能为文。\n三十将远游，海波忽扬尘。\n年今几半百，亲老安可云。\n岁时一杯酒，父子祖与孙。\n客多在家少，暂聚还復分。\n曾不如尔乐，欢然力耕耘。\n父醉儿解扶，翁归妪相迎。\n十日九在家，笑语蔼生春。\n我无田可归，岂无山可耕。\n我无秫可酿，岂无泉可烹。\n幸及亲未衰，菽水或可营。\n无愧邻叟言，乃不愧予心。",
        "dynasty": "宋",
        "collection_info": null
    },
    {
        "uuid": "1c0bffe281376999b250755b7f2b6b9c",
        "title": "我从山中游",
        "author": "于石",
        "content": "我从山中游，归来林壑暝。\n涧水冻不流，月出四山静。\n柴扉不敢敲，恐惊孤鹤醒。\n徘徊踏明月，倚杖看松影。",
        "dynasty": "宋",
        "collection_info": null
    },
    {
        "uuid": "b479ac695e9de7e196674a28e7c04171",
        "title": "次韵郑德彝拟古集句",
        "author": "于石",
        "content": "明月照高楼，永夜不阖扉。\n盈盈楼上女，耿耿如相依。\n岁月忽已晚，草木变芬菲。\n扳条折其荣，风流付枕帏。\n蹇修时不存，悠悠谁与归。\n仰视浮云驰，俯见月在衣。\n置书怀袖中，有约吾敢违。\n愿寄双飞燕，为我西北飞。",
        "dynasty": "宋",
        "collection_info": null
    },
    {
        "uuid": "6faddc6471d0c4bc1290e0f8c77715f5",
        "title": "次韵子益秋怀集句",
        "author": "于石",
        "content": "春草秋更绿，能得几时好。\n人生非金石，坐愁红颜老。\n振衣千仞冈，木落雁飞早。\n无营地转幽，遂动自纷扰。\n时哉不我与，全身以为宝。\n不是傲当时，用拙存吾道。",
        "dynasty": "宋",
        "collection_info": null
    },
    {
        "uuid": "535d26e81a3901d26b7611c3a8c81eca",
        "title": "次韵刘和德赋渊明",
        "author": "于石",
        "content": "士之生斯世，身穷志弥笃。\n不惟气浩然，亦是敦薄俗。\n渊明晋高士，志岂在微禄。\n不以进为荣，不以退为辱。\n云出鸟倦还，吾亦从吾欲。\n南山岂无豆，东篱亦有菊。\n日与田父游，气象和而肃。\n一枕北窗风，红尘任奔逐。\n起视天壤间，四海空两目。\n但愿樽有酒，宁顾瓶无粟。",
        "dynasty": "宋",
        "collection_info": null
    },
    {
        "uuid": "2ee3e63a5502b87401dda95cf85a9fbe",
        "title": "再游石壁寺",
        "author": "于石",
        "content": "曾为石壁游，更借僧房宿。\n楼阁倚林腰，溪山醒尘目。\n敲门寻旧僧，清响应林谷。\n老僧不厌客，分我云半屋。\n禅月岂后身，尚余诗满腹。\n疑我亦荀鹤，再与赋汉牧。\n汲井昼煮茶，洗钵夜分粥。\n山空人语寂，邀我入深竹。\n独抱无絃琴，不唱浮生曲。\n月树影参差，风鸣声断续。\n翛然出尘表，身世转幽独。\n明朝出山去，无言笑相瞩。\n江上石牛眠，秋草为谁绿。",
        "dynasty": "宋",
        "collection_info": null
    },
    {
        "uuid": "fb5103be4ad8d7939783446afcde5a65",
        "title": "小石塘源",
        "author": "于石",
        "content": "万山鬰回合，羣木尤老苍。\n细路百盘折，崎岖陟羊肠。\n凉阴覆峭壁，萦迴涧流长。\n绿萝下百尺，笑挹清泉香。\n甘寒试一潄，齿颊凝冰霜。\n拂石坐未去，樵叟来我傍。\n云此涧中水，其源来浦阳。\n浦阳婺属邑，亦我父母邦。\n欲我饮此水，而不忘故乡。\n叟言起予意，振衣欲飞扬。\n便将随水源，径度千仞冈。\n叟前挽我衣，迟留且勿忙。\n吾家隔前坡，林居愧荒凉。\n寒醅旋可压，为子炊黄粱。\n微径行荦确，柴门隠松篁。\n推户拂尘席，延我入中堂。\n呼儿出长揖，阔步何蹡踉。\n问我从何来，惊顾走欲僵。\n屡呼不復出，自起致茶汤。\n坐不分宾主，高谈到羲皇。\n炊烟淡茅屋，劝我饮尽觞。\n葫芦烂鹅鸭，盘饤罗芥姜。\n一饱共酣寝，此乐殊未央。\n摄衣起谢叟，听我歌慨慷。\n风埃暗宇县，干戈几抢攘。\n朽骨缠蔓草，呻吟卧残创。\n荒丘奔狐兔，断础悲蛩螀。\n奔逃不相顾，流离各悽伤。\n十年未返业，几人失耕桑。\n而此源中民，熙然独徜徉。\n数家联聚落，茅茨带林塘。\n笑语声相闻，隔篱灯火光。\n翁妪各垂白，童稚纷成行。\n嫁女必近邻，生男不行商。\n死徙无出境，耕织各有常。\n地垆老瓦盆，竹几素木床。\n俗淳器亦古，岂识时世妆。\n瓜瓠满篱落，麻苎翳门墙。\n缺窦出鷄犬，平坡散牛羊。\n豚蹄一盂酒，神休答丰禳。\n村讴杂社鼓，醉舞衣淋浪。\n昼无悍吏恐，夜无羣盗狂。\n生者遂所养，死者得所藏。\n其乐有如此，宜与世相忘。\n叟前重致词，为子言其详。\n使我居华屋，绮疏交洞房。\n使我服鲜丽，翠襦绣罗裳。\n食必具水陆，饮必酣琼浆。\n出则盛车骑，锦鞯紫游缰。\n归则拥歌吹，粉黛环姬姜。\n贵封侯万户，富储粟千仓。\n如此岂不乐，患至难豫防。\n利者祸之的，何地非战场。\n况有吏椎剥，宁免盗陆梁。\n安贫即乐土，多财必遗殃。\n人生守常分，世事胡可量。\n我闻重叹息，临风几彷徨。\n林霏掩苍翠，回首路杳茫。\n远山衔落日，惨惨尘沙黄。\n因思桃源中，人多寿而康。\n山深事简寡，居安俗淳良。\n不与外人接，别在天一方。\n儿孙自生长，古今任兴亡。\n世以为神仙，此说诚荒唐。\n平生志远游，恨不穷八荒。\n去家百里近，绝境见未尝。\n邈与桃源居，异世遥相望。\n安知千载下，以我非渔郎。\n独恨无桃花，夹岸摇红芳。\n花落春水涨，一苇或可航。",
        "dynasty": "宋",
        "collection_info": null
    },
    {
        "uuid": "845207f161b2cf02c7ba0d62c443d921",
        "title": "紫薇翁歌",
        "author": "于石",
        "content": "一掬之泉，可湘可沿。\n一拳之石，可潄可眠。\n其动也以天。\n万壑之风，不琴而絃。\n两山之云，不炉而烟。\n其静也以天。\n前钟后鼎，左瓢右箪。\n何荣何辱，孰愚孰贤，先生笑而不言。",
        "dynasty": "宋",
        "collection_info": null
    },
    {
        "uuid": "d9200a3c47665ee75bec24b2e6582644",
        "title": "野田黄雀行",
        "author": "于石",
        "content": "鸣不择上林，栖不依华屋。\n雄飞各呼雌，翩翩自相逐。\n渴饮野田水，饥啄野田粟。\n一饮一啄能几何，慎勿远飞投网罗。\n君不见金笼老鹦鹉，向人空作闲言语。",
        "dynasty": "宋",
        "collection_info": null
    },
    {
        "uuid": "19164c08311383471ad1c47f182d556a",
        "title": "美人一章寄徐秉国",
        "author": "于石",
        "content": "有美人兮天一方，弭绛节兮撷琼芳。\n瑶环瑜珥锵琳琅，修竹萧萧翠袖长。\n芝宫芙馆椒为堂，青琐窗户白玉床。\n一笑满酌天瓢浆，簸弄骊龙明月光。\n欲往从之路茫茫，爱而不见空彷徨。\n安得骑麟鞭凤凰，飞霞翩翩高颉颃。\n白云缥缈遥相望，凭谁寄取双琼珰。",
        "dynasty": "宋",
        "collection_info": null
    },
    {
        "uuid": "faf8dcf3dae6bb66f9052db75e46ca00",
        "title": "赠星命松坡",
        "author": "于石",
        "content": "昌黎之生月南斗，牛奋其角箕张口。\n坡翁宿直斗牛箕，自谓文似昌黎叟。\n顾予命亦坐磨蝎，碌碌浪随二公后。\n文章学问愧前修，有口但知能饮酒。\n松坡磊落湖海人，为我掉舌谈星辰。\n蛟龙蟠屈终变化，君子忧道宁忧贫。\n夜半狂吟踏破瓮，结柳为车穷莫送。\n掀髯一笑问松坡，文如二子今何用。",
        "dynasty": "宋",
        "collection_info": null
    },
    {
        "uuid": "e6e759d689453a98cb8dca426e589c3e",
        "title": "浪吟",
        "author": "于石",
        "content": "十载驱驰翰墨场，翩翩霞佩高颉颃。\n赋窥贾马搜班扬，诗崇晋汉卑齐梁。\n斯文未丧道未亡，欲寻坠绪何茫茫。\n萧骚裋褐凄风霜，匣中蛟龙吼干将。\n男儿有志行四方，安用把笔工文章。\n掀髯长啸俛大荒，残烟落日尘沙黄。\n纷纷蚁穴争侯王，邯郸一梦炊黄粱。\n断鹤续鳬谁短长，世间万事俱亡羊。\n何如长歌归故乡，古松流水遶石床。\n浊酒一壶琴一张，卧听孺子歌沧浪。",
        "dynasty": "宋",
        "collection_info": null
    },
    {
        "uuid": "dda413db075d0c8f8ff4e866b4ea1310",
        "title": "赠王法官",
        "author": "于石",
        "content": "石作人言豕人立，或啸其梁阚其室。\n道人叱咤鞭雷公，驭风骑气行虚空。\n赤手缚鬼如缚虎，画地为牢通鬼语。\n登坛摄将如有神，问其姓字皆忠臣。\n生不求生以害仁，死犹赫赫濯厥灵。\n百鬼啖尽何足恤，吾独因之三太息。\n关云长，张睢阳，凛然大节死不屈，至今日月犹争光。\n荆州一失不復得，江淮保障谁之力。\n欲为汉唐开太平，老天胡不留斯人。",
        "dynasty": "宋",
        "collection_info": null
    },
    {
        "uuid": "a096f8386eeb875898fb3ff832d153e8",
        "title": "续金铜仙人辞汉歌",
        "author": "于石",
        "content": "汉皇锐意求神仙，神仙之效何茫然。\n蓬莱弱水不可到，且立宫中承露盘。\n饥餐玉屑不堪饱，谁谓有方能却老。\n人生修短数在天，多慾未必能延年。\n秋风吹老茂陵树，年年空滴金茎露。\n建章宫阙随烟尘，块然屹立惟铜人。\n宫官西来果何意，一朝辞汉将归魏。\n吁嗟铜人如有知，口不能言惟泪垂。\n自从曹氏盗神器，父子相传已三世。\n汉宫故物无一存，汝独犹能感旧恩。\n凄然照影临渭水，一折铜人扶不起。\n宁为弃物委道傍，不忍漂泊离故乡。\n迢迢东望洛城路，回首长安愁日暮。\n长安繁华非昔时，洛阳寥落谁復悲。\n汉魏兴亡何日了，长见铜人卧秋草。",
        "dynasty": "宋",
        "collection_info": null
    },
    {
        "uuid": "5d2f903df2ad92bcfed5857d0e821030",
        "title": "次韵徐觉风铃",
        "author": "于石",
        "content": "锵然非金亦非玉，壹片宫商纷其触。\n歘如环辔玲珑摇佩旌，铿如鸣球拍琴九奏箫韶声。\n凄如孤鸿叫群嘹唳穿云去，清如幽泉滴沥飘落断崖处。\n余音欲断还復鸣，咄咄胡床静中据。\n乃知檐铃适与风相会，锵锵铮铮可听不可佩。\n我怜其轻脆不足恃，戛则成音击则碎。\n嗟哉无情之物能感人，浮华言语自古多误身。\n喧然声名满天地，好声过耳俱成尘。\n物情万变伏还起，人生几何安足恃。\n何如物我两忘言，云在青山水在月。",
        "dynasty": "宋",
        "collection_info": null
    },
    {
        "uuid": "dcb64529d6eec003de01420d9a0ed1d1",
        "title": "薄薄酒",
        "author": "于石",
        "content": "薄薄酒，可尽欢。\n粗粗布，可御寒。\n丑妇不与人争妍。\n西园公卿百万钱，何如江湖散人秋风一钓船。\n万骑出塞铭燕然，何如馿背长吟灞桥风雪天。\n张灯夜宴，不如濯足早眠。\n高谈雄辩，不如静坐忘言。\n八珍犀筯，不如一饱苜蓿盘。\n高车驷马，不如杖屦行花边。\n一身自适心乃安，人生谁能满百年。\n富贵蚁穴一梦觉，利名蜗角两触蛮。\n得之何荣失何辱，万物飘忽风中烟。\n不如眼前一杯酒，凭高舒啸天地宽。",
        "dynasty": "宋",
        "collection_info": null
    },
    {
        "uuid": "fb05ebd8ca54e4f8bbad76b87e24a9a7",
        "title": "答吴子真",
        "author": "于石",
        "content": "子居金华山之东，我居金华山之西。\n东西相望二百里，半面未识心相知。\n扳条采荣远莫致，梦中往往或见之。\n子持一卷易，我携一篇诗。\n此诗此易世不识，与子共作千年期。\n前乎千载事已矣，后乎千载谁是非。\n握手论心语未了，松风万壑寒生衣。\n山深梦断不可觅，落花耿耿寒梅枝。\n起视金华万山顶，惟有白云来去飞。",
        "dynasty": "宋",
        "collection_info": null
    },
    {
        "uuid": "44dba507913857f87166a671566421d5",
        "title": "偶成",
        "author": "于石",
        "content": "长剑不入英雄手，劲气摩空拂牛斗。\n埋光铲采今几年，匣中忽作蛟龙吼。\n古琴不入时人耳，断絃挂壁尘埃久。\n桐尾半作爨下焦，高山流水今安有。\n自笑长不满七尺，役役徒为牛马走。\n学剑学琴两无用，肯以穷困移所守。\n孔颜非厄，盗跖非寿。\n西子非妍，无盐非丑。\n一时荣辱闲过眼，千古是非空挂口。\n何如长歌归去来，万事无心一杯酒。",
        "dynasty": "宋",
        "collection_info": null
    },
    {
        "uuid": "7e2036e5daf9ff7d314d101f70e1ab01",
        "title": "答诸公游山作",
        "author": "于石",
        "content": "金华山巅一挥手，俯视尘寰仰星斗。\n闲云满地白鹤飞，积雪暗天苍兕吼。\n北山周回七百里，名着洞天非不久。\n世人未识山中乐，问我山中何所有。\n旧传叱石化羊眠，亦有耕田驱鹿走。\n大士浴缾今尚在，孝标书堂谁与守。\n翩然东访赤松子，何须辟谷能延寿。\n出门一笑天地宽，龊龊徒为儿女丑。\n君不见东坡游赤壁，东望武昌西夏口。\n江山风月两依然，谁能与客携鱼酒。",
        "dynasty": "宋",
        "collection_info": null
    },
    {
        "uuid": "8de0cf6a7f6a5a959735051c1a38ffc8",
        "title": "答诸友",
        "author": "于石",
        "content": "之子词场无敌手，骑麟翳凤集北斗。\n藉藉人间月旦评，滔滔笔下风涛吼。\n方抟扶摇九万里，可速则速久则久。\n文章何止拟相如，政事亦堪修冉有。\n回首落日烟尘昏，满眼风寒沙石走。\n老天应未丧斯文，君子固宜知所守。\n刀以铦而缺，砚以钝而寿。\n名高多谤毁，女妒无妍丑。\n乃知明哲可保身，安用嚅唲浪开口。\n悠然一笑对南山，壁上有琴樽有酒。",
        "dynasty": "宋",
        "collection_info": null
    },
    {
        "uuid": "8f6382e7213c2de876354901d9e5e805",
        "title": "夜烧松明火次韵黄养正",
        "author": "于石",
        "content": "银炉炽炭麒麟红，销金帐暖熏笼烘。\n爨下有蜡可代薪，笑我夜寒痴坐然枯松。\n贫富贵贱何不公，安能排云叫呼天九重。\n空怜尔松生抱有用材，不遇匠石梁栋施帡幪。\n盘根错节屹立冻不死，凛凛劲气犹足排严冬。\n颠崖峭壁人迹绝，闲云流水相冥蒙。\n胡为明不能保身，丁丁斧斤山其童。\n鹑衣百结缩如猬，地炉拥膝便可闲从容。\n当年榷油幸不严汝禁，余用尚及斯民穷。\n阳和无声入骨髓，不知夜雪没屋霜横空。\n但见蒙蒙香雾霭四壁，红辉紫焰明窗栊。\n御寒何必裘蒙茸，盎然一室回春风。\n何当散作一天暖，坐令四海尽在春风中。",
        "dynasty": "宋",
        "collection_info": null
    },
    {
        "uuid": "6d30515fe660640583cebc16e3e2a902",
        "title": "祈雨",
        "author": "于石",
        "content": "六月不雨至七月，草木脆干石欲裂。\n方士画符如画鸦，呵叱风伯鞭雷车。\n九天云垂海水立，骄阳化为雨三日。\n万口竞夸方士灵，彼亦自谓吾符神。\n谁知水旱皆天数，贪天之功天所恶。\n吾心修德可弭灾，大抵雨从心上来。\n桑林自责天乃雨，岂在区区用方士。",
        "dynasty": "宋",
        "collection_info": null
    },
    {
        "uuid": "d8641ed909035196f7d587123c24dd17",
        "title": "次韵赵九翁",
        "author": "于石",
        "content": "风雪骑馿穷郑五，良史武陵忝厥祖。\n文章千古推贺白，余子碌碌何足数。\n西风客路一相逢，笑睨平芜共怀古。\n神游千载渺襟期，不学时妆竞媚妩。\n翩然一鹗迅秋空，纵横健笔凌鹦鹉。\n愧我栖栖一钓翁，胯下宁甘少年侮。\n两鬓风霜飒短褐，把酒长歌话愁苦。\n君留不住我亦归，枫林叶落津头鼓。\n剑光错落耿青灯，夜半闻鷄与君舞。\n几回欲寄别后书，雁飞不过衡阳浦。\n树阴黯黯江东云，柳色依依渭城雨。\n人生相会不可期，去住真如萍散聚。\n我在金华北山北，茅屋三间云一坞。\n君在濲江西港西，种秫有田瓜有圃。\n我不能往君不来，凄凄风雨谁为主。\n何当共作子长游，南浮沅湘北齐鲁。\n不然赤壁弔东坡，高攀栖鹘登虬虎。\n放浪形骸期汗漫，霁月一襟春万宇。\n逍遥容与澹忘归，弭节江皋采芳杜。\n狂吟曾点舞雩风，一笑渠侬行凉踽。",
        "dynasty": "宋",
        "collection_info": null
    },
    {
        "uuid": "4906822e9864758b118bab9c18af9ccb",
        "title": "梁父吟",
        "author": "于石",
        "content": "建安天下如溃瓜，一榻之外非吾家。\n黄屋飘飖定何许，龙为鱼兮鼠为虎。\n老瞒持力敢欺天，朵颐汉鼎方垂涎。\n紫髯将军一攘臂，控荆引越三千里。\n慷慨山东大耳儿，南飞乌鹊栖无枝。\n草庐一语君臣契，目中久已无吴魏。\n堂堂大义凛不磨，灵关剑阁争嵯峨。\n昨夜西南一星落，六尺之孤竟谁托。\n渭水旌旗归故都，江上空存八阵图。\n抱膝长歌出师表，古柏苍苍为谁老。",
        "dynasty": "宋",
        "collection_info": null
    },
    {
        "uuid": "a8e54a323269ac7339429cff3da47196",
        "title": "姑恶",
        "author": "于石",
        "content": "村南村北麦花老，姑恶声声啼不了。\n有姑不养反怨姑，至今为尔伤风教。\n噫，君虽不仁臣当忠，父虽不慈子当孝。",
        "dynasty": "宋",
        "collection_info": null
    },
    {
        "uuid": "159bffe98ec8c4996b410ea1c9786bfe",
        "title": "赠姚星士",
        "author": "于石",
        "content": "姚生年来如我贫，澜翻口舌谈星辰。\n凄风落日低黄尘，客路相逢眼为青。\n草鞋生翼杖生鳞，一笑索我诗赠行。\n我诗何足为重轻，历象妙处须推寻。\n相国之生孕昴精，客星动摇归富春。\n天不祚汉星坠营，泰阶或坼中台星。\n大抵人事关天文，试算天下英雄今几人。",
        "dynasty": "宋",
        "collection_info": null
    },
    {
        "uuid": "fbfc423459c0fcde7c97b7aa48aaf932",
        "title": "己卯寒食",
        "author": "于石",
        "content": "今年客路逢寒食，村落无烟春寂寂。\n荒冢纍纍人不识，芳草凄凄吐花碧。\n麦饭一盂酒一滴，哀哀儿女春衫湿。\n我过其傍因太息，有坟可酹何须泣。\n干戈满地边云黑，路傍多少征人骨。",
        "dynasty": "宋",
        "collection_info": null
    },
    {
        "uuid": "f917d1f3acd9a68e39c3ecd232a241ea",
        "title": "追和东坡次蔡郎中游湖韵",
        "author": "于石",
        "content": "昔年着脚穷深幽，藕花十里烟波秋。\n骑馿踏月杨柳市，买舟听雨菰蒲洲。\n酒楼倚天沸歌管，繁华转眼如云浮。\n山川悠悠尚如昨，岁月匆匆不可留。\n君不见钱唐江上潮，早潮生兮晚潮落，滔滔东去何时休。",
        "dynasty": "宋",
        "collection_info": null
    },
    {
        "uuid": "df15f71c8bd293b0f2ba31304cfffe91",
        "title": "西湖荷花有感",
        "author": "于石",
        "content": "我昔扁舟泛湖去，四望荷花浩无数。\n谁家画舫倚红妆，笑声逈入花深处。\n笙歌凄咽水云寒，花色似嫌脂粉污。\n夜深人静月明中，方识荷花有真趣。\n水天倒浸碧琉璃，凈质芳姿澹相顾。\n亭亭翠盖拥羣仙，轻风微颤凌波步。\n酒晕潮红浅渥唇，肤如凝脂腰束素。\n一捻香骨薄裁冰，半破芳心娇泣露。\n湖光花气满衣襟，月落波寒浸香雾。\n恍然人在蕊珠宫，便欲移家临水住。\n回首落日低黄尘，十年不到湖山路。\n花开花落几秋风，湖上青山自如故。",
        "dynasty": "宋",
        "collection_info": null
    },
    {
        "uuid": "3cd98dcc042b282dbdc80daec1c929d4",
        "title": "琴寥歌",
        "author": "于石",
        "content": "壁乎琴兮不弹，心乎道兮忘言。\n操履霜兮猗兰，忠与孝兮两全。\n松风兮涧泉，琴无絃兮有絃。\n青霞兮柯仙，道不传兮有传。",
        "dynasty": "宋",
        "collection_info": null
    },
    {
        "uuid": "35c06165061705dd933b9abcd1cac30c",
        "title": "有虎行",
        "author": "于石",
        "content": "有虎有虎山之巅，怒目炯炯当昼眠。\n百兽畏伏不敢前，凭林一吼秋风寒。\n昨日邻家妇，哀哀哭其子，叩头叫天天不语。\n或曰枭食母、犬吠主，含沙射影毒欲死。\n封豕长蛇肆侵侮，如此纷纷何独虎。\n虎哉虎哉尔何知，磨牙摇尾争奔驰。\n妖狐犹将假尔威，岂知彊者易弱盛必衰。\n北平将军怒欲飞，弯弓远挂扶桑枝。\n嗟尔有力何由施，吾见食汝肉而寝汝皮。\n倚剑睨天三太息，弱肉彊食今何时。\n麒麟驺虞亦物耳，呜呼吾不得而一见之。",
        "dynasty": "宋",
        "collection_info": null
    },
    {
        "uuid": "165cebdd546d11014a276649b8180c42",
        "title": "张德裕盘谷隠居",
        "author": "于石",
        "content": "盘谷四面环青山，晴岚暖翠浮云烟。\n盘谷之阻多幽泉，湛然深碧蛟螭蟠。\n中有华屋贮神仙，猿鸟不惊犬不喧。\n竹侵行径松碍檐，人疑无路堪攀缘。\n忽闻读书声琅然，始信别是壶中天。\n翩然振屐登其巅，仰林俯壑天地宽。\n桑麻尽处开平川，千帆来往无时闲。\n旁有一叶渔翁船，出没红蓼黄芦边。\n呼之来泊岩下湾，就船买鱼归烹鲜。\n煮茗有泉秫有田，问之世事笑不言。\n家藏黄石书一编，安用李愿归来篇。\n我欲前峰卜数椽，幅巾杖屦行其间。\n目送归鸿挥五絃，闲窗静听松风眠。",
        "dynasty": "宋",
        "collection_info": null
    },
    {
        "uuid": "1dbceb450276c15ca54a2362da13156a",
        "title": "田家妇",
        "author": "于石",
        "content": "村南村北麦欲枯，桑麻阴阴满路隅。\n炊黍田头行饷夫，餠炉未熟儿呱呱。\n鸭头长袜短布襦，平生未识铅与朱。\n弹筝不用如罗敷，怀金不愿逢秋胡。\n眼前富贵何足娱，一身饱暖自有余。\n茅檐笑语寒灯孤，夜舂晓织奉舅姑。",
        "dynasty": "宋",
        "collection_info": null
    },
    {
        "uuid": "b7895db3245034a0bfc1e8f41c5eaae4",
        "title": "对雪",
        "author": "于石",
        "content": "顽云怙势吞烛龙，一夜老尽江上峰。\n骖鸾驾鹤下瑶阙，羽衣森列飞行空。\n玉虬夭矫振鳞甲，猎猎怒战谁争锋。\n银河剪刻纷弄巧，姑射缥缈来无踪。\n半开半落花绕树，无根无蒂絮因风。\n造物幻出不可测，万变归我一慨中。\n重裘何富，负薪何穷。\n烹茶何俭，饮羔何丰。\n天意茫茫无问处，人事悠悠定何许。\n丰年固知雪可喜，贫民不以雪为瑞。\n安得见晛消凝阴，寒崖草木皆生春。",
        "dynasty": "宋",
        "collection_info": null
    },
    {
        "uuid": "b4af1899729b57be5ad458d0975d723f",
        "title": "同韵效欧苏体",
        "author": "于石",
        "content": "草庐抱膝方卧龙，狞飈撼户云埋峰。\n冻鹊依依飞堕地，饥鹰侧翅低盘空。\n岂知水官夜鏖战，鞭虬笞凤驱前锋。\n茫茫万里混一色，远近高下俱迷踪。\n松标特立凛生气，竹腰不折凌高风。\n长江一派清不泯，浩浩独行天地中。\n小民祁寒易咨怨，君子守道惟固穷。\n有雪无雪两不问，仁耕义耨无歉丰。\n君不见闭门无人僵卧处，任渠门外深丈许。\n穷则当与凡民异，达则当为国之瑞。\n何当燮理司化钧，坐令寒谷回阳春。",
        "dynasty": "宋",
        "collection_info": null
    },
    {
        "uuid": "bbf2446f24c382a7606f60dd397a71ca",
        "title": "山居  其一",
        "author": "于石",
        "content": "结屋万山顶，柴扉昼懒开。\n捣茶惊鹤醒，抛果引猿来。\n笋短和泥掘，松高倚石栽。\n有时寻胜去，多趁暮钟回。",
        "dynasty": "宋",
        "collection_info": null
    },
    {
        "uuid": "ab64bf242e62b2988a280ac5e36e5135",
        "title": "山居  其二",
        "author": "于石",
        "content": "不谈当世事，荣辱两无闻。\n诗思半山月，生涯一坞云。\n砚干分瀑润，香断借兰熏。\n有客时相过，呼儿采涧芹。",
        "dynasty": "宋",
        "collection_info": null
    },
    {
        "uuid": "44bee562dc2a8ba804da45f42fb95e83",
        "title": "春游集句",
        "author": "于石",
        "content": "兴来无远近，吾得及春游。\n江月谁人影，山光落钓舟。\n树交花两色，石横水分流。\n天外猿啼处，数峰生暮愁。",
        "dynasty": "宋",
        "collection_info": null
    },
    {
        "uuid": "e5de85c192538c0929fc7b95a9a06318",
        "title": "雪竹",
        "author": "于石",
        "content": "君子亭亭操，刚强能自持。\n夷齐饿欲死，巡远守方危。\n大节不可屈，真心终莫移。\n人心与物理，每向岁寒枝。",
        "dynasty": "宋",
        "collection_info": null
    },
    {
        "uuid": "358646b2ec7bcc060752a5c30bc6940a",
        "title": "吾家  其一",
        "author": "于石",
        "content": "松阴六七里，茅屋两三家。\n坡暖四时笋，溪寒五月花。\n泉声挟风雨，云气走龙蛇。\n谁谓谋生拙，门前数亩瓜。",
        "dynasty": "宋",
        "collection_info": null
    },
    {
        "uuid": "a6906866281659fc0a306659fb945f75",
        "title": "吾家  其二",
        "author": "于石",
        "content": "明月成三友，青山结四邻。\n家贫猿执爨，林静鸟司晨。\n好竹能医俗，幽花不媚人。\n盘餐何所有，春韭与秋莼。",
        "dynasty": "宋",
        "collection_info": null
    },
    {
        "uuid": "590ef6ad60fa117781aee3012f4371b2",
        "title": "雪",
        "author": "于石",
        "content": "天地混一色，楼高试捲帘。\n青山新面目，老树换鬚髯。\n夜皎月千里，晴暄雨四檐。\n岂无寒馁者，僵卧在穷阎。",
        "dynasty": "宋",
        "collection_info": null
    },
    {
        "uuid": "d0a89f152b437838c396cf03eca99a2d",
        "title": "抱膝吟",
        "author": "于石",
        "content": "治乱古来有，英雄今岂无。\n人情云聚散，世态草荣枯。\n事定见天理，时艰识丈夫。\n山川渺何许，烟雨暗平芜。",
        "dynasty": "宋",
        "collection_info": null
    },
    {
        "uuid": "37e98b38beb9ab00c5d9d8f96d16d055",
        "title": "伊昔  其一",
        "author": "于石",
        "content": "伊昔西湖柳，清阴满画楼。\n午凉欺舞扇，晚雨繫渔舟。\n春尽花无主，风寒叶自秋。\n六桥今在否，空惜旧时游。",
        "dynasty": "宋",
        "collection_info": null
    },
    {
        "uuid": "8ebe7b0196c730f9f88c5b4964717074",
        "title": "伊昔  其二",
        "author": "于石",
        "content": "伊昔西湖上，孤山几树梅。\n断篱深院落，流水旧亭台。\n明月无今古，春风自去来。\n逋仙不復作，消瘦为谁开。",
        "dynasty": "宋",
        "collection_info": null
    },
    {
        "uuid": "2efa00d443afa259584795e235a6197f",
        "title": "伊昔  其三",
        "author": "于石",
        "content": "伊昔西湖裏，娉婷十里莲。\n香凝花上露，影落镜中天。\n枕簟水亭雨，笙歌月夜船。\n双鸳不解事，常傍翠阴眠。",
        "dynasty": "宋",
        "collection_info": null
    },
    {
        "uuid": "91186b6e2d6bd82654904bde5ac43e62",
        "title": "伊昔  其四",
        "author": "于石",
        "content": "伊昔西湖外，清阴九里松。\n天低深雨露，风怒走蛟龙。\n林霭通樵径，山云隔寺钟。\n何时一行乐，重到北高峰。",
        "dynasty": "宋",
        "collection_info": null
    },
    {
        "uuid": "ad33adc35c026c1be3f2c053446f5eae",
        "title": "水亭小集",
        "author": "于石",
        "content": "亭俯一泓碧，倚栏思濯缨。\n游鱼惊扇影，幽鸟避歌声。\n云断远山出，林疏落日明。\n竹风如有意，为我扫棋枰。",
        "dynasty": "宋",
        "collection_info": null
    },
    {
        "uuid": "3042b0fa8b3780036f27814da08ef5a8",
        "title": "得家书",
        "author": "于石",
        "content": "久客秋又晚，思家梦屡惊。\n空阶闻叶落，隔树见灯明。\n亲老贫常健，儿痴学未成。\n凄凉今夜月，照我故乡情。",
        "dynasty": "宋",
        "collection_info": null
    },
    {
        "uuid": "81ddb22f6b64fe1fd5c0bce9baf33bbd",
        "title": "次韵赵德舆",
        "author": "于石",
        "content": "人生渺如寄，天地一蘧庐。\n无酒喜留客，有钱多买书。\n敲冰时煮茗，踏雨晚挑蔬。\n抱道空忧世，年今四十余。",
        "dynasty": "宋",
        "collection_info": null
    },
    {
        "uuid": "923fdc7489c1ec530f47fdb0d5e89ae1",
        "title": "次韵芳卿一室",
        "author": "于石",
        "content": "一室志天下，何须山更深。\n英雄四海眼，道义百年心。\n蕉鹿梦中梦，松风吟处吟。\n幽泉鸣绝壁，不作世间音。",
        "dynasty": "宋",
        "collection_info": null
    },
    {
        "uuid": "4390854edcc6c458a70d81b3429111f4",
        "title": "次韵潘天英自感",
        "author": "于石",
        "content": "处士柴桑屋，将军细柳营。\n穷通观世变，离合见人情。\n花不求春艷，器当思晚成。\n窝中足安乐，何必传无名。",
        "dynasty": "宋",
        "collection_info": null
    },
    {
        "uuid": "52f9f2f9a67f6e9e7fb0b53b62bbd1e5",
        "title": "次韵邵佥判幽居",
        "author": "于石",
        "content": "闭门久不出，摩挲鬓欲翁。\n有杯问明月，无扇障西风。\n神骏老嘶枥，纸鸢高入空。\n天应怜我懒，瓜圃自泉通。",
        "dynasty": "宋",
        "collection_info": null
    },
    {
        "uuid": "dc007c86257e1d3f3d97cb56c2da7049",
        "title": "次韵徐月卿秋兴",
        "author": "于石",
        "content": "西风渺何许，安处即家乡。\n社舞邻呼饮，时思礼荐尝。\n孤灯茅屋雨，落叶石桥霜。\n鷄黍当年约，谁能继范张。",
        "dynasty": "宋",
        "collection_info": null
    },
    {
        "uuid": "b95a14c20fc2c21aad0db535f0c902b1",
        "title": "次韵天民有年",
        "author": "于石",
        "content": "四海同一稔，茆檐蔼富穰。\n邻灯晓炊暖，溪雨晚舂香。\n有客歌良耜，何人饿首阳。\n三时足勤苦，真乐在冬藏。",
        "dynasty": "宋",
        "collection_info": null
    },
    {
        "uuid": "04b9044b748a105c006706e1f28174f0",
        "title": "再和潘天英韵",
        "author": "于石",
        "content": "人生一传舍，于世懒蝇营。\n千古月知己，四时花有情。\n吟怀今郑綮，家学昔玄成。\n自适眼前乐，何须身后名。",
        "dynasty": "宋",
        "collection_info": null
    },
    {
        "uuid": "f48d5078214d1914e990ae33a48e71b9",
        "title": "寒梅",
        "author": "于石",
        "content": "闭门一卷易，风定缕香凝。\n落叶空阶雨，残梅阁砚冰。\n鸟啼深夜语，犬吠隔篱灯。\n不作红尘梦，寒窗几曲肱。",
        "dynasty": "宋",
        "collection_info": null
    },
    {
        "uuid": "4a757e3c893ae11917d004277fd02682",
        "title": "林下",
        "author": "于石",
        "content": "结屋万松顶，悄无人往还。\n饮猿摇涧月，飞鹭点秋山。\n竹静风相挠，水流云自闲。\n翛然忘物我，禽语两相关。",
        "dynasty": "宋",
        "collection_info": null
    },
    {
        "uuid": "e1d6128b48cbdf2323d52ee67340e197",
        "title": "次韵郑德彝即事",
        "author": "于石",
        "content": "瓢空饭落埃，陋巷一颜回。\n月坐人醉醒，风眠户阖开。\n搜奇屐穿雪，习懒砚生苔。\n旧菊今存否，长歌归去来。",
        "dynasty": "宋",
        "collection_info": null
    },
    {
        "uuid": "79f119f1b462908b4f92b44f777d0e56",
        "title": "春兴",
        "author": "于石",
        "content": "春来无处不繁华，岂独公侯富贵家。\n青镜照眉池上柳，碧纱映目雾中花。\n贫谁知己燕相识，闲不求官蜂自衙。\n惟有东风无厚薄，年年芳草满天涯。",
        "dynasty": "宋",
        "collection_info": null
    },
    {
        "uuid": "21a56a027c37c8f9beb09327f9ecf7f6",
        "title": "春晚",
        "author": "于石",
        "content": "夕阳门巷静无尘，茶竈烟凝碧树阴。\n千尺游丝萦远思，一声幽鸟伴孤吟。\n落红庭院春多少，新绿池塘水浅深。\n每向静中观物态，荣枯过眼不关心。",
        "dynasty": "宋",
        "collection_info": null
    },
    {
        "uuid": "1ffd9ab15afc816a5a2aa028762dacf2",
        "title": "过北山何先生故宅",
        "author": "于石",
        "content": "青云不在金华巅，白云孤起金华岑。\n百世相传勉斋学，四书谁识晦翁心。\n水流盘涧自深浅，月照北山无古今。\n人问故庐何处是，门前松桂蔚成林。",
        "dynasty": "宋",
        "collection_info": null
    },
    {
        "uuid": "a4d3e49382999b7d9a93847c3b69dc32",
        "title": "鹿田",
        "author": "于石",
        "content": "鹿田逈在翠微巅，乘兴来寻半日闲。\n径入古松行落叶，目随飞鸟破寒烟。\n钟声不隔东西寺，屐齿何辞上下山。\n一见老僧如旧识，相留煮茗试岩泉。",
        "dynasty": "宋",
        "collection_info": null
    },
    {
        "uuid": "0b1bf73932feeeccddc760fd7d6adffa",
        "title": "赤松宫",
        "author": "于石",
        "content": "几人学道得成仙，兄弟俱仙世所难。\n白石不随秋草烂，赤松长锁暮云寒。\n月涵古井一泓碧，云护空山半粒丹。\n我欲乘风蜕凡骨，愿随鷄犬事刘安。",
        "dynasty": "宋",
        "collection_info": null
    },
    {
        "uuid": "b10978c12210bdff2f105ec361cbcebe",
        "title": "栖真院",
        "author": "于石",
        "content": "空翠凝寒不受埃，断崖千尺拥崔嵬。\n老僧倚树惊猿去，童子扫阶知客来。\n石径晴因松露湿，茶烟远趁竹风回。\n禅家也办吟边料，不种闲花只种梅。",
        "dynasty": "宋",
        "collection_info": null
    },
    {
        "uuid": "d9d3c0a4c8a36f49f9e0224e7ce3a0aa",
        "title": "半山亭",
        "author": "于石",
        "content": "万迭岚光冷滴衣，清泉白石锁烟扉。\n半山落日樵相语，一径寒松僧独归。\n叶堕误惊幽鸟去，林空不碍断云飞。\n层崖峭壁疑无路，忽有钟声出翠微。",
        "dynasty": "宋",
        "collection_info": null
    },
    {
        "uuid": "4d79bf5d9cd3c97ed92141626f883d62",
        "title": "归兴",
        "author": "于石",
        "content": "归欤高枕寄林泉，安用悲歌行路难。\n君子患无真气节，世人空笑旧衣冠。\n雪深处士梅花屋，月冷先生苜蓿盘。\n谁谓家贫无一物，床头三尺剑光寒。",
        "dynasty": "宋",
        "collection_info": null
    },
    {
        "uuid": "4720e292aba7726684945f8306ef18cd",
        "title": "自笑",
        "author": "于石",
        "content": "归来更读十年书，自笑今吾即故吾。\n栗里溪山晋处士，桐江风月汉狂奴。\n种梅添得诗多少，爱菊何拘酒有无。\n随分生涯聊尔耳，门前应免吏催租。",
        "dynasty": "宋",
        "collection_info": null
    },
    {
        "uuid": "e2b300d7a5c0cc485ce160bd530ab347",
        "title": "春事",
        "author": "于石",
        "content": "白了江梅柳又青，游丝千尺网红尘。\n鹁鸠夫妇孤村雨，杜宇君臣故国春。\n客裏易添芳草思，樽前谁是去年人。\n桃花源上空流水，安得渔郎一问津。",
        "dynasty": "宋",
        "collection_info": null
    },
    {
        "uuid": "aecaa553e4ec27f36fcc0c9d2169b1c8",
        "title": "题石壁寺",
        "author": "于石",
        "content": "石壁名山多胜游，背环古木面清流。\n一池空对旃檀塔，双港中分芳草洲。\n豹隠安知兴废事，牛眠不碍往来舟。\n海棠菡萏今何在，风月人间几度秋。",
        "dynasty": "宋",
        "collection_info": null
    },
    {
        "uuid": "a96dfc42b223fb32a2a7be8b33c32401",
        "title": "雪",
        "author": "于石",
        "content": "谁欤变幻旧干坤，剪水仙人手段新。\n银屋万家成骤富，青山半点不藏春。\n西园太尉方交贺，北海中郎岂愿臣。\n把酒孤吟元不俗，何须夜访剡溪人。",
        "dynasty": "宋",
        "collection_info": null
    },
    {
        "uuid": "da3e130c77cff7b58458f6501f5abadc",
        "title": "清明次韵赵登",
        "author": "于石",
        "content": "九十春光半晦明，东郊携手趁新晴。\n飘零风絮如行客，冷暖厨烟见世情。\n宿雨秋韆花有泪，斜阳古冢草无名。\n劝君且尽樽前兴，柳上一声何处鶑。",
        "dynasty": "宋",
        "collection_info": null
    },
    {
        "uuid": "704a3bd6fb35bdb9fd39cb276c1bbbc9",
        "title": "九日次韵王寿翁",
        "author": "于石",
        "content": "半生饮菊试仙方，安用狂歌赋玉堂。\n乌帽任教今日落，紫萸不改旧年香。\n人生还有几重九，世事都归一醉乡。\n千古渊明呼不醒，天涯风雨暗浔阳。",
        "dynasty": "宋",
        "collection_info": null
    },
    {
        "uuid": "871ab51a794987d0db3e6e24413b976d",
        "title": "秉国池亭",
        "author": "于石",
        "content": "曲曲阑干面面櫺，红尘飞不到斯亭。\n避人幽鸟入深竹，恋钓游鱼弄翠萍。\n天阔倒涵秋水碧，墙低不碍远山青。\n翛然独占闲中趣，一枕荷风午睡醒。",
        "dynasty": "宋",
        "collection_info": null
    },
    {
        "uuid": "e1d53466caab36868e73768cbe6c7d20",
        "title": "江山送客次韵",
        "author": "于石",
        "content": "依依柳色黯江亭，酒味离愁孰重轻。\n携手忍看分手处，别时争似见时情。\n百年离合悲欢事，一笑东西南北程。\n芳草斜阳渺无际，何当重问白鸥盟。",
        "dynasty": "宋",
        "collection_info": null
    },
    {
        "uuid": "29066202051f12156e44abe9749b5283",
        "title": "端午次韵和徐改之  其一",
        "author": "于石",
        "content": "榴花灼烁露初干，乍试香罗怯晓寒。\n自古独醒多见忌，与君一醉笑相看。\n无邪安用艾悬户，徇俗聊将黍饤盘。\n千载沉湘呼不起，至今遗恨楚江干。",
        "dynasty": "宋",
        "collection_info": null
    },
    {
        "uuid": "f0547aa173b48979b21a9e48979ea9a0",
        "title": "端午次韵和徐改之  其二",
        "author": "于石",
        "content": "涛头洒泪眼难干，鱼腹沉冤骨未寒。\n楚些一章招莫返，曹碑八字好难看。\n水流不尽湘江恨，俗奠空陈苹藻盘。\n我亦逢时增感慨，凛然忠孝孰能干。",
        "dynasty": "宋",
        "collection_info": null
    },
    {
        "uuid": "ea7d22828ac06506557a1c84c2a69034",
        "title": "分蜂",
        "author": "于石",
        "content": "羣蜂割据作生涯，户牖新开蜜酿花。\n汉世侯王自分国，秦民父子各当家。\n尊卑两尽君臣义，朝夕争趋南北衙。\n因感途人本兄弟，无知微物亦何嗟。",
        "dynasty": "宋",
        "collection_info": null
    },
    {
        "uuid": "4af2e75c918c60ee89941d641de3f8eb",
        "title": "潇江亭",
        "author": "于石",
        "content": "背依古塔面层峰，曲曲阑干峻倚空。\n万屋参差江色外，片帆出没树阴中。\n五更钟鼓半山月，两岸渔樵一笛风。\n极目子陵台下路，滔滔惟有水流东。",
        "dynasty": "宋",
        "collection_info": null
    },
    {
        "uuid": "18309cafed03e955df535d48122f1378",
        "title": "孤雁",
        "author": "于石",
        "content": "流落天涯偶失羣，何心饮啄到江城。\n一身去就分南北，四海飘零孰弟兄。\n无伴月明惟顾影，欲鸣风惨不成声。\n明年回首关山路，依旧团圞骨肉情。",
        "dynasty": "宋",
        "collection_info": null
    },
    {
        "uuid": "f6afcced0e43b7b6ef71df7d8e0f63f0",
        "title": "雪中梅",
        "author": "于石",
        "content": "蕊珠宫阙傍冰壶，森列羣仙下藐姑。\n玉骨轻匀铅粉面，霜纨薄衬素罗襦。\n两般谁识花开谢，一色中分香有无。\n底事阳春藏不得，凝阴消尽转清癯。",
        "dynasty": "宋",
        "collection_info": null
    },
    {
        "uuid": "3f527f2935c3bbb1cb2d8c7b68418dc3",
        "title": "送友人之武林",
        "author": "于石",
        "content": "钱唐江上一帆风，为我重寻旧日踪。\n十里湖山空战舰，千年宫阙咽僧钟。\n潮生潮落东西浙，云去云来南北峰。\n往事茫茫何处问，残烟衰草泣寒蛩。",
        "dynasty": "宋",
        "collection_info": null
    },
    {
        "uuid": "a1243e8e904ea72a1cf8e1c0287e810d",
        "title": "清明次韵周君会  其一",
        "author": "于石",
        "content": "可惜韶光过眼明，一分流水二分尘。\n杜鹃声感客中客，蝴蝶梦飞身外身。\n一滴清明寒食酒，万家红杏绿杨春。\n鬬鷄走狗非吾事，新火书灯谁共亲。",
        "dynasty": "宋",
        "collection_info": null
    },
    {
        "uuid": "7ff388f84d582bc3c55bef229457ea60",
        "title": "清明次韵周君会  其二",
        "author": "于石",
        "content": "墓祭非经古未闻，年来拜扫隘车尘。\n谁怜原上千年冢，且醉樽前百岁身。\n榆火欲燃行客晚，梨花不减故园春。\n石泉浇醒浮生梦，耿耿孤怀孰与亲。",
        "dynasty": "宋",
        "collection_info": null
    },
    {
        "uuid": "7ad6bba6e9d78f6606b549a5b61d3ffd",
        "title": "次韵秉国初夏",
        "author": "于石",
        "content": "团扇初分月桂芳，单衣乍试雪罗香。\n新荷祇似世情薄，飞絮不如归兴忙。\n梅润图书晨雨暝，棋声庭院午风凉。\n日来竹报平安否，试向平泉问赞皇。",
        "dynasty": "宋",
        "collection_info": null
    },
    {
        "uuid": "11a7d91cf47eeefe63eaadf4caf114c7",
        "title": "白沙昭利庙",
        "author": "于石",
        "content": "百战收功老故山，寒溪怒涌白沙泉。\n云台不与四七将，庙食何传千万年。\n香冷谁能燃汉火，水流空自溉吴田。\n愚民不识前朝事，浪说神能驾铁船。",
        "dynasty": "宋",
        "collection_info": null
    },
    {
        "uuid": "cdc5c3574bd4ae8539001571668b75e0",
        "title": "九日同黄宏公游古城山",
        "author": "于石",
        "content": "信步攀跻感旧游，寒烟衰草思悠悠。\n西风白髪空惊老，晚节黄花独耐秋。\n宇宙几人欢喜饮，江山一片古今愁。\n渊明三径今犹在，自笑不如归去休。",
        "dynasty": "宋",
        "collection_info": null
    },
    {
        "uuid": "22d3b6e192fbfb74264a4f30a39dc723",
        "title": "次二子韵",
        "author": "于石",
        "content": "松边庭户竹边窗，归卧故山云半床。\n蕙帐夜寒眠鹤醒，芸籤日暖蠹鱼香。\n读书喜汝眼如月，涉世嗟予鬓欲霜。\n莫道文章真小技，今人当与古争长。",
        "dynasty": "宋",
        "collection_info": null
    },
    {
        "uuid": "a2764d6bb1b5c84d0c8fb6daabc46a9a",
        "title": "凈居院",
        "author": "于石",
        "content": "峰迴涧曲路萦纡，万壑中藏一画图。\n雪堕枯枝龙解甲，藤缠怪石虎生鬚。\n满楼山色自浓淡，隔竹泉声半有无。\n纸帐蒲团清思足，更添梅种两三株。",
        "dynasty": "宋",
        "collection_info": null
    },
    {
        "uuid": "2952909742fdf85ad3cf0e09d013f453",
        "title": "次韵吴子益",
        "author": "于石",
        "content": "四野杳无车马喧，竹阴篱落半开门。\n牛归落叶径边径，犬吠斜阳村外村。\n老树不摇波弄影，扁舟已去岸留痕。\n悠然乐意相关处，坐对青山两不言。",
        "dynasty": "宋",
        "collection_info": null
    },
    {
        "uuid": "d9f314354887c8cc328c3228ca550517",
        "title": "春怀次韵",
        "author": "于石",
        "content": "弄晴天气半昏明，春思不如诗思新。\n芳草斜阳王谢燕，落花流水晋秦人。\n百年台榭几杯酒，一片笙歌九陌尘。\n可笑游蜂贪酿蜜，引渠儿辈口生津。",
        "dynasty": "宋",
        "collection_info": null
    },
    {
        "uuid": "f429bfbf0ad3d452826a964e15c4d230",
        "title": "七月七日",
        "author": "于石",
        "content": "玉宇无尘淡月辉，谁传织女夜停机。\n阮分南北任贫富，河度东西果是非。\n扪腹有书安用晒，揆心无巧不须祈。\n逢时且共樽前乐，一笑淋漓酒满衣。",
        "dynasty": "宋",
        "collection_info": null
    },
    {
        "uuid": "1ebac3f2a4d3b7a925c54c01d8152ecb",
        "title": "自述",
        "author": "于石",
        "content": "大儿不学小儿痴，四十头颅已可知。\n道胜自然贫亦乐，气充不与貌俱衰。\n三杯徐邈圣贤酒，一卷渊明甲子诗。\n满眼世情从厚薄，此心当与古人期。",
        "dynasty": "宋",
        "collection_info": null
    },
    {
        "uuid": "820ba1440e090ce0cc717bf11776176c",
        "title": "秋思  其一",
        "author": "于石",
        "content": "远水遥天起断鸿，秋光冷淡客情浓。\n一川疏雨平沙牧，半树斜阳隔坞舂。\n落叶轻于流俗态，寒花羞作少年容。\n凭高不碍干坤眼，兴入晴岚第几重。",
        "dynasty": "宋",
        "collection_info": null
    },
    {
        "uuid": "1dac287a945d6560de72555abc41ca92",
        "title": "秋思  其二",
        "author": "于石",
        "content": "草堂何必仿卢鸿，水色苍茫山色浓。\n待月轩窗留客话，隔篱灯火起邻舂。\n虫鸣终夕如相语，燕去知时不苟容。\n一片吟情渺何许，西风吹入乱云重。",
        "dynasty": "宋",
        "collection_info": null
    },
    {
        "uuid": "280fb2bb498acd2c391d25ea65049e12",
        "title": "夜坐读书有感",
        "author": "于石",
        "content": "四山月落正昏蒙，留得书灯到晓红。\n千古是非昭简册，百年兴废老英雄。\n人因厌乱方思治，道本无穷岂有通。\n植立纲常垂万世，至今周孔不言功。",
        "dynasty": "宋",
        "collection_info": null
    },
    {
        "uuid": "cf827d15623e58bda330093cd06eaa26",
        "title": "次韵徐廷珪偶成",
        "author": "于石",
        "content": "德行谁能冠四科，将兴将废道云何。\n百年诗酒晋元亮，万世功名汉伏波。\n高枕林泉闲梦少，出门风雨落花多。\n人生转眼荣枯易，未必金章胜绿蓑。",
        "dynasty": "宋",
        "collection_info": null
    },
    {
        "uuid": "cc421311d96b291cbb819cf4ea7fc9e1",
        "title": "读史  其一",
        "author": "于石",
        "content": "厥初开闢浩难名，帝降而王绪可寻。\n百代相因三代礼，七絃何似五絃琴。\n时逢否泰有消长，道在干坤无古今。\n所以孟轲生战国，欲承三圣正人心。",
        "dynasty": "宋",
        "collection_info": null
    },
    {
        "uuid": "064343333fd6b891e08cb88befe7183c",
        "title": "读史  其二",
        "author": "于石",
        "content": "世以燔经咎李斯，斯文兴丧岂关渠。\n楚人未烈咸阳火，秦府犹存博士书。\n吾道不随灰烬冷，残烟空锁帝王居。\n独嗟先入收图籍，刀笔区区计亦疏。",
        "dynasty": "宋",
        "collection_info": null
    },
    {
        "uuid": "068c951e88c27d2a98cfef6c374b35fd",
        "title": "读史  其三",
        "author": "于石",
        "content": "秦亡四海角羣雄，三尺胡然起沛丰。\n首录酇侯忘纪信，不诛项伯戮丁公。\n亲而寡助宁非叛，国尔忘身始是忠。\n赏罚于斯庸未当，终然击柱或争功。",
        "dynasty": "宋",
        "collection_info": null
    },
    {
        "uuid": "b9c25b42b991deba0fde5c4b2dcb5492",
        "title": "读史  其四",
        "author": "于石",
        "content": "汉楚兴亡事已休，至今堪嘆亦堪羞。\n郑君不肯更名籍，项伯胡为赐姓刘。\n寡助固知亲亦叛，孤忠忍以主为雠。\n人臣贵在明大义，勿为身谋为国谋。",
        "dynasty": "宋",
        "collection_info": null
    },
    {
        "uuid": "f02ea3029d2861ec7abe4ff18e043604",
        "title": "读史  其五",
        "author": "于石",
        "content": "今来古往一封疆，虎鬬龙争几帝王。\n百二山河秦地险，八千子弟楚天亡。\n朝廷有道自多助，仁义行师岂恃强。\n往事废兴何处问，寒烟衰草满斜阳。",
        "dynasty": "宋",
        "collection_info": null
    },
    {
        "uuid": "8baa0cf2887682054ecf32b5337a9a4e",
        "title": "读史  其六",
        "author": "于石",
        "content": "莫言世事祇如棋，千载是非人共知。\n吾道废兴时否泰，人才进退国安危。\n诗书未火秦犹在，党锢无钩汉亦衰。\n覆辙相寻多不悟，抚编太息此何时。",
        "dynasty": "宋",
        "collection_info": null
    },
    {
        "uuid": "cd360a88bafe1ce2dd2a0473d7fa2824",
        "title": "读史  其七",
        "author": "于石",
        "content": "志士匡君贵善谋，古来直笔有春秋。\n孔明扶汉何吞蜀，仁杰兴唐乃死周。\n成败由人天不管，功名遗恨水空流。\n柬之未相姜维将，二子宁无身后忧。",
        "dynasty": "宋",
        "collection_info": null
    },
    {
        "uuid": "d6f401181b42e8b00c86915049727811",
        "title": "壬辰春雪",
        "author": "于石",
        "content": "和气胚胎斡化钧，胡然积雪拥柴门。\n花梢冻压春无力，山骨晴销晓有痕。\n阳壮谁令阴作梗，寒骄犹勒暖归根。\n昌黎浪说丰年瑞，为瑞为灾未易言。",
        "dynasty": "宋",
        "collection_info": null
    },
    {
        "uuid": "dfa0fdcd617b44460cac1b5269f1e807",
        "title": "西湖",
        "author": "于石",
        "content": "西湖胜概甲东南，满眼繁华今几年。\n钟鼓相闻南北寺，笙歌不断往来船。\n山围花柳春风地，水浸楼台夜月天。\n士女只知游赏乐，谁能轸念及三边。",
        "dynasty": "宋",
        "collection_info": null
    },
    {
        "uuid": "9ab8eff8863ddae8bdd7e8a61219bef3",
        "title": "次韵苏巨卿",
        "author": "于石",
        "content": "谁叩柴门寄我诗，迎门稚子候予归。\n青山唤醒十年梦，明月空怀千里思。\n今晋古秦天地隔，范雎张禄姓名非。\n人生百岁发相见，世事悠悠未可知。",
        "dynasty": "宋",
        "collection_info": null
    },
    {
        "uuid": "7d220d40429a277e6ffd503739ce5bc7",
        "title": "三洞",
        "author": "于石",
        "content": "群峭摩天不染埃，凝岚滴翠鬰崔嵬。\n帘垂飞瀑无人捲，舟引游仙出洞来。\n一窍中谁开混沌，三山外亦有蓬莱。\n扪萝更问朝真路，夹径松阴覆绿苔。",
        "dynasty": "宋",
        "collection_info": null
    },
    {
        "uuid": "e1887008ceeaaf9e1147708846c47853",
        "title": "次韵徐则正山居",
        "author": "于石",
        "content": "松间花外有虚亭，花自向阳松自阴。\n水浊不污明月色，人闲方见白云心。\n棋边冷眼安危着，笔底放怀长短吟。\n世忌独醒还恶醉，浅斟莫使酒杯深。",
        "dynasty": "宋",
        "collection_info": null
    },
    {
        "uuid": "c69ce1a40c27a16e243451f9a0112fb1",
        "title": "月夜纳凉",
        "author": "于石",
        "content": "天地空无半点尘，翛然池馆浸虚明。\n几更今古月常在，一片襟怀水共清。\n风定波摇晴树影，鱼翻露泻翠荷声。\n炎凉圆缺须臾事，我独于斯感世情。",
        "dynasty": "宋",
        "collection_info": null
    },
    {
        "uuid": "eaddb48fd489cc5945c0a73f8af199cf",
        "title": "次韵徐永之秋兴",
        "author": "于石",
        "content": "谁谓四时秋最愁，胡床谈咏晋风流。\n山川长在英雄老，草木无边天地秋。\n惊眼一行渔唱晚，斜阳万里客凭楼。\n茫茫远水涵空碧，兴入芦花第几洲。",
        "dynasty": "宋",
        "collection_info": null
    },
    {
        "uuid": "9ae48e6bffb6388e6831d7022c94e237",
        "title": "次韵君会感思",
        "author": "于石",
        "content": "满眼山川感旧游，依然野水自横舟。\n一樽长照古今月，两鬓不禁天地秋。\n有屋有田清颍尾，自蒲自柳曲江头。\n虚名不落人间世，一径松风稳跨牛。",
        "dynasty": "宋",
        "collection_info": null
    },
    {
        "uuid": "6e865cfacadcb9869b2947d6956ab9bb",
        "title": "次韵徐深之",
        "author": "于石",
        "content": "文章何必拟卿云，笔砚无功钱有神。\n明月能招山入户，幽花不与世争春。\n百年亭馆几兴废，十载交游半故新。\n过眼荣华何足较，青门试问种瓜人。",
        "dynasty": "宋",
        "collection_info": null
    },
    {
        "uuid": "01641dfe420f88d94eb7673ebe665140",
        "title": "次韵宏父初夏",
        "author": "于石",
        "content": "留得三分春意和，荼䕷犹可入吟哦。\n人情疏密庭前竹，吾道卷舒池上荷。\n结友岂无今管鲍，论诗奚必古阴何。\n梅霖骤涨江天阔，还有长竿可钓么。",
        "dynasty": "宋",
        "collection_info": null
    },
    {
        "uuid": "039ff4c624b62afd92c6f118ac46994e",
        "title": "邵氏园亭",
        "author": "于石",
        "content": "曲曲亭台日月春，人间荣辱两无闻。\n梅边读易分明月，松下敲棋碎白云。\n东里先生新酿酒，北山逋客旧移文。\n家传应得青门趣，手种园瓜手自耘。",
        "dynasty": "宋",
        "collection_info": null
    },
    {
        "uuid": "1281ae5de6d19776df3a583fcbee3985",
        "title": "次韵何寺簿闲咏",
        "author": "于石",
        "content": "居喜山深人不知，凝岚空翠淡含辉。\n隔林樵语惊猿去，倚石松枝碍鹤飞。\n留客眠云听涧瀑，呼儿踏月扫苔矶。\n冥心静坐勿轻出，门外藤萝露湿衣。",
        "dynasty": "宋",
        "collection_info": null
    },
    {
        "uuid": "61df753e35959a0f8a68f735fed7bc00",
        "title": "水亭夜坐",
        "author": "于石",
        "content": "水光涵月浸虚窗，醉倚栏干午夜凉。\n蛙一两声隔篱落，萤三四点过池塘。\n风摇松影蛟龙活，露泻荷盘翡翠香。\n俯仰不知天地阔，悠然长啸据胡床。",
        "dynasty": "宋",
        "collection_info": null
    },
    {
        "uuid": "8d826dd27216bdc87bc369550108f738",
        "title": "次韵杨恂夜兴",
        "author": "于石",
        "content": "漫漫夜气万山深，风露高寒天宇清。\n檐月窥人惊白髪，炉烟凝坐悟黄庭。\n挑灯看剑心犹壮，欹枕听泉眼独醒。\n毁誉不公随好恶，试观陆羽煮茶经。",
        "dynasty": "宋",
        "collection_info": null
    },
    {
        "uuid": "a0c10b81dbc81e4adcebde4f63b1ab5f",
        "title": "徐子观生輓诗",
        "author": "于石",
        "content": "一片清虚太极心，浮云流水世情轻。\n有生已作无生计，未死先求不死名。\n墓必预铭唐杜牧，诗能自輓晋渊明。\n岿然貌不随年老，留与斯文主夏盟。",
        "dynasty": "宋",
        "collection_info": null
    },
    {
        "uuid": "65db637fe23ac688f25fa65c173a8b23",
        "title": "次韵赵子玉书怀",
        "author": "于石",
        "content": "鹑结为衣鹬作冠，采芝何处问商颜。\n兴亡眼欲窥千古，俯仰心无愧两间。\n客路西风新白髪，野花啼鸟旧青山。\n日高浓睡平川屋，安用鷄鸣度远关。",
        "dynasty": "宋",
        "collection_info": null
    },
    {
        "uuid": "97ebec00f890ddb927975fa474867a82",
        "title": "次韵中秋对月",
        "author": "于石",
        "content": "冰壶碾破一轮秋，杯吸长鲸笔挽牛。\n大地山河明色界，九天宫阙耀琼楼。\n香浮蟾桂今犹古，曲按霓裳乐易愁。\n四海清光无不照，何须天柱一峰游。",
        "dynasty": "宋",
        "collection_info": null
    },
    {
        "uuid": "0e92c42bb88a5f2b81b140bebd0f0e18",
        "title": "次韵君会初冬",
        "author": "于石",
        "content": "一年好景橘黄时，骤冷惟应瘦骨知。\n吠犬频繁堕霜叶，栖鸦不定战风枝。\n炉何必试手可热，文未能成鬓欲丝。\n春逼寒梅三两点，蹇馿江路试寻诗。",
        "dynasty": "宋",
        "collection_info": null
    },
    {
        "uuid": "91e6b3e1093609b63cd681183f06e61c",
        "title": "杂兴四首  其一",
        "author": "于石",
        "content": "屋上青山屋下云，清泉为镜石为屏。\n客来问我谋生计，一卷家传相鹤经。",
        "dynasty": "宋",
        "collection_info": null
    },
    {
        "uuid": "f944c1705897c8c8eb657dd10bba1cff",
        "title": "杂兴四首  其二",
        "author": "于石",
        "content": "偶种阶前竹数根，引风招月伴清樽。\n春来为爱临阶竹，今日翻嫌竹碍门。",
        "dynasty": "宋",
        "collection_info": null
    },
    {
        "uuid": "4729a6aa887e0b40866b230e61521796",
        "title": "杂兴四首  其三",
        "author": "于石",
        "content": "采药归来竹径凉，满身草露湿衣香。\n怕惊幽鸟穿林去，不扫松花卧石床。",
        "dynasty": "宋",
        "collection_info": null
    },
    {
        "uuid": "449e75ef75cf0504806859f820ee24c3",
        "title": "杂兴四首  其四",
        "author": "于石",
        "content": "四围绿树岩藏屋，一枕清风竹满轩。\n醉裏不知山雨过，醒来惟怪瀑声喧。",
        "dynasty": "宋",
        "collection_info": null
    },
    {
        "uuid": "1de35452fc9c22c40e106c32da13f0a3",
        "title": "钓台",
        "author": "于石",
        "content": "傲睨羣雄百战来，独全高节老蒿莱。\n三公不任云台将，物色何须及钓台。",
        "dynasty": "宋",
        "collection_info": null
    },
    {
        "uuid": "0e19874ca1eb2bd8ea0cb8c39b0fc8d4",
        "title": "孤山",
        "author": "于石",
        "content": "老梅半树倚枯槎，路入湖心第几家。\n水月荒凉谁復问，游人多只看荷花。",
        "dynasty": "宋",
        "collection_info": null
    },
    {
        "uuid": "fe7592476a5e9a7d8d9b40ca0119dcac",
        "title": "八咏楼",
        "author": "于石",
        "content": "八咏诗传千古名，蹇馿何在井空澄。\n凄凉楼外双溪月，曾照齐梁几废兴。",
        "dynasty": "宋",
        "collection_info": null
    },
    {
        "uuid": "49c108fb2d7e24b5eadbd9de2a10a168",
        "title": "小三洞  其一",
        "author": "于石",
        "content": "四山迴合响幽泉，古木苍藤路屈盘。\n一局残棋双鹤去，石屏空倚白云寒。",
        "dynasty": "宋",
        "collection_info": null
    },
    {
        "uuid": "c44a6514a1d3f55ea1c10ec6e01e133d",
        "title": "小三洞  其二",
        "author": "于石",
        "content": "洞门相对是吾家，朝看烟云暮看霞。\n铁笛一声山石裂，老松惊落半岩花。",
        "dynasty": "宋",
        "collection_info": null
    },
    {
        "uuid": "24860364b90ac13b1f8b85349673ccc2",
        "title": "小三洞  其三",
        "author": "于石",
        "content": "断崖怒涌四时雪，虚壁寒凝六月霜。\n倚树老僧闲洗钵，碧桃花落涧泉香。",
        "dynasty": "宋",
        "collection_info": null
    },
    {
        "uuid": "20315fc6bc7d06d00d1739083d4fdf84",
        "title": "兜率寺",
        "author": "于石",
        "content": "钱唐一剑倚霜寒，万水千山蜀道难。\n瓶钵生涯何处在，秋风松子落诗坛。",
        "dynasty": "宋",
        "collection_info": null
    },
    {
        "uuid": "5c39d4cf4f0a49e8b004a5940a5b8945",
        "title": "西岩寺",
        "author": "于石",
        "content": "丹崖翠壁数千尺，绝顶僧房三四间。\n老树倚岩岩倚屋，白云飞去又飞还。",
        "dynasty": "宋",
        "collection_info": null
    },
    {
        "uuid": "4d9e17d58b1e969745ac4d60194e4bcf",
        "title": "紫薇岩",
        "author": "于石",
        "content": "灵岩旧是先生宅，拈笔新题郡守名。\n月落空山人语寂，涧泉犹作读书声。",
        "dynasty": "宋",
        "collection_info": null
    },
    {
        "uuid": "470f1027ec28c54e26645388fabd4853",
        "title": "小反岭",
        "author": "于石",
        "content": "泉本至清谁曰盗，溪虽可染却名愚。\n一夫作难随倾覆，千古青山独受污。",
        "dynasty": "宋",
        "collection_info": null
    },
    {
        "uuid": "527a3e52a16f0ac6e127838b6a14d94d",
        "title": "凈居院遇雪",
        "author": "于石",
        "content": "梦回寒月吐层崖，汤响松风听煮茶。\n倚树恐惊残雪堕，起来不敢嗅梅花。",
        "dynasty": "宋",
        "collection_info": null
    },
    {
        "uuid": "10bd5b70aa1d04dd35624f3426dc37e9",
        "title": "次韵赵羽翁秋江杂兴  其一",
        "author": "于石",
        "content": "翩翩水鸟自沉浮，红蓼黄芦两岸秋。\n隔水人家一犬吠，斜阳篱落有渔舟。",
        "dynasty": "宋",
        "collection_info": null
    },
    {
        "uuid": "c0ef5865325bb8293b56818e9ca5935d",
        "title": "次韵赵羽翁秋江杂兴  其二",
        "author": "于石",
        "content": "雁落芦花洲外洲，半川斜日独凭楼。\n笛声何处雁惊起，点破清江一片秋。",
        "dynasty": "宋",
        "collection_info": null
    },
    {
        "uuid": "9ab04e59c7615eff564377cde30a22df",
        "title": "次韵杜若川春日杂兴集句  其一",
        "author": "于石",
        "content": "行约青帘共一樽，牧童遥指杏花村。\n如今只有花含笑，悍吏催租夜打门。",
        "dynasty": "宋",
        "collection_info": null
    },
    {
        "uuid": "b6f329c27ec62f99c3475aa1ce95b5e5",
        "title": "次韵杜若川春日杂兴集句  其二",
        "author": "于石",
        "content": "九陌凈无车马尘，不须移槛损天真。\n凡花俗草败人意，怅望烟云缥渺人。",
        "dynasty": "宋",
        "collection_info": null
    },
    {
        "uuid": "53c77e49b0895e10fcd64e8ec555e9fe",
        "title": "丁丑岁旦",
        "author": "于石",
        "content": "不写桃符换旧诗，辛盘竹爆付儿嬉。\n山深未见新年历，只记梅花春早迟。",
        "dynasty": "宋",
        "collection_info": null
    },
    {
        "uuid": "4e5a6d4b21515efd54570b78d41e04c4",
        "title": "晚眺",
        "author": "于石",
        "content": "渔歌樵语隔溪村，沙上牛归小径分。\n烟树参差片帆落，半川斜日九峰云。",
        "dynasty": "宋",
        "collection_info": null
    },
    {
        "uuid": "73618321478ef361482bde68b69c204e",
        "title": "旅夜",
        "author": "于石",
        "content": "拥炉兀兀坐成睡，梦到家山人不知。\n半夜酒醒还是客，一庭黄叶雨来时。",
        "dynasty": "宋",
        "collection_info": null
    },
    {
        "uuid": "1df96b823b5af2fa63ea05224589d760",
        "title": "旅中遣怀",
        "author": "于石",
        "content": "片云相望浙东西，回首家山路欲迷。\n昨夜桐江江上梦，倒随流水上双溪。",
        "dynasty": "宋",
        "collection_info": null
    },
    {
        "uuid": "4cb5216e80f3acd3cfc2b0507204d748",
        "title": "次韵赵德舆山家",
        "author": "于石",
        "content": "茅檐日暖卧寒林，过午老翁鼾睡声。\n扰扰红尘山下路，晓霜残月有人行。",
        "dynasty": "宋",
        "collection_info": null
    },
    {
        "uuid": "b34ba8e37c1731744bf32f2d9756bd0f",
        "title": "寄题千秋观",
        "author": "于石",
        "content": "峥嵘金碧千秋观，谁记当年贺监家。\n湖水亦随人世改，秋光一半失荷花。",
        "dynasty": "宋",
        "collection_info": null
    },
    {
        "uuid": "e915bfb54d4746346cc2e1c90445709e",
        "title": "早梅",
        "author": "于石",
        "content": "一气独先天地春，两三花占十分清。\n冰霜不隔阳和力，半点机缄妙化生。",
        "dynasty": "宋",
        "collection_info": null
    },
    {
        "uuid": "5a854f174a8afc0b85b9f9c8d792e4dc",
        "title": "白杜鹃花",
        "author": "于石",
        "content": "蜀帝魂销恨不穷，野花开落倚东风。\n吻干无復枝头血，几度啼来染不红。",
        "dynasty": "宋",
        "collection_info": null
    },
    {
        "uuid": "c15761fbc0ca82ccdff2eab86524ec95",
        "title": "始皇",
        "author": "于石",
        "content": "万世纲常具六经，天应未遽丧斯文。\n焚书欲灭先王道，道在人心不可焚。",
        "dynasty": "宋",
        "collection_info": null
    },
    {
        "uuid": "63775112cde2262fe5104eb0bd276293",
        "title": "高帝",
        "author": "于石",
        "content": "吕氏强梁刘氏危，宫中枕卧復谁知。\n酿成外戚中官祸，兴汉已开亡汉基。",
        "dynasty": "宋",
        "collection_info": null
    },
    {
        "uuid": "14b5742545caaa22e5a1b6ffc8837130",
        "title": "子房",
        "author": "于石",
        "content": "韩亡誓欲报秦仇，秦灭还兴伐楚谋。\n一念为韩非为汉，无功何必愿封留。",
        "dynasty": "宋",
        "collection_info": null
    },
    {
        "uuid": "e80cba0631a3529768ec0d21809aad96",
        "title": "许劭",
        "author": "于石",
        "content": "四海同推月旦评，是非公论至今存。\n老瞒敢肆奸雄志，未必不因公一言。",
        "dynasty": "宋",
        "collection_info": null
    },
    {
        "uuid": "375b462d70bf7b681a2428f4b156847f",
        "title": "祢衡",
        "author": "于石",
        "content": "怀中漫刺欲何之，四海交游只两儿。\n不死曹瞒死黄祖，杀身何补汉兴衰。",
        "dynasty": "宋",
        "collection_info": null
    },
    {
        "uuid": "bafb0475d5edd7a92ee052f1fe43b8ed",
        "title": "孔明",
        "author": "于石",
        "content": "居荆不肯吞刘表，入蜀胡为诈取璋。\n二子孰非刘氏后，岂惟玄德可兴王。",
        "dynasty": "宋",
        "collection_info": null
    },
    {
        "uuid": "77060af9602101c2fc211da1077de993",
        "title": "曹操",
        "author": "于石",
        "content": "心非禅代荀文若，目识奸雄许子将。\n身苟未亡终篡汉，不知何德比文王。",
        "dynasty": "宋",
        "collection_info": null
    },
    {
        "uuid": "bb6e88920df0d05aa300ad5de65232c1",
        "title": "柳子厚",
        "author": "于石",
        "content": "早缀朝班附叔文，晚随儿女拜双星。\n半生巧宦翻成拙，何用区区更乞灵。",
        "dynasty": "宋",
        "collection_info": null
    },
    {
        "uuid": "3ef5fa8ed540e6060e4b25ab15f1194c",
        "title": "读明妃引",
        "author": "于石",
        "content": "周求莘女终亡纣，越献西施竟灭吴。\n马上琵琶徒自恨，不思强汉弱匈奴。",
        "dynasty": "宋",
        "collection_info": null
    },
    {
        "uuid": "4622a9244f7694edc59c7d67362ba560",
        "title": "次韵鑑中八咏  其一",
        "author": "于石",
        "content": "青山削芙蓉，上有浮云生。\n窈窕俯长流，逶迤带重城。\n朝光散霞彩，暮色涵空青。\n鸱夷去不回，遗尔千古名。",
        "dynasty": "宋",
        "collection_info": null
    },
    {
        "uuid": "494f923d25423f4bb0946b8a053296e0",
        "title": "次韵鑑中八咏  其二",
        "author": "于石",
        "content": "蓬莱失左股，负以垂天翼。\n中有仙人居，珠宫灿瑶席。\n凝云不飞去，化作轮囷石。\n弹琴坐石上，长忆三山客。",
        "dynasty": "宋",
        "collection_info": null
    },
    {
        "uuid": "60a8be586e3aef59e4e1a7f5e6d04e07",
        "title": "次韵鑑中八咏  其三",
        "author": "于石",
        "content": "会稽山水国，崇山幽事多。\n当时觞咏处，春净花颜酡。\n磊落黄金罍，玲珑白玉珂。\n行乐须及时，美人在丘阿。",
        "dynasty": "宋",
        "collection_info": null
    },
    {
        "uuid": "62e769e199cfa518f81b42dfc73ff5bf",
        "title": "次韵鑑中八咏  其四",
        "author": "于石",
        "content": "梅山如积翠，的皪手堪捧。\n遥遥仙人尉，盘盘故时陇。\n丹泉清可鑑，石乳甘于湩。\n行将解尘缨，于焉滔高踵。",
        "dynasty": "宋",
        "collection_info": null
    },
    {
        "uuid": "a7b47c83ff224d369e3e090d5d1f9dd4",
        "title": "次韵鑑中八咏  其五",
        "author": "于石",
        "content": "我爱鑑湖水，明如照胆铜。\n澄清若有待，浑浊那能蒙。\n当时贺知章，富贵如苓通。\n岂无一亩地，来筑仙人宫。",
        "dynasty": "宋",
        "collection_info": null
    },
    {
        "uuid": "0a984cb63fdf2dbb71a1fe3188fa039b",
        "title": "次韵鑑中八咏  其六",
        "author": "于石",
        "content": "驱车晓行迈，行行出郊郭。\n断冈屹崇墉，虚籁殷灵壑。\n雨深瑶草长，风定松花落。\n西山有爽气，逍遥倚晴阁。",
        "dynasty": "宋",
        "collection_info": null
    },
    {
        "uuid": "fa42b364ff2c531a294f7a0e60a04ffe",
        "title": "次韵鑑中八咏  其七",
        "author": "于石",
        "content": "楼居本高明，况在松竹閒。\n溪流深几尺，新雨过前山。\n浮云多变态，好鸟亦閒关。\n偃蹇楼中人，对酒还开颜。",
        "dynasty": "宋",
        "collection_info": null
    },
    {
        "uuid": "bd5fcf3b2d08d295f2e10fc09efc56bd",
        "title": "次韵鑑中八咏  其八",
        "author": "于石",
        "content": "视心如莲花，净明涵十虚。\n出泥本无垢，露体皆真如。\n大千入一息，宴坐忘百须。\n陶公虽饮酒，时能到林庐。",
        "dynasty": "宋",
        "collection_info": null
    },
    {
        "uuid": "bde9be8aaeb365d461d96d9e9d24df6d",
        "title": "弔古行",
        "author": "于石",
        "content": "苍梧之南湘水头，烟波逐客增离忧。\n重瞳孤坟閟白日，双娥贞佩摇清秋。\n江空夜闻鬼对泣，泣罢仍为鼓瑶瑟。\n瑟声渐杳江声长，丹枫坠影天霜白。\n临江被髪招帝魂，拔剑欲断东流奔。\n东流无穷帝不返，呜呼薄俗无由敦。",
        "dynasty": "宋",
        "collection_info": null
    },
    {
        "uuid": "9db0cf49d479280bb61f72049d51fd2b",
        "title": "钓台",
        "author": "于石",
        "content": "抛却羊裘入汉庭，偶然偃卧两忘形。\n先生无处可伸足，太史何烦奏客星。",
        "dynasty": "宋",
        "collection_info": null
    }
]