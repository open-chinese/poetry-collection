[
    {
        "uuid": "954b0a76f268245fb2edc2ee04f6239a",
        "title": "横吹曲辞 出塞",
        "author": "陈子昂",
        "content": "忽闻天上将，关塞重横行。\n始返楼兰国，还向朔方城。\n黄金装战马，白羽集神兵。\n星月开天阵，山川列地营。\n晚风吹画角，春色耀飞旌。\n宁知班定远，独是一书生。",
        "dynasty": "唐",
        "collection_info": null
    },
    {
        "uuid": "a392f3b14f7a3c77e9b95efbc73d97c8",
        "title": "庆云章",
        "author": "陈子昂",
        "content": "昆崙元气，实生庆云。\n大人作矣，五色氤氲。\n昔在帝妫，南风既熏。\n丛芳烂熳，郁郁纷纷。\n旷矣千祀，庆云来止。\n玉叶金柯，祚我天子。\n非我天子，庆云谁昌。\n非我圣母，庆云谁光。\n庆云光矣，周道昌矣。\n九万八千，天授皇年。",
        "dynasty": "唐",
        "collection_info": null
    },
    {
        "uuid": "af03a00535ac81a14744d1d33c244848",
        "title": "感遇诗三十八首 一",
        "author": "陈子昂",
        "content": "微月生西海，幽阳始代昇。\n圆光正东满，阴魂已朝凝。\n太极生天地，三元更废兴。\n至精谅斯在，三五谁能征。",
        "dynasty": "唐",
        "collection_info": null
    },
    {
        "uuid": "c2e85c1ca8792f4413e1d4fab4dc5603",
        "title": "感遇诗三十八首 二",
        "author": "陈子昂",
        "content": "兰若生春夏，芊蔚何青青。\n幽独空林色，朱蕤冒紫茎。\n迟迟白日晚，袅袅秋风生。\n岁华尽摇落，芳意竟何成。",
        "dynasty": "唐",
        "collection_info": null
    },
    {
        "uuid": "d18024985c7eecb1fc5d90288efee7d5",
        "title": "感遇诗三十八首 三",
        "author": "陈子昂",
        "content": "苍苍丁零塞，今古缅荒途。\n亭堠何摧兀，暴骨无全躯。\n黄沙幕南起，白日隐西隅。\n汉甲三十万，曾以事匈奴。\n但见沙场死，谁怜塞上孤。",
        "dynasty": "唐",
        "collection_info": null
    },
    {
        "uuid": "f6e715c93c3bcea2c929f9f8b183471b",
        "title": "感遇诗三十八首 四",
        "author": "陈子昂",
        "content": "乐羊为魏将，食子殉军功。\n骨肉且相薄，他人安得忠。\n吾闻中山相，乃属放麑翁。\n孤兽犹不忍，况以奉君终。",
        "dynasty": "唐",
        "collection_info": null
    },
    {
        "uuid": "a9faead4e0ce0041821f5eecb96f0e1f",
        "title": "感遇诗三十八首 五",
        "author": "陈子昂",
        "content": "市人矜巧智，于道若童蒙。\n倾夺相夸侈，不知身所终。\n曷见玄真子，观世玉壶中。\n窅然遗天地，乘化入无穷。",
        "dynasty": "唐",
        "collection_info": null
    },
    {
        "uuid": "bc1c6af779674775416eb6cedf04e1d2",
        "title": "感遇诗三十八首 六",
        "author": "陈子昂",
        "content": "吾观龙变化，乃知至阳精。\n石林何冥密，幽洞无留行。\n古之得仙道，信与元化幷。\n玄感非象识，谁能测沈冥。\n世人拘目见，酣酒笑丹经。\n昆崙有瑶树，安得采其英。",
        "dynasty": "唐",
        "collection_info": null
    },
    {
        "uuid": "197cbb74c4cb17dea4363d7a780a8306",
        "title": "感遇诗三十八首 七",
        "author": "陈子昂",
        "content": "白日每不归，青阳时暮矣。\n茫茫吾何思，林卧观无始。\n众芳委时晦，鶗鴂鸣悲耳。\n鸿荒古已颓，谁识巢居子。",
        "dynasty": "唐",
        "collection_info": null
    },
    {
        "uuid": "a6790bc47aef4108a133baa873777e6f",
        "title": "感遇诗三十八首 八",
        "author": "陈子昂",
        "content": "吾观昆崙化，日月沦洞冥。\n精魄相交会，天壤以罗生。\n仲尼推太极，老聃贵窈冥。\n西方金仙子，崇义乃无明。\n空色皆寂灭，缘业定何成。\n名教信纷藉，死生俱未停。",
        "dynasty": "唐",
        "collection_info": null
    },
    {
        "uuid": "f5a012661434c9035722fb1108c16850",
        "title": "感遇诗三十八首 九",
        "author": "陈子昂",
        "content": "圣人秘元命，惧世乱其真。\n如何嵩公辈，诙谲误时人。\n先天诚为美，阶乱祸谁因。\n长城备胡寇，嬴祸发其亲。\n赤精既迷汉，子年何救秦。\n去去桃李花，多言死如麻。",
        "dynasty": "唐",
        "collection_info": null
    },
    {
        "uuid": "e0deb119e3c20410efaa5ef9f7255447",
        "title": "感遇诗三十八首 十",
        "author": "陈子昂",
        "content": "深居观元化，悱然争朵颐。\n谗说相啖食，利害纷㘈㘈。\n便便夸毘子，荣耀更相持。\n务光让天下，商贾竞刀锥。\n已矣行采芝，万世同一时。",
        "dynasty": "唐",
        "collection_info": null
    },
    {
        "uuid": "20d43367a8b94e11e989559b094cca6e",
        "title": "感遇诗三十八首 十一",
        "author": "陈子昂",
        "content": "吾爱鬼谷子，青溪无垢氛。\n囊括经世道，遗身在白云。\n七雄方龙鬬，天下久无君。\n浮荣不足贵，遵养晦时文。\n舒可弥宇宙，卷之不盈分。\n岂徒山木寿，空与麋鹿羣。",
        "dynasty": "唐",
        "collection_info": null
    },
    {
        "uuid": "f80dc1a4de0ae35f2f324627fc37d3b2",
        "title": "感遇诗三十八首 十二",
        "author": "陈子昂",
        "content": "呦呦南山鹿，罹罟以媒和。\n招摇青桂树，幽蠹亦成科。\n世情甘近习，荣耀纷如何。\n怨憎未相復，亲爱生祸罗。\n瑶台倾巧笑，玉杯殒双蛾。\n谁见枯城蘖，青青成斧柯。",
        "dynasty": "唐",
        "collection_info": null
    },
    {
        "uuid": "f84c393fededa4e77037303bae1d6b55",
        "title": "感遇诗三十八首 十三",
        "author": "陈子昂",
        "content": "林居病时久，水木澹孤清。\n闲卧观物化，悠悠念无生。\n青春始萌达，朱火已满盈。\n徂落方自此，感叹何时平。",
        "dynasty": "唐",
        "collection_info": null
    },
    {
        "uuid": "41e33c0d883962d8dfb4b5f12dcbf142",
        "title": "感遇诗三十八首 十四",
        "author": "陈子昂",
        "content": "临岐泣世道，天命良悠悠。\n昔日殷王子，玉马遂朝周。\n宝鼎沦伊谷，瑶台成古丘。\n西山伤遗老，东陵有故侯。",
        "dynasty": "唐",
        "collection_info": null
    },
    {
        "uuid": "7fa28be6a1afd0b9e945658db664afed",
        "title": "感遇诗三十八首 十五",
        "author": "陈子昂",
        "content": "贵人难得意，赏爱在须臾。\n莫以心如玉，探他明月珠。\n昔称夭桃子，今为舂市徒。\n鸱鸮悲东国，麋鹿泣姑苏。\n谁见鸱夷子，扁舟去五湖。",
        "dynasty": "唐",
        "collection_info": null
    },
    {
        "uuid": "a8b34f8c68d2baae3cc0a986cfee47f6",
        "title": "感遇诗三十八首 十六",
        "author": "陈子昂",
        "content": "圣人去已久，公道缅良难。\n蚩蚩夸毘子，尧禹以为谩。\n骄荣贵工巧，势利迭相干。\n燕王尊乐毅，分国愿同欢。\n鲁连让齐爵，遗组去邯郸。\n伊人信往矣，感激为谁叹。",
        "dynasty": "唐",
        "collection_info": null
    },
    {
        "uuid": "8392d0d57c530e2014229c97e29b94f9",
        "title": "感遇诗三十八首 十七",
        "author": "陈子昂",
        "content": "幽居观天运，悠悠念羣生。\n终古代兴没，豪圣莫能争。\n三季沦周赧，七雄灭秦嬴。\n復闻赤精子，提劒入咸京。\n炎光既无象，晋虏復纵横。\n尧禹道已昧，昏虐势方行。\n岂无当世雄，天道与胡兵。\n咄咄安可言，时醉而未醒。\n仲尼溺东鲁，伯阳遁西溟。\n大运自古来，旅人胡叹哉。",
        "dynasty": "唐",
        "collection_info": null
    },
    {
        "uuid": "47e8efbf4e774fa5728a932d6eec16d9",
        "title": "感遇诗三十八首 十八",
        "author": "陈子昂",
        "content": "逶迤势已久，骨鲠道斯穷。\n岂无感激者，时俗颓此风。\n灌园何其鄙，皎皎于陵中。\n世道不相容，嗟嗟张长公。",
        "dynasty": "唐",
        "collection_info": null
    },
    {
        "uuid": "a4560bf64288378d693e452a43a9ccf1",
        "title": "感遇诗三十八首 十九",
        "author": "陈子昂",
        "content": "圣人不利己，忧济在元元。\n黄屋非尧意，瑶台安可论。\n吾闻西方化，清净道弥敦。\n奈何穷金玉，雕刻以为尊。\n云构山林尽，瑶图珠翠烦。\n鬼工尚未可，人力安能存。\n夸愚适增累，矜智道逾昏。",
        "dynasty": "唐",
        "collection_info": null
    },
    {
        "uuid": "d5bef3420b5aac76f1128f5e1b74de30",
        "title": "感遇诗三十八首 二十",
        "author": "陈子昂",
        "content": "玄天幽且默，羣议曷嗤嗤。\n圣人教犹在，世运久陵夷。\n一绳将何繫？忧醉不能持。\n去去行采芝，勿为尘所欺。",
        "dynasty": "唐",
        "collection_info": null
    },
    {
        "uuid": "2ea049167ee1a38b45a65daa10dae839",
        "title": "感遇诗三十八首 二十一",
        "author": "陈子昂",
        "content": "蜻蛉游天地，与世本无患。\n飞飞未能止，黄雀来相干。\n穰侯富秦宠，金石比交欢。\n出入咸阳裏，诸侯莫敢言。\n宁知山东客，激怒秦王肝。\n布衣取丞相，千载为辛酸。",
        "dynasty": "唐",
        "collection_info": null
    },
    {
        "uuid": "9e285f7397dedf8ca2436c1a8e278c10",
        "title": "感遇诗三十八首 二十二",
        "author": "陈子昂",
        "content": "微霜知岁晏，斧柯始青青。\n况乃金天夕，浩露沾羣英。\n登山望宇宙，白日已西暝。\n云海方荡潏，孤鳞安得宁。",
        "dynasty": "唐",
        "collection_info": null
    },
    {
        "uuid": "51c0fe00c6fff2b0e699b71e2e3b7de1",
        "title": "感遇诗三十八首 二十三",
        "author": "陈子昂",
        "content": "翡翠巢南海，雄雌珠树林。\n何知美人意，骄爱比黄金。\n杀身炎州裏，委羽玉堂阴。\n旖旎光首饰，葳蕤烂锦衾。\n岂不在遐远，虞罗忽见寻。\n多材信为累，叹息此珍禽。",
        "dynasty": "唐",
        "collection_info": null
    },
    {
        "uuid": "64fe3e73a74b33ad219550a7d15f797e",
        "title": "感遇诗三十八首 二十四",
        "author": "陈子昂",
        "content": "挈瓶者谁子，姣服当青春。\n三五明月满，盈盈不自珍。\n高堂委金玉，微缕悬千钧。\n如何负公鼎，被敓笑时人。",
        "dynasty": "唐",
        "collection_info": null
    },
    {
        "uuid": "e7c0799f41704a462799d1b6b27aef02",
        "title": "感遇诗三十八首 二十五",
        "author": "陈子昂",
        "content": "玄蝉号白露，兹岁已蹉跎。\n羣物从大化，孤英将奈何？瑶台有青鸟，远食玉山禾。\n昆崙见玄凤，岂復虞云罗。",
        "dynasty": "唐",
        "collection_info": null
    },
    {
        "uuid": "896808a5947115bbda57b965b4767ac6",
        "title": "感遇诗三十八首 二十六",
        "author": "陈子昂",
        "content": "荒哉穆天子，好与白云期。\n宫女多怨旷，层城闭蛾眉。\n日耽瑶池乐，岂伤桃李时。\n青苔空萎绝，白髮生罗帷。",
        "dynasty": "唐",
        "collection_info": null
    },
    {
        "uuid": "9332a4417119c825fb1e67cd35441a44",
        "title": "感遇诗三十八首 二十七",
        "author": "陈子昂",
        "content": "朝发宜都渚，浩然思故乡。\n故乡不可见，路隔巫山阳。\n巫山綵云没，高丘正微茫。\n伫立望已久，涕落沾衣裳。\n岂兹越乡感，忆昔楚襄王。\n朝云无处所，荆国亦沦亡。",
        "dynasty": "唐",
        "collection_info": null
    },
    {
        "uuid": "8ca7970fb749bd80c9b213a5fa473089",
        "title": "感遇诗三十八首 二十八",
        "author": "陈子昂",
        "content": "昔日章华宴，荆王乐荒淫。\n霓旌翠羽盖，射兕云梦林。\n朅来高唐观，怅望云阳岑。\n雄图今何在？黄雀空哀吟。",
        "dynasty": "唐",
        "collection_info": null
    },
    {
        "uuid": "f0b0944ce94adea4c81e3406cacc57a4",
        "title": "感遇诗三十八首 二十九",
        "author": "陈子昂",
        "content": "丁亥岁云暮，西山事甲兵。\n赢粮匝邛道，荷戟争羗城。\n严冬阴风劲，穷岫泄云生。\n昏噎无昼夜，羽檄復相惊。\n拳跼竞万仞，崩危走九冥。\n籍籍峰壑裏，哀哀冰雪行。\n圣人御宇宙，闻道泰阶平。\n肉食谋何失，藜藿缅纵横。",
        "dynasty": "唐",
        "collection_info": null
    },
    {
        "uuid": "467b304dba430e0bd2a56715c3d45c61",
        "title": "感遇诗三十八首 三十",
        "author": "陈子昂",
        "content": "可怜瑶台树，灼灼佳人姿。\n碧华映朱实，攀折青春时。\n岂不盛光宠，荣君白玉墀。\n但恨红芳歇，凋伤感所思。",
        "dynasty": "唐",
        "collection_info": null
    },
    {
        "uuid": "10c4f011bb079a18a62a4ae3990fc09f",
        "title": "感遇诗三十八首 三十一",
        "author": "陈子昂",
        "content": "朅来豪游子，势利祸之门。\n如何兰膏叹，感激自生冤。\n众趋明所避，时弃道犹存。\n云渊既已失，罗网与谁论。\n箕山有高节，湘水有清源。\n唯应白鸥鸟，可为洗心言。",
        "dynasty": "唐",
        "collection_info": null
    },
    {
        "uuid": "bf9ce4ee35b9623f277bcf49efb501ee",
        "title": "感遇诗三十八首 三十二",
        "author": "陈子昂",
        "content": "索居犹几日，炎夏忽然衰。\n阳彩皆阴翳，亲友尽暌违。\n登山望不见，涕泣久涟洏。\n宿梦感颜色，若与白云期。\n马上骄豪子，驱逐正蚩蚩。",
        "dynasty": "唐",
        "collection_info": null
    },
    {
        "uuid": "b7fa84fbda006d8dc2f7336864a0f9ea",
        "title": "感遇诗三十八首 三十三",
        "author": "陈子昂",
        "content": "金鼎合神丹，世人将见欺。\n飞飞骑羊子，胡乃在峨眉。\n变化固幽类，芳菲能几时。\n疲痾苦沦世，忧痗日侵淄。\n眷然顾幽褐，白云空涕洟。",
        "dynasty": "唐",
        "collection_info": null
    },
    {
        "uuid": "8106137368fecdccac2965ae10d74ed4",
        "title": "感遇诗三十八首 三十四",
        "author": "陈子昂",
        "content": "朔风吹海树，萧条边已秋。\n亭上谁家子，哀哀明月楼。\n自言幽燕客，结髮事远游。\n赤丸杀公吏，白刃报私雠。\n避雠至海上，被役此边州。\n故乡三千里，辽水復悠悠。\n每愤胡兵入，常为汉国羞。\n何知七十战，白首未封侯。",
        "dynasty": "唐",
        "collection_info": null
    },
    {
        "uuid": "88f0a82f21005da472c4afad17afd638",
        "title": "感遇诗三十八首 三十五",
        "author": "陈子昂",
        "content": "本为贵公子，平生实爱才。\n感时思报国，拔劒起蒿莱。\n西驰丁零塞，北上单于台。\n登山见千里，怀古心悠哉。\n谁言未忘祸，磨灭成尘埃。",
        "dynasty": "唐",
        "collection_info": null
    },
    {
        "uuid": "1873b50d687d6f1b638d263e4cff7ddf",
        "title": "感遇诗三十八首 三十六",
        "author": "陈子昂",
        "content": "浩然坐何慕，吾蜀有峨眉。\n念与楚狂子，悠悠白云期。\n时哉悲不会，涕泣久涟洏。\n梦登绥山穴，南采巫山芝。\n探元观羣化，遗世从云螭。\n婉变时永矣，感悟不见之。",
        "dynasty": "唐",
        "collection_info": null
    },
    {
        "uuid": "82168605d7ad83c374ae696bade7fa2a",
        "title": "感遇诗三十八首 三十七",
        "author": "陈子昂",
        "content": "朝入云中郡，北望单于台。\n胡秦何密迩，沙朔气雄哉。\n藉藉天骄子，猖狂已復来。\n塞垣无名将，亭堠空崔嵬。\n咄嗟吾何叹，边人涂草莱。",
        "dynasty": "唐",
        "collection_info": null
    },
    {
        "uuid": "26b3862fc4a9ef86153d2a71d4d74633",
        "title": "感遇诗三十八首 三十八",
        "author": "陈子昂",
        "content": "仲尼探元化，幽鸿顺阳和。\n大运自盈缩，春秋递来过。\n盲飙忽号怒，万物相纷劘。\n溟海皆震荡，孤凤其如何。",
        "dynasty": "唐",
        "collection_info": null
    },
    {
        "uuid": "17812034e3cbe6f1f2446832354b0ac4",
        "title": "观荆玉篇",
        "author": "陈子昂",
        "content": "鸱夷双白玉，此玉有缁磷。\n悬之千金价，举世莫知真。\n丹青非异色，轻重有殊伦。\n勿信玉工言，徒悲荆国人。",
        "dynasty": "唐",
        "collection_info": null
    },
    {
        "uuid": "23882a124376b0ea64cef7cb418100d8",
        "title": "鸳鸯篇",
        "author": "陈子昂",
        "content": "飞飞鸳鸯鸟，举翼相蔽亏。\n俱来绿潭裏，共向白云涯。\n音容相眷恋，羽翮两逶迤。\n苹萍戏春渚，霜霰遶寒池。\n浦沙连岸净，汀树拂潭垂。\n年年此游翫，岁岁来追随。\n凤凰起丹穴，独向梧桐枝。\n鸿雁来紫塞，空忆稻粱肥。\n乌啼倦依托，鹤鸣伤别离。\n岂若此双禽，飞翻不异林。\n刷尾青江浦，交颈紫山岑。\n文章负奇色，和鸣多好音。\n闻有鸳鸯绮，復有鸳鸯衾。\n持为美人赠，勖此故交心。",
        "dynasty": "唐",
        "collection_info": null
    },
    {
        "uuid": "1d0d9dec9bd34a879bda1da1eb53b441",
        "title": "与东方左史虬修竹篇",
        "author": "陈子昂",
        "content": "龙种生南岳，孤翠郁亭亭。\n峰岭上崇崒，烟雨下微冥。\n夜闻鼯鼠呌，昼聒泉鹤声。\n春风正淡荡，白露已清泠。\n哀响激金奏，密色滋玉英。\n岁寒霜雪苦，含彩独青青。\n岂不厌凝洌，羞比春木荣。\n春木有荣歇，此节无凋零。\n始愿与金石，终古保坚贞。\n不意伶伦子，吹之学凤鸣。\n遂偶云和瑟，张乐奏天庭。\n妙曲方千变，箫韶亦九成。\n信蒙雕斲美，常愿事仙灵。\n驱驰翠虬驾，伊郁紫鸾笙。\n结交嬴台女，吟弄昇天行。\n携手登白日，远游戏赤城。\n低昂玄鹤舞，断续綵云生。\n永随众仙逝，三山游玉京。",
        "dynasty": "唐",
        "collection_info": null
    },
    {
        "uuid": "ab5486ee7ca3c446e8c1c7207d474adb",
        "title": "蓟丘览古赠卢居士藏用七首 轩辕台",
        "author": "陈子昂",
        "content": "北登蓟丘望，求古轩辕台。\n应龙已不见，牧马空黄埃。\n尚想广成子，遗迹白云隈。",
        "dynasty": "唐",
        "collection_info": null
    },
    {
        "uuid": "c6bb38f57da5b4d101b8095c3cb44d58",
        "title": "蓟丘览古赠卢居士藏用七首 燕昭王",
        "author": "陈子昂",
        "content": "南登碣石坂，遥望黄金台。\n丘陵尽乔木，昭王安在哉。\n霸图怅已矣，驱马復归来。",
        "dynasty": "唐",
        "collection_info": null
    },
    {
        "uuid": "ea2e64c99802c228607884b2161ac7ef",
        "title": "蓟丘览古赠卢居士藏用七首 乐生",
        "author": "陈子昂",
        "content": "王道已沦昧，战国竞贪兵。\n乐生何感激，仗义下齐城。\n雄图竟中夭，遗叹寄阿衡。",
        "dynasty": "唐",
        "collection_info": null
    },
    {
        "uuid": "2faa05c1e6c7ebb5a19acf42eb16525d",
        "title": "蓟丘览古赠卢居士藏用七首 燕太子",
        "author": "陈子昂",
        "content": "秦王日无道，太子怨亦深。\n一闻田光义，匕首赠千金。\n其事虽不立，千载为伤心。",
        "dynasty": "唐",
        "collection_info": null
    },
    {
        "uuid": "9ab6495a62237ac2cc3e2314bc238712",
        "title": "蓟丘览古赠卢居士藏用七首 田光先生",
        "author": "陈子昂",
        "content": "自古皆有死，狥义良独稀。\n奈何燕太子，尚使田生疑。\n伏劒诚已矣，感我涕沾衣。",
        "dynasty": "唐",
        "collection_info": null
    },
    {
        "uuid": "ee9c81ad531671bb7bcd15bb5b7d83c3",
        "title": "蓟丘览古赠卢居士藏用七首 邹衍",
        "author": "陈子昂",
        "content": "大运沦三代，天人罕有窥。\n邹子何寥廓，漫说九瀛垂。\n兴亡已千载，今也则无推。",
        "dynasty": "唐",
        "collection_info": null
    },
    {
        "uuid": "0964f077067802d29312f4b4dbefef09",
        "title": "蓟丘览古赠卢居士藏用七首 郭隗",
        "author": "陈子昂",
        "content": "逢时独为贵，历代非无才。\n隗君亦何幸，遂起黄金台。",
        "dynasty": "唐",
        "collection_info": null
    },
    {
        "uuid": "e8fa94531b7b1bcc444a80880a0eaa29",
        "title": "西还至散关答乔补阙知之",
        "author": "陈子昂",
        "content": "葳蕤苍梧凤，嘹唳白露蝉。\n羽翰本非匹，结交何独全。\n昔君事胡马，余得奉戎旃。\n携手向沙塞，关河缅幽燕。\n芳岁几阳止，白日屡徂迁。\n功业云台薄，平生玉佩捐。\n叹此南归日，犹闻北戍边。\n代水不可涉，巴江亦潺湲。\n揽衣度函谷，衔涕望秦川。\n蜀门自兹始，云山方浩然。",
        "dynasty": "唐",
        "collection_info": null
    },
    {
        "uuid": "01a111febd28e7103e138462b1677e45",
        "title": "度峡口山赠乔补阙知之王二无竞",
        "author": "陈子昂",
        "content": "峡口大漠南，横绝界中国。\n丛石何纷糺，赤山復翕赩。\n远望多众容，逼之无异色。\n崔崒乍孤断，逶迤屡回直。\n信关胡马衝，亦距汉边塞。\n岂依河山险，将顺休明德。\n物壮诚有衰，势雄良易极。\n逦迤忽而尽，泱漭平不息。\n之子黄金躯，如何此荒域。\n云台盛多士，待君丹墀侧。",
        "dynasty": "唐",
        "collection_info": null
    },
    {
        "uuid": "f212710a1fe0e0a42f5d83b4abc1b70f",
        "title": "题居延古城赠乔十二知之",
        "author": "陈子昂",
        "content": "闻君东山意，宿昔紫芝荣。\n沧洲今何在？华髪旅边城。\n还汉功既薄，逐胡策未行。\n徒嗟白日暮，坐对黄云生。\n桂枝芳欲晚，薏苡谤谁明。\n无为空自老，含叹负生平。",
        "dynasty": "唐",
        "collection_info": null
    },
    {
        "uuid": "99ecc6a16675e27bf6568894e30cf57a",
        "title": "赠赵六贞固二首 一",
        "author": "陈子昂",
        "content": "回中[烽]火入，塞上追兵起。\n此时边朔寒，登陇思君子。\n东顾望汉京，南山云雾裏。",
        "dynasty": "唐",
        "collection_info": null
    },
    {
        "uuid": "7a2947b678ee322764b04bc60190a20f",
        "title": "赠赵六贞固二首 二",
        "author": "陈子昂",
        "content": "赤螭媚其彩，婉娈苍梧泉。\n昔者琅琊子，躬耕亦慨然。\n美人岂遐旷，之子乃前贤。\n良辰在何许，白日屡颓迁。\n道心固微密，神用无留连。\n舒可弥宇宙，揽之不盈拳。\n蓬莱久芜没，金石徒精坚。\n良宝委短褐，闲琴独婵娟。",
        "dynasty": "唐",
        "collection_info": null
    },
    {
        "uuid": "db2c21f97a6d6e57704f4274819c6417",
        "title": "答韩使同在边",
        "author": "陈子昂",
        "content": "汉家失中策，胡马屡南驱。\n闻诏安边使，曾是故人谟。\n废书怅怀古，负劒许良图。\n出关岁方晏，乘障日多虞。\n虏入白登道，烽交紫塞途。\n连兵屯北地，清野备东胡。\n边城方晏闭，斥堠始昭苏。\n復闻韩长孺，辛苦事匈奴。\n雨雪颜容改，纵横才位孤。\n空怀老臣策，未获赵军租。\n但蒙魏侯重，不受谤书诬。\n当取金人祭，还歌凯入都。",
        "dynasty": "唐",
        "collection_info": null
    },
    {
        "uuid": "08791e64305110b08425cf087aca8214",
        "title": "征东至淇门答宋十一参军之问",
        "author": "陈子昂",
        "content": "南星中大火，将子涉清淇。\n西林改微月，征斾空自持。\n碧潭去已远，瑶华折遗谁。\n若问辽阳戍，悠悠天际旗。",
        "dynasty": "唐",
        "collection_info": null
    },
    {
        "uuid": "f247c6e52d0bee3443f3488ce51ab3a8",
        "title": "答洛阳主人",
        "author": "陈子昂",
        "content": "平生白云志，早爱赤松游。\n事亲恨未立，从宦此中州。\n主人亦何问，旅客非悠悠。\n方谒明天子，清宴奉良筹。\n再取连城璧，三陟平津侯。\n不然拂衣去，归从海上鸥。\n宁随当代子，倾侧且沈浮。",
        "dynasty": "唐",
        "collection_info": null
    },
    {
        "uuid": "58037de176f13481518dae4aeb42fc20",
        "title": "酬晖上人秋夜山亭有赠",
        "author": "陈子昂",
        "content": "皎皎白林秋，微微翠山静。\n禅居感物变，独坐开轩屏。\n风泉夜声杂，月露宵光冷。\n多谢忘机人，尘忧未能整。",
        "dynasty": "唐",
        "collection_info": null
    },
    {
        "uuid": "1c1a8aaaebbccbd258d17aab8a8e0dc8",
        "title": "酬李参军崇嗣旅馆见赠",
        "author": "陈子昂",
        "content": "昨夜银河畔，星文犯遥汉。\n今朝紫气新，物色果逢真。\n言从天上落，乃是地仙人。\n白璧疑冤楚，乌裘似入秦。\n摧藏多古意，历览备艰辛。\n乐广云虽覩，夷吾风未春。\n凤歌空有问，龙性讵能驯。\n宝劒终应出，骊珠会见珍。\n未及冯公老，何惊孺子贫。\n青云傥可致，北海忆孙宾。",
        "dynasty": "唐",
        "collection_info": null
    },
    {
        "uuid": "64b0d87afe13513f815c6ee4dba8e3a1",
        "title": "酬晖上人夏日林泉",
        "author": "陈子昂",
        "content": "闻道白云居，窈窕青莲宇。\n岩泉万丈流，树石千年古。\n林卧对轩窗，山阴满庭户。\n方释尘事劳，从君袭兰杜。",
        "dynasty": "唐",
        "collection_info": null
    },
    {
        "uuid": "7b3e4d162be4f5441762a30b69f02ff1",
        "title": "同宋参军之问梦赵六赠卢陈二子之作",
        "author": "陈子昂",
        "content": "晓霁望嵩丘，白云半岩足。\n氛氲涵翠微，宛如嬴台曲。\n故人昔所尚，幽琴歌断续。\n变化竟无常，人琴遂两亡。\n白云失处所，梦想暧容光。\n畴昔疑缘业，儒道两相妨。\n前期许幽报，迨此尚茫茫。\n晤言既已失，感叹情何一。\n始忆携手期，云台与峨眉。\n达兼济天下，穷独善其时。\n诸君推管乐，之子慕巢夷。\n奈何苍生望，卒为黄绶欺。\n铭鼎功未立，山林事亦微。\n抚孤一流恸，怀旧日暌违。\n卢子尚高节，终南卧松雪。\n宋侯逢圣君，骖驭游青云。\n而我独蹭蹬，语默道犹屯。\n征戍在辽阳，蹉跎草再黄。\n丹丘恨不及，白露已苍苍。\n远闻山阳赋，感涕下沾裳。",
        "dynasty": "唐",
        "collection_info": null
    },
    {
        "uuid": "9a357e45e2e58a435e24422e281c0e56",
        "title": "送别出塞",
        "author": "陈子昂",
        "content": "平生闻高义，书劒百夫雄。\n言登青云去，非此白头翁。\n胡兵屯塞下，汉骑属云中。\n君为白马将，腰佩骍角弓。\n单于不敢射，天子伫深功。\n蜀山余方隐，良会何时同。",
        "dynasty": "唐",
        "collection_info": null
    },
    {
        "uuid": "10e2a654e40055d1dd615b5d28f7a92f",
        "title": "登蓟丘楼送贾兵曹入都",
        "author": "陈子昂",
        "content": "东山宿昔意，北征非我心。\n孤负平生愿，感涕下沾襟。\n暮登蓟楼上，永望燕山岑。\n辽海方漫漫，胡沙飞且深。\n峨眉杳如梦，仙子曷由寻。\n击劒起叹息，白日忽西沈。\n闻君洛阳使，因子寄南音。",
        "dynasty": "唐",
        "collection_info": null
    },
    {
        "uuid": "d64296fdcb6db8a0e69552f28b31b2d4",
        "title": "夏日晖上人房别李参军崇嗣",
        "author": "陈子昂",
        "content": "四十九变化，一十三死生。\n翕忽玄黄裏，驱驰风雨情。\n是非纷妄作，宠辱坐相惊。\n至人独幽鉴，窈窕随昏明。\n咫尺山河道，轩窗日月庭。\n别离焉足问，悲乐固能幷。\n我辈何为尔，栖皇犹未平。\n金台可攀陟，宝界绝将迎。\n户牖观天地，阶基上杳冥。\n自超三界乐，安知万里征。\n中国要荒内，人寰宇宙荣。\n弦望如朝夕，宁嗟蜀道行。",
        "dynasty": "唐",
        "collection_info": null
    },
    {
        "uuid": "b821df438cdd3bdf34b1797f4e9e4e5a",
        "title": "秋园卧病呈晖上人",
        "author": "陈子昂",
        "content": "幽寂旷日遥，林园转清密。\n疲疴澹无豫，独坐泛瑶瑟。\n怀挟万古情，忧虞百年疾。\n绵绵多滞念，忽忽每如失。\n缅想赤松游，高寻白云逸。\n荣吝始都丧，幽人遂贞吉。\n图书纷满床，山水蔼盈室。\n宿昔心所尚，平生自兹毕。\n愿言谁见知，梵筵有同术。\n八月高秋晚，凉风正萧瑟。",
        "dynasty": "唐",
        "collection_info": null
    },
    {
        "uuid": "6f45a0e94f12a461c6fc6da820a94774",
        "title": "登泽州城北楼讌",
        "author": "陈子昂",
        "content": "平生倦游者，观化久无穷。\n復来登此国，临望与君同。\n坐见秦兵垒，遥闻赵将雄。\n武安君何在，长平事已空。\n且歌玄云曲，御酒舞熏风。\n勿使青衿子，嗟尔白头翁。",
        "dynasty": "唐",
        "collection_info": null
    },
    {
        "uuid": "03cda3025a64f64829cb84b32cb51651",
        "title": "山水粉图",
        "author": "陈子昂",
        "content": "山图之白云兮，若巫山之高丘。\n纷羣翠之鸿溶，又似蓬瀛海水之周流。\n信夫人之好道，爱云山以幽求。",
        "dynasty": "唐",
        "collection_info": null
    },
    {
        "uuid": "86f4872ce487223df04203678caf60f0",
        "title": "綵树歌",
        "author": "陈子昂",
        "content": "嘉锦筵之珍树兮，错众綵之氛氲。\n状瑶台之微月，点巫山之朝云。\n青春兮不可逢，况蕙色之增芬。\n结芳意而谁赏，怨绝世之无闻。\n红荣碧艳坐看歇，素华流年不待君。\n故吾思昆崙之琪树，厌桃李之缤纷。",
        "dynasty": "唐",
        "collection_info": null
    },
    {
        "uuid": "52d520c190b4350353d66154892754e5",
        "title": "春台引",
        "author": "陈子昂",
        "content": "感阳春兮生碧草之油油，怀宇宙以伤远，登高台而写忧。\n迟美人兮不见，恐青岁之遂遒。\n从毕公以酣饮，寄林塘而一留。\n采芳荪于北渚，忆桂树于南州。\n何云木之美丽，而池馆之崇幽。\n星台秀士，月旦诸子。\n嘉青鸟之辰，迎火龙之始。\n挟宝书与瑶瑟，芳蕙华而兰靡。\n乃掩白苹，藉绿芷。\n酒既醉，乐未已。\n击青钟，歌渌水。\n怨青春之萎绝，赠瑶台之旖旎。\n愿一见而道意，结众芳之绸缪。\n曷余情之荡漾，瞩青云以增愁。\n怅三山之飞鹤，忆海上之白鸥。\n重曰：羣仙去兮青春颓，岁华歇兮黄鸟哀。\n富贵荣乐几时兮，朱宫碧堂生青苔，白云兮归来。",
        "dynasty": "唐",
        "collection_info": null
    },
    {
        "uuid": "4b5e495bdfbb5a9d02242caa1e62a910",
        "title": "登幽州台歌",
        "author": "陈子昂",
        "content": "前不见古人，后不见来者。\n念天地之悠悠，独怆然而涕下。",
        "dynasty": "唐",
        "collection_info": null
    },
    {
        "uuid": "1ffcf518415c73f51cddfa089ad7c171",
        "title": "喜马参军相遇醉歌",
        "author": "陈子昂",
        "content": "独幽默以三月兮，深林潜居。\n时岁忽兮，孤愤遐吟。\n谁知我心，孺子孺子，其可与理分。",
        "dynasty": "唐",
        "collection_info": null
    },
    {
        "uuid": "66a360727aaec99c21d4e2110407782b",
        "title": "度荆门望楚",
        "author": "陈子昂",
        "content": "遥遥去巫峡，望望下章台。\n巴国山川尽，荆门烟雾开。\n城分苍野外，树断白云隈。\n今日狂歌客，谁知入楚来。",
        "dynasty": "唐",
        "collection_info": null
    },
    {
        "uuid": "cb6fedee6c737c4dac3ebcd72f9df27d",
        "title": "晚次乐乡县",
        "author": "陈子昂",
        "content": "故乡杳无际，日暮且孤征。\n川原迷旧国，道路入边城。\n野戍荒烟断，深山古木平。\n如何此时恨，噭噭夜猿鸣。",
        "dynasty": "唐",
        "collection_info": null
    },
    {
        "uuid": "c3042f38bde65bceb37a643a1dd599ba",
        "title": "同王员外雨后登开元寺南楼因酬晖上人独坐山亭有赠",
        "author": "陈子昂",
        "content": "钟梵经行罢，香林坐入禅。\n岩庭交杂树，石濑泻鸣泉。\n水月心方寂，云霞思独玄。\n宁知人世裏，疲病得攀缘。",
        "dynasty": "唐",
        "collection_info": null
    },
    {
        "uuid": "1a2da1f0067e1a94e6c1ef32f8c22e06",
        "title": "东征答朝臣相送",
        "author": "陈子昂",
        "content": "平生白云意，疲薾愧为雄。\n君王谬殊宠，旌节此从戎。\n挼绳当繫虏，单马岂邀功。\n孤劒将何托，长谣塞上风。",
        "dynasty": "唐",
        "collection_info": null
    },
    {
        "uuid": "8bd0f84acd6fc8a0b0d4999b62b7fddb",
        "title": "咏主人壁上画鹤寄乔主簿崔着作",
        "author": "陈子昂",
        "content": "古壁仙人画，丹青尚有文。\n独舞纷如雪，孤飞暧似云。\n自矜彩色重，宁忆故池羣。\n江海联翩翼，长鸣谁復闻。",
        "dynasty": "唐",
        "collection_info": null
    },
    {
        "uuid": "de9ab27bdc5af4dac8158f4a5f713cf8",
        "title": "居延海树闻莺同作",
        "author": "陈子昂",
        "content": "边地无芳树，莺声忽听新。\n间关如有意，愁绝若怀人。\n明妃失汉宠，蔡女没胡尘。\n坐闻应落泪，况忆故园春。",
        "dynasty": "唐",
        "collection_info": null
    },
    {
        "uuid": "b6a29b66329f7d10e4bccc118169a065",
        "title": "题李三书斋",
        "author": "陈子昂",
        "content": "灼灼青春仲，悠悠白日昇。\n声容何足恃，荣吝坐相矜。\n愿与金庭会，将待玉书征。\n还丹应有术，烟驾共君乘。",
        "dynasty": "唐",
        "collection_info": null
    },
    {
        "uuid": "0f79e7bab73c37fdbbaa68d473b3be14",
        "title": "送魏大从军",
        "author": "陈子昂",
        "content": "匈奴犹未灭，魏绛復从戎。\n怅别三河道，言追六郡雄。\n雁山横代北，狐塞接云中。\n勿使燕然上，惟留汉将功。",
        "dynasty": "唐",
        "collection_info": null
    },
    {
        "uuid": "b3466cf87b92e136b35465bf384eab57",
        "title": "送殷大入蜀",
        "author": "陈子昂",
        "content": "禺山金碧路，此地饶英灵。\n送君一为别，悽断故乡情。\n片云生极浦，斜日隐离亭。\n坐看征骑没，惟见远山青。",
        "dynasty": "唐",
        "collection_info": null
    },
    {
        "uuid": "5f67df09c14255053338bd7c8c0d45e2",
        "title": "落第西还别刘祭酒高明府",
        "author": "陈子昂",
        "content": "别馆分周国，归骖入汉京。\n地连函谷塞，川接广阳城。\n望迥楼台出，途遥烟雾生。\n莫言长落羽，贫贱一交情。",
        "dynasty": "唐",
        "collection_info": null
    },
    {
        "uuid": "e130a77dcdc3efa090554f0ad7641847",
        "title": "落第西还别魏四懔",
        "author": "陈子昂",
        "content": "转蓬方不定，落羽自惊弦。\n山水一为别，欢娱復几年。\n离亭暗风雨，征路入云烟。\n还因北山径，归守东陂田。",
        "dynasty": "唐",
        "collection_info": null
    },
    {
        "uuid": "54d7fa8b32633794c46e10ad3932fa16",
        "title": "送客",
        "author": "陈子昂",
        "content": "故人洞庭去，杨柳春风生。\n相送河洲晚，苍茫别思盈。\n白苹已堪把，绿芷復含荣。\n江南多桂树，归客赠生平。",
        "dynasty": "唐",
        "collection_info": null
    },
    {
        "uuid": "ece291b1e2f4660076e03a5c2e9cc2e6",
        "title": "春夜别友人二首 一",
        "author": "陈子昂",
        "content": "银烛吐青烟，金樽对绮筵。\n离堂思琴瑟，别路遶山川。\n明月隐高树，长河没晓天。\n悠悠洛阳道，此会在何年。",
        "dynasty": "唐",
        "collection_info": null
    },
    {
        "uuid": "2a65123662f64e1d5f489fc3b1160464",
        "title": "春夜别友人二首 二",
        "author": "陈子昂",
        "content": "紫塞白云断，青春明月初。\n对此芳樽夜，离忧怅有余。\n清冷花露满，滴沥檐宇虚。\n怀君欲何赠，愿上大臣书。",
        "dynasty": "唐",
        "collection_info": null
    },
    {
        "uuid": "2f3fafa65db80b5a0ae753b6a57e6606",
        "title": "遂州南江别乡曲故人",
        "author": "陈子昂",
        "content": "楚江復为客，征棹方悠悠。\n故人悯追送，置酒此南洲。\n平生亦何恨，夙昔在林丘。\n违此乡山别，长谣去国愁。",
        "dynasty": "唐",
        "collection_info": null
    },
    {
        "uuid": "fd1cd97f5b9654b76b26dcc0d84e29a4",
        "title": "送东莱王学士无竞",
        "author": "陈子昂",
        "content": "宝劒千金买，平生未许人。\n怀君万里别，持赠结交亲。\n孤松宜晚岁，众木爱芳春。\n已矣将何道，无令白首新。",
        "dynasty": "唐",
        "collection_info": null
    },
    {
        "uuid": "c4d0b55278fd848d899ff3e3f1668763",
        "title": "送梁李二明府",
        "author": "陈子昂",
        "content": "负书犹在汉，怀策未闻秦。\n復此穷秋日，芳樽别故人。\n黄金装屡尽，白首契逾新。\n空羡双凫舄，俱飞向玉轮。",
        "dynasty": "唐",
        "collection_info": null
    },
    {
        "uuid": "dc021c16b2b6134c8b2e2b81ead373a7",
        "title": "送魏兵曹使嶲州得登字",
        "author": "陈子昂",
        "content": "阳山淫雾雨，之子慎攀登。\n羗笮多珍宝，人言有爱憎。\n欲酬明主惠，当尽使臣能。\n勿以王阳道，迢递畏崚嶒。",
        "dynasty": "唐",
        "collection_info": null
    },
    {
        "uuid": "77f72b3be88bfe7672f14844e80751f8",
        "title": "送着作佐郎崔融等从梁王东征",
        "author": "陈子昂",
        "content": "金天方肃杀，白露始专征。\n王师非乐战，之子慎佳兵。\n海气侵南部，边风扫北平。\n莫卖卢龙塞，归邀麟阁名。",
        "dynasty": "唐",
        "collection_info": null
    },
    {
        "uuid": "14e91e456729f61ca75ae97fa0dbda87",
        "title": "春晦饯陶七于江南同用风字",
        "author": "陈子昂",
        "content": "黄鹤烟云去，青江琴酒同。\n离帆方楚越，沟水復西东。\n芙蓉生夏浦，杨柳送春风。\n明日相思处，应对菊花丛。",
        "dynasty": "唐",
        "collection_info": null
    },
    {
        "uuid": "c25e42239598b2dbe5346acf22ec0a1c",
        "title": "喜遇冀侍御珪崔司议泰之二使",
        "author": "陈子昂",
        "content": "谢病南山下，幽卧不知春。\n使星入东井，云是故交亲。\n惠风吹宝瑟，微月忆清真。\n凭轩一留醉，江海寄情人。",
        "dynasty": "唐",
        "collection_info": null
    },
    {
        "uuid": "e68faeb82b049594eaabbd6710a26afa",
        "title": "登蓟城西北楼送崔着作融入都",
        "author": "陈子昂",
        "content": "蓟楼望燕国，负劒喜兹登。\n清规子方奏，单戟我无能。\n仲冬边风急，云汉復霜棱。\n慷慨竟何道，西南恨失朋。",
        "dynasty": "唐",
        "collection_info": null
    },
    {
        "uuid": "7b2f680dfb5a776a016a1cd8055a54ff",
        "title": "月夜有怀",
        "author": "陈子昂",
        "content": "美人挟赵瑟，微月在西轩。\n寂寞夜何久，殷勤玉指繁。\n清光委衾枕，遥思属湘沅。\n空帘隔星汉，犹梦感精魂。",
        "dynasty": "唐",
        "collection_info": null
    },
    {
        "uuid": "5eb7e84a21e164453ddf1a464e24d86e",
        "title": "夏日游晖上人房",
        "author": "陈子昂",
        "content": "山水开精舍，琴歌列梵筵。\n人疑白楼赏，地似竹林禅。\n对户池光乱，交轩岩翠连。\n色空今已寂，乘月弄澄泉。",
        "dynasty": "唐",
        "collection_info": null
    },
    {
        "uuid": "436baf7ee444c5fbaa4c49e000591664",
        "title": "春日登金华观",
        "author": "陈子昂",
        "content": "白玉仙台古，丹丘别望遥。\n山川乱云日，楼榭入烟霄。\n鹤舞千年树，虹飞百尺桥。\n还疑赤松子，天路坐相邀。",
        "dynasty": "唐",
        "collection_info": null
    },
    {
        "uuid": "d2ca4029f2c92dd6faecd3f04ead8088",
        "title": "羣公集毕氏林亭",
        "author": "陈子昂",
        "content": "金门有遗世，鼎实恣和邦。\n默语谁能识，琴樽寄北窗。\n子牟恋魏阙，渔父爱沧江。\n良时信同此，岁晚迹难双。",
        "dynasty": "唐",
        "collection_info": null
    },
    {
        "uuid": "652fb54eed0c1532a4d869648f0d1db4",
        "title": "宴胡楚真禁所",
        "author": "陈子昂",
        "content": "人生固有命，天道信无言。\n青绳一相点，白璧遂成冤。\n请室闲逾邃，幽庭春未暄。\n寄谢韩安国，何惊狱吏尊。",
        "dynasty": "唐",
        "collection_info": null
    },
    {
        "uuid": "be6524b255e8b767bb2aa4513ccbbfe0",
        "title": "魏氏园林人赋一物得秋亭萱草",
        "author": "陈子昂",
        "content": "昔时幽径裏，荣耀杂春丛。\n今来玉墀上，销歇畏秋风。\n细叶犹含绿，鲜花未吐红。\n忘忧谁见赏，空此北堂中。",
        "dynasty": "唐",
        "collection_info": null
    },
    {
        "uuid": "23baecdf2ac917143f024ef279fb0986",
        "title": "晦日宴高氏林亭",
        "author": "陈子昂",
        "content": "寻春游上路，追宴入山家。\n主第簪缨满，皇州景望华。\n玉池初吐溜，珠树始开花。\n欢娱方未极，林阁散余霞。",
        "dynasty": "唐",
        "collection_info": null
    },
    {
        "uuid": "16f4d64822621dc553a718dff1485a4b",
        "title": "晦日重宴高氏林亭",
        "author": "陈子昂",
        "content": "公子好追随，爱客不知疲。\n象筵开玉馔，翠羽饰金巵。\n此时高宴所，讵减习家池。",
        "dynasty": "唐",
        "collection_info": null
    },
    {
        "uuid": "21508d3e9d7593cbbd74fa5ebbb4a693",
        "title": "上元夜效小庾体",
        "author": "陈子昂",
        "content": "三五月华新，遨游逐上春。\n相邀洛城曲，追宴小平津。\n楼上看珠妓，车中见玉人。\n芳宵殊未极，随意守灯轮。",
        "dynasty": "唐",
        "collection_info": null
    },
    {
        "uuid": "dbe747862b51bee7ab7d8aee28474cf9",
        "title": "洛城观酺应制",
        "author": "陈子昂",
        "content": "圣人信恭己，天命允昭回。\n苍极神功被，青云秘箓开。\n垂衣受金册，张乐宴瑶台。\n云凤休征满，鱼龙杂戏来。\n崇恩踰五日，惠泽畅三才。\n玉帛羣臣醉，徽章缛礼该。\n方覩升中禅，言观拜洛迴。\n微臣固多幸，敢上万年杯。",
        "dynasty": "唐",
        "collection_info": null
    },
    {
        "uuid": "c9bcbe4ae670cc217f05822f15e2032c",
        "title": "奉和皇帝上礼抚事述怀应制",
        "author": "陈子昂",
        "content": "大君忘自我，应运居紫宸。\n揖让期明辟，讴歌且顺人。\n轩宫帝图盛，皇极礼容申。\n南面朝万国，东堂会百神。\n云陛旗常满，天庭玉帛陈。\n钟石和睿思，雷雨被深仁。\n承平信娱乐，王业本艰辛。\n愿罢瑶池宴，来观农扈春。\n卑宫昭夏德，尊老睦尧亲。\n微臣敢拜手，歌舞颂维新。",
        "dynasty": "唐",
        "collection_info": null
    },
    {
        "uuid": "3548673bd7b0e1b6d6168af8a11ffa8b",
        "title": "酬田逸人游岩见寻不遇题隐居里壁",
        "author": "陈子昂",
        "content": "游人献书去，薄暮返灵台。\n传道寻仙友，青囊卖卜来。\n闻莺忽相访，题凤久裴回。\n石髓空盈握，金经秘不开。\n还疑缝掖子，復似洛阳才。",
        "dynasty": "唐",
        "collection_info": null
    },
    {
        "uuid": "2800ecba9201a074e27ebd23c931a220",
        "title": "白帝城怀古",
        "author": "陈子昂",
        "content": "日落沧江晚，停桡问土风。\n城临巴子国，台没汉王宫。\n荒服任周甸，深山尚禹功。\n岩悬青壁断，地险碧流通。\n古木生云际，孤帆出雾中。\n川途去无限，客思坐何穷。",
        "dynasty": "唐",
        "collection_info": null
    },
    {
        "uuid": "6b2be43bc40ce3db2e5c5312ca947bfa",
        "title": "岘山怀古",
        "author": "陈子昂",
        "content": "秣马临荒甸，登高览旧都。\n犹悲堕泪碣，尚想卧龙图。\n城邑遥分楚，山川半入吴。\n丘陵徒自出，贤圣几凋枯。\n野树苍烟断，津楼晚气孤。\n谁知万里客，怀古正踌蹰。",
        "dynasty": "唐",
        "collection_info": null
    },
    {
        "uuid": "f6928f5baf0bc50ca9021585d4ce4ff7",
        "title": "宿空舲峡青树邨浦",
        "author": "陈子昂",
        "content": "的的明月水，啾啾寒夜猿。\n客思浩方乱，洲浦寂无喧。\n忆作千金子，宁知九逝魂。\n虚闻事朱阙，结绶骛华轩。\n委别高堂爱，窥觎明主恩。\n今成转蓬去，叹息復何言。",
        "dynasty": "唐",
        "collection_info": null
    },
    {
        "uuid": "9435fb03fd3f7b3474783a3ed9098d32",
        "title": "宿襄河驿浦",
        "author": "陈子昂",
        "content": "沿流辞北渚，结缆宿南洲。\n合岸昏初夕，回塘暗不流。\n卧闻塞鸿断，坐听峡猿愁。\n沙浦明如月，汀葭晦若秋。\n不及能鸣雁，徒思海上鸥。\n天河殊未晓，沧海信悠悠。",
        "dynasty": "唐",
        "collection_info": null
    },
    {
        "uuid": "58dee783e29f8276627616f24943a9bc",
        "title": "赠严仓曹乞推命录",
        "author": "陈子昂",
        "content": "少学纵横术，游楚復游燕。\n栖遑长委命，富贵未知天。\n闻道沈冥客，青囊有秘篇。\n九宫探万象，三算极重玄。\n愿奉唐生诀，将知跃马年。\n非同墨翟问，空滞杀龙川。",
        "dynasty": "唐",
        "collection_info": null
    },
    {
        "uuid": "2e7e0ae0b353c83336e3f171edc72031",
        "title": "和陆明府赠将军重出塞",
        "author": "陈子昂",
        "content": "忽闻天上将，关塞重横行。\n始返楼兰国，还向朔方城。\n黄金装战马，白羽集神兵。\n星月开天阵，山川列地营。\n晚风吹画角，春色耀飞旌。\n宁知班定远，犹是一书生。",
        "dynasty": "唐",
        "collection_info": null
    },
    {
        "uuid": "18afd85771d89f08549d2b9abf41e9e8",
        "title": "江上暂别萧四刘三旋欣接遇",
        "author": "陈子昂",
        "content": "昨夜沧江别，言乖天汉游。\n宁期此相遇，尚接武陵洲。\n结绶还逢育，衔杯且对刘。\n波潭一瀰瀰，临望几悠悠。\n山水丹青杂，烟云紫翠浮。\n终愧神仙友，来接野人舟。",
        "dynasty": "唐",
        "collection_info": null
    },
    {
        "uuid": "7f35e1dc24d7034c55f975f370722703",
        "title": "秋日遇荆州府崔兵曹使宴",
        "author": "陈子昂",
        "content": "輶轩凤皇使，林薮鹖鸡冠。\n江湖一相许，云雾坐交欢。\n兴尽崔亭伯，言忘释道安。\n林光稍欲暮，岁物已将阑。\n古树苍烟断，虚亭白露寒。\n瑶琴山水曲，今日为君弹。",
        "dynasty": "唐",
        "collection_info": null
    },
    {
        "uuid": "4cab431691edecba07b4f410f5adb41b",
        "title": "卧病家园",
        "author": "陈子昂",
        "content": "世上无名子，人间岁月赊。\n纵横策已弃，寂寞道为家。\n卧病谁能问，閒居空物华。\n犹忆灵台友，栖真隐太霞。\n还丹奔日御，却老饵云芽。\n宁知白社客，不厌青门瓜。",
        "dynasty": "唐",
        "collection_info": null
    },
    {
        "uuid": "b8102f60bb1ac924f9d63a33bc0d4632",
        "title": "于长史山池三日曲水宴",
        "author": "陈子昂",
        "content": "摘兰藉芳月，祓宴坐回汀。\n泛滟清流满，葳蕤白芷生。\n金弦挥赵瑟，玉指弄秦筝。\n岩榭风光媚，郊园春树平。\n烟花飞御道，罗绮照昆明。\n日落红尘合，车马乱纵横。",
        "dynasty": "唐",
        "collection_info": null
    },
    {
        "uuid": "6dcf6e06e7e3d6058f4eb46f9a7d704c",
        "title": "合州津口别舍弟至东阳峡步趂不及眷然有忆作以示之",
        "author": "陈子昂",
        "content": "江潭共为客，洲浦独迷津。\n思积芳庭树，心断白眉人。\n同衾成楚越，别岛类胡秦。\n林岸随天转，云峰逐望新。\n遥遥终不见，默默坐含嚬。\n念别疑三月，经游未一旬。\n孤舟多逸兴，谁共尔为邻。",
        "dynasty": "唐",
        "collection_info": null
    },
    {
        "uuid": "8e60b22d3305e9cb5dbb37cdf8864526",
        "title": "万州晓发放舟乘涨还寄蜀中亲朋",
        "author": "陈子昂",
        "content": "空蒙岩雨霁，烂熳晓云归。\n啸旅乘明发，奔桡骛断矶。\n苍茫林岫转，络绎涨涛飞。\n远岸孤烟出，遥峰曙日微。\n前瞻未能眴，坐望已相依。\n曲直多今古，经过失是非。\n还期方浩浩，征思日騑騑。\n寄谢千金子，江海事多违。",
        "dynasty": "唐",
        "collection_info": null
    },
    {
        "uuid": "6c878bf8615e1f03b6ce8405fde64f73",
        "title": "入峭峡安居溪伐木溪源幽邃林岭相映有奇致焉",
        "author": "陈子昂",
        "content": "肃徒歌伐木，骛檝漾轻舟。\n靡迤随回水，潺湲泝浅流。\n烟沙分两岸，露岛夹双洲。\n古树连云密，交峰入浪浮。\n岩潭相映媚，溪谷屡环周。\n路迥光逾逼，山深兴转幽。\n麕鼯寒思晚，猿鸟暮声秋。\n誓息兰台策，将从桂树游。\n因书谢亲爱，千岁觅蓬丘。",
        "dynasty": "唐",
        "collection_info": null
    },
    {
        "uuid": "fd5b64e390fbc9ec97192c6875af32a0",
        "title": "入东阳峡与李明府舟前后不相及",
        "author": "陈子昂",
        "content": "东岩初解缆，南浦遂离羣。\n出没同洲岛，沿洄异渚濆。\n风烟犹可望，歌笑浩难闻。\n路转青山合，峰回白日曛。\n奔涛上漫漫，积水下沄沄。\n倏忽犹疑及，差池復两分。\n离离间远树，蔼蔼没遥氛。\n地上巴陵道，星连牛斗文。\n孤狖啼寒月，哀鸿呌断云。\n仙舟不可见，摇思坐氛氲。",
        "dynasty": "唐",
        "collection_info": null
    },
    {
        "uuid": "4cb762eadd921a3a1a5f2729f08568c3",
        "title": "同旻上人伤寿安傅少府",
        "author": "陈子昂",
        "content": "生涯良浩浩，天命固谆谆。\n闻道神仙尉，怀德遂为邻。\n畴昔逢尧日，衣冠仕汉辰。\n交游纷若凤，词翰宛如麟。\n太息劳黄绶，长思谒紫宸。\n金兰徒有契，玉树已埋尘。\n把臂虽无託，平生固亦亲。\n援琴一流涕，旧馆几霑巾。\n杳杳泉中夜，悠悠世上春。\n幽明长隔此，歌哭为何人。",
        "dynasty": "唐",
        "collection_info": null
    },
    {
        "uuid": "6ba1fbbd0af2da6f6aa049f93960f67b",
        "title": "南山家园林木交映盛夏五月幽然清凉独坐思远率成十韵",
        "author": "陈子昂",
        "content": "寂寥守寒巷，幽独卧空林。\n松竹生虚白，阶庭横古今。\n郁蒸炎夏晚，栋宇閟清阴。\n轩窗交紫霭，檐户对苍岑。\n凤蕴仙人箓，鸾歌素女琴。\n忘机委人代，闭牖察天心。\n蛱蝶怜红药，蜻蜓爱碧浔。\n坐观万象化，方见百年侵。\n扰扰将何息，青青长苦吟。\n愿随白云驾，龙鹤相招寻。",
        "dynasty": "唐",
        "collection_info": null
    },
    {
        "uuid": "1328e5ffa990f979fc50e8481424c6af",
        "title": "还至张掖古城闻东军告捷赠韦五虚己",
        "author": "陈子昂",
        "content": "孟秋首归路，仲月旅边亭。\n闻道兰山战，相邀在井陉。\n屡鬬关月满，三捷虏云平。\n汉军追北地，胡骑走南庭。\n君为幕中士，畴昔好言兵。\n白虎锋应出，青龙阵几成。\n披图见丞相，按节入咸京。\n宁知玉门道，翻作陇西行。\n北海朱旄落，东归白露生。\n纵横未得意，寂寞寡相迎。\n负劒空叹息，苍茫登古城。",
        "dynasty": "唐",
        "collection_info": null
    },
    {
        "uuid": "a38fbb3a5350ea4d1c95aadde5b73f5a",
        "title": "题祀山烽树赠乔十二侍御",
        "author": "陈子昂",
        "content": "汉庭荣巧宦，云阁薄边功。\n可怜骢马使，白首为谁雄。",
        "dynasty": "唐",
        "collection_info": null
    },
    {
        "uuid": "fd8d57edbfd141fdad88ee74768f138a",
        "title": "初入峡苦风寄故乡亲友",
        "author": "陈子昂",
        "content": "故乡今日友，欢会坐应同。\n宁知巴峡路，辛苦石尤风。",
        "dynasty": "唐",
        "collection_info": null
    },
    {
        "uuid": "55ecaafd1de358039028751c9b67bf1f",
        "title": "题田洗马游岩桔槔",
        "author": "陈子昂",
        "content": "望苑长为客，商山遂不归。\n谁怜北陵井，未息汉阴机。",
        "dynasty": "唐",
        "collection_info": null
    },
    {
        "uuid": "793f2e9beba2d06916fb975f528f568c",
        "title": "古意题徐令壁",
        "author": "陈子昂",
        "content": "白云苍梧来，氛氲万里色。\n闻君太平世，栖泊灵台侧。",
        "dynasty": "唐",
        "collection_info": null
    },
    {
        "uuid": "d4f55a5f0baabe75837f53fe47ec425a",
        "title": "赠别冀侍御崔司议",
        "author": "陈子昂",
        "content": "有道君匡国，无闷余在林。\n白云峨眉上，岁晚来相寻。",
        "dynasty": "唐",
        "collection_info": null
    },
    {
        "uuid": "90c937345629b441214b957c4eddfe79",
        "title": "三月三日宴王明府山亭",
        "author": "陈子昂",
        "content": "暮春嘉月，上巳芳辰。\n羣公禊饮，于洛之滨。\n奕奕车骑，粲粲都人。\n连帷竞野，袨服缛津。\n青郊树密，翠渚萍新。\n今我不乐，含意□申。",
        "dynasty": "唐",
        "collection_info": null
    },
    {
        "uuid": "7e22e86bcfc91b371a94224197657c79",
        "title": "座右铭（《陈伯玉集》未收）",
        "author": "陈子昂",
        "content": "事父尽孝敬，事君端忠贞。\n兄弟敦和睦，朋友笃信诚。\n从官重公慎，立身贵廉明。\n待士慕谦让，莅民尚宽平。\n理讼惟正直，察狱必审情。\n谤议不足怨，宠辱讵须惊？处[满]（蒲）常惮溢，居高本虑倾。\n诗、礼固可学，郑、卫不足听。\n幸能修实操，何俟钧虚声？白珪玷可灭，黄金诺不轻。\n秦穆饮盗马，楚客报绝缨。\n言行既无择，存殁自扬名。\n（《文苑英华》七九○《铭》）。",
        "dynasty": "唐",
        "collection_info": null
    },
    {
        "uuid": "da84624d64509ce4a5e2b936f6a31ceb",
        "title": "横吹曲辞：出塞",
        "author": "陈子昂",
        "content": "忽闻天上将，关塞重横行。\n始返楼兰国，还向朔方城。\n黄金装战马，白羽集神兵。\n星月开天阵，山川列地营。\n晚风吹画角，春色耀飞旌。\n宁知班定远，独是一书生。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "db976885e08633604081839c295d7121",
        "title": "庆云章",
        "author": "陈子昂",
        "content": "昆仑元气，实生庆云。\n大人作矣，五色氤氲。\n昔在帝妫，",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "9b1489722ccf39e4c51b0b567aad9657",
        "title": "感遇诗三十八首",
        "author": "陈子昂",
        "content": "微月生西海，幽阳始代升。\n圆光正东满，阴魄已朝凝。\n太极生天地，三元更废兴。\n至精谅斯在，三五谁能征。\n兰若生春夏，芊蔚何青青。\n幽独空林色，朱蕤冒紫茎。\n迟迟白日晚，袅袅秋风生。\n岁华尽摇落，芳意竟何成。\n苍苍丁零塞，今古缅荒途。\n亭堠何摧兀，暴骨无全躯。\n黄沙幕南起，白日隐西隅。\n汉甲三十万，曾以事匈奴。\n但见沙场死，谁怜塞上孤。\n乐羊为魏将，食子殉军功。\n骨肉且相薄，他人安得忠。\n吾闻中山相，乃属放麑翁。\n孤兽犹不忍，况以奉君终。\n市人矜巧智，于道若童蒙。\n倾夺相夸侈，不知身所终。\n曷见玄真子，观世玉壶中。\n窅然遗天地，乘化入无穷。\n吾观龙变化，乃知至阳精。\n石林何冥密，幽洞无留行。\n古之得仙道，信与元化并。\n玄感非象识，谁能测沉冥。\n世人拘目见，酣酒笑丹经。\n昆仑有瑶树，安得采其英。\n白日每不归，青阳时暮矣。\n茫茫吾何思，林卧观无始。\n众芳委时晦，鶗鴂鸣悲耳。\n鸿荒古已颓，谁识巢居子。\n吾观昆仑化，日月沦洞冥。\n精魄相交会，天壤以罗生。\n仲尼推太极，老聃贵窈冥。\n西方金仙子，崇义乃无明。\n空色皆寂灭，缘业定何成。\n名教信纷藉，死生俱未停。\n圣人秘元命，惧世乱其真。\n如何嵩公辈，诙谲误时人。\n先天诚为美，阶乱祸谁因。\n长城备胡寇，嬴祸发其亲。\n赤精既迷汉，子年何救秦。\n去去桃李花，多言死如麻。\n深居观元化，悱然争朵颐。\n谗说相啖食，利害纷eq々。\n便便夸毗子，荣耀更相持。\n务光让天下，商贾竞刀锥。\n已矣行采芝，万世同一时。\n吾爱鬼谷子，青溪无垢氛。\n囊括经世道，遗身在白云。\n七雄方龙斗，天下久无君。\n浮荣不足贵，遵养晦时文。\n舒可弥宇宙，卷之不盈分。\n岂徒山木寿，空与麋鹿群。\n呦呦南山鹿，罹罟以媒和。\n招摇青桂树，幽蠹亦成科。\n世情甘近习，荣耀纷如何。\n怨憎未相复，亲爱生祸罗。\n瑶台倾巧笑，玉杯殒双蛾。\n谁见枯城蘖，青青成斧柯。\n林居病时久，水木澹孤清。\n闲卧观物化，悠悠念无生。\n青春始萌达，朱火已满盈。\n徂落方自此，感叹何时平。\n临岐泣世道，天命良悠悠。\n昔日殷王子，玉马遂朝周。\n宝鼎沦伊谷，瑶台成古丘。\n西山伤遗老，东陵有故侯。\n贵人难得意，赏爱在须臾。\n莫以心如玉，探他明月珠。\n昔称夭桃子，今为舂市徒。\n鸱鸮悲东国，麋鹿泣姑苏。\n谁见鸱夷子，扁舟去五湖。\n圣人去已久，公道缅良难。\n蚩蚩夸毗子，尧禹以为谩。\n骄荣贵工巧，势利迭相干。\n燕王尊乐毅，分国愿同欢。\n鲁连让齐爵，遗组去邯郸。\n伊人信往矣，感激为谁叹。\n幽居观天运，悠悠念群生。\n终古代兴没，豪圣莫能争。\n三季沦周赧，七雄灭秦嬴。\n复闻赤精子，提剑入咸京。\n炎光既无象，晋虏复纵横。\n尧禹道已昧，昏虐势方行。\n岂无当世雄，天道与胡兵。\n咄咄安可言，时醉而未醒。\n仲尼溺东鲁，伯阳遁西溟。\n大运自古来，旅人胡叹哉。\n逶迤势已久，骨鲠道斯穷。\n岂无感激者，时俗颓此风。\n灌园何其鄙，皎皎于陵中。\n世道不相容，嗟嗟张长公。\n圣人不利己，忧济在元元。\n黄屋非尧意，瑶台安可论。\n吾闻西方化，清净道弥敦。\n奈何穷金玉，雕刻以为尊。\n云构山林尽，瑶图珠翠烦。\n鬼工尚未可，人力安能存。\n夸愚适增累，矜智道逾昏。\n玄天幽且默，群议曷嗤嗤。\n圣人教犹在，世运久陵夷。\n一绳将何系，忧醉不能持。\n去去行采芝，勿为尘所欺。\n蜻蛉游天地，与世本无患。\n飞飞未能止，黄雀来相干。\n穰侯富秦宠，金石比交欢。\n出入咸阳裏，诸侯莫敢言。\n宁知山东客，激怒秦王肝。\n布衣取丞相，千载为辛酸。\n微霜知岁晏，斧柯始青青。\n况乃金天夕，浩露沾群英。\n登山望宇宙，白日已西暝。\n云海方荡潏，孤鳞安得宁。\n翡翠巢南海，雄雌珠树林。\n何知美人意，骄爱比黄金。\n杀身炎州裏，委羽玉堂阴。\n旖旎光首饰，葳蕤烂锦衾。\n岂不在遐远，虞罗忽见寻。\n多材信为累，叹息此珍禽。\n挈瓶者谁子，姣服当青春。\n三五明月满，盈盈不自珍。\n高堂委金玉，微缕悬千钧。\n如何负公鼎，被夺笑时人。\n玄蝉号白露，兹岁已蹉跎。\n群物从大化，孤英将奈何。\n瑶台有青鸟，远食玉山禾。\n昆仑见玄凤，岂复虞云罗。\n荒哉穆天子，好与白云期。\n宫女多怨旷，层城闭蛾眉。\n日耽瑶池乐，岂伤桃李时。\n青苔空萎绝，白髮生罗帷。\n朝发宜都渚，浩然思故乡。\n故乡不可见，路隔巫山阳。\n巫山彩云没，高丘正微茫。\n伫立望已久，涕落沾衣裳。\n岂兹越乡感，忆昔楚襄王。\n朝云无处所，荆国亦沦亡。\n昔日章华宴，荆王乐荒淫。\n霓旌翠羽盖，射兕云梦林。\n朅来高唐观，怅望云阳岑。\n雄图今何在，黄雀空哀吟。\n丁亥岁云暮，西山事甲兵。\n赢粮匝邛道，荷戟争羌城。\n严冬阴风劲，穷岫泄云生。\n昏曀无昼夜，羽檄复相惊。\n拳局竞万仞，崩危走九冥。\n籍籍峰壑裏，哀哀冰雪行。\n圣人御宇宙，闻道泰阶平。\n肉食谋何失，藜藿缅纵横。\n可怜瑶台树，灼灼佳人姿。\n碧华映朱实，攀折青春时。\n岂不盛光宠，荣君白玉墀。\n但恨红芳歇，凋伤感所思。\n朅来豪游子，势利祸之门。\n如何兰膏叹，感激自生冤。\n众趋明所避，时弃道犹存。\n云渊既已失，罗网与谁论。\n箕山有高节，湘水有清源。\n唯应白鸥鸟，可为洗心言。\n索居犹几日，炎夏忽然衰。\n阳彩皆阴翳，亲友尽暌违。\n登山望不见，涕泣久涟洏。\n宿梦感颜色，若与白云期。\n马上骄豪子，驱逐正蚩蚩。\n蜀山与楚水，携手在何时。\n金鼎合神丹，世人将见欺。\n飞飞骑羊子，胡乃在峨眉。\n变化固幽类，芳菲能几时。\n疲屙苦沦世，忧痗日侵淄。\n眷然顾幽褐，白云空涕洟。\n朔风吹海树，萧条边已秋。\n亭上谁家子，哀哀明月楼。\n自言幽燕客，结髮事远游。\n赤丸杀公吏，白刃报私仇。\n避仇至海上，被役此边州。\n故乡三千里，辽水复悠悠。\n每愤胡兵入，常为汉国羞。\n何知七十战，白首未封侯。\n本为贵公子，平生实爱才。\n感时思报国，拔剑起蒿莱。\n西驰丁零塞，北上单于台。\n登山见千里，怀古心悠哉。\n谁言未忘祸，磨灭成尘埃。\n浩然坐何慕，吾蜀有峨眉。\n念与楚狂子，悠悠白云期。\n时哉悲不会，涕泣久涟洏。\n梦登绥山穴，南采巫山芝。\n探元观群化，遗世从云螭。\n婉娈时永矣，感悟不见之。\n朝入云中郡，北望单于台。\n胡秦何密迩，沙朔气雄哉。\n藉藉天骄子，倡狂已复来。\n塞垣无名将，亭堠空崔嵬。\n咄嗟吾何叹，边人涂草莱。\n仲尼探元化，幽鸿顺阳和。\n大运自盈缩，春秋递来过。\n盲飙忽号怒，万物相纷劘。\n溟海皆震荡，孤凤其如何。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "c414f002471fa0daf739f19bab3f06ec",
        "title": "鸳鸯篇",
        "author": "陈子昂",
        "content": "飞飞鸳鸯鸟，举翼相蔽亏。\n俱来绿潭裏，共向白云涯。\n音容相眷恋，羽翮两逶迤。\n苹萍戏春渚，霜霰绕寒池。\n浦沙连岸净，汀树拂潭垂。\n年年此游玩，岁岁来追随。\n凤凰起丹穴，独向梧桐枝。\n鸿雁来紫塞，空忆稻粱肥。\n乌啼倦依託，鹤鸣伤别离。\n岂若此双禽，飞翻不异林。\n刷尾青江浦，交颈紫山岑。\n文章负奇色，和鸣多好音。\n闻有鸳鸯绮，复有鸳鸯衾。\n持为美人赠，勖此故交心。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "5c507b7c75ad758ac5b9bc69ee5d1271",
        "title": "与东方左史虬修竹篇",
        "author": "陈子昂",
        "content": "龙种生南岳，孤翠郁亭亭。\n峰岭上崇崒，烟雨下微冥。\n夜闻鼯鼠叫，昼聒泉壑声。\n春风正淡荡，白露已清泠。\n哀响激金奏，密色滋玉英。\n岁寒霜雪苦，含彩独青青。\n岂不厌凝冽，羞比春木荣。\n春木有荣歇，此节无凋零。\n始愿与金石，终古保坚贞。\n不意伶伦子，吹之学凤鸣。\n遂偶云和瑟，张乐奏天庭。\n妙曲方千变，箫韶亦九成。\n信蒙雕斫美，常愿事仙灵。\n驱驰翠虬驾，伊郁紫鸾笙。\n结交嬴台女，吟弄升天行。\n携手登白日，远游戏赤城。\n低昂玄鹤舞，断续彩云生。\n永随众仙逝，三山游玉京。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "d8e21fa5a5c78a00f5adb6dadf2f5bc7",
        "title": "蓟丘览古赠卢居士藏用七首：轩辕台",
        "author": "陈子昂",
        "content": "北登蓟丘望，求古轩辕台。\n应龙已不见，牧马空黄埃。\n尚想广成子，遗迹白云隈。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "473c381d4b637214247ea866aa33368d",
        "title": "蓟丘览古赠卢居士藏用七首：燕昭王",
        "author": "陈子昂",
        "content": "南登碣石阪，遥望黄金台。\n丘陵尽乔木，昭王安在哉。\n霸图怅已矣，驱马复归来。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "47e3064f79d97543855dc3f5f8db2d7b",
        "title": "蓟丘览古赠卢居士藏用七首：乐生",
        "author": "陈子昂",
        "content": "王道已沦昧，战国竞贪兵。\n乐生何感激，仗义下齐城。\n雄图竟中夭，遗叹寄阿衡。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "373d46001d6e232671c809c41d82e578",
        "title": "蓟丘览古赠卢居士藏用七首：燕太子",
        "author": "陈子昂",
        "content": "秦王日无道，太子怨亦深。\n一闻田光义，匕首赠千金。\n其事虽不立，千载为伤心。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "7229505715df27b28489309b312a8300",
        "title": "蓟丘览古赠卢居士藏用七首：田光先生",
        "author": "陈子昂",
        "content": "自古皆有死，徇义良独稀。\n奈何燕太子，尚使田生疑。\n伏剑诚已矣，感我涕沾衣。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "825daa0fc7c72f1d11ae074eebce6c00",
        "title": "蓟丘览古赠卢居士藏用七首：邹衍",
        "author": "陈子昂",
        "content": "大运沦三代，天人罕有窥。\n邹子何寥廓，漫说九瀛垂。\n兴亡已千载，今也则无推。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "0c30769a8ffd30941cbfc4425006a1d2",
        "title": "蓟丘览古赠卢居士藏用七首：郭隗",
        "author": "陈子昂",
        "content": "逢时独为贵，历代非无才。\n隗君亦何幸，遂起黄金台。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "891d287fd638aa066f61e90804aabdcb",
        "title": "度峡口山赠乔补阙知之王二无竞",
        "author": "陈子昂",
        "content": "峡口大漠南，横绝界中国。\n丛石何纷纠，赤山复翕赩。\n远望多众容，逼之无异色。\n崔崒乍孤断，逶迤屡回直。\n信关胡马冲，亦距汉边塞。\n岂依河山险，将顺休明德。\n物壮诚有衰，势雄良易极。\n逦迤忽而尽，泱漭平不息。\n之子黄金躯，如何此荒域。\n云台盛多士，待君丹墀侧。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "e930ddf2e426a55b1e7b2272f2db1233",
        "title": "题居延古城赠乔十二知之",
        "author": "陈子昂",
        "content": "闻君东山意，宿昔紫芝荣。\n沧洲今何在，华髮旅边城。\n还汉功既薄，逐胡策未行。\n徒嗟白日暮，坐对黄云生。\n桂枝芳欲晚，薏苡谤谁明。\n无为空自老，含叹负生平。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "3b64a15f34f957ca2492c1342a89c3db",
        "title": "赠赵六贞固二首",
        "author": "陈子昂",
        "content": "回中烽火入，塞上追兵起。\n此时边朔寒，登陇思君子。\n东顾望汉京，南山云雾裏。\n赤螭媚其彩，婉娈苍梧泉。\n昔者琅琊子，躬耕亦慨然。\n美人岂遐旷，之子乃前贤。\n良辰在何许，白日屡颓迁。\n道心固微密，神用无留连。\n舒可弥宇宙，揽之不盈拳。\n蓬莱久芜没，金石徒精坚。\n良宝委短褐，闲琴独婵娟。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "87f293a181cbe1a995c0fd2ba35decdf",
        "title": "答韩使同在边",
        "author": "陈子昂",
        "content": "汉家失中策，胡马屡南驱。\n闻诏安边使，曾是故人谟。\n废书怅怀古，负剑许良图。\n出关岁方晏，乘障日多虞。\n虏入白登道，烽交紫塞途。\n连兵屯北地，清野备东胡。\n边城方晏闭，斥堠始昭苏。\n复闻韩长孺，辛苦事匈奴。\n雨雪颜容改，纵横才位孤。\n空怀老臣策，未获赵军租。\n但蒙魏侯重，不受谤书诬。\n当取金人祭，还歌凯入都。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "85455a261e4aa84eb318d8fc94e3a11c",
        "title": "征东至淇门答宋十一参军之问",
        "author": "陈子昂",
        "content": "南星中大火，将子涉清淇。\n西林改微月，征旆空自持。\n碧潭去已远，瑶华折遗谁。\n若问辽阳戍，悠悠天际旗。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "61eef2bcdec861b915bb7ba732632411",
        "title": "答洛阳主人",
        "author": "陈子昂",
        "content": "平生白云志，早爱赤松游。\n事亲恨未立，从宦此中州。\n主人亦何问，旅客非悠悠。\n方谒明天子，清宴奉良筹。\n再取连城璧，三陟平津侯。\n不然拂衣去，归从海上鸥。\n宁随当代子，倾侧且沉浮。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "27e4d2901f6e816ac144736701d79d58",
        "title": "酬李参军崇嗣旅馆见赠",
        "author": "陈子昂",
        "content": "昨夜银河畔，星文犯遥汉。\n今朝紫气新，物色果逢真。\n言从天上落，乃是地仙人。\n白璧疑冤楚，乌裘似入秦。\n摧藏多古意，历览备艰辛。\n乐广云虽睹，夷吾风未春。\n凤歌空有问，龙性讵能驯。\n宝剑终应出，骊珠会见珍。\n未及冯公老，何惊孺子贫。\n青云傥可致，北海忆孙宾。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "3930f1e1dcd417913fdb726eebf654c9",
        "title": "送别出塞",
        "author": "陈子昂",
        "content": "平生闻高义，书剑百夫雄。\n言登青云去，非此白头翁。\n胡兵屯塞下，汉骑属云中。\n君为白马将，腰佩骍角弓。\n单于不敢射，天子伫深功。\n蜀山余方隐，良会何时同。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "611cae7dbb0a542155af0022e6636290",
        "title": "登蓟丘楼送贾兵曹入都",
        "author": "陈子昂",
        "content": "东山宿昔意，北征非我心。\n孤负平生愿，感涕下沾襟。\n暮登蓟楼上，永望燕山岑。\n辽海方漫漫，胡沙飞且深。\n峨眉杳如梦，仙子曷由寻。\n击剑起叹息，白日忽西沉。\n闻君洛阳使，因数寄南音。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "5c9c359acacfc81e2f9b9da9e290a431",
        "title": "夏日晖上人房别李参军崇嗣",
        "author": "陈子昂",
        "content": "四十九变化，一十三死生。\n翕忽玄黄裏，驱驰风雨情。\n是非纷妄作，宠辱坐相惊。\n至人独幽鉴，窈窕随昏明。\n咫尺山河道，轩窗日月庭。\n别离焉足问，悲乐固能并。\n我辈何为尔，栖皇犹未平。\n金台可攀陟，宝界绝将迎。\n户牖观天地，阶基上杳冥。\n自超三界乐，安知万里征。\n中国要荒内，人寰宇宙荣。\n弦望如朝夕，宁嗟蜀道行。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "0d5f03da4a36c08a9fb02f953b4e3ea3",
        "title": "秋园卧病呈晖上人",
        "author": "陈子昂",
        "content": "幽寂旷日遥，林园转清密。\n疲屙澹无豫，独坐泛瑶瑟。\n怀挟万古情，忧虞百年疾。\n绵绵多滞念，忽忽每如失。\n缅想赤松游，高寻白云逸。\n荣吝始都丧，幽人遂贞吉。\n图书纷满床，山水蔼盈室。\n宿昔心所尚，平生自兹毕。\n愿言谁见知，梵筵有同术。\n八月高秋晚，凉风正萧瑟。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "46e9870c96f83c49c10b43785aec6efb",
        "title": "登泽州城北楼宴",
        "author": "陈子昂",
        "content": "平生倦游者，观化久无穷。\n复来登此国，临望与君同。\n坐见秦兵垒，遥闻赵将雄。\n武安君何在，长平事已空。\n且歌玄云曲，御酒舞熏风。\n勿使青衿子，嗟尔白头翁。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "74b0cd7017aa586626f72d251ceb78de",
        "title": "山水粉图",
        "author": "陈子昂",
        "content": "山图之白云兮，若巫山之高丘。\n纷群翠之鸿溶，",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "57af95ae3e26febbc62e64c59434b7a6",
        "title": "彩树歌",
        "author": "陈子昂",
        "content": "嘉锦筵之珍树兮，错众彩之氛氲。\n状瑶台之微月，结芳意而谁赏，怨绝世之无闻。\n红荣碧艳坐看歇，",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "4d0b118c7d5dedf2786e0fca44103233",
        "title": "春台引",
        "author": "陈子昂",
        "content": "感阳春兮生碧草之油油。\n怀宇宙以伤远，登高台而写忧。\n迟美人兮不见，恐青岁之遂遒。\n从毕公以酣饮，何云木之美丽，而池馆之崇幽。\n星台秀士，月旦诸子。\n嘉青鸟之辰，迎火龙之始。\n挟宝书与瑶瑟，击青钟，歌渌水。\n怨青春之萎绝，赠瑶台之旖旎。\n愿一见而道意，结众芳之绸缪。\n曷余情之荡漾，群仙去兮青春颓，岁华歇兮黄鸟哀。\n富贵荣乐几时兮，",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "60739c81eaa6196dc5c388aa9a8fa535",
        "title": "喜马参军相遇醉歌",
        "author": "陈子昂",
        "content": "独幽默以三月兮，深林潜居。\n时岁忽兮，孤愤遐吟。\n谁知我心？孺子孺子，其可与理分。",
        "dynasty": "唐",
        "collection_info": {
            "collection": "御定全唐诗",
            "volume": "卷八十三"
        }
    },
    {
        "uuid": "950d9057ab58826e027b52f9d12b994b",
        "title": "东征答朝臣相送",
        "author": "陈子昂",
        "content": "平生白云意，疲苶愧为雄。\n君王谬殊宠，旌节此从戎。\n挼绳当系虏，单马岂邀功。\n孤剑将何托，长谣塞上风。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "2334508da1be0e1cec9bffefebd60ed8",
        "title": "咏主人壁上画鹤，寄乔主簿崔着作",
        "author": "陈子昂",
        "content": "古壁仙人画，丹青尚有文。\n独舞纷如雪，孤飞暧似云。\n自矜彩色重，宁忆故池群。\n江海联翩翼，长鸣谁复闻。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "ea499f1ad81f362856506b2e3b36e724",
        "title": "题李三书斋",
        "author": "陈子昂",
        "content": "灼灼青春仲，悠悠白日升。\n声容何足恃，荣吝坐相矜。\n愿与金庭会，将待玉书征。\n还丹应有术，烟驾共君乘。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "7d99e848ea335f432dcddbfd198c399b",
        "title": "送魏大从军",
        "author": "陈子昂",
        "content": "匈奴犹未灭，魏绛复从戎。\n怅别三河道，言追六郡雄。\n雁山横代北，狐塞接云中。\n勿使燕然上，惟留汉将功。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "2e1ef8e4aadeaf1c06139cdc815dca2c",
        "title": "送殷大入蜀",
        "author": "陈子昂",
        "content": "禺山金碧路，此地饶英灵。\n送君一为别，凄断故乡情。\n片云生极浦，斜日隐离亭。\n坐看征骑没，惟见远山青。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "dfb1a7764d9a716e0287cca950e3432c",
        "title": "落第西还别魏四懔",
        "author": "陈子昂",
        "content": "转蓬方不定，落羽自惊弦。\n山水一为别，欢娱复几年。\n离亭暗风雨，征路入云烟。\n还因北山径，归守东陂田。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "7929a576a7c15f6678c1cdab6ece1185",
        "title": "送客",
        "author": "陈子昂",
        "content": "故人洞庭去，杨柳春风生。\n相送河洲晚，苍茫别思盈。\n白苹已堪把，绿芷复含荣。\n江南多桂树，归客赠生平。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "39161d4a0ee924f7f9be190a13c247ca",
        "title": "春夜别友人二首",
        "author": "陈子昂",
        "content": "银烛吐青烟，金樽对绮筵。\n离堂思琴瑟，别路绕山川。\n明月隐高树，长河没晓天。\n悠悠洛阳道，此会在何年。\n紫塞白云断，青春明月初。\n对此芳樽夜，离忧怅有余。\n清冷花露满，滴沥檐宇虚。\n怀君欲何赠，愿上大臣书。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "05e7e8de6a98a902fcbfe6cf57a603e4",
        "title": "遂州南江别乡曲故人",
        "author": "陈子昂",
        "content": "楚江复为客，征棹方悠悠。\n故人悯追送，置酒此南洲。\n平生亦何恨，夙昔在林丘。\n违此乡山别，长谣去国愁。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "7ac3035ed3c0ba3adb1ef3c9948adc50",
        "title": "送东莱王学士无竞",
        "author": "陈子昂",
        "content": "宝剑千金买，平生未许人。\n怀君万里别，持赠结交亲。\n孤松宜晚岁，众木爱芳春。\n已矣将何道，无令白首新。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "8816264595314ddc21b162ec766a827e",
        "title": "送梁李二明府",
        "author": "陈子昂",
        "content": "负书犹在汉，怀策未闻秦。\n复此穷秋日，芳樽别故人。\n黄金装屡尽，白首契逾新。\n空羡双凫舄，俱飞向玉轮。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "b654d294ebd9b544f14842081c4b8a6d",
        "title": "送魏兵曹使巂州得登字",
        "author": "陈子昂",
        "content": "阳山淫雾雨，之子慎攀登。\n羌笮多珍宝，人言有爱憎。\n欲酬明主惠，当尽使臣能。\n勿以王阳道，迢递畏崚嶒。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "9f18fd822416ab3565a37a6e069ffb8d",
        "title": "春晦饯陶七于江南同用风字",
        "author": "陈子昂",
        "content": "黄鹤烟云去，青江琴酒同。\n离帆方楚越，沟水复西东。\n芙蓉生夏浦，杨柳送春风。\n明日相思处，应对菊花丛。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "bf32271a6d0ed0ba5b1a3a2dcbc6dbad",
        "title": "登蓟城西北楼送崔着作融入都",
        "author": "陈子昂",
        "content": "蓟楼望燕国，负剑喜兹登。\n清规子方奏，单戟我无能。\n仲冬边风急，云汉复霜棱。\n慷慨竟何道，西南恨失朋。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "bf7cc72124cd7dc3476e7cd21248226c",
        "title": "群公集毕氏林亭",
        "author": "陈子昂",
        "content": "金门有遗世，鼎实恣和邦。\n默语谁能识，琴樽寄北窗。\n子牟恋魏阙，渔父爱沧江。\n良时信同此，岁晚迹难双。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "c0686df69a9ba60ea142efc8ba6bd4ac",
        "title": "宴胡楚真禁所",
        "author": "陈子昂",
        "content": "人生固有命，天道信无言。\n青蝇一相点，白璧遂成冤。\n请室闲逾邃，幽庭春未暄。\n寄谢韩安国，何惊狱吏尊。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "5d258665250991da95bf4b4a4819e0c0",
        "title": "《晦日宴高氏林亭",
        "author": "陈子昂",
        "content": "寻春游上路，追宴入山家。\n主第簪缨满，皇州景望华。\n玉池初吐溜，珠树始开花。\n欢娱方未极，林阁散余霞。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "71933d4cd7571c4c81ab568941d368b2",
        "title": "《晦日重宴高氏林亭",
        "author": "陈子昂",
        "content": "公子好追随，爱客不知疲。\n象筵开玉馔，翠羽饰金卮。\n此时高宴所，讵减习家池。\n循涯倦短翮，何处俪长离。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "f519ca896f9d3e30ff8c2989a1d6f4e4",
        "title": "《上元夜效小庾体",
        "author": "陈子昂",
        "content": "三五月华新，遨游逐上春。\n相邀洛城曲，追宴小平津。\n楼上看珠妓，车中见玉人。\n芳宵殊未极，随意守灯轮。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "209460065b63928ad62f3ff2ffcc3066",
        "title": "洛城观酺应制",
        "author": "陈子昂",
        "content": "圣人信恭己，天命允昭回。\n苍极神功被，青云秘箓开。\n垂衣受金册，张乐宴瑶台。\n云凤休征满，鱼龙杂戏来。\n崇恩逾五日，惠泽畅三才。\n玉帛群臣醉，徽章缛礼该。\n方睹升中禅，言观拜洛回。\n微臣固多幸，敢上万年杯。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "bc277b02367de5ab22bde0692656da21",
        "title": "酬田逸人游岩见寻不遇题隐居裏壁",
        "author": "陈子昂",
        "content": "游人献书去，薄暮返灵台。\n传道寻仙友，青囊卖卜来。\n闻莺忽相访，题凤久裴回。\n石髓空盈握，金经秘不开。\n还疑缝掖子，复似洛阳才。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "b133f6c46ad0b25e65787c5d464f8ba3",
        "title": "白帝城怀古",
        "author": "陈子昂",
        "content": "日落沧江晚，停桡问土风。\n城临巴子国，台没汉王宫。\n荒服仍周甸，深山尚禹功。\n岩悬青壁断，地险碧流通。\n古木生云际，孤帆出雾中。\n川途去无限，客思坐何穷。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "84a8323897022d6bd1e6ecf7c68e8cc1",
        "title": "宿空舲峡青树村浦",
        "author": "陈子昂",
        "content": "的的明月水，啾啾寒夜猿。\n客思浩方乱，洲浦寂无喧。\n忆作千金子，宁知九逝魂。\n虚闻事朱阙，结绶骛华轩。\n委别高堂爱，窥觎明主恩。\n今成转蓬去，叹息复何言。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "bf232c53bfe178c8e16f902d7d0c8005",
        "title": "赠严仓曹乞推命录",
        "author": "陈子昂",
        "content": "少学纵横术，游楚复游燕。\n栖遑长委命，富贵未知天。\n闻道沉冥客，青囊有秘篇。\n九宫探万象，三算极重玄。\n愿奉唐生诀，将知跃马年。\n非同墨翟问，空滞杀龙川。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "67541f596f29f157e8bd1c32c11ce2f2",
        "title": "江上暂别萧四刘三旋欣接遇",
        "author": "陈子昂",
        "content": "昨夜沧江别，言乖天汉游。\n宁期此相遇，尚接武陵洲。\n结绶还逢育，衔杯且对刘。\n波潭一弥弥，临望几悠悠。\n山水丹青杂，烟云紫翠浮。\n终愧神仙友，来接野人舟。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "b0c06e3085a2342740f091b8df0f5c49",
        "title": "秋日遇荆州府崔兵曹使宴",
        "author": "陈子昂",
        "content": "輶轩凤凰使，林薮鹖鸡冠。\n江湖一相许，云雾坐交欢。\n兴尽崔亭伯，言忘释道安。\n林光稍欲暮，岁物已将阑。\n古树苍烟断，虚亭白露寒。\n瑶琴山水曲，今日为君弹。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "3baeac9ff404112c2fb7a8332d5d01bd",
        "title": "合州津口别舍弟至东阳峡步趁不及眷然有忆作以示之",
        "author": "陈子昂",
        "content": "江潭共为客，洲浦独迷津。\n思积芳庭树，心断白眉人。\n同衾成楚越，别岛类胡秦。\n林岸随天转，云峰逐望新。\n遥遥终不见，默默坐含嚬。\n念别疑三月，经游未一旬。\n孤舟多逸兴，谁共尔为邻。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "bc0056cf3217871a72a79876aba3b802",
        "title": "万州晓发放舟乘涨，还寄蜀中亲朋",
        "author": "陈子昂",
        "content": "空蒙岩雨霁，烂熳晓云归。\n啸旅乘明发，奔桡骛断矶。\n苍茫林岫转，络绎涨涛飞。\n远岸孤烟出，遥峰曙日微。\n前瞻未能眴，坐望已相依。\n曲直多今古，经过失是非。\n还期方浩浩，征思日騑騑。\n寄谢千金子，江海事多违。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "b1b3e84f3cd3d6f7e5f10cd049bc3096",
        "title": "入峭峡安居溪伐木溪源幽邃林岭相映有奇致焉",
        "author": "陈子昂",
        "content": "肃徒歌伐木，骛楫漾轻舟。\n靡迤随回水，潺湲溯浅流。\n烟沙分两岸，露岛夹双洲。\n古树连云密，交峰入浪浮。\n岩潭相映媚，溪谷屡环周。\n路迥光逾逼，山深兴转幽。\n麇鼯寒思晚，猿鸟暮声秋。\n誓息兰台策，将从桂树游。\n因书谢亲爱，千岁觅蓬丘。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "4eb78442b87f230fb2025674ef520775",
        "title": "入东阳峡与李明府舟前后不相及",
        "author": "陈子昂",
        "content": "东岩初解缆，南浦遂离群。\n出没同洲岛，沿洄异渚濆。\n风烟犹可望，歌笑浩难闻。\n路转青山合，峰回白日曛。\n奔涛上漫漫，积水下沄沄。\n倏忽犹疑及，差池复两分。\n离离间远树，蔼蔼没遥氛。\n地上巴陵道，星连牛斗文。\n孤狖啼寒月，哀鸿叫断云。\n仙舟不可见，摇思坐氛氲。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "197f9ca6580614f9fd9bea3b30bf9d4e",
        "title": "同旻上人伤寿安傅少府",
        "author": "陈子昂",
        "content": "生涯良浩浩，天命固谆谆。\n闻道神仙尉，怀德遂为邻。\n畴昔逢尧日，衣冠仕汉辰。\n交游纷若凤，词翰宛如麟。\n太息劳黄绶，长思谒紫宸。\n金兰徒有契，玉树已埋尘。\n把臂虽无托，平生固亦亲。\n援琴一流涕，旧馆几沾巾。\n杳杳泉中夜，悠悠世上春。\n幽明长隔此，歌哭为何人。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "edb944beafba0cd02f95f9c33c35210d",
        "title": "还至张掖古城，闻东军告捷，赠韦五虚己",
        "author": "陈子昂",
        "content": "孟秋首归路，仲月旅边亭。\n闻道兰山战，相邀在井陉。\n屡斗关月满，三捷虏云平。\n汉军追北地，胡骑走南庭。\n君为幕中士，畴昔好言兵。\n白虎锋应出，青龙阵几成。\n披图见丞相，按节入咸京。\n宁知玉门道，翻作陇西行。\n北海朱旄落，东归白露生。\n纵横未得意，寂寞寡相迎。\n负剑空叹息，苍茫登古城。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    },
    {
        "uuid": "fd1126b4b54ae6f9c75daf9fa59814f0",
        "title": "《三月三日宴王明府山亭",
        "author": "陈子昂",
        "content": "暮春嘉月，上巳芳辰。\n群公禊饮，于洛之滨。\n奕奕车骑，粲粲都人。\n连帷竞野，袨服缛津。\n青郊树密，翠渚萍新。\n今我不乐，含意□申。",
        "dynasty": "唐",
        "collection_info": {
            "collection": "御定全唐诗",
            "volume": "卷八十四"
        }
    }
]