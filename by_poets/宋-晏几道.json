[
    {
        "uuid": "ef0e0f38a0aae95949d05b269006a637",
        "title": "临江仙 斗草阶前初见",
        "author": "晏几道",
        "content": "斗草阶前初见，穿针楼上曾逢。\n罗裙香露玉钗风。\n靓妆眉沁绿，羞脸粉生红。\n流水便随春远，行云终与谁同。\n酒醒长恨锦屏空。\n相寻梦里路，飞雨落花中。",
        "dynasty": "宋",
        "collection_info": null
    },
    {
        "uuid": "a48020a002870d7526087436c90734e8",
        "title": "临江仙 身外闲愁空满",
        "author": "晏几道",
        "content": "身外闲愁空满，眼中欢事常稀。\n明年应赋送君诗。\n细从今夜数，相会几多时。\n浅酒欲邀谁劝，深情惟有君知。\n东溪春近好同归。\n柳垂江上影，梅谢雪中枝。",
        "dynasty": "宋",
        "collection_info": null
    },
    {
        "uuid": "5672d6d13052cf3b7533198eaa4ce476",
        "title": "临江仙 淡水三年欢意",
        "author": "晏几道",
        "content": "淡水三年欢意，危弦几夜离情。\n晓霜红叶舞归程。\n客情今古道，秋梦短长亭。\n渌酒尊前清泪，阳关叠里离声。\n少陵诗思旧才名。\n云鸿相约处，烟雾九重城。",
        "dynasty": "宋",
        "collection_info": null
    },
    {
        "uuid": "76d9295f9645f86efad915f9a803c89a",
        "title": "临江仙 浅浅馀寒春半",
        "author": "晏几道",
        "content": "浅浅馀寒春半，雪消蕙草初长。\n烟迷柳岸旧池塘。\n风吹梅蕊闹，雨细杏花香。\n月堕枝头欢意，从前虚梦高唐，觉来何处放思量。\n如今不是梦，真个到伊行。",
        "dynasty": "宋",
        "collection_info": null
    },
    {
        "uuid": "5aa149855eb2f20077151228e29f2e83",
        "title": "临江仙 长爱碧阑干影",
        "author": "晏几道",
        "content": "长爱碧阑干影，芙蓉秋水开时。\n脸红凝露学娇啼。\n霞觞熏冷艳，云髻袅纤枝。\n烟雨依前时候，霜丛如旧芳菲。\n与谁同醉采香归。\n去年花下客，今似蝶分飞。",
        "dynasty": "宋",
        "collection_info": null
    },
    {
        "uuid": "d8147ae94f3005ce2ce004aa97155aae",
        "title": "临江仙 旖旎仙花解语",
        "author": "晏几道",
        "content": "旖旎仙花解语，轻盈春柳能眠。\n玉楼深处绮窗前。\n梦回芳草夜，歌罢落梅天。\n沈水浓熏绣被，流霞浅酌金船。\n绿娇红小正堪怜。\n莫如云易散，须似月频圆。",
        "dynasty": "宋",
        "collection_info": null
    },
    {
        "uuid": "a5476d37308098733a0b714916e32e78",
        "title": "临江仙 梦后楼台高锁",
        "author": "晏几道",
        "content": "梦后楼台高锁，酒醒帘幕低垂。\n去年春恨却来时。\n落花人独立，微雨燕双飞。\n记得小苹初见，两重心字罗衣。\n琵琶弦上说相思。\n当时明月在，曾照彩云归。",
        "dynasty": "宋",
        "collection_info": null
    },
    {
        "uuid": "117d44dc3f695f4c0c0752d88ca0c34b",
        "title": "临江仙 东野亡来无丽句",
        "author": "晏几道",
        "content": "东野亡来无丽句，于君去后少交亲。\n追思往事好沾巾。\n白头王建在，犹见咏诗人。\n学道深山空自老，留名千载不干身。\n酒筵歌席莫辞频。\n争如南陌上，占取一年春。",
        "dynasty": "宋",
        "collection_info": null
    },
    {
        "uuid": "64c8520749b87f40ccec8e278bccdaa3",
        "title": "蝶恋花 卷絮风头寒欲尽",
        "author": "晏几道",
        "content": "卷絮风头寒欲尽。\n坠粉飘红，日日香成阵。\n新酒又添残酒困。\n今春不减前春恨。\n蝶去莺飞无处问。\n隔水高楼，望断双鱼信。\n恼乱层波横一寸。\n斜阳只与黄昏近。",
        "dynasty": "宋",
        "collection_info": null
    },
    {
        "uuid": "bc30978a405a74597ba936dec6b93422",
        "title": "蝶恋花 初拈霜纨生怅望",
        "author": "晏几道",
        "content": "初拈霜纨生怅望。\n隔叶莺声，似学秦娥唱。\n午睡醒来慵一饷。\n双纹翠簟铺寒浪。\n雨罢苹风吹碧涨。\n脉脉荷花，泪脸红相向。\n斜贴绿云新月上。\n弯环正是愁眉样。",
        "dynasty": "宋",
        "collection_info": null
    },
    {
        "uuid": "4c445ea8a8c232e8a691fd0ef2d50540",
        "title": "蝶恋花 庭院碧苔红叶遍",
        "author": "晏几道",
        "content": "庭院碧苔红叶遍。\n金菊开时，已近重阳宴。\n日日露荷凋绿扇。\n粉塘烟水澄如练。\n试倚凉风醒酒面。\n雁字来时，恰向层楼见。\n几点护霜云影转。\n谁家芦管吹秋怨。",
        "dynasty": "宋",
        "collection_info": null
    },
    {
        "uuid": "2b42853a05e95e777959a2e4ea39b25d",
        "title": "蝶恋花 喜鹊桥成催凤驾",
        "author": "晏几道",
        "content": "喜鹊桥成催凤驾。\n天为欢迟，乞与初凉夜。\n乞巧双蛾加意画。\n玉钩斜傍西南挂。\n分钿擘钗凉叶下。\n香袖凭肩，谁记当时话。\n路隔银河犹可借。\n世间离恨何年罢。",
        "dynasty": "宋",
        "collection_info": null
    },
    {
        "uuid": "bae0899cb5d0f31fedd2e7d47825ee43",
        "title": "蝶恋花 碧草池塘春又晚",
        "author": "晏几道",
        "content": "碧草池塘春又晚。\n小叶风娇，尚学娥妆浅。\n双燕来时还念远。\n珠帘绣户杨花满。\n绿柱频移弦易断。\n细看秦筝，正似人情短。\n一曲啼乌心绪乱。\n红颜暗与流年换。",
        "dynasty": "宋",
        "collection_info": null
    },
    {
        "uuid": "ca185101ba61228226a46ec0804b18f7",
        "title": "蝶恋花 碾玉钗头双凤小",
        "author": "晏几道",
        "content": "碾玉钗头双凤小。\n倒晕工夫，画得宫眉巧。\n嫩曲罗裙胜碧草。\n鸳鸯绣字春衫好。\n三月露桃芳意早。\n细看花枝，人面争多少。\n水调声长歌未了。\n掌中杯尽东池晓。",
        "dynasty": "宋",
        "collection_info": null
    },
    {
        "uuid": "850f90158d8938572d2dfeefa7134b00",
        "title": "蝶恋花 醉别西楼醒不记",
        "author": "晏几道",
        "content": "醉别西楼醒不记。\n春梦秋云，聚散真容易。\n斜月半窗还少睡。\n画屏闲展吴山翠。\n衣上酒痕诗里字。\n点点行行，总是凄凉意。\n红烛自怜无好计。\n夜寒空替人垂泪。",
        "dynasty": "宋",
        "collection_info": null
    },
    {
        "uuid": "832b4f1ebefd9aa0b947d21b442e8d91",
        "title": "蝶恋花 欲减罗衣寒未去",
        "author": "晏几道",
        "content": "欲减罗衣寒未去。\n不卷珠帘，人在深深处。\n残杏枝头花几许。\n啼红正恨清明雨。\n尽日沈香烟一缕。\n宿酒醒迟，恼破春情绪。\n远信还因归燕误。\n小屏风上西江路。",
        "dynasty": "宋",
        "collection_info": null
    },
    {
        "uuid": "4e09ae6dc7a497e31bf2ae3da8785dfb",
        "title": "蝶恋花 千叶早梅夸百媚",
        "author": "晏几道",
        "content": "千叶早梅夸百媚。\n笑面凌寒，内样妆先试。\n月脸冰肌香细腻。\n风流新称东君意。\n一捻年光春有味。\n江北江南，更有谁相比。\n横玉声中吹满地。\n好枝长恨无人寄。",
        "dynasty": "宋",
        "collection_info": null
    },
    {
        "uuid": "035a5ed8ba58aa615546a736601b16b1",
        "title": "蝶恋花 金翦刀头芳意动",
        "author": "晏几道",
        "content": "金翦刀头芳意动。\n彩蕊开时，不怕朝寒重。\n晴雪半消花䰒䰄。\n晓妆呵尽香酥冻。\n十二楼中双翠凤。\n缥缈歌声，记得江南弄。\n醉舞春风谁可共。\n秦云已有鸳屏梦。",
        "dynasty": "宋",
        "collection_info": null
    },
    {
        "uuid": "333c44e5e042badb1130a073a13e875b",
        "title": "蝶恋花 笑艳秋莲生绿浦",
        "author": "晏几道",
        "content": "笑艳秋莲生绿浦。\n红脸青腰，旧识凌波女。\n照影弄妆娇欲语。\n西风岂是繁华主。\n可恨良辰天不与。\n才过斜阳，又是黄昏雨。\n朝落暮开空自许。\n竟无人解知心苦。",
        "dynasty": "宋",
        "collection_info": null
    },
    {
        "uuid": "937dc669197c9d60b877979162b68eb8",
        "title": "蝶恋花 碧落秋风吹玉树",
        "author": "晏几道",
        "content": "碧落秋风吹玉树。\n翠节红旌，晚过银河路。\n休笑星机停弄杼。\n凤帏已在云深处。\n楼上金针穿绣缕。\n谁管天边，隔岁分飞苦。\n试等夜阑寻别绪。\n泪痕千点罗衣露。",
        "dynasty": "宋",
        "collection_info": null
    },
    {
        "uuid": "8095c3788d24e3931f7c3f110abfca7b",
        "title": "蝶恋花 碧玉高楼临水住",
        "author": "晏几道",
        "content": "碧玉高楼临水住。\n红杏开时，花底曾相遇。\n一曲阳春春已暮。\n晓莺声断朝云去。\n远水来从楼下路。\n过尽流波，未得鱼中素。\n月细风尖垂柳渡。\n梦魂长在分襟处。",
        "dynasty": "宋",
        "collection_info": null
    },
    {
        "uuid": "08a95445eba237428fdf12b5bb5945ac",
        "title": "蝶恋花 梦入江南烟水路",
        "author": "晏几道",
        "content": "梦入江南烟水路。\n行尽江南，不与离人遇。\n睡里消魂无说处。\n觉来惆怅消魂误。\n欲尽此情书尺素。\n浮雁沈鱼，终了无凭据。\n却倚缓弦歌别绪。\n断肠移破秦筝柱。",
        "dynasty": "宋",
        "collection_info": null
    },
    {
        "uuid": "55ea0ebaf83175510f714dcd257ae09b",
        "title": "蝶恋花 黄菊开时伤聚散",
        "author": "晏几道",
        "content": "黄菊开时伤聚散。\n曾记花前，共说深深愿。\n重见金英人未见。\n相思一夜天涯远。\n罗带同心闲结遍。\n带易成双，人恨成双晚。\n欲写彩笺书别怨。\n泪痕早已先书满。",
        "dynasty": "宋",
        "collection_info": null
    },
    {
        "uuid": "4e6a68fb96582b8ce2be8d7cfa09587b",
        "title": "鹧鸪天 彩袖殷勤捧玉锺",
        "author": "晏几道",
        "content": "彩袖殷勤捧玉锺。\n当年拼却醉颜红。\n舞低杨柳楼心月，歌尽桃花扇影风。\n从别后，忆相逢。\n几回魂梦与君同。\n今宵剩把银釭照，犹恐相逢是梦中。",
        "dynasty": "宋",
        "collection_info": null
    },
    {
        "uuid": "d06754fceb8bedf8f2af15aadd61ec74",
        "title": "鹧鸪天 一醉醒来春又残",
        "author": "晏几道",
        "content": "一醉醒来春又残。\n野棠梨雨泪阑干。\n玉笙声里鸾空怨。\n罗幕香中燕未还。\n终易散，且长闲。\n莫教离恨损朱颜。\n谁堪共展鸳鸯锦，同过西楼此夜寒。",
        "dynasty": "宋",
        "collection_info": null
    },
    {
        "uuid": "4fb0f92e0fdf939353b70ceb37334bc7",
        "title": "鹧鸪天 梅蕊新妆桂叶眉",
        "author": "晏几道",
        "content": "梅蕊新妆桂叶眉。\n小莲风韵出瑶池。\n云随绿水歌声转，雪绕红绡舞袖垂。\n伤别易，恨欢迟。\n惜无红锦为裁诗。\n行人莫便消魂去，汉渚星桥尚有期。",
        "dynasty": "宋",
        "collection_info": null
    },
    {
        "uuid": "80da1de2c67002578af4a50d7763e38d",
        "title": "鹧鸪天 守得莲开结伴游",
        "author": "晏几道",
        "content": "守得莲开结伴游。\n约开萍叶上兰舟。\n来时浦口云随棹，采罢江边月满楼。\n花不语，水空流。\n年年拼得为花愁。\n明朝万一西风动，争向朱颜不耐秋。",
        "dynasty": "宋",
        "collection_info": null
    },
    {
        "uuid": "761ffacacc4def994fa5e0776ac7453a",
        "title": "鹧鸪天 斗鸭池南夜不归",
        "author": "晏几道",
        "content": "斗鸭池南夜不归。\n酒阑纨扇有新诗。\n云随碧玉歌声转，雪绕红琼舞袖回。\n今感旧，欲沾衣。\n可怜人似水东西。\n回头满眼凄凉事，秋月春风岂得知。",
        "dynasty": "宋",
        "collection_info": null
    },
    {
        "uuid": "1692cc7ff61696157f54b3e70f891104",
        "title": "鹧鸪天 当日佳期鹊误传",
        "author": "晏几道",
        "content": "当日佳期鹊误传。\n至今犹作断肠仙。\n桥成汉渚星波外，人在鸾歌凤舞前。\n欢尽夜，别经年。\n别多欢少奈何天。\n情知此会无长计。\n咫尺凉蟾亦未圆。",
        "dynasty": "宋",
        "collection_info": null
    },
    {
        "uuid": "96634fb7f4e7e22bdd500d5dda8fad75",
        "title": "鹧鸪天 题破香笺小砑红",
        "author": "晏几道",
        "content": "题破香笺小砑红。\n诗篇多寄旧相逢。\n西楼酒面垂垂雪，南苑春衫细细风。\n花不尽，柳无穷。\n别来欢事少人同。\n凭谁问取归云信，今在巫山第几峰。",
        "dynasty": "宋",
        "collection_info": null
    },
    {
        "uuid": "b730763f478413a01b03f66c25832d3e",
        "title": "鹧鸪天 清颍尊前酒满衣",
        "author": "晏几道",
        "content": "清颍尊前酒满衣。\n十年风月旧相知。\n凭谁细话当时事，肠断山长水远诗。\n金凤阙，玉龙墀。\n看君来换锦袍时。\n姮娥已有殷勤约，留着蟾宫第一枝。",
        "dynasty": "宋",
        "collection_info": null
    },
    {
        "uuid": "9a8fe3aa129912d3e6b0e2c2dd1fd84a",
        "title": "鹧鸪天 醉拍春衫惜旧香",
        "author": "晏几道",
        "content": "醉拍春衫惜旧香。\n天将离恨恼疏狂。\n年年陌上生秋草，日日楼中到夕阳。\n云渺渺，水茫茫。\n征人归路许多长。\n相思本是无凭语，莫向花笺费泪行。",
        "dynasty": "宋",
        "collection_info": null
    },
    {
        "uuid": "37f78dcd2f6c8fd467d240a04f0c5ffe",
        "title": "鹧鸪天 小令尊前见玉箫",
        "author": "晏几道",
        "content": "小令尊前见玉箫。\n银灯一曲太妖娆。\n歌中醉倒谁能恨，唱罢归来酒未消。\n春悄悄，夜迢迢。\n碧云天共楚宫遥。\n梦魂惯得无拘检，又踏杨花过谢桥。",
        "dynasty": "宋",
        "collection_info": null
    },
    {
        "uuid": "8cc7195892814952d395c4376b9e6eb2",
        "title": "鹧鸪天 楚女腰肢越女腮",
        "author": "晏几道",
        "content": "楚女腰肢越女腮。\n粉圆双蕊髻中开。\n朱弦曲怨愁春尽，渌酒杯寒记夜来。\n新掷果，旧分钗。\n冶游音信隔章台。\n花间锦字空频寄，月底金鞍竟未回。",
        "dynasty": "宋",
        "collection_info": null
    },
    {
        "uuid": "b885f0413a2d3a6fc48256da3623b882",
        "title": "鹧鸪天 十里楼台倚翠微",
        "author": "晏几道",
        "content": "十里楼台倚翠微。\n百花深处杜娟啼。\n殷勤自与行人语，不似流莺取次飞。\n惊梦觉，弄晴时。\n声声只道不如归。\n天涯岂是无归意，争奈归期未可期。",
        "dynasty": "宋",
        "collection_info": null
    },
    {
        "uuid": "a0a58efcbc1c07b8e9392c949da61eef",
        "title": "鹧鸪天 陌上蒙蒙残絮飞",
        "author": "晏几道",
        "content": "陌上蒙蒙残絮飞。\n杜娟花里杜娟啼。\n年年底事不归去，怨月愁烟长为谁。\n梅雨细，晓风微。\n倚楼人听欲沾衣。\n故园三度群花谢，曼倩天涯犹未归。",
        "dynasty": "宋",
        "collection_info": null
    },
    {
        "uuid": "3c1c7591d9ef8aaf6b797bbcc42f728c",
        "title": "鹧鸪天 晓日迎长岁岁同",
        "author": "晏几道",
        "content": "晓日迎长岁岁同。\n太平箫鼓间歌钟。\n云高未有前村雪，梅小初开昨夜风。\n罗幕翠，锦筵红。\n钗头罗胜写宜冬。\n从今屈指春期近，莫使金尊对月空。",
        "dynasty": "宋",
        "collection_info": null
    },
    {
        "uuid": "00b4cae0546681fd9dc06571c8f2bdac",
        "title": "鹧鸪天 小玉楼中月上时",
        "author": "晏几道",
        "content": "小玉楼中月上时。\n夜来惟许月华知。\n重帘有意藏私语，双烛无端恼暗期。\n伤别易，恨欢迟。\n归来何处验相思。\n沈郎春雪愁消臂，谢女香膏懒画眉。",
        "dynasty": "宋",
        "collection_info": null
    },
    {
        "uuid": "9df40022abd24d04b59535382434773e",
        "title": "鹧鸪天 手拈香笺忆小莲",
        "author": "晏几道",
        "content": "手拈香笺忆小莲。\n欲将遗恨倩谁传。\n归来独卧逍遥夜，梦里相逢酩酊天。\n花易落，月难圆。\n只应花月似欢缘。\n秦筝算有心情在，试写离声入旧弦。",
        "dynasty": "宋",
        "collection_info": null
    },
    {
        "uuid": "ef837c7a4b276f1c31d40bd4bcf273d2",
        "title": "鹧鸪天 九日悲秋不到心",
        "author": "晏几道",
        "content": "九日悲秋不到心。\n凤城歌管有新音。\n风凋碧柳愁眉淡，露染黄花笑靥深。\n初见雁，已闻砧。\n绮罗丛里胜登临。\n须教月户纤纤玉，细捧霞觞滟滟金。",
        "dynasty": "宋",
        "collection_info": null
    },
    {
        "uuid": "46c2ebb6ace650b3ad45139800fd7248",
        "title": "鹧鸪天 碧藕花开水殿凉",
        "author": "晏几道",
        "content": "碧藕花开水殿凉。\n万年枝外转红阳。\n升平歌管随天仗，祥瑞封章满御床。\n金掌露，玉炉香。\n岁华方共圣恩长。\n皇州又奏圜扉静，十样宫眉捧寿觞。",
        "dynasty": "宋",
        "collection_info": null
    },
    {
        "uuid": "92f0c5247fdba8986be50af642939faf",
        "title": "鹧鸪天 绿橘梢头几点春",
        "author": "晏几道",
        "content": "绿橘梢头几点春。\n似留香蕊送行人。\n明朝紫凤朝天路，十二重城五碧云。\n歌渐咽，酒初醺。\n尽将红泪湿湘裙。\n赣江西畔从今日，明月清风忆使君。",
        "dynasty": "宋",
        "collection_info": null
    },
    {
        "uuid": "f7630bf72b1aa379f3b8f5264b05e34c",
        "title": "生查子 金鞭美少年",
        "author": "晏几道",
        "content": "金鞭美少年，去跃青骢马。\n牵系玉楼人，绣被春寒夜。\n消息未归来，寒食梨花谢。\n无处说相思，背面秋千下。",
        "dynasty": "宋",
        "collection_info": null
    },
    {
        "uuid": "00e318ac7a359538e676d8d9dedce678",
        "title": "生查子 轻匀两脸花",
        "author": "晏几道",
        "content": "轻匀两脸花，淡扫双眉柳。\n会写锦笺时，学弄朱弦后。\n今春玉钏宽，昨夜罗裙皱。\n无计奈情何，且醉金杯酒。",
        "dynasty": "宋",
        "collection_info": null
    },
    {
        "uuid": "fc3a05a23233868704f7a9fb20340c0c",
        "title": "生查子 关山魂梦长",
        "author": "晏几道",
        "content": "关山魂梦长，鱼雁音尘少。\n两鬓可怜青，只为相思老。\n归梦碧纱窗，说与人人道。\n真个别离难，不似相逢好。",
        "dynasty": "宋",
        "collection_info": null
    },
    {
        "uuid": "84166cb59605013268f8925f5d1d1d55",
        "title": "生查子 坠雨已辞云",
        "author": "晏几道",
        "content": "坠雨已辞云，流水难归浦。\n遗恨几时休，心抵秋莲苦。\n忍泪不能歌，试托哀弦语。\n弦语愿相逢，知有相逢否。",
        "dynasty": "宋",
        "collection_info": null
    },
    {
        "uuid": "e1bdf29629f9d2009860b978e9a48b19",
        "title": "生查子 一分残酒霞",
        "author": "晏几道",
        "content": "一分残酒霞，两点愁蛾晕。\n罗幕夜犹寒，玉枕春先困。\n心情翦彩慵，时节烧灯近。\n见少别离多，还有人堪恨。",
        "dynasty": "宋",
        "collection_info": null
    },
    {
        "uuid": "4c5c7bf848d3b755f6b892ba1e304935",
        "title": "生查子 轻轻制舞衣",
        "author": "晏几道",
        "content": "轻轻制舞衣，小小裁歌扇。\n三月柳浓时，又向津亭见。\n垂泪送行人，湿破红妆面。\n玉指袖中弹，一曲清商怨。",
        "dynasty": "宋",
        "collection_info": null
    },
    {
        "uuid": "6ab04a7e5bffa107081eff1c00de22df",
        "title": "生查子 红尘陌上游",
        "author": "晏几道",
        "content": "红尘陌上游，碧柳堤边住。\n才趁彩云来，又逐飞花去。\n深深美酒家，曲曲幽香路。\n风月有情时，总是相思处。",
        "dynasty": "宋",
        "collection_info": null
    },
    {
        "uuid": "c4b021b9144415b6bde8371c8ea342c3",
        "title": "生查子 长恨涉江遥",
        "author": "晏几道",
        "content": "长恨涉江遥，移近溪头住。\n闲荡木兰舟，误入双鸳浦。\n无端轻薄云，暗作廉纤雨。\n翠袖不胜寒，欲向荷花语。",
        "dynasty": "宋",
        "collection_info": null
    },
    {
        "uuid": "7dee2e67a2720ecd410cae8cac372235",
        "title": "生查子 远山眉黛长",
        "author": "晏几道",
        "content": "远山眉黛长，细柳腰肢袅。\n妆罢立春风，一笑千金少。\n归去凤城时，说与青楼道。\n遍看颍川花，不似师师好。",
        "dynasty": "宋",
        "collection_info": null
    },
    {
        "uuid": "e5878443fcf19df9a3b777536871f610",
        "title": "生查子 落梅庭榭香",
        "author": "晏几道",
        "content": "落梅庭榭香，芳草池塘绿。\n春恨最关情，日过阑干曲。\n几时花里闲，看得花枝足。\n醉后莫思家，借取师师宿。",
        "dynasty": "宋",
        "collection_info": null
    },
    {
        "uuid": "e24a15608d8b41fff763d7445dd46b6c",
        "title": "生查子 狂花顷刻香",
        "author": "晏几道",
        "content": "狂花顷刻香，晚蝶缠绵意。\n天与短因缘，聚散常容易。\n传唱入离声，恼乱双蛾翠。\n游子不堪闻，正是衷肠事。",
        "dynasty": "宋",
        "collection_info": null
    },
    {
        "uuid": "a9ef2a23f35448eca5a92328c0df4d5a",
        "title": "生查子 官身几日闲",
        "author": "晏几道",
        "content": "官身几日闲，世事何时足。\n君貌不长红，我鬓无重绿。\n榴花满盏香，金缕多情曲。\n且尽眼中欢，莫叹时光促。",
        "dynasty": "宋",
        "collection_info": null
    },
    {
        "uuid": "10157ed0d04e5291276fb610e5531817",
        "title": "生查子 春从何处归",
        "author": "晏几道",
        "content": "春从何处归，试向溪边问。\n岸柳弄娇黄，陇麦回青润。\n多情美少年，屈指芳菲近。\n谁寄岭头梅，来报江南信。",
        "dynasty": "宋",
        "collection_info": null
    },
    {
        "uuid": "3c425e483db6c68b883c3328c6ab6472",
        "title": "南乡子 渌水带青潮",
        "author": "晏几道",
        "content": "渌水带青潮。\n水上朱阑小渡桥。\n桥上女儿双笑靥，妖娆。\n倚着阑干弄柳条。\n月夜落花朝。\n减字偷声按玉箫。\n柳外行人回首处，迢迢。\n若比银河路更遥。",
        "dynasty": "宋",
        "collection_info": null
    },
    {
        "uuid": "659ed2f16df5404d52a960ae566f1fb8",
        "title": "南乡子 小蕊受春风",
        "author": "晏几道",
        "content": "小蕊受春风。\n日日宫花花树中。\n恰向柳绵撩乱处，相逢。\n笑靥旁边心字浓。\n归路草茸茸。\n家在秦楼更近东。\n醒去醉来无限事，谁同。\n说着西池满面红。",
        "dynasty": "宋",
        "collection_info": null
    },
    {
        "uuid": "95b02a17838dd14e8010d7183e3b52f5",
        "title": "南乡子 花落未须悲",
        "author": "晏几道",
        "content": "花落未须悲。\n红蕊明年又满枝。\n惟有花间人别后，无期。\n水阔山长雁字迟。\n今日最相思。\n记得攀条话别离。\n共说春来春去事，多时。\n一点愁心入翠眉。",
        "dynasty": "宋",
        "collection_info": null
    },
    {
        "uuid": "7d081b71dbe9551a74bfe6bb4ffb05f2",
        "title": "南乡子 何处别时难",
        "author": "晏几道",
        "content": "何处别时难。\n玉指偷将粉泪弹。\n记得来时楼上烛，初残。\n待得清霜满画阑。\n不惯独眠寒。\n自解罗衣衬枕檀。\n百媚也应愁不睡，更阑。\n恼乱心情半被闲。",
        "dynasty": "宋",
        "collection_info": null
    },
    {
        "uuid": "b648bfdca1e61bef4c1429e71907f5c3",
        "title": "南乡子 画鸭懒熏香",
        "author": "晏几道",
        "content": "画鸭懒熏香。\n绣茵犹展旧鸳鸯。\n不似同衾愁易晓，空床。\n细剔银灯怨漏长。\n几夜月波凉。\n梦魂随月到兰房。\n残睡觉来人又远，难忘。\n便是无情也断肠。",
        "dynasty": "宋",
        "collection_info": null
    },
    {
        "uuid": "455cb7b72beef5edb0381b91d4b9426b",
        "title": "南乡子 眼约也应虚",
        "author": "晏几道",
        "content": "眼约也应虚。\n昨夜归来凤枕孤。\n且据如今情分里，相于。\n只恐多时不似初。\n深意托双鱼。\n小翦蛮笺细字书。\n更把此情重问得，何如。\n共结因缘久远无。",
        "dynasty": "宋",
        "collection_info": null
    },
    {
        "uuid": "59cdf0a5603afdf5d0e33773a7ff4abf",
        "title": "南乡子 新月又如眉",
        "author": "晏几道",
        "content": "新月又如眉。\n长笛谁教月下吹。\n楼倚暮云初见雁，南飞。\n漫道行人雁后归。\n意欲梦佳期。\n梦里关山路不知。\n却待短书来破恨，应迟。\n还是凉生玉枕时。",
        "dynasty": "宋",
        "collection_info": null
    },
    {
        "uuid": "b9811a88a44ba7e078aa2cd9682cd743",
        "title": "清平乐 留人不住",
        "author": "晏几道",
        "content": "留人不住。\n醉解兰舟去。\n一棹碧涛春水路。\n过尽晓莺啼处。\n渡头杨柳青青。\n枝枝叶叶离情。\n此后锦书休寄，画楼云雨无凭。",
        "dynasty": "宋",
        "collection_info": null
    },
    {
        "uuid": "78a503b8e0208c0d82fb6b7bff18eeca",
        "title": "清平乐 千花百草",
        "author": "晏几道",
        "content": "千花百草。\n送得春归了。\n拾蕊人稀红渐少。\n叶底杏青梅小。\n小琼闲抱琵琶。\n雪香微透轻纱。\n正好一枝娇艳，当筵独占韶华。",
        "dynasty": "宋",
        "collection_info": null
    },
    {
        "uuid": "9fb5b93f96e22e915b055f391a050158",
        "title": "清平乐 烟轻雨小",
        "author": "晏几道",
        "content": "烟轻雨小。\n紫陌香尘少。\n谢客池塘生绿草。\n一夜红梅先老。\n旋题罗带新诗。\n重寻杨柳佳期。\n强半春寒去后，几番花信来时。",
        "dynasty": "宋",
        "collection_info": null
    },
    {
        "uuid": "96460c301625ec96b221cc1e6f9652fc",
        "title": "清平乐 可怜娇小",
        "author": "晏几道",
        "content": "可怜娇小。\n掌上承恩早。\n把镜不知人易老。\n欲占朱颜长好。\n画堂秋月佳期。\n藏钩赌酒归迟。\n红烛泪前低语，绿笺花里新词。",
        "dynasty": "宋",
        "collection_info": null
    },
    {
        "uuid": "9612494520ff32db2725a5eea896c70d",
        "title": "清平乐 红英落尽",
        "author": "晏几道",
        "content": "红英落尽。\n未有相逢信。\n可恨流年凋绿鬓。\n睡得春酲欲醒。\n钿筝曾醉西楼。\n朱弦玉指梁州。\n曲罢翠帘高卷，几回新月如钩。",
        "dynasty": "宋",
        "collection_info": null
    },
    {
        "uuid": "3ca71984a3693ddae539420e84f0f591",
        "title": "清平乐 春云绿处",
        "author": "晏几道",
        "content": "春云绿处。\n又见归鸿去。\n侧帽风前花满路。\n冶叶倡条情绪。\n红楼桂酒新开。\n曾携翠袖同来。\n醉弄影娥池水，短箫吹落残梅。",
        "dynasty": "宋",
        "collection_info": null
    },
    {
        "uuid": "9a26db7f129766b30a1e20d34aa68228",
        "title": "清平乐 波纹碧皱",
        "author": "晏几道",
        "content": "波纹碧皱。\n曲水清明后。\n折得疏梅香满袖。\n暗喜春红依旧。\n归来紫陌东头。\n金钗换酒消愁。\n柳影深深细路，花梢小小层楼。",
        "dynasty": "宋",
        "collection_info": null
    },
    {
        "uuid": "49bc91e346c0f1e21f59a7e50718a96d",
        "title": "清平乐 西池烟草",
        "author": "晏几道",
        "content": "西池烟草。\n恨不寻芳早。\n满路落花红不扫。\n春色渐随人老。\n远山眉黛娇长。\n清歌细逐霞觞。\n正在十洲残梦，水心宫殿斜阳。",
        "dynasty": "宋",
        "collection_info": null
    },
    {
        "uuid": "44047cc88fdbb479ab6bea5fc43fb4eb",
        "title": "清平乐 蕙心堪怨",
        "author": "晏几道",
        "content": "蕙心堪怨。\n也逐春风转。\n丹杏墙东当日见。\n幽会绿窗题遍。\n眼中前事分明。\n可怜如梦难凭。\n都把旧时薄幸，只消今日无情。",
        "dynasty": "宋",
        "collection_info": null
    },
    {
        "uuid": "c8bbdc834306d212dc7fe5bf9a2b27b2",
        "title": "清平乐 幺弦写意",
        "author": "晏几道",
        "content": "幺弦写意。\n意密弦声碎。\n书得凤笺无限事。\n犹恨春心难寄。\n卧听疏雨梧桐。\n雨馀淡月朦胧。\n一夜梦魂何处，那回杨叶楼中。",
        "dynasty": "宋",
        "collection_info": null
    },
    {
        "uuid": "66fd03daaf0c82d7f38b2f52654b0f6e",
        "title": "清平乐 笙歌宛转",
        "author": "晏几道",
        "content": "笙歌宛转。\n台上吴王宴。\n宫女如花倚春殿。\n舞绽缕金衣线。\n酒阑画烛低迷。\n彩鸳惊起双栖。\n月底三千绣户，云间十二琼梯。",
        "dynasty": "宋",
        "collection_info": null
    },
    {
        "uuid": "08179af18c876f9ad3fb668834726d88",
        "title": "清平乐 暂来还去",
        "author": "晏几道",
        "content": "暂来还去。\n轻似风头絮。\n纵得相逢留不住。\n何况相逢无处。\n去时约略黄昏。\n月华却到朱门。\n别后几番明月，素娥应是消魂。",
        "dynasty": "宋",
        "collection_info": null
    },
    {
        "uuid": "4b4a2bbd9ad6ed2673091e82a821216d",
        "title": "清平乐 双纹彩袖",
        "author": "晏几道",
        "content": "双纹彩袖。\n笑捧金船酒。\n娇妙如花轻似柳。\n劝客千春长寿。\n艳歌更倚疏弦。\n有情须醉尊前。\n恰是可怜时候，玉娇今夜初圆。",
        "dynasty": "宋",
        "collection_info": null
    },
    {
        "uuid": "ac3b1b8b95fa8a7ea2513007e441a7f2",
        "title": "清平乐 寒催酒醒",
        "author": "晏几道",
        "content": "寒催酒醒。\n晓陌飞霜定。\n背照画帘残烛影。\n斜月光中人静。\n锦衣才子西征。\n万重云水初程。\n翠黛倚门相送，鸾肠断处离声。",
        "dynasty": "宋",
        "collection_info": null
    },
    {
        "uuid": "a6c401592ecd06a99c81a72787b993ed",
        "title": "清平乐 莲开欲遍",
        "author": "晏几道",
        "content": "莲开欲遍。\n一夜秋声转。\n残绿断红香片片。\n长是西风堪怨。\n莫愁家住溪边。\n采莲心事年年。\n谁管水流花谢，月明昨夜兰船。",
        "dynasty": "宋",
        "collection_info": null
    },
    {
        "uuid": "d7dfd173fc71bce68e38e5b7ec29d964",
        "title": "清平乐 沈思暗记",
        "author": "晏几道",
        "content": "沈思暗记。\n几许无凭事。\n菊靥开残秋少味。\n闲却画阑风意。\n梦云归处难寻。\n微凉暗入香襟。\n犹恨那回庭院，依前月浅灯深。",
        "dynasty": "宋",
        "collection_info": null
    },
    {
        "uuid": "52769a6cfa70afba0a3642cae899d484",
        "title": "清平乐 莺来燕去",
        "author": "晏几道",
        "content": "莺来燕去。\n宋玉墙东路。\n草草幽欢能几度。\n便有系人心处。\n碧天秋月无端。\n别来长照关山。\n一点恹恹谁会，依前凭暖阑干。",
        "dynasty": "宋",
        "collection_info": null
    },
    {
        "uuid": "1af3dcdd1ecdd4942e48c23410fb742f",
        "title": "清平乐 心期休问",
        "author": "晏几道",
        "content": "心期休问。\n只有尊前分。\n勾引行人添别恨。\n因是语低香近。\n劝人满酌金锺。\n清歌唱彻还重。\n莫道后期无定，梦魂犹有相逢。",
        "dynasty": "宋",
        "collection_info": null
    },
    {
        "uuid": "8a264b2ef08253781380a3ad8bdc56f0",
        "title": "木兰花・玉楼春 秋千院落重帘暮",
        "author": "晏几道",
        "content": "秋千院落重帘暮。\n彩笔闲来题绣户。\n墙头丹杏雨馀花，门外绿杨风后絮。\n朝云信断知何处。\n应作襄王春梦去。\n紫骝认得旧游踪，嘶过画桥东畔路。",
        "dynasty": "宋",
        "collection_info": null
    },
    {
        "uuid": "5f48d5785e42afbf8d4d167640b6f6ed",
        "title": "木兰花・玉楼春 小颦若解愁春暮",
        "author": "晏几道",
        "content": "小颦若解愁春暮。\n一笑留春春也住。\n晚红初减谢池花，新翠已遮琼苑路。\n湔裙曲水曾相遇。\n挽断罗巾容易去。\n啼珠弹尽又成行，毕竟心情无会处。",
        "dynasty": "宋",
        "collection_info": null
    },
    {
        "uuid": "0a048b059b70357b8d041f380ad43444",
        "title": "木兰花・玉楼春 小莲未解论心素",
        "author": "晏几道",
        "content": "小莲未解论心素。\n狂似钿筝弦底柱。\n脸边霞散酒初醒，眉上月残人欲去。\n旧时家近章台住。\n尽日东风吹柳絮。\n生憎繁杏绿阴时，正碍粉墙偷眼觑。",
        "dynasty": "宋",
        "collection_info": null
    },
    {
        "uuid": "a91f1ae9b6fd309648fd3d85bb2b36f0",
        "title": "木兰花・玉楼春 风帘向晓寒成阵",
        "author": "晏几道",
        "content": "风帘向晓寒成阵。\n来报东风消息近。\n试从梅蒂紫边寻，更绕柳枝柔处问。\n来迟不是春无信。\n开晚却疑花有恨。\n又应添得几分愁，二十五弦弹未尽。",
        "dynasty": "宋",
        "collection_info": null
    },
    {
        "uuid": "04a577a28aad57afca542e7919a67ce0",
        "title": "木兰花・玉楼春 念奴初唱离亭宴",
        "author": "晏几道",
        "content": "念奴初唱离亭宴。\n会作离声勾别怨。\n当时垂泪忆西楼，湿尽罗衣歌未遍。\n难逢最是身强健。\n无定莫如人聚散。\n已拼归袖醉相扶，更恼香檀珍重劝。",
        "dynasty": "宋",
        "collection_info": null
    },
    {
        "uuid": "18d92a72a7459a2cb5931eb351fffb36",
        "title": "木兰花・玉楼春 玉真能唱朱帘静",
        "author": "晏几道",
        "content": "玉真能唱朱帘静。\n忆在双莲池上听。\n百分蕉叶醉如泥，却向断肠声里醒。\n夜凉水月铺明镜。\n更看娇花闲弄影。\n曲终人意似流波，休问心期何处定。",
        "dynasty": "宋",
        "collection_info": null
    },
    {
        "uuid": "31e97712ebb64612cdb983fe267a7664",
        "title": "木兰花・玉楼春 阿茸十五腰肢好",
        "author": "晏几道",
        "content": "阿茸十五腰肢好。\n天与怀春风味早。\n画眉匀脸不知愁，殢酒熏香偏称小。\n东城杨柳西城草。\n月会花期如意少。\n思量心事薄轻云，绿镜台前还自笑。",
        "dynasty": "宋",
        "collection_info": null
    },
    {
        "uuid": "560f0fdfb902ca28376d7b203b51dbe0",
        "title": "木兰花・玉楼春 初心已恨花期晚",
        "author": "晏几道",
        "content": "初心已恨花期晚。\n别后相思长在眼。\n兰衾犹有旧时香，每到梦回珠泪满。\n多应不信人肠断。\n几夜夜寒谁共暖。\n欲将恩爱结来生，只恐来生缘又短。",
        "dynasty": "宋",
        "collection_info": null
    },
    {
        "uuid": "0028d91d114f342f95ebec36426e5fb2",
        "title": "减字木兰花 长亭晚送",
        "author": "晏几道",
        "content": "长亭晚送。\n都似绿窗前日梦。\n小字还家。\n恰应红灯昨夜花。\n良时易过。\n半镜流年春欲破。\n往事难忘。\n一枕高楼到夕阳。",
        "dynasty": "宋",
        "collection_info": null
    },
    {
        "uuid": "8f893a6f50663ba344a96d0827ef08e6",
        "title": "减字木兰花 留春不住",
        "author": "晏几道",
        "content": "留春不住。\n恰似年光无味处。\n满眼飞英。\n弹指东风太浅情。\n筝弦未稳。\n学得新声难破恨。\n转枕花前。\n且占香红一夜眠。",
        "dynasty": "宋",
        "collection_info": null
    },
    {
        "uuid": "9290658d5b1c68e4a4944df041cc60d8",
        "title": "减字木兰花 长杨辇路",
        "author": "晏几道",
        "content": "长杨辇路。\n绿满当年携手处。\n试逐春风。\n重到宫花花树中。\n芳菲绕遍。\n今日不如前日健。\n酒罢凄凉。\n新恨犹添旧恨长。",
        "dynasty": "宋",
        "collection_info": null
    },
    {
        "uuid": "5b525509f97663883b11bd8f2e478cff",
        "title": "泛清波摘遍 催花雨小",
        "author": "晏几道",
        "content": "催花雨小，着柳风柔，都似去年时候好。\n露红烟绿，尽有狂情斗春早。\n长安道。\n秋千影里，丝管声中，谁放艳阳轻过了。\n倦客登临，暗惜光阴恨多少。\n楚天渺。\n归思正如乱云，短梦未成芳草。\n空把吴霜鬓华，自悲清晓。\n帝城杳。\n双凤旧约渐虚，孤鸿后期难到。\n且趁朝花夜月，翠尊频倒。",
        "dynasty": "宋",
        "collection_info": null
    },
    {
        "uuid": "86ae983f51754822892a933a4593199e",
        "title": "洞仙歌 春残雨过",
        "author": "晏几道",
        "content": "春残雨过，绿暗东池道。\n玉艳藏羞媚赪笑。\n记当时、已恨飞镜欢疏，那至此，仍苦题花信少。\n连环情未己，物是人非，月下疏梅似伊好。\n澹秀色，黯寒香，粲若春容，何心顾、闲花凡草。\n但莫使、情随岁华迁，便杳隔秦源，也须能到。",
        "dynasty": "宋",
        "collection_info": null
    },
    {
        "uuid": "eeeccb92b55e7bfd7ce30a9ae8290cca",
        "title": "菩萨蛮 来时杨柳东桥路",
        "author": "晏几道",
        "content": "来时杨柳东桥路。\n曲中暗有相期处。\n明月好因缘。\n欲圆还未圆。\n欲寻芳草去。\n画扇遮微雨。\n飞絮莫无情。\n闲花应笑人。",
        "dynasty": "宋",
        "collection_info": null
    },
    {
        "uuid": "fe3c482e1f3fbb59cfacfdada6286829",
        "title": "菩萨蛮 个人轻似低飞燕",
        "author": "晏几道",
        "content": "个人轻似低飞燕。\n春来绮陌时相见。\n堪恨两横波。\n恼人情绪多。\n长留青鬓住。\n莫放红颜去。\n占取艳阳天。\n且教伊少年。",
        "dynasty": "宋",
        "collection_info": null
    },
    {
        "uuid": "284d8903c3a9072025c1cb28329c3c21",
        "title": "菩萨蛮 鸾啼似作留春语",
        "author": "晏几道",
        "content": "鸾啼似作留春语。\n花飞斗学回风舞。\n红日又平西。\n画帘遮燕泥。\n烟光还自老。\n绿镜人空好。\n香在去年衣。\n鱼笺音信稀。",
        "dynasty": "宋",
        "collection_info": null
    },
    {
        "uuid": "c774da345e46db50433d771c64184c35",
        "title": "菩萨蛮 春风未放花心吐",
        "author": "晏几道",
        "content": "春风未放花心吐。\n尊前不拟分明语。\n酒色上来迟。\n绿须红杏枝。\n今朝眉黛浅。\n暗恨归时远。\n前夜月当楼。\n相逢南陌头。",
        "dynasty": "宋",
        "collection_info": null
    },
    {
        "uuid": "e79c0ecc00d5b1e216227e50ebd4d9b8",
        "title": "菩萨蛮 娇香淡染胭脂雪",
        "author": "晏几道",
        "content": "娇香淡染胭脂雪。\n愁春细画弯弯月。\n花月镜边情。\n浅妆匀未成。\n佳期应有在。\n试倚秋千待。\n满地落英红。\n万条杨柳风。",
        "dynasty": "宋",
        "collection_info": null
    },
    {
        "uuid": "851024a67fda9e86fd64a98e3caf87fc",
        "title": "菩萨蛮 香莲烛下匀丹雪",
        "author": "晏几道",
        "content": "香莲烛下匀丹雪。\n妆成笑弄金阶月。\n娇面胜芙蓉。\n脸边天与红。\n玳筵双揭鼓。\n唤上华茵舞。\n春浅未禁寒。\n暗嫌罗袖宽。",
        "dynasty": "宋",
        "collection_info": null
    },
    {
        "uuid": "9d7bc850eb0cd2e662caa7611cec5cd4",
        "title": "菩萨蛮 哀筝一弄湘江曲",
        "author": "晏几道",
        "content": "哀筝一弄湘江曲。\n声声写尽湘波绿。\n纤指十三弦。\n细将幽恨传。\n当筵秋水慢。\n玉柱斜飞雁。\n弹到断肠时。\n春山眉黛低。",
        "dynasty": "宋",
        "collection_info": null
    },
    {
        "uuid": "b5bac9e49042aa783795a2df296f3d3f",
        "title": "菩萨蛮 江南未雪梅花白",
        "author": "晏几道",
        "content": "江南未雪梅花白。\n忆梅人是江南客。\n犹记旧相逢。\n淡烟微月中。\n玉容长有信。\n一笑归来近。\n怀远上楼时。\n晚云和雁低。",
        "dynasty": "宋",
        "collection_info": null
    },
    {
        "uuid": "00523f7b9c77f8566371325bb46d4772",
        "title": "菩萨蛮 相逢欲话相思苦",
        "author": "晏几道",
        "content": "相逢欲话相思苦。\n浅情肯信相思否。\n还恐漫相思。\n浅情人不知。\n忆曾携手处。\n月满窗前路。\n长到月来时。\n不眠犹待伊。",
        "dynasty": "宋",
        "collection_info": null
    },
    {
        "uuid": "52b4479843b13539ea6bad0b72dd6750",
        "title": "玉楼春 雕鞍好为莺花住",
        "author": "晏几道",
        "content": "雕鞍好为莺花住。\n占取东城南陌路。\n尽教春思乱如云，莫管世情轻似絮。\n古来多被虚名误。\n宁负虚名身莫负。\n劝君频入醉乡来，此是无愁无恨处。",
        "dynasty": "宋",
        "collection_info": null
    },
    {
        "uuid": "77c3fd4c0f21920d8541eebb5138f59e",
        "title": "玉楼春 一尊相遇春风里",
        "author": "晏几道",
        "content": "一尊相遇春风里。\n诗好似君人有几。\n吴姬十五语如弦，能唱当时楼下水。\n良辰易去如弹指。\n金盏十分须尽意。\n明朝三丈日高时，共拼醉头扶不起。",
        "dynasty": "宋",
        "collection_info": null
    },
    {
        "uuid": "1883a6660413fa6d2cabe74f31df2867",
        "title": "玉楼春 琼酥酒面风吹醒",
        "author": "晏几道",
        "content": "琼酥酒面风吹醒。\n一缕斜红临晚镜。\n小颦微笑尽妖娆，浅注轻匀长淡净。\n手挪梅蕊寻香径。\n正是佳期期未定。\n春来还为个般愁，瘦损宫腰罗带剩。",
        "dynasty": "宋",
        "collection_info": null
    },
    {
        "uuid": "b3a39d75330e78a40aa625c20d6a94a5",
        "title": "玉楼春 清歌学得秦娥似",
        "author": "晏几道",
        "content": "清歌学得秦娥似。\n金屋瑶台知姓字。\n可怜春恨一生心，长带粉痕双袖泪。\n从来懒话低眉事。\n今日新声谁会意。\n坐中应有赏音人，试问回肠曾断未。",
        "dynasty": "宋",
        "collection_info": null
    },
    {
        "uuid": "8435c4e72f41065c9db4e8175ffb15b8",
        "title": "玉楼春 旗亭西畔朝云住",
        "author": "晏几道",
        "content": "旗亭西畔朝云住。\n沈水香烟长满路。\n柳阴分到画眉边，花片飞来垂手处。\n妆成尽任秋娘妒。\n袅袅盈盈当绣户。\n临风一曲醉朦腾，陌上行人凝恨去。",
        "dynasty": "宋",
        "collection_info": null
    },
    {
        "uuid": "7d9bcd09cf3ecd1e5339efab4aa1fa26",
        "title": "玉楼春 离鸾照罢尘生镜",
        "author": "晏几道",
        "content": "离鸾照罢尘生镜。\n几点吴霜侵绿鬓。\n琵琶弦上语无凭，豆蔻梢头春有信。\n相思拼损朱颜尽。\n天若多情终欲问。\n雪窗休记夜来寒，桂酒已消人去恨。",
        "dynasty": "宋",
        "collection_info": null
    },
    {
        "uuid": "5bde1cd19ffe66d8187fdbb9421349fa",
        "title": "玉楼春 东风又作无情计",
        "author": "晏几道",
        "content": "东风又作无情计。\n艳粉娇红吹满地。\n碧楼帘影不遮愁，还似去年今日意。\n谁知错管春残事。\n到处登临曾费泪。\n此时金盏直须深，看尽落花能几醉。",
        "dynasty": "宋",
        "collection_info": null
    },
    {
        "uuid": "b2cbe44623352c15243b5e27bbd752a2",
        "title": "玉楼春 斑骓路与阳台近",
        "author": "晏几道",
        "content": "斑骓路与阳台近。\n前度无题初借问。\n暖风鞭袖尽闲垂，微月帘栊曾暗认。\n梅花未足凭芳信。\n弦语岂堪传素恨。\n翠眉饶似远山长，寄与此愁颦不尽。",
        "dynasty": "宋",
        "collection_info": null
    },
    {
        "uuid": "b945d3f623caf423b5574605d8828048",
        "title": "玉楼春 红绡学舞腰肢软",
        "author": "晏几道",
        "content": "红绡学舞腰肢软。\n旋织舞衣宫样染。\n织成云外雁行斜，染作江南春水浅。\n露桃宫里随歌管。\n一曲霓裳红日晚。\n归来双袖酒成痕，小字香笺无意展。",
        "dynasty": "宋",
        "collection_info": null
    },
    {
        "uuid": "ea48033ea5d87555d202882ca765d08f",
        "title": "玉楼春 当年信道情无价",
        "author": "晏几道",
        "content": "当年信道情无价。\n桃叶尊前论别夜。\n脸红心绪学梅妆，眉翠工夫如月画。\n来时醉倒旗亭下。\n知是阿谁扶上马。\n忆曾挑尽五更灯，不记临分多少话。",
        "dynasty": "宋",
        "collection_info": null
    },
    {
        "uuid": "897038e6058444269994ffe86764d6b4",
        "title": "玉楼春 采莲时候慵歌舞",
        "author": "晏几道",
        "content": "采莲时候慵歌舞。\n永日闲从花里度。\n暗随苹末晓风来，直待柳梢斜月去。\n停桡共说江头路。\n临水楼台苏小住。\n细思巫峡梦回时，不减秦源肠断处。",
        "dynasty": "宋",
        "collection_info": null
    },
    {
        "uuid": "4971bfe53f0f92031fca75ca07eeb5f3",
        "title": "玉楼春 芳年正是香英嫩",
        "author": "晏几道",
        "content": "芳年正是香英嫩。\n天与娇波长入鬓。\n蕊珠宫里旧承恩，夜拂银屏朝把镜。\n云情去住终难信。\n花意有无休更问。\n醉中同尽一杯欢，归后各成孤枕恨。",
        "dynasty": "宋",
        "collection_info": null
    },
    {
        "uuid": "d8810c344de61cc90d9b0c8a9f82f33f",
        "title": "玉楼春 轻风拂柳冰初绽",
        "author": "晏几道",
        "content": "轻风拂柳冰初绽。\n细雨消尘云未散。\n红窗青镜待妆梅，绿陌高楼催送雁。\n华罗歌扇金蕉盏。\n记得寻芳心绪惯。\n凤城寒尽又飞花，岁岁春光常有限。",
        "dynasty": "宋",
        "collection_info": null
    },
    {
        "uuid": "7fde3e9673a86949ac20c35a86eb29a1",
        "title": "阮郎归 粉痕闲印玉尖纤",
        "author": "晏几道",
        "content": "粉痕闲印玉尖纤。\n啼红傍晚奁。\n旧寒新暖尚相兼。\n梅疏待雪添。\n春冉冉，恨恹恹。\n章台对卷帘。\n个人鞭影弄凉蟾。\n楼前侧帽檐。",
        "dynasty": "宋",
        "collection_info": null
    },
    {
        "uuid": "f48c120c66e53fbe71b99c44c16b0363",
        "title": "阮郎归 来时红日弄窗纱",
        "author": "晏几道",
        "content": "来时红日弄窗纱。\n春红入睡霞。\n去时庭树欲栖鸦。\n香屏掩月斜。\n收翠羽，整妆华。\n青骊信又差。\n玉笙犹恋碧桃花。\n今宵未忆家。",
        "dynasty": "宋",
        "collection_info": null
    },
    {
        "uuid": "91d22c26cfabb13b70b95db5e2b65ac8",
        "title": "阮郎归 旧香残粉似当初",
        "author": "晏几道",
        "content": "旧香残粉似当初。\n人情恨不如。\n一春犹有数行书。\n秋来书更疏。\n衾凤冷，枕鸳孤。\n愁肠待酒舒。\n梦魂纵有也成虚。\n那堪和梦无。",
        "dynasty": "宋",
        "collection_info": null
    },
    {
        "uuid": "25d68d5992dac08b95f02804ed3c802c",
        "title": "阮郎归 天边金掌露成霜",
        "author": "晏几道",
        "content": "天边金掌露成霜。\n云随雁字长。\n绿杯红袖称重阳。\n人情似故乡。\n兰佩紫，菊簪黄。\n殷勤理旧狂。\n欲将沈醉换悲凉。\n清歌莫断肠。",
        "dynasty": "宋",
        "collection_info": null
    },
    {
        "uuid": "1f642aae574ce48ab68c28394daab968",
        "title": "阮郎归 晚妆长趁景阳钟",
        "author": "晏几道",
        "content": "晚妆长趁景阳钟。\n双蛾着意浓。\n舞腰浮动绿云浓。\n樱桃半点红。\n怜美景，惜芳容。\n沈思暗记中。\n春寒帘幕几重重。\n杨花尽日风。",
        "dynasty": "宋",
        "collection_info": null
    },
    {
        "uuid": "a9b86489419942bc9f5de39643dde846",
        "title": "归田乐 试把花期数",
        "author": "晏几道",
        "content": "试把花期数。\n便早有、感春情绪。\n看即梅花吐。\n愿花更不谢，春且长住。\n只恐花飞又春去。\n花开还不语。\n问此意、年年春还会否。\n绛唇青鬓，渐少花前语。\n对花又记得、旧曾游处。\n门外垂杨未飘絮。",
        "dynasty": "宋",
        "collection_info": null
    },
    {
        "uuid": "162acb426f79b8b16da43733866f26dd",
        "title": "浣溪沙 二月春花厌落梅",
        "author": "晏几道",
        "content": "二月春花厌落梅。\n仙源归路碧桃催。\n渭城丝雨劝离杯。\n欢意似云真薄幸，客鞭摇柳正多才。\n凤楼人待锦书来。",
        "dynasty": "宋",
        "collection_info": null
    },
    {
        "uuid": "464220d7fd0c14a436fbe4cb99060a22",
        "title": "浣溪沙 卧鸭池头小苑开",
        "author": "晏几道",
        "content": "卧鸭池头小苑开。\n暄风吹尽北枝梅。\n柳长莎软路萦回。\n静避绿阴莺有意，漫随游骑絮多才。\n去年今日忆同来。",
        "dynasty": "宋",
        "collection_info": null
    },
    {
        "uuid": "18f7b6dbb956f3b07c071523e97aaa9e",
        "title": "浣溪沙 二月和风到碧城",
        "author": "晏几道",
        "content": "二月和风到碧城。\n万条千缕绿相迎。\n舞烟眠雨过清明。\n妆镜巧眉偷叶样，歌楼妍曲借枝名。\n晚秋霜霰莫无情。",
        "dynasty": "宋",
        "collection_info": null
    },
    {
        "uuid": "96d694392108292b36e4f28fd6e3c792",
        "title": "浣溪沙 白纻春衫杨柳鞭",
        "author": "晏几道",
        "content": "白纻春衫杨柳鞭。\n碧蹄骄马杏花鞯。\n落英飞絮冶游天。\n南陌暖风吹舞榭，东城凉月照歌筵。\n赏心多是酒中仙。",
        "dynasty": "宋",
        "collection_info": null
    },
    {
        "uuid": "11f163fc3ea3e9e4644a3512ffbe56a6",
        "title": "浣溪沙 床上银屏几点山",
        "author": "晏几道",
        "content": "床上银屏几点山。\n鸭炉香过琐窗寒。\n小云双枕恨春闲。\n惜别漫成良夜醉，解愁时有翠笺还。\n那回分袂月初残。",
        "dynasty": "宋",
        "collection_info": null
    },
    {
        "uuid": "f9ad0bda3c11ba626c90e2d30f1b022f",
        "title": "浣溪沙 绿柳藏乌静掩关",
        "author": "晏几道",
        "content": "绿柳藏乌静掩关。\n鸭炉香细琐窗闲。\n那回分袂月初残。\n惜别漫成良夜醉，解愁时有翠笺还。\n欲寻双叶寄情难。",
        "dynasty": "宋",
        "collection_info": null
    },
    {
        "uuid": "421ab0670998f79d67711ae65526e1f9",
        "title": "浣溪沙 家近旗亭酒易酤",
        "author": "晏几道",
        "content": "家近旗亭酒易酤。\n花时长得醉工夫。\n伴人歌笑懒妆梳。\n户外绿杨春系马，床前红烛夜呼卢。\n相逢还解有情无。",
        "dynasty": "宋",
        "collection_info": null
    },
    {
        "uuid": "b1dc66262aee2736a04e7df67b86f9ad",
        "title": "浣溪沙 日日双眉斗画长",
        "author": "晏几道",
        "content": "日日双眉斗画长。\n行云飞絮共轻狂。\n不将心嫁冶游郎。\n溅酒滴残歌扇字，弄花熏得舞衣香。\n一春弹泪说凄凉。",
        "dynasty": "宋",
        "collection_info": null
    },
    {
        "uuid": "84b1313d4ff2880c0ef0ce82b10d41bd",
        "title": "浣溪沙 飞鹊台前晕翠蛾",
        "author": "晏几道",
        "content": "飞鹊台前晕翠蛾。\n千金新换绛仙螺。\n最难加意为颦多。\n几处睡痕留醉袖，一春愁思近横波。\n远山低尽不成歌。",
        "dynasty": "宋",
        "collection_info": null
    },
    {
        "uuid": "18b783f1ee5b305cad0bcf562386f884",
        "title": "浣溪沙 午醉西桥夕未醒",
        "author": "晏几道",
        "content": "午醉西桥夕未醒。\n雨花凄断不堪听。\n归时应减鬓边青。\n衣化客尘今古道，柳含春意短长亭。\n凤楼争见路旁情。",
        "dynasty": "宋",
        "collection_info": null
    },
    {
        "uuid": "3a69cf98312ca05303b20bd573add922",
        "title": "浣溪沙 一样宫妆簇彩舟",
        "author": "晏几道",
        "content": "一样宫妆簇彩舟。\n碧罗团扇自障羞。\n水仙人在镜中游。\n腰自细来多态度，脸因红处转风流。\n年年相遇绿江头。",
        "dynasty": "宋",
        "collection_info": null
    },
    {
        "uuid": "1401c1152cff199924b31c959672cb12",
        "title": "浣溪沙 已拆秋千不奈闲",
        "author": "晏几道",
        "content": "已拆秋千不奈闲。\n却随胡蝶到花间。\n旋寻双叶插云鬟。\n几摺湘裙烟缕细，一钩罗袜素蟾弯。\n绿窗红豆忆前欢。",
        "dynasty": "宋",
        "collection_info": null
    },
    {
        "uuid": "81c463fbb3041b0fc336ce334980f6d7",
        "title": "浣溪沙 闲弄筝弦懒系裙",
        "author": "晏几道",
        "content": "闲弄筝弦懒系裙。\n铅华消尽见天真。\n眼波低处事还新。\n怅恨不逢如意酒，寻思难值有情人。\n可怜虚度琐窗春。",
        "dynasty": "宋",
        "collection_info": null
    },
    {
        "uuid": "b68641d8f31612c63001b3eb450fe047",
        "title": "浣溪沙 团扇初随碧簟收",
        "author": "晏几道",
        "content": "团扇初随碧簟收。\n画檐归燕尚迟留。\n靥朱眉翠喜清秋。\n风意未应迷狭路，灯痕犹自记高楼。\n露花烟叶与人愁。",
        "dynasty": "宋",
        "collection_info": null
    },
    {
        "uuid": "8ee9b50dc0230f0d4a993a3eedbe62ff",
        "title": "浣溪沙 翠阁朱阑倚处危",
        "author": "晏几道",
        "content": "翠阁朱阑倚处危。\n夜凉闲捻彩箫吹。\n曲中双凤已分飞。\n绿酒细倾消别恨，红笺小写问归期。\n月华风意似当时。",
        "dynasty": "宋",
        "collection_info": null
    },
    {
        "uuid": "23371357a82c05f91f69cd618b63a751",
        "title": "浣溪沙 唱得红梅字字香",
        "author": "晏几道",
        "content": "唱得红梅字字香。\n柳枝桃叶尽深藏。\n遏云声里送雕觞。\n才听便拼衣袖湿，欲歌先倚黛眉长。\n曲终敲损燕钗梁。",
        "dynasty": "宋",
        "collection_info": null
    },
    {
        "uuid": "ccc0fa46b04b6c227b3c62ebba7bb9f1",
        "title": "浣溪沙 小杏春声学浪仙",
        "author": "晏几道",
        "content": "小杏春声学浪仙。\n疏梅清唱替哀弦。\n似花如雪绕琼筵。\n腮粉月痕妆罢后，脸红莲艳酒醒前。\n今年水调得人怜。",
        "dynasty": "宋",
        "collection_info": null
    },
    {
        "uuid": "6893632571c5aabdd66cc1b782009b7b",
        "title": "浣溪沙 铜虎分符领外台",
        "author": "晏几道",
        "content": "铜虎分符领外台。\n五云深处彩旌来。\n春随红旆过长淮。\n千里裤襦添旧暖，万家桃李间新栽。\n使星回首是三台。",
        "dynasty": "宋",
        "collection_info": null
    },
    {
        "uuid": "b85874e2d3471a32d6dcc4127d1397d8",
        "title": "浣溪沙 浦口莲香夜不收",
        "author": "晏几道",
        "content": "浦口莲香夜不收。\n水边风里欲生秋。\n棹歌声细不惊鸥。\n凉月送归思往事，落英飘去起新愁。\n可堪题叶寄东楼。",
        "dynasty": "宋",
        "collection_info": null
    },
    {
        "uuid": "bc0b31afbfb0ce8918381a5a5b67d9eb",
        "title": "浣溪沙 莫问逢春能几回",
        "author": "晏几道",
        "content": "莫问逢春能几回。\n能歌能笑是多才。\n露花犹有好枝开。\n绿鬓旧人皆老大，红梁新燕又归来。\n尽须珍重掌中杯。",
        "dynasty": "宋",
        "collection_info": null
    },
    {
        "uuid": "fe3376e9a69cab9b45a88551806ba68d",
        "title": "浣溪沙 楼上灯深欲闭门",
        "author": "晏几道",
        "content": "楼上灯深欲闭门。\n梦云归去不留痕。\n几年芳草忆王孙。\n向日阑干依旧绿，试将前事倚黄昏。\n记曾来处易消魂。",
        "dynasty": "宋",
        "collection_info": null
    },
    {
        "uuid": "3b7ca8b06f0c0abea59ecdad3d2bc038",
        "title": "六么令 绿阴春尽",
        "author": "晏几道",
        "content": "绿阴春尽，飞絮绕香阁。\n晚来翠眉宫样，巧把远山学。\n一寸狂心未说，已向横波觉。\n画帘遮币。\n新翻曲妙，暗许闲人带偷掏。\n前度书多隐语，意浅愁难答。\n昨夜诗有回纹，韵险还慵押。\n都待笙歌散了，记取留时霎。\n不消红蜡。\n闲云归后，月在庭花旧阑角。",
        "dynasty": "宋",
        "collection_info": null
    },
    {
        "uuid": "89d8abe072cc9826d4376e3addc967cf",
        "title": "六么令 雪残风信",
        "author": "晏几道",
        "content": "雪残风信，悠扬春消息。\n天涯倚楼新恨，杨柳几丝碧。\n还是南云雁少，锦字无端的。\n宝钗瑶席。\n彩弦声里，拼作尊前未归客。\n遥想疏梅此际，月底香英白。\n别后谁绕前溪，手拣繁枝摘。\n莫道伤高恨远，付与临风笛。\n尽堪愁寂。\n花时往事，更有多情个人忆。",
        "dynasty": "宋",
        "collection_info": null
    },
    {
        "uuid": "abdeda49631b74ec937f010bd0af9c7e",
        "title": "六么令 日高春睡",
        "author": "晏几道",
        "content": "日高春睡，唤起懒装束。\n年年落花时候，惯得娇眠足。\n学唱宫梅便好，更暖银笙逐。\n黛蛾低绿。\n堪教人恨，却似江南旧时曲。\n常记东楼夜雪，翠幕遮红烛。\n还是芳酒杯中，一醉光阴促。\n曾笑阳台梦短，无计怜香玉。\n此欢难续。\n乞求歌罢，借取归云画堂宿。",
        "dynasty": "宋",
        "collection_info": null
    },
    {
        "uuid": "cea6bc1adb891b3cbbb2bf08965d3f34",
        "title": "更漏子 槛花稀",
        "author": "晏几道",
        "content": "槛花稀，池草遍。\n冷落吹笙庭院。\n人去日，燕西飞。\n燕归人未归。\n数书期，寻梦意。\n弹指一年春事。\n新怅望，旧悲凉。\n不堪红日长。",
        "dynasty": "宋",
        "collection_info": null
    },
    {
        "uuid": "859863ad39954ddf681af37fefaca394",
        "title": "更漏子 柳间眠",
        "author": "晏几道",
        "content": "柳间眠，花里醉。\n不惜绣裙铺地。\n钗燕重，鬓蝉轻。\n一双梅子青。\n粉笺书，罗袖泪。\n还有可怜新意。\n遮闷绿，掩羞红。\n晚来团扇风。",
        "dynasty": "宋",
        "collection_info": null
    },
    {
        "uuid": "43daf0a73552c38d0caafc336137b613",
        "title": "更漏子 柳丝长",
        "author": "晏几道",
        "content": "柳丝长，桃叶小。\n深院断无人到。\n红日淡，绿烟晴。\n流莺三两声。\n雪香浓，檀晕少。\n枕上卧枝花好。\n春思重，晓妆迟。\n寻思残梦时。",
        "dynasty": "宋",
        "collection_info": null
    },
    {
        "uuid": "e7605bd0fb71f0e960130806208da1c2",
        "title": "更漏子 露华高",
        "author": "晏几道",
        "content": "露华高，风信远。\n宿醉画帘低卷。\n梳洗倦，冶游慵。\n绿窗春睡浓。\n彩条轻，金缕重。\n昨日小桥相送。\n芳草恨，落花愁。\n去年同倚楼。",
        "dynasty": "宋",
        "collection_info": null
    },
    {
        "uuid": "0b7e52a727f562736fba1e6debf80d4f",
        "title": "更漏子 出墙花",
        "author": "晏几道",
        "content": "出墙花，当路柳。\n借问芳心谁有。\n红解笑，绿能颦。\n千般恼乱春。\n北来人，南去客。\n朝暮等闲攀折。\n怜晚秀，惜残阳。\n情知枉断肠。",
        "dynasty": "宋",
        "collection_info": null
    },
    {
        "uuid": "ac0da9ba2e0f6d1b79b8b99657d4c2ea",
        "title": "更漏子 欲论心",
        "author": "晏几道",
        "content": "欲论心，先掩泪。\n零落去年风味。\n闲卧处，不言时。\n愁多只自知。\n到情深，俱是怨。\n惟有梦中相见。\n犹似旧，奈人禁。\n偎人说寸心。",
        "dynasty": "宋",
        "collection_info": null
    },
    {
        "uuid": "af45f0e64e4c281f40cd13ec0a248877",
        "title": "河满子 对镜偷匀玉箸",
        "author": "晏几道",
        "content": "对镜偷匀玉箸，背人学写银钩。\n系谁红豆罗带角，心情正着春游。\n那日杨花陌上，多时杏子墙头。\n眼底关山无奈，梦中云雨空休。\n问看几许怜才意，两蛾藏尽离愁。\n难拼此回肠断，终须锁定红楼。",
        "dynasty": "宋",
        "collection_info": null
    },
    {
        "uuid": "3667136f9e2bba657d26e4a0790ef11a",
        "title": "河满子 绿绮琴中心事",
        "author": "晏几道",
        "content": "绿绮琴中心事，齐纨扇上时光。\n五陵年少浑薄幸，轻如曲水飘香。\n夜夜魂消梦峡，年年泪尽啼湘。\n归雁行边远字，惊鸾舞处离肠。\n蕙楼多少铅华在，从来错倚红妆。\n可羡邻姬十五，金钗早嫁王昌。",
        "dynasty": "宋",
        "collection_info": null
    },
    {
        "uuid": "0220bff72e442be2d59adcf3e7f216ad",
        "title": "于飞乐 晓日当帘",
        "author": "晏几道",
        "content": "晓日当帘，睡痕犹占香腮。\n轻盈笑倚鸾台。\n晕残红，匀宿翠，满镜花开。\n娇蝉鬓畔，插一枝、淡蕊疏梅。\n每到春深，多愁饶恨，妆成懒下香阶。\n意中人，从别后，萦系情怀。\n良辰好景，相思字、唤不归来。",
        "dynasty": "宋",
        "collection_info": null
    },
    {
        "uuid": "35d3fafe9274bce50efbaa8cba81f43e",
        "title": "愁倚阑令・春光好 凭江阁",
        "author": "晏几道",
        "content": "凭江阁，看烟鸿。\n恨春浓。\n还有当年闻笛泪，洒东风。\n时候草绿花红。\n斜阳外、远水溶溶。\n浑似阿莲双枕畔，画屏中。",
        "dynasty": "宋",
        "collection_info": null
    },
    {
        "uuid": "9222bf46724d2a41f93a633b53192f33",
        "title": "愁倚阑令・春光好 花阴月",
        "author": "晏几道",
        "content": "花阴月，柳梢莺。\n近清明。\n长恨去年今夜雨，洒离亭。\n枕上怀远诗成。\n红笺纸、小砑吴绫。\n寄与征人教念远，莫无情。",
        "dynasty": "宋",
        "collection_info": null
    },
    {
        "uuid": "9d89068d433b7b16573c3c8f7b25e25e",
        "title": "愁倚阑令・春光好 春罗薄",
        "author": "晏几道",
        "content": "春罗薄，酒醒寒。\n梦初残。\n敧枕片时云雨事，已关山。\n楼上斜日阑干。\n楼前路、曾试雕鞍。\n拼却一襟怀远泪，倚阑看。",
        "dynasty": "宋",
        "collection_info": null
    },
    {
        "uuid": "66436114dadb942df175ee531b090662",
        "title": "御街行 年光正似花梢露",
        "author": "晏几道",
        "content": "年光正似花梢露。\n弹指春还暮。\n翠眉仙子望归来，倚遍玉城珠树。\n岂知别后，好风良月，往事无寻处。\n狂情错向红尘住。\n忘了瑶台路。\n碧桃花蕊已应开，欲伴彩云飞去。\n回思十载，朱颜青鬓，枉被浮名误。",
        "dynasty": "宋",
        "collection_info": null
    },
    {
        "uuid": "be4b061e00135be8262cab3df3f34f1c",
        "title": "御街行 街南绿树春饶絮",
        "author": "晏几道",
        "content": "街南绿树春饶絮。\n雪满游春路。\n树头花艳杂娇云，树底人家朱户。\n北楼闲上，疏帘高卷，直见街南树。\n阑干倚尽犹慵去。\n几度黄昏雨。\n晚春盘马踏青苔，曾傍绿阴深驻。\n落花犹在，香屏空掩，人面知何处。",
        "dynasty": "宋",
        "collection_info": null
    },
    {
        "uuid": "0438ac715dfe2cf06560e1d351f8c0c2",
        "title": "浪淘沙 高阁对横塘",
        "author": "晏几道",
        "content": "高阁对横塘。\n新燕年光。\n柳花残梦隔潇湘。\n绿浦归帆看不见，还是斜阳。\n一笑解愁肠。\n人会娥妆。\n藕丝衫袖郁金香。\n曳雪牵云留客醉，且伴春狂。",
        "dynasty": "宋",
        "collection_info": null
    },
    {
        "uuid": "4dfdd287e4d6e0b9e2a343fe5701c6c3",
        "title": "浪淘沙 小绿间长红",
        "author": "晏几道",
        "content": "小绿间长红。\n露蕊烟丛。\n花开花落昔年同。\n惟恨花前携手处，往事成空。\n山远水重重。\n一笑难逢。\n已拼长在别离中。\n霜鬓知他从此去，几度春风。",
        "dynasty": "宋",
        "collection_info": null
    },
    {
        "uuid": "2fc430a4babf98df22ff2e3b1c2d6c62",
        "title": "浪淘沙 丽曲醉思仙",
        "author": "晏几道",
        "content": "丽曲醉思仙。\n十二哀弦。\n秾蛾叠柳脸红莲。\n多少雨条烟叶恨，红泪离筵。\n行子惜流年。\n鹈鴂枝边。\n吴堤春水舣兰船。\n南去北来今渐老，难负尊前。",
        "dynasty": "宋",
        "collection_info": null
    },
    {
        "uuid": "4c01cc7d151e9d1d9d695e500ce7f200",
        "title": "浪淘沙 翠幕绮筵张",
        "author": "晏几道",
        "content": "翠幕绮筵张。\n淑景难忘。\n阳关声巧绕雕梁。\n美酒十分谁与共，玉指持觞。\n晓枕梦高唐。\n略话衷肠。\n小山池院竹风凉。\n明夜月圆帘四卷，今夜思量。",
        "dynasty": "宋",
        "collection_info": null
    },
    {
        "uuid": "0031068f7a4a16e5390496ac9d78c614",
        "title": "丑奴儿・采桑子 昭华凤管知名久",
        "author": "晏几道",
        "content": "昭华凤管知名久。\n长闭帘栊。\n日日春慵。\n闲倚庭花晕脸红。\n应说金谷无人后，此会相逢。\n三弄临风。\n送得当筵玉盏空。",
        "dynasty": "宋",
        "collection_info": null
    },
    {
        "uuid": "6c238bedcdac35e2ea701e28d5d0b737",
        "title": "丑奴儿・采桑子 日高庭院杨花转",
        "author": "晏几道",
        "content": "日高庭院杨花转，闲淡春风。\n莺语惺忪。\n似笑金屏昨夜空。\n娇慵未洗匀妆手，闲印斜红。\n新恨重重。\n都与年时旧意同。",
        "dynasty": "宋",
        "collection_info": null
    },
    {
        "uuid": "ad5e64fdeaf14f3cc38f61068cf5311b",
        "title": "诉衷情 种花人自蕊宫来",
        "author": "晏几道",
        "content": "种花人自蕊宫来。\n牵衣问小梅。\n今年芳意何似，应向旧枝开。\n凭寄语，谢瑶台。\n客无才。\n粉香传信，玉盏开筵，莫待春回。",
        "dynasty": "宋",
        "collection_info": null
    },
    {
        "uuid": "42ffa9387531be14788654bc3bc1015f",
        "title": "诉衷情 净揩妆脸浅匀眉",
        "author": "晏几道",
        "content": "净揩妆脸浅匀眉。\n衫子素梅儿。\n苦无心绪梳洗，闲淡也相宜。\n云态度，柳腰肢。\n入相思。\n夜来月底，今日尊前，未当佳期。",
        "dynasty": "宋",
        "collection_info": null
    },
    {
        "uuid": "03cae2815abfd204c079732d145e0656",
        "title": "诉衷情 渚莲霜晓坠残红",
        "author": "晏几道",
        "content": "渚莲霜晓坠残红。\n依约旧秋同。\n玉人团扇恩浅，一意恨西风。\n云去住，月朦胧。\n夜寒浓。\n此时还是，泪墨书成，未有归鸿。",
        "dynasty": "宋",
        "collection_info": null
    },
    {
        "uuid": "5dbd0f70b6b0e86e7b135a1f6147484f",
        "title": "诉衷情 凭觞静忆去年秋",
        "author": "晏几道",
        "content": "凭觞静忆去年秋，桐落故溪头。\n诗成自写红叶，和恨寄东流。\n人脉脉，水悠悠。\n几多愁。\n雁书不到，蝶梦无凭，漫倚高楼。",
        "dynasty": "宋",
        "collection_info": null
    },
    {
        "uuid": "fa05c5209e2722993e5b4738cf38cffc",
        "title": "诉衷情 小梅风韵最妖娆",
        "author": "晏几道",
        "content": "小梅风韵最妖娆。\n开处雪初消。\n南枝欲附春信，长恨陇人遥。\n闲记忆，旧江皋。\n路迢迢。\n暗香浮动，疏影横斜，几处溪桥。",
        "dynasty": "宋",
        "collection_info": null
    },
    {
        "uuid": "685e80d29b39acf2f743a1f2dbbc0709",
        "title": "诉衷情 长因蕙草记罗裙",
        "author": "晏几道",
        "content": "长因蕙草记罗裙。\n绿腰沈水熏。\n阑干曲处人静，曾共倚黄昏。\n风有韵，月无痕。\n暗消魂。\n拟将幽恨，试写残花，寄与朝云。",
        "dynasty": "宋",
        "collection_info": null
    },
    {
        "uuid": "f22a17202ee064615dcda224974fdc1c",
        "title": "诉衷情 御纱新制石榴裙",
        "author": "晏几道",
        "content": "御纱新制石榴裙。\n沈香慢火熏。\n越罗双带宫样，飞鹭碧波纹。\n随锦字，叠香痕。\n寄文君。\n系来花下，解向尊前，谁伴朝云。",
        "dynasty": "宋",
        "collection_info": null
    },
    {
        "uuid": "655d98337089b1a582b959af20c76bc1",
        "title": "诉衷情 都人离恨满歌筵",
        "author": "晏几道",
        "content": "都人离恨满歌筵。\n清唱倚危弦。\n星屏别后千里，更见是何年。\n骢骑稳，绣衣鲜。\n欲朝天。\n北人欢笑，南国悲凉，迎送金鞭。",
        "dynasty": "宋",
        "collection_info": null
    },
    {
        "uuid": "1b21d070435f54b1461d63e9e70e95d3",
        "title": "破阵子 柳下笙歌庭院",
        "author": "晏几道",
        "content": "柳下笙歌庭院，花间姊妹秋千。\n记得春楼当日事，写向红窗夜月前。\n凭谁寄小莲。\n绛蜡等闲陪泪，吴蚕到了缠绵。\n绿鬓能供多少恨，未肯无情比断弦。\n今年老去年。",
        "dynasty": "宋",
        "collection_info": null
    },
    {
        "uuid": "ab72300e21423fdd4a60c976cb2c511c",
        "title": "好女儿 绿遍西池",
        "author": "晏几道",
        "content": "绿遍西池。\n梅子青时。\n尽无端、尽日东风恶，更霏微细雨，恼人离恨，满路春泥。\n应是行云归路，有闲泪、洒相思。\n想旗亭、望断黄昏月，又依前误了，红笺香信，翠袖欢期。",
        "dynasty": "宋",
        "collection_info": null
    },
    {
        "uuid": "3f0f1556296b5794c4959c8d2c20b961",
        "title": "好女儿 酌酒殷勤",
        "author": "晏几道",
        "content": "酌酒殷勤。\n尽更留春。\n忍无情、便赋馀花落，待花前细把、一春心事，问个人人。\n莫似花开还谢，愿芳意、且长新。\n倚娇红、待得欢期定，向水沈烟底，金莲影下，睡过佳辰。",
        "dynasty": "宋",
        "collection_info": null
    },
    {
        "uuid": "986b85781b94b261f4bd7d82676cd0ce",
        "title": "点绛唇 花信来时",
        "author": "晏几道",
        "content": "花信来时，恨无人似花依旧。\n又成春瘦。\n折断门前柳。\n天与多情，不与长相守。\n分飞后。\n泪痕和酒。\n占了双罗袖。",
        "dynasty": "宋",
        "collection_info": null
    },
    {
        "uuid": "fc4afc16d88cb059b385984994abf766",
        "title": "点绛唇 明日征鞭",
        "author": "晏几道",
        "content": "明日征鞭，又将南陌垂杨折。\n自怜轻别。\n拼得音尘绝。\n杏子枝边，倚处阑干月。\n依前缺。\n去年时节。\n旧事无人说。",
        "dynasty": "宋",
        "collection_info": null
    },
    {
        "uuid": "c0724f39889e368cda58594e52e32aac",
        "title": "点绛唇 碧水东流",
        "author": "晏几道",
        "content": "碧水东流，漫题凉叶津头寄。\n谢娘春意。\n临水颦双翠。\n日日骊歌，空费行人泪。\n成何计。\n未如浓醉。\n闲掩红楼睡。",
        "dynasty": "宋",
        "collection_info": null
    },
    {
        "uuid": "6afd972402f597bd62b322a2ff139250",
        "title": "点绛唇 妆席相逢",
        "author": "晏几道",
        "content": "妆席相逢，旋匀红泪歌金缕。\n意中曾许。\n欲共吹花去。\n长爱荷香，柳色殷桥路。\n留人住。\n淡烟微雨。\n好个双栖处。",
        "dynasty": "宋",
        "collection_info": null
    },
    {
        "uuid": "896009ae58a80fc145ec385bffa3bea8",
        "title": "点绛唇 湖上西风",
        "author": "晏几道",
        "content": "湖上西风，露花啼处秋香老。\n谢家春草。\n唱得清商好。\n笑倚兰舟，转尽新声了。\n烟波渺。\n暮云稀少。\n一点凉蟾小。",
        "dynasty": "宋",
        "collection_info": null
    },
    {
        "uuid": "8a9e8d612e855f01b9f28948106f1a52",
        "title": "两同心 楚乡春晚",
        "author": "晏几道",
        "content": "楚乡春晚，似入仙源。\n拾翠处、闲随流水，踏青路、暗惹香尘。\n心心在，柳外青帘，花下朱门。\n对景且醉芳尊。\n莫话消魂。\n好意思、曾同明月，恶滋味、最是黄昏。\n相思处，一纸红笺，无限啼痕。",
        "dynasty": "宋",
        "collection_info": null
    },
    {
        "uuid": "1822fc51c3282e40d7bf8424d14c5c86",
        "title": "少年游 绿勾阑畔",
        "author": "晏几道",
        "content": "绿勾阑畔，黄昏淡月，携手对残红。\n纱窗影里，朦腾春睡，繁杏小屏风。\n须愁别后，天高海阔，何处更相逢。\n幸有花前，一杯芳酒，欢计莫匆匆。",
        "dynasty": "宋",
        "collection_info": null
    },
    {
        "uuid": "260cac1998dcf1f3091531dde4d4fcd3",
        "title": "少年游 西溪丹杏",
        "author": "晏几道",
        "content": "西溪丹杏，波前媚脸，珠露与深匀。\n南楼翠柳，烟中愁黛，丝雨恼娇颦。\n当年此处，闻歌殢酒，曾对可怜人。\n今夜相思，水长山远，闲卧送残春。",
        "dynasty": "宋",
        "collection_info": null
    },
    {
        "uuid": "8fc11b7e55065b86d19dec6fc37832ee",
        "title": "少年游 离多最是",
        "author": "晏几道",
        "content": "离多最是，东西流水，终解两相逢。\n浅情终似，行云无定，犹到梦魂中。\n可怜人意，薄于云水，佳会更难重。\n细想从来，断肠多处，不与者番同。",
        "dynasty": "宋",
        "collection_info": null
    },
    {
        "uuid": "e1d0ee48a0ea0539e378f15adcdb7b9f",
        "title": "少年游 西楼别后",
        "author": "晏几道",
        "content": "西楼别后，风高露冷，无奈月分明。\n飞鸿影里，捣衣砧外，总是玉关情。\n王孙此际，山重水远，何处赋西征。\n金闺魂梦枉丁宁。\n寻尽短长亭。",
        "dynasty": "宋",
        "collection_info": null
    },
    {
        "uuid": "1a94361214628c7de663894ed3f4ea5f",
        "title": "少年游 雕梁燕去",
        "author": "晏几道",
        "content": "雕梁燕去，裁诗寄远，庭院旧风流。\n黄花醉了，碧梧题罢，闲卧对高秋。\n繁云破后，分明素月，凉影挂金钩。\n有人凝澹倚西楼。\n新样两眉愁。",
        "dynasty": "宋",
        "collection_info": null
    },
    {
        "uuid": "9d365b0ea5a6fac9de4359c365f54197",
        "title": "虞美人 闲敲玉镫隋堤路",
        "author": "晏几道",
        "content": "闲敲玉镫隋堤路。\n一笑开朱户。\n素云凝澹月婵娟。\n门外鸭头春水、木兰船。\n吹花拾蕊嬉游惯。\n天与相逢晚。\n一声长笛倚楼时。\n应恨不题红叶、寄相思。",
        "dynasty": "宋",
        "collection_info": null
    },
    {
        "uuid": "e20d6c940dc923765c8eaab22959e8f0",
        "title": "虞美人 飞花自有牵情处",
        "author": "晏几道",
        "content": "飞花自有牵情处。\n不向枝边坠。\n随风飘荡已堪愁。\n更伴东流流水、过秦楼。\n楼中翠黛含春怨。\n闲倚阑干见。\n远弹双泪惜香红。\n暗恨玉颜光景、与花同。",
        "dynasty": "宋",
        "collection_info": null
    },
    {
        "uuid": "925a0ad225f7ee2fd5e546c6631186b4",
        "title": "虞美人 曲阑干外天如水",
        "author": "晏几道",
        "content": "曲阑干外天如水。\n昨夜还曾倚。\n初将明月比佳期。\n长向月圆时候、望人归。\n罗衣着破前香在。\n旧意谁教改。\n一春离恨懒调弦。\n犹有两行闲泪、宝筝前。",
        "dynasty": "宋",
        "collection_info": null
    },
    {
        "uuid": "536ecd6e3b820d0b2f5a6e53bda54431",
        "title": "虞美人 疏梅月下歌金缕",
        "author": "晏几道",
        "content": "疏梅月下歌金缕。\n忆共文君语。\n更谁情浅似春风。\n一夜满枝新绿、替残红。\n苹香已有莲开信。\n两桨佳期近。\n采莲时节定来无。\n醉后满身花影、倩人扶。",
        "dynasty": "宋",
        "collection_info": null
    },
    {
        "uuid": "543c349095311f50795858772729519a",
        "title": "虞美人 玉箫吹遍烟花路",
        "author": "晏几道",
        "content": "玉箫吹遍烟花路。\n小谢经年去。\n更教谁画远山眉。\n又是陌头风细、恼人时。\n时光不解年年好。\n叶上秋声早。\n可怜蝴蝶易分飞。\n只有杏梁双燕、每来归。",
        "dynasty": "宋",
        "collection_info": null
    },
    {
        "uuid": "963508056642a002e4ebb17ca56000a8",
        "title": "虞美人 秋风不似春风好",
        "author": "晏几道",
        "content": "秋风不似春风好。\n一夜金英老。\n更谁来凭曲阑干。\n惟有雁边斜月、照关山。\n双星旧约年年在。\n笑尽人情改。\n有期无定是无期。\n说与小云新恨、也低眉。",
        "dynasty": "宋",
        "collection_info": null
    },
    {
        "uuid": "f9bcae77c134ce0988cdf31965b5f359",
        "title": "虞美人 小梅枝上东君信",
        "author": "晏几道",
        "content": "小梅枝上东君信。\n雪后花期近。\n南枝开尽北枝开。\n长被陇头游子、寄春来。\n年年衣袖年年泪。\n总为今朝意。\n问谁同是忆花人。\n赚得小鸿眉黛、也低颦。",
        "dynasty": "宋",
        "collection_info": null
    },
    {
        "uuid": "eff97d091cdd880578e696027156e242",
        "title": "虞美人 湿红笺纸回纹字",
        "author": "晏几道",
        "content": "湿红笺纸回纹字。\n多少柔肠事。\n去年双燕欲归时。\n还是碧云千里、锦书迟。\n南楼风月长依旧。\n别恨无端有。\n倩谁横笛倚危阑。\n今夜落梅声里、怨关山。",
        "dynasty": "宋",
        "collection_info": null
    },
    {
        "uuid": "010fa07155caea2364971fb810603224",
        "title": "虞美人 一弦弹尽仙韶乐",
        "author": "晏几道",
        "content": "一弦弹尽仙韶乐。\n曾破千金学。\n玉楼银烛夜深深。\n愁见曲中双泪、落香襟。\n从来不奈离声怨。\n几度朱弦断。\n未知谁解赏新音。\n长是好风明月、暗知心。",
        "dynasty": "宋",
        "collection_info": null
    },
    {
        "uuid": "efc10bcac90bb10bcc718f7d8fcd3b3f",
        "title": "采桑子 秋千散后朦胧月",
        "author": "晏几道",
        "content": "秋千散后朦胧月，满院人闲。\n几处雕阑。\n一夜风吹杏粉残。\n昭阳殿里春衣就，金缕初干。\n莫信朝寒。\n明日花前试舞看。",
        "dynasty": "宋",
        "collection_info": null
    },
    {
        "uuid": "5f819a43176fb8c2715f59ea262d7d87",
        "title": "采桑子 花前独占春风早",
        "author": "晏几道",
        "content": "花前独占春风早，长爱江梅。\n秀艳清杯。\n芳意先愁凤管催。\n寻香已落闲人后，此恨难裁。\n更晚须来。\n却恐初开胜未开。",
        "dynasty": "宋",
        "collection_info": null
    },
    {
        "uuid": "266961c7f89557c51cda041ea1b8f3ad",
        "title": "采桑子 芦鞭坠遍杨花陌",
        "author": "晏几道",
        "content": "芦鞭坠遍杨花陌，晚见珍珍。\n疑是朝云。\n来作高唐梦里人。\n应怜醉落楼中帽，长带歌尘。\n试拂香茵。\n留解金鞍睡过春。",
        "dynasty": "宋",
        "collection_info": null
    },
    {
        "uuid": "7dbedca610d2f182dc9b60c583924cda",
        "title": "采桑子 日高庭院杨花转",
        "author": "晏几道",
        "content": "日高庭院杨花转，闲淡春风。\n昨夜匆匆。\n颦入遥山翠黛中。\n金盆水冷菱花净，满面残红。\n欲洗犹慵。\n弦上啼乌此夜同。",
        "dynasty": "宋",
        "collection_info": null
    },
    {
        "uuid": "f1f4ec9f24636b9f948547a8afc8b4d6",
        "title": "采桑子 征人去日殷勤嘱",
        "author": "晏几道",
        "content": "征人去日殷勤嘱，莫负心期。\n寒雁来时。\n第一传书慰别离。\n轻春织就机中素，泪墨题诗。\n欲寄相思。\n日日高楼看雁飞。",
        "dynasty": "宋",
        "collection_info": null
    },
    {
        "uuid": "6caeea1123ce8b2c8ad07dd75d34e873",
        "title": "采桑子 花时恼得琼枝瘦",
        "author": "晏几道",
        "content": "花时恼得琼枝瘦，半被残香。\n睡损梅妆。\n红泪今春第一行。\n风流笑伴相逢处，白马游缰。\n共折垂杨。\n手拈芳条说夜长。",
        "dynasty": "宋",
        "collection_info": null
    },
    {
        "uuid": "f86ab547c605bb1e06c3f4b2148a4d24",
        "title": "采桑子 春风不负年年信",
        "author": "晏几道",
        "content": "春风不负年年信，长趁花期。\n小锦堂西。\n红杏初开第一枝。\n碧箫度曲留人醉，昨夜归迟。\n短恨凭谁。\n莺语殷勤月落时。",
        "dynasty": "宋",
        "collection_info": null
    },
    {
        "uuid": "beef45d24d0884e4b6369314b780ba66",
        "title": "采桑子 秋来更觉消魂苦",
        "author": "晏几道",
        "content": "秋来更觉消魂苦，小字还稀。\n坐想行思。\n怎得相看似旧时。\n南楼把手凭肩处，风月应知。\n别后除非。\n梦里时时得见伊。",
        "dynasty": "宋",
        "collection_info": null
    },
    {
        "uuid": "419d7553b7dc7c5d6c30edf4fd0179bb",
        "title": "采桑子 谁将一点凄凉意",
        "author": "晏几道",
        "content": "谁将一点凄凉意，送入低眉。\n画箔闲垂。\n多是今宵得睡迟。\n夜痕记尽窗间月，曾误心期。\n准拟相思。\n还是窗间记月时。",
        "dynasty": "宋",
        "collection_info": null
    },
    {
        "uuid": "4863adeaa50303adf5eb6626a29e662f",
        "title": "采桑子 宜春苑外楼堪倚",
        "author": "晏几道",
        "content": "宜春苑外楼堪倚，雪意方浓。\n雁影冥蒙。\n正共银屏小景同。\n可无人解相思处，昨夜东风。\n梅蕊应红。\n知在谁家锦字中。",
        "dynasty": "宋",
        "collection_info": null
    },
    {
        "uuid": "10a3a376860d18e5aa26f4e07d72b90b",
        "title": "采桑子 白莲池上当时月",
        "author": "晏几道",
        "content": "白莲池上当时月，今夜重圆。\n曲水兰船。\n忆伴飞琼看月眠。\n黄花绿酒分携后，泪湿吟笺。\n旧事年年。\n时节南湖又采莲。",
        "dynasty": "宋",
        "collection_info": null
    },
    {
        "uuid": "58c0f9071af19ea003e7c9a4c4cfb1cc",
        "title": "采桑子 高吟烂醉淮西月",
        "author": "晏几道",
        "content": "高吟烂醉淮西月，诗酒相留。\n明日归舟。\n碧藕花中醉过秋。\n文姬赠别双团扇，自写银钩。\n散尽离愁。\n携得清风出画楼。",
        "dynasty": "宋",
        "collection_info": null
    },
    {
        "uuid": "e335b66d73debc89f3d7a86bd868d7d4",
        "title": "采桑子 前欢几处笙歌地",
        "author": "晏几道",
        "content": "前欢几处笙歌地，长负登临。\n月幌风襟。\n犹忆西楼着意深。\n莺花见尽当时事，应笑如今。\n一寸愁心。\n日日寒蝉夜夜砧。",
        "dynasty": "宋",
        "collection_info": null
    },
    {
        "uuid": "edd45b9dc4707740934cc85d32187780",
        "title": "采桑子 无端恼破桃源梦",
        "author": "晏几道",
        "content": "无端恼破桃源梦，明日青楼。\n玉腻花柔。\n不学行云易去留。\n应嫌衫袖前香冷，重傍金虬。\n歌扇风流。\n遮尽归时翠黛愁。",
        "dynasty": "宋",
        "collection_info": null
    },
    {
        "uuid": "5a0288ed29a66a0532d1aa4ed22fef35",
        "title": "采桑子 年年此夕东城见",
        "author": "晏几道",
        "content": "年年此夕东城见，欢意匆匆。\n明日还重。\n却在楼台缥缈中。\n垂螺拂黛清歌女，曾唱相逢。\n秋月春风。\n醉枕香衾一岁同。",
        "dynasty": "宋",
        "collection_info": null
    },
    {
        "uuid": "f778f4879309a07553fbfcc0b76361f4",
        "title": "采桑子 双螺未学同心绾",
        "author": "晏几道",
        "content": "双螺未学同心绾，已占歌名。\n月白风清。\n长倚昭华笛里声。\n知音敲尽朱颜改，寂寞时情。\n一曲离亭。\n惜与青楼忍泪听。",
        "dynasty": "宋",
        "collection_info": null
    },
    {
        "uuid": "60801b691fce2ea6cb5d065bd5a18abc",
        "title": "采桑子 西楼月下当时见",
        "author": "晏几道",
        "content": "西楼月下当时见，泪粉偷匀。\n歌罢还颦。\n恨隔炉烟看未真。\n别来楼外垂杨缕，几换青春。\n倦客红尘。\n长记楼中粉泪人。",
        "dynasty": "宋",
        "collection_info": null
    },
    {
        "uuid": "deceb93c7e1d5e4047b2536194eab93e",
        "title": "采桑子 非花非雾前时见",
        "author": "晏几道",
        "content": "非花非雾前时见，满眼娇春。\n浅笑微颦。\n恨隔垂帘看未真。\n殷勤借问家何处，不在红尘。\n若是朝云。\n宜作今宵梦里人。",
        "dynasty": "宋",
        "collection_info": null
    },
    {
        "uuid": "0a99d0b66e2a4618feeb0fc174281f27",
        "title": "采桑子 当时月下分飞处",
        "author": "晏几道",
        "content": "当时月下分飞处，依旧凄凉。\n也会思量。\n不道孤眠夜更长。\n泪痕搵遍鸳鸯枕，重绕回廊。\n月上东窗。\n长到如今欲断肠。",
        "dynasty": "宋",
        "collection_info": null
    },
    {
        "uuid": "7977e855b036c7216f86681206943aef",
        "title": "采桑子 湘妃浦口莲开尽",
        "author": "晏几道",
        "content": "湘妃浦口莲开尽，昨夜红稀。\n懒过前溪。\n闲舣扁舟看雁飞。\n去年谢女池边醉，晚雨霏微。\n记得归时。\n旋折新荷盖舞衣。",
        "dynasty": "宋",
        "collection_info": null
    },
    {
        "uuid": "746d1ea5cc41404ff4f7f4c0e403a563",
        "title": "采桑子 别来长记西楼事",
        "author": "晏几道",
        "content": "别来长记西楼事，结遍兰襟。\n遗恨重寻。\n弦断相如绿绮琴。\n何时一枕逍遥夜，细话初心。\n若问如今。\n也似当时着意深。",
        "dynasty": "宋",
        "collection_info": null
    },
    {
        "uuid": "d3940f0b425404d2c7634e2dc135b0d2",
        "title": "采桑子 红窗碧玉新名旧",
        "author": "晏几道",
        "content": "红窗碧玉新名旧，犹绾双螺。\n一寸秋波。\n千斛明珠觉未多。\n小来竹马同游客，惯听清歌。\n今日蹉跎。\n恼乱工夫晕翠蛾。",
        "dynasty": "宋",
        "collection_info": null
    },
    {
        "uuid": "1a524a858046e89770bbd1ddbfe52f48",
        "title": "采桑子 昭华凤管知名久",
        "author": "晏几道",
        "content": "昭华凤管知名久，长闭帘栊。\n闻道春慵。\n方倚庭花晕脸红。\n可怜金谷无人后，此会相逢。\n三弄临风。\n送得当筵玉盏空。",
        "dynasty": "宋",
        "collection_info": null
    },
    {
        "uuid": "752f509120e635bf6bdf4c91f5b6c38b",
        "title": "采桑子 金风玉露初凉夜",
        "author": "晏几道",
        "content": "金风玉露初凉夜，秋草窗前。\n浅醉闲眠。\n一枕江风梦不圆。\n长情短恨难凭寄，枉费红笺。\n试拂么弦。\n却恐琴心可暗传。",
        "dynasty": "宋",
        "collection_info": null
    },
    {
        "uuid": "12f9b2aa5c2ed1bfbf87cf211b859494",
        "title": "采桑子 心期昨夜寻思遍",
        "author": "晏几道",
        "content": "心期昨夜寻思遍，犹负殷勤。\n齐斗堆金。\n难买丹诚一寸真。\n须知枕上尊前意，占得长春。\n寄语东邻。\n似此相看有几人。",
        "dynasty": "宋",
        "collection_info": null
    },
    {
        "uuid": "31a301ca5df2aacc09a54ea1cf0745d6",
        "title": "踏莎行 柳上烟归",
        "author": "晏几道",
        "content": "柳上烟归，池南雪尽。\n东风渐有繁华信。\n花开花谢蝶应知，春来春去莺能问。\n梦意犹疑，心期欲近。\n云笺字字萦方寸。\n宿妆曾比杏腮红，忆人细把香英认。",
        "dynasty": "宋",
        "collection_info": null
    },
    {
        "uuid": "ed99a3cda7eb5dd2d2a57ad2c2aeefdb",
        "title": "踏莎行 宿雨收尘",
        "author": "晏几道",
        "content": "宿雨收尘，朝霞破暝。\n风光暗许花期定。\n玉人呵手试妆时，粉香帘幕阴阴静。\n斜雁朱弦，孤鸾绿镜。\n伤春误了寻芳兴。\n去年今日杏墙西，啼莺唤得闲愁醒。",
        "dynasty": "宋",
        "collection_info": null
    },
    {
        "uuid": "ad3657618db04a12ead27bfb659ab453",
        "title": "踏莎行 绿径穿花",
        "author": "晏几道",
        "content": "绿径穿花，红楼压水。\n寻芳误到蓬莱地。\n玉颜人是蕊珠仙，相逢展尽双蛾翠。\n梦草闲眠，流觞浅醉。\n一春总见瀛洲事。\n别来双燕又西飞，无端不寄相思字。",
        "dynasty": "宋",
        "collection_info": null
    },
    {
        "uuid": "9d41728a8686f559615ffe06dfe1ed1c",
        "title": "踏莎行 雪尽寒轻",
        "author": "晏几道",
        "content": "雪尽寒轻，月斜烟重。\n清欢犹记前时共。\n迎风朱户背灯开，拂檐花影侵帘动。\n绣枕双鸳，香苞翠凤。\n从来往事都如梦。\n伤心最是醉归时，眼前少个人人送。",
        "dynasty": "宋",
        "collection_info": null
    },
    {
        "uuid": "58abe0ea45e406d787ce4440cdf7fe1d",
        "title": "满庭芳 南苑吹花",
        "author": "晏几道",
        "content": "南苑吹花，西楼题叶，故园欢事重重。\n凭阑秋思，闲记旧相逢。\n几处歌云梦雨，可怜便、流水西东。\n别来久，浅情未有，锦字系征鸿。\n年光还少味，开残槛菊，落尽溪桐。\n漫留得，尊前淡月西风。\n此恨谁堪共说，清愁付、绿酒杯中。\n佳期在，归时待把，香袖看啼红。",
        "dynasty": "宋",
        "collection_info": null
    },
    {
        "uuid": "1e423c6a20073d9c86d321fc2b61b019",
        "title": "留春令 画屏天畔",
        "author": "晏几道",
        "content": "画屏天畔，梦回依约，十洲云水。\n手拈红笺寄人书，写无限、伤春事。\n别浦高楼曾漫倚。\n对江南千里。\n楼下分流水声中，有当日、凭高泪。",
        "dynasty": "宋",
        "collection_info": null
    },
    {
        "uuid": "4b38984a955f5c83fa50a09a5c49ae76",
        "title": "留春令 采莲舟上",
        "author": "晏几道",
        "content": "采莲舟上，夜来陡觉，十分秋意。\n懊恼寒花暂时香，与情浅、人相似。\n玉蕊歌清招晚醉。\n恋小桥风细。\n水湿红裙酒初消，又记得、南溪事。",
        "dynasty": "宋",
        "collection_info": null
    },
    {
        "uuid": "31f0b2feed10cc5d7ff360eb53ca89c0",
        "title": "留春令 海棠风横",
        "author": "晏几道",
        "content": "海棠风横，醉中吹落，香红强半。\n小粉多情怨花飞，仔细把、残香看。\n一抹浓檀秋水畔。\n缕金衣新换。\n鹦鹉杯深艳歌迟，更莫放、人肠断。",
        "dynasty": "宋",
        "collection_info": null
    },
    {
        "uuid": "5a83a67f302fa027e948dbdef3fd5313",
        "title": "风入松 柳阴庭院杏梢墙",
        "author": "晏几道",
        "content": "柳阴庭院杏梢墙。\n依旧巫阳。\n凤箫已远青楼在，水沈谁、复暖前香。\n临镜舞鸾离照，倚筝飞雁辞行。\n坠鞭人意自凄凉。\n泪眼回肠。\n断云残雨当年事，到如今、几处难忘。\n两袖晓风花陌，一帘夜月兰堂。",
        "dynasty": "宋",
        "collection_info": null
    },
    {
        "uuid": "68db86b34817a2522e6b70362272a7f8",
        "title": "风入松 心心念念忆相逢",
        "author": "晏几道",
        "content": "心心念念忆相逢。\n别恨谁浓。\n就中懊恼难拼处，是擘钗、分钿匆匆。\n却似桃源路失，落花空记前踪。\n彩笺书尽浣溪红。\n深意难通。\n强欢殢酒图消遣，到醒来、愁闷还重。\n若是初心未改，多应此意须同。",
        "dynasty": "宋",
        "collection_info": null
    },
    {
        "uuid": "885f81f91403fbe30ee12ef6f7f58271",
        "title": "清商怨 庭花香信尚浅",
        "author": "晏几道",
        "content": "庭花香信尚浅。\n最玉楼先暖。\n梦觉春衾，江南依旧远。\n回纹锦字暗翦。\n漫寄与、也应归晚。\n要问相思，天涯犹自短。",
        "dynasty": "宋",
        "collection_info": null
    },
    {
        "uuid": "d54d797e1e1004d451bbfce750dc9c8e",
        "title": "秋蕊香 池苑清阴欲就",
        "author": "晏几道",
        "content": "池苑清阴欲就。\n还傍送春时候。\n眼中人去难欢偶。\n谁共一杯芳酒。\n朱阑碧砌皆如旧。\n记携手。\n有情不管别离久。\n情在相逢终有。",
        "dynasty": "宋",
        "collection_info": null
    },
    {
        "uuid": "6af2477b9937bf17688ded6c96fc5a7d",
        "title": "秋蕊香 歌彻郎君秋草",
        "author": "晏几道",
        "content": "歌彻郎君秋草。\n别恨远山眉小。\n无情莫把多情恼。\n第一归来须早。\n红尘自古长安道。\n故人少。\n相思不比相逢好。\n此别朱颜应老。",
        "dynasty": "宋",
        "collection_info": null
    },
    {
        "uuid": "da525710b6d52072394fdc1709629101",
        "title": "思远人 红叶黄花秋意晚",
        "author": "晏几道",
        "content": "红叶黄花秋意晚，千里念行客。\n飞云过尽，归鸿无信，何处寄书得。\n泪弹不尽临窗滴。\n就砚旋研墨。\n渐写到别来，此情深处，红笺为无色。",
        "dynasty": "宋",
        "collection_info": null
    },
    {
        "uuid": "29fd4354697e29e34fa21d9c69b36946",
        "title": "碧牡丹 翠袖疏纨扇",
        "author": "晏几道",
        "content": "翠袖疏纨扇。\n凉叶催归燕。\n一夜西风，几处伤高怀远。\n细菊枝头，开嫩香还遍。\n月痕依旧庭院。\n事何限。\n怅望秋意晚。\n离人鬓华将换。\n静忆天涯，路比此情犹短。\n试约鸾笺，传素期良愿。\n南云应有新雁。",
        "dynasty": "宋",
        "collection_info": null
    },
    {
        "uuid": "32e77a2fe6d6a1f7e0d75b9df841acd7",
        "title": "长相思 长相思",
        "author": "晏几道",
        "content": "长相思。\n长相思。\n若问相思甚了期。\n除非相见时。\n长相思。\n长相思。\n欲把相思说似谁。\n浅情人不知。",
        "dynasty": "宋",
        "collection_info": null
    },
    {
        "uuid": "842001dbc3d66dc41b2bd079f1c88ff9",
        "title": "醉落魄・一斛珠 满街斜月",
        "author": "晏几道",
        "content": "满街斜月。\n垂鞭自唱阳关彻。\n断尽柔肠思归切。\n都为人人，不许多时别。\n南桥昨夜风吹雪。\n短长亭下征尘歇。\n归时定有梅堪折。\n欲把离愁，细拈花枝说。",
        "dynasty": "宋",
        "collection_info": null
    },
    {
        "uuid": "81b0238051599282cdc4041ed2cc707a",
        "title": "醉落魄・一斛珠 鸾孤月缺",
        "author": "晏几道",
        "content": "鸾孤月缺。\n两春惆怅音尘绝。\n如今若负当时节。\n信道欢缘，狂向衣襟结。\n若问相思何处歇。\n相逢便是相思彻。\n尽饶别后留心别。\n也待相逢，细把相思说。",
        "dynasty": "宋",
        "collection_info": null
    },
    {
        "uuid": "9e24c16ca17e6e826500460d5931c6a4",
        "title": "醉落魄・一斛珠 天教命薄",
        "author": "晏几道",
        "content": "天教命薄。\n青楼占得声名恶。\n对酒当歌寻思着。\n月户星窗，多少旧期约。\n相逢细语初心错。\n两行红泪尊前落。\n霞觞且共深深酌。\n恼乱春宵，翠被都闲却。",
        "dynasty": "宋",
        "collection_info": null
    },
    {
        "uuid": "e27d4bbb6195331aacdf7b3780043cfa",
        "title": "醉落魄・一斛珠 休休莫莫",
        "author": "晏几道",
        "content": "休休莫莫。\n离多还是因缘恶。\n有情无奈思量着。\n月夜佳期，近写青笺约。\n心心口口长恨昨。\n分飞容易当时错。\n后期休似前欢薄。\n买断青楼，莫放春闲却。",
        "dynasty": "宋",
        "collection_info": null
    },
    {
        "uuid": "54c8d19841cc9f2a3f1fe8dc943305ab",
        "title": "望仙楼・胡捣练 小春花信日边来",
        "author": "晏几道",
        "content": "小春花信日边来，未上江楼先坼。\n今岁东君消息。\n还自南枝得。\n素衣染尽天香，玉酒添成国色。\n一自故溪疏隔。\n肠断长相忆。",
        "dynasty": "宋",
        "collection_info": null
    },
    {
        "uuid": "510d88ad384ea237f7b9c6f51d6d6d25",
        "title": "凤孤飞 一曲画楼钟动",
        "author": "晏几道",
        "content": "一曲画楼钟动，宛转歌声缓。\n绮席飞尘满。\n更少待、金蕉暖。\n细雨轻寒今夜短。\n依前是、粉墙别馆。\n端的欢期应未晚。\n奈归云难管。",
        "dynasty": "宋",
        "collection_info": null
    },
    {
        "uuid": "15fea7d9d8b014a32ec05fd8cfa469b9",
        "title": "西江月 愁黛颦成月浅",
        "author": "晏几道",
        "content": "愁黛颦成月浅，啼妆印得花残。\n只消鸳枕夜来闲。\n晓镜心情便懒。\n醉帽檐头风细，征衫袖口香寒。\n绿江春水寄书难。\n携手佳期又晚。",
        "dynasty": "宋",
        "collection_info": null
    },
    {
        "uuid": "a5a4197777b493cbe9df0ebc26f05ca1",
        "title": "西江月 南苑垂鞭路冷",
        "author": "晏几道",
        "content": "南苑垂鞭路冷，西楼把袂人稀。\n庭花犹有鬓边枝。\n且插残红自醉。\n画幕凉催燕去，香屏晓放云归。\n依前青枕梦回时。\n试问闲愁有几。",
        "dynasty": "宋",
        "collection_info": null
    },
    {
        "uuid": "22f6f95ffb6addacb9cbaccf3441900f",
        "title": "武陵春 绿蕙红兰芳信歇",
        "author": "晏几道",
        "content": "绿蕙红兰芳信歇，金蕊正风流。\n应为诗人多怨秋。\n花意与消愁。\n梁王苑路香英密，长记旧嬉游。\n曾看飞琼戴满头。\n浮动舞梁州。",
        "dynasty": "宋",
        "collection_info": null
    },
    {
        "uuid": "acf8717dd3c56b5e2395418d594c752e",
        "title": "武陵春 九日黄花如有意",
        "author": "晏几道",
        "content": "九日黄花如有意，依旧满珍丛。\n谁似龙山秋兴浓。\n吹帽落西风。\n年年岁岁登高节，欢事旋成空。\n几处佳人此会同。\n今在泪痕中。",
        "dynasty": "宋",
        "collection_info": null
    },
    {
        "uuid": "1f76072efd2a0782c4091ac85ccd5e63",
        "title": "武陵春 烟柳长堤知几曲",
        "author": "晏几道",
        "content": "烟柳长堤知几曲，一曲一魂消。\n秋水无情天共遥。\n愁送木兰桡。\n熏香绣被心情懒，期信转迢迢。\n记得来时倚画桥。\n红泪满鲛绡。",
        "dynasty": "宋",
        "collection_info": null
    },
    {
        "uuid": "b0f52ebf8bfbf3bb51bcaa500768cfa1",
        "title": "解佩令 玉阶秋感",
        "author": "晏几道",
        "content": "玉阶秋感，年华暗去。\n掩深宫、团扇无绪。\n记得当时，自翦下、机中轻素。\n点丹青、画成秦女。\n凉襟犹在，朱弦未改，忍霜纨、飘零何处。\n自古悲凉，是情事、轻如云雨。\n倚么弦、恨长难诉。",
        "dynasty": "宋",
        "collection_info": null
    },
    {
        "uuid": "1c2bc954ff280583f0bb2717d332b7f7",
        "title": "行香子 晚绿寒红",
        "author": "晏几道",
        "content": "晚绿寒红。\n芳意匆匆。\n惜年华、今与谁同。\n碧云零落，数字征鸿。\n看渚莲凋，宫扇旧，怨秋风。\n流波坠叶，佳期何在，想天教、离恨无穷。\n试将前事，闲倚梧桐。\n有消魂处，明月夜，粉屏空。",
        "dynasty": "宋",
        "collection_info": null
    },
    {
        "uuid": "6fa5e183b652b244c76304d1b0aa0d9d",
        "title": "庆春时 倚天楼殿",
        "author": "晏几道",
        "content": "倚天楼殿，升平风月，彩仗春移。\n鸾丝凤竹，长生调里，迎得翠舆归。\n雕鞍游罢，何处还有心期。\n浓熏翠被，深停画烛，人约月西时。",
        "dynasty": "宋",
        "collection_info": null
    },
    {
        "uuid": "a03e6f67aae431fa7740c47bfaea6b0b",
        "title": "庆春时 梅梢已有",
        "author": "晏几道",
        "content": "梅梢已有，春来音信，风意犹寒。\n南楼暮雪，无人共赏，闲却玉阑干。\n殷勤今夜，凉月还似眉弯。\n尊前为把，桃根丽曲，重倚四弦看。",
        "dynasty": "宋",
        "collection_info": null
    },
    {
        "uuid": "73381fffb2dda138196dc087ac556663",
        "title": "喜团圆 危楼静锁",
        "author": "晏几道",
        "content": "危楼静锁，窗中远岫，门外垂杨。\n珠帘不禁春风度，解偷送馀香。\n眠思梦想，不如双燕，得到兰房。\n别来只是，凭高泪眼，感旧离肠。",
        "dynasty": "宋",
        "collection_info": null
    },
    {
        "uuid": "f8424fb78a96b36ebca88298df7b6ad6",
        "title": "忆闷令 取次临鸾匀画浅",
        "author": "晏几道",
        "content": "取次临鸾匀画浅。\n酒醒迟来晚。\n多情爱惹闲愁，长黛眉低敛。\n月底相逢花下见。\n有深深良愿。\n愿期信、似月如花，须更教长远。",
        "dynasty": "宋",
        "collection_info": null
    },
    {
        "uuid": "24608129760ce8dc6545ae7450078106",
        "title": "梁州令 莫唱阳关曲",
        "author": "晏几道",
        "content": "莫唱阳关曲。\n泪湿当年金缕。\n离歌自古最消魂，闻歌更在魂消处。\n南楼杨柳多情绪。\n不系行人住。\n人情却似飞絮。\n悠扬便逐春风去。",
        "dynasty": "宋",
        "collection_info": null
    },
    {
        "uuid": "0e2725573bf97e10b73f34a128ea19cf",
        "title": "燕归梁 莲叶雨",
        "author": "晏几道",
        "content": "莲叶雨，蓼花风。\n秋恨几枝红。\n远烟收尽水溶溶。\n飞雁碧云中。\n衷肠事。\n鱼笺字。\n情绪年年相似。\n凭高双袖晚寒浓。\n人在月桥东。",
        "dynasty": "宋",
        "collection_info": null
    },
    {
        "uuid": "ce6f3b9676ce744e68ede6ca768252ef",
        "title": "胡捣练 小亭初报一枝梅",
        "author": "晏几道",
        "content": "小亭初报一枝梅，惹起江南归兴。\n遥想玉溪风景，水漾横斜影。\n异香直到醉乡中，醉后还因香醒。\n好是玉容相并。\n人与花争莹。",
        "dynasty": "宋",
        "collection_info": null
    },
    {
        "uuid": "bd6c0d54a20b091381416fa667cd5bc0",
        "title": "扑蝴蝶 风梢雨叶",
        "author": "晏几道",
        "content": "风梢雨叶，绿遍江南岸。\n思归倦客，寻芳来最晚。\n酒边红日初长，陌上飞花正满。\n凄凉数声弦管。\n怨春短。\n玉人应在，明月楼中画眉懒。\n鱼笺锦字，多时音信断。\n恨如去水空长，事与行云渐远。\n罗衾旧香馀暖。",
        "dynasty": "宋",
        "collection_info": null
    },
    {
        "uuid": "5890d7e0e21b0e26d06ab812aa2ffc4f",
        "title": "丑奴儿・采桑子 夜来酒醒清无梦",
        "author": "晏几道",
        "content": "夜来酒醒清无梦，愁倚阑干。\n露滴轻寒。\n雨打芙蓉泪不干。\n佳人别后音尘悄，瘦尽难拼。\n明月无端。\n已过红楼十二间。",
        "dynasty": "宋",
        "collection_info": null
    },
    {
        "uuid": "b0099afcee54cb41b981d7d2a1b24f67",
        "title": "谒金门 溪声急",
        "author": "晏几道",
        "content": "溪声急。\n无数落花漂出。\n燕子分泥蜂酿蜜。\n迟迟艳风日。\n须信芳菲随失。\n况复佳期难必。\n拟把此情书万一。\n愁多翻阁笔。",
        "dynasty": "宋",
        "collection_info": null
    },
    {
        "uuid": "b19846c4f23ef1826089ec399a4c1cc1",
        "title": "舆郑介夫",
        "author": "晏几道",
        "content": "小白长红又满枝，筑毬场外独支颐。\n春风自是人间客，张主繁华得几时。",
        "dynasty": "宋",
        "collection_info": null
    },
    {
        "uuid": "54676f066e31f3147eed3090a293bbfb",
        "title": "戏作示内",
        "author": "晏几道",
        "content": "生计唯兹椀，般擎岂惮劳。\n造虽从假合，成不自埏陶。\n阮杓非同调，颜瓢庶共操。\n朝盛负余米，暮贮藉残糟。\n幸免墦间乞，终甘泽畔逃。\n挑宜筇作杖，捧称葛为袍。\n傥受桑间饷，何堪井上螬。\n绰然真自许，嘑尔未应饕。\n世久轻原宪，人方逐子敖。\n愿君同此器，珍重到霜毛。",
        "dynasty": "宋",
        "collection_info": null
    },
    {
        "uuid": "d17c5bec4a87f2898b504a6fd11c757b",
        "title": "题司马长卿画像",
        "author": "晏几道",
        "content": "犊鼻生涯一酒墟，当年嗤笑欲何如。\n穷通不属儿曹意，自有真人爱子虚。",
        "dynasty": "宋",
        "collection_info": null
    },
    {
        "uuid": "b423575c64f547887fb5577326cefc27",
        "title": "观画目送飞雁手提白鱼",
        "author": "晏几道",
        "content": "眼看飞雁手携鱼，似是当年绮季徒。\n仰羡知几避缯缴，俯嗟贪饵失江湖。\n人间感绪闻诗语，尘外高踪见画图。\n三叹绘毫精写意，慕冥伤涸两踟蹰。",
        "dynasty": "宋",
        "collection_info": null
    },
    {
        "uuid": "9eb90c2ef2676acee1106be704ba393d",
        "title": "公仪招观画",
        "author": "晏几道",
        "content": "初约看花花已尽，重亲闲客客应欢。\n真花既不能长艳，画在霜纨更好看。",
        "dynasty": "宋",
        "collection_info": null
    },
    {
        "uuid": "8634e675332163d8f13c98e022e9f0ae",
        "title": "七夕",
        "author": "晏几道",
        "content": "云幙无波斗柄移，鹊慵乌慢得桥迟。\n若教精卫填河漠，一水还应有尽时。",
        "dynasty": "宋",
        "collection_info": null
    },
    {
        "uuid": "e9a7d02d4cea2a787e329af6dd731020",
        "title": "晚春",
        "author": "晏几道",
        "content": "一春无事又成空，拥鼻微吟半醉中。\n夹道桃花新过雨，马蹄无处避残红。",
        "dynasty": "宋",
        "collection_info": null
    },
    {
        "uuid": "4ada996943d36e4462e2d65e86daf607",
        "title": "句",
        "author": "晏几道",
        "content": "玉笙声裏鸾空怨。",
        "dynasty": "宋",
        "collection_info": null
    },
    {
        "uuid": "e65443f29a71ae10f0c0e914f43bc84d",
        "title": "存目",
        "author": "晏几道",
        "content": "诗题：列子有力命王充论衡有命禄览之有感首句：大钧播群物。",
        "dynasty": "宋",
        "collection_info": null
    }
]