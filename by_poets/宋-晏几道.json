[
    {
        "uuid": "3a1f7317d2a48f64c9e276d03d0b75e6",
        "title": "临江仙 斗草阶前初见",
        "author": "晏几道",
        "content": "斗草阶前初见，穿针楼上曾逢。\n罗裙香露玉钗风。\n靓妆眉沁绿，羞脸粉生红。\n流水便随春远，行云终与谁同。\n酒醒长恨锦屏空。\n相寻梦里路，飞雨落花中。",
        "dynasty": "宋",
        "collection_info": null
    },
    {
        "uuid": "9605147462b68b79dd0ea9b99e7089da",
        "title": "临江仙 身外闲愁空满",
        "author": "晏几道",
        "content": "身外闲愁空满，眼中欢事常稀。\n明年应赋送君诗。\n细从今夜数，相会几多时。\n浅酒欲邀谁劝，深情惟有君知。\n东溪春近好同归。\n柳垂江上影，梅谢雪中枝。",
        "dynasty": "宋",
        "collection_info": null
    },
    {
        "uuid": "466fd6ae7c28a442715da0f353b93a69",
        "title": "临江仙 淡水三年欢意",
        "author": "晏几道",
        "content": "淡水三年欢意，危弦几夜离情。\n晓霜红叶舞归程。\n客情今古道，秋梦短长亭。\n渌酒尊前清泪，阳关叠里离声。\n少陵诗思旧才名。\n云鸿相约处，烟雾九重城。",
        "dynasty": "宋",
        "collection_info": null
    },
    {
        "uuid": "e82c0f722556391ccb3667e5c830a382",
        "title": "临江仙 浅浅馀寒春半",
        "author": "晏几道",
        "content": "浅浅馀寒春半，雪消蕙草初长。\n烟迷柳岸旧池塘。\n风吹梅蕊闹，雨细杏花香。\n月堕枝头欢意，从前虚梦高唐，觉来何处放思量。\n如今不是梦，真个到伊行。",
        "dynasty": "宋",
        "collection_info": null
    },
    {
        "uuid": "ef07407eda2c390c07dc859bcf3c75ea",
        "title": "临江仙 长爱碧阑干影",
        "author": "晏几道",
        "content": "长爱碧阑干影，芙蓉秋水开时。\n脸红凝露学娇啼。\n霞觞熏冷艳，云髻袅纤枝。\n烟雨依前时候，霜丛如旧芳菲。\n与谁同醉采香归。\n去年花下客，今似蝶分飞。",
        "dynasty": "宋",
        "collection_info": null
    },
    {
        "uuid": "27e3dfb7e842d0371e4fa0744d94783c",
        "title": "临江仙 旖旎仙花解语",
        "author": "晏几道",
        "content": "旖旎仙花解语，轻盈春柳能眠。\n玉楼深处绮窗前。\n梦回芳草夜，歌罢落梅天。\n沈水浓熏绣被，流霞浅酌金船。\n绿娇红小正堪怜。\n莫如云易散，须似月频圆。",
        "dynasty": "宋",
        "collection_info": null
    },
    {
        "uuid": "6a49734332c5e9f2ac7961832c8d2049",
        "title": "临江仙 梦后楼台高锁",
        "author": "晏几道",
        "content": "梦后楼台高锁，酒醒帘幕低垂。\n去年春恨却来时。\n落花人独立，微雨燕双飞。\n记得小苹初见，两重心字罗衣。\n琵琶弦上说相思。\n当时明月在，曾照彩云归。",
        "dynasty": "宋",
        "collection_info": null
    },
    {
        "uuid": "b633094d99227a3ac8dc8ca81095a53a",
        "title": "临江仙 东野亡来无丽句",
        "author": "晏几道",
        "content": "东野亡来无丽句，于君去后少交亲。\n追思往事好沾巾。\n白头王建在，犹见咏诗人。\n学道深山空自老，留名千载不干身。\n酒筵歌席莫辞频。\n争如南陌上，占取一年春。",
        "dynasty": "宋",
        "collection_info": null
    },
    {
        "uuid": "55ec4d1c3215531135f05bfe3cc8592a",
        "title": "蝶恋花 卷絮风头寒欲尽",
        "author": "晏几道",
        "content": "卷絮风头寒欲尽。\n坠粉飘红，日日香成阵。\n新酒又添残酒困。\n今春不减前春恨。\n蝶去莺飞无处问。\n隔水高楼，望断双鱼信。\n恼乱层波横一寸。\n斜阳只与黄昏近。",
        "dynasty": "宋",
        "collection_info": null
    },
    {
        "uuid": "529e598b3e5def1cc9d1a99b0d75ecd7",
        "title": "蝶恋花 初拈霜纨生怅望",
        "author": "晏几道",
        "content": "初拈霜纨生怅望。\n隔叶莺声，似学秦娥唱。\n午睡醒来慵一饷。\n双纹翠簟铺寒浪。\n雨罢苹风吹碧涨。\n脉脉荷花，泪脸红相向。\n斜贴绿云新月上。\n弯环正是愁眉样。",
        "dynasty": "宋",
        "collection_info": null
    },
    {
        "uuid": "53f3ef81e0ef44b7eb5e96639ee1612b",
        "title": "蝶恋花 庭院碧苔红叶遍",
        "author": "晏几道",
        "content": "庭院碧苔红叶遍。\n金菊开时，已近重阳宴。\n日日露荷凋绿扇。\n粉塘烟水澄如练。\n试倚凉风醒酒面。\n雁字来时，恰向层楼见。\n几点护霜云影转。\n谁家芦管吹秋怨。",
        "dynasty": "宋",
        "collection_info": null
    },
    {
        "uuid": "73f617d7fe13e80fbbac859ca286ea87",
        "title": "蝶恋花 喜鹊桥成催凤驾",
        "author": "晏几道",
        "content": "喜鹊桥成催凤驾。\n天为欢迟，乞与初凉夜。\n乞巧双蛾加意画。\n玉钩斜傍西南挂。\n分钿擘钗凉叶下。\n香袖凭肩，谁记当时话。\n路隔银河犹可借。\n世间离恨何年罢。",
        "dynasty": "宋",
        "collection_info": null
    },
    {
        "uuid": "9e789d62b858c35f648b24690be0197d",
        "title": "蝶恋花 碧草池塘春又晚",
        "author": "晏几道",
        "content": "碧草池塘春又晚。\n小叶风娇，尚学娥妆浅。\n双燕来时还念远。\n珠帘绣户杨花满。\n绿柱频移弦易断。\n细看秦筝，正似人情短。\n一曲啼乌心绪乱。\n红颜暗与流年换。",
        "dynasty": "宋",
        "collection_info": null
    },
    {
        "uuid": "80820fb2b36642a3d581c6d10f90cb0b",
        "title": "蝶恋花 碾玉钗头双凤小",
        "author": "晏几道",
        "content": "碾玉钗头双凤小。\n倒晕工夫，画得宫眉巧。\n嫩曲罗裙胜碧草。\n鸳鸯绣字春衫好。\n三月露桃芳意早。\n细看花枝，人面争多少。\n水调声长歌未了。\n掌中杯尽东池晓。",
        "dynasty": "宋",
        "collection_info": null
    },
    {
        "uuid": "696c79275b69121f4c9d0123cdc09346",
        "title": "蝶恋花 醉别西楼醒不记",
        "author": "晏几道",
        "content": "醉别西楼醒不记。\n春梦秋云，聚散真容易。\n斜月半窗还少睡。\n画屏闲展吴山翠。\n衣上酒痕诗里字。\n点点行行，总是凄凉意。\n红烛自怜无好计。\n夜寒空替人垂泪。",
        "dynasty": "宋",
        "collection_info": null
    },
    {
        "uuid": "9cedecd398b7444fbc61986e7b38f3df",
        "title": "蝶恋花 欲减罗衣寒未去",
        "author": "晏几道",
        "content": "欲减罗衣寒未去。\n不卷珠帘，人在深深处。\n残杏枝头花几许。\n啼红正恨清明雨。\n尽日沈香烟一缕。\n宿酒醒迟，恼破春情绪。\n远信还因归燕误。\n小屏风上西江路。",
        "dynasty": "宋",
        "collection_info": null
    },
    {
        "uuid": "aebe3582f31f554e6bd07b4d34b9a4a7",
        "title": "蝶恋花 千叶早梅夸百媚",
        "author": "晏几道",
        "content": "千叶早梅夸百媚。\n笑面凌寒，内样妆先试。\n月脸冰肌香细腻。\n风流新称东君意。\n一捻年光春有味。\n江北江南，更有谁相比。\n横玉声中吹满地。\n好枝长恨无人寄。",
        "dynasty": "宋",
        "collection_info": null
    },
    {
        "uuid": "6460b0c2b9496fd0dd92c88188b64e0d",
        "title": "蝶恋花 金翦刀头芳意动",
        "author": "晏几道",
        "content": "金翦刀头芳意动。\n彩蕊开时，不怕朝寒重。\n晴雪半消花䰒䰄。\n晓妆呵尽香酥冻。\n十二楼中双翠凤。\n缥缈歌声，记得江南弄。\n醉舞春风谁可共。\n秦云已有鸳屏梦。",
        "dynasty": "宋",
        "collection_info": null
    },
    {
        "uuid": "5e839bbc5d1776aec6670d4716319a21",
        "title": "蝶恋花 笑艳秋莲生绿浦",
        "author": "晏几道",
        "content": "笑艳秋莲生绿浦。\n红脸青腰，旧识凌波女。\n照影弄妆娇欲语。\n西风岂是繁华主。\n可恨良辰天不与。\n才过斜阳，又是黄昏雨。\n朝落暮开空自许。\n竟无人解知心苦。",
        "dynasty": "宋",
        "collection_info": null
    },
    {
        "uuid": "9a543dccfe4a78c640c2f971007d44ed",
        "title": "蝶恋花 碧落秋风吹玉树",
        "author": "晏几道",
        "content": "碧落秋风吹玉树。\n翠节红旌，晚过银河路。\n休笑星机停弄杼。\n凤帏已在云深处。\n楼上金针穿绣缕。\n谁管天边，隔岁分飞苦。\n试等夜阑寻别绪。\n泪痕千点罗衣露。",
        "dynasty": "宋",
        "collection_info": null
    },
    {
        "uuid": "8adb1314d3b80672ad5fb367947de921",
        "title": "蝶恋花 碧玉高楼临水住",
        "author": "晏几道",
        "content": "碧玉高楼临水住。\n红杏开时，花底曾相遇。\n一曲阳春春已暮。\n晓莺声断朝云去。\n远水来从楼下路。\n过尽流波，未得鱼中素。\n月细风尖垂柳渡。\n梦魂长在分襟处。",
        "dynasty": "宋",
        "collection_info": null
    },
    {
        "uuid": "1fd8f30ff9c2522013cfc5612c9cda71",
        "title": "蝶恋花 梦入江南烟水路",
        "author": "晏几道",
        "content": "梦入江南烟水路。\n行尽江南，不与离人遇。\n睡里消魂无说处。\n觉来惆怅消魂误。\n欲尽此情书尺素。\n浮雁沈鱼，终了无凭据。\n却倚缓弦歌别绪。\n断肠移破秦筝柱。",
        "dynasty": "宋",
        "collection_info": null
    },
    {
        "uuid": "12151473e46c48c52d6d2fc826f3cf23",
        "title": "蝶恋花 黄菊开时伤聚散",
        "author": "晏几道",
        "content": "黄菊开时伤聚散。\n曾记花前，共说深深愿。\n重见金英人未见。\n相思一夜天涯远。\n罗带同心闲结遍。\n带易成双，人恨成双晚。\n欲写彩笺书别怨。\n泪痕早已先书满。",
        "dynasty": "宋",
        "collection_info": null
    },
    {
        "uuid": "ff915d17804d32994fc0eb8e4f5ef335",
        "title": "鹧鸪天 彩袖殷勤捧玉锺",
        "author": "晏几道",
        "content": "彩袖殷勤捧玉锺。\n当年拼却醉颜红。\n舞低杨柳楼心月，歌尽桃花扇影风。\n从别后，忆相逢。\n几回魂梦与君同。\n今宵剩把银釭照，犹恐相逢是梦中。",
        "dynasty": "宋",
        "collection_info": null
    },
    {
        "uuid": "a0ad211b0ed9b4435e8bd599db182719",
        "title": "鹧鸪天 一醉醒来春又残",
        "author": "晏几道",
        "content": "一醉醒来春又残。\n野棠梨雨泪阑干。\n玉笙声里鸾空怨。\n罗幕香中燕未还。\n终易散，且长闲。\n莫教离恨损朱颜。\n谁堪共展鸳鸯锦，同过西楼此夜寒。",
        "dynasty": "宋",
        "collection_info": null
    },
    {
        "uuid": "f2dc50d6d7623626ab412e91de4d5b2f",
        "title": "鹧鸪天 梅蕊新妆桂叶眉",
        "author": "晏几道",
        "content": "梅蕊新妆桂叶眉。\n小莲风韵出瑶池。\n云随绿水歌声转，雪绕红绡舞袖垂。\n伤别易，恨欢迟。\n惜无红锦为裁诗。\n行人莫便消魂去，汉渚星桥尚有期。",
        "dynasty": "宋",
        "collection_info": null
    },
    {
        "uuid": "2f154716670ec35f7cc85e9cee3c3401",
        "title": "鹧鸪天 守得莲开结伴游",
        "author": "晏几道",
        "content": "守得莲开结伴游。\n约开萍叶上兰舟。\n来时浦口云随棹，采罢江边月满楼。\n花不语，水空流。\n年年拼得为花愁。\n明朝万一西风动，争向朱颜不耐秋。",
        "dynasty": "宋",
        "collection_info": null
    },
    {
        "uuid": "d33365ec20c63f15de7082791dd56418",
        "title": "鹧鸪天 斗鸭池南夜不归",
        "author": "晏几道",
        "content": "斗鸭池南夜不归。\n酒阑纨扇有新诗。\n云随碧玉歌声转，雪绕红琼舞袖回。\n今感旧，欲沾衣。\n可怜人似水东西。\n回头满眼凄凉事，秋月春风岂得知。",
        "dynasty": "宋",
        "collection_info": null
    },
    {
        "uuid": "070eb849f40c18185e78d586ba43c094",
        "title": "鹧鸪天 当日佳期鹊误传",
        "author": "晏几道",
        "content": "当日佳期鹊误传。\n至今犹作断肠仙。\n桥成汉渚星波外，人在鸾歌凤舞前。\n欢尽夜，别经年。\n别多欢少奈何天。\n情知此会无长计。\n咫尺凉蟾亦未圆。",
        "dynasty": "宋",
        "collection_info": null
    },
    {
        "uuid": "40a1ce662ed8ce361b714e45960c57a2",
        "title": "鹧鸪天 题破香笺小砑红",
        "author": "晏几道",
        "content": "题破香笺小砑红。\n诗篇多寄旧相逢。\n西楼酒面垂垂雪，南苑春衫细细风。\n花不尽，柳无穷。\n别来欢事少人同。\n凭谁问取归云信，今在巫山第几峰。",
        "dynasty": "宋",
        "collection_info": null
    },
    {
        "uuid": "03a4c60be2df9d1836334d56afd9932d",
        "title": "鹧鸪天 清颍尊前酒满衣",
        "author": "晏几道",
        "content": "清颍尊前酒满衣。\n十年风月旧相知。\n凭谁细话当时事，肠断山长水远诗。\n金凤阙，玉龙墀。\n看君来换锦袍时。\n姮娥已有殷勤约，留着蟾宫第一枝。",
        "dynasty": "宋",
        "collection_info": null
    },
    {
        "uuid": "e8af7878f7beee9654a87cafb9277d51",
        "title": "鹧鸪天 醉拍春衫惜旧香",
        "author": "晏几道",
        "content": "醉拍春衫惜旧香。\n天将离恨恼疏狂。\n年年陌上生秋草，日日楼中到夕阳。\n云渺渺，水茫茫。\n征人归路许多长。\n相思本是无凭语，莫向花笺费泪行。",
        "dynasty": "宋",
        "collection_info": null
    },
    {
        "uuid": "3a501f3a6f14c8d7307308ed7a774f9f",
        "title": "鹧鸪天 小令尊前见玉箫",
        "author": "晏几道",
        "content": "小令尊前见玉箫。\n银灯一曲太妖娆。\n歌中醉倒谁能恨，唱罢归来酒未消。\n春悄悄，夜迢迢。\n碧云天共楚宫遥。\n梦魂惯得无拘检，又踏杨花过谢桥。",
        "dynasty": "宋",
        "collection_info": null
    },
    {
        "uuid": "b0920379fd296cd5ec7d5707724dc46f",
        "title": "鹧鸪天 楚女腰肢越女腮",
        "author": "晏几道",
        "content": "楚女腰肢越女腮。\n粉圆双蕊髻中开。\n朱弦曲怨愁春尽，渌酒杯寒记夜来。\n新掷果，旧分钗。\n冶游音信隔章台。\n花间锦字空频寄，月底金鞍竟未回。",
        "dynasty": "宋",
        "collection_info": null
    },
    {
        "uuid": "29745f2c3d5a7eee95ec28277b60c711",
        "title": "鹧鸪天 十里楼台倚翠微",
        "author": "晏几道",
        "content": "十里楼台倚翠微。\n百花深处杜娟啼。\n殷勤自与行人语，不似流莺取次飞。\n惊梦觉，弄晴时。\n声声只道不如归。\n天涯岂是无归意，争奈归期未可期。",
        "dynasty": "宋",
        "collection_info": null
    },
    {
        "uuid": "2b4ce32b10db13e7f7f520088b158566",
        "title": "鹧鸪天 陌上蒙蒙残絮飞",
        "author": "晏几道",
        "content": "陌上蒙蒙残絮飞。\n杜娟花里杜娟啼。\n年年底事不归去，怨月愁烟长为谁。\n梅雨细，晓风微。\n倚楼人听欲沾衣。\n故园三度群花谢，曼倩天涯犹未归。",
        "dynasty": "宋",
        "collection_info": null
    },
    {
        "uuid": "e2425fde35918de7ffaa3847195d9bec",
        "title": "鹧鸪天 晓日迎长岁岁同",
        "author": "晏几道",
        "content": "晓日迎长岁岁同。\n太平箫鼓间歌钟。\n云高未有前村雪，梅小初开昨夜风。\n罗幕翠，锦筵红。\n钗头罗胜写宜冬。\n从今屈指春期近，莫使金尊对月空。",
        "dynasty": "宋",
        "collection_info": null
    },
    {
        "uuid": "58eb348e7585517650a821639e8cf0d4",
        "title": "鹧鸪天 小玉楼中月上时",
        "author": "晏几道",
        "content": "小玉楼中月上时。\n夜来惟许月华知。\n重帘有意藏私语，双烛无端恼暗期。\n伤别易，恨欢迟。\n归来何处验相思。\n沈郎春雪愁消臂，谢女香膏懒画眉。",
        "dynasty": "宋",
        "collection_info": null
    },
    {
        "uuid": "b11170c72456875fff2535ba0486d256",
        "title": "鹧鸪天 手拈香笺忆小莲",
        "author": "晏几道",
        "content": "手拈香笺忆小莲。\n欲将遗恨倩谁传。\n归来独卧逍遥夜，梦里相逢酩酊天。\n花易落，月难圆。\n只应花月似欢缘。\n秦筝算有心情在，试写离声入旧弦。",
        "dynasty": "宋",
        "collection_info": null
    },
    {
        "uuid": "88fcfeadb65eaeb5c4043b834d355054",
        "title": "鹧鸪天 九日悲秋不到心",
        "author": "晏几道",
        "content": "九日悲秋不到心。\n凤城歌管有新音。\n风凋碧柳愁眉淡，露染黄花笑靥深。\n初见雁，已闻砧。\n绮罗丛里胜登临。\n须教月户纤纤玉，细捧霞觞滟滟金。",
        "dynasty": "宋",
        "collection_info": null
    },
    {
        "uuid": "f9a3b1079d2f46d45a63d94f04463349",
        "title": "鹧鸪天 碧藕花开水殿凉",
        "author": "晏几道",
        "content": "碧藕花开水殿凉。\n万年枝外转红阳。\n升平歌管随天仗，祥瑞封章满御床。\n金掌露，玉炉香。\n岁华方共圣恩长。\n皇州又奏圜扉静，十样宫眉捧寿觞。",
        "dynasty": "宋",
        "collection_info": null
    },
    {
        "uuid": "3e99c1b17749e7a07b14df883011fccd",
        "title": "鹧鸪天 绿橘梢头几点春",
        "author": "晏几道",
        "content": "绿橘梢头几点春。\n似留香蕊送行人。\n明朝紫凤朝天路，十二重城五碧云。\n歌渐咽，酒初醺。\n尽将红泪湿湘裙。\n赣江西畔从今日，明月清风忆使君。",
        "dynasty": "宋",
        "collection_info": null
    },
    {
        "uuid": "f502f10b5d593bd7aba97738010c10c5",
        "title": "生查子 金鞭美少年",
        "author": "晏几道",
        "content": "金鞭美少年，去跃青骢马。\n牵系玉楼人，绣被春寒夜。\n消息未归来，寒食梨花谢。\n无处说相思，背面秋千下。",
        "dynasty": "宋",
        "collection_info": null
    },
    {
        "uuid": "bca3f302e0b2df0c8c8899b877791d56",
        "title": "生查子 轻匀两脸花",
        "author": "晏几道",
        "content": "轻匀两脸花，淡扫双眉柳。\n会写锦笺时，学弄朱弦后。\n今春玉钏宽，昨夜罗裙皱。\n无计奈情何，且醉金杯酒。",
        "dynasty": "宋",
        "collection_info": null
    },
    {
        "uuid": "b3cd178f5d8c4e7c4a9d23ce1bd90448",
        "title": "生查子 关山魂梦长",
        "author": "晏几道",
        "content": "关山魂梦长，鱼雁音尘少。\n两鬓可怜青，只为相思老。\n归梦碧纱窗，说与人人道。\n真个别离难，不似相逢好。",
        "dynasty": "宋",
        "collection_info": null
    },
    {
        "uuid": "7045e671a030ab36391dfe21edc81eb3",
        "title": "生查子 坠雨已辞云",
        "author": "晏几道",
        "content": "坠雨已辞云，流水难归浦。\n遗恨几时休，心抵秋莲苦。\n忍泪不能歌，试托哀弦语。\n弦语愿相逢，知有相逢否。",
        "dynasty": "宋",
        "collection_info": null
    },
    {
        "uuid": "d90f5a09666ca5062acd5454f0c72290",
        "title": "生查子 一分残酒霞",
        "author": "晏几道",
        "content": "一分残酒霞，两点愁蛾晕。\n罗幕夜犹寒，玉枕春先困。\n心情翦彩慵，时节烧灯近。\n见少别离多，还有人堪恨。",
        "dynasty": "宋",
        "collection_info": null
    },
    {
        "uuid": "63e3fbf01a51237ff48af46edeae4bab",
        "title": "生查子 轻轻制舞衣",
        "author": "晏几道",
        "content": "轻轻制舞衣，小小裁歌扇。\n三月柳浓时，又向津亭见。\n垂泪送行人，湿破红妆面。\n玉指袖中弹，一曲清商怨。",
        "dynasty": "宋",
        "collection_info": null
    },
    {
        "uuid": "b1d8db2185d9305fa8c4510add5fa834",
        "title": "生查子 红尘陌上游",
        "author": "晏几道",
        "content": "红尘陌上游，碧柳堤边住。\n才趁彩云来，又逐飞花去。\n深深美酒家，曲曲幽香路。\n风月有情时，总是相思处。",
        "dynasty": "宋",
        "collection_info": null
    },
    {
        "uuid": "1c33448915343137d2dd1069d8d2b918",
        "title": "生查子 长恨涉江遥",
        "author": "晏几道",
        "content": "长恨涉江遥，移近溪头住。\n闲荡木兰舟，误入双鸳浦。\n无端轻薄云，暗作廉纤雨。\n翠袖不胜寒，欲向荷花语。",
        "dynasty": "宋",
        "collection_info": null
    },
    {
        "uuid": "d97853cb5a84ac745744bf73db9a38d5",
        "title": "生查子 远山眉黛长",
        "author": "晏几道",
        "content": "远山眉黛长，细柳腰肢袅。\n妆罢立春风，一笑千金少。\n归去凤城时，说与青楼道。\n遍看颍川花，不似师师好。",
        "dynasty": "宋",
        "collection_info": null
    },
    {
        "uuid": "95792b6503b0762dfd2c467df8308586",
        "title": "生查子 落梅庭榭香",
        "author": "晏几道",
        "content": "落梅庭榭香，芳草池塘绿。\n春恨最关情，日过阑干曲。\n几时花里闲，看得花枝足。\n醉后莫思家，借取师师宿。",
        "dynasty": "宋",
        "collection_info": null
    },
    {
        "uuid": "5392380e7653f8d71b0c2516ed6dc263",
        "title": "生查子 狂花顷刻香",
        "author": "晏几道",
        "content": "狂花顷刻香，晚蝶缠绵意。\n天与短因缘，聚散常容易。\n传唱入离声，恼乱双蛾翠。\n游子不堪闻，正是衷肠事。",
        "dynasty": "宋",
        "collection_info": null
    },
    {
        "uuid": "903d29b2e73e7afcec02a7ff04183e9c",
        "title": "生查子 官身几日闲",
        "author": "晏几道",
        "content": "官身几日闲，世事何时足。\n君貌不长红，我鬓无重绿。\n榴花满盏香，金缕多情曲。\n且尽眼中欢，莫叹时光促。",
        "dynasty": "宋",
        "collection_info": null
    },
    {
        "uuid": "e81a236d3f8e72f51b3de6aae8392836",
        "title": "生查子 春从何处归",
        "author": "晏几道",
        "content": "春从何处归，试向溪边问。\n岸柳弄娇黄，陇麦回青润。\n多情美少年，屈指芳菲近。\n谁寄岭头梅，来报江南信。",
        "dynasty": "宋",
        "collection_info": null
    },
    {
        "uuid": "3ab7ff5d8f724f16ad0881d4dcccb175",
        "title": "南乡子 渌水带青潮",
        "author": "晏几道",
        "content": "渌水带青潮。\n水上朱阑小渡桥。\n桥上女儿双笑靥，妖娆。\n倚着阑干弄柳条。\n月夜落花朝。\n减字偷声按玉箫。\n柳外行人回首处，迢迢。\n若比银河路更遥。",
        "dynasty": "宋",
        "collection_info": null
    },
    {
        "uuid": "f521bfa1be9e46116bf39d4f0b5adb20",
        "title": "南乡子 小蕊受春风",
        "author": "晏几道",
        "content": "小蕊受春风。\n日日宫花花树中。\n恰向柳绵撩乱处，相逢。\n笑靥旁边心字浓。\n归路草茸茸。\n家在秦楼更近东。\n醒去醉来无限事，谁同。\n说着西池满面红。",
        "dynasty": "宋",
        "collection_info": null
    },
    {
        "uuid": "ea77742ee0af68c4f5d8e545646d5010",
        "title": "南乡子 花落未须悲",
        "author": "晏几道",
        "content": "花落未须悲。\n红蕊明年又满枝。\n惟有花间人别后，无期。\n水阔山长雁字迟。\n今日最相思。\n记得攀条话别离。\n共说春来春去事，多时。\n一点愁心入翠眉。",
        "dynasty": "宋",
        "collection_info": null
    },
    {
        "uuid": "1fe29a86aa31f335b8e6ab98cb0ec6eb",
        "title": "南乡子 何处别时难",
        "author": "晏几道",
        "content": "何处别时难。\n玉指偷将粉泪弹。\n记得来时楼上烛，初残。\n待得清霜满画阑。\n不惯独眠寒。\n自解罗衣衬枕檀。\n百媚也应愁不睡，更阑。\n恼乱心情半被闲。",
        "dynasty": "宋",
        "collection_info": null
    },
    {
        "uuid": "b75c651c9fd9989a35529ee4398166e5",
        "title": "南乡子 画鸭懒熏香",
        "author": "晏几道",
        "content": "画鸭懒熏香。\n绣茵犹展旧鸳鸯。\n不似同衾愁易晓，空床。\n细剔银灯怨漏长。\n几夜月波凉。\n梦魂随月到兰房。\n残睡觉来人又远，难忘。\n便是无情也断肠。",
        "dynasty": "宋",
        "collection_info": null
    },
    {
        "uuid": "b45266c807fe1ec73e600ba314e4e792",
        "title": "南乡子 眼约也应虚",
        "author": "晏几道",
        "content": "眼约也应虚。\n昨夜归来凤枕孤。\n且据如今情分里，相于。\n只恐多时不似初。\n深意托双鱼。\n小翦蛮笺细字书。\n更把此情重问得，何如。\n共结因缘久远无。",
        "dynasty": "宋",
        "collection_info": null
    },
    {
        "uuid": "6b037d9561318fdf1595f0a07a1a107c",
        "title": "南乡子 新月又如眉",
        "author": "晏几道",
        "content": "新月又如眉。\n长笛谁教月下吹。\n楼倚暮云初见雁，南飞。\n漫道行人雁后归。\n意欲梦佳期。\n梦里关山路不知。\n却待短书来破恨，应迟。\n还是凉生玉枕时。",
        "dynasty": "宋",
        "collection_info": null
    },
    {
        "uuid": "931eb1fc1ff64c7b7bf6ca07446a0dad",
        "title": "清平乐 留人不住",
        "author": "晏几道",
        "content": "留人不住。\n醉解兰舟去。\n一棹碧涛春水路。\n过尽晓莺啼处。\n渡头杨柳青青。\n枝枝叶叶离情。\n此后锦书休寄，画楼云雨无凭。",
        "dynasty": "宋",
        "collection_info": null
    },
    {
        "uuid": "889a4c465714b56a827e0b52ff2fc961",
        "title": "清平乐 千花百草",
        "author": "晏几道",
        "content": "千花百草。\n送得春归了。\n拾蕊人稀红渐少。\n叶底杏青梅小。\n小琼闲抱琵琶。\n雪香微透轻纱。\n正好一枝娇艳，当筵独占韶华。",
        "dynasty": "宋",
        "collection_info": null
    },
    {
        "uuid": "6743061b3b9dc8769944d095c6af4b4a",
        "title": "清平乐 烟轻雨小",
        "author": "晏几道",
        "content": "烟轻雨小。\n紫陌香尘少。\n谢客池塘生绿草。\n一夜红梅先老。\n旋题罗带新诗。\n重寻杨柳佳期。\n强半春寒去后，几番花信来时。",
        "dynasty": "宋",
        "collection_info": null
    },
    {
        "uuid": "afdf414bf4a2a5367cb5406895b401b9",
        "title": "清平乐 可怜娇小",
        "author": "晏几道",
        "content": "可怜娇小。\n掌上承恩早。\n把镜不知人易老。\n欲占朱颜长好。\n画堂秋月佳期。\n藏钩赌酒归迟。\n红烛泪前低语，绿笺花里新词。",
        "dynasty": "宋",
        "collection_info": null
    },
    {
        "uuid": "188a101f254121e48771d6c3e660ba4c",
        "title": "清平乐 红英落尽",
        "author": "晏几道",
        "content": "红英落尽。\n未有相逢信。\n可恨流年凋绿鬓。\n睡得春酲欲醒。\n钿筝曾醉西楼。\n朱弦玉指梁州。\n曲罢翠帘高卷，几回新月如钩。",
        "dynasty": "宋",
        "collection_info": null
    },
    {
        "uuid": "c8f321c65e23277d52a8c86d96631b84",
        "title": "清平乐 春云绿处",
        "author": "晏几道",
        "content": "春云绿处。\n又见归鸿去。\n侧帽风前花满路。\n冶叶倡条情绪。\n红楼桂酒新开。\n曾携翠袖同来。\n醉弄影娥池水，短箫吹落残梅。",
        "dynasty": "宋",
        "collection_info": null
    },
    {
        "uuid": "012361b6cdd0d10be78951fa3b01f4fa",
        "title": "清平乐 波纹碧皱",
        "author": "晏几道",
        "content": "波纹碧皱。\n曲水清明后。\n折得疏梅香满袖。\n暗喜春红依旧。\n归来紫陌东头。\n金钗换酒消愁。\n柳影深深细路，花梢小小层楼。",
        "dynasty": "宋",
        "collection_info": null
    },
    {
        "uuid": "a32dc0e8318c3873eff3a49112cbe04f",
        "title": "清平乐 西池烟草",
        "author": "晏几道",
        "content": "西池烟草。\n恨不寻芳早。\n满路落花红不扫。\n春色渐随人老。\n远山眉黛娇长。\n清歌细逐霞觞。\n正在十洲残梦，水心宫殿斜阳。",
        "dynasty": "宋",
        "collection_info": null
    },
    {
        "uuid": "230993d40af3204d9ed3e76a4e57c960",
        "title": "清平乐 蕙心堪怨",
        "author": "晏几道",
        "content": "蕙心堪怨。\n也逐春风转。\n丹杏墙东当日见。\n幽会绿窗题遍。\n眼中前事分明。\n可怜如梦难凭。\n都把旧时薄幸，只消今日无情。",
        "dynasty": "宋",
        "collection_info": null
    },
    {
        "uuid": "21bc0402ee23a3c4443c8b4ff80f696a",
        "title": "清平乐 幺弦写意",
        "author": "晏几道",
        "content": "幺弦写意。\n意密弦声碎。\n书得凤笺无限事。\n犹恨春心难寄。\n卧听疏雨梧桐。\n雨馀淡月朦胧。\n一夜梦魂何处，那回杨叶楼中。",
        "dynasty": "宋",
        "collection_info": null
    },
    {
        "uuid": "fb56e7c93bd9b1458b9d71e6d15d54ef",
        "title": "清平乐 笙歌宛转",
        "author": "晏几道",
        "content": "笙歌宛转。\n台上吴王宴。\n宫女如花倚春殿。\n舞绽缕金衣线。\n酒阑画烛低迷。\n彩鸳惊起双栖。\n月底三千绣户，云间十二琼梯。",
        "dynasty": "宋",
        "collection_info": null
    },
    {
        "uuid": "8f52393e3003f0f9873c9d00a47c6c0f",
        "title": "清平乐 暂来还去",
        "author": "晏几道",
        "content": "暂来还去。\n轻似风头絮。\n纵得相逢留不住。\n何况相逢无处。\n去时约略黄昏。\n月华却到朱门。\n别后几番明月，素娥应是消魂。",
        "dynasty": "宋",
        "collection_info": null
    },
    {
        "uuid": "04b26b23959b62ec78daff5a4c11cb0a",
        "title": "清平乐 双纹彩袖",
        "author": "晏几道",
        "content": "双纹彩袖。\n笑捧金船酒。\n娇妙如花轻似柳。\n劝客千春长寿。\n艳歌更倚疏弦。\n有情须醉尊前。\n恰是可怜时候，玉娇今夜初圆。",
        "dynasty": "宋",
        "collection_info": null
    },
    {
        "uuid": "bb1242aa169904659aeb23d54f9de3e4",
        "title": "清平乐 寒催酒醒",
        "author": "晏几道",
        "content": "寒催酒醒。\n晓陌飞霜定。\n背照画帘残烛影。\n斜月光中人静。\n锦衣才子西征。\n万重云水初程。\n翠黛倚门相送，鸾肠断处离声。",
        "dynasty": "宋",
        "collection_info": null
    },
    {
        "uuid": "e54f26f551ea82497446eb8186484734",
        "title": "清平乐 莲开欲遍",
        "author": "晏几道",
        "content": "莲开欲遍。\n一夜秋声转。\n残绿断红香片片。\n长是西风堪怨。\n莫愁家住溪边。\n采莲心事年年。\n谁管水流花谢，月明昨夜兰船。",
        "dynasty": "宋",
        "collection_info": null
    },
    {
        "uuid": "61feac701104e11cb5498e8168a3df91",
        "title": "清平乐 沈思暗记",
        "author": "晏几道",
        "content": "沈思暗记。\n几许无凭事。\n菊靥开残秋少味。\n闲却画阑风意。\n梦云归处难寻。\n微凉暗入香襟。\n犹恨那回庭院，依前月浅灯深。",
        "dynasty": "宋",
        "collection_info": null
    },
    {
        "uuid": "553b73cd7c2952460307ed106acbbb01",
        "title": "清平乐 莺来燕去",
        "author": "晏几道",
        "content": "莺来燕去。\n宋玉墙东路。\n草草幽欢能几度。\n便有系人心处。\n碧天秋月无端。\n别来长照关山。\n一点恹恹谁会，依前凭暖阑干。",
        "dynasty": "宋",
        "collection_info": null
    },
    {
        "uuid": "147c5d654fdc20753db03f726e5c8c12",
        "title": "清平乐 心期休问",
        "author": "晏几道",
        "content": "心期休问。\n只有尊前分。\n勾引行人添别恨。\n因是语低香近。\n劝人满酌金锺。\n清歌唱彻还重。\n莫道后期无定，梦魂犹有相逢。",
        "dynasty": "宋",
        "collection_info": null
    },
    {
        "uuid": "bad7637d3d9b5f3c9d8eec43d3f8de3c",
        "title": "木兰花・玉楼春 秋千院落重帘暮",
        "author": "晏几道",
        "content": "秋千院落重帘暮。\n彩笔闲来题绣户。\n墙头丹杏雨馀花，门外绿杨风后絮。\n朝云信断知何处。\n应作襄王春梦去。\n紫骝认得旧游踪，嘶过画桥东畔路。",
        "dynasty": "宋",
        "collection_info": null
    },
    {
        "uuid": "2a3d2999fe815b547612b677226118a0",
        "title": "木兰花・玉楼春 小颦若解愁春暮",
        "author": "晏几道",
        "content": "小颦若解愁春暮。\n一笑留春春也住。\n晚红初减谢池花，新翠已遮琼苑路。\n湔裙曲水曾相遇。\n挽断罗巾容易去。\n啼珠弹尽又成行，毕竟心情无会处。",
        "dynasty": "宋",
        "collection_info": null
    },
    {
        "uuid": "cae163958278b2a5f72c2e5e0c0fa119",
        "title": "木兰花・玉楼春 小莲未解论心素",
        "author": "晏几道",
        "content": "小莲未解论心素。\n狂似钿筝弦底柱。\n脸边霞散酒初醒，眉上月残人欲去。\n旧时家近章台住。\n尽日东风吹柳絮。\n生憎繁杏绿阴时，正碍粉墙偷眼觑。",
        "dynasty": "宋",
        "collection_info": null
    },
    {
        "uuid": "537d91a9496741b7cd6279b365178d5a",
        "title": "木兰花・玉楼春 风帘向晓寒成阵",
        "author": "晏几道",
        "content": "风帘向晓寒成阵。\n来报东风消息近。\n试从梅蒂紫边寻，更绕柳枝柔处问。\n来迟不是春无信。\n开晚却疑花有恨。\n又应添得几分愁，二十五弦弹未尽。",
        "dynasty": "宋",
        "collection_info": null
    },
    {
        "uuid": "3db650b9a5b3216147d909f97ad8bd0a",
        "title": "木兰花・玉楼春 念奴初唱离亭宴",
        "author": "晏几道",
        "content": "念奴初唱离亭宴。\n会作离声勾别怨。\n当时垂泪忆西楼，湿尽罗衣歌未遍。\n难逢最是身强健。\n无定莫如人聚散。\n已拼归袖醉相扶，更恼香檀珍重劝。",
        "dynasty": "宋",
        "collection_info": null
    },
    {
        "uuid": "0407e2a674a5f2c556679644c926abb4",
        "title": "木兰花・玉楼春 玉真能唱朱帘静",
        "author": "晏几道",
        "content": "玉真能唱朱帘静。\n忆在双莲池上听。\n百分蕉叶醉如泥，却向断肠声里醒。\n夜凉水月铺明镜。\n更看娇花闲弄影。\n曲终人意似流波，休问心期何处定。",
        "dynasty": "宋",
        "collection_info": null
    },
    {
        "uuid": "0ae73a792a7540b27a8681b97825d76b",
        "title": "木兰花・玉楼春 阿茸十五腰肢好",
        "author": "晏几道",
        "content": "阿茸十五腰肢好。\n天与怀春风味早。\n画眉匀脸不知愁，殢酒熏香偏称小。\n东城杨柳西城草。\n月会花期如意少。\n思量心事薄轻云，绿镜台前还自笑。",
        "dynasty": "宋",
        "collection_info": null
    },
    {
        "uuid": "919f44114dfad44ddf5c93ce9cb9b624",
        "title": "木兰花・玉楼春 初心已恨花期晚",
        "author": "晏几道",
        "content": "初心已恨花期晚。\n别后相思长在眼。\n兰衾犹有旧时香，每到梦回珠泪满。\n多应不信人肠断。\n几夜夜寒谁共暖。\n欲将恩爱结来生，只恐来生缘又短。",
        "dynasty": "宋",
        "collection_info": null
    },
    {
        "uuid": "9e756c8997c08641db827c5129b8d64c",
        "title": "减字木兰花 长亭晚送",
        "author": "晏几道",
        "content": "长亭晚送。\n都似绿窗前日梦。\n小字还家。\n恰应红灯昨夜花。\n良时易过。\n半镜流年春欲破。\n往事难忘。\n一枕高楼到夕阳。",
        "dynasty": "宋",
        "collection_info": null
    },
    {
        "uuid": "d3eccae21b2cdf72fa82794b73d53341",
        "title": "减字木兰花 留春不住",
        "author": "晏几道",
        "content": "留春不住。\n恰似年光无味处。\n满眼飞英。\n弹指东风太浅情。\n筝弦未稳。\n学得新声难破恨。\n转枕花前。\n且占香红一夜眠。",
        "dynasty": "宋",
        "collection_info": null
    },
    {
        "uuid": "cd491d72dd92b6c18babee84458c1e13",
        "title": "减字木兰花 长杨辇路",
        "author": "晏几道",
        "content": "长杨辇路。\n绿满当年携手处。\n试逐春风。\n重到宫花花树中。\n芳菲绕遍。\n今日不如前日健。\n酒罢凄凉。\n新恨犹添旧恨长。",
        "dynasty": "宋",
        "collection_info": null
    },
    {
        "uuid": "78765b012bdde5cdb2112ad2a9dae689",
        "title": "泛清波摘遍 催花雨小",
        "author": "晏几道",
        "content": "催花雨小，着柳风柔，都似去年时候好。\n露红烟绿，尽有狂情斗春早。\n长安道。\n秋千影里，丝管声中，谁放艳阳轻过了。\n倦客登临，暗惜光阴恨多少。\n楚天渺。\n归思正如乱云，短梦未成芳草。\n空把吴霜鬓华，自悲清晓。\n帝城杳。\n双凤旧约渐虚，孤鸿后期难到。\n且趁朝花夜月，翠尊频倒。",
        "dynasty": "宋",
        "collection_info": null
    },
    {
        "uuid": "70613501be0c65fcf037d1a98ff16027",
        "title": "洞仙歌 春残雨过",
        "author": "晏几道",
        "content": "春残雨过，绿暗东池道。\n玉艳藏羞媚赪笑。\n记当时、已恨飞镜欢疏，那至此，仍苦题花信少。\n连环情未己，物是人非，月下疏梅似伊好。\n澹秀色，黯寒香，粲若春容，何心顾、闲花凡草。\n但莫使、情随岁华迁，便杳隔秦源，也须能到。",
        "dynasty": "宋",
        "collection_info": null
    },
    {
        "uuid": "a4450f68b0f2786b2654f4914b0af650",
        "title": "菩萨蛮 来时杨柳东桥路",
        "author": "晏几道",
        "content": "来时杨柳东桥路。\n曲中暗有相期处。\n明月好因缘。\n欲圆还未圆。\n欲寻芳草去。\n画扇遮微雨。\n飞絮莫无情。\n闲花应笑人。",
        "dynasty": "宋",
        "collection_info": null
    },
    {
        "uuid": "acc88c3ec76d88c848becec1090898b6",
        "title": "菩萨蛮 个人轻似低飞燕",
        "author": "晏几道",
        "content": "个人轻似低飞燕。\n春来绮陌时相见。\n堪恨两横波。\n恼人情绪多。\n长留青鬓住。\n莫放红颜去。\n占取艳阳天。\n且教伊少年。",
        "dynasty": "宋",
        "collection_info": null
    },
    {
        "uuid": "3aa64dec35653b1777124ce223dbf58a",
        "title": "菩萨蛮 鸾啼似作留春语",
        "author": "晏几道",
        "content": "鸾啼似作留春语。\n花飞斗学回风舞。\n红日又平西。\n画帘遮燕泥。\n烟光还自老。\n绿镜人空好。\n香在去年衣。\n鱼笺音信稀。",
        "dynasty": "宋",
        "collection_info": null
    },
    {
        "uuid": "fd4f6d62740939e2217c1e983c66b1e6",
        "title": "菩萨蛮 春风未放花心吐",
        "author": "晏几道",
        "content": "春风未放花心吐。\n尊前不拟分明语。\n酒色上来迟。\n绿须红杏枝。\n今朝眉黛浅。\n暗恨归时远。\n前夜月当楼。\n相逢南陌头。",
        "dynasty": "宋",
        "collection_info": null
    },
    {
        "uuid": "34a1ac0b009a9b6b36352866c1465519",
        "title": "菩萨蛮 娇香淡染胭脂雪",
        "author": "晏几道",
        "content": "娇香淡染胭脂雪。\n愁春细画弯弯月。\n花月镜边情。\n浅妆匀未成。\n佳期应有在。\n试倚秋千待。\n满地落英红。\n万条杨柳风。",
        "dynasty": "宋",
        "collection_info": null
    },
    {
        "uuid": "c4bdbd042cf8185e9e8c618fe4b039e2",
        "title": "菩萨蛮 香莲烛下匀丹雪",
        "author": "晏几道",
        "content": "香莲烛下匀丹雪。\n妆成笑弄金阶月。\n娇面胜芙蓉。\n脸边天与红。\n玳筵双揭鼓。\n唤上华茵舞。\n春浅未禁寒。\n暗嫌罗袖宽。",
        "dynasty": "宋",
        "collection_info": null
    },
    {
        "uuid": "6bd662fd7e4f28739db6b18d0d47cd0c",
        "title": "菩萨蛮 哀筝一弄湘江曲",
        "author": "晏几道",
        "content": "哀筝一弄湘江曲。\n声声写尽湘波绿。\n纤指十三弦。\n细将幽恨传。\n当筵秋水慢。\n玉柱斜飞雁。\n弹到断肠时。\n春山眉黛低。",
        "dynasty": "宋",
        "collection_info": null
    },
    {
        "uuid": "8d27269b81e56bb388913846dc69f9a9",
        "title": "菩萨蛮 江南未雪梅花白",
        "author": "晏几道",
        "content": "江南未雪梅花白。\n忆梅人是江南客。\n犹记旧相逢。\n淡烟微月中。\n玉容长有信。\n一笑归来近。\n怀远上楼时。\n晚云和雁低。",
        "dynasty": "宋",
        "collection_info": null
    },
    {
        "uuid": "9302b0e283da2ffc00e86a02d14ceea4",
        "title": "菩萨蛮 相逢欲话相思苦",
        "author": "晏几道",
        "content": "相逢欲话相思苦。\n浅情肯信相思否。\n还恐漫相思。\n浅情人不知。\n忆曾携手处。\n月满窗前路。\n长到月来时。\n不眠犹待伊。",
        "dynasty": "宋",
        "collection_info": null
    },
    {
        "uuid": "1ef56d4c6a0118ba91df21890621a513",
        "title": "玉楼春 雕鞍好为莺花住",
        "author": "晏几道",
        "content": "雕鞍好为莺花住。\n占取东城南陌路。\n尽教春思乱如云，莫管世情轻似絮。\n古来多被虚名误。\n宁负虚名身莫负。\n劝君频入醉乡来，此是无愁无恨处。",
        "dynasty": "宋",
        "collection_info": null
    },
    {
        "uuid": "b554b55e397210546f5488a4f3a3ae58",
        "title": "玉楼春 一尊相遇春风里",
        "author": "晏几道",
        "content": "一尊相遇春风里。\n诗好似君人有几。\n吴姬十五语如弦，能唱当时楼下水。\n良辰易去如弹指。\n金盏十分须尽意。\n明朝三丈日高时，共拼醉头扶不起。",
        "dynasty": "宋",
        "collection_info": null
    },
    {
        "uuid": "21edbb78f8e2f697c28900c81d41a208",
        "title": "玉楼春 琼酥酒面风吹醒",
        "author": "晏几道",
        "content": "琼酥酒面风吹醒。\n一缕斜红临晚镜。\n小颦微笑尽妖娆，浅注轻匀长淡净。\n手挪梅蕊寻香径。\n正是佳期期未定。\n春来还为个般愁，瘦损宫腰罗带剩。",
        "dynasty": "宋",
        "collection_info": null
    },
    {
        "uuid": "f93f65e35a617781950d5ff9d48d6fb0",
        "title": "玉楼春 清歌学得秦娥似",
        "author": "晏几道",
        "content": "清歌学得秦娥似。\n金屋瑶台知姓字。\n可怜春恨一生心，长带粉痕双袖泪。\n从来懒话低眉事。\n今日新声谁会意。\n坐中应有赏音人，试问回肠曾断未。",
        "dynasty": "宋",
        "collection_info": null
    },
    {
        "uuid": "51689a7186709a0e6657ec6c84aa4cbb",
        "title": "玉楼春 旗亭西畔朝云住",
        "author": "晏几道",
        "content": "旗亭西畔朝云住。\n沈水香烟长满路。\n柳阴分到画眉边，花片飞来垂手处。\n妆成尽任秋娘妒。\n袅袅盈盈当绣户。\n临风一曲醉朦腾，陌上行人凝恨去。",
        "dynasty": "宋",
        "collection_info": null
    },
    {
        "uuid": "1bd36516c31207bc52c5a3c882f90f6b",
        "title": "玉楼春 离鸾照罢尘生镜",
        "author": "晏几道",
        "content": "离鸾照罢尘生镜。\n几点吴霜侵绿鬓。\n琵琶弦上语无凭，豆蔻梢头春有信。\n相思拼损朱颜尽。\n天若多情终欲问。\n雪窗休记夜来寒，桂酒已消人去恨。",
        "dynasty": "宋",
        "collection_info": null
    },
    {
        "uuid": "9eabd4a9c8035b6a29e7d3c656f63985",
        "title": "玉楼春 东风又作无情计",
        "author": "晏几道",
        "content": "东风又作无情计。\n艳粉娇红吹满地。\n碧楼帘影不遮愁，还似去年今日意。\n谁知错管春残事。\n到处登临曾费泪。\n此时金盏直须深，看尽落花能几醉。",
        "dynasty": "宋",
        "collection_info": null
    },
    {
        "uuid": "cf89746e81c68973970192bbe42f7f5d",
        "title": "玉楼春 斑骓路与阳台近",
        "author": "晏几道",
        "content": "斑骓路与阳台近。\n前度无题初借问。\n暖风鞭袖尽闲垂，微月帘栊曾暗认。\n梅花未足凭芳信。\n弦语岂堪传素恨。\n翠眉饶似远山长，寄与此愁颦不尽。",
        "dynasty": "宋",
        "collection_info": null
    },
    {
        "uuid": "b75c390c542202aea0beea328afda5cd",
        "title": "玉楼春 红绡学舞腰肢软",
        "author": "晏几道",
        "content": "红绡学舞腰肢软。\n旋织舞衣宫样染。\n织成云外雁行斜，染作江南春水浅。\n露桃宫里随歌管。\n一曲霓裳红日晚。\n归来双袖酒成痕，小字香笺无意展。",
        "dynasty": "宋",
        "collection_info": null
    },
    {
        "uuid": "fa4c498f94b391680be073a419d7817b",
        "title": "玉楼春 当年信道情无价",
        "author": "晏几道",
        "content": "当年信道情无价。\n桃叶尊前论别夜。\n脸红心绪学梅妆，眉翠工夫如月画。\n来时醉倒旗亭下。\n知是阿谁扶上马。\n忆曾挑尽五更灯，不记临分多少话。",
        "dynasty": "宋",
        "collection_info": null
    },
    {
        "uuid": "424932940ab18d6c41341e6f9111478a",
        "title": "玉楼春 采莲时候慵歌舞",
        "author": "晏几道",
        "content": "采莲时候慵歌舞。\n永日闲从花里度。\n暗随苹末晓风来，直待柳梢斜月去。\n停桡共说江头路。\n临水楼台苏小住。\n细思巫峡梦回时，不减秦源肠断处。",
        "dynasty": "宋",
        "collection_info": null
    },
    {
        "uuid": "c7e3f17c78188aabe7aad85524ce8062",
        "title": "玉楼春 芳年正是香英嫩",
        "author": "晏几道",
        "content": "芳年正是香英嫩。\n天与娇波长入鬓。\n蕊珠宫里旧承恩，夜拂银屏朝把镜。\n云情去住终难信。\n花意有无休更问。\n醉中同尽一杯欢，归后各成孤枕恨。",
        "dynasty": "宋",
        "collection_info": null
    },
    {
        "uuid": "092fb8aed331142b089bba66a1bf9c4e",
        "title": "玉楼春 轻风拂柳冰初绽",
        "author": "晏几道",
        "content": "轻风拂柳冰初绽。\n细雨消尘云未散。\n红窗青镜待妆梅，绿陌高楼催送雁。\n华罗歌扇金蕉盏。\n记得寻芳心绪惯。\n凤城寒尽又飞花，岁岁春光常有限。",
        "dynasty": "宋",
        "collection_info": null
    },
    {
        "uuid": "153ea5f14c5cc6b99d921b794667075c",
        "title": "阮郎归 粉痕闲印玉尖纤",
        "author": "晏几道",
        "content": "粉痕闲印玉尖纤。\n啼红傍晚奁。\n旧寒新暖尚相兼。\n梅疏待雪添。\n春冉冉，恨恹恹。\n章台对卷帘。\n个人鞭影弄凉蟾。\n楼前侧帽檐。",
        "dynasty": "宋",
        "collection_info": null
    },
    {
        "uuid": "feecb138c2109f613926a0abcf1cfcaf",
        "title": "阮郎归 来时红日弄窗纱",
        "author": "晏几道",
        "content": "来时红日弄窗纱。\n春红入睡霞。\n去时庭树欲栖鸦。\n香屏掩月斜。\n收翠羽，整妆华。\n青骊信又差。\n玉笙犹恋碧桃花。\n今宵未忆家。",
        "dynasty": "宋",
        "collection_info": null
    },
    {
        "uuid": "9c62e27427ec40527f84f7d607dd40e6",
        "title": "阮郎归 旧香残粉似当初",
        "author": "晏几道",
        "content": "旧香残粉似当初。\n人情恨不如。\n一春犹有数行书。\n秋来书更疏。\n衾凤冷，枕鸳孤。\n愁肠待酒舒。\n梦魂纵有也成虚。\n那堪和梦无。",
        "dynasty": "宋",
        "collection_info": null
    },
    {
        "uuid": "debf01e4ad2a26de3f1a7a1d7ad189c7",
        "title": "阮郎归 天边金掌露成霜",
        "author": "晏几道",
        "content": "天边金掌露成霜。\n云随雁字长。\n绿杯红袖称重阳。\n人情似故乡。\n兰佩紫，菊簪黄。\n殷勤理旧狂。\n欲将沈醉换悲凉。\n清歌莫断肠。",
        "dynasty": "宋",
        "collection_info": null
    },
    {
        "uuid": "ff546adae0c842e8e404950120ccf804",
        "title": "阮郎归 晚妆长趁景阳钟",
        "author": "晏几道",
        "content": "晚妆长趁景阳钟。\n双蛾着意浓。\n舞腰浮动绿云浓。\n樱桃半点红。\n怜美景，惜芳容。\n沈思暗记中。\n春寒帘幕几重重。\n杨花尽日风。",
        "dynasty": "宋",
        "collection_info": null
    },
    {
        "uuid": "45268942351443950a10c70ee5961f79",
        "title": "归田乐 试把花期数",
        "author": "晏几道",
        "content": "试把花期数。\n便早有、感春情绪。\n看即梅花吐。\n愿花更不谢，春且长住。\n只恐花飞又春去。\n花开还不语。\n问此意、年年春还会否。\n绛唇青鬓，渐少花前语。\n对花又记得、旧曾游处。\n门外垂杨未飘絮。",
        "dynasty": "宋",
        "collection_info": null
    },
    {
        "uuid": "eafda753e8d5e2c46fad2fb9b97e6d99",
        "title": "浣溪沙 二月春花厌落梅",
        "author": "晏几道",
        "content": "二月春花厌落梅。\n仙源归路碧桃催。\n渭城丝雨劝离杯。\n欢意似云真薄幸，客鞭摇柳正多才。\n凤楼人待锦书来。",
        "dynasty": "宋",
        "collection_info": null
    },
    {
        "uuid": "59b9dc30972a0002c86319578676853a",
        "title": "浣溪沙 卧鸭池头小苑开",
        "author": "晏几道",
        "content": "卧鸭池头小苑开。\n暄风吹尽北枝梅。\n柳长莎软路萦回。\n静避绿阴莺有意，漫随游骑絮多才。\n去年今日忆同来。",
        "dynasty": "宋",
        "collection_info": null
    },
    {
        "uuid": "bfbf9fd6c5d6885c2ca70525dae5e66a",
        "title": "浣溪沙 二月和风到碧城",
        "author": "晏几道",
        "content": "二月和风到碧城。\n万条千缕绿相迎。\n舞烟眠雨过清明。\n妆镜巧眉偷叶样，歌楼妍曲借枝名。\n晚秋霜霰莫无情。",
        "dynasty": "宋",
        "collection_info": null
    },
    {
        "uuid": "4616cd49ac9d4fc190ae172def4bdde3",
        "title": "浣溪沙 白纻春衫杨柳鞭",
        "author": "晏几道",
        "content": "白纻春衫杨柳鞭。\n碧蹄骄马杏花鞯。\n落英飞絮冶游天。\n南陌暖风吹舞榭，东城凉月照歌筵。\n赏心多是酒中仙。",
        "dynasty": "宋",
        "collection_info": null
    },
    {
        "uuid": "e15eb4afb45cc72f68726ce999b29a87",
        "title": "浣溪沙 床上银屏几点山",
        "author": "晏几道",
        "content": "床上银屏几点山。\n鸭炉香过琐窗寒。\n小云双枕恨春闲。\n惜别漫成良夜醉，解愁时有翠笺还。\n那回分袂月初残。",
        "dynasty": "宋",
        "collection_info": null
    },
    {
        "uuid": "01183d1e56e069a6cf7886a3fe35c003",
        "title": "浣溪沙 绿柳藏乌静掩关",
        "author": "晏几道",
        "content": "绿柳藏乌静掩关。\n鸭炉香细琐窗闲。\n那回分袂月初残。\n惜别漫成良夜醉，解愁时有翠笺还。\n欲寻双叶寄情难。",
        "dynasty": "宋",
        "collection_info": null
    },
    {
        "uuid": "a52694a1a470b64827cc71dd825cddfe",
        "title": "浣溪沙 家近旗亭酒易酤",
        "author": "晏几道",
        "content": "家近旗亭酒易酤。\n花时长得醉工夫。\n伴人歌笑懒妆梳。\n户外绿杨春系马，床前红烛夜呼卢。\n相逢还解有情无。",
        "dynasty": "宋",
        "collection_info": null
    },
    {
        "uuid": "bb4c8aad01a82f3b5b46a07e73952fbf",
        "title": "浣溪沙 日日双眉斗画长",
        "author": "晏几道",
        "content": "日日双眉斗画长。\n行云飞絮共轻狂。\n不将心嫁冶游郎。\n溅酒滴残歌扇字，弄花熏得舞衣香。\n一春弹泪说凄凉。",
        "dynasty": "宋",
        "collection_info": null
    },
    {
        "uuid": "09dcb3b1f1958181cc320504e928f767",
        "title": "浣溪沙 飞鹊台前晕翠蛾",
        "author": "晏几道",
        "content": "飞鹊台前晕翠蛾。\n千金新换绛仙螺。\n最难加意为颦多。\n几处睡痕留醉袖，一春愁思近横波。\n远山低尽不成歌。",
        "dynasty": "宋",
        "collection_info": null
    },
    {
        "uuid": "828493962884c2f358bb2971c8de39c4",
        "title": "浣溪沙 午醉西桥夕未醒",
        "author": "晏几道",
        "content": "午醉西桥夕未醒。\n雨花凄断不堪听。\n归时应减鬓边青。\n衣化客尘今古道，柳含春意短长亭。\n凤楼争见路旁情。",
        "dynasty": "宋",
        "collection_info": null
    },
    {
        "uuid": "2a5e577e03ee3463ae48a7a2115c0c67",
        "title": "浣溪沙 一样宫妆簇彩舟",
        "author": "晏几道",
        "content": "一样宫妆簇彩舟。\n碧罗团扇自障羞。\n水仙人在镜中游。\n腰自细来多态度，脸因红处转风流。\n年年相遇绿江头。",
        "dynasty": "宋",
        "collection_info": null
    },
    {
        "uuid": "a0307c859d8d32b7071e1001eea31aff",
        "title": "浣溪沙 已拆秋千不奈闲",
        "author": "晏几道",
        "content": "已拆秋千不奈闲。\n却随胡蝶到花间。\n旋寻双叶插云鬟。\n几摺湘裙烟缕细，一钩罗袜素蟾弯。\n绿窗红豆忆前欢。",
        "dynasty": "宋",
        "collection_info": null
    },
    {
        "uuid": "15270c361644c5f93854ab1aa4ded7c6",
        "title": "浣溪沙 闲弄筝弦懒系裙",
        "author": "晏几道",
        "content": "闲弄筝弦懒系裙。\n铅华消尽见天真。\n眼波低处事还新。\n怅恨不逢如意酒，寻思难值有情人。\n可怜虚度琐窗春。",
        "dynasty": "宋",
        "collection_info": null
    },
    {
        "uuid": "f3ea92956e5a27b96a4224d9d81737f9",
        "title": "浣溪沙 团扇初随碧簟收",
        "author": "晏几道",
        "content": "团扇初随碧簟收。\n画檐归燕尚迟留。\n靥朱眉翠喜清秋。\n风意未应迷狭路，灯痕犹自记高楼。\n露花烟叶与人愁。",
        "dynasty": "宋",
        "collection_info": null
    },
    {
        "uuid": "a917fa7f6a9086fb759781638707f451",
        "title": "浣溪沙 翠阁朱阑倚处危",
        "author": "晏几道",
        "content": "翠阁朱阑倚处危。\n夜凉闲捻彩箫吹。\n曲中双凤已分飞。\n绿酒细倾消别恨，红笺小写问归期。\n月华风意似当时。",
        "dynasty": "宋",
        "collection_info": null
    },
    {
        "uuid": "597fb383da4e110e78d5b22ed3cacc26",
        "title": "浣溪沙 唱得红梅字字香",
        "author": "晏几道",
        "content": "唱得红梅字字香。\n柳枝桃叶尽深藏。\n遏云声里送雕觞。\n才听便拼衣袖湿，欲歌先倚黛眉长。\n曲终敲损燕钗梁。",
        "dynasty": "宋",
        "collection_info": null
    },
    {
        "uuid": "89eea979902687be14f1a743cdb12d97",
        "title": "浣溪沙 小杏春声学浪仙",
        "author": "晏几道",
        "content": "小杏春声学浪仙。\n疏梅清唱替哀弦。\n似花如雪绕琼筵。\n腮粉月痕妆罢后，脸红莲艳酒醒前。\n今年水调得人怜。",
        "dynasty": "宋",
        "collection_info": null
    },
    {
        "uuid": "faecf6e9cf71ad4855af30deab235824",
        "title": "浣溪沙 铜虎分符领外台",
        "author": "晏几道",
        "content": "铜虎分符领外台。\n五云深处彩旌来。\n春随红旆过长淮。\n千里裤襦添旧暖，万家桃李间新栽。\n使星回首是三台。",
        "dynasty": "宋",
        "collection_info": null
    },
    {
        "uuid": "a766410b545229ec0030497b8d798e83",
        "title": "浣溪沙 浦口莲香夜不收",
        "author": "晏几道",
        "content": "浦口莲香夜不收。\n水边风里欲生秋。\n棹歌声细不惊鸥。\n凉月送归思往事，落英飘去起新愁。\n可堪题叶寄东楼。",
        "dynasty": "宋",
        "collection_info": null
    },
    {
        "uuid": "7910be3d49a8eb21f35e4a8c862ec393",
        "title": "浣溪沙 莫问逢春能几回",
        "author": "晏几道",
        "content": "莫问逢春能几回。\n能歌能笑是多才。\n露花犹有好枝开。\n绿鬓旧人皆老大，红梁新燕又归来。\n尽须珍重掌中杯。",
        "dynasty": "宋",
        "collection_info": null
    },
    {
        "uuid": "d3d0408953251638a2a3a58f94c69572",
        "title": "浣溪沙 楼上灯深欲闭门",
        "author": "晏几道",
        "content": "楼上灯深欲闭门。\n梦云归去不留痕。\n几年芳草忆王孙。\n向日阑干依旧绿，试将前事倚黄昏。\n记曾来处易消魂。",
        "dynasty": "宋",
        "collection_info": null
    },
    {
        "uuid": "a1a2eb580c7af66b773eff698d50ade0",
        "title": "六么令 绿阴春尽",
        "author": "晏几道",
        "content": "绿阴春尽，飞絮绕香阁。\n晚来翠眉宫样，巧把远山学。\n一寸狂心未说，已向横波觉。\n画帘遮币。\n新翻曲妙，暗许闲人带偷掏。\n前度书多隐语，意浅愁难答。\n昨夜诗有回纹，韵险还慵押。\n都待笙歌散了，记取留时霎。\n不消红蜡。\n闲云归后，月在庭花旧阑角。",
        "dynasty": "宋",
        "collection_info": null
    },
    {
        "uuid": "586cf3e2c3ca5de21d78dd4ce754616e",
        "title": "六么令 雪残风信",
        "author": "晏几道",
        "content": "雪残风信，悠扬春消息。\n天涯倚楼新恨，杨柳几丝碧。\n还是南云雁少，锦字无端的。\n宝钗瑶席。\n彩弦声里，拼作尊前未归客。\n遥想疏梅此际，月底香英白。\n别后谁绕前溪，手拣繁枝摘。\n莫道伤高恨远，付与临风笛。\n尽堪愁寂。\n花时往事，更有多情个人忆。",
        "dynasty": "宋",
        "collection_info": null
    },
    {
        "uuid": "2d9b4b51e29c251048206096c0c11b5b",
        "title": "六么令 日高春睡",
        "author": "晏几道",
        "content": "日高春睡，唤起懒装束。\n年年落花时候，惯得娇眠足。\n学唱宫梅便好，更暖银笙逐。\n黛蛾低绿。\n堪教人恨，却似江南旧时曲。\n常记东楼夜雪，翠幕遮红烛。\n还是芳酒杯中，一醉光阴促。\n曾笑阳台梦短，无计怜香玉。\n此欢难续。\n乞求歌罢，借取归云画堂宿。",
        "dynasty": "宋",
        "collection_info": null
    },
    {
        "uuid": "a2aa17271f93d9a5a5cf244a81571ea4",
        "title": "更漏子 槛花稀",
        "author": "晏几道",
        "content": "槛花稀，池草遍。\n冷落吹笙庭院。\n人去日，燕西飞。\n燕归人未归。\n数书期，寻梦意。\n弹指一年春事。\n新怅望，旧悲凉。\n不堪红日长。",
        "dynasty": "宋",
        "collection_info": null
    },
    {
        "uuid": "455aef642911015a21f538a22638fd42",
        "title": "更漏子 柳间眠",
        "author": "晏几道",
        "content": "柳间眠，花里醉。\n不惜绣裙铺地。\n钗燕重，鬓蝉轻。\n一双梅子青。\n粉笺书，罗袖泪。\n还有可怜新意。\n遮闷绿，掩羞红。\n晚来团扇风。",
        "dynasty": "宋",
        "collection_info": null
    },
    {
        "uuid": "eb06c1ef4b4d32f0acc59fce6c4e1e5f",
        "title": "更漏子 柳丝长",
        "author": "晏几道",
        "content": "柳丝长，桃叶小。\n深院断无人到。\n红日淡，绿烟晴。\n流莺三两声。\n雪香浓，檀晕少。\n枕上卧枝花好。\n春思重，晓妆迟。\n寻思残梦时。",
        "dynasty": "宋",
        "collection_info": null
    },
    {
        "uuid": "26e23579d56659c9e9b4a2f79c01bcb1",
        "title": "更漏子 露华高",
        "author": "晏几道",
        "content": "露华高，风信远。\n宿醉画帘低卷。\n梳洗倦，冶游慵。\n绿窗春睡浓。\n彩条轻，金缕重。\n昨日小桥相送。\n芳草恨，落花愁。\n去年同倚楼。",
        "dynasty": "宋",
        "collection_info": null
    },
    {
        "uuid": "a7a4b71d1530c9961cd1ef92b86d7a22",
        "title": "更漏子 出墙花",
        "author": "晏几道",
        "content": "出墙花，当路柳。\n借问芳心谁有。\n红解笑，绿能颦。\n千般恼乱春。\n北来人，南去客。\n朝暮等闲攀折。\n怜晚秀，惜残阳。\n情知枉断肠。",
        "dynasty": "宋",
        "collection_info": null
    },
    {
        "uuid": "0f0b61cabd7d5a52784707db3a4ca93d",
        "title": "更漏子 欲论心",
        "author": "晏几道",
        "content": "欲论心，先掩泪。\n零落去年风味。\n闲卧处，不言时。\n愁多只自知。\n到情深，俱是怨。\n惟有梦中相见。\n犹似旧，奈人禁。\n偎人说寸心。",
        "dynasty": "宋",
        "collection_info": null
    },
    {
        "uuid": "a1a0ffb3d7c556de60aadb382ec80865",
        "title": "河满子 对镜偷匀玉箸",
        "author": "晏几道",
        "content": "对镜偷匀玉箸，背人学写银钩。\n系谁红豆罗带角，心情正着春游。\n那日杨花陌上，多时杏子墙头。\n眼底关山无奈，梦中云雨空休。\n问看几许怜才意，两蛾藏尽离愁。\n难拼此回肠断，终须锁定红楼。",
        "dynasty": "宋",
        "collection_info": null
    },
    {
        "uuid": "227a0581c3238c0b85a72c3f2e902d52",
        "title": "河满子 绿绮琴中心事",
        "author": "晏几道",
        "content": "绿绮琴中心事，齐纨扇上时光。\n五陵年少浑薄幸，轻如曲水飘香。\n夜夜魂消梦峡，年年泪尽啼湘。\n归雁行边远字，惊鸾舞处离肠。\n蕙楼多少铅华在，从来错倚红妆。\n可羡邻姬十五，金钗早嫁王昌。",
        "dynasty": "宋",
        "collection_info": null
    },
    {
        "uuid": "a1c35139ed674a86de34a4890f1e933a",
        "title": "于飞乐 晓日当帘",
        "author": "晏几道",
        "content": "晓日当帘，睡痕犹占香腮。\n轻盈笑倚鸾台。\n晕残红，匀宿翠，满镜花开。\n娇蝉鬓畔，插一枝、淡蕊疏梅。\n每到春深，多愁饶恨，妆成懒下香阶。\n意中人，从别后，萦系情怀。\n良辰好景，相思字、唤不归来。",
        "dynasty": "宋",
        "collection_info": null
    },
    {
        "uuid": "0e631366d928fe2129a8dbf09a85e4ff",
        "title": "愁倚阑令・春光好 凭江阁",
        "author": "晏几道",
        "content": "凭江阁，看烟鸿。\n恨春浓。\n还有当年闻笛泪，洒东风。\n时候草绿花红。\n斜阳外、远水溶溶。\n浑似阿莲双枕畔，画屏中。",
        "dynasty": "宋",
        "collection_info": null
    },
    {
        "uuid": "a352c3f9756cc74ad7f06c84f6cac182",
        "title": "愁倚阑令・春光好 花阴月",
        "author": "晏几道",
        "content": "花阴月，柳梢莺。\n近清明。\n长恨去年今夜雨，洒离亭。\n枕上怀远诗成。\n红笺纸、小砑吴绫。\n寄与征人教念远，莫无情。",
        "dynasty": "宋",
        "collection_info": null
    },
    {
        "uuid": "58b12508ce9038be6aa9c8482eabe1bf",
        "title": "愁倚阑令・春光好 春罗薄",
        "author": "晏几道",
        "content": "春罗薄，酒醒寒。\n梦初残。\n敧枕片时云雨事，已关山。\n楼上斜日阑干。\n楼前路、曾试雕鞍。\n拼却一襟怀远泪，倚阑看。",
        "dynasty": "宋",
        "collection_info": null
    },
    {
        "uuid": "7a4e42d87aadf05c76e9ea89515739c6",
        "title": "御街行 年光正似花梢露",
        "author": "晏几道",
        "content": "年光正似花梢露。\n弹指春还暮。\n翠眉仙子望归来，倚遍玉城珠树。\n岂知别后，好风良月，往事无寻处。\n狂情错向红尘住。\n忘了瑶台路。\n碧桃花蕊已应开，欲伴彩云飞去。\n回思十载，朱颜青鬓，枉被浮名误。",
        "dynasty": "宋",
        "collection_info": null
    },
    {
        "uuid": "0b364bebc707615d8ba908e6efdb40f4",
        "title": "御街行 街南绿树春饶絮",
        "author": "晏几道",
        "content": "街南绿树春饶絮。\n雪满游春路。\n树头花艳杂娇云，树底人家朱户。\n北楼闲上，疏帘高卷，直见街南树。\n阑干倚尽犹慵去。\n几度黄昏雨。\n晚春盘马踏青苔，曾傍绿阴深驻。\n落花犹在，香屏空掩，人面知何处。",
        "dynasty": "宋",
        "collection_info": null
    },
    {
        "uuid": "dbdd7e8e0b9f4904ff1136d3ed69ef08",
        "title": "浪淘沙 高阁对横塘",
        "author": "晏几道",
        "content": "高阁对横塘。\n新燕年光。\n柳花残梦隔潇湘。\n绿浦归帆看不见，还是斜阳。\n一笑解愁肠。\n人会娥妆。\n藕丝衫袖郁金香。\n曳雪牵云留客醉，且伴春狂。",
        "dynasty": "宋",
        "collection_info": null
    },
    {
        "uuid": "88f00c91a646ffec9df0b5c573a607f8",
        "title": "浪淘沙 小绿间长红",
        "author": "晏几道",
        "content": "小绿间长红。\n露蕊烟丛。\n花开花落昔年同。\n惟恨花前携手处，往事成空。\n山远水重重。\n一笑难逢。\n已拼长在别离中。\n霜鬓知他从此去，几度春风。",
        "dynasty": "宋",
        "collection_info": null
    },
    {
        "uuid": "1b3d993b33ba876ebb5e4fdc3dd58a4a",
        "title": "浪淘沙 丽曲醉思仙",
        "author": "晏几道",
        "content": "丽曲醉思仙。\n十二哀弦。\n秾蛾叠柳脸红莲。\n多少雨条烟叶恨，红泪离筵。\n行子惜流年。\n鹈鴂枝边。\n吴堤春水舣兰船。\n南去北来今渐老，难负尊前。",
        "dynasty": "宋",
        "collection_info": null
    },
    {
        "uuid": "bd648555d7083b45e457499cfcac90bd",
        "title": "浪淘沙 翠幕绮筵张",
        "author": "晏几道",
        "content": "翠幕绮筵张。\n淑景难忘。\n阳关声巧绕雕梁。\n美酒十分谁与共，玉指持觞。\n晓枕梦高唐。\n略话衷肠。\n小山池院竹风凉。\n明夜月圆帘四卷，今夜思量。",
        "dynasty": "宋",
        "collection_info": null
    },
    {
        "uuid": "de869b6501f5837c23905f97d6e3f92e",
        "title": "丑奴儿・采桑子 昭华凤管知名久",
        "author": "晏几道",
        "content": "昭华凤管知名久。\n长闭帘栊。\n日日春慵。\n闲倚庭花晕脸红。\n应说金谷无人后，此会相逢。\n三弄临风。\n送得当筵玉盏空。",
        "dynasty": "宋",
        "collection_info": null
    },
    {
        "uuid": "a4e1317736a34894dbb72048629e4b10",
        "title": "丑奴儿・采桑子 日高庭院杨花转",
        "author": "晏几道",
        "content": "日高庭院杨花转，闲淡春风。\n莺语惺忪。\n似笑金屏昨夜空。\n娇慵未洗匀妆手，闲印斜红。\n新恨重重。\n都与年时旧意同。",
        "dynasty": "宋",
        "collection_info": null
    },
    {
        "uuid": "63206dbbdcfd842520bea6664a1e7c4a",
        "title": "诉衷情 种花人自蕊宫来",
        "author": "晏几道",
        "content": "种花人自蕊宫来。\n牵衣问小梅。\n今年芳意何似，应向旧枝开。\n凭寄语，谢瑶台。\n客无才。\n粉香传信，玉盏开筵，莫待春回。",
        "dynasty": "宋",
        "collection_info": null
    },
    {
        "uuid": "75c4ecf1bfcfc632214c37afc1f466bd",
        "title": "诉衷情 净揩妆脸浅匀眉",
        "author": "晏几道",
        "content": "净揩妆脸浅匀眉。\n衫子素梅儿。\n苦无心绪梳洗，闲淡也相宜。\n云态度，柳腰肢。\n入相思。\n夜来月底，今日尊前，未当佳期。",
        "dynasty": "宋",
        "collection_info": null
    },
    {
        "uuid": "e09a2f4b1362f4dc37fab9925ee68d2a",
        "title": "诉衷情 渚莲霜晓坠残红",
        "author": "晏几道",
        "content": "渚莲霜晓坠残红。\n依约旧秋同。\n玉人团扇恩浅，一意恨西风。\n云去住，月朦胧。\n夜寒浓。\n此时还是，泪墨书成，未有归鸿。",
        "dynasty": "宋",
        "collection_info": null
    },
    {
        "uuid": "80cdc180e412a13f81991f544c94ee5b",
        "title": "诉衷情 凭觞静忆去年秋",
        "author": "晏几道",
        "content": "凭觞静忆去年秋，桐落故溪头。\n诗成自写红叶，和恨寄东流。\n人脉脉，水悠悠。\n几多愁。\n雁书不到，蝶梦无凭，漫倚高楼。",
        "dynasty": "宋",
        "collection_info": null
    },
    {
        "uuid": "ecd0af73a69194141e09ba2c2381b193",
        "title": "诉衷情 小梅风韵最妖娆",
        "author": "晏几道",
        "content": "小梅风韵最妖娆。\n开处雪初消。\n南枝欲附春信，长恨陇人遥。\n闲记忆，旧江皋。\n路迢迢。\n暗香浮动，疏影横斜，几处溪桥。",
        "dynasty": "宋",
        "collection_info": null
    },
    {
        "uuid": "9db1cbac9b56f0b12992b05f8e1179fb",
        "title": "诉衷情 长因蕙草记罗裙",
        "author": "晏几道",
        "content": "长因蕙草记罗裙。\n绿腰沈水熏。\n阑干曲处人静，曾共倚黄昏。\n风有韵，月无痕。\n暗消魂。\n拟将幽恨，试写残花，寄与朝云。",
        "dynasty": "宋",
        "collection_info": null
    },
    {
        "uuid": "5db5b773fa5517933d66d487cfc72ae5",
        "title": "诉衷情 御纱新制石榴裙",
        "author": "晏几道",
        "content": "御纱新制石榴裙。\n沈香慢火熏。\n越罗双带宫样，飞鹭碧波纹。\n随锦字，叠香痕。\n寄文君。\n系来花下，解向尊前，谁伴朝云。",
        "dynasty": "宋",
        "collection_info": null
    },
    {
        "uuid": "4c479c30b53db30d12dc413185a658ad",
        "title": "诉衷情 都人离恨满歌筵",
        "author": "晏几道",
        "content": "都人离恨满歌筵。\n清唱倚危弦。\n星屏别后千里，更见是何年。\n骢骑稳，绣衣鲜。\n欲朝天。\n北人欢笑，南国悲凉，迎送金鞭。",
        "dynasty": "宋",
        "collection_info": null
    },
    {
        "uuid": "5f01cd2a7f02110c865bd84aabda75a2",
        "title": "破阵子 柳下笙歌庭院",
        "author": "晏几道",
        "content": "柳下笙歌庭院，花间姊妹秋千。\n记得春楼当日事，写向红窗夜月前。\n凭谁寄小莲。\n绛蜡等闲陪泪，吴蚕到了缠绵。\n绿鬓能供多少恨，未肯无情比断弦。\n今年老去年。",
        "dynasty": "宋",
        "collection_info": null
    },
    {
        "uuid": "26d545581195304e2856232f55809bcd",
        "title": "好女儿 绿遍西池",
        "author": "晏几道",
        "content": "绿遍西池。\n梅子青时。\n尽无端、尽日东风恶，更霏微细雨，恼人离恨，满路春泥。\n应是行云归路，有闲泪、洒相思。\n想旗亭、望断黄昏月，又依前误了，红笺香信，翠袖欢期。",
        "dynasty": "宋",
        "collection_info": null
    },
    {
        "uuid": "f5685537abb9ded2788623415a4b370f",
        "title": "好女儿 酌酒殷勤",
        "author": "晏几道",
        "content": "酌酒殷勤。\n尽更留春。\n忍无情、便赋馀花落，待花前细把、一春心事，问个人人。\n莫似花开还谢，愿芳意、且长新。\n倚娇红、待得欢期定，向水沈烟底，金莲影下，睡过佳辰。",
        "dynasty": "宋",
        "collection_info": null
    },
    {
        "uuid": "a511618be15330063e93bc3f20ea9288",
        "title": "点绛唇 花信来时",
        "author": "晏几道",
        "content": "花信来时，恨无人似花依旧。\n又成春瘦。\n折断门前柳。\n天与多情，不与长相守。\n分飞后。\n泪痕和酒。\n占了双罗袖。",
        "dynasty": "宋",
        "collection_info": null
    },
    {
        "uuid": "62b122f525c6fa658b6b425f6ead2248",
        "title": "点绛唇 明日征鞭",
        "author": "晏几道",
        "content": "明日征鞭，又将南陌垂杨折。\n自怜轻别。\n拼得音尘绝。\n杏子枝边，倚处阑干月。\n依前缺。\n去年时节。\n旧事无人说。",
        "dynasty": "宋",
        "collection_info": null
    },
    {
        "uuid": "62f59caa5f21510a9bd0eb458769765b",
        "title": "点绛唇 碧水东流",
        "author": "晏几道",
        "content": "碧水东流，漫题凉叶津头寄。\n谢娘春意。\n临水颦双翠。\n日日骊歌，空费行人泪。\n成何计。\n未如浓醉。\n闲掩红楼睡。",
        "dynasty": "宋",
        "collection_info": null
    },
    {
        "uuid": "047547ce54ee282e5dc2f016dda74de3",
        "title": "点绛唇 妆席相逢",
        "author": "晏几道",
        "content": "妆席相逢，旋匀红泪歌金缕。\n意中曾许。\n欲共吹花去。\n长爱荷香，柳色殷桥路。\n留人住。\n淡烟微雨。\n好个双栖处。",
        "dynasty": "宋",
        "collection_info": null
    },
    {
        "uuid": "311db33d8233e2375f08ce277c09aa77",
        "title": "点绛唇 湖上西风",
        "author": "晏几道",
        "content": "湖上西风，露花啼处秋香老。\n谢家春草。\n唱得清商好。\n笑倚兰舟，转尽新声了。\n烟波渺。\n暮云稀少。\n一点凉蟾小。",
        "dynasty": "宋",
        "collection_info": null
    },
    {
        "uuid": "3decbf6643ac525875b9a9d0fd70d4e6",
        "title": "两同心 楚乡春晚",
        "author": "晏几道",
        "content": "楚乡春晚，似入仙源。\n拾翠处、闲随流水，踏青路、暗惹香尘。\n心心在，柳外青帘，花下朱门。\n对景且醉芳尊。\n莫话消魂。\n好意思、曾同明月，恶滋味、最是黄昏。\n相思处，一纸红笺，无限啼痕。",
        "dynasty": "宋",
        "collection_info": null
    },
    {
        "uuid": "d04520ce39a0e6a9ef29775776d3b9f4",
        "title": "少年游 绿勾阑畔",
        "author": "晏几道",
        "content": "绿勾阑畔，黄昏淡月，携手对残红。\n纱窗影里，朦腾春睡，繁杏小屏风。\n须愁别后，天高海阔，何处更相逢。\n幸有花前，一杯芳酒，欢计莫匆匆。",
        "dynasty": "宋",
        "collection_info": null
    },
    {
        "uuid": "789883ca3ac1e63b7c30ad04dcf48cd7",
        "title": "少年游 西溪丹杏",
        "author": "晏几道",
        "content": "西溪丹杏，波前媚脸，珠露与深匀。\n南楼翠柳，烟中愁黛，丝雨恼娇颦。\n当年此处，闻歌殢酒，曾对可怜人。\n今夜相思，水长山远，闲卧送残春。",
        "dynasty": "宋",
        "collection_info": null
    },
    {
        "uuid": "7ea55d52f1cd35110d3df39dfc10cc30",
        "title": "少年游 离多最是",
        "author": "晏几道",
        "content": "离多最是，东西流水，终解两相逢。\n浅情终似，行云无定，犹到梦魂中。\n可怜人意，薄于云水，佳会更难重。\n细想从来，断肠多处，不与者番同。",
        "dynasty": "宋",
        "collection_info": null
    },
    {
        "uuid": "47ba33c951af42b06a7d2cac68723041",
        "title": "少年游 西楼别后",
        "author": "晏几道",
        "content": "西楼别后，风高露冷，无奈月分明。\n飞鸿影里，捣衣砧外，总是玉关情。\n王孙此际，山重水远，何处赋西征。\n金闺魂梦枉丁宁。\n寻尽短长亭。",
        "dynasty": "宋",
        "collection_info": null
    },
    {
        "uuid": "b1cb0a0b453b76260fb7d35da75befe8",
        "title": "少年游 雕梁燕去",
        "author": "晏几道",
        "content": "雕梁燕去，裁诗寄远，庭院旧风流。\n黄花醉了，碧梧题罢，闲卧对高秋。\n繁云破后，分明素月，凉影挂金钩。\n有人凝澹倚西楼。\n新样两眉愁。",
        "dynasty": "宋",
        "collection_info": null
    },
    {
        "uuid": "9b0bc82201f30eae12eeef709ddcf8c2",
        "title": "虞美人 闲敲玉镫隋堤路",
        "author": "晏几道",
        "content": "闲敲玉镫隋堤路。\n一笑开朱户。\n素云凝澹月婵娟。\n门外鸭头春水、木兰船。\n吹花拾蕊嬉游惯。\n天与相逢晚。\n一声长笛倚楼时。\n应恨不题红叶、寄相思。",
        "dynasty": "宋",
        "collection_info": null
    },
    {
        "uuid": "d6c9669ffe6c26a339fc52c35a8e63ef",
        "title": "虞美人 飞花自有牵情处",
        "author": "晏几道",
        "content": "飞花自有牵情处。\n不向枝边坠。\n随风飘荡已堪愁。\n更伴东流流水、过秦楼。\n楼中翠黛含春怨。\n闲倚阑干见。\n远弹双泪惜香红。\n暗恨玉颜光景、与花同。",
        "dynasty": "宋",
        "collection_info": null
    },
    {
        "uuid": "d3fa7fb639be80ef3f30a7cdd0fc2347",
        "title": "虞美人 曲阑干外天如水",
        "author": "晏几道",
        "content": "曲阑干外天如水。\n昨夜还曾倚。\n初将明月比佳期。\n长向月圆时候、望人归。\n罗衣着破前香在。\n旧意谁教改。\n一春离恨懒调弦。\n犹有两行闲泪、宝筝前。",
        "dynasty": "宋",
        "collection_info": null
    },
    {
        "uuid": "8e876b5beb0137d3683bc1babcd2b0b9",
        "title": "虞美人 疏梅月下歌金缕",
        "author": "晏几道",
        "content": "疏梅月下歌金缕。\n忆共文君语。\n更谁情浅似春风。\n一夜满枝新绿、替残红。\n苹香已有莲开信。\n两桨佳期近。\n采莲时节定来无。\n醉后满身花影、倩人扶。",
        "dynasty": "宋",
        "collection_info": null
    },
    {
        "uuid": "bdfd46ffd1832e686d4a4712d0f81bf8",
        "title": "虞美人 玉箫吹遍烟花路",
        "author": "晏几道",
        "content": "玉箫吹遍烟花路。\n小谢经年去。\n更教谁画远山眉。\n又是陌头风细、恼人时。\n时光不解年年好。\n叶上秋声早。\n可怜蝴蝶易分飞。\n只有杏梁双燕、每来归。",
        "dynasty": "宋",
        "collection_info": null
    },
    {
        "uuid": "d239adbbea6c56fae4e84c30d0a55476",
        "title": "虞美人 秋风不似春风好",
        "author": "晏几道",
        "content": "秋风不似春风好。\n一夜金英老。\n更谁来凭曲阑干。\n惟有雁边斜月、照关山。\n双星旧约年年在。\n笑尽人情改。\n有期无定是无期。\n说与小云新恨、也低眉。",
        "dynasty": "宋",
        "collection_info": null
    },
    {
        "uuid": "e6c1cb7b91c54d9e0bbfddb653ce9ff5",
        "title": "虞美人 小梅枝上东君信",
        "author": "晏几道",
        "content": "小梅枝上东君信。\n雪后花期近。\n南枝开尽北枝开。\n长被陇头游子、寄春来。\n年年衣袖年年泪。\n总为今朝意。\n问谁同是忆花人。\n赚得小鸿眉黛、也低颦。",
        "dynasty": "宋",
        "collection_info": null
    },
    {
        "uuid": "743ab62cdbd07380290e38ff99d0a28d",
        "title": "虞美人 湿红笺纸回纹字",
        "author": "晏几道",
        "content": "湿红笺纸回纹字。\n多少柔肠事。\n去年双燕欲归时。\n还是碧云千里、锦书迟。\n南楼风月长依旧。\n别恨无端有。\n倩谁横笛倚危阑。\n今夜落梅声里、怨关山。",
        "dynasty": "宋",
        "collection_info": null
    },
    {
        "uuid": "8e37f59f092a9655a2a0328534e2d7e1",
        "title": "虞美人 一弦弹尽仙韶乐",
        "author": "晏几道",
        "content": "一弦弹尽仙韶乐。\n曾破千金学。\n玉楼银烛夜深深。\n愁见曲中双泪、落香襟。\n从来不奈离声怨。\n几度朱弦断。\n未知谁解赏新音。\n长是好风明月、暗知心。",
        "dynasty": "宋",
        "collection_info": null
    },
    {
        "uuid": "232d6c9b8f975f1a6c06cf89f8043e6f",
        "title": "采桑子 秋千散后朦胧月",
        "author": "晏几道",
        "content": "秋千散后朦胧月，满院人闲。\n几处雕阑。\n一夜风吹杏粉残。\n昭阳殿里春衣就，金缕初干。\n莫信朝寒。\n明日花前试舞看。",
        "dynasty": "宋",
        "collection_info": null
    },
    {
        "uuid": "5daae2d8d41e92f29e0691d8f7e93f00",
        "title": "采桑子 花前独占春风早",
        "author": "晏几道",
        "content": "花前独占春风早，长爱江梅。\n秀艳清杯。\n芳意先愁凤管催。\n寻香已落闲人后，此恨难裁。\n更晚须来。\n却恐初开胜未开。",
        "dynasty": "宋",
        "collection_info": null
    },
    {
        "uuid": "ca218f896fd6a93ff6f5d1ace869c77a",
        "title": "采桑子 芦鞭坠遍杨花陌",
        "author": "晏几道",
        "content": "芦鞭坠遍杨花陌，晚见珍珍。\n疑是朝云。\n来作高唐梦里人。\n应怜醉落楼中帽，长带歌尘。\n试拂香茵。\n留解金鞍睡过春。",
        "dynasty": "宋",
        "collection_info": null
    },
    {
        "uuid": "c497e086b11e5c868feff6a584b40ede",
        "title": "采桑子 日高庭院杨花转",
        "author": "晏几道",
        "content": "日高庭院杨花转，闲淡春风。\n昨夜匆匆。\n颦入遥山翠黛中。\n金盆水冷菱花净，满面残红。\n欲洗犹慵。\n弦上啼乌此夜同。",
        "dynasty": "宋",
        "collection_info": null
    },
    {
        "uuid": "055a37c32b4221b1579bd8ca8d7fc097",
        "title": "采桑子 征人去日殷勤嘱",
        "author": "晏几道",
        "content": "征人去日殷勤嘱，莫负心期。\n寒雁来时。\n第一传书慰别离。\n轻春织就机中素，泪墨题诗。\n欲寄相思。\n日日高楼看雁飞。",
        "dynasty": "宋",
        "collection_info": null
    },
    {
        "uuid": "7c0b64061fb2c40fef691418ee0dc46b",
        "title": "采桑子 花时恼得琼枝瘦",
        "author": "晏几道",
        "content": "花时恼得琼枝瘦，半被残香。\n睡损梅妆。\n红泪今春第一行。\n风流笑伴相逢处，白马游缰。\n共折垂杨。\n手拈芳条说夜长。",
        "dynasty": "宋",
        "collection_info": null
    },
    {
        "uuid": "599281116e618b57e6dee95465b3f859",
        "title": "采桑子 春风不负年年信",
        "author": "晏几道",
        "content": "春风不负年年信，长趁花期。\n小锦堂西。\n红杏初开第一枝。\n碧箫度曲留人醉，昨夜归迟。\n短恨凭谁。\n莺语殷勤月落时。",
        "dynasty": "宋",
        "collection_info": null
    },
    {
        "uuid": "85f5574cfebea49444bf8b3288acbb09",
        "title": "采桑子 秋来更觉消魂苦",
        "author": "晏几道",
        "content": "秋来更觉消魂苦，小字还稀。\n坐想行思。\n怎得相看似旧时。\n南楼把手凭肩处，风月应知。\n别后除非。\n梦里时时得见伊。",
        "dynasty": "宋",
        "collection_info": null
    },
    {
        "uuid": "05930c0f9f34da51b58512b5013e30c4",
        "title": "采桑子 谁将一点凄凉意",
        "author": "晏几道",
        "content": "谁将一点凄凉意，送入低眉。\n画箔闲垂。\n多是今宵得睡迟。\n夜痕记尽窗间月，曾误心期。\n准拟相思。\n还是窗间记月时。",
        "dynasty": "宋",
        "collection_info": null
    },
    {
        "uuid": "e72846a5a158c54f8701bfc98fe24f67",
        "title": "采桑子 宜春苑外楼堪倚",
        "author": "晏几道",
        "content": "宜春苑外楼堪倚，雪意方浓。\n雁影冥蒙。\n正共银屏小景同。\n可无人解相思处，昨夜东风。\n梅蕊应红。\n知在谁家锦字中。",
        "dynasty": "宋",
        "collection_info": null
    },
    {
        "uuid": "ff8913db10f95eba19956696178b55aa",
        "title": "采桑子 白莲池上当时月",
        "author": "晏几道",
        "content": "白莲池上当时月，今夜重圆。\n曲水兰船。\n忆伴飞琼看月眠。\n黄花绿酒分携后，泪湿吟笺。\n旧事年年。\n时节南湖又采莲。",
        "dynasty": "宋",
        "collection_info": null
    },
    {
        "uuid": "7ac06233b2a8cdf8317ba44af686bc50",
        "title": "采桑子 高吟烂醉淮西月",
        "author": "晏几道",
        "content": "高吟烂醉淮西月，诗酒相留。\n明日归舟。\n碧藕花中醉过秋。\n文姬赠别双团扇，自写银钩。\n散尽离愁。\n携得清风出画楼。",
        "dynasty": "宋",
        "collection_info": null
    },
    {
        "uuid": "1e710a1cb181b9946e72f8999d6d21d5",
        "title": "采桑子 前欢几处笙歌地",
        "author": "晏几道",
        "content": "前欢几处笙歌地，长负登临。\n月幌风襟。\n犹忆西楼着意深。\n莺花见尽当时事，应笑如今。\n一寸愁心。\n日日寒蝉夜夜砧。",
        "dynasty": "宋",
        "collection_info": null
    },
    {
        "uuid": "8006aaf013f3c3670d62814421d6b23f",
        "title": "采桑子 无端恼破桃源梦",
        "author": "晏几道",
        "content": "无端恼破桃源梦，明日青楼。\n玉腻花柔。\n不学行云易去留。\n应嫌衫袖前香冷，重傍金虬。\n歌扇风流。\n遮尽归时翠黛愁。",
        "dynasty": "宋",
        "collection_info": null
    },
    {
        "uuid": "004bde910827af50f55bc3708541bac7",
        "title": "采桑子 年年此夕东城见",
        "author": "晏几道",
        "content": "年年此夕东城见，欢意匆匆。\n明日还重。\n却在楼台缥缈中。\n垂螺拂黛清歌女，曾唱相逢。\n秋月春风。\n醉枕香衾一岁同。",
        "dynasty": "宋",
        "collection_info": null
    },
    {
        "uuid": "7e9423c189e51a3045f8b68be6bb0684",
        "title": "采桑子 双螺未学同心绾",
        "author": "晏几道",
        "content": "双螺未学同心绾，已占歌名。\n月白风清。\n长倚昭华笛里声。\n知音敲尽朱颜改，寂寞时情。\n一曲离亭。\n惜与青楼忍泪听。",
        "dynasty": "宋",
        "collection_info": null
    },
    {
        "uuid": "f58b6138a788cb7681a424577cb3daf2",
        "title": "采桑子 西楼月下当时见",
        "author": "晏几道",
        "content": "西楼月下当时见，泪粉偷匀。\n歌罢还颦。\n恨隔炉烟看未真。\n别来楼外垂杨缕，几换青春。\n倦客红尘。\n长记楼中粉泪人。",
        "dynasty": "宋",
        "collection_info": null
    },
    {
        "uuid": "c5e315db65d0a0af1754f75cf9565f9c",
        "title": "采桑子 非花非雾前时见",
        "author": "晏几道",
        "content": "非花非雾前时见，满眼娇春。\n浅笑微颦。\n恨隔垂帘看未真。\n殷勤借问家何处，不在红尘。\n若是朝云。\n宜作今宵梦里人。",
        "dynasty": "宋",
        "collection_info": null
    },
    {
        "uuid": "78721de7fb93d67ef2bcd3102805c570",
        "title": "采桑子 当时月下分飞处",
        "author": "晏几道",
        "content": "当时月下分飞处，依旧凄凉。\n也会思量。\n不道孤眠夜更长。\n泪痕搵遍鸳鸯枕，重绕回廊。\n月上东窗。\n长到如今欲断肠。",
        "dynasty": "宋",
        "collection_info": null
    },
    {
        "uuid": "5bcb6c3f52fa8a055c952d68c7a1cb4a",
        "title": "采桑子 湘妃浦口莲开尽",
        "author": "晏几道",
        "content": "湘妃浦口莲开尽，昨夜红稀。\n懒过前溪。\n闲舣扁舟看雁飞。\n去年谢女池边醉，晚雨霏微。\n记得归时。\n旋折新荷盖舞衣。",
        "dynasty": "宋",
        "collection_info": null
    },
    {
        "uuid": "5eccb26cf697d934725bb7e54c8a68ff",
        "title": "采桑子 别来长记西楼事",
        "author": "晏几道",
        "content": "别来长记西楼事，结遍兰襟。\n遗恨重寻。\n弦断相如绿绮琴。\n何时一枕逍遥夜，细话初心。\n若问如今。\n也似当时着意深。",
        "dynasty": "宋",
        "collection_info": null
    },
    {
        "uuid": "5c0679cadbe1660d8e5ea7da756bd439",
        "title": "采桑子 红窗碧玉新名旧",
        "author": "晏几道",
        "content": "红窗碧玉新名旧，犹绾双螺。\n一寸秋波。\n千斛明珠觉未多。\n小来竹马同游客，惯听清歌。\n今日蹉跎。\n恼乱工夫晕翠蛾。",
        "dynasty": "宋",
        "collection_info": null
    },
    {
        "uuid": "b60a8419192142df415065621062abb8",
        "title": "采桑子 昭华凤管知名久",
        "author": "晏几道",
        "content": "昭华凤管知名久，长闭帘栊。\n闻道春慵。\n方倚庭花晕脸红。\n可怜金谷无人后，此会相逢。\n三弄临风。\n送得当筵玉盏空。",
        "dynasty": "宋",
        "collection_info": null
    },
    {
        "uuid": "9a4d27a17114e2ddad8be2dbace68f4d",
        "title": "采桑子 金风玉露初凉夜",
        "author": "晏几道",
        "content": "金风玉露初凉夜，秋草窗前。\n浅醉闲眠。\n一枕江风梦不圆。\n长情短恨难凭寄，枉费红笺。\n试拂么弦。\n却恐琴心可暗传。",
        "dynasty": "宋",
        "collection_info": null
    },
    {
        "uuid": "2f821a1739d4028ccb0c7ead136e4dc8",
        "title": "采桑子 心期昨夜寻思遍",
        "author": "晏几道",
        "content": "心期昨夜寻思遍，犹负殷勤。\n齐斗堆金。\n难买丹诚一寸真。\n须知枕上尊前意，占得长春。\n寄语东邻。\n似此相看有几人。",
        "dynasty": "宋",
        "collection_info": null
    },
    {
        "uuid": "5059e8475e14a44e7c2c398dee562235",
        "title": "踏莎行 柳上烟归",
        "author": "晏几道",
        "content": "柳上烟归，池南雪尽。\n东风渐有繁华信。\n花开花谢蝶应知，春来春去莺能问。\n梦意犹疑，心期欲近。\n云笺字字萦方寸。\n宿妆曾比杏腮红，忆人细把香英认。",
        "dynasty": "宋",
        "collection_info": null
    },
    {
        "uuid": "12d8773eb94e97bdd21873ba02b03f06",
        "title": "踏莎行 宿雨收尘",
        "author": "晏几道",
        "content": "宿雨收尘，朝霞破暝。\n风光暗许花期定。\n玉人呵手试妆时，粉香帘幕阴阴静。\n斜雁朱弦，孤鸾绿镜。\n伤春误了寻芳兴。\n去年今日杏墙西，啼莺唤得闲愁醒。",
        "dynasty": "宋",
        "collection_info": null
    },
    {
        "uuid": "d0e4c3f5790a76da6bc0765d1115a41a",
        "title": "踏莎行 绿径穿花",
        "author": "晏几道",
        "content": "绿径穿花，红楼压水。\n寻芳误到蓬莱地。\n玉颜人是蕊珠仙，相逢展尽双蛾翠。\n梦草闲眠，流觞浅醉。\n一春总见瀛洲事。\n别来双燕又西飞，无端不寄相思字。",
        "dynasty": "宋",
        "collection_info": null
    },
    {
        "uuid": "ac6bdcbb13748928b29553fa5a4e822e",
        "title": "踏莎行 雪尽寒轻",
        "author": "晏几道",
        "content": "雪尽寒轻，月斜烟重。\n清欢犹记前时共。\n迎风朱户背灯开，拂檐花影侵帘动。\n绣枕双鸳，香苞翠凤。\n从来往事都如梦。\n伤心最是醉归时，眼前少个人人送。",
        "dynasty": "宋",
        "collection_info": null
    },
    {
        "uuid": "26a39e381e428f3c3598a821817e7b33",
        "title": "满庭芳 南苑吹花",
        "author": "晏几道",
        "content": "南苑吹花，西楼题叶，故园欢事重重。\n凭阑秋思，闲记旧相逢。\n几处歌云梦雨，可怜便、流水西东。\n别来久，浅情未有，锦字系征鸿。\n年光还少味，开残槛菊，落尽溪桐。\n漫留得，尊前淡月西风。\n此恨谁堪共说，清愁付、绿酒杯中。\n佳期在，归时待把，香袖看啼红。",
        "dynasty": "宋",
        "collection_info": null
    },
    {
        "uuid": "1189b48d9a782bb8690b8926bf0fd251",
        "title": "留春令 画屏天畔",
        "author": "晏几道",
        "content": "画屏天畔，梦回依约，十洲云水。\n手拈红笺寄人书，写无限、伤春事。\n别浦高楼曾漫倚。\n对江南千里。\n楼下分流水声中，有当日、凭高泪。",
        "dynasty": "宋",
        "collection_info": null
    },
    {
        "uuid": "498cae6399f3bc40072a5c6cf63d17b7",
        "title": "留春令 采莲舟上",
        "author": "晏几道",
        "content": "采莲舟上，夜来陡觉，十分秋意。\n懊恼寒花暂时香，与情浅、人相似。\n玉蕊歌清招晚醉。\n恋小桥风细。\n水湿红裙酒初消，又记得、南溪事。",
        "dynasty": "宋",
        "collection_info": null
    },
    {
        "uuid": "cb573be529ad915b340d61e45550177c",
        "title": "留春令 海棠风横",
        "author": "晏几道",
        "content": "海棠风横，醉中吹落，香红强半。\n小粉多情怨花飞，仔细把、残香看。\n一抹浓檀秋水畔。\n缕金衣新换。\n鹦鹉杯深艳歌迟，更莫放、人肠断。",
        "dynasty": "宋",
        "collection_info": null
    },
    {
        "uuid": "43a3d6cc3508660d9b96199b1b7ed31c",
        "title": "风入松 柳阴庭院杏梢墙",
        "author": "晏几道",
        "content": "柳阴庭院杏梢墙。\n依旧巫阳。\n凤箫已远青楼在，水沈谁、复暖前香。\n临镜舞鸾离照，倚筝飞雁辞行。\n坠鞭人意自凄凉。\n泪眼回肠。\n断云残雨当年事，到如今、几处难忘。\n两袖晓风花陌，一帘夜月兰堂。",
        "dynasty": "宋",
        "collection_info": null
    },
    {
        "uuid": "66d023140b2d585ae5a939f113968581",
        "title": "风入松 心心念念忆相逢",
        "author": "晏几道",
        "content": "心心念念忆相逢。\n别恨谁浓。\n就中懊恼难拼处，是擘钗、分钿匆匆。\n却似桃源路失，落花空记前踪。\n彩笺书尽浣溪红。\n深意难通。\n强欢殢酒图消遣，到醒来、愁闷还重。\n若是初心未改，多应此意须同。",
        "dynasty": "宋",
        "collection_info": null
    },
    {
        "uuid": "38ac1f1192d1df9e226e40ef412d1669",
        "title": "清商怨 庭花香信尚浅",
        "author": "晏几道",
        "content": "庭花香信尚浅。\n最玉楼先暖。\n梦觉春衾，江南依旧远。\n回纹锦字暗翦。\n漫寄与、也应归晚。\n要问相思，天涯犹自短。",
        "dynasty": "宋",
        "collection_info": null
    },
    {
        "uuid": "d25d35a591ee6656b955445e68726dd9",
        "title": "秋蕊香 池苑清阴欲就",
        "author": "晏几道",
        "content": "池苑清阴欲就。\n还傍送春时候。\n眼中人去难欢偶。\n谁共一杯芳酒。\n朱阑碧砌皆如旧。\n记携手。\n有情不管别离久。\n情在相逢终有。",
        "dynasty": "宋",
        "collection_info": null
    },
    {
        "uuid": "5acd14cba26ac656ffb4f4fc7cccd5cf",
        "title": "秋蕊香 歌彻郎君秋草",
        "author": "晏几道",
        "content": "歌彻郎君秋草。\n别恨远山眉小。\n无情莫把多情恼。\n第一归来须早。\n红尘自古长安道。\n故人少。\n相思不比相逢好。\n此别朱颜应老。",
        "dynasty": "宋",
        "collection_info": null
    },
    {
        "uuid": "1e742bef00aa507f16c4a1208b44d81e",
        "title": "思远人 红叶黄花秋意晚",
        "author": "晏几道",
        "content": "红叶黄花秋意晚，千里念行客。\n飞云过尽，归鸿无信，何处寄书得。\n泪弹不尽临窗滴。\n就砚旋研墨。\n渐写到别来，此情深处，红笺为无色。",
        "dynasty": "宋",
        "collection_info": null
    },
    {
        "uuid": "ac046660f69bcb2560dffaf43452bddf",
        "title": "碧牡丹 翠袖疏纨扇",
        "author": "晏几道",
        "content": "翠袖疏纨扇。\n凉叶催归燕。\n一夜西风，几处伤高怀远。\n细菊枝头，开嫩香还遍。\n月痕依旧庭院。\n事何限。\n怅望秋意晚。\n离人鬓华将换。\n静忆天涯，路比此情犹短。\n试约鸾笺，传素期良愿。\n南云应有新雁。",
        "dynasty": "宋",
        "collection_info": null
    },
    {
        "uuid": "bd23376cee25f496607394383e759ec0",
        "title": "长相思 长相思",
        "author": "晏几道",
        "content": "长相思。\n长相思。\n若问相思甚了期。\n除非相见时。\n长相思。\n长相思。\n欲把相思说似谁。\n浅情人不知。",
        "dynasty": "宋",
        "collection_info": null
    },
    {
        "uuid": "5be7f6f9f8f5a76a2f13ac57df349174",
        "title": "醉落魄・一斛珠 满街斜月",
        "author": "晏几道",
        "content": "满街斜月。\n垂鞭自唱阳关彻。\n断尽柔肠思归切。\n都为人人，不许多时别。\n南桥昨夜风吹雪。\n短长亭下征尘歇。\n归时定有梅堪折。\n欲把离愁，细拈花枝说。",
        "dynasty": "宋",
        "collection_info": null
    },
    {
        "uuid": "f2eb36553826130c7bbe36ebc37ebdae",
        "title": "醉落魄・一斛珠 鸾孤月缺",
        "author": "晏几道",
        "content": "鸾孤月缺。\n两春惆怅音尘绝。\n如今若负当时节。\n信道欢缘，狂向衣襟结。\n若问相思何处歇。\n相逢便是相思彻。\n尽饶别后留心别。\n也待相逢，细把相思说。",
        "dynasty": "宋",
        "collection_info": null
    },
    {
        "uuid": "82c8856b6941e88c9bbd05c15cf4f9fa",
        "title": "醉落魄・一斛珠 天教命薄",
        "author": "晏几道",
        "content": "天教命薄。\n青楼占得声名恶。\n对酒当歌寻思着。\n月户星窗，多少旧期约。\n相逢细语初心错。\n两行红泪尊前落。\n霞觞且共深深酌。\n恼乱春宵，翠被都闲却。",
        "dynasty": "宋",
        "collection_info": null
    },
    {
        "uuid": "ec86bc94a607255a4234d9313c001220",
        "title": "醉落魄・一斛珠 休休莫莫",
        "author": "晏几道",
        "content": "休休莫莫。\n离多还是因缘恶。\n有情无奈思量着。\n月夜佳期，近写青笺约。\n心心口口长恨昨。\n分飞容易当时错。\n后期休似前欢薄。\n买断青楼，莫放春闲却。",
        "dynasty": "宋",
        "collection_info": null
    },
    {
        "uuid": "a411c3458ecfe4d7dcce2121ff27ff0e",
        "title": "望仙楼・胡捣练 小春花信日边来",
        "author": "晏几道",
        "content": "小春花信日边来，未上江楼先坼。\n今岁东君消息。\n还自南枝得。\n素衣染尽天香，玉酒添成国色。\n一自故溪疏隔。\n肠断长相忆。",
        "dynasty": "宋",
        "collection_info": null
    },
    {
        "uuid": "ba4116bc4e7502cb6d824d0024235760",
        "title": "凤孤飞 一曲画楼钟动",
        "author": "晏几道",
        "content": "一曲画楼钟动，宛转歌声缓。\n绮席飞尘满。\n更少待、金蕉暖。\n细雨轻寒今夜短。\n依前是、粉墙别馆。\n端的欢期应未晚。\n奈归云难管。",
        "dynasty": "宋",
        "collection_info": null
    },
    {
        "uuid": "d518714c08f6609616f94c02f75796b8",
        "title": "西江月 愁黛颦成月浅",
        "author": "晏几道",
        "content": "愁黛颦成月浅，啼妆印得花残。\n只消鸳枕夜来闲。\n晓镜心情便懒。\n醉帽檐头风细，征衫袖口香寒。\n绿江春水寄书难。\n携手佳期又晚。",
        "dynasty": "宋",
        "collection_info": null
    },
    {
        "uuid": "b040e1d70f066f3110b6ed9f57254199",
        "title": "西江月 南苑垂鞭路冷",
        "author": "晏几道",
        "content": "南苑垂鞭路冷，西楼把袂人稀。\n庭花犹有鬓边枝。\n且插残红自醉。\n画幕凉催燕去，香屏晓放云归。\n依前青枕梦回时。\n试问闲愁有几。",
        "dynasty": "宋",
        "collection_info": null
    },
    {
        "uuid": "bfc5f4ce7f0c70adf01800dbce337900",
        "title": "武陵春 绿蕙红兰芳信歇",
        "author": "晏几道",
        "content": "绿蕙红兰芳信歇，金蕊正风流。\n应为诗人多怨秋。\n花意与消愁。\n梁王苑路香英密，长记旧嬉游。\n曾看飞琼戴满头。\n浮动舞梁州。",
        "dynasty": "宋",
        "collection_info": null
    },
    {
        "uuid": "6c7ab435bcb9bb37bdef02efc1c3a9d9",
        "title": "武陵春 九日黄花如有意",
        "author": "晏几道",
        "content": "九日黄花如有意，依旧满珍丛。\n谁似龙山秋兴浓。\n吹帽落西风。\n年年岁岁登高节，欢事旋成空。\n几处佳人此会同。\n今在泪痕中。",
        "dynasty": "宋",
        "collection_info": null
    },
    {
        "uuid": "87402ea6769fdc888fbf9a62ca6c0f7d",
        "title": "武陵春 烟柳长堤知几曲",
        "author": "晏几道",
        "content": "烟柳长堤知几曲，一曲一魂消。\n秋水无情天共遥。\n愁送木兰桡。\n熏香绣被心情懒，期信转迢迢。\n记得来时倚画桥。\n红泪满鲛绡。",
        "dynasty": "宋",
        "collection_info": null
    },
    {
        "uuid": "e5c17eb76b15e412370ff53def9c7091",
        "title": "解佩令 玉阶秋感",
        "author": "晏几道",
        "content": "玉阶秋感，年华暗去。\n掩深宫、团扇无绪。\n记得当时，自翦下、机中轻素。\n点丹青、画成秦女。\n凉襟犹在，朱弦未改，忍霜纨、飘零何处。\n自古悲凉，是情事、轻如云雨。\n倚么弦、恨长难诉。",
        "dynasty": "宋",
        "collection_info": null
    },
    {
        "uuid": "cab38771bff41b35517bd6177a2f4c38",
        "title": "行香子 晚绿寒红",
        "author": "晏几道",
        "content": "晚绿寒红。\n芳意匆匆。\n惜年华、今与谁同。\n碧云零落，数字征鸿。\n看渚莲凋，宫扇旧，怨秋风。\n流波坠叶，佳期何在，想天教、离恨无穷。\n试将前事，闲倚梧桐。\n有消魂处，明月夜，粉屏空。",
        "dynasty": "宋",
        "collection_info": null
    },
    {
        "uuid": "f88c076764790abc1abffdc1b4d4d59a",
        "title": "庆春时 倚天楼殿",
        "author": "晏几道",
        "content": "倚天楼殿，升平风月，彩仗春移。\n鸾丝凤竹，长生调里，迎得翠舆归。\n雕鞍游罢，何处还有心期。\n浓熏翠被，深停画烛，人约月西时。",
        "dynasty": "宋",
        "collection_info": null
    },
    {
        "uuid": "d4ef4b93f636210b48e836b891720bcf",
        "title": "庆春时 梅梢已有",
        "author": "晏几道",
        "content": "梅梢已有，春来音信，风意犹寒。\n南楼暮雪，无人共赏，闲却玉阑干。\n殷勤今夜，凉月还似眉弯。\n尊前为把，桃根丽曲，重倚四弦看。",
        "dynasty": "宋",
        "collection_info": null
    },
    {
        "uuid": "a4cc1ec948fa6d176a53fb8f02caf291",
        "title": "喜团圆 危楼静锁",
        "author": "晏几道",
        "content": "危楼静锁，窗中远岫，门外垂杨。\n珠帘不禁春风度，解偷送馀香。\n眠思梦想，不如双燕，得到兰房。\n别来只是，凭高泪眼，感旧离肠。",
        "dynasty": "宋",
        "collection_info": null
    },
    {
        "uuid": "56c81cd8b315c993265bec6c9ebe9ad6",
        "title": "忆闷令 取次临鸾匀画浅",
        "author": "晏几道",
        "content": "取次临鸾匀画浅。\n酒醒迟来晚。\n多情爱惹闲愁，长黛眉低敛。\n月底相逢花下见。\n有深深良愿。\n愿期信、似月如花，须更教长远。",
        "dynasty": "宋",
        "collection_info": null
    },
    {
        "uuid": "6e06fb7f073a7ff64fed6ac721bbf54d",
        "title": "梁州令 莫唱阳关曲",
        "author": "晏几道",
        "content": "莫唱阳关曲。\n泪湿当年金缕。\n离歌自古最消魂，闻歌更在魂消处。\n南楼杨柳多情绪。\n不系行人住。\n人情却似飞絮。\n悠扬便逐春风去。",
        "dynasty": "宋",
        "collection_info": null
    },
    {
        "uuid": "5054a1bee0d782c03731b884ea66a7c5",
        "title": "燕归梁 莲叶雨",
        "author": "晏几道",
        "content": "莲叶雨，蓼花风。\n秋恨几枝红。\n远烟收尽水溶溶。\n飞雁碧云中。\n衷肠事。\n鱼笺字。\n情绪年年相似。\n凭高双袖晚寒浓。\n人在月桥东。",
        "dynasty": "宋",
        "collection_info": null
    },
    {
        "uuid": "187b8591afc29a9b31670b83ca3326d7",
        "title": "胡捣练 小亭初报一枝梅",
        "author": "晏几道",
        "content": "小亭初报一枝梅，惹起江南归兴。\n遥想玉溪风景，水漾横斜影。\n异香直到醉乡中，醉后还因香醒。\n好是玉容相并。\n人与花争莹。",
        "dynasty": "宋",
        "collection_info": null
    },
    {
        "uuid": "34af23f0318b86e32d6983c88559a021",
        "title": "扑蝴蝶 风梢雨叶",
        "author": "晏几道",
        "content": "风梢雨叶，绿遍江南岸。\n思归倦客，寻芳来最晚。\n酒边红日初长，陌上飞花正满。\n凄凉数声弦管。\n怨春短。\n玉人应在，明月楼中画眉懒。\n鱼笺锦字，多时音信断。\n恨如去水空长，事与行云渐远。\n罗衾旧香馀暖。",
        "dynasty": "宋",
        "collection_info": null
    },
    {
        "uuid": "acd1f063a6538a948f6f8dbdb92c08f4",
        "title": "丑奴儿・采桑子 夜来酒醒清无梦",
        "author": "晏几道",
        "content": "夜来酒醒清无梦，愁倚阑干。\n露滴轻寒。\n雨打芙蓉泪不干。\n佳人别后音尘悄，瘦尽难拼。\n明月无端。\n已过红楼十二间。",
        "dynasty": "宋",
        "collection_info": null
    },
    {
        "uuid": "d2a840bb904baa2204a9f7089b81333e",
        "title": "谒金门 溪声急",
        "author": "晏几道",
        "content": "溪声急。\n无数落花漂出。\n燕子分泥蜂酿蜜。\n迟迟艳风日。\n须信芳菲随失。\n况复佳期难必。\n拟把此情书万一。\n愁多翻阁笔。",
        "dynasty": "宋",
        "collection_info": null
    },
    {
        "uuid": "58f8689fdcefa958d2ec7cade10930ba",
        "title": "舆郑介夫",
        "author": "晏几道",
        "content": "小白长红又满枝，筑毬场外独支颐。\n春风自是人间客，张主繁华得几时。",
        "dynasty": "宋",
        "collection_info": null
    },
    {
        "uuid": "a9b644bfda05e184f5383f558280fd94",
        "title": "戏作示内",
        "author": "晏几道",
        "content": "生计唯兹椀，般擎岂惮劳。\n造虽从假合，成不自埏陶。\n阮杓非同调，颜瓢庶共操。\n朝盛负余米，暮贮藉残糟。\n幸免墦间乞，终甘泽畔逃。\n挑宜筇作杖，捧称葛为袍。\n傥受桑间饷，何堪井上螬。\n绰然真自许，嘑尔未应饕。\n世久轻原宪，人方逐子敖。\n愿君同此器，珍重到霜毛。",
        "dynasty": "宋",
        "collection_info": null
    },
    {
        "uuid": "24deaabcfb5ee1001690e5c0a5306d49",
        "title": "题司马长卿画像",
        "author": "晏几道",
        "content": "犊鼻生涯一酒墟，当年嗤笑欲何如。\n穷通不属儿曹意，自有真人爱子虚。",
        "dynasty": "宋",
        "collection_info": null
    },
    {
        "uuid": "b0c66261b93d61fc99168b7b25cb2363",
        "title": "观画目送飞雁手提白鱼",
        "author": "晏几道",
        "content": "眼看飞雁手携鱼，似是当年绮季徒。\n仰羡知几避缯缴，俯嗟贪饵失江湖。\n人间感绪闻诗语，尘外高踪见画图。\n三叹绘毫精写意，慕冥伤涸两踟蹰。",
        "dynasty": "宋",
        "collection_info": null
    },
    {
        "uuid": "90191fbd1d2bf8594056638218ab6c4b",
        "title": "公仪招观画",
        "author": "晏几道",
        "content": "初约看花花已尽，重亲闲客客应欢。\n真花既不能长艳，画在霜纨更好看。",
        "dynasty": "宋",
        "collection_info": null
    },
    {
        "uuid": "c4ae72afd8b1b42615ef88fff345c50e",
        "title": "七夕",
        "author": "晏几道",
        "content": "云幙无波斗柄移，鹊慵乌慢得桥迟。\n若教精卫填河漠，一水还应有尽时。",
        "dynasty": "宋",
        "collection_info": null
    },
    {
        "uuid": "36a9956a7c6dd0eabfb8cd36d0962f7b",
        "title": "晚春",
        "author": "晏几道",
        "content": "一春无事又成空，拥鼻微吟半醉中。\n夹道桃花新过雨，马蹄无处避残红。",
        "dynasty": "宋",
        "collection_info": null
    },
    {
        "uuid": "37741565dc0b34a497f8ab33a089c9bc",
        "title": "句",
        "author": "晏几道",
        "content": "玉笙声裏鸾空怨。",
        "dynasty": "宋",
        "collection_info": null
    },
    {
        "uuid": "25c96cc9945738e7bd98a683944e532f",
        "title": "存目",
        "author": "晏几道",
        "content": "诗题：列子有力命王充论衡有命禄览之有感首句：大钧播群物。",
        "dynasty": "宋",
        "collection_info": null
    }
]