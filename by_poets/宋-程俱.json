[
    {
        "title": "杂兴十首  其一",
        "author": "程俱",
        "content": "一日復一日，百年如此耳。\n那将千百计，来日何穷已。\n逝者不可追，来者安可知。\n正恐闻道晚，勿言功用迟。",
        "dynasty": "宋",
        "collection_info": null
    },
    {
        "title": "杂兴十首  其二",
        "author": "程俱",
        "content": "误点成駮牛，妙技有余赏。\n作意画蛇足，至今犹抚掌。\n君看人间事，类此或往往。\n浩叹可奈何，悠然起遐想。",
        "dynasty": "宋",
        "collection_info": null
    },
    {
        "title": "杂兴十首  其三",
        "author": "程俱",
        "content": "中夜忽自省，昔我今是非。\n音声故如昨，齿长鬚满颐。\n有人梦中言，子念无乃痴。\n今犹昔人耳，昔人安在兹。",
        "dynasty": "宋",
        "collection_info": null
    },
    {
        "title": "杂兴十首  其四",
        "author": "程俱",
        "content": "濯濯檐下溜，刁刁树间鸣。\n虫号百鸟闹，小大各有声。\n声多不留碍，响振元无形。\n何殊百千炬，光影各自明。",
        "dynasty": "宋",
        "collection_info": null
    },
    {
        "title": "杂兴十首  其五",
        "author": "程俱",
        "content": "胡葵向晨照，日引一尺长。\n松栽四五年，擢干未出墻。\n漙漙露方晞，借此颜色芳。\n各留一寸心，试待九月霜。",
        "dynasty": "宋",
        "collection_info": null
    },
    {
        "title": "杂兴十首  其六",
        "author": "程俱",
        "content": "春鸠一何拙，社燕一何巧。\n天阴逐其妇，饮啄聊自了。\n衔泥亦绸缪，託此华厦好。\n物生固有分，巧拙均一饱。",
        "dynasty": "宋",
        "collection_info": null
    },
    {
        "title": "杂兴十首  其七",
        "author": "程俱",
        "content": "穇穇新藁秸，补此茅屋漏。\n问云力田人，岁事苦耘耨。\n终年手足胝，得此以自覆。\n香秔一过眼，糠覈余满窦。",
        "dynasty": "宋",
        "collection_info": null
    },
    {
        "title": "杂兴十首  其八",
        "author": "程俱",
        "content": "昔年过吴江，恋恋不能去。\n临江尘思尽，廓若扫翳雾。\n兹为三年留，已厌波涛怒。\n乃知常人情，趣新方舍故。",
        "dynasty": "宋",
        "collection_info": null
    },
    {
        "title": "杂兴十首  其九",
        "author": "程俱",
        "content": "轧轧田边车，卷卷不得休。\n出之一寸痕，益以几尺流。\n扶提暴中野，强作田家讴。\n车声真哭声，天远将谁尤。",
        "dynasty": "宋",
        "collection_info": null
    },
    {
        "title": "杂兴十首  其一○",
        "author": "程俱",
        "content": "少小思振奇，颇恨身不长。\n身长益多累，信与忧俱生。\n回思二纪间，浪使儵忽争。\n谁能补黥劓，反我孩与婴。",
        "dynasty": "宋",
        "collection_info": null
    },
    {
        "title": "秋思",
        "author": "程俱",
        "content": "凉飈动秋思，中夜一长叹。\n月回西南隅，澹若霜华乱。\n清甘吸露井，起坐待晨盥。\n毋为事安眠，急景不可玩。\n午阴日以薄，坠叶黄且枯。\n遶舍足榆柳，鸣条眼中疏。\n芸芸悴方荣，髪白不再青。\n所以姑射子，骑龙出苍冥。\n残炎如老健，虽壮宁復久。\n新凉若涓流，已快执热手。\n萧然发朝暮，羽扇一刍狗。\n移夺定谁尤，论功亦何有。\n饥蝉得清风，向夕声更急。\n林间鸣络纬，长伴幽蛩泣。\n青灯对青编，秋气已復然。\n谁谓月有恨，正应人可怜。",
        "dynasty": "宋",
        "collection_info": null
    },
    {
        "title": "吴县游灵岩",
        "author": "程俱",
        "content": "春物已如许，放舟出横塘。\n扶桡漾渌涨，迨此白日长。\n草木有佳色，欣欣弄浮阳。\n幽禽静相呼，乘和自翻翔。\n春风不着人，浩浩吹我裳。\n终年思烦促，于此兴未央。\n舍舟得平地，陟彼万仞岗。\n明霞堕山西，夜气鬰已苍。\n岂无从我游，夹道鬚髯张。\n风来得好语，落落随低昂。\n幽堂扫禅榻，静对灯烛光。\n身轻浴新出，境寂虑欲忘。\n虚窗忽含晓，睡起日照梁。\n羣山发春姿，秀碧澹以芳。\n晨光晞薄露，草树滋幽香。\n徜徉寻昔游，步屧循长廊。\n振衣一长啸，寸目了八荒。\n上嗟百世基，竟坐一笑亡。\n当时馆娃地，今作选佛场。\n乃知诸梦境，遁化岂有常。\n飘然咏归欤，此适顷未尝。\n重来会有兴，肯使堕渺茫。\n旁人挽余言，借问身闲忙。\n吾方有公事，子去无相妨。",
        "dynasty": "宋",
        "collection_info": null
    },
    {
        "title": "古风送钱定国显道  其一",
        "author": "程俱",
        "content": "登崖无坦蹊，下濑无平波。\n寻常即千里，奈此巇阻何。\n朝跻青阳硖，暮入万牛涡。\n见之令人老，况乃身所过。\n赖有万顷陂，洗我心烦痾。",
        "dynasty": "宋",
        "collection_info": null
    },
    {
        "title": "古风送钱定国显道  其二",
        "author": "程俱",
        "content": "中林有幽华，乃擅一国香。\n终年不自见，道路草木长。\n应知当门病，要谢移根伤。\n终恐荷锄人，遡风袭流芳。\n纫之琼瑶佩，致彼君子堂。\n永捐盈腰艾，扈服不可忘。",
        "dynasty": "宋",
        "collection_info": null
    },
    {
        "title": "送傅国华墨卿赴保塞簿",
        "author": "程俱",
        "content": "闭门坐咄咄，出门长太息。\n问之何为尔，岁月亦可惜。\n褰衣临大河，跬步燕粤隔。\n回车抚长剑，玉食惨无色。\n男儿重性命，慷慨轻远适。\n非关饥所驱，岂为五鼎食。\n国华浙东来，触热向河北。\n行行四千里，易若持被直。\n怪无怀土念，语软心似石。\n要令饱辛勤，不使鸩安逸。\n顾余一畸士，束髪守编策。\n夜阑相对语，耿耿气横臆。\n保州几穷塞，百里望疆埸。\n萧萧易水寒，壮士不復得。\n君家义阳侯，尺八建雄绩。\n时平廓信度，胡颈安足赤。\n深藏百僚底，聊作青衫客。\n吾徒会时须，要子继休奕。",
        "dynasty": "宋",
        "collection_info": null
    },
    {
        "title": "过方子通惟深",
        "author": "程俱",
        "content": "白日苦易晚，我怀多隐忧。\n忧思剧春浸，浩漫不可收。\n出门欲有适，举步且復休。\n尘中等胶扰，念此将焉投。\n驾言城东北，阎闾即岩丘。\n是中有幽人，厉志凌霜秋。\n寸田荆棘尽，不假斤斧修。\n门无杂车马，一饭乃见留。\n虚堂芝朮香，下有百尺虬。\n苍阴匝平地，老干森下樛。\n堂中罗酒浆，耿耿灯烛幽。\n四天黮无光，万籁肃以揫。\n炯然坐相向，更仆语益遒。\n我身动乖迕，梦寐乔松游。\n常恐在泥滓，永为天所囚。\n会当从之子，濯足万里流。",
        "dynasty": "宋",
        "collection_info": null
    },
    {
        "title": "夜闻壁间蛩鸣有感二首  其一",
        "author": "程俱",
        "content": "露草亦已冷，寒蛩独无依。\n入我壁间鸣，出处定有时。\n谁言秋气高，感此动物微。\n我欲以意续，一叹三嗟咨。\n耿耿夜将旦，残星月边稀。",
        "dynasty": "宋",
        "collection_info": null
    },
    {
        "title": "夜闻壁间蛩鸣有感二首  其二",
        "author": "程俱",
        "content": "寒日苦易短，燕鸿暮何之。\n念尔舍沙漠，为此万里飞。\n衔芦不厌高，繫书端寄谁。\n寒声夜相呼，客子涕已垂。\n声断肠亦断，归期各何时。",
        "dynasty": "宋",
        "collection_info": null
    },
    {
        "title": "夜半闻横管",
        "author": "程俱",
        "content": "秋风夜搅浮云起，幽梦归来度寒水。\n一声横玉静穿云，响振疏林叶空委。\n曲终时引断肠声，中有千秋万古情。\n金谷草生无限思，楼边斜月为谁明。",
        "dynasty": "宋",
        "collection_info": null
    },
    {
        "title": "读神仙传六首  其一",
        "author": "程俱",
        "content": "骑龙上天入太清，继世而往在我盈。\n握铃而呼大司命，主非使者走折胫。\n乃知神仙非智巧，积功累行如邠镐。\n专怀邪辟祈长年，谁言淮南鸡犬飞上天。",
        "dynasty": "宋",
        "collection_info": null
    },
    {
        "title": "读神仙传六首  其二",
        "author": "程俱",
        "content": "安期生，赤玉舄，遗之东海滨。\n千年求我蓬莱下，祖龙岂是千年人。\n安期一量舄，葱岭一隻履，茫茫九州在泥滓。\n至人去之如脱屣，吁嗟祖龙萧翁宁悟此。",
        "dynasty": "宋",
        "collection_info": null
    },
    {
        "title": "读神仙传六首  其三",
        "author": "程俱",
        "content": "鲤鱼腹中有隐符，白鱼腹中有素书。\n鞭灵走石纔一戏，骑麟上天亦徒耳。\n谁能解衣涿水中，使人呼指赤鯶公。",
        "dynasty": "宋",
        "collection_info": null
    },
    {
        "title": "读神仙传六首  其四",
        "author": "程俱",
        "content": "莫作龙眉山头客，三百年不得作直。\n故应未办作李公，投身百斛旨酒中。\n鼓琴先生有怒色，有爱终当为物役。\n江都王勿预人事，倮虫膏血使谁从汝索。",
        "dynasty": "宋",
        "collection_info": null
    },
    {
        "title": "读神仙传六首  其五",
        "author": "程俱",
        "content": "昆崙下有三顷田，赤乌玉兔蹲两边。\n下有乌灵木，灌以华池泉。\n耕之不用一寸铁，使公家富不可说。\n如坻如京会有尽，万物皆吾槖中物，抟泥作金何屑屑。",
        "dynasty": "宋",
        "collection_info": null
    },
    {
        "title": "读神仙传六首  其六",
        "author": "程俱",
        "content": "胥门着蔡经，市门着梅福。\n我为松江吏，与汝相望亦相逐。\n高冠长剑卫士从，有口底事使蜡封。\n此身况不为陈尉，就公蜡封三尺喙，不能掷米作珠为狡狯。",
        "dynasty": "宋",
        "collection_info": null
    },
    {
        "title": "古钓台歌送阮阅休美成沿檄浙东",
        "author": "程俱",
        "content": "饿夫一往西山空，攫金胠箧清昼同。\n东方作矣事何若，玉柙未解裙襦中。\n排肩炙手日卓午，暮夜掉臂日送西飞鸿。\n谓言冰壶不受污，正似马耳经东风。\n我思一人，去我千载，乃在浙水之东富春濑。\n山嵚岖兮矗云汉，溪流喧豗白石乱。\n濑声尽处万寻碧，蟠蜒蜿兮守斯人之故宅。\n旁人指山名钓台，下视九土氛黄埃。\n投竿百犗何足道，直拂三珠挂瑶草。\n彼一人兮皎独立，清风为神冰为骨，佩琼蕤兮结明月。\n纫蘅兰以荐枕兮，服龙渊之无缺。\n羊裘蒙茸溪水旁，大胜被衮升明堂。\n刘秀发兵诛不道气，厌昆阳纔一扫。\n登床抚腹坐太息，始信赤符非至宝。\n君房素痴定不痴，致位鼎足何其危。\n阿谀顺旨腰领绝，安知直言身见杀。\n我昔客新定，挂帆七里滩。\n整冠拜祠下，岩岩千仞层台巅。\n神游八海极，彷佛聆其语。\n但觉万古松风寒，滔滔举世无不可。\n正自丧我非毋我，严滩水清山翠微。\n贪廉懦立归来兮，奎蹄絮缝不可以久栖。",
        "dynasty": "宋",
        "collection_info": null
    },
    {
        "title": "即事戏作四首  其一",
        "author": "程俱",
        "content": "老乌作巢一何拙，柳条垂丝今秃缺。\n衔枝復堕苦饶舌，编条作巢枝错节。\n老乌柳好汝勿伤，藏乌待得春叶长。\n安巢令汝着哺母，密叶更能庇风雨。",
        "dynasty": "宋",
        "collection_info": null
    },
    {
        "title": "即事戏作四首  其二",
        "author": "程俱",
        "content": "黄雀黄雀飞相逐，相呼门前啄遗粟。\n啄粟饱即休，有人挟箒扫泥待作粥。",
        "dynasty": "宋",
        "collection_info": null
    },
    {
        "title": "即事戏作四首  其三",
        "author": "程俱",
        "content": "鹤唳固有似，云何啄泥取蚯蚓。\n蚯蚓食泉曾不恶，鰌鱓蜿蜒尤不忍。\n何如忍饥向芝田，腥涎溷尔不得飞上天。",
        "dynasty": "宋",
        "collection_info": null
    },
    {
        "title": "即事戏作四首  其四",
        "author": "程俱",
        "content": "乌啼未必恶，麾去恨不早。\n鹊噪两耳聋，主人亦言好。\n安知一喙鸣，喜戚自颠倒。\n朝来羣鹊噪不已，童稚无知助吾喜。\n羣鹊自与乌争巢，慎勿喜欢真误尔。",
        "dynasty": "宋",
        "collection_info": null
    },
    {
        "title": "谢人惠砚",
        "author": "程俱",
        "content": "帝鸿墨海世不见，近爱端溪青紫砚。\n溪流见底寒且清，光凝浅绀渊之精。\n斧柯千古遗仙局，云暗半山含紫玉。\n割云镵玉巧如神，龙尾铜台可奴仆。\n君来自南数千里，不载珠玑似薏苡。\n芊芊溪草裹石砚，文字之祥直送喜。\n明窗大几墨花春，炉山吐兰千穗云。\n虚中含默静相对，那復草玄惊世人。",
        "dynasty": "宋",
        "collection_info": null
    },
    {
        "title": "穹窿葬事回邑有感",
        "author": "程俱",
        "content": "生别万里余，会面终有期。\n死别不转眸，一朝千古非。\n白日光在天，玄阴閟泉扉。\n盈盈闺中秀，土化成枯骴。\n冠笄共甘苦，谓见素髪垂。\n那知死生变，不待桑荫移。\n室有病时菌，箧有嫁时衣。\n了了眼中事，闲粧静容仪。\n垂杨手曾折，为我当春稀。\n迅流无迴波，落英无还枝。\n空房閴无迹，新坟草离离。\n伤心北门道，同来不同归。",
        "dynasty": "宋",
        "collection_info": null
    },
    {
        "title": "游华藏此君亭",
        "author": "程俱",
        "content": "山空木叶脱，霜露日已寒。\n萧萧岁寒子，劲气不可干。\n下庇秋草根，上栖众鸟安。\n烟梢掠云汉，过者仰首观。\n云何九衢罅，有此五亩寛。\n况当祇洹舍，永谢翦伐叹。\n高人名此君，千载莫敢刊。\n岂同渭川封，肯污秦氏官。\n鹓鶵未来食，螟螣或见残。\n终然保常操，特立良独难。\n我疑卞忠贞，铁石琐肺肝。\n遗骸寄此地，藏碧留余丹。\n精诚入毛髪，化此千琅玕。\n见之发三叹，临风肃衣冠。",
        "dynasty": "宋",
        "collection_info": null
    },
    {
        "title": "独游保宁凤凰台",
        "author": "程俱",
        "content": "饥鸮吓腐鼠，鸣鸟久不闻。\n一登凤凰台，目送苍梧云。\n山川丽晚日，氲氲发余熏。\n览此万里辉，振我衣上尘。\n前瞻翠回环，极望天无垠。\n低昂玄盘踞，佳气或未湮。\n山坳指楼观，青骨今尚神。\n驰烟谢逋客，三径久已榛。\n长松眇如荠，下有高世人。\n斯人不可作，此道日以新。\n回睇白鹭洲，长江泻沄沄。\n遥岑出澹碧，不辨楚与秦。\n我行适淮西，出处难重陈。\n岂无覉旅叹，乃有山水因。\n兹游颇幽独，作伴影与身。\n宁辞足力尽，聊使眉头伸。\n凭虚默自计，逝将祈孔宾。\n寄声华阳老，异日期相亲。",
        "dynasty": "宋",
        "collection_info": null
    },
    {
        "title": "过刘姓园居",
        "author": "程俱",
        "content": "负郭三顷稻，并田五亩园。\n人生如此足，安用华其轩。\n亲戚居南陌，交游在东村。\n有酒辄共醉，倾输见情言。\n三径杂桃李，九畦莳兰荪。\n黄柑百头奴，碧梧万支孙。\n山供景无尽，石映溪不浑。\n桑麻中馈任，布刈邻翁论。\n下以活妻孥，上以奉清温。\n时从赤松子，亦访吴市门。\n嗟我抱此志，十年若朝昏。\n家山眇天末，松菊岂復存。\n兹园临官道，坐笑车马奔。\n前山復场圃，疏筑随坳墩。\n我来适春秾，乱眼红青纷。\n怳然动乡思，梦寄东飞云。",
        "dynasty": "宋",
        "collection_info": null
    },
    {
        "title": "宿海会寺",
        "author": "程俱",
        "content": "万杉堆青没山骨，云埋七峰时出没。\n飞泉拂石泻哀湍，下有万古蛟龙窟。\n藏头睡熟呼不起，地坼三年蝗蝻出。\n千山脉理渍清甘，一罅涓涓流石液。\n同游况与惠询辈，纳屐振衣何勃窣。\n大门当前新筑道，跨水曲栏欹突兀。\n舂鸣轣辘趁朝炊，水畎悬流机械发。\n搘筇对此自三叹，抱瓮老人长搰搰。\n却坐幽堂忽浩歌，回首已失西山日。",
        "dynasty": "宋",
        "collection_info": null
    },
    {
        "title": "山谷寺",
        "author": "程俱",
        "content": "竺法暨华土，出传骨与书。\n金仙屹不动，坐使四海趋。\n山川第一胜，尽为佛者居。\n葱葱灊之谷，蛟鸾互盘纡。\n一为飞锡先，方士回云车。\n顾盼榛楚地，翚檐涌层虚。\n英灵护泉脉，饮此白足徒。\n当年盖国众，莫挽碧眼胡。\n传衣到三叶，此地滋焦枯。\n异气生杰阁，宸奎动天枢。\n神龙尽倾向，宝此明月珠。\n三圣陟帝所，云章久宁渝。\n余霑及婆塞，岁復六七夫。\n堂中老沙门，古态几皇胥。\n定知黄龙窟，不着点额鱼。\n门开两山峡，萃然七浮图。\n沙步对石麓，溪流清且徐。\n危甍隐深樾，间见碧与朱。\n朝来雨脚断，云气尚卷舒。\n悬知磴道滑，一水不復逾。\n州家有造诣，上马及未晡。",
        "dynasty": "宋",
        "collection_info": null
    },
    {
        "title": "石牛洞",
        "author": "程俱",
        "content": "阳城山头遽如许，金华山中呼不去。\n痴牛赤脚堕天河，共向空山饱烟雾。\n阿瞒安知眇道士，丹井至今存故处。\n琤淙万古穿石断，峡束奔流闹山坞。\n嵬峨上鬰千仞势，洞下坡陀无块土。\n文公古句惊旧观，拂拭苍莓增媚妩。\n亦欲磨崖放楚狂，扫迹政恐山神怒。",
        "dynasty": "宋",
        "collection_info": null
    },
    {
        "title": "望九华",
        "author": "程俱",
        "content": "卷帘坐对江南山，掠眼送青来亹亹。\n云泉肺肠久厌饫，挂颊悠然聊復尔。\n奇峰远澹忽四五，爽秀骎骎逼窗几。\n平生九华盛名下，一见定知真是矣。\n非关目力覩天奥，正觉羣山如聚米。\n好人好人有高韵，不独江州孟公子。\n直缘佳处无仕径，落莫道边同苦李。\n大是忘年耐久交，藜杖青鞋结终始。",
        "dynasty": "宋",
        "collection_info": null
    },
    {
        "title": "溪行叹",
        "author": "程俱",
        "content": "潾潾石间流，落落滩下石。\n相因成悍崄，日夜更拒激。\n化为百雷车，转入千丈碧。\n推舟上磊砢，尽日不寻尺。\n我行三伏中，正自涩如棘。\n于时久不雨，阳炎剧炊炙。\n溪流仅如綫，但见沙渚赤。\n逶迤呼蛇港，百步涉重碛。\n迢迢神亭濑，奡荡无遗力。\n此身诚不赀，此日良足惜。\n胡为弃分阴，尽室寄囏阨。\n长謡飞仙章，慷慨三叹息。",
        "dynasty": "宋",
        "collection_info": null
    },
    {
        "title": "山中对酒",
        "author": "程俱",
        "content": "秋容澹青山，爽秀雨皆足。\n清溪照千仞，空翠疑可掬。\n何年顾兔窟，桂子堕山腹。\n老香散深林，屑玉缀黄粟。\n朝来客衣动，一叶下空谷。\n客心如棼丝，日月共烦促。\n胸中尚磊块，陶写赖新渌。\n要当酒千钟，浇我愁万斛。\n顾有独醒人，修然倚枯木。",
        "dynasty": "宋",
        "collection_info": null
    },
    {
        "title": "二月二日富阳城东  其一",
        "author": "程俱",
        "content": "闭门三日坐听雨，不知春光已如许。\n桃李弄晴成艷笑，秾李怯风犹半吐。\n当年赤白桃李花，恨无佳人绝代歌。\n无事对花岂易得，有酒不饮将如何。",
        "dynasty": "宋",
        "collection_info": null
    },
    {
        "title": "二月二日富阳城东  其二",
        "author": "程俱",
        "content": "一春何许最佳处，柳色初匀思杀人。\n风揉雨练不可触，明绿映空颜色新。\n旧雨来时花未齐，今雨一过花团枝。\n明朝试踏城西路，已復可怜枝上稀。",
        "dynasty": "宋",
        "collection_info": null
    },
    {
        "title": "桐庐道中书事",
        "author": "程俱",
        "content": "一星熠熠初尚微，俄顷满天如灼龟。\n溪流黯黮四山黑，怒芒当空唯太白。\n举头仰书天漫漫，飞星纵横绝河汉。\n新月未高不可见，终夜起坐发三叹。",
        "dynasty": "宋",
        "collection_info": null
    },
    {
        "title": "题张大丞明园亭",
        "author": "程俱",
        "content": "京华真陆海，声利之所阛。\n向来山林士，往往去不还。\n濡足未肯已，没身何足叹。\n张侯翰林客，金龟着朝班。\n生平用一指，谈笑起废残。\n纷纷多卢子，名誉莫敢攀。\n五十未云老，幡然归故山。\n归来谢奔走，治此五亩园。\n养树如养生，斤斧不浪干。\n医花如医疾，察标见其源。\n上有十围木，蓊然午阴寛。\n下有百步荷，红鲜映清澜。\n爽气日多佳，西山挂檐端。\n安能九衢内，髀肉磨鞯鞍。\n我今坐奇穷，进退坎井间。\n违己恨纡辔，长饥思抱关。\n当时彭泽令，四壁唯瓢箪。\n折腰未为辱，径去曾无难。\n而我亦何者，栖栖犹强颜。",
        "dynasty": "宋",
        "collection_info": null
    },
    {
        "title": "送崔闲归庐山四首  其一",
        "author": "程俱",
        "content": "白露下修竹，当窗作秋声。\n冷然拂商絃，客子中夜惊。\n振衣一长啸，下濑如飞星。\n昔者去草堂，新松荫轩荣。\n别来今十年，霜华着青青。\n想见溜雨姿，森苍舞蛟鲸。\n归与当及健，羁栖亦何营。",
        "dynasty": "宋",
        "collection_info": null
    },
    {
        "title": "送崔闲归庐山四首  其二",
        "author": "程俱",
        "content": "琅琊山中水，韵入三尺桐。\n琅然醉翁操，发自玉涧翁。\n流泉不成音，写寄十二宫。\n醉翁不可见，妙语聊形容。\n尝闻三峡泉，上与天汉通。\n请君记余响，相彼玉佩风。\n此声倘可继，那復有此公。",
        "dynasty": "宋",
        "collection_info": null
    },
    {
        "title": "送崔闲归庐山四首  其三",
        "author": "程俱",
        "content": "论世得师友，陶公乃其人。\n清游入梦寐，庐山真夙因。\n迩来二十年，浪染衣上尘。\n陶公已去久，歘如空中云。\n庐山如高士，可望不可亲。\n坐想虎溪路，闻钟动微颦。\n永怀炉峰顶，飞烟发朝曛。\n羡子归故隐，兹焉毕其身。\n吾意久规往，当从君问津。",
        "dynasty": "宋",
        "collection_info": null
    },
    {
        "title": "送崔闲归庐山四首  其四",
        "author": "程俱",
        "content": "吾友胡少汲，结庐皖公城。\n灊山有小隐，背负紫翠屏。\n前临一溪水，可以濯我缨。\n欲分青山半，留我谷口耕。\n信美非吾乡，翩然遂宵征。\n闻君草堂处，亦復占地灵。\n虚檐倚苍崖，下有玉涧鸣。\n乐哉不可到，因君怀友生。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其一",
        "author": "程俱",
        "content": "据梧不必席，裹趼不必舄。\n饥来太仓陈，饱胜列鼎食。\n愿言伏嵁岩，保此稼穑甘。\n正使能已百，宁当笼暮三。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其二",
        "author": "程俱",
        "content": "凋林如白鬓，色变不可染。\n招提据木末，清凛绝浮念。\n俯窥羣啄鸡，仰见乌哺儿。\n敛手不敢吓，无为伤彼慈。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其三",
        "author": "程俱",
        "content": "吴山视诸山，耸秀若诸母。\n上有一段云，使我屡回首。\n瀫水向浙水，凉飊生远漪。\n中有一双鲤，为传我所思。\n高堂有华髪，游子行当归。\n归欤不可缓，霜露沾人衣。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其四",
        "author": "程俱",
        "content": "棼丝不可经，百结不可绽。\n吾今成放浪，岂復事编简。\n羁游无好怀，坐看西日颓。\n壮心正不已，亦復何为哉。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其五",
        "author": "程俱",
        "content": "伯鸾未山栖，俯首愧贤孟。\n一朝相告语，矫首谢三聘。\n谢公卧东山，故有经纶兴。\n夫人劝之仕，拥鼻作伧咏。\n终然为时须，起揽晋国柄。\n古人重行藏，二士聿有光。\n吾志属有在，姑安此糟糠。",
        "dynasty": "宋",
        "collection_info": null
    },
    {
        "title": "有美一人  其一",
        "author": "程俱",
        "content": "有美一人在昭君，藕丝为衣兰作裙。\n君初顾言淑且真，直欲载以黄金轮。\n人心变化如浮云，明粧觉暗笑作颦。\n何当还之承华茵，令君宴寝凝清芬。",
        "dynasty": "宋",
        "collection_info": null
    },
    {
        "title": "有美一人  其二",
        "author": "程俱",
        "content": "有美一人在烟汀，朱颜朝涤玉壶冰。\n素手暮理朱丝绳。\n语言窈窕丹凤鸣，坐持纨扇睇秋萤。\n何当还之翡翠屏，为君把镜整衿缨。",
        "dynasty": "宋",
        "collection_info": null
    },
    {
        "title": "有美一人  其三",
        "author": "程俱",
        "content": "有美一人在南浦，月明采珠光照渚。\n瑶衣被体金索缕，独抱幽寒沬烟雨。\n何当置之白玉宇，为君歌阳春激楚。",
        "dynasty": "宋",
        "collection_info": null
    },
    {
        "title": "辨师鼓琴",
        "author": "程俱",
        "content": "上人芒屦麻为衣，常修如幻三摩提。\n但依三业作供养，坐见八德金沙池。\n是中宝网间行树，微妙音出难思惟。\n师从定观起奋迅，写之三尺桐与丝。\n枯桐{号攵}然若空谷，人倚绳床支槁木。\n枯桐枯木静相向，中有世间无尽曲。\n曲中有曲非宫商，及门但觉声琅琅。\n罢琴一笑各挥手，庭树微风清夜凉。",
        "dynasty": "宋",
        "collection_info": null
    },
    {
        "title": "山中秋夜",
        "author": "程俱",
        "content": "夜气挟秋至，飔然出户庭。\n空山答清漏，客梦忽以醒。\n林梢月未堕，流光委疏櫺。\n冷露湿山桂，寒蕤动幽馨。\n整衣坐蒲团，破屋呈稀星。\n我身本无涯，寒暑饱所经。\n以彼泡电境，劳此草木形。\n吾犹昔人耳，不与寒暑并。\n蘧然返初枕，人境已两冥。",
        "dynasty": "宋",
        "collection_info": null
    },
    {
        "title": "赋长兴钱圃翁诗",
        "author": "程俱",
        "content": "学书要不成，学圃苦不早。\n向来执戟郎，何似于陵老。\n我无拏云意，所念在一饱。\n闭门种芜菁，抱瓮泽枯槁。\n荒畦财一席，嚙嚼到春草。\n颇闻长兴翁，八十颜色好。\n城西有寛闲，终岁常却扫。\n安得五亩园，如翁一生了。",
        "dynasty": "宋",
        "collection_info": null
    },
    {
        "title": "秀州沈珪漆烟最善持叶翰林诗来求余诗为作一首",
        "author": "程俱",
        "content": "白头柱史寥阳居，浮提龙检封金壶。\n千金宝液出方外，洒作三元云篆书。\n至今道德五千字，一一破闇如明珠。\n安知此老天地祖，聊遣二化为诙娱。\n华亭老工入吴市，戏以淳漆滋松腴。\n壁中科斗何足道，勒崇正欲遵河图。\n故令墨客从毛颖，玉堂伴直邻清都。\n如椽之笔吐光燄，赓歌纪瑞无时无。\n却分圭璧到蓬户，寂漠着书怜腐儒。",
        "dynasty": "宋",
        "collection_info": null
    },
    {
        "title": "吴下去冬不寒春不雨人以为病城中火灾相仍自十二月至今凡八九发雍熙佛寺灾势尤甚闾里讹言相惊往往徙货泉载家具日为避火计二月乙巳郡守以承天佛寺慧感神像供府第为佛事禳祷是日雨明日雪丁未又大雪农事有初火怪庶或熄人心稍安作诗记其事",
        "author": "程俱",
        "content": "飞虫满空冬不冰，迎春草木皆夭荣。\n辘轳续绠楹桷燥，绯衣老人白昼行。\n城中一日二三发，徼巡司虣徒纵横。\n化城海藏涌地出，耀眼金碧明青冥。\n中宵澒洞半天赤，一弹指顷随烟升。\n重云仙人具悲智，脱屣珍丽依无生。\n千年吴地赴缘感，疾甚景响从形声。\n入廛应供始敷坐，一雨便觉歊尘清。\n黎明密雪洒四泽，灏气交彻何晶荧。\n勾芒蒙润亦助喜，眩转鼓舞随飞英。\n毕方褫魄走荒外，虽有光怪何由呈。\n衡茅倦客正高卧，浩歌黄竹饥肠鸣。\n妻孥号寒不敢恨，且慰南亩滋春耕。",
        "dynasty": "宋",
        "collection_info": null
    },
    {
        "title": "和叶翰林阻雨枫桥",
        "author": "程俱",
        "content": "白雨下车轴，江湖与天邻。\n浑流已横溃，川陆无行人。\n荡荡淮楚舟，篙樯动萧晨。\n淹留寒山寺，河湾俯清沦。\n虚堂梦春草，落纸佳句新。\n长啸寄遐想，深谈破无因。\n泊无轩裳累，但觉山林亲。\n迟迟去鲁意，欲驾还逡巡。\n阴霖固无限，所念商农迍。\n乃知君子怀，绝出世俗尘。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其一",
        "author": "程俱",
        "content": "大空无故新，春物自来去。\n风幡有时转，霜铎深夜语。\n芸芸无定在，荣悴更彼此。\n谁于百草头，了不挂丝缕。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其二",
        "author": "程俱",
        "content": "当年白尚书，居士众称首。\n魔军坐调伏，消散如拉朽。\n何如丹阳侯，法鼓开听牖。\n方当与天游，岂復为物囿。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其三",
        "author": "程俱",
        "content": "踉跄鹤阿师，遮眼寄经籍。\n苦吟思岛可，达观泯儒墨。\n高轩时一过，解带有余适。\n颓然后车人，大瓠号五石。",
        "dynasty": "宋",
        "collection_info": null
    },
    {
        "title": "泊义兴长桥",
        "author": "程俱",
        "content": "侠骨久已朽，南山长于菟。\n当时老蛟窟，遗种今有无。\n我来适秋成，场圃收刈初。\n年丰似足乐，薄酒傥可酤。\n田家復何事，父老仍愁吁。\n滔滔五浊海，所向谁当娱。\n长年得强健，且食清溪鱼。",
        "dynasty": "宋",
        "collection_info": null
    },
    {
        "title": "游善权寺",
        "author": "程俱",
        "content": "放舟荆溪上，溪水清且徐。\n云中离黑山，惨淡初有无。\n舍舟并松麓，下直浮屠居。\n朅来东轩上，爽气已有余。\n飞来定何年，无乃与此俱。\n奔流潄庭下，比竹梁寒渠。\n山深绝凡境，物物清以臞。\n萧森倚岩秀，夭矫悬崖枯。\n幽禽发寒唳，响振高林疏。\n我行亦良苦，却步计已迂。\n解衣卧清昼，慰我千里劬。",
        "dynasty": "宋",
        "collection_info": null
    },
    {
        "title": "善权洞",
        "author": "程俱",
        "content": "尝闻包山境，中有林屋天。\n旁通号地脉，岳渎潜鈎连。\n兹山岂其类，澒洞皆中穿。\n二岩岌山足，琤淙激奔泉。\n牛羊走大石，吐受无穷年。\n金堂下石液，雪积如烹煎。\n从来米盐称，浪播俚俗传。\n一洞启山腹，穹窿亦联绵。\n谁题九斗字，大篆仍深镌。\n中藏丈五石，屹若龙腾渊。\n回头问主人，我辈定不凡。\n云何逐官牒，常得我所耽。\n向来共幽讨，九鏁藏芝岩。\n而我自林屋，翩然游皖灊。\n洪崖傥可俯，不在南山南。",
        "dynasty": "宋",
        "collection_info": null
    },
    {
        "title": "白马洞",
        "author": "程俱",
        "content": "披榛不知疲，诘屈岩下路。\n俄然见深窾，偊步入岩户。\n一泓窈而澄，百步清以骛。\n人言紫髯仙，白马从此度。\n磷磷尽赤石，丹竈遗滓污。\n收藏已儿啼，効速胜麻护。\n因知世盲聋，荒怪杂疑误。\n虚空如许大，长啸可平步。\n胡为万山底，踯躅向烟雾。",
        "dynasty": "宋",
        "collection_info": null
    },
    {
        "title": "神鱼泓是日与诸公流杯水中如西丘故事",
        "author": "程俱",
        "content": "柳州固奇士，戏好亦幽绝。\n远怀西丘饮，千古清兴发。\n徜徉恨无所，盘俎对羁绁。\n聊为五里行，邂逅一壶挈。\n神鱼伏山根，渟湛初一穴。\n侵侵决寒溜，沙石助清越。\n披莎得盘石，离坐若天设。\n实觞竞乘流，眩转亦飘瞥。\n争持或三釂，遇坎时一蹶。\n欢来朱碧乱，笑罢巾帽脱。\n相望西丘游，讵易议优劣。",
        "dynasty": "宋",
        "collection_info": null
    },
    {
        "title": "九斗坛",
        "author": "程俱",
        "content": "万族同一垢，齐州集微尘。\n高灵不来下，厌此浊恶熏。\n从来筑坛处，往往清无邻。\n腥羶远人迹，庶或来仙真。\n兹坛峙幽绝，尚有古制存。\n龟图布八隅，彷佛数兑坤。\n黄冠道中寒，寓址今祇园。\n游人蹑其上，未觉大象尊。\n空令恨聃史，不使羣聋奔。\n盖公虽未见，岂乏栾与垣。",
        "dynasty": "宋",
        "collection_info": null
    },
    {
        "title": "张公洞",
        "author": "程俱",
        "content": "昔年京江夜，飞梦投云山。\n仍追谪仙老，啸咏层崖巅。\n左盼俯无地，苍峦生紫烟。\n当时赋幽赏，妙境竟莫宣。\n今我来自东，扶桡漾荆川。\n饱闻张公洞，怪绝骇所传。\n聊从二三子，一结青山缘。\n北灵敞奇观，下瞩壶中天。\n怳然惊昨梦，了了堕我前。\n仄径缭危栈，重扃护灵渊。\n奇礓互圾倚，侧洞时鈎穿。\n初疑天台聚，纳此一室间。\n夸娥运神化，不隘亦不颠。\n又疑清都客，翩然下云軿。\n幢旄俨行立，导从森蝉联。\n丹梯香雾湿，玉室珠璎悬。\n撑虚一柱屹，戴重三能骞。\n铅竈久已冷，青骡那可鞭。\n香坛望八景，东晨开五便。\n坡陀忽度险，宛转漫无边。\n或深如列厦，或迮纔容肩。\n高跻乍扪顶，偊步欲垫泉。\n不知行远近，一步目九迁。\n噫嘻此天设，端在太古先。\n恨无少陵手，写之黄绢篇。\n聊书梦中梦，投笔一粲然。",
        "dynasty": "宋",
        "collection_info": null
    },
    {
        "title": "借居毗陵东门四首  其一",
        "author": "程俱",
        "content": "客去不能寐，翛然清夜阑。\n楼居俯长川，仰视天宇寛。\n长川濯云汉，错落星宿寒。\n青灯故可亲，且还对尘编。\n其人骨已朽，千载与我言。\n掩卷三太息，虚檐清露漙。",
        "dynasty": "宋",
        "collection_info": null
    },
    {
        "title": "借居毗陵东门四首  其二",
        "author": "程俱",
        "content": "急景不可挽，吾生岂无涯。\n吴中十年旧，鬚鬓亦已华。\n嗟我壮且老，方知失林鸦。\n欲归巷无庐，欲驾涂无车。\n而子亦羁滞，心事如蓬麻。\n人生无巧拙，命耳将如何。",
        "dynasty": "宋",
        "collection_info": null
    },
    {
        "title": "借居毗陵东门四首  其三",
        "author": "程俱",
        "content": "猗猗隔河树，羃羃缘阶草。\n时当长养候，颜色岂不好。\n萌芒忽柯叶，茂大旋枯槁。\n滔滔不自知，但见壮而老。\n人生亦草木，万化迭侵扰。\n朱颜日夜变，素抱岂自保。",
        "dynasty": "宋",
        "collection_info": null
    },
    {
        "title": "借居毗陵东门四首  其四",
        "author": "程俱",
        "content": "借居临官道，堂阴俯长河。\n前车接来轸，从棹纷相摩。\n我独居其间，超然啸而歌。\n颇从故人语，安用高轩过。\n旁有五亩园，不知主谁何。\n时能曳屐往，岂异吾山阿。",
        "dynasty": "宋",
        "collection_info": null
    },
    {
        "title": "和柳子厚读书",
        "author": "程俱",
        "content": "事贱反多暇，居卑适无虞。\n人间不争地，聊此谢畏途。\n岂无营营子，熟视付一吁。\n廛中亦何有，坐听日月逾。\n展卷阅千古，置书忘万殊。\n不妨权子母，亦復商有无。\n平生仅识字，乃与忧患俱。\n持此游学海，层台渐积苏。\n年来但遮眼，颇觉心恬愉。\n囊钱足自饱，肯怖驺朱儒。\n起卧一榻间，兀如橛株拘。\n凉风北窗下，不减愚溪愚。\n谁能三万卷，悬头苦劬劬。\n小极正当寐，睡魔不须驱。",
        "dynasty": "宋",
        "collection_info": null
    },
    {
        "title": "虞君明謩和刘氏园居诗再用前韵作因以叙出处之意",
        "author": "程俱",
        "content": "靖节直有道，高怀俯黄园。\n翘足北窗下，超然诣羲轩。\n早悟俗中恶，归老三家村。\n清诗有遗味，谁知本无言。\n回观一世间，不辨艾与荪。\n青黄饰断木，冠裳裹王孙。\n当时甚寒饿，声利终莫浑。\n公今二千石，此事安足论。\n入当陪隽贤，峨冠宣与温。\n出当仗汉节，登车金马门。\n岂为尚平子，但毕儿女昏。\n我今乃穷士，壮图无一存。\n摧颓风埃下，坐见岁月奔。\n归欤乃其分，卜胜如浮墩。\n他年有余食，会见脱世纷。\n过我五湖上，一区同子云。",
        "dynasty": "宋",
        "collection_info": null
    },
    {
        "title": "陪君明华燕集復用前韵",
        "author": "程俱",
        "content": "华藏万竿玉，何殊辟疆园。\n城中最佳处，时復过高轩。\n危亭望北郭，依依远人村。\n露叶有佳色，桃蹊亦无言。\n纍纍古藤阴，附石如菖荪。\n下有小衡霍，巑岏列儿孙。\n方池是鱼乐，水作千里浑。\n座满北海客，文追谪仙论。\n襟期樗散郑，目繫忘言温。\n斯须接棋战，坚壁如辕门。\n不有覆舟虑，宁为注金昏。\n越医死更起，齐霸亡为存。\n日入万籁息，羁禽趣林奔。\n林间屹层台，此岂萧公墩。\n徜徉步松月，香露时披纷。\n胡床兴不浅，点缀无微云。",
        "dynasty": "宋",
        "collection_info": null
    },
    {
        "title": "初秋偶题",
        "author": "程俱",
        "content": "凉风入高梧，冷翠滴幽露。\n新娥欲西流，绰约一回顾。\n中宵汲冰华，爽气拂庭户。\n萧然视天宇，目送流萤度。\n微云澹河汉，云汉亦容与。\n宜搜静中境，安得此佳句。",
        "dynasty": "宋",
        "collection_info": null
    },
    {
        "title": "和傅冲益冬夜独酌用柳子厚饮酒诗韵",
        "author": "程俱",
        "content": "忽忽岁晼晚，幽怀寄芳樽。\n及兹寒夜永，写我忧思烦。\n放杯独长謡，翕如负晴暄。\n那知曲身直，但觉冰肠温。\n遥思石林亭，玉雪今正繁。\n安能松窗下，捻鬚哦五言。\n须君寻昔游，攀梅撷兰荪。\n胜事难重得，悠然空默存。",
        "dynasty": "宋",
        "collection_info": null
    },
    {
        "title": "秋日市区作",
        "author": "程俱",
        "content": "火壮亦已老，朝昏发微凉。\n高梧逼秋枕，晓梦不得长。\n区中了无营，起卧在一床。\n时时忽忘我，径至无何乡。\n是身亦何为，万化讵未央。\n朅来兰陵市，三见草木黄。\n颇欲索其身，穷年就庚桑。\n临渊故有羡，说食谁能尝。\n尚有平生怀，嵚崎类痴狂。\n佳时坐自失，恐復堕渺茫。\n有生浪营营，有志终遑遑。\n胡为自前却，坐待两鬓霜。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其一",
        "author": "程俱",
        "content": "君门如云汉，可望不可攀。\n地上挟冰子，肉身无羽翰。\n岂无国士知，势有不得言。\n空怀激扬意，归坐自长叹。\n此意重千金，宁论官九迁。\n所愧误赏音，赏音从古难。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其二",
        "author": "程俱",
        "content": "长安穷居客，一日一岁长。\n况乃夏方半，迢迢良未央。\n頳虬驾琼车，万里飞炎光。\n冰崖不可见，仰视峰云翔。\n蜗蟠两壁间，跂想深夜凉。\n一暍非死所，念之热中肠。\n其谁卧清昼，云树罗千章。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其三",
        "author": "程俱",
        "content": "束髪营五斗，飘然落江湖。\n当时尚痴绝，秣骥初问途。\n去国十五年，俯仰同朝晡。\n心随泽中雉，官作竿上鱼。\n及兹才一迁，名实初未殊。\n且当百里地，磨研城旦书。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其四",
        "author": "程俱",
        "content": "一室不可扫，阴晴两非宜。\n朝蝇污简编，暮蚊入裳衣。\n尔来三日雨，门有一尺泥。\n所喜庭户间，新凉洗余曦。\n贫贱无造请，闭关良不痴。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其五",
        "author": "程俱",
        "content": "白云浮东南，下有姑胥台。\n去家桃始花，歘见温风来。\n久无万金书，一使羁怀开。\n倚门有华髪，扶床有提孩。\n虽无冻馁忧，百虑不可排。\n何当放双桨，黄流入清淮。",
        "dynasty": "宋",
        "collection_info": null
    },
    {
        "title": "秋将穫水行田中不復留因窽塍通沟引水过堂下小儿以芒苇作车其上昼夜决决不休戏书",
        "author": "程俱",
        "content": "水行山原溉平畴，时当断壶穫且收。\n功成则退逝不留，去彼畎遂来清沟。\n测之深咫浅可杯，循除㶁㶁环一丘。\n堆沙累石隘厥流，势激滟滪吞黄牛。\n谁持机缄设中洲，折芒断苇驾两辀。\n置之不汨亦不浮，六辐眩转无时休。\n推行作止莫可诹，孰居无事供其求。\n迫而后动真无尤，眩转自彼非吾谋。\n屈伸臂顷一万周，我无欣厌何名忧。\n孰能观身与此侔，众假合集成坚柔。\n沈轻燥湿交相仇，逝川洄洑更春秋。\n滔滔南北东西游，死生壮老休王囚。\n形骸流运我则不，物境万变何其幽。",
        "dynasty": "宋",
        "collection_info": null
    },
    {
        "title": "同江彦文纬江仲嘉褒度菱湖岭游三衢诸山道灵真出入岩谷胜绝可骇杂然有卜筑之意然此地寥閴人所不争小隐不难致顾吾曹出处何如耳二公皆修真养气精进不衰予晚闻此道又为忧病顿挫志倦体疲每思益友傥得静舍安余年资二子以待老岂不乐哉作诗叙游且志本末岩谷之胜实自仲嘉发之予尝闻而赋诗所谓武陵迷汉魏妙喜断山川者也",
        "author": "程俱",
        "content": "我昔未省事，伥伥如病狂。\n仰规结绳初，下历汉魏唐。\n谓此纸中语，卷舒在行藏。\n功名戾契取，有志要必偿。\n趼足方不暇，何由放洪荒。\n行年冠而字，世故颇已尝。\n试窥竺干书，出入应帝王。\n丘轲有妙藴，合处如宫商。\n形骸乃尘沫，笑唾却老方。\n蹭蹬过二纪，身如浮海航。\n风涛浩无际，寄命蛟鼍乡。\n外为万绪婴，内以百虑戕。\n摧颓不一偶，病骨无由强。\n初心益乖迕，始觉计未良。\n拟追赤松游，补我黥劓创。\n惟时子真子，青衫尉南昌。\n亦有虬鬚翁，种桃撷春芳。\n不求飞霞佩，肯受紫锦囊。\n至言无旁午，照用寂以忘。\n尔来又十年，前却方彷徨。\n何殊一日暴，正坐多歧亡。\n虬鬚彼幽人，物化不可量。\n子真日千里，似欲穷扶桑。\n安知阡陌间，共此暇日长。\n广文今稚川，腹有云笈章。\n黄金傥可成，绿髪不復苍。\n养生百千门，一一登奥堂。\n相从岩壑间，笑傲无羲皇。\n衢山甚奇峭，不数三石梁。\n嵚崎尽中空，玉室联珠房。\n九日澬未落，洪波怒怀襄。\n洄流荡沙壤，灵景忽以彰。\n至今众玉聚，山骨堆琳琅。\n峨空怒猊踞，出谷惊龙翔。\n委蛇青童辙，散乱初平羊。\n悬崖势欲坠，植笋森分行。\n晨光乍映发，紫翠云霞张。\n攀萝赵公岩，九土何茫茫。\n岂无太平酒，浣此膏谷肠。\n侧身栖真洞，跼蹐仍跄踉。\n深行得穹窿，陟降殊未央。\n举头见空圆，歘若来飞光。\n翠嵒众山底，怳荡疑无旁。\n故应却尘污，九垒苍屏障。\n斯游固足乐，质象不可详。\n要之大洞中，太山一毫芒。\n回鞭灵真路，林磵森相望。\n穷幽得岩谷，高青对峥嵘。\n蛇行九鏁中，宛转流泉声。\n琤琮泻哀湍，力与乱石争。\n悬瀑或寻丈，势汹洪河倾。\n泠泠赴深窦，或如环佩鸣。\n或于荟蘙中，琴筑时丁丁。\n或穿嵌岩下，洄洑潴深清。\n或如铁堂硖，绝壁飞猿惊。\n龙蛇走根干，薜蔓悬珠璎。\n或如钴鉧西，竹树春冬荣。\n低昂牛马饮，偃蹇熊罴登。\n或如袁家渇，长阴昼冥冥。\n草间兰茝香，石上梗楠青。\n或如灊谷中，坡陀负崩腾。\n或如三峡底，仰见匹练明。\n联绵道林麓，左右临洮城。\n行行川谷开，蔼蔼皋原平。\n冥搜已復失，巧语未易名。\n不意天壤间，云关敞金庭。\n向来保幽遽，不挂世俗称。\n轮蹄固无迹，樵牧或未经。\n吾属岂神悟，权舆标地英。\n昏嫁会当毕，衡茅兹可营。\n二子早闻道，勤行得贞宁。\n要收十年功，不止九府卿。\n二树结佳实，五腴练飞琼。\n处静已超静，留形要遗形。\n我懒百不堪，寸田方力耕。\n会从浮丘伯，及此洪崖生。\n乘风御倒景，出入抚八纮。\n下窥冰炭士，扰扰盘中蝇。\n三人笑相视，事愿良难并。\n此志不可负，无为滞尘缨。\n清泉闻此言，白石相与盟。\n作诗纪胜绝，亦用铭吾膺。",
        "dynasty": "宋",
        "collection_info": null
    },
    {
        "title": "戏呈虞君明察院謩  其一",
        "author": "程俱",
        "content": "三仕三已心如空，一壑一丘吾固穷。\n门施雀罗正可乐，车如鸡栖良不恶。\n胸中九华初欲成，綵衣玉斧双鬟青。\n世间何乐復过此，不失清都左右卿。",
        "dynasty": "宋",
        "collection_info": null
    },
    {
        "title": "戏呈虞君明察院謩  其二",
        "author": "程俱",
        "content": "长安陆海知洪炉，五金出入无精粗。\n平生椎钝坚重质，一往融液随流珠。\n请观五石大瓠种，正以濩落浮江湖。\n环中何者为荣辱，千钟何如三釡粟。\n坦途缓步东方明，大胜跨虎临深谷。",
        "dynasty": "宋",
        "collection_info": null
    },
    {
        "title": "君明见和再作  其一",
        "author": "程俱",
        "content": "十年接淅家屡空，门无八关延五穷。\n谁言浩浩有余乐，世故撩人工作恶。\n君不见韩非白首终无成，至今说难书汗青。\n要之赋命默有制，巧拙安知司马卿。",
        "dynasty": "宋",
        "collection_info": null
    },
    {
        "title": "君明见和再作  其二",
        "author": "程俱",
        "content": "羡公腹有金丹炉，凡泥六一何其粗。\n枣梨扶疏荆棘尽，夜半北海收明珠。\n尔来问舍浙江曲，正以画笥观西湖。\n我生抗脏今耐辱，贫病欲贷监河粟。\n他年公伴赤松游，遗我刀圭固玄谷。",
        "dynasty": "宋",
        "collection_info": null
    },
    {
        "title": "出北关再以前韵作寄  其一",
        "author": "程俱",
        "content": "从公十日羁愁空，超然似欲忘途穷。\n神游八极共天乐，浮白不应嫌客恶。\n中年偃蹇百无成，唯有见贤双眼青。\n狂歌时有眇道士，拟赋臞仙非长卿。",
        "dynasty": "宋",
        "collection_info": null
    },
    {
        "title": "出北关再以前韵作寄  其二",
        "author": "程俱",
        "content": "平生清梦游香炉，云岩荦确衢山粗。\n不应近舍武林秀，僧宝况多沧海珠。\n胜游屡约不成往，白雨连日翻平湖。\n公如二疏方不辱，我亦三吴甘脱粟。\n会当乘雪叩公门，正恐鸣驺还入谷。",
        "dynasty": "宋",
        "collection_info": null
    },
    {
        "title": "雨霁行西湖二首  其一",
        "author": "程俱",
        "content": "晨辉丽春山，雨过松竹香。\n连峰翠欲滴，动摇云水光。\n长堤如卧虹，草暗路已荒。\n菰蒲破绿浄，老葑日以张。\n念昔总角游，祗今二毛苍。\n物境既非昨，我身安得常。",
        "dynasty": "宋",
        "collection_info": null
    },
    {
        "title": "雨霁行西湖二首  其二",
        "author": "程俱",
        "content": "半生走三吴，问舍如捕风。\n敢辞百尺楼，高卧愧元龙。\n向来江道人，卜宅湖山中。\n安知三十年，忽如化人宫。\n苍云翳修竹，飞阁凌春空。\n主人两鬓霜，驱车大河东。\n岂念五亩园，方作万里封。\n而我志幽独，长年羡冥鸿。\n翻无容足地，茅茨翦蒿蓬。",
        "dynasty": "宋",
        "collection_info": null
    },
    {
        "title": "哭阿申二首  其一",
        "author": "程俱",
        "content": "我生百不谐，进退得坎井。\n二毛初抱子，亦足慰衰冷。\n珠庭照日角，眉目秀而炯。\n人言骥堕地，意作千里骋。\n居然万金产，每见百忧醒。\n嗟哉时夜计，便欲老箕颍。\n安知随泡露，变灭失俄顷。\n悲来泪成河，俯仰弔孤影。",
        "dynasty": "宋",
        "collection_info": null
    },
    {
        "title": "哭阿申二首  其二",
        "author": "程俱",
        "content": "遗剑日以远，刻舟那可求。\n沧溟一沤发，散灭何当收。\n而我舐犊悲，中怀不能休。\n推排更嵬磊，棘刺生衿喉。\n夜梦多见之，犀玉照两眸。\n沉忧信伤人，晓觉双鬓秋。\n深惭东门达，恐效西河尤。\n所念盛德后，一身如缀旒。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其一",
        "author": "程俱",
        "content": "秋声不关人，倦客偏入耳。\n萧萧舞黄叶，策策振疏苇。\n明知壮则老，摇落固其理。\n如何石心人，慨叹中夜起。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其二",
        "author": "程俱",
        "content": "蓬藋没三径，藤虆上瓜庐。\n时闻步屧声，款关问何如。\n定坐无杂语，文章较精粗。\n马融辞东观，抗脏与世疏。\n顾此穷巷士，华颠空着书。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其三",
        "author": "程俱",
        "content": "外监嗟已远，吾犹识其孙。\n森然见孤韵，辨作悬河翻。\n低头向萤窗，有类鹤在樊。\n讐书五千卷，字字穷根源。\n颇携未见书，过我樵无烟。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其四",
        "author": "程俱",
        "content": "向来霜秋句，俯仰岁一终。\n人间有寒暑，方外无穷通。\n青青千丈松，不改冰雪容。\n坐阅蒲与柳，飘萧随雨风。\n寒松老益高，蒲柳老益衰。\n流萍况无蒂，復与飞蓬期。\n却扫计不早，出门欲何之。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其五",
        "author": "程俱",
        "content": "剥啄惊牛枕，轩昂见长身。\n苍髯如修竹，定非俯仰人。\n德公卧襄阳，不踏官府尘。\n此老颇似之，酒酣见天真。\n结庐甚幽独，已办老圃邻。\n披榛时一来，数面久益亲。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其六",
        "author": "程俱",
        "content": "二士出吴下，诸生有杨王。\n相从寂寞滨，无乃计未良。\n纵横三千字，坐可致玉堂。\n词章乃穅秕，不直粟一囊。\n我愧非子云，文书昧偏旁。\n穷居似韩子，草树亦荒凉。\n时能出佳句，慰我秋夜长。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其七",
        "author": "程俱",
        "content": "物色一如此，凄风薄人衣。\n遥怜卞山客，增叹雉朝飞。\n固知难为怀，举餐念齐眉。\n忽使梨枣间，纒绵生茧丝。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其八",
        "author": "程俱",
        "content": "清霜扫蕃庑，岂为一草木。\n方春万物遂，苑籞及冰谷。\n干坤本平施，憎爱岂有属。\n不应怀偏悭，独遇吾党酷。\n奇穷坐迂疏，此事计已熟。\n如何半世间，生理常刺促。",
        "dynasty": "宋",
        "collection_info": null
    },
    {
        "title": "与江仲嘉褒赵叔问子昼潘杲卿杲分题赋诗以颜鲁公裴晋公贺监陈希夷画像为题以我思古人为韵余得裴晋公我字韵一首",
        "author": "程俱",
        "content": "晋公护河东，身退势亦左。\n忧心极饥渇，谠议抗嵬琐。\n居朝重九鼎，下贼飞一笴。\n淮西弹丸地，孺子甚么么。\n发兵本无难，万口无一可。\n平淮取淄青，如掇掌中果。\n折衝乃余事，世论岂知我。\n天方厌唐德，莫捄萧墙祸。\n空余丘祷诗，千古幽泪堕。",
        "dynasty": "宋",
        "collection_info": null
    },
    {
        "title": "夜坐",
        "author": "程俱",
        "content": "饥乌夜啼栖復起，仡粟飞光透窗纸。\n捲帘万瓦白生烟，桂影扶疏浄如洗。\n回肠正随清漏转，叶下空庭乱如霰。\n青灯耿耿夜何其，云篆吐兰初一线。\n岁云暮矣万窍号，霜天旅雁求其曹。\n月行虚空几万里，羣犬吠光声正豪。\n蒲团瞑目空危坐，逝者如斯白驹过。\n悠悠昨梦不可攀，此身此心何日闲。",
        "dynasty": "宋",
        "collection_info": null
    },
    {
        "title": "春日写怀",
        "author": "程俱",
        "content": "春风遍芳华，一国尽狂醉。\n穷阎独不知，但见长蒿荠。\n秋飈起苹末，一华初未坠。\n幽怀独先觉，意象已凄厉。\n故知春与秋，初不为我计。\n危弦自应悲，寒木终易脆。\n要之梦中梦，忧乐同一寐。",
        "dynasty": "宋",
        "collection_info": null
    },
    {
        "title": "豁然阁",
        "author": "程俱",
        "content": "云霞堕西山，飞帆拂天镜。\n谁开一窗明，纳此千顷静。\n寒蝉发澹白，一雨破孤迥。\n时邀竹林交，或尽剡溪兴。\n扁舟还北城，隐隐闻钟磬。",
        "dynasty": "宋",
        "collection_info": null
    },
    {
        "title": "二十八舍歌示钱定国显道",
        "author": "程俱",
        "content": "山川不舍骍与角，亢鼻孤豚殊不恶。\n委身投笔事氐羌，何异天球荐房闼。\n人心如面各不同，蛇头蝎尾吾安容。\n脂韦肯效箕箒态，拔剑撞斗真才雄。\n少年食牛有余气，大笑文章几女工。\n立谈宁与子虚比，危冠欲入明光宫。\n功成筑室依故丘，作书重壁垂千秋。\n宸奎一扎呼不起，闭门老死如黔娄。\n尔来养生如养胃，未羡昴精刀笔吏。\n疲神毕虑子所诃，凤觜鸾胶谁汝试。\n昔贤忘心身亦空，身如丘井心如风。\n君言作解皆魔鬼，蒲柳松筠同尽耳。\n三星在溜能几许，张拳且击关南鼓。\n游龙作御云生翼，轸地盖天从莫逆。",
        "dynasty": "宋",
        "collection_info": null
    },
    {
        "title": "数诗述怀",
        "author": "程俱",
        "content": "一生共悠悠，今者曷不乐。\n二十起东山，误为微官缚。\n三年瞬眸耳，邮传那久託。\n四壁自萧然，青编束高阁。\n五更霜钟动，起视星错落。\n六律聿其周，忽忽更岁籥。\n七哀哦幽韵，感念惊独鹤。\n八极岂不广，衰怀了无託。\n九原叹多贤，死者那可作。\n十里望烟村，天随去寥廓。",
        "dynasty": "宋",
        "collection_info": null
    },
    {
        "title": "读陶靖节诗",
        "author": "程俱",
        "content": "吾观靖节诗，三叹有遗音。\n卧看起咏之，愔愔澹多心。\n欲学靖节诗，慎勿学其语。\n心源如古井，衡气光发宇。\n言无出言意，妙语自天与。\n譬如清泠渊，月湛不可取。\n嵚崎阨惊湍，乃若震雷鼓。\n斯言可深味，往往弃如土。",
        "dynasty": "宋",
        "collection_info": null
    },
    {
        "title": "八音歌赠别赵子雍𪛌之二首  其一",
        "author": "程俱",
        "content": "金矿具奇质，百炼出其刚。\n石中含结绿，追彼蒲谷章。\n丝也谈有余，于道乃易方。\n竹林醉黄垆，诞放非古狂。\n匏瓜固非伦，顺俗岂所望。\n出门谢恶友，要若拒獠羌。\n革枉表斯正，渟滓水乃清。\n木贵就绳矩，愿言赠子行。",
        "dynasty": "宋",
        "collection_info": null
    },
    {
        "title": "八音歌赠别赵子雍𪛌之二首  其二",
        "author": "程俱",
        "content": "金张珥汉貂，况乃出天派。\n石渠重儒冠，武弁聊復戴。\n丝麻宜自任，粗使有管蒯。\n竹简书汗青，高吟当人籁。\n匏虽贵中虚，植固须本大。\n土耕戒莽卤，道耕恶疵累。\n革带勿佩韦，赠子絃作佩。\n木强虽过中，宁师伯夷隘。",
        "dynasty": "宋",
        "collection_info": null
    },
    {
        "title": "写怀",
        "author": "程俱",
        "content": "宇宙一火宅，我身寓其间。\n灵台真逆旅，忧喜更往还。\n其来不可却，倐去不可攀。\n冥然闭六凿，暂使逆旅闲。\n中虚本无住，夜半移舟山。\n身随事物化，鬓与寒暑斑。\n奈此业累深，始知定力悭。\n况兹尘沫聚，岂比金石顽。\n顾影忽自笑，吾心定何颜。",
        "dynasty": "宋",
        "collection_info": null
    },
    {
        "title": "和杨秀才友夔三首  其一",
        "author": "程俱",
        "content": "天地有肃杀，好生本无伤。\n阳施待秋成，相济如宫商。\n芸芸共欣荣，众叶薿薿光。\n回头失故林，萧条弄微阳。\n独有岁寒姿，掀髯尚低昂。\n流膏亦归根，晬如养中黄。\n大哉一气中，人心自炎凉。\n安知晞春露，不异腓草霜。",
        "dynasty": "宋",
        "collection_info": null
    },
    {
        "title": "和杨秀才友夔三首  其二",
        "author": "程俱",
        "content": "谁谓方寸地，并包无故新。\n长宵不能寐，万绪愁攻人。\n展转计后有，攀缘及前身。\n苦恨隙驹疾，回嗟秽涂辛。\n披衣问何居，梦觉两不真。\n白鸟固已空，青灯聊可亲。\n念此纸上迹，皆为窖中尘。\n投卷嘿忘我，栖鸡已鸣辰。",
        "dynasty": "宋",
        "collection_info": null
    },
    {
        "title": "和杨秀才友夔三首  其三",
        "author": "程俱",
        "content": "三吴足秔稌，狼戾及宋梁。\n故为胥门隐，未办耕南阳。\n岂无如云稼，竭泽归富强。\n收成一过眼，胼胝念黔苍。\n绵绵太平区，阡陌尽八荒。\n愿从鼓腹游，自放逍遥埸。\n贵贱均饱暖，藜羮等膏粱。\n那令力田夫，一饭不可望。",
        "dynasty": "宋",
        "collection_info": null
    },
    {
        "title": "同余杭尉江仲嘉褒道人陈祖德良孙游洞霄宫",
        "author": "程俱",
        "content": "太湖隐吏迂且顽，手扳柱颊看西山。\n笔床茶竈向何许，往来洞庭林屋间。\n旧闻西门彻悬溜，故整烟艇寻苕川。\n却惊天柱矗云表，势与太华争擎天。\n幅巾跨马及晓鼓，逸思自觉奔春泉。\n其谁从者二妙士，金庭老客南昌仙。\n齐驱共语失长道，但见平阪连桑田。\n篮舆后继独不语，鼻息栩栩山耸肩。\n岗回涧曲若无路，万迭老翠漫秋烟。\n三山对起鎻诘屈，仅容蹄辙通人寰。\n羊肠移险在平地，九疑山色荒联绵。\n穿松酌水寻二洞，低隐岩腹高山巅。\n山巅石室如列厦，接肘可置千宾筵。\n最怜西洞隔凡处，凝乳络壁留空圆。\n我将拂袖去不返，戏击雷鼓挥神鞭。\n三华宝衣立可致，九赤班符何足传。\n只将尻与驾神马，岂顾家火烧凡铅。\n又疑灵物之所宅，卵孕变化蟠蜿蜒。\n金龙玉简投不满，恐復下与东溟连。\n我嗟何地非圣处，火聚正坐青云軿。\n目前阊阖昼自启，电顷已超天地先。\n正缘一念重山岳，障硋何啻重城坚。\n就令信脚到仙宇，凡骨至死包腥羶。\n胶胶世网浪自纒，会当去之如蜕蝉。\n谁能白衣傍金马，且復锦袍乘钓船。\n金庭客，南昌仙，他年与我乘八景，举手少别三千年。",
        "dynasty": "宋",
        "collection_info": null
    },
    {
        "title": "灌竹",
        "author": "程俱",
        "content": "户枢不容蠧，展转夕与朝。\n死水不赴壑，浅于杯所胶。\n人生戒甚逸，起我少自劳。\n呼僮续长绠，落落鸣桔橰。\n携瓢傍修竹，灌洒绕百遭。\n念此十二君，离羣自江皋。\n移栽一年余，已长数尺梢。\n斋前雨霜丛，岁久根已交。\n交根纒箨龙，卷叶不復摇。\n聊苏夏日畏，未谢春雨膏。\n萧萧便生凉，霍若云雾消。\n却坐井边石，清泉濯双骹。\n官闲但数数，听以老圃嘲。\n岂敢运甓比，漫欲滋枯焦。",
        "dynasty": "宋",
        "collection_info": null
    },
    {
        "title": "送江仲嘉褒东还家山方将从赤松子游为作仙游之诗以相步虚云",
        "author": "程俱",
        "content": "空山月出栖鸟惊，溅溅暗溜山间鸣。\n桂阴羃历夜香冷，有人步虚闻紫青。\n翩然骑麟下青冥，君非远游定方平。\n云軿冉冉风袂举，左右玉立花娉婷。\n手摩我顶一笑粲，别来弹指三千龄。\n至言不烦去畦町，齿下端有真长生。\n忽然纵身浮太廷，却笑炼砂飞八琼。\n采芝方壶濯南溟，秦姬吹箫缑氏笙。\n茫茫齐州九窖尘，人间可哀胡不闻。",
        "dynasty": "宋",
        "collection_info": null
    },
    {
        "title": "到官两旬四走山野作诗以自劳云",
        "author": "程俱",
        "content": "上山偃伸如望天，下山伛仆如深泉。\n胡为持此不赀宝，来试万丈悬崖巅。\n前人见踵后见顶，反足鸟道相攀牵。\n欻然置我章贡上，水激石罅奔雷填。\n荒塍曲涧无远近，渺渺不见墟中烟。\n土冈凿路狭如隧，苏壁藤薜蛟蛇纒。\n寒风飕飗失白日，上有万木苍阴玄。\n航溪之深掲其浅，碎石啮足声号川。\n茗山发我一长喟，彼有吴市人中仙。\n飞琼练玉存故处，祗有井竈无霜铅。\n我今正坐五斗米，悔不辟粒从期佺。\n向来吴松厌羁旅，三岁半逐鸱夷船。\n故教筦库着疏懒，坐守兀兀聊穷年。\n安知求逸得奔走，岂异避挺蒙戈鋋。\n咄嗟万事无必计，努力唯有归园田。",
        "dynasty": "宋",
        "collection_info": null
    },
    {
        "title": "吴正仲提举至游堂",
        "author": "程俱",
        "content": "妙喜寄鍼颖，大空浮海沤。\n翛然一环堵，安住有至游。\n内观如寒龟，无缚浪自囚。\n外游如渇鹿，逐焰无时休。\n安知至游处，不止亦不流。\n广文来东南，持节十四州。\n江海见函丈，云林入衣裘。\n平生山水国，不满一转眸。\n高堂坐隐几，笑遣车下牛。\n虚檐白日静，顾眄九极周。\n是中有至乐，可以忘春秋。\n却来观世梦，聊復忧人忧。",
        "dynasty": "宋",
        "collection_info": null
    },
    {
        "title": "和林德祖惠山诗一首",
        "author": "程俱",
        "content": "好山如幽士，胜绝不可攀。\n往者天姥梦，长謡愁谪仙。\n兹山出平野，秀特无株连。\n招提倚云锦，森然见林峦。\n幽寻无十里，正处闲忙间。\n入门心目静，世累若可捐。\n灵泉出土脉，汨汨无流难。\n茶神瀹浮乳，方士沉余丹。\n我生猿鹤姿，颇有山水缘。\n何时共清赏，杖屦穷崖巅。",
        "dynasty": "宋",
        "collection_info": null
    },
    {
        "title": "用德祖韵送毛彦时二首  其一",
        "author": "程俱",
        "content": "往者玉楼客，栖迟感秋蓬。\n龙钟江海士，屑屑悲穷冬。\n今我亦羁旅，号寒思祝融。\n故乡邈千里，胡马长嘶风。\n平生饮最少，亦復贤圣中。\n其谁共谈笑，无乃志所同。\n泮宫备文质，楩楠饰雕栊。\n毛子亦好古，摛辞丽春工。\n飘然适我愿，一舸来自东。\n明时猎英奇，备问罗皋龙。\n逢辰若公等，附凤云从龙。\n遥知赋伐木，相望有梁鸿。",
        "dynasty": "宋",
        "collection_info": null
    },
    {
        "title": "用德祖韵送毛彦时二首  其二",
        "author": "程俱",
        "content": "断港冰未泮，海风起蓬蓬。\n君行亦良苦，浮家秋復冬。\n故人一相遇，醉觉心形融。\n道旧有深乐，班荆余古风。\n何当度杨子，起视东井中。\n未应迫期会，促步佐一同。\n况当万灯燃，流光暖疏栊。\n胡为即言别，繫书凭鸟工。\n空令千里月，团团出天东。\n解舟动栖禽，破晓啼匆匆。\n酒阑城西道，已失衔烛龙。\n振衣一回首，瞥去如惊鸿。",
        "dynasty": "宋",
        "collection_info": null
    },
    {
        "title": "为宜兴郑主簿赋寓轩一首",
        "author": "程俱",
        "content": "物生太空中，巨细同一寓。\n机缄固有待，舟壑本无住。\n二仪立毫尘，万化失朝暮。\n要之傥来寄，正自堕形数。\n滔滔人间世，俯仰若泡露。\n浮游皆适然，蚊睫漫来去。\n着身方丈室，聊作槁梧据。\n了观诸幻境，内外绝欣恶。\n须知五藴山，今我聊託附。\n回头主人翁，妙住了无处。",
        "dynasty": "宋",
        "collection_info": null
    },
    {
        "title": "君明出留题吴江诗次韵",
        "author": "程俱",
        "content": "包山水脉通西垠，森然林屋开东晨。\n飞仙下视三万顷，岂异滴水陶家轮。\n时时余浸被吴楚，赤子𫙺𫙺哀漂沦。\n松江一支东入海，海道今者皆扬尘。\n遂令洪波洄不吐，禹迹莫辨僞与真。\n滔滔利往桥下水，省照黄绶孤吟身。\n月轮行空万籁息，尚记此境清无伦。\n当时苦恨无好句，空负岁月临江津。\n得公新诗妙入理，羊酪敢方千里莼。\n公言慎勿作境会，取舍过咎由来均。",
        "dynasty": "宋",
        "collection_info": null
    },
    {
        "title": "题滕司户虚舟庵和韵",
        "author": "程俱",
        "content": "万族同一海，至人乘桴浮。\n狂风鼓溟壑，安问蜃与鰌。\n扰扰堕浊水，蚩蚩守藏舟。\n其谁善游者，动寂两不侔。\n纷纶万境前，了了转处幽。\n爱君虚舟句，勿逐虚舟求。\n徜徉曹掾中，聊作虚舟留。\n长维五藴山，亦泳爱水流。\n飘摇度夷险，不喜亦不忧。\n我乃蹇浅人，褊心屡招尤。\n君心果空旷，永矣从君游。",
        "dynasty": "宋",
        "collection_info": null
    },
    {
        "title": "同江赵潘集以钟监博山炉黟砚石屏为题予得钟监分韵得金字钟监盖响板也形制如钟背作云雷纹面可监我曹创为之铭曰癸巳作钟监子子孙孙永保用张有篆甚奇古",
        "author": "程俱",
        "content": "帝轩工鳬和九金，童丁炎铄成妇壬。\n戏驱丰隆发凝阴，雷轰列缺光下临。\n飞精入范天机深，四规阏明追蠡瘖。\n厥声铿宏中黄林，隐如霜降丰山岑。\n岂唯正衣冠佩簪，对之炯炯生肃心。\n应而不藏无古今，监之无穷叩逾音。\n至人之心我所钦，盘盂不须铭且箴。",
        "dynasty": "宋",
        "collection_info": null
    },
    {
        "title": "再分题得易分韵得醉字一首",
        "author": "程俱",
        "content": "吾观空劫初，妙藴固无示。\n谁令南北海，七窍凿元气。\n灵龟出洪河，六画乃其寄。\n庖牺觑天巧，创物发奇秘。\n太虚本无边，小大随汝视。\n穷之得几深，见者自仁智。\n或从炼丹砂，或用资卜筮。\n终然有神护，回禄翻引避。\n绝编固冰释，覆瓿正心醉。\n却怀投阁生，寂寞发长喟。",
        "dynasty": "宋",
        "collection_info": null
    },
    {
        "title": "雨霁同仲嘉小酌久之云开月出光照席上颇发清兴戏作此诗",
        "author": "程俱",
        "content": "初月脱氛翳，微云递疏光。\n徘徊照庭户，皎皎涵清觞。\n牢愁不可排，磊块如高冈。\n烦君着酒浇，身世得暂忘。\n举觞漱明月，似觉幽桂香。\n拟吹三江水，浣此九转肠。\n中宵起四顾，河汉生微凉。\n飘然想风驭，梦寄无何乡。",
        "dynasty": "宋",
        "collection_info": null
    },
    {
        "title": "过吴兴城北超覧堂",
        "author": "程俱",
        "content": "佛子固多幻，开轩纳羣山。\n平畴展摩衲，回塘萦玉环。\n新荷丽朝日，一一发清妍。\n引簟北窗下，云岚揖高寒。\n超然醉司马，寄傲羲皇前。\n座有眇道士，长謡九华丹。\n张翁老篆癖，势逼之罘镌。\n濡毫记姓名，夭矫龙腾渊。\n日没羣动息，城阴静娟娟。\n长林有归翼，吾驾亦言还。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 玉德泉",
        "author": "程俱",
        "content": "卞维吴兴镇，杰出众山外。\n晴朝自生辉，韫玉见奇态。\n新阡表南阳，独据山水会。\n青松三万本，已復出蓬艾。\n灵泉发道左，天遣资灌溉。\n初无一綫溜，泛滥欲浮芥。\n披榛伫方空，余浸忽可浍。\n清踰金沙泓，甘此中泠派。\n朝涵卞峰云，暮作霅溪濑。\n岂惟供百须，旱岁亦多赖。\n殷勤五大夫，随喜奉微盖。\n尝闻瑜瑾姿，德与君子配。\n兹泉为人出，固是神所介。\n当令玉德名，相与流千载。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 庵居",
        "author": "程俱",
        "content": "幽亭名思洛，寒潭俯澄虚。\n回头三百年，胜地成荒墟。\n公今草堂址，无乃昔所居。\n环之碧玉峰，带以清冷渠。\n流泉响琴筑，松竹皆箫竽。\n妙哉无尽藏，一一为我娱。\n东冈作兰若，钟梵邻樵渔。\n亦有桑柘村，旁开蔬果区。\n何烦引三径，故自与世疏。\n主人去霄汉，夜直承明庐。\n斯游入清梦，傥寄空中书。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 朱氏山居",
        "author": "程俱",
        "content": "嵚崎宝山麓，乱石如斗兽。\n云根尽中空，嘘吸弄昏昼。\n兹山颇似之，无乃共灵构。\n如何在人境，有此泉石囿。\n深岩隐荟翳，竹树两森秀。\n坡陀接烟磴，足力恣所究。\n恍然天地开，远目千嶂骤。\n中营五亩宅，何必封石窌。\n桑麻无外求，茶果供日富。\n夭条列僮奴，花草更黼绣。\n生生所应有，取足谢奔走。\n嗟余四方志，老大无一就。\n对此寸心惊，无因託圭窦。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 西庵",
        "author": "程俱",
        "content": "是公固麟凤，入兽不乱羣。\n吴侬欲争席，但见一幅巾。\n篮舆从逋客，上下寂寞滨。\n却行共谈笑，愧此礼意亲。\n行行得西庵，杉竹含清熏。\n解衣静盘礴，虚窗蕙烟纷。\n濡毫散珠玑，咳唾不自珍。\n曳屣转山足，长林蔽浮云。\n旁连众迤逦，上有高嶙峋。\n穹窿见深洞，划如敞重闉。\n往者玉京子，翔空驾飈轮。\n于今蜕骨在，坚重踰苍珉。\n颇欲穷其源，燃犀问蛇神。\n钩穿忽无间，信有仙凡分。\n却寻招提路，松风亦随人。\n潺潺石桥水，洗尽荆吴尘。\n胡床兴不浅，已觉千山曛。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 夜归",
        "author": "程俱",
        "content": "日入三籁息，羣山鬰苍苍。\n巾裾湿烟雾，宛转度涧冈。\n涓涓暗泉鸣，冉冉松筠香。\n林梢吐纤月，露叶琐碎光。\n归来叩禅扉，幽灯对绳床。\n相羊有余适，笑咏白雪章。",
        "dynasty": "宋",
        "collection_info": null
    },
    {
        "title": "同游道场何山二首 道场山",
        "author": "程俱",
        "content": "何年窣堵波，独立妙峰顶。\n憧憧五湖舟，黑月仰光影。\n千章列云构，灵液走甘冷。\n隆楼绝清空，横侧见峰岭。\n下窥三州聚，尘末集毫颍。\n振衣薄云汉，万劫弹指顷。\n辽辽天宇大，出没笑蛙井。\n堂中老比邱，奋迅颇精猛。\n拟分数椽地，饱饭卧清境。\n何必少陵翁，闻钟始深省。",
        "dynasty": "宋",
        "collection_info": null
    },
    {
        "title": "同游道场何山二首 何山",
        "author": "程俱",
        "content": "谢公沧海士，眷眷在林壑。\n飞舆下层峦，及此日未落。\n翩然何山麓，古涧谢疏凿。\n方桥跨清泠，鬰密交翠幄。\n通幽更穷深，木末见楹桷。\n琅珰鸣老屋，拉攞相倚薄。\n庄严布金地，藤蔓土花剥。\n当年轩裳客，小隐事铅削。\n能令此山名，谷口振京洛。\n如何给园居，胜士久不作。\n岂惟雪山轻，顾恐泉水浊。\n周行一泛览，怀古叹冥漠。\n安知千载人，不作来游鹤。",
        "dynasty": "宋",
        "collection_info": null
    },
    {
        "title": "同游胜林亭次韵",
        "author": "程俱",
        "content": "会意不在远，巢枝良有余。\n居然胜林境，鱼鸟皆欣娱。\n危城俯回溪，归航数风蒲。\n幽蹊接遐观，褰裳欲凌虚。\n却顾容膝地，清阴绕扶疏。\n念此晨日长，言旋更踟蹰。\n翰林留新句，体骨超黄初。\n深藏恐飞去，照夜空江湖。",
        "dynasty": "宋",
        "collection_info": null
    },
    {
        "title": "同叶翰林游虎丘分韵得丘字",
        "author": "程俱",
        "content": "四顾渺平野，孤撑见林丘。\n常疑涌地出，傥復海所浮。\n上有千人台，灵踪想前修。\n无情肯深义，顽石亦点头。\n下有百尺渊，神光干斗牛。\n阴崖不见日，草木皆先秋。\n两晋多达士，东亭抑其流。\n结庐远车马，寄此山之幽。\n一朝施白足，弃去如毛輶。\n矧伊桑下宿，肯作贾胡留。",
        "dynasty": "宋",
        "collection_info": null
    },
    {
        "title": "同叶内翰游南峰窃观壬辰旧题诗谨次严韵",
        "author": "程俱",
        "content": "道林弥天辩，妙誉倾斗南。\n山阴有余赏，禹穴或已探。\n晚岁折筇杖，兹焉寄伽蓝。\n呼鹰阅神骏，对客手自谈。\n却顾夸夺子，心兵战方酣。\n当时蹇驴辈，蹴踏岂所堪。\n斯人不可见，荒径昔已谙。\n青鞋踏松月，幽灯照禅龛。\n尔来十五年，身世犹朝三。\n羁游了无蒂，飞蓬转毗岚。\n愧此石窟人，坚持证那含。\n如公世所挽，明堂要樟柟。\n徘徊弭玉节，聊酌需泉甘。\n老乃涧底松，霜枝鬰毵毵。\n尚有蠧书癖，囊中密如蚕。\n中年锢泉石，此外无余耽。\n从公恣幽讨，形疲意犹贪。\n安得五亩园，旁营二空庵。\n心游万物表，旷若巨海涵。\n恨无买山具，抚境思髯参。",
        "dynasty": "宋",
        "collection_info": null
    },
    {
        "title": "叶翰林有徐熙桃竹方尺许索诗輙赋一首",
        "author": "程俱",
        "content": "寒禽抱幽丛，意得窥绿浄。\n夭华媚霜筠，惨澹若春暝。\n胡僧手幻药，纳此方池境。\n重重玄涉入，妙悟付毛颖。",
        "dynasty": "宋",
        "collection_info": null
    },
    {
        "title": "仲嘉录示新斋联句用韵书怀奉寄一首",
        "author": "程俱",
        "content": "我歌无庸归，礼意固有属。\n渠侬方不顾，欲问何拘曲。\n乃知交际难，不若逃空谷。\n忧端浩无穷，日饮思枕曲。\n文求世人笑，字异山鬼哭。\n龙鸾阅斯冰，剑弩对鹞鹄。\n鴈门既呼卿，司武或见梏。\n闭关固自如，青简得三復。\n谁后足趦趄，堕彼手翻覆。\n汨泥无纡辔，绝迹慕前躅。\n故人有新诗，远寄资剩馥。\n鸣嘤倡復和，流征断还续。\n华如三女粲，学陋一夔足。\n吟余写幽怀，蹇思惭刻烛。",
        "dynasty": "宋",
        "collection_info": null
    },
    {
        "title": "夜寒大风汹汹不能寐用前韵作一首",
        "author": "程俱",
        "content": "朔风如长兵，犀兕贯七属。\n寥寥挟霜露，浩浩入空曲。\n羁禽无安巢，冻兽吼冰谷。\n枯摧卵压山，石走尘飞曲。\n终朝恣飘鼓，众窍如歌哭。\n客怀正无聊，默念叹鸿鹄。\n穷愁巧相寻，夜气恐将梏。\n羲娥不我待，始姤今已復。\n黄昏歌苦寒，达旦几翻覆。\n悲蛩尚啾喧，饿鼠时踯躅。\n青编置床头，芸竹有余馥。\n枯肠浪自苦，无食安能续。\n平生仅识字，无地寄双足。\n呼僮屏书眠，传记真举烛。",
        "dynasty": "宋",
        "collection_info": null
    },
    {
        "title": "迁居城北蜗庐",
        "author": "程俱",
        "content": "有舍仅容膝，有门不容车。\n寰中孰非寄，是岂真吾庐。\n不作大耳儿，闭关种园蔬。\n茅薝接环堵，无地可灌锄。\n不作下榻翁，一室谢扫除。\n平生四海志，投老河鱼枯。\n愿从素心人，不减南村居。\n萧然冰炭外，傲晲万物初。\n坐视蛮触战，兼忘糟粕书。\n聊呼赤松子，伴我龟肠虚。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 浚治西池",
        "author": "程俱",
        "content": "世间潢潦生蝌斗，闻说西池岁时久。\n不应朝满夕已除，秋至先衰等蒲柳。\n知公旁观久技痒，聊试他年膏苗手。\n泥涂不忍海波臣，畚锸故烦牛马走。\n尝闻汝水行地底，出没川原无不有。\n溅溅忽作写盘珠，盎盎俄承注床酒。\n清涵荇藻更姿媚，明烛鬚眉见妍丑。\n巢莲永无龟曳尾，雨花定有鱼颁首。\n使君佳政尽如此，说尹遥知不容口。\n何由步屧逐春风，作社慇慇就田叟。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 诸葛莱",
        "author": "程俱",
        "content": "三雄未辨谁朱紫，祇有群狙聊作使。\n卧龙偃蹇正躬耕，一饱但知藜藿美。\n平生习气故难尽，品藻芜菁传锦里。\n投醪饮河真有味，置薤留根何足比。\n要知茹草可终身，肯作染羮摇食指。\n公今啸诺坐堂上，方丈盈前宁少此。\n戏持微草调诸伧，笔势滔滔下南纪。\n云亭漫吏食不足，几欲送穷烦鬰垒。\n拔毛蒸瓠当家鹜，潄石枕流徒厉齿。\n因公始识武侯鲭，盖地何当似芣苢。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其一",
        "author": "程俱",
        "content": "胸中有天游，一室未为迫。\n永怀东篱翁，那復有此客。\n重阴败佳辰，长雨不为泽。\n堆豗对黄华，菜色被臧获。\n黄华亦萧条，伴我霜鬓白。\n犹能相呴嚅，嫩叶供小摘。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其二",
        "author": "程俱",
        "content": "去年蛾眉山，痛饮真得计。\n新蟾继秋阳，明洁谢点缀。\n今年坐蜗庐，檐溜落空砌。\n花开信多雨，会少苦分袂。\n茫茫大块间，游子况无蒂。\n百年能几何，行復惊改岁。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其三",
        "author": "程俱",
        "content": "危心如危絃，未断先凛凛。\n风庭忽知秋，中夜不安枕。\n力行无远涂，积缕成重锦。\n男儿未盖棺，雅志安得寝。\n荣衰非所念，身世固已审。\n亦復羡久生，聊为老籛饮。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其一",
        "author": "程俱",
        "content": "公昔奉阡陇，二毛不胜簪。\n扶杖事耘植，咿唔杂呻吟。\n耿耿霜露感，遑遑蓼莪心。\n浮云为愁容，鸟兽亦哀音。\n徘徊动行路，下比元与任。\n宿草今已长，新松鬰森森。\n尚有五芝秀，荧荧烂如金。\n为公赋南陔，凯风吹我襟。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其二",
        "author": "程俱",
        "content": "行云本无心，虚舟但乘流。\n主人非逋客，不使芳杜羞。\n鸣驺入山谷，黾勉赴所求。\n明知廊庙具，岂为猿鹤留。\n朝来尺素书，联翩自岩丘。\n平安喜筠柏，宁论橘千头。\n岂无木石居，吾非若人俦。\n既与世同乐，那容不同忧。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其三",
        "author": "程俱",
        "content": "往客霅溪上，舒娥几亏盈。\n深穷卞山境，胜概不可名。\n柴车逐公游，登皋復临清。\n夜投阿兰若，松窗待朝明。\n济胜剧许掾，评诗陋钟嵘。\n灵滋初可抔，龙箨忽已萌。\n斯游今几时，坐想飞泉鸣。\n尚应几杖间，隐隐金石声。",
        "dynasty": "宋",
        "collection_info": null
    },
    {
        "title": "题叶翰林阅骏图",
        "author": "程俱",
        "content": "叶公龙友天下才，当年麒麟天上来。\n儒童抱送太一况，下游阊阖观琼台。\n高标故自赏神骏，肯使余恨遗蒿莱。\n帝闲食粟几千驷，盛气勃鬰驰天街。\n稳衔金勒立仗下，俯视冀北皆驽骀。\n骊黄不来八龙远，尚有写照埋氛埃。\n短屏高障久零落，意象崪嵂求其侪。\n收罗绝足共一处，引素便觉风沙开。\n伟哉十马尽殊相，神物变化须风雷。\n腾骧振迅各有态，岂顾短脰空徘徊。\n持缰顿辔者谁子，无復堕泪鸣声哀。\n刷燕秣越安足道，会逐衔烛西山颓。\n其中一骥屹不动，尾垂青丝蹄卓锥。\n安知万里志未已，但见寂寞如寒灰。\n龙眠老笔不再得，幻化百亿纷骊騧。\n郑生晚出擅图貌，盛名欲与曹韩偕。\n肉身飞入九天去，清都楼观金崔嵬。\n玉花照夜不论价，想见火齐珊瑚堆。\n只今此画已难致，肯戏秃笔霑残煤。\n千金市骨意不浅，对此慷慨伤虺尵。",
        "dynasty": "宋",
        "collection_info": null
    },
    {
        "title": "元夕块坐因用叶翰林去年见寄元夕诗韵写怀  其一",
        "author": "程俱",
        "content": "儿童逐遨戏，先春祷春晴。\n心如飘风快，目若冰壶明。\n宁为惜日计，所愿佳节并。\n老来见纷丽，如干闼婆城。\n流光不可挽，譬彼空中声。\n那知节物佳，翛然谢将迎。\n幽灯对简编，历历记所更。\n斯须闭关卧，鼻息惊雷鸣。\n寤念北山北，田家已催耕。\n胡为异乡久，空寒猿鹤盟。",
        "dynasty": "宋",
        "collection_info": null
    },
    {
        "title": "元夕块坐因用叶翰林去年见寄元夕诗韵写怀  其二",
        "author": "程俱",
        "content": "短日良易暗，凝阴有时晴。\n何人劝之照，烛燎皆争明。\n今年春苦寒，寒威剧幽并。\n连绵积三白，云埋阖庐城。\n深泥浃新雨，行路无人声。\n藜灯不来下，箕卜岂復迎。\n朝来日照梁，天气忽已更。\n稍闻桥市间，箫鼓远近鸣。\n吴人尚游乐，急如赴春耕。\n唯有穷巷士，守穷如守盟。",
        "dynasty": "宋",
        "collection_info": null
    },
    {
        "title": "西安谒陆蒙者老大夫观着述之富戏用蒙老新体作  其一",
        "author": "程俱",
        "content": "丈人意何长，纵目文史足。\n琅然五行落，洞视不再读。\n作书兼远奘，众妙探玄竺。\n时时歌四始，笑捧五经腹。\n高堂发新稾，重复罗籖轴。\n观之类窥管，讽味得膏馥。",
        "dynasty": "宋",
        "collection_info": null
    },
    {
        "title": "西安谒陆蒙者老大夫观着述之富戏用蒙老新体作  其二",
        "author": "程俱",
        "content": "白头书生黑头翁，长安时花幽涧松。\n远飞近啄虽异志，天命厚薄无雌雄。\n鈎深采博燥喉吻，守此一亩蓬蒿宫。\n杜门不出交二仲，木阴涧曲遥相通。\n紫囊贝叶资艺苑，款关一见踰三冬。\n亭亭漫吏多所历，干死书萤心似漆。\n王门宾阁不留行，赭颜趼足搜泉石。\n茅檐正欲结云根，竹叶榴花荐余沥。\n当从元亮赋言归，木茹麻衣永投笔。",
        "dynasty": "宋",
        "collection_info": null
    },
    {
        "title": "昨夕风月顿清独坐中庭夜分不寐翛然四顾寂无人声如在尘外作诗一首以写一时之适",
        "author": "程俱",
        "content": "邻家双井桐，下有羃翠庭。\n晚来微风过，已復含秋声。\n归舍对环堵，筠窗亦泠泠。\n月轮正行空，洗光自东溟。\n常星为失色，肯与纤云并。\n廓如凈琉璃，中有玉鑑明。\n太虚本无滓，心目固自清。\n浩然天壤间，洞视万古情。",
        "dynasty": "宋",
        "collection_info": null
    },
    {
        "title": "数日春物甚丽坐阅岁华偶成古句",
        "author": "程俱",
        "content": "东皇驾苍龙，超忽了八区。\n清明风从冰轮际，转入厚地潜嘘嚅。\n周行无间寂无迹，但见动植咸照苏。\n赩如醇醪入花骨，冻块一一成丰腴。\n花光照空日色醉，天宇荡滉青莲敷。\n烂霞涨渌万堆雪，剪刻不用施铅朱。\n铜丸昼漏五十刻，衔烛缓辔经天衢。\n游人正与春物竞，汲汲磨蚁同驰驱。\n固知一气共舒惨，机关默动非人须。\n孰居无事主张是，绣黼万象归无余。\n青黄赤白岂有意，应见略似摩尼珠。\n区中代谢未有极，故自有物无荣枯。",
        "dynasty": "宋",
        "collection_info": null
    },
    {
        "title": "陈君学正草堂成提点大夫梅十五丈有诗且蒙借示见邀同作谨次原韵因以叙怀",
        "author": "程俱",
        "content": "行藏固殊涂，臭味非一族。\n或峨冠攫金，或被褐怀玉。\n持身凛冰渊，或洞洞属属。\n和光略畦町，或落落碌碌。\n或来仪帝庭，或去隐王屋。\n堆豗肉生髀，驰骛趼重足。\n或委余膏粱，或不厌杞菊。\n或翚飞千柱，采错暖金绿。\n或蜗盘四壁，分光待邻烛。\n要之皆幻寄，眇矣太仓粟。\n明冥默乘除，塞马更祸福。\n陈公作茅斋，足以媚幽独。\n苟全真易成，知足定不辱。\n有门昼常关，何必在岩谷。\n向来万金堂，奔走九州牧。\n一朝巢自焚，始悔突不曲。\n何如东郭舍，椽柱随把束。\n翛然已忘世，肯嘆硕人轴。\n我今客吴门，饥卧谢仆仆。\n年来寄蓬茨，慕此高让俗。\n室中了无藏，鼠窃屡驱逐。\n衰怀百念冷，对境无可欲。\n穷通如四序，损益正三復。\n衡门可栖迟，薄酒等醽醁。\n吾闻老聃言，为腹不为目。",
        "dynasty": "宋",
        "collection_info": null
    },
    {
        "title": "十月五日集季野家归作",
        "author": "程俱",
        "content": "贤愚孰无营，急景信可惜。\n如何阖庐城，乃有此闲客。\n怀安岂初志，运甓有余力。\n相从无何乡，邂逅一日适。\n虚窗得朝阳，寒凛作春色。\n琴书罗棐几，一一凈如拭。\n画沙见奇踪，落屑非近识。\n似追永和还，未觉正始隔。\n峥嵘衡霍囿，莽苍云梦泽。\n时华玄低卬，幽鸟共深寂。\n谁驱此变幻，戏纳方丈域。\n惭公倾春酿，浇我忧思积。\n岂无车公语，顾匪伯仁匹。\n长檠蜡华摧，起视霜月白。\n酣歌美清夜，拥髻侍通德。\n参差吐幽妍，凿落滟芳碧。\n觥筹不留行，为问此何夕。\n言归谢主人，五斗安可极。",
        "dynasty": "宋",
        "collection_info": null
    },
    {
        "title": "戏示江协律汉",
        "author": "程俱",
        "content": "酸寒北山尉，憔悴孔州守。\n枯鱼同处陆，濡沬赖诗酒。\n当时年尚壮，意气亦何有。\n祇今双鬓华，十载一回首。\n仕初君似遇，游倦吾已丑。\n邂逅记昔游，空嗟汉南柳。",
        "dynasty": "宋",
        "collection_info": null
    },
    {
        "title": "再和一篇以答固穷之句",
        "author": "程俱",
        "content": "车行有险夷，初不入天守。\n乘颠了无择，正自全于酒。\n我身天地间，毫末寄九有。\n正当带笭箵，章甫误加首。\n久知田园乐，不信村野丑。\n平生笑何人，戚戚柳州柳。",
        "dynasty": "宋",
        "collection_info": null
    },
    {
        "title": "江再和戏答四篇  其一",
        "author": "程俱",
        "content": "当年季将军，晚节河东守。\n谁令一人誉，挥去坐使酒。\n长卿起遐陬，落笔赋乌有。\n要之乃雕篆，意不在黔首。\n穷通付造物，世俗浪妍丑。\n何必送五穷，呼奴结车柳。",
        "dynasty": "宋",
        "collection_info": null
    },
    {
        "title": "江再和戏答四篇  其二",
        "author": "程俱",
        "content": "长言屹秦城，古例开墨守。\n三年不窥园，一吻莫饮酒。\n斯人浪自苦，初不繫无有。\n何如从子微，亦復问贤首。\n此身未能了，何暇念亿丑。\n超然方丈间，观化肘生柳。",
        "dynasty": "宋",
        "collection_info": null
    },
    {
        "title": "江再和戏答四篇  其三",
        "author": "程俱",
        "content": "君家翠岩翁，三一久已守。\n与沈爱欲泥，宁饮声闻酒。\n当知华藏海，正在十二有。\n他年涅槃门，燕路须北首。\n胖然一心定，六贼如获丑。\n感彼志冰霜，吾衰等蒲柳。",
        "dynasty": "宋",
        "collection_info": null
    },
    {
        "title": "江再和戏答四篇  其四",
        "author": "程俱",
        "content": "太平一春台，好在四夷守。\n持盈何足道，饱德醉以酒。\n君为乐歌词，嘉瑞无不有。\n不知府中士，谁子号称首。\n如君真妩媚，孰谓施嫱丑。\n故应洗余累，令君继温柳。",
        "dynasty": "宋",
        "collection_info": null
    },
    {
        "title": "季野见和次韵二首  其一",
        "author": "程俱",
        "content": "谈迁太史令，赵卫淛西守。\n妙龄中青钱，大笔笑玄酒。\n一麾分隼旟，七载去螭首。\n行看贾生还，固异颜驷丑。\n何许从宸游，金鞍繫宫柳。",
        "dynasty": "宋",
        "collection_info": null
    },
    {
        "title": "季野见和次韵二首  其二",
        "author": "程俱",
        "content": "此身非匏瓜，圭窦可长守。\n初为絃歌计，肯饮中山酒。\n深虞委司败，政术空无有。\n故将老衡茅，敢復嘆华首。\n公诗金错刀，刻画无盐丑。\n应怜五穷韩，定作三黜柳。",
        "dynasty": "宋",
        "collection_info": null
    },
    {
        "title": "次韵叶内翰游西余山用袁奉议韵",
        "author": "程俱",
        "content": "平子愧明略，长卿真倦游。\n笭箵傥可佩，瑶玉岂復舟。\n旧闻西余老，猖狂白苹洲。\n毫端宝刹见，尘起大地收。\n奋迅师子王，蚓蛙视蛟虬。\n向来大涤翁，晚节万户侯。\n襄阳一转语，富贵真云浮。\n此道久已微，碔砆混琳球。\n念昔过苕霅，寻溪亦经丘。\n同游今安在，十载一瞬眸。\n几欲挂长剑，刻舟笑延州。\n焉知瓮中人，寂默无春秋。\n香炉着古庙，一念万劫休。\n安得五亩园，良苗接平畴。\n脱身饥寒外，结友高胜流。\n二边无余习，六贼可尽刘。\n谁能使危膓，一日一万周。\n须公谢三旌，故事追羊求。\n青鞋一幅巾，往来山之幽。\n且復载明月，深潭戏垂鈎。",
        "dynasty": "宋",
        "collection_info": null
    },
    {
        "title": "次韵江司兵寄示所和赵司录相从饮解嘲之句",
        "author": "程俱",
        "content": "卜居林塘静，禽鱼乐融融。\n阳和一披拂，照烂黼绣工。\n柔条罥繁枝，幽香来晚风。\n谁谓武陵远，临清千树红。\n俯仰村郭间，从容圣贤中。\n暮见月圆缺，余光入疏栊。\n朝乘日车作，坐守四壁空。\n遥想赵与江，屈身薄书丛。\n正类鹳雀碧，未为覆盆烘。\n禄隐寄簪笏，神游在方蓬。\n时时望西山，把酒一笑同。\n茗碗倾石鼎，山蔬出筠笼。\n不妨问中圣，何暇赋恼公。\n赵子五车腹，春秋富终童。\n居然出其类，俨如黄髪翁。\n江子事超旷，町畦漫无封。\n但见磊砢姿，温温若春浓。\n人生迭相笑，伧父嘲吴侬。\n鸱夷与井缾，忧乐殊初终。\n且当从所好，迂辔若为容。",
        "dynasty": "宋",
        "collection_info": null
    },
    {
        "title": "空相僧舍书事",
        "author": "程俱",
        "content": "午景入疏竹，堂阴筠粉香。\n疏帘扑空翠，无风自微凉。\n棋声破禅寂，日转幡影长。\n霏烟触垂瓜，泛乳搜枯膓。\n投局起寻胜，徘徊雨花堂。\n巢莲见灵龟，信有千岁祥。\n徐观乃跛鼈，圉圉循菰蒋。\n笑罢得叹息，是非可兼忘。\n却坐对谈麈，冰松想千章。\n斯须二三子，矫若惊鸿翔。\n府中有料理，不作功曹狂。",
        "dynasty": "宋",
        "collection_info": null
    },
    {
        "title": "戏赠江仲嘉司兵",
        "author": "程俱",
        "content": "君不见谢公栖迟乐东土，起作司马征西府。\n莫年谈笑有穰孙，鹤唳风声走强虏。\n又不见子猷剡川高兴阑，肯随鹤书落人间。\n不知骑曹底官职，朝来拄颊看西山。\n平生清真翠岩老，泉石膏肓偶同调。\n岁寒落落见孤松，不忍低眉宁枯槁。\n年来无米继朝炊，闻说吴兴富鱼稻。\n不妨来作古司兵，士卒投醪止鳬藻。\n美哉洋洋霅溪水，秋塘百里荷花绕。\n当年钓徒放浪处，醉目悠然送归鸟。\n斯人不死世不识，往往凌波弄瑶草。\n君方参同佐龙虎，我欲治荒种梨枣。\n会当月夜见庞眉，一笑超然凌八表。",
        "dynasty": "宋",
        "collection_info": null
    },
    {
        "title": "次韵和江司兵浙江观潮",
        "author": "程俱",
        "content": "寥天月魄更旁哉，归墟两潮时去来。\n乃知大块与人等，欠噫风动声为雷。\n支川千亿具毛窍，四溟翕张玄牝开。\n人间百刻乃一息，断岸飘鼓如轻埃。\n二山横控江海际，挟以幽阙双嵬嵬。\n伟哉吞吐王百谷，视彼浅狭真台陪。\n倒流千里骇凡目，正自违性同桊杯。\n相传昔者楚亡将，事成国霸遭雄猜。\n英灵不没尚为尔，姓字往往欺啼孩。\n锦乡功成老元帅，酒酣拔剑歌莫哀。\n戏令强弩飞劲箭，大堤屹立藏风桅。\n吴儿荒怪不足录，适与支诺资谈咍。\n岂知六合有常理，水中出火能焚槐。\n当年谢公正游乐，遗形物表如王骀。\n微吟独啸向海道，几见银雪西山回。\n读君新句写奇观，便似放目吴王台。\n何当共此散烦鬰，大瓠五石充瓶罍。\n更因长风破巨浪，与君挂席寻蓬莱。",
        "dynasty": "宋",
        "collection_info": null
    },
    {
        "title": "送赵子昼奉议归睢阳用熊倅韵",
        "author": "程俱",
        "content": "纷华眩人剧朱碧，子独好书如好色。\n王孙被服甚寒生，射策君门先破的。\n荣州书窟三万卷，锦嚢付此庞眉客。\n南游句吴北大魏，亦復徒劳问刀笔。\n不唯唇齿腐经史，正自云山鏁胸臆。\n老来息交思简事，为子忘劬废晨昔。\n春风满帆送归舸，回首清游如昨日。\n知君名骏定千里，不待朝庭访幽侧。\n有书时寄雁南飞，顾我渔樵正争席。",
        "dynasty": "宋",
        "collection_info": null
    },
    {
        "title": "同赵奉议离吴兴江仲嘉与其兄仲举送百余里醉中戏作此句一首",
        "author": "程俱",
        "content": "大江饮酒如浇灰，小江纵酒颠如雷。\n扁舟相送不道远，百二十里云帆开。\n云亭老人穷不死，故园茅屋荒苍苔。\n阖庐城中一亩地，已辨瓮牖锄蒿莱。\n吴兴上佐吾党士，十年纵赏西王台。\n眉间黄色袨綵服，柁楼长啸春风回。\n要须酩酊酬此别，不离万顷添金杯。\n明朝相望即湖海，纵有美酒何为哉。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 菊",
        "author": "程俱",
        "content": "吾闻郦侯国，产菊千丈潭。\n采华食其叶，垂根渍芳甘。\n遂令郦川氓，难老如彭聃。\n庭前有古井，秋霖发清涵。\n慇懃东篱绿，覆此白玉奁。\n时能嚼新蘂，汲月散余酣。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 竹",
        "author": "程俱",
        "content": "种玉未渠久，疏篁长儿孙。\n胜会不在多，何须辟疆园。\n我观榛芜地，尘思纡且烦。\n萧森对此君，清凉彻心源。\n草木初无情，妄作凈秽观。\n乃知识种子，正是生死根。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 鳯仙",
        "author": "程俱",
        "content": "微华若么鳯，倒挂茂蔚中。\n鸣鸟不可见，幽怀寄芳丛。\n初移几寸苞，稍展两翅红。\n能使寂寞滨，余妍映蒿蓬。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 鷄冠",
        "author": "程俱",
        "content": "峨冠百草头，意象出其类。\n望之似木鷄，正自五官废。\n宁须断其尾，无乃假予臂。\n可復近幽窗，谈玄有深诣。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 红苋",
        "author": "程俱",
        "content": "嘉生苦不荣，凡草忽猥大。\n君看庭中苋，易长剧稂稗。\n初无封植意，不见虫鸟害。\n穰穰筠菊间，红紫不可杀。\n微功尚足收，染我盘中菜。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 芭焦",
        "author": "程俱",
        "content": "芭蕉中无坚，譬彼泡梦幻。\n了然观我身，生死知一贯。\n学书端未暇，覆鹿真自乱。\n一雨过空庭，秋声入深宴。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 水青",
        "author": "程俱",
        "content": "水青虽楚楚，不復中栋梁。\n黄封入雕槛，亦足被宠光。\n朝离粪壤区，暮上君子堂。\n胡为伴幽独，堕此一亩荒。",
        "dynasty": "宋",
        "collection_info": null
    },
    {
        "title": "黄嘉父朝请公彦示诗以不数面为言且索近着次韵谢答一首",
        "author": "程俱",
        "content": "黄公游不成，白髮奉朝请。\n东归乐闲燕，有味如隽永。\n双鳬倦朝飞，独鹤方夜警。\n知余亦衰穷，繫马无復骋。\n贻诗重琼玖，未展意先领。\n劳生厌尘雾，对此得暂屏。\n终当遣长鬚，亦復钓缩颈。\n相过举清觞，野水吹万顷。\n君当倾锦囊，我亦倩毛颖。\n时寻招提胜，莲社比宗炳。\n如何迫寒饿，去棹聊一整。\n兴尽即言归，江湖足佳景。",
        "dynasty": "宋",
        "collection_info": null
    },
    {
        "title": "和杨彝甫静妙轩",
        "author": "程俱",
        "content": "君家执戟郎，寂寞坠天禄。\n萧然刘董外，那用相窘束。\n居无甔石储，但有书满屋。\n君今老衡茅，出处异兰菊。\n静中独观妙，四达开惠目。\n中园鬰黄华，庭下森翠竹。\n饥来索盘餐，小极须睡足。\n时当叩君门，为问梅子熟。",
        "dynasty": "宋",
        "collection_info": null
    },
    {
        "title": "过毛达可友给事览壁间旧诗次韵二首  其一",
        "author": "程俱",
        "content": "堂前清飔发，树外赤日西。\n坐令天壤间，气候忽不齐。\n解带席嘉荫，长哦壁间题。\n故应有神护，尘土不得迷。\n前年款公门，鷤䳏亦已啼。\n今年復羁旅，庭莎欲鸣鷄。\n西游有底急，触热忘卑栖。\n似为饥所驱，不计辙与蹄。\n绨袍意弥厚，盘餐洗羮藜。\n磊块久不浇，醇醪代朝虀。\n襄阳之新句，夜直难相携。",
        "dynasty": "宋",
        "collection_info": null
    },
    {
        "title": "过毛达可友给事览壁间旧诗次韵二首  其二",
        "author": "程俱",
        "content": "黄华非不佳，寒澹每见少。\n萧萧亦无言，怀抱不自晓。\n深嫌小桃夭，欲伴霜松矫。\n窥丛慰寂寞，时有南飞鸟。\n主人真赏奇，灌植勤便了。\n徘徊傍东篱，高兴在尘表。\n坐有白头生，临风百忧绕。",
        "dynasty": "宋",
        "collection_info": null
    },
    {
        "title": "北固怀古",
        "author": "程俱",
        "content": "阿瞒长驱压吴垒，饮马长江投马棰。\n英雄祗数大耳儿，彷佛芒碣赤龙子。\n幄中况有南阳客，布衣躬耕无甔石。\n当时鼎足计未成，聊此一奇空赤壁。\n人随流水去不还，卧羊顽石留空山。\n如今留石亦煨烬，山与长江相向闲。",
        "dynasty": "宋",
        "collection_info": null
    },
    {
        "title": "焦山",
        "author": "程俱",
        "content": "龙伯不解事，投竿牵大鳌。\n逆流直上三万里，怒捲渤澥秋风潮。\n适当长江入海处，屃赑掷此双岧嶤。\n一山正临声利窟，来樯去橹纷𦪈艚。\n一山独与世疏阔，突据幽险盘云涛。\n飞仙播荡去不返，止有一翁身姓焦。\n至今金玉作山骨，草木坚劲无夭条。\n尔来寂寞几千岁，稍见游子来山椒。\n吁嗟一与人境接，世故扰扰如牛毛。\n安得夸娥还着鳌背上，因之置我三山高。",
        "dynasty": "宋",
        "collection_info": null
    },
    {
        "title": "和叶翰林湖上夜归古句",
        "author": "程俱",
        "content": "琅玕一纸传青桐，西湖默存清梦中。\n遥知湖上发新倡，凡马一洗烟云空。\n翰林文章旧惊世，聊试三辅分符铜。\n玉槃无声转清夜，水天交贯冰朣胧。\n况闻许下足名士，啸咏鼓舞冯夷宫。\n担簦独欠此狂客，憔悴企踵临西风。\n朝来珠璧入怀袖，坐想星宿罗心胸。\n自怜华髪乌帽底，俯仰正惭张长公。\n何当从公万物表，妙契不待将无同。\n展书三復更太息，但见缺月穿疏栊。",
        "dynasty": "宋",
        "collection_info": null
    },
    {
        "title": "秋华无几尚有紫薇相对里巷间",
        "author": "程俱",
        "content": "晚花如寒女，不识时世粧。\n幽然草间秀，红紫相低卬。\n荣木事已休，重阴閟深苍。\n尚有紫薇花，亭亭表秋芳。\n扶疏缀繁柔，无復粉艷光。\n空庭一飘委，已觉巾裾凉。\n手中蒲葵箑，虽復未可忘。\n仰视白日永，凄其感冰霜。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其一",
        "author": "程俱",
        "content": "羣玉聚名隽，作书如九丘。\n回观白虎儒，謭浅安可侔。\n傅子故疏爽，十年嗟滞留。\n嵚崎百忧后，晚为造物收。\n平生未见书，颇足资吟讴。\n纵未服豸角，且当佐螭头。\n安知免官去，触热送浊流。\n清朝正须才，洗垢方镇浮。\n岂使三语掾，垂纶逐羣鸥。\n譬如飘风顷，终济万里舟。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其二",
        "author": "程俱",
        "content": "青山照长淮，气象一方冠。\n清光堪溶溶，洛尾杀湍悍。\n斯游今一纪，回首若朝旦。\n尘容故如昨，凡骨终不换。\n但于憔悴余，生死知一贯。\n归田食不足，乘障力难捍。\n折腰委吏间，亦岂愧儒缓。\n自君弹冠西，吾事足悲惋。\n坐看秋空云，已復澹河汉。\n鲜欢杯杓干，绝学编策断。\n西山虽爽气，乌帻安敢岸。\n思君笑言乐，目送归翼乱。\n朝来得新诗，一一锦绣烂。\n尘膺久结约，邂逅百忧泮。\n何当索此身，久矣次山漫。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其三",
        "author": "程俱",
        "content": "故人尺素来天际，颇忆当年任守垒。\n平明一笑百事空，不作细书书纸尾。\n寄书五湖夸海岱，入眼沧溟无百里。\n军城崪屼枕青山，地脉遥从岱宗起。\n题诗要为写高阁，播扬意欲先糠粃。\n晚登南宫头已白，却驾朱轓临泗水。\n丹烧未辨令威鹤，神游先跨琴高鲤。\n可怜萧散竹林士，埋玉青山骨空委。\n人生一世偶相值，转首羲皇不停晷。\n西山妙蹟欲仙去，爽气朝来尽如洗。\n遥知弔古一长喟，引送浇愁付浮蚁。\n有诗淮上可微吟，会有流鱼出倾耳。",
        "dynasty": "宋",
        "collection_info": null
    },
    {
        "title": "周萃秀才惠诗次韵酬之一首",
        "author": "程俱",
        "content": "病骥伏长坂，悲鸣想戎轩。\n游鱼落枯肆，堕泪临河坟。\n人生道修阻，趼足穷昆崙。\n沈渊探骊颔，一跌万鬼邻。\n我老不解事，区区算沙尘。\n读书亦良苦，内视馁且贫。\n为文富诙笑，初不救否屯。\n尔来自箴切，习气不復存。\n方将补黥劓，寂兀谢世纷。\n朝露视穷达，春冰释痴嗔。\n君胡创推激，发我惰与昏。\n如君东吴秀，俊拔昔所闻。\n名驹始就秣，意气已不羣。\n抗脏市门客，岂堪同日论。",
        "dynasty": "宋",
        "collection_info": null
    },
    {
        "title": "秋雨三首  其一",
        "author": "程俱",
        "content": "细字忽难读，松窗失朝晖。\n开帘视天宇，屯云凝如黳。\n霏微乍喷洒，翕忽看淋漓。\n斯须建百川，中庭即方池。\n秋雷亦动地，势汹万鼓鼙。\n虚檐忽无声，苍狗变白衣。\n飘摇露穹碧，凉飈洗蒸炊。\n雨师真解事，作止适所宜。",
        "dynasty": "宋",
        "collection_info": null
    },
    {
        "title": "秋雨三首  其二",
        "author": "程俱",
        "content": "十日丽辰次，如环了无端。\n人言秋甲子，畏湿不畏干。\n向来谯门道，旁立三尺坛。\n故勤壁间缘，一起泥中蟠。\n青衣跃且躁，有如沐猴冠。\n先声忽洒道，直此辰与干。\n迩来未旬浃，三见急雨寒。\n黄流抺河草，连樯度平澜。\n良苗有佳色，未觉千亩寛。\n时旸亦须早，无使江湖翻。",
        "dynasty": "宋",
        "collection_info": null
    },
    {
        "title": "秋雨三首  其三",
        "author": "程俱",
        "content": "华首三不遇，求田亦良图。\n莫嗔湖海士，豪气故不除。\n扶犂本吾事，二顷终胜无。\n绕舍生蒿蓬，闭门种英芜。\n从渠百尺楼，笑此蜗牛庐。\n吴中久卜邻，会从故人居。\n荆溪一廛地，傥与求羊俱。\n屠门过大嚼，一雨喜有余。\n正恐二三子，联翩蹑云衢。\n空令千里驾，怅望黄公垆。",
        "dynasty": "宋",
        "collection_info": null
    },
    {
        "title": "过红梅阁一首",
        "author": "程俱",
        "content": "春风如醇酒，着物物不知。\n能使死瓦色，化为明艷姿。\n寒枯出繁秀，巧与节物期。\n江梅故幽独，绰约不自持。\n居然北枝后，迨此白日迟。\n春风日浩荡，醉色回冰肌。\n清妍有余态，众芳谢凡卑。\n凭虚一回睇，俯仰岁月驰。\n所恨培雪根，向来岁寒枝。\n差池弄芳晚，坐令颜色移。\n颜色故妩媚，幽香无故时。",
        "dynasty": "宋",
        "collection_info": null
    },
    {
        "title": "周宪之用余送赵子雍诗韵作属德祖及余同作二首  其一",
        "author": "程俱",
        "content": "嗟我涉世路，有如陆推舟。\n寻常不可冀，况乃万里流。\n安能逐骊騄，超忽十二州。\n虽然晚闻道，浅矒如孙休。\n往者谢五斗，种瓜从故侯。\n家山三亩宅，白首遂首丘。\n一为饥所驱，復作漫浪游。\n曲意泯圭角，终然足人尤。\n焉知大隐地，亦復怀百忧。",
        "dynasty": "宋",
        "collection_info": null
    },
    {
        "title": "周宪之用余送赵子雍诗韵作属德祖及余同作二首  其二",
        "author": "程俱",
        "content": "大云吴中士，妙学兼般舟。\n笔下走三峡，胸中包九流。\n考古自坟典，探玄极方州。\n别来十五年，邂逅一笑休。\n作书不求闻，取重惟桓侯。\n尚北宫独冷，尘埃忘跖丘。\n尔者稍荐贤，蒲轮遂西游。\n会当君相间，作诗继何尤。\n遥知市门子，人不堪其忧。",
        "dynasty": "宋",
        "collection_info": null
    },
    {
        "title": "刘朝散长源淮夫刘先生彝之子孝弟有贤行年六十一且致仕侍其亲义兴为赋诗一首",
        "author": "程俱",
        "content": "刘侯六十衣綵衣，上堂娱戏如婴儿。\n慈颜华髪顾之笑，坐令寒日生春晖。\n折腰敛板三十载，晚登名籍黄金闺。\n绯衫裹束不料暖，况坐筦库穷刀锥。\n古心古貎乃天与，虽欲妩媚将安施。\n一朝拂袖不回顾，择邻问舍荆溪湄。\n人言家徒四壁立，如君四壁初无之。\n我知刘侯有至乐，视世五鼎同糠糜。\n分阴不博双白璧，啜菽自作羔豚肥。\n有儿教饬知礼节，不以口耳传书诗。\n应门侍坐走前后，翼翼想见名家规。\n天恩优老命之仕，俾继禄食安其私。\n古人未必兼有此，笃行知足如君稀。\n圣皇侧席思厚俗，诏取八行登前龟。\n向来蒲轮走四海，有贤如此谁当知。\n冥鸿一举不可挽，道路仰首空嗟咨。",
        "dynasty": "宋",
        "collection_info": null
    },
    {
        "title": "题蒋永仲蜀道图",
        "author": "程俱",
        "content": "梓州别驾真雏鳯，赏古探奇坐饥冻。\n要窥琼苑蔚蓝天，直上潼江历秦宋。\n每逢佳处静盘礴，流出胸中九云梦。\n干坤坱圠本无迹，我独毫端发神用。\n戏驱万变寄陶写，轩豁端倪巧抟控。\n苍筠擢秀饱冰雪，古干撑空中梁栋。\n奇礓那得在山谷，回首何年委坚重。\n轮囷偃盖屈金铁，夭矫惊虬起岩洞。\n舂江莽苍迷东西，汉南老柳参差垂。\n烟中远近见本末，明星已没城乌啼。\n平生险怪三峡水，古木巃嵸阴风吹。\n石间雷雹殷九地，出入喷薄无穷时。\n我身趼足半天下，偃蹇故是山林姿。\n南行灊霍北嵩洛，应接不暇空狂痴。\n作诗写意如捕景，况有三绝穷天机。\n清晨对此怳自失，眼中太白横峨嵋。\n请君十袭秘缇革，恐復仙去归无期。",
        "dynasty": "宋",
        "collection_info": null
    },
    {
        "title": "寄开化李令光四首  其一",
        "author": "程俱",
        "content": "我行阡陌间，苗麦已復青。\n茅茨间新槀，鷄犬有和声。\n不见吏索钱，田家得其生。\n鷄犬亦肥字，不遭无事烹。\n于斯可观政，岂在赫赫名。\n父老亦相语，驩然就春耕。\n官租及时了，卒岁乐无营。",
        "dynasty": "宋",
        "collection_info": null
    },
    {
        "title": "寄开化李令光四首  其二",
        "author": "程俱",
        "content": "李侯诸生秀，峨冠论玄虚。\n安知俗吏事，小试已可书。\n厪心究人瘼，要使安田庐。\n慨然有奇趣，耿耿非世儒。\n乃知百里间，亦足寄所摅。\n谁当索幽隐，置彼九达衢。",
        "dynasty": "宋",
        "collection_info": null
    },
    {
        "title": "寄开化李令光四首  其三",
        "author": "程俱",
        "content": "山间古梅林，有鸮集其端。\n不飞亦不鸣，弹射莫敢干。\n下窥羣雀雏，啄颡刳其肝。\n欣然舐两爪，意得良自安。\n飞来多凡鸟，助此凶且残。\n安知万山曲，亦復鸣栖鸾。\n相咻固不可，见吓技亦殚。\n众鸟既有恃，相斯在岁寒。",
        "dynasty": "宋",
        "collection_info": null
    },
    {
        "title": "寄开化李令光四首  其四",
        "author": "程俱",
        "content": "平生四方人，堕地随蓬桑。\n故乡二顷田，稊米寄太仓。\n从渠雀鼠耗，敢计松菊荒。\n未能思计然，锥刀折牦芒。\n十年乃一归，归席不暖床。\n吾庐正如寄，县府固相忘。\n偶闻贤长官，邂逅尉所望。\n吾宁媚之子，故是众所臧。",
        "dynasty": "宋",
        "collection_info": null
    },
    {
        "title": "同叔问诸人以橘栗柿蔗为题以东南之美为韵余得橘美字韵一首",
        "author": "程俱",
        "content": "三闾老沈湘，嘉颂谁为美。\n白华发幽馨，春色荐甘醴。\n金衣光出怀，缥实酸裂齿。\n岂无三百苞，未见十二子。\n缅怀商山翁，善幻亦徒耳。\n壶中何足道，千刹一毫比。\n我今老而穷，饘粥思乞米。\n恨无千头奴，杼柚供万指。\n慇懃祝移根，勿作江北枳。",
        "dynasty": "宋",
        "collection_info": null
    },
    {
        "title": "仲嘉分题得诗分韵得经字是日仲嘉以事先归代作一首",
        "author": "程俱",
        "content": "六义岀秦火，至今如日星。\n人言三百篇，圣手昔所经。\n我疑东家丘，削迹不自惩。\n羁臣与孽子，中有怨刺情。\n胡为不删去，被彼絃歌声。\n遂令甫白辈，不识至道精。\n昔为人所重，今为时所轻。",
        "dynasty": "宋",
        "collection_info": null
    },
    {
        "title": "建除一首酬林德祖虙",
        "author": "程俱",
        "content": "建旟抚方面，簪笔登云衢。\n除书无虚日，念子何踌躇。\n满堂罗经史，问字无停车。\n平明户外屦，接迹叩所需。\n定坐为详说，从周述唐虞。\n执经退食罢，贝梵颇卷舒。\n破魔无坚垒，解髻皆明珠。\n危絃寡知音，寂寞空居诸。\n成诗远相寄，尺鲤来东吴。\n收之巾十袭，永好不可渝。\n开缄叹奇决，已作东归图。\n闭蕃着空舍，谁辨公车书。",
        "dynasty": "宋",
        "collection_info": null
    },
    {
        "title": "仲嘉被檄来吴按吏用非所长既足嘆息而或者妄相窥议益足笑云戏作十二辰歌一首",
        "author": "程俱",
        "content": "驱骥搏鼠难为功，不如置之牛皂中。\n平生暴虎笑冯妇，岂向兔脚分雌雄。\n龙山从事盛德士，达观已悟蛇怜风。\n马曹五斗直如寄，羊仲三径终当同。\n羣猴憎猿坐殊趣，瓮中酰鷄无远度。\n从渠狗曲诮王生，欲辨龙猪復谁语。",
        "dynasty": "宋",
        "collection_info": null
    },
    {
        "title": "闻仲嘉叔问继以职事行县道游茶山及诸胜境作寄一首",
        "author": "程俱",
        "content": "春风入山骨，毛甲亦已舒。\n晨熹被春山，草木清而姝。\n况乃顾渚源，云关护灵区。\n阴崖气亦暖，瑞草先春敷。\n金沙出清泉，甘冽滋芳腴。\n依依杨柳村，渺渺桑苎居。\n前瞻大小寒，窈窕穷崎岖。\n飞流吐明月，转壑千雷车。\n参天亡陈桧，霜黛鬰不枯。\n当时临春地，变灭成榛芜。\n安知岁寒质，千载独不渝。\n大中干元字，入木蛟鸾俱。\n熏风想佳句，奇踪典刑余。\n独往三住翁，至今有遗墟。\n真游岂易遇，庶或闻沉榆。\n饱闻东吴胜，欲往世累拘。\n二子独幽讨，仙舟继篮舆。\n林间伯劳飞，茶篚春事初。\n尚有北枝秀，明空雪千株。\n幽香发清夜，肝胆生冰壶。\n王事既料理，清游亦忘劬。\n遥知山水间，快若纵壑鱼。\n今我方禄隐，居然卧蜗庐。\n画墁固无役，反如着辕驹。\n亦拟浮扁舟，乘春经五湖。\n收帆白苹下，令子见潜夫。",
        "dynasty": "宋",
        "collection_info": null
    },
    {
        "title": "园居荒芜春至草生日寻野蔬以供匕筯今日枯枿间得蒸菌四五亦取食之自笑穷甚戏作此诗一首",
        "author": "程俱",
        "content": "平生嗫嚅口，出语无媚悦。\n定非肉食姿，赋分在藜蕨。\n侨居得空园，穷陋亦清绝。\n分阴岂不惜，饱睡送日月。\n芜菁不须种，众草今已茁。\n朝来一雨过，青细皆可掇。\n东篱有更生，杞狗仅堪捋。\n乃知天随生，岂羡五鼎列。\n堂萱不吾负，芽甲破春雪。\n縻身荐瓢箪，解我忧思结。\n荠花虽未繁，着地烂于缬。\n惊雷发蒸菌，自可当夏鼈。\n马兰亦芳脆，人苋固凡劣。\n晴朝当炙背，俯偻事挑抉。\n家人各盈襜，汲井手自挈。\n满炊太仓陈，侑以冬菹冽。\n盘中长阑干，置馈每虚撤。\n恨无箨龙苞，此味那得阙。\n长谣青青槐，馋液想庭樾。\n妻孥覆相诮，男子志勋烈。\n君非老浮图，菜本可长啮。\n况兹闲草木，岂为刀匕设。\n乃翁笑摩腹，万事付一吷。\n此中有真趣，勿为儿辈说。",
        "dynasty": "宋",
        "collection_info": null
    },
    {
        "title": "同赵叔问江仲嘉游法华之胜为曲水会有客先焉还饮舟中分韵赋诗得山字一首",
        "author": "程俱",
        "content": "乖龙忽起华阳天，东来御雨鸣空山。\n丰隆轰空光照地，怒髯抉石翻云烟。\n蜿蜒遗迹尚如昨，势若九曲来河源。\n纷纷火齐散林莽，至今璀璨青霞端。\n我来夏木正森寂，万箨篵篵抽琅玕。\n冰渠逗玉转清浅，爽气五月生秋寒。\n安知引胜独无处，双鳬径度飞帆前。\n强寻幽径俯东涧，一笑却棹稽山船。\n如闻神物家近岫，雪色千丈明山川。\n谁能遗我太平酒，戏追玉斧希林巅。",
        "dynasty": "宋",
        "collection_info": null
    },
    {
        "title": "同江仲嘉纳凉飞英寺",
        "author": "程俱",
        "content": "浮图涌平地，翳彼烧空云。\n虚堂引修廊，白昼来清熏。\n翛然据胡床，振我衣上尘。\n芙渠出金沙，气作芝兰芬。\n冉冉度池阁，依依着裾巾。\n道人拂朱絃，攫醳清且纯。\n回观笙篁耳，寡和非阳春。\n步屧中幽讨，禅房径疏筠。\n幽窗不见日，无异昔所闻。\n苍然小山桂，偃蹇冰雪根。\n纷纷壁间题，蛇蚓杂鳯麟。\n媸妍等一戏，日月无停轮。\n我老厌羁旅，三年困歊氛。\n年年走长道，东越西游秦。\n白汗信挥雨，孤蓬坐如焚。\n今年下苕霅，过此金兰人。\n何山岂不好，积翠相依因。\n炎威不相贷，可望不可亲。\n须君蜡双屐，重来约秋旻。\n兹游亦萧爽，聊足慰吾懃。",
        "dynasty": "宋",
        "collection_info": null
    },
    {
        "title": "九月七日夜梦王元规诘旦其弟元矩适相访感而作诗一首",
        "author": "程俱",
        "content": "故人入幽梦，彷佛平生怀。\n心知九泉隔，意象惨不开。\n哦诗不成章，惝怳谁能裁。\n曰此萧爽士，宁当没黄埃。\n清晨客在门，乃自乌衣来。\n典刑见难弟，共叹一息乖。\n幽明不可诘，此梦何为哉。\n回观南园道，微径已蒿莱。",
        "dynasty": "宋",
        "collection_info": null
    },
    {
        "title": "南窗夜集叔问戏取樟木脑然雪为灯因与仲嘉叔问联句一首",
        "author": "程俱",
        "content": "性空本无方，水火不留碍。\n阳生至阴中，此理固有在。\n初疑水焚槐，忽若镜加艾。\n又如大海中，神龙出光怪。\n冰姿映烈焰，势恐不两大。\n原燎正焮腾，汤沃忽崩败。\n涓涓暖泉涌，熠熠寒光碎。\n伟哉六合间，恢诡不胜载。\n阴风结飞雨，来自九天外。\n苍樟出芳液，根节依大块。\n初非气相求，又岂天所配。\n如何冰炭仇，乃作坎离会。\n因知造化机，幻手端可贷。",
        "dynasty": "宋",
        "collection_info": null
    },
    {
        "title": "九日块坐无聊越州使君季野舍人见过敝庐会方回承议亦至因游章公山林登览甚适越州置酒暮夜乃归作诗一首",
        "author": "程俱",
        "content": "独坐正搔首，华轩款柴荆。\n念兹节物佳，及此久雨晴。\n驾言共幽讨，一放远目明。\n森苍蛾眉山，上有百尺亭。\n遥岑出西南，杳蔼川原平。\n城中十万家，烟云隐飞甍。\n凉秋得遐观，始觉天地清。\n朱栏据木末，开筵敞南荣。\n持觞屡相属，泛彼东篱英。\n不知日云暮，初月忽已升。\n秋娥亦徘徊，流光代华灯。\n风流龙山集，坐见千古情。\n慷慨相顾言，曜灵急飞腾。\n人生无根蒂，聚散不可凭。\n悬知明年会，相望若初星。\n公如洪都宴，杰阁依青冥。\n傥有英妙客，摛文焕丹青。\n我如斜山翁，浪爱九日名。\n幽忧不能写，浊酒或自倾。\n会与鑑湖老，兹山聊復登。",
        "dynasty": "宋",
        "collection_info": null
    },
    {
        "title": "夜宿丞舍即事呈蒋大匠存诚苏少监元老  其一",
        "author": "程俱",
        "content": "羣动夜方息，啾啾草间鸣。\n残炎未云谢，遽作凉秋声。\n秋风来几时，朝暮气已清。\n虚窗置方榻，境寂身暂轻。\n卧念平生怀，展转不得宁。",
        "dynasty": "宋",
        "collection_info": null
    },
    {
        "title": "夜宿丞舍即事呈蒋大匠存诚苏少监元老  其二",
        "author": "程俱",
        "content": "王生一言善，从容水衡丞。\n无功乐佳酿，能令浊流清。\n顾我老且奇，微官代躬耕。\n正当急跨马，问讯桷与楹。\n观公成风手，一引朱丝绳。\n简书可少置，颇哀此无能。",
        "dynasty": "宋",
        "collection_info": null
    },
    {
        "title": "和同舍胡元茂松年夜直书怀  其一",
        "author": "程俱",
        "content": "南枝挂明月，羁羽无安眠。\n天寒倚修竹，窈窕谁当看。\n平生饱幽独，古井不復澜。\n一来英俊中，梦寐犹林泉。\n夜直石渠阁，周庐别闲寛。\n恨无青藜杖，照此清夜寒。",
        "dynasty": "宋",
        "collection_info": null
    },
    {
        "title": "和同舍胡元茂松年夜直书怀  其二",
        "author": "程俱",
        "content": "腐儒足嘲病，志愿餐与眠。\n潭潭右文地，不作侏儒看。\n翚飞接觚棱，碧瓦如澄澜。\n傥使论白虎，宁当赋甘泉。\n人间未见书，纵目宇宙寛。\n顾语芝兰友，勿嫌松桂寒。",
        "dynasty": "宋",
        "collection_info": null
    },
    {
        "title": "赵叔问过别留夜话偶阅鲍溶诗有感用韵作",
        "author": "程俱",
        "content": "磨蚁不停足，故交益无多。\n向来苕溪梦，但有高轩过。\n昂昂芝田态，长饥玉山禾。\n顾我老且穷，吹毛从鸟窠。\n何当寂寞滨，纫兰共扪萝。\n非无烟霞志，奈此饥冻何。\n言离更踌躇，参横照斜河。\n为公睇金台，慷慨徒悲歌。",
        "dynasty": "宋",
        "collection_info": null
    },
    {
        "title": "方时敏见和再作属时敏",
        "author": "程俱",
        "content": "世上窘边幅，如公患才多。\n欲方曹刘驾，似恐不啻过。\n居然东吴瑞，岂但异亩禾。\n试令南宫直，文采照锦窠。\n华髪乃未遇，高花绕青萝。\n千载鸢肩生，低头客常何。\n一朝风云上，顾岂求监河。\n勉旃安固穷，聊復曳屣歌。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其一",
        "author": "程俱",
        "content": "城南美林壑，城上皆青山。\n山光照庭户，于此可尽年。\n穰穰千古区，化作鱼蒲渊。\n秋蕖渺无际，红鲜间田田。\n邂逅得小隐，连山在其前。\n流泉带其左，松篁接风烟。\n它年营把茅，不待雪满颠。\n宁图五鼎食，坐失十载闲。\n愿比小人腹，一餐期果然。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其二",
        "author": "程俱",
        "content": "说难死韩非，法蔽嘆商鞅。\n当时轩冕计，肯作刀锯想。\n辰来阴影集，事过流电往。\n胡为意无穷，机械日争长。\n俗中多局促，正觉斯道广。\n斯道不可迷，荒涂闢榛莽。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其三",
        "author": "程俱",
        "content": "年大百无味，区中故人稀。\n京江一都会，卜筑行当归。\n傥回故人车，云关访荷衣。\n时来吐情话，未觉世相违。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其四",
        "author": "程俱",
        "content": "余生甚穷独，四海谁与娱。\n故乡道修阻，宛在太末墟。\n向来亲仁意，正拟城南居。\n乌衣丈人行，玉树珊瑚株。\n所冀邻里间，徜徉从所如。\n如何漳滨卧，使我恨有余。\n会当悟杯蛇，灵府静以虚。\n且復陪杖屦，敢言通有无。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其五",
        "author": "程俱",
        "content": "缅怀斜川人，胜日追邻曲。\n超然睇层丘，鷄黍聊自足。\n却观夸夺子，胜负一棋局。\n空怀千岁忧，昼短思秉烛。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其六",
        "author": "程俱",
        "content": "长安冠盖区，九轨三广陌。\n不知乌帽底，谁独适吾适。\n定无羊求子，相与数晨夕。\n莫言三径微，永杜声利隙。\n流风有仍孙，心不受形役。\n朱门见蓬户，华榜标世绩。\n二仲倘可睎，忘年赖谦益。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "程俱",
        "content": "我身如甘柘，既压无復味。\n一为老所压，乃与枯柘类。\n岀家既后时，止观若昏睡。\n唯于读诵中，味出甘柘外。\n不作算沙人，依语不依义。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "程俱",
        "content": "壮膏日已减，老炷安得久。\n亦如临河树，岸垫根復朽。\n久生安足羡，捄死常饥走。\n谁言黄老师，语异竺干叟。\n生死未尝关，知为不亡寿。",
        "dynasty": "宋",
        "collection_info": null
    },
    {
        "title": "感春三首用退之韵  其一",
        "author": "程俱",
        "content": "春物感兵气，微阳有无间。\n遥天覆长路，仰视青漫漫。\n归来如新燕，巢土初未干。\n投迹浪自喜，乘和亦翩翩。\n安得出八极，举身青霞端。",
        "dynasty": "宋",
        "collection_info": null
    },
    {
        "title": "感春三首用退之韵  其二",
        "author": "程俱",
        "content": "今晨风日佳，积潦亦已退。\n安能如寒龟，自絷形骸内。\n春风入桃脸，巧笑已无赖。\n谁云五亩园，浩荡了无外。\n流年不可攀，短髪久已白。\n星星亦种种，那復三万尺。",
        "dynasty": "宋",
        "collection_info": null
    },
    {
        "title": "感春三首用退之韵  其三",
        "author": "程俱",
        "content": "春光浩无边，淡沲周八极。\n向来游乐地，鼙鼓森矛戟。\n贱贫非所嘆，税驾无安席。\n常虞风涛际，咫尺燕越隔。\n却笑同谷翁，哀歌谅何益。",
        "dynasty": "宋",
        "collection_info": null
    },
    {
        "title": "和柳子厚诗十七首 觉哀",
        "author": "程俱",
        "content": "老境一如此，羲娥日交侵。\n霜毛三千丈，安问尺与寻。\n陈力会知止，嘉言佩周任。\n归来北山北，邂逅得素心。\n朝见东日昇，暮见西日沉。\n流运有终古，朱颜岂常今。\n譬之如渑酒，岂耐无停斟。\n万化未有极，谁能惜分阴。\n捕影良自苦，沈哀寄微吟。\n安知菩提树，正在生死林。\n长风振遥壑，三籁有余音。",
        "dynasty": "宋",
        "collection_info": null
    },
    {
        "title": "和柳子厚诗十七首 同赵叔问涉涧伐荒蘙得大石壁立乔木苍然上蔽云日因平筑寻丈地时憩其下",
        "author": "程俱",
        "content": "披榛亦扪萝，度此幽涧曲。\n寒藤绕苍壁，杉桂杂篁竹。\n云泉固膏肓，大胜溪壑欲。\n彼哉机士怀，冰炭甚寒燠。",
        "dynasty": "宋",
        "collection_info": null
    },
    {
        "title": "和柳子厚诗十七首 晓起",
        "author": "程俱",
        "content": "劳生垢浊中，长夜不知晓。\n幽人自超然，下视正胶扰。\n中冠及鷄晨，梦觉常了了。",
        "dynasty": "宋",
        "collection_info": null
    },
    {
        "title": "和柳子厚诗十七首 赵叔问被召赴行在",
        "author": "程俱",
        "content": "登车大梁下，扫迹金川湄。\n佳人倚修竹，铅华为谁施。\n滔滔大块间，一一穷途悲。\n今晨尺一书，趣驾当及时。\n盘石久不固，慇懃济时危。\n豺狼尚纵横，蔓草恐復滋。\n当宁正尝胆，诸公力猷为。\n老子意不浅，长哦江汉诗。",
        "dynasty": "宋",
        "collection_info": null
    },
    {
        "title": "和柳子厚诗十七首 示从父弟伟",
        "author": "程俱",
        "content": "汝年近知非，我老过艾服。\n向来万金书，一纸百过读。\n安知復一处，林壑时追逐。\n茅茨稍经营，秔稌今已熟。\n壶觞悦情语，步屧三径竹。\n安能舍冰墟，虮虱弔汤沐。\n相期戢良规，不辱在知足。",
        "dynasty": "宋",
        "collection_info": null
    },
    {
        "title": "和柳子厚诗十七首 早凉过西坞",
        "author": "程俱",
        "content": "寻壑转松岭，雨余秋气清。\n时时舍篮舆，散策亦意行。\n石磴萦巃嵸，幽泉高下鸣。\n蒲团荫嘉树，兀坐已忘情。",
        "dynasty": "宋",
        "collection_info": null
    },
    {
        "title": "和柳子厚诗十七首 卜筑西坞",
        "author": "程俱",
        "content": "出处初漫浪，淹留失佳时。\n时英尽珠璞，宁復见谁差。\n一去四十年，伏枥久已疲。\n幸此岁将暮，穿云弄清漪。\n窈窕烟坞中，苍阴昼森垂。\n兹焉寄茅屋，横仄任所宜。\n谷口蘙杉竹，柴门畏人知。\n谁言一邱壑，傥与汗漫期。",
        "dynasty": "宋",
        "collection_info": null
    },
    {
        "title": "和柳子厚诗十七首 写怀因简赵叔问",
        "author": "程俱",
        "content": "胡尘暗中原，世路日以艰。\n脱身九死中，自笑老且顽。\n才志本不竞，拂衣谢尘寰。\n相从莫逆人，云萝共跻攀。\n固知千里驹，未免山復山。\n我已卜西谷，背崖结三间。\n岂无风篁岭，亦有明月湾。\n平生真远游，旧观忽以还。\n儿童钓遨处，陈迹犹班班。\n叠嶂蔼空翠，暗泉响余潺。\n采芝嵁巗下，长谣想商颜。\n逋客不復驾，居然掩云关。\n从来悟泡影，岂但忘触蛮。\n所幸戎马际，余生得长闲。",
        "dynasty": "宋",
        "collection_info": null
    },
    {
        "title": "和柳子厚诗十七首 终日块坐无与晤言戏作",
        "author": "程俱",
        "content": "大音无成亏，寂然无瑕谪。\n莫嗟无往还，正自主忘客。\n谈玄口挂壁，对镜心似石。\n相向两无言，秋山倚空碧。",
        "dynasty": "宋",
        "collection_info": null
    },
    {
        "title": "和柳子厚诗十七首 示了空长老",
        "author": "程俱",
        "content": "老空嗜酒肉，早岁事禅寂。\n归来山中舍，杖屦不停迹。\n高门走县薄，两版扃四壁。\n醉来见闲卧，度此风雨夕。\n遥遥慧日峰，法涌分一滴。\n应笑北山人，藜羮比香积。",
        "dynasty": "宋",
        "collection_info": null
    },
    {
        "title": "和柳子厚诗十七首 寄茭湖江仲长袤",
        "author": "程俱",
        "content": "急涧无止水，秋兰无故丛。\n别来今几年，坐阅毗岚风。\n交亲半鬼箓，生者仍衰穷。\n及兹过君家，樽酒一笑同。\n知我厌鼙鼓，烦君韵丝桐。\n相携步林壑，暂觉万虑空。\n樗社寄庄叟，醉乡着无功。\n醒来百忧集，尚寐期无聦。",
        "dynasty": "宋",
        "collection_info": null
    },
    {
        "title": "和柳子厚诗十七首 天久不雨高田皆坼乡人祈祷阅月乃雨远近告足有足喜者",
        "author": "程俱",
        "content": "长夏久不雨，良田失欣荣。\n尘生畎浍间，小大空营营。\n麻粟半干死，所忧负春耕。\n嗷嗷走香火，灵湫汲寒清。\n梵呗喧里社，油云被嘉生。\n俄然下甘泽，驩声接柴荆。\n年年镐京宴，及此万宝成。\n偷生得一饱，感慨难为情。\n顾念龙在野，悲歌泪纵横。",
        "dynasty": "宋",
        "collection_info": null
    },
    {
        "title": "和柳子厚诗十七首 寄江彦文纬",
        "author": "程俱",
        "content": "往追双玉人，芒屦踏岩谷。\n阿咸今独往，宰上森拱木。\n公来定何时，旧唱犹能续。\n寻壑復穿云，仙山看飞鹿。",
        "dynasty": "宋",
        "collection_info": null
    },
    {
        "title": "和柳子厚诗十七首 十二月二十三日大雪中种物",
        "author": "程俱",
        "content": "密云弥四极，纷纷乱空华。\n斯须失千嶂，僵木忽以芽。\n眼中万株春，璀璨通岩涯。\n迨此凡艷熄，坤舆凈无瑕。\n苍根移远梅，不惮涧谷遐。\n含冰伴幽独，思虑无由邪。\n宝树发银界，无修证三耶。\n皎皎天宇外，何劳凌绛霞。",
        "dynasty": "宋",
        "collection_info": null
    },
    {
        "title": "和柳子厚诗十七首 野人致紫竹栽手植方丈后",
        "author": "程俱",
        "content": "名山昔远游，老罢无復覩。\n永怀避世士，往往寄农圃。\n移家白云根，及此未春雨。\n桃梅足新栽，把玩喜欲舞。\n可无紫琅玕，叶作翠鳯羽。\n宠光松菊径，萧散烟霞聚。\n雌雄比嶰谷，颜色盖南浦。\n龙鞭虽未行，玉茁亦已吐。\n咄嗟勿留情，万物乃吾府。",
        "dynasty": "宋",
        "collection_info": null
    },
    {
        "title": "和柳子厚诗十七首 得白菌引酒径醉",
        "author": "程俱",
        "content": "春霖接岁寒，鲑菜已久索。\n谁持玉轮菌，侑我金凿落。\n安知老瓦盆，平昔滋味薄。\n得此径陶然，朱颜忽如昨。",
        "dynasty": "宋",
        "collection_info": null
    },
    {
        "title": "和柳子厚诗十七首 辛亥正月六日夜雷已发声大雨达旦山中流泉高下喷薄殆不啻九十九不减仇池也",
        "author": "程俱",
        "content": "故岁聿其除，微阳已潜回。\n始兹鱼上冰，殷地惊春雷。\n急雨暗清夜，飞流散岩隈。\n迟明起四顾，玅境神所开。\n未信小有洞，苍崖隔凡埃。\n琤淙十九泉，潄玉松风哀。\n褰裳喜欲狂，幽兴不可裁。\n妙喜真断取，呼猿定飞来。\n相与俯清駃，传杯聊遡洄。",
        "dynasty": "宋",
        "collection_info": null
    },
    {
        "title": "戏书古句题山居",
        "author": "程俱",
        "content": "青山秀色若可餐，卷书饥坐看南山。\n乐哉洋洋岩下水，可以乐饥仍洗耳。\n石田硗埆不敢荒，时耕带月归带霜。\n田中不了曲蘖事，蝉腹且追张子房。",
        "dynasty": "宋",
        "collection_info": null
    },
    {
        "title": "五月二日同叔问过弥陀阁观山中飞瀑",
        "author": "程俱",
        "content": "飞泉落青冥，掩冉振森木。\n惊雷殷厚地，喷薄转空谷。\n崩湍争喧豗，潄此千丈玉。\n汹如秦军破，势比不周触。\n初疑三峡移，无乃九井蹙。\n云中阿兰若，峻岭鏁重麓。\n悽寒绝人境，共此媚幽独。\n长饥不难忍，洗耳谢羁束。\n君方应时须，我已甘脱粟。\n正恐山不深，从今友麋鹿。",
        "dynasty": "宋",
        "collection_info": null
    },
    {
        "title": "戏题钱守宋汉杰泉岩古刹",
        "author": "程俱",
        "content": "广文斗酒邀同襟，胸中嵩衡鬰千寻。\n醉来盘礴吐幽怪，惨澹崖谷森相临。\n向来三绝信珠璧，肯用抵鹊荆山岑。\n诗中有画画中句，两峰高并蓝田阴。\n祇应摩诘可方驾，老向海角嗟英沉。\n何人左手作右字，题此古刹藏烟林。\n不知眼力尚能尔，迭嶂巃嵸穷幽深。\n使君家世旧湖海，戏假尺素资讴吟。\n更登日观望八极，中有山水无穷音。",
        "dynasty": "宋",
        "collection_info": null
    },
    {
        "title": "某前日谒见国史侍读尚书获款燕谈蒙出示周杨子书报许藏山中得岩壑之胜过冷泉亭者叹想不已俾某赋诗退成七言古句一首上呈",
        "author": "程俱",
        "content": "素王之宫行秘府，断取瀛州纳环堵。\n诸儒何必四库书，正自胸中有千古。\n野人上车纔不落，索米无庸面如鼓。\n归来仰屋坐太息，咄咄书空欲谁语。\n石林居士今龙坂，忧国形臞心独苦。\n向来岂止见夷吾，叩阁何由避寒暑。\n伯仁三日应可尔，顿解新亭对悽楚。\n坐中人传双尺素，思洛桥南霅溪渚。\n山回壤接二百里，许藏幽奇天所与。\n人间那得此岩壑，坐想周郎喜而舞。\n苍崖壁立欲千仞，蔽日青林自风雨。\n信知灵境不待匠，古涧穿岩巧吞吐。\n慇懃留此万里流，更觉山川生媚妩。\n了观澄湛本非住，却觅喧豗无处所。\n手诛阴木结茅屋，掀抉高深期尽取。\n四山擢翠若无地，三石撑空袅相柱。\n书词岂夸惊我甚，下视呼猨触天姥。\n卞峰胜绝固自足，莫为东山思解组。\n龙骧云起要侯王，鹤唳风声走夷虏。\n会令藿食保安眠，北固山南事幽圃。",
        "dynasty": "宋",
        "collection_info": null
    },
    {
        "title": "山居 胜林堂",
        "author": "程俱",
        "content": "超然出稠林，无二无分别。\n若问胜林堂，清风满庭樾。",
        "dynasty": "宋",
        "collection_info": null
    },
    {
        "title": "山居 妙高堂",
        "author": "程俱",
        "content": "君知妙高堂，何异妙峰境。\n向来妙高人，宛在妙峰顶。",
        "dynasty": "宋",
        "collection_info": null
    },
    {
        "title": "山居 常寂光庵",
        "author": "程俱",
        "content": "云何常寂光，徧在一切处。\n元本住庵人，无来亦无去。",
        "dynasty": "宋",
        "collection_info": null
    },
    {
        "title": "山居 无垢池",
        "author": "程俱",
        "content": "滃然集清冷，无厌亦无受。\n故此岩下池，予名曰无垢。",
        "dynasty": "宋",
        "collection_info": null
    },
    {
        "title": "山居 普润池",
        "author": "程俱",
        "content": "迭翠绕幽谷，清池钟百泉。\n安知一壑云，利泽浸无边。",
        "dynasty": "宋",
        "collection_info": null
    },
    {
        "title": "山居 妙湛池",
        "author": "程俱",
        "content": "妙华出淤泥，定水湛然满。\n上有清凉峰，森苍映清浅。",
        "dynasty": "宋",
        "collection_info": null
    },
    {
        "title": "山居 寂照堂",
        "author": "程俱",
        "content": "古镜悬大虚，摩尼珠五色。\n纷然百草头，寂照照常寂。",
        "dynasty": "宋",
        "collection_info": null
    },
    {
        "title": "山居 定林",
        "author": "程俱",
        "content": "定林在何许，窈窕钟山麓。\n得非夸娥民，遗我障岩谷。",
        "dynasty": "宋",
        "collection_info": null
    },
    {
        "title": "山居 盘谷",
        "author": "程俱",
        "content": "重重翠联锦，一掩一回处。\n三径踏烟霞，披榛自来去。",
        "dynasty": "宋",
        "collection_info": null
    },
    {
        "title": "山居 谷口堂",
        "author": "程俱",
        "content": "子真岩石耕，名称动都邑。\n不比北山翁，销声寄禅寂。",
        "dynasty": "宋",
        "collection_info": null
    },
    {
        "title": "山居 云巢",
        "author": "程俱",
        "content": "朝见云飞檐，暮见云生础。\n客至觅云巢，云深在何许。",
        "dynasty": "宋",
        "collection_info": null
    },
    {
        "title": "山居 竞秀泉",
        "author": "程俱",
        "content": "千山秀回环，灵液走岩窦。\n清甘伫方空，可嚥不可潄。",
        "dynasty": "宋",
        "collection_info": null
    },
    {
        "title": "山居 绣谷亭",
        "author": "程俱",
        "content": "西山属黄冈，相错宛如绣。\n倚杖立幽亭，归鸿没烟岫。",
        "dynasty": "宋",
        "collection_info": null
    },
    {
        "title": "山居 韬云磴",
        "author": "程俱",
        "content": "阴阴韬云径，步步云生足。\n巾裾扑空翠，逶迤向山麓。",
        "dynasty": "宋",
        "collection_info": null
    },
    {
        "title": "山居 清音涧",
        "author": "程俱",
        "content": "潺湲清音涧，便是偃溪水。\n长笑箕颖人，区区洗吾耳。",
        "dynasty": "宋",
        "collection_info": null
    },
    {
        "title": "山居 虚缘静",
        "author": "程俱",
        "content": "万缘正繁兴，当处即解脱。\n当知本来空，不受汝摩撮。",
        "dynasty": "宋",
        "collection_info": null
    },
    {
        "title": "山居 崇兰坞",
        "author": "程俱",
        "content": "猗兰转光风，幽芳被山谷。\n怅望断金人，同心不同躅。",
        "dynasty": "宋",
        "collection_info": null
    },
    {
        "title": "山居 梅谷",
        "author": "程俱",
        "content": "秾华敢争先，独立傲冰雪。\n故当首羣芳，香色两奇绝。",
        "dynasty": "宋",
        "collection_info": null
    },
    {
        "title": "山居 三休台",
        "author": "程俱",
        "content": "三径属桃烟，遥遥想宁极。\n终当佩飞霞，颉颃向空碧。",
        "dynasty": "宋",
        "collection_info": null
    },
    {
        "title": "山居 达观堂",
        "author": "程俱",
        "content": "苍阴羃杉松，延缘幽出谷。\n豁然天地开，八极启远目。",
        "dynasty": "宋",
        "collection_info": null
    },
    {
        "title": "山居 通幽径",
        "author": "程俱",
        "content": "跻攀通幽径，鬰密森松竹。\n云雪正埋山，深林閟寒绿。",
        "dynasty": "宋",
        "collection_info": null
    },
    {
        "title": "山居 漆林",
        "author": "程俱",
        "content": "敬侯那易学，正自追农圃。\n平生老瓦盆，安用雕髹许。",
        "dynasty": "宋",
        "collection_info": null
    },
    {
        "title": "山居 竹岭",
        "author": "程俱",
        "content": "嘉名追辋川，未辨茱萸沜。\n勿使斤斧侵，烟梢拂云汉。",
        "dynasty": "宋",
        "collection_info": null
    },
    {
        "title": "山居 慧照峰",
        "author": "程俱",
        "content": "晹光出扶桑，照耀四天下。\n慧日破无明，蒙光失长夜。",
        "dynasty": "宋",
        "collection_info": null
    },
    {
        "title": "山居 清凉峰",
        "author": "程俱",
        "content": "峞峨古涧西，万木集归鸟。\n炎炎日流金，为君除热恼。",
        "dynasty": "宋",
        "collection_info": null
    },
    {
        "title": "山居 德云庵",
        "author": "程俱",
        "content": "德云老比丘，经行众山顶。\n普光明法门，触自无二境。",
        "dynasty": "宋",
        "collection_info": null
    },
    {
        "title": "山居 法乳泉",
        "author": "程俱",
        "content": "山腰发灵滋，甘美胜牛乳。\n应持供茶神，慎勿污烹煮。",
        "dynasty": "宋",
        "collection_info": null
    },
    {
        "title": "山居 菊泉",
        "author": "程俱",
        "content": "一泓贮清泉，百本蓊佳菊。\n长年汲芳甘，霜鬓倘重绿。",
        "dynasty": "宋",
        "collection_info": null
    },
    {
        "title": "山居 羃翠轩",
        "author": "程俱",
        "content": "开轩面杉竹，冷翠摇清空。\n披衣水边石，长夏来熏风。",
        "dynasty": "宋",
        "collection_info": null
    },
    {
        "title": "歙溪砚",
        "author": "程俱",
        "content": "砚鳯池，石龙尾，金其声，玉其理，文字之祥助公喜。\n助公喜，为公寿，籋云衢兮龙为友。\n仪箫韶兮鸣鳯咮，金玉相兮椒兰臭。\n老復丁兮昃还昼，寿而臧兮世无有。\n生弥长兮视弥久，见太平兮休战鬬。\n泳学海兮恢文囿，俯松乔兮齿仓籀。\n翰林客卿管城偶，挥毫振藻常无咎。",
        "dynasty": "宋",
        "collection_info": null
    },
    {
        "title": "春日与汪彦章藻赵叔问相约游樟林阁樟林阁盖郡豪冢舍背城郊墟无与比者因咏靖节感彼柏下人安得不为欢之句偶书五言呈同游二公",
        "author": "程俱",
        "content": "人生归有尽，大齐不踰百。\n君看花间冢，背郭高历历。\n向来夸夺志，汗漫何穷极。\n一朝随露电，变灭无余迹。\n所以靖节翁，壶觞乐晨夕。\n宁为鬰涧松，不作移根栢。\n岂惟一穷通，固自忘夷跖。\n吾生亦崎岖，末路苦荆棘。\n投闲得萧散，身病头更白。\n岂无素心人，相与弄泉石。\n及晨为兹游，聊用适吾适。\n溪山景无尽，秀色光照席。\n安能仰屋叹，抱恨长戚戚。",
        "dynasty": "宋",
        "collection_info": null
    },
    {
        "title": "晨起梳头髪白且稀有感",
        "author": "程俱",
        "content": "余髪已种种，我怀亦依依。\n风林无安巢，寒日无余辉。\n束髪随官牒，前言服良规。\n岂惟会计当，自诡牛羊肥。\n妄献北阙书，野芹安足希。\n一挂邪士籍，徒嗟寸诚微。\n惓惓畎亩志，正作祸患机。\n羁危不如人，行行向知非。\n世变不可料，胡尘暗王畿。\n真人起白水，帝命式九围。\n误沐宣室召，白头侍经帏。\n谁言萤爝光，敢近白日晖。\n谁言草木萌，敢试雷霆威。\n野马立仗下，轩昂妄鸣嘶。\n弃之老牛皂，无復瞻龙墀。\n天公了无私，与夺适所宜。\n时方急功名，选愞安所施。\n士方贵才辨，安用钝讷为。\n常人与善士，何异于愚痴。\n譬之救焚溺，佩玉行逶迤。\n弃捐乃其理，刺天看羣飞。\n幸非高明室，百鬼浪见闚。\n自从伏嵁岩，风淫得偏扉。\n有足不得行，有手不得持。\n每思林野娱，济胜忧无期。\n堆豗不得往，如骥絷且鞿。\n如盲不忘视，如寒不忘衣。\n如痿不忘起，如羁不忘归。\n但愿老穷健，长甘北山薇。\n岂復理鬚鬓，峨冠待晨曦。",
        "dynasty": "宋",
        "collection_info": null
    },
    {
        "title": "叔问纵步郊野得竹栽二小丛携以见分",
        "author": "程俱",
        "content": "丛筠无尺长，气与西山爽。\n聊持内方丈，便作淇渭想。\n会当冰雪余，杰立千林上。\n自非岁寒人，谁与共幽赏。",
        "dynasty": "宋",
        "collection_info": null
    },
    {
        "title": "观白公兰若寓居诗如写余怀但不能晨游夜息如彼自由耳輙用韵作",
        "author": "程俱",
        "content": "生非廊庙姿，雅志在林野。\n拟作奢摩他，疾至萨芸若。\n身心沩山牛，得失塞翁马。\n城南寄僧坊，一室谢扫洒。\n当时醉吟翁，高谢香山下。\n安知衰病夫，亦有如翁者。",
        "dynasty": "宋",
        "collection_info": null
    },
    {
        "title": "比者彦文少卿一再枉过且有卜邻之约投老山林深慰孤陋兹者误蒙召旨固已具述多病不才乞侍祠宫观矣辱贶佳篇佩戢厚意谨次韵奉酬",
        "author": "程俱",
        "content": "衰迟澹无营，百念已灰冷。\n时吟蘂珠句，聊復寄二景。\n平生坐五穷，相逐如形影。\n华颠行路难，雅志不一逞。\n逝言北山北，耕钓得重整。\n结庐甚幽深，不觉在人境。\n江公饱丛林，高视妙峰顶。\n时迂百里驾，清坐举春茗。\n相期老嵁岩，守望依同井。\n久知无朋酒，出没均酩酊。\n向来醒而狂，投老狂方醒。\n如何紫泥书，名姓蒙记省。\n控辞苦陈情，抱病当自屏。\n肯令晓猿惊，滓辱及崖岭。\n新诗比移文，三復得深领。",
        "dynasty": "宋",
        "collection_info": null
    },
    {
        "title": "和蒋尚书园第新亭二首  其一",
        "author": "程俱",
        "content": "千寻屹冰台，一室穿瓮牖。\n伤生定难遵，极侈固无取。\n兹亭挹空翠，势出巨灵手。\n纵目云梦区，时来赋乌有。",
        "dynasty": "宋",
        "collection_info": null
    },
    {
        "title": "和蒋尚书园第新亭二首  其二",
        "author": "程俱",
        "content": "羣山对西丘，突兀几千岁。\n超然宇宙间，安用乘云气。\n松筠非小草，出处皆远志。\n他年姚尚书，指画要十事。",
        "dynasty": "宋",
        "collection_info": null
    },
    {
        "title": "以夜宿匠舍诗示晁以道说之乃以古句为谢次韵酬之一首",
        "author": "程俱",
        "content": "平生拙自理，不办一亩宫。\n聊从斵轮扁，敢慕执戟雄。\n惭非五鳯手，正着双鳬中。\n何言散骑省，难下青藜翁。\n相望一牛吼，有客方固穷。\n床头河洛书，莹光吐长虹。\n时时发佳句，执若万折东。\n我诗出龟赐，寒螀抱霜丛。\n谁当写秋思，妙器无号钟。\n相从无何境，曳履哦清风。",
        "dynasty": "宋",
        "collection_info": null
    },
    {
        "title": "借叶内翰画令小江模写",
        "author": "程俱",
        "content": "十年同舍今华颠，印山满眼囊无钱。\n每看图画輙心醉，自笑说食流饥涎。\n世间范李真幻士，断取妙喜移山川。\n朝来问疾方丈室，但怪衡霍罗窗轩。\n飘风急雨暗四泽，转看锦翠开云烟。\n崔嵬磊块冻相倚，恍然雪塞蓝田关。\n是中大有结茅地，指点三径依林泉。\n世人无乃笑痴绝，心境二妄交相纒。\n安知三万师子座，同此幻力无中边。\n衢山小江新悟幻，落笔欲追祈与虔。\n愿从公借此妙景，已具东绢和丹鉊。\n照中写照供幻观，聊自慰藉销穷年。\n千岩万壑纳环堵，更令一拂松风絃。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其一",
        "author": "程俱",
        "content": "江子隘斯世，翛然向方蓬。\n一朝成千古，寤寐不復通。\n夜入霅溪境，胡然见幽梦。\n高标何所似，俯仰风中松。\n笑谈如平生，炯炯双方瞳。\n去年经行地，陈迹亦已空。\n故应玄真老，相与游无穷。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其二",
        "author": "程俱",
        "content": "诸人久不死，而使武子先。\n斯言太痴绝，爱恶无乃偏。\n君看雅正情，播在三百篇。\n秦人哀三良，百身宁可捐。\n相鼠有深刺，嗟哉胡不遄。\n此岂惑者欤，加膝坠诸渊。\n乃知孙楚狂，未必非公言。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其三",
        "author": "程俱",
        "content": "世以势论士，君诚不如人。\n扬扬乘轩者，志满气甚振。\n外见七尺躯，中有万斛尘。\n凿枘固难入，鹗鸾岂相伦。\n炙手苟可热，行路为雷陈。\n高栖冷如鐡，骨肉不得亲。\n谁能独无死，荣辱久乃真。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其四",
        "author": "程俱",
        "content": "皇天非无知，伯道固有后。\n百年能復几，仅比一昏昼。\n久知彭籛夭，不及殇子寿。\n向来箪瓢生，庙食至今侑。\n东陵虽饱死，千载有余臭。\n枭藩得刳肠，苕折谩遗鷇。\n试当问玄夫，此理或可究。",
        "dynasty": "宋",
        "collection_info": null
    },
    {
        "title": "初到书局以万七千钱得一老马盲右目戏作古句自嘲一首",
        "author": "程俱",
        "content": "蹄间三寻汗流赭，九逵雷雹争飞洒。\n我穷那得骋追风，正拟虺尵行果下。\n平生畏途饱经历，夜半临深无驭者。\n故应造物巧相戏，却比盲人骑瞎马。\n李南知音当促步，广汉腾嘲不相假。\n执鞭良称塞翁儿，并辔聊从杜陵夏。\n庞然病颡岂其类，老矣问途那可舍。\n径烦一夫事刷秣，似桂新刍不盈把。\n向来伯厚亦安在，结驷鸡栖同土苴。\n他年东去把撩风，纵尔逍遥汴东野。",
        "dynasty": "宋",
        "collection_info": null
    },
    {
        "title": "神霄宫知宫陈应常邀乡人集道堂余不果往毛彦时有诗诸公皆和见率同作次韵一首",
        "author": "程俱",
        "content": "南枝月明乌鹊飞，北风惊沙燕马嘶。\n倦游乃有故乡念，强学处士听朝鸡。\n马蹄得得乌帽底，与日竞走东还西。\n安知神府在人境，晓雾十里飞香猊。\n咄嗟似与化人遇，宫殿盘欝穷烟霏。\n瑛房蘂箧浩无极，当关九虎何由闚。\n仙郎邀客自清旦，閴若岫户临江湄。\n向来同是烂柯客，石梁跨野长虹垂。\n登晨未辨七盟盖，祈年欲采三华芝。\n授书忽作蘂珠吏，云篆岂特传盟威。\n故人一笑共清景，常谈曲谨皆芟夷。\n而余煮饼北窗卧，正坐世网纒绵之。\n枣瓜麟脯不同举，但见綵笔方交驰。\n萧然俯仰在环堵，穷巷偪仄仍喧卑。\n高堂修竹寄遐想，况烹雪乳调清丝。\n径须暇日一寻胜，眼中尘袂空成帷。",
        "dynasty": "宋",
        "collection_info": null
    },
    {
        "title": "以蒋永仲画双松为故人寿",
        "author": "程俱",
        "content": "青松千岁姿，擢质万仞冈。\n霜根初茁秀，气已凌千章。\n去天尺五地，雨露先众芳。\n晨光为膏沐，鬛鬛倾扶桑。\n故应神物护，茂叶成深苍。\n尔来向三纪，已作拏云骧。\n岂惟蔽牛马，固已中栋梁。\n上有参天枝，下有延年肪。\n苍荫被草木，皆为芝木香。\n众鸟不敢巢，或来孤凤凰。\n会当回万牛，一柱来明堂。\n却顾冰涧底，岁寒永相望。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其一",
        "author": "程俱",
        "content": "平生竹隐翁，胸次着千古。\n挥毫剧翻澜，碑版照秦楚。\n十年屈僚佐，留使望天府。\n今年道山颠，士论乃深许。\n歌词荐清庙，盛典更藻斧。\n忽持南阳节，声动汉江浦。\n清班寄麟台，雄职暂符虎。\n遥知佳政传，召杜安足数。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其二",
        "author": "程俱",
        "content": "往者南阳耕，相望鹿门翁。\n时来拜床下，鷄黍相与同。\n安知田舍中，离凤友伏龙。\n我疑两州间，地美物亦丰。\n故应钓游处，清泉荫高松。\n人英何代无，傥有前贤风。\n弓旌恐难致，羔雁或可通。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其三",
        "author": "程俱",
        "content": "潭潭内史府，侃侃东西录。\n当年得一士，众视惊刮目。\n何殊致洪造，初不羡博育。\n林侯忽东归，怀宝媚幽独。\n赵侯小腾骞，文采冠羣玉。\n要之进退间，了不异兰菊。\n因公怀若人，皎皎叹空谷。",
        "dynasty": "宋",
        "collection_info": null
    },
    {
        "title": "和酬梅悦之大夫泽送行古句",
        "author": "程俱",
        "content": "读书何如事耕种，唇腐头童得饥冻。\n半生塌翼堕江湖，仰视羣飞困嘲弄。\n闭门诵说不知悔，时以圣贤资折中。\n饥来驱我向京华，为米折腰随所用。\n一官此固初不恶，浪以讨论辞冗从。\n梅公据鞍殊矍铄，满腹精神比钱凤。\n新诗借我快笔端，省向江南赋云梦。\n向来高门迩衡陋，杖履时来窥牖瓮。\n今公三径为谁开，顾我五穷那易送。\n会当投檄復言归，时访祇园谈不共。",
        "dynasty": "宋",
        "collection_info": null
    },
    {
        "title": "和同会舍千叶绯桃",
        "author": "程俱",
        "content": "飞花动江光，风力两相怯。\n扁舟老参谋，觅句时拄頬。\n连昌出墻枝，晞日香江挹。\n深宫夹修篁，岁久森翠叶。\n至今丹青妙，华宇张九迭。\n谁移此繁英，密荫如栽接。\n因依肖蜾臝，变幻胥蝴蝶。\n忽如剪绯㠾，又似翻锦箧。\n殷唇注猩血，细蘂轻蚊睫。\n争春虽云晚，斗丽固当捷。\n冰实傥可分，仙梯不难蹑。\n赓诗憎怪烦，我意终未惬。",
        "dynasty": "宋",
        "collection_info": null
    },
    {
        "title": "同舍以笔墨更相遗有诗见邀同作",
        "author": "程俱",
        "content": "将军白首玄池阴，手持毛锥如绿沉。\n千人独扫杜陵老，百犗欲连东海任。\n中山豪族一当百，即墨坚垒高临深。\n孙郎精骑固无匹，长卿偏师那可侵。\n久知良工须利器，岂但善贾缘多金。\n故追老兔尽三窟，已倒霜松踰十寻。\n于莵犹存凤阁卧，黄庭不博鹅池临。\n清观越石已成冢，始信管城真尽心。\n客卿摩顶利天下，修竹欲汗南山林。\n儒生意广亦自苦，但有遗迹藏来今。\n两公笔阵略相抗，往往钺并张旗参。\n铺扬功伐借二物，寸木可使齐高岑。\n嗟余绝学久焚弃，嘿守三一朝飞森。",
        "dynasty": "宋",
        "collection_info": null
    },
    {
        "title": "松鹤图",
        "author": "程俱",
        "content": "昆崙五城十二楼，洪河空注经神州。\n西连仙掌五万里，一柱上直清都浮。\n琳琅琪碧乃凡草，青华绛实森纍樛。\n南辰真人厌妩媚，下勅保命更冥搜。\n元精结感浃地轴，奋此倚天苍鬛虬。\n烛龙晞露吐珠琲，青女敛辔回春秋。\n上有飞晨焕景之卿云，下有金精石髄之清流。\n盘根疏节孤且直，扶疏羣木罕与俦。\n风涛吹落九天上，倒景雨沛参云油。\n睟然和气发柯叶，俯芘芝朮齐熏莸。\n当年箕颍眇䨥阙，户牖森翠苍阴稠。\n挺生初不待封殖，天遣异质荣仙洲。\n居然神蔡产千岁，不但明堂来万牛。\n台符两两直其上，芳膏美荫被九丘。\n紫清骐骥下择木，展翮还自青田幽。\n琼芝瑶草供俛啄，蓬阆曾记添仙筹。\n会有玉沙丹露饮，清风飘飒玄霜裘。\n巢云友凤乃其所，昂昂肯为鷄羣谋。\n神霄之境接华盖，永作帝瑞同天游。",
        "dynasty": "宋",
        "collection_info": null
    },
    {
        "title": "晁无斁将之录示近诗有和其兄以道说之诗次韵以致区区兼简以道  其一",
        "author": "程俱",
        "content": "往登妙高台，千嶂如聚墨。\n煌煌化人宫，屹立断鳌足。\n题舆亦不恶，啸咏此浮玉。\n粃糠空在前，不谓公肯辱。\n竟乖南州望，聊作信都福。\n吹竽定谁真，抱璞安忍哭。\n高情御外物，不计处与出。\n端如屋间籕，障以千步筑。\n我穷居城南，瓮牖藩援秃。\n华裾每来过，暖语加帛粟。\n洋洋埙箎音，珍重同结绿。\n吟毫久不濡，辱赠不敢独。\n所惭春螽股，持抗不周触。",
        "dynasty": "宋",
        "collection_info": null
    },
    {
        "title": "晁无斁将之录示近诗有和其兄以道说之诗次韵以致区区兼简以道  其二",
        "author": "程俱",
        "content": "谈诗如谈禅，练性如练墨。\n壮心悟龟毛，少作岂蛇足。\n平生甚元龙，未信今伯玉。\n十年得投闲，高卧谢宠辱。\n定知贫胜富，固自平为福。\n着书着名山，会使山鬼哭。\n结庐近三休，为米时一出。\n犹嫌佛场选，肯问燕台筑。\n俗人难与言，镜髢遗盲秃。\n前年客长安，正觅三釡粟。\n尘中一倾盖，爽气岷峨绿。\n别来更崎嵚，寡陋嗟我独。\n尘埃箧中书，有手不暇触。",
        "dynasty": "宋",
        "collection_info": null
    },
    {
        "title": "復次韵酬叶翰林见寄",
        "author": "程俱",
        "content": "渭川十顷青，上谷千竈墨。\n县河供拂石，濡笔应未足。\n公初入承明，神采映冰玉。\n孤芳信难羣，廉士故可辱。\n虚怀得逢蒙，泛爱近藉福。\n终然翟公题，正堕杨朱哭。\n于今十年后，犹作一麾出。\n何当还宣温，不用求钓筑。\n遥知西湖柳，蔽芾谁敢秃。\n应余金石文，会使天雨粟。\n留连借三辅，夏木今再绿。\n斯文咏公归，怅望非我独。\n羁怀老无堪，览卷百忧触。",
        "dynasty": "宋",
        "collection_info": null
    },
    {
        "title": "次韵寄谢公表韩公朝请",
        "author": "程俱",
        "content": "世人如鲗鱼，自蔽飜吐墨。\n猩熊亦何罪，不卫唇与足。\n要当如木雁，安问定石玉。\n向来休休翁，老去称耐辱。\n迹高名自污，卒享清凈福。\n肯为接舆生，叩木妄歌哭。\n韩公早闻道，垢浊久已出。\n终成九层台，不弃一篑筑。\n长安列戟第，桐影将缺秃。\n宁辞治中舆，且食祠宫粟。\n胸中荆棘尽，华髪当更绿。\n抗尘我何庸，勇退公所独。\n何如善刀藏，聊放虚舟触。",
        "dynasty": "宋",
        "collection_info": null
    },
    {
        "title": "次韵寄谢存之曾公学士",
        "author": "程俱",
        "content": "往居阖庐城，有客面如墨。\n论文口澜翻，嗜学苦不足。\n时称曾校书，秀句示珠玉。\n今晨尘眼开，来赠忽先辱。\n风骚穷乃工，投闲讵非福。\n言音关感动，妙比韩娥哭。\n此道久荒芜，名家亦时出。\n五言古长城，屹若万夫筑。\n何如丹凤楼，朴斵千嶂秃。\n虽然皆戏剧，渺甚一毛粟。\n付之两忘情，兰蕙等茨绿。\n闻公会西游，顾我陋而独。\n扫斋待清谈，奋麈或相触。",
        "dynasty": "宋",
        "collection_info": null
    },
    {
        "title": "和叶翰林送李从事",
        "author": "程俱",
        "content": "赏音真两难，邂逅多契阔。\n一朝间容刀，三岁歌采葛。\n古人抱修能，初不露锥末。\n诚令处囊中，谈笑堪式遏。\n岂无识玉人，顾恐铄金夺。\n遂令缁衣好，敛迹裁自脱。\n画蛇杯已疏，志鹄弓遽拨。\n徒嗟湖海上，髪白齿牙豁。\n怀公剧梅林，念至失焦渇。\n临风赋新謡，忧思不可掇。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其一",
        "author": "程俱",
        "content": "高云下甘泽，肤寸即有余。\n瀛波纳牛迹，亦復鳣鲸居。\n翰林补天手，妙语追三闾。\n聊从颍川借，似厌承明庐。\n坐令啸诺地，不异畏垒墟。\n斯人乐佳政，欣若饱稻鱼。\n恢恢云梦胸，中有几石渠。\n时来潩水旁，傲睨万物初。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其二",
        "author": "程俱",
        "content": "嗟我一寸筳，登公五言城。\n时窥锦囊句，似发黄钟声。\n闭门得长哦，有酒或细倾。\n谁云千里隔，回薄万古情。\n驾言从公游，上马短策横。\n尘缨缚我急，有足安得行。\n何当来上都，既见心始平。\n为公赋三秋，寤叹空营营。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其三",
        "author": "程俱",
        "content": "往者巾柴车，追游卞山村。\n今焉镇三辅，鼓吹喧谯门。\n遥知手种松，浸有苍苔痕。\n许下今乐郊，胜事亦復繁。\n但令足兵食，饱暖同君恩。\n长安举头见，煌煌太微垣。\n江湖与魏阙，一一寄默存。\n正恐受釐室，虚怀待微言。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其四",
        "author": "程俱",
        "content": "许侯盖静者，无乃祖远游。\n着身朝市间，深若无所求。\n命驾眇千里，西湖正凉秋。\n是中有真趣，轩裳何悠悠。\n潩水清且姝，仙舟度深幽。\n徐行问疾苦，怀新想平畴。\n坐念方外乐，馋涎曲车流。\n持觞会相属，我唱公当酬。",
        "dynasty": "宋",
        "collection_info": null
    },
    {
        "title": "次韵和颍昌叶翰林 目病废读书",
        "author": "程俱",
        "content": "空华信无根，遗迹故非足。\n如公三万卷，碨磊贮心曲。\n中虚自昭旷，不必岩电目。\n纳芥本无难，胶弦端可续。\n亡书共推张，断简当问束。\n笑谈针左盲，指顾命骚仆。\n岂知穷巷士，眼暗髪将秃。\n短檠黮无光，默坐守幽独。\n正当黜聪明，岂復分句读。\n便便了无庸，但有孝先腹。",
        "dynasty": "宋",
        "collection_info": null
    },
    {
        "title": "生第三儿",
        "author": "程俱",
        "content": "生儿如班伯，绝业出金华。\n恼人如添丁，索抱声哑哑。\n人生各有分，豪末不可加。\n丹山无凡鷇，寒根无早芽。\n如公翔千仞，众鸟不敢譁。\n将雏一来仪，美瑞世所夸。\n嗟我困冰谷，霜枝鬰盘拏。\n华颠有二女，尔尔聊自佳。\n今年熊罴梦，亦復来贫家。\n平生坐着书，每笑括与奢。\n篮舆一幅巾，缓步可当车。\n傥学长史掾，修真凌景霞。",
        "dynasty": "宋",
        "collection_info": null
    },
    {
        "title": "生第三儿 同许干誉步月饮杏花下",
        "author": "程俱",
        "content": "公不见锦衣白璧谁家郎，春风得意寻春忙。\n红云步障三十里，一色繁艷无余香。\n又不见玉川秾李正清绝，夜携仙客通寥阳。\n连天剪刻万枝雪，缟裙练帨看明粧。\n古来胜赏不易得，况乃花下延舒光。\n豪端顿挫役万物，如彼枣叶持鍼芒。\n昔人曲水咏觞处，茂林修竹空宫墙。\n骋怀弔古赖何物，曲生风味安可忘。\n自怜春色不到眼，归卧北窗书满床。",
        "dynasty": "宋",
        "collection_info": null
    },
    {
        "title": "故人张达明徴饷舒朮将以古句次韵酬之",
        "author": "程俱",
        "content": "忆官古龙舒，妙境开禹甸。\n潄流探九井，曳屐穷四面。\n借居龙溪上，窗户列岩巘。\n客怀剧棼丝，撩乱不可剪。\n时时出登临，款段胜屈产。\n如持古神搥，破此牢愁键。\n地灵多草木，灌蔓森秀软。\n尝闻左宫仙，蘂笈发珍瑑。\n摛辞叙山精，丰绮信无㥏。\n几寻青冥劚，时作芙蓉搴。\n云琅未云剖，月醴忽以泫。\n回观豨苓辈，市积空𡾰嵼。\n至今阿连功，焜耀华阳典。\n宁当柙而藏，正恐知者鲜。\n岂同西一方，但取一笑莞。\n力驱三彭仇，况比黄金腆。\n芳腴散灵柔，坐使百疴遣。\n故人山中来，雅素过何点。\n应知藜苋腹，岂復禁茗碗。\n轻翔不可独，分送勤折简。\n新诗出强韵，趣步不容挽。\n微吟復小啜，气味清而婉。\n何须养生论，药石问中散。",
        "dynasty": "宋",
        "collection_info": null
    },
    {
        "title": "雪中与礼部同舍过葆真宫",
        "author": "程俱",
        "content": "朝来青霞城，汹涌烂银阙。\n悠然眄天宇，晶莹欲冰彻。\n虚空无表裏，白照混日月。\n九区绝纤尘，爽气争栗冽。\n初疑骞林境，琢玉堕飞屑。\n人间出灵苗，顷刻皆秀发。\n不知皇季氏，羽卫森幢节。\n刚风振长空，襟佩剧飘瞥。\n真仙足按地，险秽尽平洁。\n坐令三千界，一洗声利热。\n伟哉此遐观，曳屐到蒙越。\n池台静相照，澒洞失坳垤。\n仰窥干坤大，未信东南缺。\n要须风露腹，始称此清绝。\n安得垂天鹏，一跨眇空阔。",
        "dynasty": "宋",
        "collection_info": null
    },
    {
        "title": "虎图",
        "author": "程俱",
        "content": "山深草长鬰崷崒，俯仰萧森蔽云日。\n于菟一啸谷风生，举头为城鬚为戟。\n藜蒿不采中梁柱，雉兔麞猿亦蕃息。\n它山岂无三万仞，跛䍧直上无难色。\n朝游刍牧行苇尽，暮投斤斧千林赤。\n乃知鸟兽有折衝，不独鸷翰空纍百。\n何人写此出林态，岩电耽耽气深寂。\n书堂高挂走螭魅，不怒而威如有德。\n流传影象一如此，大胜留皮配圭璧。\n古来真虎不易逄，仆姑误没南山石。",
        "dynasty": "宋",
        "collection_info": null
    },
    {
        "title": "春日与会要同舍会饮西园",
        "author": "程俱",
        "content": "今我忽不乐，驾言及阳春。\n西郊桃始华，未动车马尘。\n名园开绿野，气象淑且新。\n相从同舍郎，珠璧惊市人。\n垂鞭度长杨，和风拂衣巾。\n时花靓无言，草木含晴薫。\n迢迢西荘镜，似与江南邻。\n漾舟入天境，不辨水与云。\n谁移呼猿涧，乱石琐怪珍。\n奔雷转三峡，可潄不可浑。\n止水照我心，流泉醒我神。\n终年九衢客，一洗声利氛。\n归来卧蜗舍，梦堕吴松滨。",
        "dynasty": "宋",
        "collection_info": null
    },
    {
        "title": "和滕子济考古图",
        "author": "程俱",
        "content": "我生百无味，忘怀欲捐书。\n翛然谢糟粕，傲睨万物初。\n平生蠧鱼间，习气未尽袪。\n朝来覧千古，似历仙公壶。\n权舆自四目，雨粟号灵魖。\n天球周序陈，科斗鲁壁余。\n切玉有至理，范金足良模。\n彭亨屹汉鼎，璀璨罗商瑚。\n初疑鸟遗迹，忽若龟负图。\n典刑尚可见，聊用举一隅。\n翻思杨子云，语默与道俱。\n岂无载酒人，相对时轩渠。\n奇字决鱼鲁，微言折甄舒。\n譬彼学耕稼，当从老长沮。\n滕侯饱今古，禀秀连青徐。\n三年考聚讼，坐判墨与儒。\n入眼烂珩玦，搜奇到黄虞。\n端令宇宙中，俯仰纵所如。\n我欲发其秘，联诗惭贯珠。\n何殊穰田祝，豚蹄操酒盂。",
        "dynasty": "宋",
        "collection_info": null
    },
    {
        "title": "和蔡待制放蝉一首",
        "author": "程俱",
        "content": "放歌北亭渔，千古有生气。\n当时及物心，岂在坳堂内。\n如公有远度，寄此枝上嘒。\n定知肤寸云，四海不难至。\n应怜风露腹，不受尘土蔽。\n宁嫌壤中丸，聊復一引臂。\n初如飞鸟扬，下逐游鳞戏。\n终然跐清波，振翼出荷芰。\n斯须曳余响，决起望阴邃。\n临风赠良规，毋以利昏智。\n禽鱼逐甘香，鼎俎芼姜桂。\n请观垂天鹏，纤缴安可冀。",
        "dynasty": "宋",
        "collection_info": null
    },
    {
        "title": "龙尾砚同毛彦时随联句",
        "author": "程俱",
        "content": "歙水清以駃，歙山文且坚。\n谁持玉斧琢，制此月様圆。\n想当结绳后，要使鸟迹传。\n雕锼见骨格，岂与瓦砾全。\n陂陀百氏圃，泓澄九经渊。\n墨海不復见，柯岩那可肩。\n星稀涵纬象，眉绿生春妍。\n规模异镕鐡，濡写殊怀铅。\n正当秋兔颖，发此霜松烟。\n一从毛褚游，几作虫鱼笺。\n徴辞想妃子，揾首怀张颠。\n宁同李生瘗，聊续胡公镌。\n常疑老蚌殻，浸润成膏妍。\n坚踰鹅池铸，质射铜台埏。\n纷纷况多僞，渇雀同栀鞭。\n琳坳隐多水，十手寄所宣。\n池光潋墨色，云气开毫联。\n翔鸾及垂露，逸势徒飞骞。\n谁云过珪璧，或用磨戈鋋。\n吾今欲焚弃，负耒归园田。",
        "dynasty": "宋",
        "collection_info": null
    },
    {
        "title": "泛舟鑑湖同赵来叔子泰赵叔问联句",
        "author": "程俱",
        "content": "春风卷三江，雨雹暗秦望。\n今晨风日佳，远目聊一放。\n人情暂愉悦，天宇亦清旷。\n逝将一叶舟，远破万里浪。\n澄波拨寒醅，迭巘展新障。\n飘摇过余芳，容与瞩孤漾。\n停云冒山巅，新绿浮天上。\n枯杨吐轻黄，倚岸抹晴涨。\n远水没轻鸥，覉禽变圆吭。\n鑑湖清可啜，蕺菜柔堪饷。\n时当祓禊友，路指兰亭嚮。\n岂无谪仙杯，聊举剡溪榜。\n吟笺洒余研，茶竈发新炀。\n徜徉写幽忧，萧爽绝纤坱。\n年华自繁秾，世故足悽怆。\n弔古意虽遐，感时心自亮。\n雄涛折东南，旧牒分霸王。\n梅梁寄遗灵，禹迹疑可访。\n星分九土毛，带挽百川洚。\n胼胝识神姦，玉帛来崛强。\n规模至今存，形势亦云壮。\n胆尝信焦思，金范徒审象。\n当年浣纱人，绛缕起穷巷。\n姑胥失层台，榛棘遶青嶂。\n彼姝者谁子，婉娈固难忘。\n抚事即元龟，终古可惩创。\n永怀文靖公，造厦得良匠。\n平生沧海志，顾岂矜岫幌。\n笑谈遣诸儿，百万皆胆丧。\n晚节终自完，流言一何妄。\n安知彼天游，中有无尽藏。\n触目发长謡，怀人独惆怅。\n入木想八分，登山知几两。\n风流四明客，投老志蓬阆。\n玄熊殊梦间，鸲鹆比狂尚。\n慇懃覧陈迹，忼慷有余怏。\n云雷正经纶，兵甲相磨荡。\n虎貔驱七萃，鹅鹳张两广。\n帅维丞相度，饷倚晋公滉。\n足食伫流钱，宣恩同挟纩。\n顾惭已么么，安处官冗长。\n短拙竟何禆，恩私诚谬降。\n犹能乐闲适，深恐遭谴让。\n故应方虎间，不乏廉蔺将。\n秘计走阏氏，奇功收跳荡。\n无烦秦庭哭，坐使楚军张。\n何当濯龙津，归拥云台仗。\n官仪见炎灵，王气盖芒砀。\n专车戮防风，掩骼收鲁项。\n禄山终自焚，仆固胡能诳。\n雍容两宫还，娱乐天下养。\n弁会肃鳬越，花深度鸡唱。\n马牛纵山林，弓矢戢櫜韔。\n钱镈待丰盈，壶箪更劳迋。\n周室已再安，汉业欣重创。\n返予绵上耕，酌我兵厨酿。\n昂昂妙高叟，辞藻舍人様。\n方为东山起，朝论深倚仗。\n金昆固神秀，独立起辈行。\n深严职右府，折中归至当。\n伊予最畸孤，艰阨随所傍。\n几惊虎尾履，分委鱼腹葬。\n偶然还一处，已幸神所相。\n矧復陪清游，快饮吸长江。\n深惭抗尘容，岂敢窥雅量。\n文衡久已持，宗盟从此亢。\n騄骥正腾骧，驽骀徒颉颃。\n雄笔扫千军，荣光高万丈。\n清朝尊陛廉，羣枉窒户向。\n伟节素推高，嘉言行更谠。\n定应谢逋客，终冀寛俗状。\n常贫固吾道，共约税归鞅。\n中兴百六掾，麟趾岂神况。\n便便饱经史，婉画正所仰。\n勤劬照藜青，豪俊嗤帐绛。\n如何艰危中，骯脏容跌宕。\n轩裳欲吹韲，文字堪覆醤。\n数奇岂无双，妄发坐少憃。\n逍遥漆园荘，澹泊竹林向。\n重来缚尘缨，夜鹤空蕙帐。\n会蒙子云嘲，未免王戎逿。\n翻思京国游，几作榆枋抢。\n无聊每过君，摅豁资直谅。\n朝野时欢娱，金石日击撞。\n月迁惟佞幸，朝奏坐诬谤。\n寝薪积忧思，把酒亦怆悢。\n斯须失和平，占候奏天棓。\n狂澜翻四冥，覆蒉安得抗。\n颠冥今几年，失喜问无恙。\n岂期愕鲸波，復此言轻扬。\n谈追正始音，句属郢中唱。\n融金无留矿，探珠惊老蚌。\n更须月团团，迨此春盎盎。\n还携玉色醪，共理黄篾舫。\n清文韵韶濩，雅好罗觚鬯。\n振衣蹑崇山，一濯惠风畅。",
        "dynasty": "宋",
        "collection_info": null
    },
    {
        "title": "会要官集西池同舍翁挺作诗次其韵",
        "author": "程俱",
        "content": "琼构涌空碧，鱼龙濯晴波。\n游人与春竞，奈此西日何。\n缅怀散花洲，青笠委绿蓑。\n当年渔樵侣，问我何时过。\n依然五湖境，乱眼烟云多。\n恍疑三壶梦，欲继七字哦。\n恨无石心儿，慨慷叩舷歌。\n时英满四座，自许皆隋和。\n翁子独不语，诗源泻悬河。\n不作杜陵老，眼寒惊绮罗。",
        "dynasty": "宋",
        "collection_info": null
    },
    {
        "title": "道山堂后小桃着花颇有幽态",
        "author": "程俱",
        "content": "春阳入花骨，疏叶皆昌丰。\n蓬山足松桧，不作倚市容。\n小桃三四花，擢秀冰雪中。\n頩颜澹无言，绰有林下风。\n无人对清赏，似笑华髪翁。\n老来懒寻芳，挂杖无青铜。\n不知春色深，但怪风日融。\n颇闻西郊路，欲作朝霞烘。\n何须逐流水，有马如游龙。\n骑驴哦新句，醒醉同一空。\n当年玄都观，葵麦栖残红。\n却顾此幽绝，萧然对繁秾。",
        "dynasty": "宋",
        "collection_info": null
    },
    {
        "title": "分题得舡子和尚一首",
        "author": "程俱",
        "content": "洪波鼓溟壑，浩浩包神姦。\n安知五浊海，平地即九渊。\n此老独安住，萧然五湖天。\n勿言一叶舟，中有宇宙寛。\n我昔初吏隐，掌中视包山。\n垂丝月明夜，独立无往还。\n当年夹山人，付此八尺竿。\n安知翻澜口，终日本无言。",
        "dynasty": "宋",
        "collection_info": null
    },
    {
        "title": "避寇村舍戏踏杷颠仆",
        "author": "程俱",
        "content": "试踏百齿杷，怳如乘风航。\n𠿕觑不自持，寻丈得仆僵。\n牛惊更疾足，天全偶无伤。\n代斵既创手，学制安可尝。\n田翁一笑粲，何日千斯仓。",
        "dynasty": "宋",
        "collection_info": null
    },
    {
        "title": "渐寒补治篱壁防盗戏书",
        "author": "程俱",
        "content": "元龙湖海士，豪气老不除。\n庞公解脱人，法界一蘧庐。\n宝藏且不顾，家资何足储。\n一朝四壁空，聊与妻孥居。\n今我贫病老，视身犹赘余。\n室中亦何有，但有数箧书。\n饥寒士之常，肯叹食无鱼。\n一官有微禄，二顷亦可鉏。\n腾腾苟任运，水到自成渠。",
        "dynasty": "宋",
        "collection_info": null
    },
    {
        "title": "叔问观韦苏州诗至萧条竹林院风雨丛兰折幽鸟林上啼青苔人迹绝燕居日已久夏木纷成结几阁积羣书时来北窗阅以为适与景会写以寄予因用韵书怀云",
        "author": "程俱",
        "content": "忧时鬓成丝，念远心欲折。\n年芳岂不好，花下輙愁绝。\n衰颜有时丹，病指不能结。\n来往但邻翁，奇书每同阅。",
        "dynasty": "宋",
        "collection_info": null
    },
    {
        "title": "伤前辈诸贤无存者復用前韵",
        "author": "程俱",
        "content": "峞峨玉山颓，磊砢霜松折。\n羣同冀北空，絃为钟期绝。\n鞭从晏婴执，袜慕王生结。\n往躅那可追，我躬方不阅。",
        "dynasty": "宋",
        "collection_info": null
    },
    {
        "title": "自寛吟戏効白乐天体",
        "author": "程俱",
        "content": "武陵讁九年，下惠仕三已。\n或窘如拘囚，或了无愠喜。\n吾生忧患余，年忽及耆指。\n偏痱未全安，抱病更五禩。\n进为心已灰，弃置甘如荠。\n坐狂合投闲，佚老宜知止。\n向令身安健，不过如是耳。\n每思古穷人，我幸亦多矣。\n照邻婴恶疾，羁卧空山裏。\n纒绵竟不堪，抱恨赴颍水。\n文昌两目盲，无復见天地。\n简编既长辞，游览永无冀。\n吾今虽抱病，蹇曳非顿委。\n时时扶杖行，积步可数里。\n校之卧床席，欲坐不能起。\n虽扶不能行，悬绝安可比。\n时从亲故谈，亦不废书史。\n右臂故依然，运笔亦持已。\n篮舆时出游，初不废牢体。\n况无他证候，色脉若无异。\n详观动息间，傥有安全理。\n侍祠了无庸，窃禄愧索米。\n借居浮屠宫，非村亦非市。\n廷堂甚爽垲，高屋敞窗几。\n郊林接溪水，眼界颇清美。\n尝闻天地间，祸福更伏倚。\n藉令衰蹇身，终老只如此。\n何须苦嗟咨，未必非受祉。\n形如支离疏，饱食逸终世。\n目盲如宋人，全生免傜使。\n平生嘆远游，今我在桑梓。\n田园接家山，区处及耘耔。\n平生困鞅掌，今我恬无事。\n寝兴纵所如，出处不违已。\n病来益尊生，对境空相似。\n永无贪欲过，稍习卫生旨。\n不为六贼牵，岂受三彭毁。\n人言病压身，往往延寿纪。\n太钧默乘除，万一理如是。\n安全固自佳，蹇废亦可尔。\n死生犹寤寐，况此一支体。\n细思安否间，相去亦无几。\n如何不释然，万事付疑始。",
        "dynasty": "宋",
        "collection_info": null
    },
    {
        "title": "次韵和叔问古风送曾吉甫提刑",
        "author": "程俱",
        "content": "梦觉纸窗白，幽禽语匆匆。\n传呼动林野，楚歌已三终。\n故人忽在眼，四牡来城东。\n闭门雀可罗，绕舍森蒿蓬。\n如何不我遗，臭味固所同。\n昔别全盛日，华戎文轨通。\n岂意丧乱后，晤言復相从。\n知君饱新得，敬慎过南容。\n肃然气深稳，隐如匣藏锋。\n向来夸夺境，变灭毗岚风。\n访旧半鬼录，荣衰等虚空。\n顾我老且病，齿摇头欲童。\n念子方颍脱，如锥出囊中。\n会如金仆姑，犀兕贯七重。\n光华得肤使，周咨广尧聪。\n黠虏将革面，天方诱其衷。\n皇明并日月，尘雾不得蒙。\n遄归侍帏幄，海岳增深崇。\n傥因东飞翼，一访白髪翁。\n时哉不可失，决去如惊鸿。",
        "dynasty": "宋",
        "collection_info": null
    },
    {
        "title": "赠别吴忱宣德",
        "author": "程俱",
        "content": "吴公河南守，荐士得贾生。\n伟兹天下士，何止千人英。\n吴公失名字，功业暧不明。\n要非万顷波，莫着横海鲸。\n当时好贤意，岂愧勃与婴。\n蔽贤如面墙，自使两目盲。\n好贤如力穑，穰穰嘉谷成。\n至今余庆在，望着河南城。\n如君岂其裔，乐善莫与京。\n高门二千石，世德故可评。\n平生周旋士，往往凌青冥。\n作吏今十年，读书不求名。\n向来光山政，何异古所称。\n嗟哉士营己，宁使我负人。\n聊须借汝头，一用朱吾轮。\n今君乃能尔，所弃如毛尘。\n故知古贤世，尚见风俗淳。\n猗予一畸士，落落良可憎。\n折腰务求合，俗眼竟不青。\n憧憧九衢内，邂逅盖一倾。\n何从乃知我，顿有交欢情。\n相随若形影，出语见肺膺。\n长安速化地，顽钝终无营。\n中宵起归思，幞被东南征。\n投林无择巢，促步无安行。\n宁嫌蕞尔邑，要是众不争。\n纷纷同舍客，聚散两不停。\n毛子去山色，哦诗对峥嵘。\n想见簿领间，烱如九秋鹰。\n深州戢修翮，题舆重庐陵。\n胸中若悬鑑，圭角不自呈。\n石老故游倦，飘萧数星星。\n崇山古恶地，无乃烦笞榜。\n程翁颇专嘿，两版昼夜扃。\n时时繫乌帽，匹马挟二黥。\n安知刹那间，一卧不復兴。\n其余復谁在，谁与交忘形。\n去驾虽结辙，来樯竞扬舲。\n怀君尚留寓，京尘染裾缨。\n其谁念久要，佐子飞且鸣。\n况君缁衣后，世故饱所更。\n会当力推挽，横绝非阶升。\n却顾五湖上，有人方耦耕。",
        "dynasty": "宋",
        "collection_info": null
    },
    {
        "title": "焦秀才出旧作送李世弼佐古诗李侯旧见知今亡矣览之怆然为和一首",
        "author": "程俱",
        "content": "李侯使东南，谈士不容口。\n倾仓饱元元，倒屣先九九。\n虚怀无故新，尽下商可否。\n摛文真鸑鷟，考异自科斗。\n临人武城宰，荐士河南守。\n当从古人求，敢用时辈偶。\n如何二毛初，蒿里浇絮酒。\n悲歌不成章，千古一挥手。",
        "dynasty": "宋",
        "collection_info": null
    },
    {
        "title": "酬焦秀才一首",
        "author": "程俱",
        "content": "焦生老儒冠，耳目接前辈。\n词源如春水，浩浩涨清渭。\n长篇极舂容，岛可青琐碎。\n人生各有趣，相笑等醒醉。\n胡为嗜文章，不作速化计。\n明珠枉投赠，怀袖欲三岁。\n今晨雪寒门，剥啄惊熟睡。\n轩昂开剧谈，良足慰幽悴。",
        "dynasty": "宋",
        "collection_info": null
    },
    {
        "title": "送林德祖致仕东归",
        "author": "程俱",
        "content": "浩浩声利间，静躁同一区。\n排肩日中市，有类逐兽趋。\n中朝尺寸地，众睇咸睢盱。\n安知大云客，出与飞云俱。\n翛然弃之去，初不计卷舒。\n纷纷轩裳士，瞠目口为呿。\n茫然更叹息，不间贤与愚。\n乃知杨少尹，未足继两疏。\n当时老而传，不失仕且居。\n非同会稽史，苦誓困简书。\n不比狂季真，索身忧病余。\n耆年了无事，方当骋亨衢。\n投簪逸湖海，沛若纵壑鱼。\n虽无挥金事，日者谁公如。\n清风激多士，故是明时须。\n恨无采诗氏，傥有东归图。",
        "dynasty": "宋",
        "collection_info": null
    },
    {
        "title": "送太府宋少卿京赴邠州守一首",
        "author": "程俱",
        "content": "使君西南隽，掞藻阳台春。\n声称动华省，故是青云人。\n时于鹓鹭行，轩昂见长身。\n向来清官曹，往往席上珍。\n聊凭五经笥，一校九府缗。\n宁论尹卿笔，有志不自伸。\n探怀出银黄，笑指漆水滨。\n房公啸诺地，廐吏持朱轮。\n悬知泾渭间，广亩连高囷。\n洪河润九里，坐息西羌尘。\n长言继豳风，耕稼可重陈。\n会当采謡俗，夜诵供华勋。",
        "dynasty": "宋",
        "collection_info": null
    },
    {
        "title": "周太博携诗见投作诗酬之",
        "author": "程俱",
        "content": "在事常鬰鬰，抛官意扬扬。\n安能屈五斗，秉耒庸何伤。\n往者永康令，柴桑远相望。\n烹鱼得頳尾，缩手生背芒。\n投簪息吾驾，刺口时谈王。\n坐见明月溪，柔柯擢长杨。\n愿以三寸舌，横流制汤汤。\n櫑具惊曼倩，长裾识邹阳。\n凭轼下贼垒，颓云如坏墻。",
        "dynasty": "宋",
        "collection_info": null
    },
    {
        "title": "初秋  其一",
        "author": "程俱",
        "content": "金天却炎威，二气始交战。\n云奇未摧峰，江浄欲呈练。\n晓风清蝉腹，宿雾凝荷面。\n凉气忽侵衣，庭花乱如霰。",
        "dynasty": "宋",
        "collection_info": null
    },
    {
        "title": "初秋  其二",
        "author": "程俱",
        "content": "新凉发巾裾，欣此清夜永。\n寒虫如泣恨，啾唧不可省。\n急节度霜砧，疏阴閟桐井。\n林摇澹月碎，叶飐幽露炯。\n坐久睇空檐，流萤点秋影。",
        "dynasty": "宋",
        "collection_info": null
    },
    {
        "title": "秀峰游戏效李长吉体",
        "author": "程俱",
        "content": "玉龙衝碧萦山脊，蜿蜿踏龙上穹碧。\n神奇鬼巧镵高青，露压春烟染山色。\n举头便足千里游，太湖万顷涵天白。\n剪霞噀雾湿青红，锦楣花础明清空。\n松声拂枕破幽梦，冰轮逗滑寒朣胧。\n殿角联珠挂星斗，透冷飞光射疏牖。\n古香飘桂夜阴阴，云楼报晚生铜吼。\n摧颓覊客青山人，悠悠九土飞红尘。\n眼前历历千古意，琴台不见吴宫春。",
        "dynasty": "宋",
        "collection_info": null
    },
    {
        "title": "过颜几故居有感",
        "author": "程俱",
        "content": "幽兰忌当门，野马难驾车。\n颜生跅㢮士，一跌不可扶。\n少年豪于文，自拟灵蛇珠。\n生涯寄罇酒，醉目随飞鳬。\n兴来不停笔，似觉胆力麄。\n开胸吐奇秀，濆涌春云疏。\n嵚崎四五十，不挂荐士书。\n漫灭祢衡刺，佯狂阮生途。\n拂衣苕溪上，茅檐客东吴。\n悬鹑冬不完，脱粟午未餔。\n醉中有天地，别是仙翁壶。\n惜哉不覊才，白首甘穷闾。\n平时同袍客，半在青云衢。\n音尘邈山河，岂顾荘鱼枯。\n覊栖风尘下，日月双驰驹。\n谁知聚沫身，倐去不可呼。\n死惟一函土，生独四壁居。\n寄骸无尺地，传业无遗孤。\n诗人多命薄，此语或不诬。\n吴天千古月，空照酒家垆。",
        "dynasty": "宋",
        "collection_info": null
    },
    {
        "title": "登凌歊台",
        "author": "程俱",
        "content": "凌歊正在尘歊外，四起云山翠欲浮。\n丹槛昔时空胜事，锦袍何处想灵游。\n鳌分一岛来平野，鲸吸长江带两州。\n手决飞云天作幕，坐侵寒露月垂鈎。\n向来时有千岩梦，对此浑消万古愁。\n醉目归鸿天际没，地高空阔更宜秋。",
        "dynasty": "宋",
        "collection_info": null
    },
    {
        "title": "同赵子雍过朱元益耜乐圃",
        "author": "程俱",
        "content": "秋风脱叶尽，弱质例可憎。\n乐圃森老木，深苍欝奔腾。\n中有白眉子，貎古心亦澄。\n岁寒俪松筠，岂直朱丝绳。\n篮舆一寻访，相携得良明。\n促膝对软语，沉忧释春冰。\n丛编出奇踪，璀璨献与凝。\n琱戈及篆鼎，往往见未曾。\n惭君倾佳酿，幽亭暮方登。\n但怪一林白，孤蟾自东升。\n斯须接诗战，掉鞅苦不胜。\n羡子醉经史，吾方着弓矰。\n白眼安取转，尊拳恐相仍。\n见子意已足，何须酒如渑。",
        "dynasty": "宋",
        "collection_info": null
    },
    {
        "title": "送朱伯原博士赴太学",
        "author": "程俱",
        "content": "朱公将赴成均时，炎炎六月云峰奇。\n阊门鼓声催画鹢，陂塘菡萏方华滋。\n朝云回首暮云合，汗青嵬磊扃岩扉。\n先生顾此重惜去，片帆未肯乘风飞。\n贱子乃前致以词，诚知去鲁心迟迟。\n丈夫出处会有时，从来猿鹤焉能知。\n醇儒况復生盛世，终老岩穴将何为。\n公其去矣莫迴首，君王仄席思贤久。\n公怀慷慨善哉言，挽舟便出枫桥口。",
        "dynasty": "宋",
        "collection_info": null
    },
    {
        "title": "送朱伯修延年入京秋试",
        "author": "程俱",
        "content": "朱生西游不负书，胸中自有一千卷。\n囊中亦不贮黄金，肯学痴儿事游宴。\n会稽要待买臣归，洛中须使张华见。\n扁舟去日春正深，娇红嫩白粉成林。\n沙头酒尽一麾手，黄鹂亦作离羣首。\n明年射策先髦杰，昼绣还乡春事歇。\n剰沽美酒脍鲈鱼，同醉垂虹亭上月。",
        "dynasty": "宋",
        "collection_info": null
    },
    {
        "title": "雪中口占二首  其一",
        "author": "程俱",
        "content": "万木号风雪未干，画檐冰筯水精寒。\n日高丈五犹慵起，梦到江湖理钓竿。",
        "dynasty": "宋",
        "collection_info": null
    },
    {
        "title": "雪中口占二首  其二",
        "author": "程俱",
        "content": "一夜满城三尺雪，寒林枯木尽生春。\n盆池水窄成冰鑑，庭竹枝低扫玉尘。",
        "dynasty": "宋",
        "collection_info": null
    },
    {
        "title": "和虞长洲游虎丘",
        "author": "程俱",
        "content": "寻壑復经丘，人看李郭舟。\n藤花多背日，桐叶最知秋。\n虎去藜藿尽，龙归蛙黾愁。\n振衣临石壁，未羡习池游。",
        "dynasty": "宋",
        "collection_info": null
    },
    {
        "title": "移竹",
        "author": "程俱",
        "content": "寓目无清致，兴怀要此君。\n影移千亩月，枝散五湖云。\n鳯实和筠得，龙苞带箨分。\n伤根同柏大，剪叶异芝焚。\n拔篠衣霑粉，连鞭藓破纹。\n虚心宁择地，直节任离羣。\n但欲通三径，何须比万军。\n凛然真玉立，蔓草即堪耘。",
        "dynasty": "宋",
        "collection_info": null
    },
    {
        "title": "和友人陈傅道师仲司录遣兴之作",
        "author": "程俱",
        "content": "急景去不返，官游心易阑。\n死生交道绝，冷暖世情看。\n适俗须多可，随缘亦大难。\n一年还欲尽，三界直无安。",
        "dynasty": "宋",
        "collection_info": null
    },
    {
        "title": "沙塞松江",
        "author": "程俱",
        "content": "三江既入今安有，万化无端去莫留。\n蟹蚌失波枯斥岸，蛟龙移窟见沙洲。\n水穷范蠡扁舟返，海变麻姑两鬓秋。\n通塞正应天数在，荷蓑持锸直堪愁。",
        "dynasty": "宋",
        "collection_info": null
    },
    {
        "title": "晓起",
        "author": "程俱",
        "content": "霜林一望极空寒，晓鼓催人觉梦残。\n黄雾带晴江渺渺，劲风翻影露漙漙。\n香飘引篆新添火，髪密胜簪慢整冠。\n藏拙懒便惟少事，兴来闲借远山看。",
        "dynasty": "宋",
        "collection_info": null
    },
    {
        "title": "余杭法喜院荆文公书堂文公康定中读书于此",
        "author": "程俱",
        "content": "钟山太傅起从龙，鼓动风雷指顾中。\n未见图形求傅野，岂知徒步客新丰。\n青鞋曾访餐芝老，白首惟余捣药童。\n藏壁故应留断简，至今山鬼恸悲风。",
        "dynasty": "宋",
        "collection_info": null
    },
    {
        "title": "送蒋主簿入都赴试一首",
        "author": "程俱",
        "content": "东南贡吏紫髯郎，一马骎骎客路长。\n袖裏山林洗尘雾，腹中文字了缣箱。\n流年过我长如许，乐事知君讵未央。\n行恐饥来驱我去，也遮西日上河梁。",
        "dynasty": "宋",
        "collection_info": null
    },
    {
        "title": "罢吏客郡城已数月滞留忽已岁暮浩然兴叹作一首",
        "author": "程俱",
        "content": "一行作吏向吴城，五见陬隅上薄冰。\n魏觊三章堪自约，殷源百尺敢言登。\n揶揄祇送人为郡，噎媢初非我负丞。\n鞅掌栖迟俱害性，不知鬚鬓欲侵凌。",
        "dynasty": "宋",
        "collection_info": null
    },
    {
        "title": "寒夜遣怀一首",
        "author": "程俱",
        "content": "强醉重云欲散盐，三更飞霰忽惊帘。\n大呼何与痴人事，此意多应俗士嫌。\n出户仰看天漫漫，持杯愁作夜厌厌。\n消除心事都无处，下尽中军三百籖。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其一",
        "author": "程俱",
        "content": "久客颇自厌，长歌胡不归。\n束书方有适，捧檄定焉依。\n尘裏音容改，山中信息稀。\n十年长漫浪，深觉负荷衣。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其二",
        "author": "程俱",
        "content": "命矣周南滞，时哉冀北空。\n居无刮目视，动有转喉穷。\n泛宅如蛮蜑，淫书伴蠧虫。\n飘蓬故人念，赖有绣衣公。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其三",
        "author": "程俱",
        "content": "长夏热欲死，迎秋气已清。\n蚊蝇任来往，螟螣尚纵横。\n行止厌人问，栖迟真自惊。\n使君高义在，解榻见深情。",
        "dynasty": "宋",
        "collection_info": null
    },
    {
        "title": "喜雨呈郑高邮",
        "author": "程俱",
        "content": "赤地无遗蘖，悬知一岁空。\n乖龙忽解事，死虎亦争功。\n土燥财霑块，人安未转蓬。\n翻思泻东海，何计请天公。\n田亩膏腴阔，河流脉络通。\n邦人依岂弟，指日望登丰。",
        "dynasty": "宋",
        "collection_info": null
    },
    {
        "title": "人日书怀兼呈吴中二三友",
        "author": "程俱",
        "content": "东西南北走红尘，又见江淮草木薫。\n小谢篇章成画饼，卧龙功略付浮云。\n栖迟枳棘今如许，啸傲冰霜赖此君。\n俛俯折腰成底事，故交千里漫离羣。",
        "dynasty": "宋",
        "collection_info": null
    },
    {
        "title": "许主簿见和过有推借再作奉呈",
        "author": "程俱",
        "content": "身谋自昔须三窟，世味端能败一薫。\n醉裏闲愁浓似酒，春来归思乱于云。\n松栽咫尺传卢老，枣实方将访许君。\n却喜云孙共来往，扁舟时入白鸥群。",
        "dynasty": "宋",
        "collection_info": null
    },
    {
        "title": "用前韵作招许主簿",
        "author": "程俱",
        "content": "风骚无復见黄初，尚想应刘载后车。\n病骨不知缘底事，愁眉时得为君舒。\n动人春色来随鷰，入眼溪流静见鱼。\n祇有此中多好句，可来茅阁试凭虚。",
        "dynasty": "宋",
        "collection_info": null
    },
    {
        "title": "谨追和诸父留题云门声阇黎经阁诗一首",
        "author": "程俱",
        "content": "杰阁护真文，金仙妙大云。\n风林终日说，露柱一时闻。\n谷暖春先到，山高日易曛。\n经行復宴坐，华雨任缤纷。",
        "dynasty": "宋",
        "collection_info": null
    },
    {
        "title": "适轩",
        "author": "程俱",
        "content": "厌苦常从乐未央，不如要足两俱忘。\n当饥粝食遗三鼎，便体绨袍胜五章。\n夜雪扁舟千嶂凈，午风高枕一窗凉。\n飘然自适非人适，肯受辕驹六尺缰。",
        "dynasty": "宋",
        "collection_info": null
    },
    {
        "title": "谢江仲举惠酒",
        "author": "程俱",
        "content": "山城无物可忘忧，但有平原病督邮。\n知我囊中无白水，烦君若下出青州。\n芳甘未谢三羊醖，傲兀能消万古愁。\n会待东郊春意动，鸣鞭乘兴草堂游。",
        "dynasty": "宋",
        "collection_info": null
    },
    {
        "title": "次韵张祠部见示",
        "author": "程俱",
        "content": "大涤先生不讳贫，鬓髯虽白脸长春。\n三江鱼美东曹后，二柳泉甘慧晓邻。\n怀组归来无长物，挂冠谁復并清尘。\n自怜出处俱违性，旋结衡茅寄此身。",
        "dynasty": "宋",
        "collection_info": null
    },
    {
        "title": "章仆射山林",
        "author": "程俱",
        "content": "王子池台迹已荒，年来华构压高冈。\n长林不碍千山月，老榦犹含九夏霜。\n便觉平泉冠东洛，还依渌水记南塘。\n蜗庐却喜通幽径，岸帻时来一啸长。",
        "dynasty": "宋",
        "collection_info": null
    },
    {
        "title": "次韵张祠部敏叔游沧浪苏子美故园",
        "author": "程俱",
        "content": "醉倒春风载酒人，苍髯犹想见长身。\n试寻遗址名空在，却叹张罗事已陈。\n稍置曲栏穿径竹，别开高阁俯汀苹。\n拏舟更欲陪清赏，要看毫端藻绘春。",
        "dynasty": "宋",
        "collection_info": null
    },
    {
        "title": "次韵郑大夫半隐亭",
        "author": "程俱",
        "content": "脱屣归来税两轓，信知尘世有萧闲。\n幽亭似近郎君谷，捷径知非少室山。\n岁月优游真得计，风尘憔悴独何颜。\n园林日涉仍多趣，坐看云飞鸟倦还。",
        "dynasty": "宋",
        "collection_info": null
    },
    {
        "title": "哦诗夜坐缾罍久空无以自劳寄吴兴赵司录江兵曹",
        "author": "程俱",
        "content": "诗成不直一杯水，年大常怀千岁忧。\n何须中令能强记，正要将军为破愁。\n故人久负丘壑志，公子欲寻梁宋游。\n相逢傥有蒲萄渌，肯向西凉博一州。",
        "dynasty": "宋",
        "collection_info": null
    },
    {
        "title": "九日写怀",
        "author": "程俱",
        "content": "节物惊心两鬓华，东篱空绕未开花。\n百年将半仕三已，五亩就荒天一涯。\n岂有白衣来剥啄，亦从乌帽自欹斜。\n真成独坐空搔首，门柳萧萧噪暮鸦。",
        "dynasty": "宋",
        "collection_info": null
    },
    {
        "title": "次韵叶翰林见寄  其一",
        "author": "程俱",
        "content": "雅望清班亦醉翁，暂令槐阁曳铃空。\n更评他日归贤守，画诺何人称治中。\n便合追锋来就日，已知投刃有成风。\n贻书千里兼金意，俎豆常怜断尾雄。",
        "dynasty": "宋",
        "collection_info": null
    },
    {
        "title": "次韵叶翰林见寄  其二",
        "author": "程俱",
        "content": "相望千古一涪翁，还向江湖四壁空。\n病目自甘桃李后，野麋难着鳯麟中。\n未成下泽还乡里，且寄穷阎蔽雨风。\n举世知音常契阔，空悲沉抑为谁雄。",
        "dynasty": "宋",
        "collection_info": null
    },
    {
        "title": "傅国华从使辽东已事还朝拙诗送别  其一",
        "author": "程俱",
        "content": "夫君胸次有天游，笑指沧溟寄一沤。\n正使叩舷歌小海，不妨安席咏洪流。\n翩翩聊试千金学，刺刺应惭万里侯。\n归袖飘然望华阙，独留珠玉照遐幽。",
        "dynasty": "宋",
        "collection_info": null
    },
    {
        "title": "傅国华从使辽东已事还朝拙诗送别  其二",
        "author": "程俱",
        "content": "向来南北叹流年，十载相逢走道边。\n作佛顿惭灵运后，着鞭犹恐祖生先。\n弹冠岂欲夸三组，负耒还思受一廛。\n默计此身端未了，别怀撩乱故依然。",
        "dynasty": "宋",
        "collection_info": null
    },
    {
        "title": "穷居苦雨",
        "author": "程俱",
        "content": "慢肤便腹转疏慵，睡足茅檐目过鸿。\n墨客纵令三尺喙，木奴何似十年功。\n门前罗雀非吾病，竈底生蛙不世穷。\n旧雨未干新雨涨，可怜愁绝力田翁。",
        "dynasty": "宋",
        "collection_info": null
    },
    {
        "title": "谢张敏叔饷陆子泉",
        "author": "程俱",
        "content": "接舆叩木狂歌处，犹有清泉出翠微。\n不学痴人供水递，肯分余润及柴扉。\n七瓯已办煎茶厄，三咽能忘啜菽饥。\n身寄吴门声利窟，更思冰洞濯尘衣。",
        "dynasty": "宋",
        "collection_info": null
    },
    {
        "title": "张敏叔得请谢事钦俯高躅因成口号",
        "author": "程俱",
        "content": "富贵纷纷有底难，乘时如探槖中丸。\n高人不啻昙华见，晚节谁为赵璧完。\n且喜芝兰俱秀发，不嫌松桂愈清寒。\n他年仄席思耆旧，矍铄犹能一据鞍。",
        "dynasty": "宋",
        "collection_info": null
    },
    {
        "title": "晚雨菊",
        "author": "程俱",
        "content": "异质宁当杂众芳，故留寒颍度微霜。\n三锾何必分灵树，九畹那能擅国香。\n不惜繁英供夕饵，肯持佳色媚朝阳。\n径须移奉华堂燕，路草多应愧久妨。",
        "dynasty": "宋",
        "collection_info": null
    },
    {
        "title": "叶内相赴淮西",
        "author": "程俱",
        "content": "向来英妙压鳌头，去国三年白鬓秋。\n萧傅岂烦更吏治，贾生元自赞皇猷。\n高文已得江山助，远业宁为管晏留。\n闻说云亭已除地，正须椽笔纪鸿休。",
        "dynasty": "宋",
        "collection_info": null
    },
    {
        "title": "江仲嘉仕吴兴雅重道场山长老惠颜仲嘉之柩以八月十五日至山下颜以是日告寂",
        "author": "程俱",
        "content": "道人非復世间情，居士空留身后名。\n共拟凌云成一笑，不妨乘月话三生。\n桐乡定有蝉衣在，葱岭遥知虎锡鸣。\n耿耿幽怀无处写，眼中泉石记经行。",
        "dynasty": "宋",
        "collection_info": null
    },
    {
        "title": "观王君玉侍郎集有酒明诗次韵",
        "author": "程俱",
        "content": "簿领青州掾，风姿曲秀才。\n长烦拍浮手，持赠合欢杯。\n屡舞回风急，传筹白羽催。\n深惭偃师氏，端为破愁来。",
        "dynasty": "宋",
        "collection_info": null
    },
    {
        "title": "九日陪章湖州致平援登道埸山泛舟溪上",
        "author": "程俱",
        "content": "九日登临得翠微，拂天松竹引丹梯。\n神游八表层霄近，目尽千山落日低。\n人散飞云留画栋，舟回初月照清溪。\n故知王谢风流在，吹帽何人醉似泥。",
        "dynasty": "宋",
        "collection_info": null
    },
    {
        "title": "次韵赵叔问对雪共酌有怀江仲嘉之作",
        "author": "程俱",
        "content": "怳然身寄一山川，玉宇银墻堕我前。\n欲便乘风向寥廓，恨无新句落云烟。\n延枚座右频虚席，访戴人遐叹独贤。\n遥想支颐对秦望，朝来清思浩无边。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 北阙休上书",
        "author": "程俱",
        "content": "说将且不暇，于时真自疏。\n深惭叔孙子，未办茂陵书。\n正自饥欲死，敢言忠有余。\n平生畎亩志，本不羡严除。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 南山归敝庐",
        "author": "程俱",
        "content": "故庐今茂草，新构羡茅茨。\n久慕泉石约，空令猿鹤悲。\n一廛端可共，三径復谁期。\n会结忘年友，归云茹紫芝。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 不才明主弃",
        "author": "程俱",
        "content": "沃壤有多稼，良工无废材。\n固知时不弃，正坐老无媒。\n病骥终难驾，寒花不易开。\n古来天下士，取次没蒿莱。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 多病故人疏",
        "author": "程俱",
        "content": "雁足慵难寄，鸡栖出厌频。\n路长时有梦，人远遽如新。\n胶漆唯穷士，云泥隔要津。\n嚣嚣亦何病，懒放任天真。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 白髪催年老",
        "author": "程俱",
        "content": "转眼过三纪，搔头见二毛。\n先秋同柳弱，早白误山高。\n种种从渠落，青青竟莫逃。\n形骸姑置此，痛饮读离骚。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 青阳逼岁除",
        "author": "程俱",
        "content": "憔悴身仍健，峥嵘岁又穷。\n天寒春未应，腊尽雪初融。\n万化岂有极，一生常转蓬。\n谁知元不动，日月自西东。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 永怀愁不寐",
        "author": "程俱",
        "content": "腷膞南枝鹊，铿宏半夜钟。\n寥寥数寒漏，唧唧类吟蛩。\n马革思强仕，牛衣慕老农。\n此身何处是，展转听朝舂。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 松月夜窗虚",
        "author": "程俱",
        "content": "透隙风号屋，翻檐雪洒窗。\n遥知迷九泽，似欲卷三江。\n引睡翻书帙，浇愁泥酒缸。\n无因踏松月，痴坐对青釭。",
        "dynasty": "宋",
        "collection_info": null
    },
    {
        "title": "避寇村舍",
        "author": "程俱",
        "content": "再脱兵戈裏，全家走路尘。\n百年同是客，万事不如人。\n幻境终归尽，生涯正要贫。\n故人知在否，魂断楚江滨。",
        "dynasty": "宋",
        "collection_info": null
    },
    {
        "title": "哭王元规",
        "author": "程俱",
        "content": "华颠倾盖便忘年，信有乌衣不乏贤。\n膝上中郎名誉早，湖南司马岁时迁。\n去天尺五非无地，击水三千竟莫前。\n唇齿五车真底用，人琴冥漠付重泉。",
        "dynasty": "宋",
        "collection_info": null
    },
    {
        "title": "和答何蒙圣删定",
        "author": "程俱",
        "content": "胸中林壑寄商颜，门外红尘了不关。\n年去人犹昔人耳，身游才与不才间。\n与君同觉梦中梦，顾我长嗟山復山。\n何日方舟归里社，韦编应许试窥班。",
        "dynasty": "宋",
        "collection_info": null
    },
    {
        "title": "江仲嘉书称去常山灵真洞半里许得林壑殊胜余记昔过谢源道中乱峰峭壁间竹树荟蘙今仲嘉所称得非此耶因寄百二十字",
        "author": "程俱",
        "content": "闻说灵真路，旁开小洞天。\n苍峦閟清境，陆地接飞仙。\n壁立惊猿挂，松枯老蔓纒。\n攒空永亭石，潄壑定林泉。\n烟磴盘三径，玄窗属五便。\n武陵迷汉魏，妙憙断山川。\n腾绝端如此，经营有老焉。\n烹鱼几折屐，命驾拟加鞭。\n易秃三千丈，宁辞四万钱。\n把茅应早计，拱木叹流年。\n鸿鹄须尘外，鹓鸾自日边。\n人生各有在，雅志共超然。",
        "dynasty": "宋",
        "collection_info": null
    },
    {
        "title": "邹侍郎挽词二首  其一",
        "author": "程俱",
        "content": "蛮貊人无间，乡闾行益尊。\n芝兰有余化，桃李竟无言。\n远日来千两，他年叹九原。\n死生如可作，安用百身存。",
        "dynasty": "宋",
        "collection_info": null
    },
    {
        "title": "邹侍郎挽词二首  其二",
        "author": "程俱",
        "content": "夷跖虽殊趣，彭殇共一归。\n投荒万里再，乘化百年非。\n细行皆无憾，常言亦造微。\n祇应存信史，千古有沾衣。",
        "dynasty": "宋",
        "collection_info": null
    },
    {
        "title": "与蒋子有道丁田相从吴下之适感而赋诗",
        "author": "程俱",
        "content": "三径旁临招隐溪，子真池馆叩林扉。\n拏舟雪夜多乘兴，步屧春风每醉归。\n居舍相望一牛吼，官途常作二鳬飞。\n试寻邀月持杯地，共觉劳生四十非。",
        "dynasty": "宋",
        "collection_info": null
    },
    {
        "title": "暴书会和陈正字磷观御制书二首  其一",
        "author": "程俱",
        "content": "龙检金壶记子年，寥阳宫殿玉虚前。\n三元初识皇文袐，八法争看御墨鲜。\n丛简旧藏丹蘂箧，羣仙疑近白蛙泉。\n隆楼缥缈侵云汉，神物撝呵卫九天。",
        "dynasty": "宋",
        "collection_info": null
    },
    {
        "title": "暴书会和陈正字磷观御制书二首  其二",
        "author": "程俱",
        "content": "七圣云章秘紫清，睿谟神藻发长生。\n六爻妙尽超龙瑞，千里真修叙广成。\n但觉焕文惊俗眼，何劳掘笔避书名。\n法宫涵演方无尽，玉海濡毫卷四瀛。",
        "dynasty": "宋",
        "collection_info": null
    },
    {
        "title": "送傅舍人国华使高丽二首  其一",
        "author": "程俱",
        "content": "长啸溟波又一游，眼中壶峤接沧洲。\n紫薇垣近三台象，银汉槎浮八月秋。\n七制还须补天笔，二帆聊展济川舟。\n从容归奏承清问，膏泽东南四十州。",
        "dynasty": "宋",
        "collection_info": null
    },
    {
        "title": "送傅舍人国华使高丽二首  其二",
        "author": "程俱",
        "content": "翩翩渌水泛红莲，一纪重来拥使旜。\n云外两星明汉莭，海东千里戴尧天。\n旧闻箕子多遗俗，会使匃奴失左肩。\n五十年来蒙惠渥，故应微风莫深镌。",
        "dynasty": "宋",
        "collection_info": null
    },
    {
        "title": "送朱职方希亮出使利州路二首  其一",
        "author": "程俱",
        "content": "许下多名士，朱公盛德人。\n怀文深自匿，谋道不求伸。\n雅望台中妙，宣恩剑外春。\n聊凭巴汉水，一洗九街尘。",
        "dynasty": "宋",
        "collection_info": null
    },
    {
        "title": "送朱职方希亮出使利州路二首  其二",
        "author": "程俱",
        "content": "星使出文昌，仍分古华阳。\n过家真昼绣，拥节异怀章。\n泛应超余刃，深心即道埸。\n前旒须献纳，早晚侍明光。",
        "dynasty": "宋",
        "collection_info": null
    },
    {
        "title": "和江仲嘉见寄  其一",
        "author": "程俱",
        "content": "荜门蓬舍不知春，车似鸡栖甑有尘。\n千里传情望双鲤，一杯和影祇三人。\n交亲离合同巢燕，身世覉危独茧纶。\n四体不勤心扰扰，拟将玄旨问吴筠。",
        "dynasty": "宋",
        "collection_info": null
    },
    {
        "title": "和江仲嘉见寄  其二",
        "author": "程俱",
        "content": "寒谷应殊尺五天，盐车无復望腾骞。\n至人未免填沟壑，大隐不如居市廛。\n长笑呼鹰思上蔡，独令留石在平泉。\n茅茨欲作终焉计，未有沧浪四万钱。",
        "dynasty": "宋",
        "collection_info": null
    },
    {
        "title": "何蒙圣挽词二首  其一",
        "author": "程俱",
        "content": "倦游初返北山农，一面忘年得此翁。\n易学知公无復过，诗穷如我敢言工。\n安知接迹金兰直，便作回头梦幻空。\n本自无生今岂灭，不因吾道有西东。",
        "dynasty": "宋",
        "collection_info": null
    },
    {
        "title": "何蒙圣挽词二首  其二",
        "author": "程俱",
        "content": "五籍纷纶井大春，一言超诣阮参军。\n王门设醴重经席，藏室雠书老蠧芸。\n问字毫釐分鸟迹，论文领略到皇坟。\n他年宿草伤心地，千里衢山隔暮云。",
        "dynasty": "宋",
        "collection_info": null
    },
    {
        "title": "酬颍昌叶内翰见招",
        "author": "程俱",
        "content": "触石西游泝浊波，京华旅食谢经过。\n年侵镜裏今如此，歌缺壶边可奈何。\n宾阁遥知悬玉麈，直庐应许到金坡。\n须公一节趋环召，犹及昆明百步荷。",
        "dynasty": "宋",
        "collection_info": null
    },
    {
        "title": "旅舍写怀",
        "author": "程俱",
        "content": "半世江湖寄此身，冰墟何意及阳春。\n离骚痛饮非名士，款段还乡亦善人。\n病木作花真强活，长鱼沉陆恐摧鳞。\n清时英俊如麻苇，敢叹长年甑有尘。",
        "dynasty": "宋",
        "collection_info": null
    },
    {
        "title": "酬叶翰林喜某除官东观  其一",
        "author": "程俱",
        "content": "冰谷难通杜曲天，浅闻那识绛人年。\n挥斤始免从轮扁，操牍宁堪佐史迁。\n正恐商樊讥浪仕，可令齐鲁叹无传。\n笭箵挂壁空回首，林有孙枝竹长鞭。",
        "dynasty": "宋",
        "collection_info": null
    },
    {
        "title": "酬叶翰林喜某除官东观  其二",
        "author": "程俱",
        "content": "列宿罗胸妙补天，巨鳌峰顶号耆年。\n致君旧拟唐虞上，去国徒惊岁月迁。\n梦笔丝纶建瓴下，憇棠膏泽置邮传。\n平生倾倒燕台意，可使英豪慕执鞭。",
        "dynasty": "宋",
        "collection_info": null
    },
    {
        "title": "送叶善卷致仕归吴",
        "author": "程俱",
        "content": "卫尉新除盖次公，便抛簪绂向江东。\n秋鲈正与莼丝美，夜鹤休惊蕙帐空。\n满腹诗书元未试，会心林壑与谁同。\n自怜华髪无归处，惭愧冥冥物外鸿。",
        "dynasty": "宋",
        "collection_info": null
    },
    {
        "title": "和同舍雪晴即事",
        "author": "程俱",
        "content": "雪消晴沼涨微波，一局文楸比烂柯。\n尘外清霄三岛近，日边春色五云多。\n不妨窈窕耽书癖，时遣旗抢战睡魔。\n汹涌诗情何所似，九军雷动伐灵鼍。",
        "dynasty": "宋",
        "collection_info": null
    },
    {
        "title": "和同舍上元迎驾起居",
        "author": "程俱",
        "content": "琼构浮空锦作山，五门遥比望金銮。\n烛龙飞度昆丘晓，玉斧修成宝鑑寒。\n便觉冰荷回暖律，怳疑云翼傅灵丸。\n都人喜色瞻鸾盖，更拟交光雪未残。",
        "dynasty": "宋",
        "collection_info": null
    },
    {
        "title": "和同舍夏日四诗  其一",
        "author": "程俱",
        "content": "寒暑不到处，翛然天地中。\n夏冰聊善幻，性水自真空。\n松壑凝寒露，荷灯障远风。\n峨峨欲千仞，扇暍意无穷。",
        "dynasty": "宋",
        "collection_info": null
    },
    {
        "title": "和同舍夏日四诗  其二",
        "author": "程俱",
        "content": "晓来风破睡，天外失参横。\n雨作刻漏下，人思江海倾。\n林塘回秀色，廛市亦欢声。\n漏屋吾无憾，聊苏秉耒氓。",
        "dynasty": "宋",
        "collection_info": null
    },
    {
        "title": "和同舍夏日四诗  其三",
        "author": "程俱",
        "content": "夜气接平旦，微凉生太虚。\n庭槐秋影动，檐月晓光余。\n执热宁无间，探汤固有初。\n斯须衔烛转，汗渍羽陵书。",
        "dynasty": "宋",
        "collection_info": null
    },
    {
        "title": "和同舍夏日四诗  其四",
        "author": "程俱",
        "content": "赤日不可度，红尘能许深。\n粪除知有意，垢净亦惟心。\n叶落石门晓，花残桃径吟。\n安知烦溽地，拥篲却流金。",
        "dynasty": "宋",
        "collection_info": null
    },
    {
        "title": "车驾幸袐书省口号  其一",
        "author": "程俱",
        "content": "端门清跸隐修廊，麟省新开接建章。\n六玉虬飞黄道稳，五芝华耸頳袍光。\n风生凡腋天颜近，春入仙洲昼漏长。\n拭目训词成饱德，共瞻云日仰陶唐。",
        "dynasty": "宋",
        "collection_info": null
    },
    {
        "title": "车驾幸袐书省口号  其二",
        "author": "程俱",
        "content": "清尘膏雨浃人寰，金殿晴开瑞雾间。\n帝座腾辉临璧府，飈轮纡景按蓬山。\n龙鸾初识昭回迹，麑鹿惊随侍从班。\n再拜逡巡戴君赐，却迎天仗款贤关。",
        "dynasty": "宋",
        "collection_info": null
    },
    {
        "title": "和田龙图升之登秋宴口号  其一",
        "author": "程俱",
        "content": "赭黄高拱玉霄间，金殿祥驎九色斑。\n湛露恩浓开镐宴，大风歌奏仰龙颜。\n自惊垂老抛农亩，浪逐羣仙款帝关。\n银瓮白环方纪瑞，汗青修竹尽南山。",
        "dynasty": "宋",
        "collection_info": null
    },
    {
        "title": "和田龙图升之登秋宴口号  其二",
        "author": "程俱",
        "content": "矍铄仍堪将帅间，壮猷聊与虎臣班。\n公车献赋城南杜，郎省兴嗟北地颜。\n合殿千官瞻黼扆，中天双阙敞琼关。\n彤庭拜舞嵩三呼，延阁干云真道山。",
        "dynasty": "宋",
        "collection_info": null
    },
    {
        "title": "林德祖有诗寄光禄蒋卿梦锡阶及送朱博士骏发终篇皆见及次韵寄怀  其一",
        "author": "程俱",
        "content": "闭门那復赋三都，传世何妨强着书。\n东海遗荣行路叹，南山归隐故人疏。\n尚平婚嫁无余累，摩诘身心即凈居。\n六十挂冠虽早计，绝胜衔索泣枯鱼。",
        "dynasty": "宋",
        "collection_info": null
    },
    {
        "title": "林德祖有诗寄光禄蒋卿梦锡阶及送朱博士骏发终篇皆见及次韵寄怀  其二",
        "author": "程俱",
        "content": "金华王府九天开，夜诵何人荐逸才。\n太学诸生终莫挽，长沙贤傅几时来。\n别离传恨空鱼素，岁月如飞逐管灰。\n亦欲相追老湖海，稽山肯放酒船回。",
        "dynasty": "宋",
        "collection_info": null
    },
    {
        "title": "和江子我端友",
        "author": "程俱",
        "content": "雨脚初收晓雾开，青鞋布韈好追陪。\n幽人无事常相见，佳句有时还自来。\n白业谁能超石壁，朱颜亦任发春醅。\n忧来忽忆燕南信，安得阌乡老万回。",
        "dynasty": "宋",
        "collection_info": null
    },
    {
        "title": "齿落",
        "author": "程俱",
        "content": "年运过半百，齿摇先右车。\n朝来忽自堕，笑罢却成嗟。\n鹤髪情知尔，牛呞老更加。\n舌柔真足恃，寂默寄生涯。",
        "dynasty": "宋",
        "collection_info": null
    },
    {
        "title": "种莲",
        "author": "程俱",
        "content": "不向东林社，聊分玉井莲。\n淤泥超黑业，定叶异青钱。\n八法那能染，三车固可捐。\n从容共鱼乐，吾意已忘筌。",
        "dynasty": "宋",
        "collection_info": null
    },
    {
        "title": "别后有怀子我追用巾字韵作寄",
        "author": "程俱",
        "content": "漉酒空峨五柳巾，一觞相属念情亲。\n玉川奴婢今犹昔，锦里田园老更贫。\n冰洞清泉谁共酌，风篁幽径好寻春。\n开年晴暖须归去，还向江湖觅故人。",
        "dynasty": "宋",
        "collection_info": null
    },
    {
        "title": "殷浩废处信安偶览衢州图经故居尚有遗址有感予怀书四十字",
        "author": "程俱",
        "content": "中军时所废，我废坐衰残。\n轩冕傥来寄，炎凉非意干。\n空函嗟外重，小品亦徒看。\n异代均流落，还来客信安。",
        "dynasty": "宋",
        "collection_info": null
    },
    {
        "title": "观梅",
        "author": "程俱",
        "content": "江梅开过尚余香，半面残粧对夕阳。\n野草凡花正无赖，竞将地紫占春光。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 覉旅知交态",
        "author": "程俱",
        "content": "故里翻为客，衰年亦倦游。\n犊裈惭北阮，膰馈略东丘。\n门巷游麋鹿，闾阎风马牛。\n翟公良可笑，大署欲何求。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 淹留见俗情",
        "author": "程俱",
        "content": "扶病来城郭，栖迟又几年。\n炎凉惊节变，荣悴与时迁。\n掉臂人趋市，骈头蚁慕羶。\n回观衰冷地，古竈不生烟。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 衰颜聊自哂",
        "author": "程俱",
        "content": "秃髪无重绿，疏髯已半凋。\n识风摇老炷，大宅树衰标。\n往事那堪记，幽怀不自聊。\n余年傥穷健，犹及中兴朝。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 小吏每相轻",
        "author": "程俱",
        "content": "鼠辈何知礼，奴曹只世情。\n鸱鸮吓鸾鳯，蝼蚁困鲲鲸。\n舍者时争席，将军莫夜行。\n岂堪供一笑，正自不须惊。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 去国哀王粲",
        "author": "程俱",
        "content": "献纳无明略，衰迟只故乡。\n养痾凭药裹，扫迹寄僧坊。\n不作荆州客，空悲汉署郎。\n登楼那暇赋，衰鬓白苍苍。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 伤时哭贾生",
        "author": "程俱",
        "content": "僭逆真苕燕，腥羶尚井蛙。\n苍生困徴敛，黄屋久咨嗟。\n北狩终当返，东巡亦未赊。\n皇基甚宏远，四海会为家。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 狐狸何足首",
        "author": "程俱",
        "content": "宿敝虽毛举，中原尚土隳。\n时闻歼狗鼠，未遂戮鲸鲵。\n冠盖翔鸳鹭，兵戈集虎貔。\n埋轮岂无意，揽辔欲谁期。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 豺虎正纵横",
        "author": "程俱",
        "content": "黠虏频窥塞，潢池或弄兵。\n未传朱泚首，时劳亚夫营。\n四海几糜烂，羣凶会鼎烹。\n皇威清海岱，谈笑扫搀抢。",
        "dynasty": "宋",
        "collection_info": null
    },
    {
        "title": "哭徐节之学士慎言",
        "author": "程俱",
        "content": "辩口悬河气吐云，贤豪往往尽知闻。\n论兵似欲无坚敌，揽辔常思去败羣。\n正使流言成玉玷，何妨浃骨自兰芬。\n他年罢社悲闾里，宿草犹应哭故坟。",
        "dynasty": "宋",
        "collection_info": null
    },
    {
        "title": "又六言",
        "author": "程俱",
        "content": "临汝音容近隔，源明生死俄分。\n可但一朝千古，真成聚沫浮云。",
        "dynasty": "宋",
        "collection_info": null
    },
    {
        "title": "叔问录示乐天篘字韵诗",
        "author": "程俱",
        "content": "槽滴真珠不用篘，尘飞华栋发清讴。\n时危尚想承平态，胜会那从战鬬求。\n遗物方将期汗漫，苦心何必志穷愁。\n凭君剩作消忧计，痛饮狂歌烂熳游。",
        "dynasty": "宋",
        "collection_info": null
    },
    {
        "title": "兴龙节日有感二首  其一",
        "author": "程俱",
        "content": "往岁兴龙节，寰区乐未央。\n姜任垂德化，夔契拱岩廊。\n事逐流年往，忧随爱日长。\n嘉时真易失，追想故难忘。",
        "dynasty": "宋",
        "collection_info": null
    },
    {
        "title": "兴龙节日有感二首  其二",
        "author": "程俱",
        "content": "往岁坤成节，羣生鼓舞中。\n至公同造化，和气浃羌戎。\n佐佑三王治，弥缝十乱功。\n戎衣何日定，无处问高穹。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其一",
        "author": "程俱",
        "content": "北地休奇绩，东闽出隽儒。\n文明知世异，才德应时须。\n台阁咨纯正，朝廷重楷模。\n九原如可作，素业上唐虞。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其二",
        "author": "程俱",
        "content": "置醴王门重，和羮帝意深。\n方酬稽古力，未展济时心。\n履道端由户，绳身异直寻。\n如何天不憗，注想动宸襟。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其三",
        "author": "程俱",
        "content": "龙驾初从代，羊裘首访齐。\n但闻还旧物，已足慰羣黎。\n纶綍王言大，蓍龟国论稽。\n空留吾党恨，桃李信成蹊。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其四",
        "author": "程俱",
        "content": "曳杖空成嘆，骑箕去莫追。\n桑阴曾未改，棠茇有余悲。\n笳鼓千山路，龟螭万古碑。\n登门惭憃陋，何以报深知。",
        "dynasty": "宋",
        "collection_info": null
    },
    {
        "title": "黄修中大夫挽诗  其一",
        "author": "程俱",
        "content": "少日无双誉，中年叹数奇。\n音徽叔度比，治迹次公为。\n羔雁徒三至，牛鸡不两施。\n空令吴楚地，阡陌有余思。",
        "dynasty": "宋",
        "collection_info": null
    },
    {
        "title": "黄修中大夫挽诗  其二",
        "author": "程俱",
        "content": "旷度中无类，怀才竟莫伸。\n入朝谁不达，出宰一何频。\n吏隐琳宫冷，郎潜素髪新。\n话言犹可想，揽拂涕霑巾。",
        "dynasty": "宋",
        "collection_info": null
    },
    {
        "title": "致政程承议挽歌词",
        "author": "程俱",
        "content": "手种庭槐擢干长，谁知种德久弥芳。\n锦标荷橐看荣养，命服恩书被宠章。\n合浦珠还增气象，延平剑客敛光芒。\n新阡鬰鬰车千两，庆善哀荣动故乡。",
        "dynasty": "宋",
        "collection_info": null
    },
    {
        "title": "太守富枢密见示题赵叔问回光庵诗次韵奉和因叙比蒙屈顾郊居愧谢之意",
        "author": "程俱",
        "content": "千骑双旌间绿沉，草堂无径辱幽寻。\n应怜范叔穷愁甚，更觉文翁德化深。\n泌饮衡门聊寄老，高山流水旧知心。\n朝来拭目窥新句，入木锵金比道林。",
        "dynasty": "宋",
        "collection_info": null
    },
    {
        "title": "又和呈叔问",
        "author": "程俱",
        "content": "潮海当年共陆沉，山林投老得追寻。\n清溪宛转千山静，乔木阴森一径深。\n法界含容居士室，庵基坚固祖师心。\n山王终恐归廊庙，回首清游嘆竹林。",
        "dynasty": "宋",
        "collection_info": null
    },
    {
        "title": "用韵述怀",
        "author": "程俱",
        "content": "故交离合异升沉，枉直宁当问尺寻。\n伏枥疲骖千里暮，当关虓虎九门深。\n炎凉殊态看浮俗，衰病交侵失壮心。\n一壑一丘真自足，野糜终是乐长林。",
        "dynasty": "宋",
        "collection_info": null
    },
    {
        "title": "送荘大夫绰赴鄂州守",
        "author": "程俱",
        "content": "白首同经本命年，君临方面我归田。\n应无卫尉一钱直，空羡漆园三十篇。\n麟阁功名应未晚，羊肠岐路莫争先。\n西归不待三年最，肯访柴门濲水边。",
        "dynasty": "宋",
        "collection_info": null
    },
    {
        "title": "偶成四十字上呈彦章内翰叔问侍郎",
        "author": "程俱",
        "content": "头童心亦尽，老矣不中书。\n赖有金闺彦，时来冰氏墟。\n但令尊有酒，安问出无车。\n更得身强健，登临纵所如。",
        "dynasty": "宋",
        "collection_info": null
    },
    {
        "title": "彦文见和谨用韵作二首  其一",
        "author": "程俱",
        "content": "禅翁怜病士，时枉数行书。\n野寺寻荒径，烟林接远墟。\n拟回逋客驾，仍挽故人车。\n会赴山林约，无劳问久如。",
        "dynasty": "宋",
        "collection_info": null
    },
    {
        "title": "彦文见和谨用韵作二首  其二",
        "author": "程俱",
        "content": "知公探理窟，玉检袐琼书。\n宴坐超三界，灵光洞九墟。\n折腰怜五斗，舐痔笑多车。\n定起时游戏，新诗锦不如。",
        "dynasty": "宋",
        "collection_info": null
    },
    {
        "title": "再作述怀",
        "author": "程俱",
        "content": "不作头钱直，徒看万卷书。\n秋萤羞赫日，潢潦异归墟。\n绝意高门地，真乘下泽车。\n终年日高卧，岂问夜何如。",
        "dynasty": "宋",
        "collection_info": null
    },
    {
        "title": "再和寄彦文",
        "author": "程俱",
        "content": "踵息庵中老，看书不蠧书。\n青灯对编简，秋气入郊墟。\n农圃从争席，笙歌载后车。\n风流倾一座，谁復似相如。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其一",
        "author": "程俱",
        "content": "如公真似泰山云，敷寸崇朝四海闻。\n出处要同周四友，声名何减汉三君。\n词源笑唾三冬学，妙旨深明六艺文。\n要是天孙机杼手，莫将云锦并纤纹。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其二",
        "author": "程俱",
        "content": "典训文章见白麻，经纶才术又王家。\n如何袖手千岩裏，却傍临溪一径斜。\n忧国丹心知益壮，济时素业復谁加。\n何当乐寿亭前路，杖屦追游阅岁华。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其三",
        "author": "程俱",
        "content": "载酒何人过子云，闭关兰若断知闻。\n分无秔秫资三径，岂有篇章咏五君。\n新故易成南浦别，渔樵时寄北山文。\n悬知倚市倾城态，应笑寒窗刺绣纹。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其四",
        "author": "程俱",
        "content": "充庭英俊剧蓬麻，迂憃无庸合卧家。\n锦里烟尘终不到，玉川思虑本无斜。\n山东何翅三年别，霜鬓潜惊一半加。\n会见中兴平四海，要看元凯佐重华。",
        "dynasty": "宋",
        "collection_info": null
    },
    {
        "title": "叔问览北山小集用叶左丞韵辱惠佳篇推与过情良深愧戢谨次韵奉酬二首  其一",
        "author": "程俱",
        "content": "过眼纷纷梦电云，羡君强识与多闻。\n风流千载鑑湖老，博极羣书都水君。\n顾我衰怀无復理，空余宿习寄微文。\n深惭推借逾涯甚，偶尔真同御木纹。",
        "dynasty": "宋",
        "collection_info": null
    },
    {
        "title": "叔问览北山小集用叶左丞韵辱惠佳篇推与过情良深愧戢谨次韵奉酬二首  其二",
        "author": "程俱",
        "content": "衡门相望接桑麻，人识城南二士家。\n老罢应难夸竞病，诗狂无復赋车斜。\n韦编阅世时时绝，班剑看人岁岁加。\n徒把椠铅消永日，强分奇正与英华。",
        "dynasty": "宋",
        "collection_info": null
    },
    {
        "title": "郑希尹大夫会吴中诸老惟方子通不至余作诗呈希尹",
        "author": "程俱",
        "content": "黑头新贵拥朱轮，交会耆英久不闻。\n博识犹多汉郎吏，敦诗仍有晋将军。\n河流曲曲灵光异，芝盖茎茎瑞气芬。\n坐想城东隐君子，无心闲似岭头云。",
        "dynasty": "宋",
        "collection_info": null
    },
    {
        "title": "避寇还舍一首",
        "author": "程俱",
        "content": "乱定还三径，阴阴夏木初。\n惊絃无固志，巢幕且安居。\n宴坐心如地，幽寻步当车。\n经丘仍窈窕，遶屋正扶疏。\n抟黍空怀友，提壶或起予。\n老来无住着，聊復爱吾庐。",
        "dynasty": "宋",
        "collection_info": null
    },
    {
        "title": "得赵叔问衢婺道中书作寄",
        "author": "程俱",
        "content": "田中有秫醉渊明，石上无禾养伯龄。\n耸涧苍根终鬰鬰，拂云归翼会冥冥。\n避喧人境心随远，入梦家山眼共青。\n岁晚定知成二老，深惭招隐苦丁宁。",
        "dynasty": "宋",
        "collection_info": null
    },
    {
        "title": "和答江彦文送行长句  其一",
        "author": "程俱",
        "content": "醉裏求名苦不情，翛然谁信万缘轻。\n却观尘境端如梦，更喜幽栖得此生。\n游客乍归寒雀噪，山人还去晓猿惊。\n会当蜡屐同幽讨，无限青山照眼明。",
        "dynasty": "宋",
        "collection_info": null
    },
    {
        "title": "和答江彦文送行长句  其二",
        "author": "程俱",
        "content": "赠行新句比阳春，朝奏当年竦缙绅。\n素业异时应有待，玄谈高处亦无论。\n平生骯脏皆华首，阅世崎岖信损神。\n只恐鹤书还赴陇，未容公作独醒人。",
        "dynasty": "宋",
        "collection_info": null
    },
    {
        "title": "会稽旅舍言怀",
        "author": "程俱",
        "content": "北山之北寄柴扉，茅屋参差倚翠微。\n老罢那知还作客，春来无奈苦思归。\n淹留恐復荒三径，潦倒宁堪扈六飞。\n乘鴈双鳬成底事，不应容易裂荷衣。",
        "dynasty": "宋",
        "collection_info": null
    },
    {
        "title": "次韵江子我见寄长句",
        "author": "程俱",
        "content": "泥行正作龟藏穴，雾隐初徴豹一斑。\n岂有高标如冠玉，况无谈舌解连环。\n一登文石趋宣室，三窃蟠桃向道山。\n早晚共寻鸡黍约，林泉犹得半生闲。",
        "dynasty": "宋",
        "collection_info": null
    },
    {
        "title": "苦雨",
        "author": "程俱",
        "content": "积潦彻厚地，油云成漏天。\n乘舟迷晚市，悬釡鬰晨烟。\n卉服几三沐，蘧庐亦九迁。\n何由开白日，直恐垫黄泉。\n天道终持满，皇心剧捄然。\n多应洗兵马，且復奠山川。\n浩浩收溟涨，穰穰浃帝廛。\n爕调知努力，延颈待丰年。",
        "dynasty": "宋",
        "collection_info": null
    },
    {
        "title": "比阅藏经偶成短偈仍寄同志者",
        "author": "程俱",
        "content": "君看故教定何缘，岂为多闻与福田。\n念念会融归自已，言言当处便忘筌。\n无钱空数他人宝，遮眼那令兕革穿。\n鸟度虚空风过穴，不妨开卷亦安禅。",
        "dynasty": "宋",
        "collection_info": null
    },
    {
        "title": "丙辰八月六日作",
        "author": "程俱",
        "content": "负痾今日四周年，药裏关心雪满颠。\n坐失分阴嗟倐忽，行扶跬步苦跰𨇤。\n支离徒费三钟粟，潦倒仍依二顷田。\n身在山林名绛阙，无功饱食愧前贤。",
        "dynasty": "宋",
        "collection_info": null
    },
    {
        "title": "戏呈叔问",
        "author": "程俱",
        "content": "野寺萧条独掩扉，了无才术赴时危。\n未成鸿鹄举千里，且比鹪鹩足一枝。\n短髪望秋如叶落，壮怀因病与年衰。\n何时负郭通三径，鸠杖相将醉习池。",
        "dynasty": "宋",
        "collection_info": null
    },
    {
        "title": "彦章屡顾郊居叙谢",
        "author": "程俱",
        "content": "骯脏衰頽岁月侵，冰墟谁復顾山林。\n闾阎揖让潜夫老，车骑雍容重客临。\n表裏丝纶曾滥吹，推扬巴俚久知音。\n时来解带挥谈麈，正始微言得重寻。",
        "dynasty": "宋",
        "collection_info": null
    },
    {
        "title": "鬰鬰涧底松",
        "author": "程俱",
        "content": "鬰鬰千山麓，常嗟涧底松。\n老应从禹贡，清不受秦封。\n偃蹇龙蛇蛰，埋藏冰雪容。\n地偏难耸壑，根固独凌冬。\n天近知才大，辰来有栋隆。\n山苗应见笑，穴蚁莫相攻。",
        "dynasty": "宋",
        "collection_info": null
    },
    {
        "title": "与叔问预约继九老之会",
        "author": "程俱",
        "content": "七老当年四美并，韩温千载接仪型。\n世间天爵兼人爵，云外台星聚德星。\n白髮篸花看更好，碧山环座眼偏青。\n相期勉继耆英会，留与衢人作画屏。",
        "dynasty": "宋",
        "collection_info": null
    },
    {
        "title": "日日",
        "author": "程俱",
        "content": "日日长川去，行行万化新。\n回思几年事，已似隔生人。\n章甫宁资越，连城漫入秦。\n应知衣内宝，肯浑隙中尘。",
        "dynasty": "宋",
        "collection_info": null
    },
    {
        "title": "山近",
        "author": "程俱",
        "content": "山近云多态，身闲梦亦幽。\n纸窗先得晓，布被最知秋。\n海眼来阴冷，云根逗暗流。\n结茅容我卜，投老为君留。",
        "dynasty": "宋",
        "collection_info": null
    },
    {
        "title": "看镜",
        "author": "程俱",
        "content": "看镜怳如梦，今余犹昔余。\n身经几堕甑，迹寄一蘧庐。\n仙客有遐怨，孔兄无近书。\n尘缨与蕙帐，两事欲何居。",
        "dynasty": "宋",
        "collection_info": null
    },
    {
        "title": "丁巳九日携酒要叔问登通道门楼而江彦文寄玉友适至因用己未岁吴下九日诗韵作",
        "author": "程俱",
        "content": "凉秋风物正清华，极目高楼不见花。\n老境固知无乐事，醉乡聊欲寄生涯。\n银鈎远寄清桐滑，玉液亲题赤印斜。\n笑引壶觞成一醉，歌筵遥想鬓堆鸦。",
        "dynasty": "宋",
        "collection_info": null
    },
    {
        "title": "戊午岁九日復与叔问登城楼再用前韵作",
        "author": "程俱",
        "content": "兀坐空哦服九华，衰颓深觉负黄花。\n但令无事长相见，敢嘆百年生有涯。\n雉堞晓登千嶂抱，縠波秋凈一溪斜。\n归来更展新诗卷，醉墨淋漓似老鸦。",
        "dynasty": "宋",
        "collection_info": null
    },
    {
        "title": "灵山观",
        "author": "程俱",
        "content": "入梦无黄石，收身赖赤松。\n濯冠临皖水，执简叩灊峰。\n司命开琳阙，明光下玉龙。\n高灵心拱卫，江海势朝宗。\n清夜垂星斗，空山答鼓钟。\n云车来绛节，风马上丹封。\n楼观参差见，岩崖转仄容。\n山川瞻胜异，苹藻荐严恭。\n凡骨应难换，幽人岂易逢。\n他年华山藕，安用葛陂筇。",
        "dynasty": "宋",
        "collection_info": null
    },
    {
        "title": "题灵山息轩",
        "author": "程俱",
        "content": "扰扰尘劳客，谁能一念休。\n向炎皆渇鹿，犯稼剧奔牛。\n舟壑虽无住，江河竟不流。\n超然随万境，转处实能幽。",
        "dynasty": "宋",
        "collection_info": null
    },
    {
        "title": "舟行过吴江有感  其一",
        "author": "程俱",
        "content": "陈迹端如幻，覉怀祇自惊。\n十年穷不死，四海寄余生。\n蒲柳成衰质，枌揄忆旧耕。\n重吟五湖句，慷慨动幽情。",
        "dynasty": "宋",
        "collection_info": null
    },
    {
        "title": "舟行过吴江有感  其二",
        "author": "程俱",
        "content": "栖棘空迴首，飞鳬竟折腰。\n祇今随泛宅，敢復叹沉僚。\n行路终难拗，迷魂不可招。\n山川良是昔，恍似鹤归辽。",
        "dynasty": "宋",
        "collection_info": null
    },
    {
        "title": "葺蜗庐吴下用叶翰林见寄诗韵作",
        "author": "程俱",
        "content": "四海无庐置此翁，故营松竹尽囊空。\n明知计出柏马下，正拟身全木鴈中。\n东郭易成生草舍，南村先怯卷茅风。\n向来豪气今如此，敢与元龙比长雄。",
        "dynasty": "宋",
        "collection_info": null
    },
    {
        "title": "和白乐天二首写怀仍效其体  其一",
        "author": "程俱",
        "content": "莫把蓍龟更问天，向来心事已萧然。\n尘中惝恍常如失，梦裏呻吟半不眠。\n三径松筠终问舍，五湖烟水不须钱。\n艾耆相去能多少，早拟悬车十五年。",
        "dynasty": "宋",
        "collection_info": null
    },
    {
        "title": "和白乐天二首写怀仍效其体  其二",
        "author": "程俱",
        "content": "中台退食每逡巡，不向重华即浮因。\n岂但语言多少味，亦知才术不如人。\n五云华阙通闺籍，万顷烟波掷幽寻。\n旧游回首成春梦，太息凭谁写寸心。",
        "dynasty": "宋",
        "collection_info": null
    },
    {
        "title": "和赵子雍游石园",
        "author": "程俱",
        "content": "长啸西风一散襟，重阴疏影静相临。\n水通笠泽秋容凈，竹种玄池野思深。\n石磴扫云留晚步，松蹊随鹤尽幽寻。\n旧游回首成春梦，太息凭谁写寸心。",
        "dynasty": "宋",
        "collection_info": null
    },
    {
        "title": "谒蔡开府延客周历堂宇览观山林岩洞之胜顿失袢暑退作律诗一首",
        "author": "程俱",
        "content": "苍虬衔雨转晴峦，喷雾跳珠玉甃寒。\n掩冉风林听竽籁，萧森烟萚种琅玕。\n期仙磴属三休径，羃翠庭边八节滩。\n赫赫云峰张火伞，阴阴冰洞却霜纨。\n山藏神府新琼简，壁挂磻溪旧钓竿。\n怪底萧条增秀发，六龙曾此驻和銮。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试进士",
        "author": "程俱",
        "content": "切云冠弁拱长生，匝地英髦集紫清。\n共喜草茅承帝问，欲倾尘雾赞皇明。\n飘飘六翮鸣皋意，浩浩三眠食叶声。\n正学傥言应不乏，松筠宁为四时更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试特奏名",
        "author": "程俱",
        "content": "十上宁嗟老此生，长年终得似河清。\n良金熟练精英在，古剑磨光星斗明。\n伏枥向来犹壮志，据鞍他日想腾声。\n当时谁出菑川右，充选何劳固请更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试武士",
        "author": "程俱",
        "content": "射策兼收燕颔生，不须文檄似常清。\n惊弦戎虏从容下，聚米山川指顾明。\n岂但执戈堪武卫，还因舞羽继仁声。\n汾阳千古知无匹，怪底麾旌不浪更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 考校",
        "author": "程俱",
        "content": "金闺人静月华生，玉宇风微晓露清。\n深拱北辰三素远，静看东壁几星明。\n嫱嫫岂易欺轩鑑，韶濩那容奏郑声。\n闻说壶天春日永，怳疑鳌戴欲番更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 唱名",
        "author": "程俱",
        "content": "万里烟霄羽翼生，肉飞安用潄华清。\n绯头黄尾何劳记，紫籍青书故自明。\n香扑赐袍迷草色，风传宫漏出花声。\n骐骝一一充闲厩，千里那闻驾屡更。",
        "dynasty": "宋",
        "collection_info": null
    },
    {
        "title": "和何文缜礼部种竹一首",
        "author": "程俱",
        "content": "筠节宁当混草莱，寸根中有拂云材。\n清游未接诸贤远，幽径终因二仲开。\n岁晚苍阴元自茂，实成丹鳯几时来。\n何郎冰雪森相对，默转谈峰万壑雷。",
        "dynasty": "宋",
        "collection_info": null
    },
    {
        "title": "某皇恐上启伏承太师均佚之暇修真养浩日与造物者游谨成拙句上尘钧览",
        "author": "程俱",
        "content": "碧海昆崙接绛台，故应春至自花开。\n丝毫不立元非静，梨枣潜生岂用栽。\n种种初无心外法，绵绵时向定中回。\n却来重展调元手，会见华胥遍九垓。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其一",
        "author": "程俱",
        "content": "司空山头朝出云，西原渡口十里阴。\n烟中鸡唱未及午，白雨作泥泥已深。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其二",
        "author": "程俱",
        "content": "上崖下谷鸟道中，前屩后巾鱼贯从。\n西山路暗光已夕，东山山头余日红。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其三",
        "author": "程俱",
        "content": "道旁瓮盎如汝阳，石间电雹如吕梁。\n不知身世在何许，举头四山鬰苍苍。",
        "dynasty": "宋",
        "collection_info": null
    },
    {
        "title": "登富阳观山亭  其一",
        "author": "程俱",
        "content": "游云凝空日无华，烟江冥迷如眼花。\n观山直南是秦望，不见高青天雨沙。",
        "dynasty": "宋",
        "collection_info": null
    },
    {
        "title": "登富阳观山亭  其二",
        "author": "程俱",
        "content": "东吴山川少雄远，此中形势如江南。\n当年伯符亦浪出，三雄相视徒眈眈。",
        "dynasty": "宋",
        "collection_info": null
    },
    {
        "title": "登富阳观山亭  其三",
        "author": "程俱",
        "content": "乔公宅中木参天，孙郎山前春烧烟。\n大桥不向五湖去，建康宫深空岁年。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其一",
        "author": "程俱",
        "content": "春风吹衣双鬓华，山中小桃应着花。\n回思二十九年事，世故困人如弄沙。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其二",
        "author": "程俱",
        "content": "故园在眼日渐近，北山之北南山南。\n从来不饮声闻酒，况学诗翁老更眈。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其三",
        "author": "程俱",
        "content": "击水三千尺五天，故人拭目上凌烟。\n北山还我扶犂手，准拟今年大有年。",
        "dynasty": "宋",
        "collection_info": null
    },
    {
        "title": "题蒋崇德彝所藏明皇夜游图  其一",
        "author": "程俱",
        "content": "燃膏飞控逐流光，露溢金盘乐未央。\n拟跨八龙穷辙迹，谁令一马向铜梁。",
        "dynasty": "宋",
        "collection_info": null
    },
    {
        "title": "题蒋崇德彝所藏明皇夜游图  其二",
        "author": "程俱",
        "content": "崤函伊洛好家居，四十三年如覆盂。\n尽道蛾眉供一笑，安知倾国有胡雏。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "照空初涌玉芙蕖，惊起霜林尾毕逋。\n託宿一枝翻自失，倦飞三匝正相呼。",
        "dynasty": "宋",
        "collection_info": null
    },
    {
        "title": "山中次叶翰林韵  其一",
        "author": "程俱",
        "content": "四山松桂拥高寒，腊尽阴崖雪未干。\n发石开林穷鸟道，披榛寻壑见鲵桓。",
        "dynasty": "宋",
        "collection_info": null
    },
    {
        "title": "山中次叶翰林韵  其二",
        "author": "程俱",
        "content": "绕舍萧森碧玉椽，西丘桑苎远相连。\n东山一为苍生起，付与幽人枕石眠。",
        "dynasty": "宋",
        "collection_info": null
    },
    {
        "title": "山中次叶翰林韵  其三",
        "author": "程俱",
        "content": "步寻芳草坐班荆，照眼林泉动客情。\n安得长年专一壑，北窗高卧更何营。",
        "dynasty": "宋",
        "collection_info": null
    },
    {
        "title": "山中次叶翰林韵  其四",
        "author": "程俱",
        "content": "李郭一舟知谩与，羊求三径可无人。\n他年午桥穷胜事，应许幅巾来卜邻。",
        "dynasty": "宋",
        "collection_info": null
    },
    {
        "title": "山中次叶翰林韵  其五",
        "author": "程俱",
        "content": "雨余云气渺三江，松月徘徊拂夜窗。\n坐对县河泻千古，故知难并陇头泷。",
        "dynasty": "宋",
        "collection_info": null
    },
    {
        "title": "七夕  其一",
        "author": "程俱",
        "content": "阿母云车下建章，茂陵秋草竟荒凉。\n汉庭卿相如麻苇，只数窥窗陛戟郎。",
        "dynasty": "宋",
        "collection_info": null
    },
    {
        "title": "七夕  其二",
        "author": "程俱",
        "content": "缑氏山头白鹤飞，山川良是昔人非。\n翛然脱屣人间世，不独辽东丁令威。",
        "dynasty": "宋",
        "collection_info": null
    },
    {
        "title": "七夕  其三",
        "author": "程俱",
        "content": "胥门老蔡定凡仙，会有神人与作缘。\n自笑尘容滞穷骨，不如鸡犬上青天。",
        "dynasty": "宋",
        "collection_info": null
    },
    {
        "title": "七夕  其四",
        "author": "程俱",
        "content": "腹中书籍虽无几，可奈多知作病何。\n正欲扫除无復理，聊将犊鼻挂庭柯。",
        "dynasty": "宋",
        "collection_info": null
    },
    {
        "title": "七夕  其五",
        "author": "程俱",
        "content": "织女机边天汉流，盈盈脉脉望痴牛。\n未应乞巧能如愿，咫尺星桥不自由。",
        "dynasty": "宋",
        "collection_info": null
    },
    {
        "title": "七夕  其六",
        "author": "程俱",
        "content": "乘槎吾欲问天孙，荣悴宁当巧拙论。\n富贵可求难自强，五穷那肯置迷魂。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其一",
        "author": "程俱",
        "content": "骯脏江公故不羣，八关三窟断知闻。\n喜谈狗马从无鬼，独抱冰霜似此君。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其二",
        "author": "程俱",
        "content": "常嫌小知漫闲闲，旷度萧然只爱闲。\n不借黄梁留客醉，严关三鼓款铜镮。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其三",
        "author": "程俱",
        "content": "若下余杯一望间，不辞山上復加山。\n孟嘉固是盛德士，犀首何能终日闲。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其四",
        "author": "程俱",
        "content": "劝农行稼亦看山，牛骥何妨共一闲。\n应笑云亭老颇僻，背崖无地结三间。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其五",
        "author": "程俱",
        "content": "漾漾扁舟拂水飞，飘飘苹末细吹衣。\n传呼匝地来连璧，东郭人知典午归。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其六",
        "author": "程俱",
        "content": "诗城端欲据天山，酒户犹能敌饮仙。\n幽事相关公事了，如屏千嶂翠连绵。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其七",
        "author": "程俱",
        "content": "闻说人间有阆风，飞霞无路欲谁从。\n只今华髮惊衰态，却羡苍松独耐冬。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其八",
        "author": "程俱",
        "content": "君知曹子幻奇功，法界由来一性风。\n等是少年夸狡狯，杖端聊挂蘂珠宫。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其一",
        "author": "程俱",
        "content": "试驱毛颍沐方诸，盘礴经营惨澹初。\n莫作世间虚妄见，笔端三昧入无余。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其二",
        "author": "程俱",
        "content": "当年溜雨三千尺，回首丘山力万牛。\n故作轮囷欹绝壁，苦心苍节俯清流。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其三",
        "author": "程俱",
        "content": "人间境物无非画，笔下丹青却是诗。\n流出胸中无尽藏，翰林词笔是良师。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其四",
        "author": "程俱",
        "content": "眼中突兀蓝田馆，前日空山秽不治。\n聊遣上人供幻事，戏将方丈纳仇池。",
        "dynasty": "宋",
        "collection_info": null
    },
    {
        "title": "寄谢叶翰林见招  其一",
        "author": "程俱",
        "content": "风流刺史从英游，况復西湖菡萏秋。\n授简岂堪陪兔苑，举鞭聊欲醉荆州。",
        "dynasty": "宋",
        "collection_info": null
    },
    {
        "title": "寄谢叶翰林见招  其二",
        "author": "程俱",
        "content": "白雪词章胜远游，胸中清鑑有阳秋。\n玉堂正要如椽笔，肯使经年借一州。",
        "dynasty": "宋",
        "collection_info": null
    },
    {
        "title": "题许徽猷韩干二马",
        "author": "程俱",
        "content": "并辔长途骋二龙，紫骝飞度玉花骢。\n何年照影瑶池暮，露鬛风鬉惨澹中。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其一",
        "author": "程俱",
        "content": "异类潜行未兆前，箇中谁辨正中偏。\n沈沈海底三更月，杳杳长空万里天。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其二",
        "author": "程俱",
        "content": "昂藏头角耸摩天，玉马嘶风曲调全。\n却向大洪山顶上，一声惊散野狐禅。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其三",
        "author": "程俱",
        "content": "迴途莫守寒岩草，岩前枯木春风到。\n玉颜年少满头霜，花落花开不知老。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其四",
        "author": "程俱",
        "content": "耕破威音那畔田，向来荒草不知年。\n铁牛闲卧无人唤，回首芃芃绿满川。",
        "dynasty": "宋",
        "collection_info": null
    },
    {
        "title": "和潜老秋日山中  其一",
        "author": "程俱",
        "content": "夜漏初添数刻长，毛尘何足较牛羊。\n道人一念三祗劫，春草秋花自在香。",
        "dynasty": "宋",
        "collection_info": null
    },
    {
        "title": "和潜老秋日山中  其二",
        "author": "程俱",
        "content": "箨龙变化九天去，草木如空冀北羣。\n竹林之游宁復得，邈若山河怀五君。",
        "dynasty": "宋",
        "collection_info": null
    },
    {
        "title": "和潜老秋日山中  其三",
        "author": "程俱",
        "content": "琅玕摧空一叶下，尘鑑出柙南山高。\n卧看微云澹河汉，佳句不復推亭皋。",
        "dynasty": "宋",
        "collection_info": null
    },
    {
        "title": "三峰草堂  其一",
        "author": "程俱",
        "content": "庭前双梧一亩阴，禅房萧森花木深。\n清霜脱叶空山响，梦觉寒窗松月林。",
        "dynasty": "宋",
        "collection_info": null
    },
    {
        "title": "三峰草堂  其二",
        "author": "程俱",
        "content": "雨洗千山翠欲浮，稻畦松涧已争流。\n朝来风急凝云尽，历历钟声过五州。",
        "dynasty": "宋",
        "collection_info": null
    },
    {
        "title": "观元章帖有寄王宝文绝句戏和",
        "author": "程俱",
        "content": "好奇不减猗犴叟，放论犹嫌石户农。\n怪底西山增爽气，佳城萧瑟閟滕公。",
        "dynasty": "宋",
        "collection_info": null
    },
    {
        "title": "避寇仪真六绝句  其一",
        "author": "程俱",
        "content": "二纪重来一苇杭，脱身兵火走风霜。\n安知老境今如此，满眼旌旗两鬓苍。",
        "dynasty": "宋",
        "collection_info": null
    },
    {
        "title": "避寇仪真六绝句  其二",
        "author": "程俱",
        "content": "北固山头竖白旗，西津渡口仆姑飞。\n将军笑引三千骑，洗马鹅翎问道归。",
        "dynasty": "宋",
        "collection_info": null
    },
    {
        "title": "避寇仪真六绝句  其三",
        "author": "程俱",
        "content": "江汉长哦向渺茫，白沙朱雀正相望。\n东巡百万临瓜步，拭目中兴望我皇。",
        "dynasty": "宋",
        "collection_info": null
    },
    {
        "title": "避寇仪真六绝句  其四",
        "author": "程俱",
        "content": "拜表时时上阁开，九重葱鬰信佳哉。\n天旋地转会有日，填咽都门龙御回。",
        "dynasty": "宋",
        "collection_info": null
    },
    {
        "title": "避寇仪真六绝句  其五",
        "author": "程俱",
        "content": "瑶台侍臣不可作，严谷道人今也亡。\n扶黎三径非无约，一笑凌云有底忙。",
        "dynasty": "宋",
        "collection_info": null
    },
    {
        "title": "避寇仪真六绝句  其六",
        "author": "程俱",
        "content": "茅茨低小对青山，准拟余年向此闲。\n南望青山是黄鹤，欲凭黄鹤寄书还。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其一",
        "author": "程俱",
        "content": "汹汹风号万窍，冥冥雨暗长江。\n午梦归寻三径，南山恰对书窗。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其二",
        "author": "程俱",
        "content": "常寂光徧一切，胜义谛即世间。\n正自纵横五位，不妨透脱三关。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其三",
        "author": "程俱",
        "content": "韦杜去天尺五，鲲鹏击水三千。\n作意公能活国，余生我得安禅。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其四",
        "author": "程俱",
        "content": "上流下流兵渡，江南江北人归。\n寒尽春至梁苑，天旋日转皇畿。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其一",
        "author": "程俱",
        "content": "紫青之骥下阊阖，昂然野态犹高骞。\n矫如乔松欲仙去，袂耸霞外双眉轩。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其二",
        "author": "程俱",
        "content": "丹帢玄襟雪色衫，羽人冠坠不须簪。\n夜来白露闻清警，却使忧怀百不堪。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其三",
        "author": "程俱",
        "content": "通泉写真不復见，劫火变灭随毗岚。\n岂惟画笔世莫比，正自草书无第三。",
        "dynasty": "宋",
        "collection_info": null
    },
    {
        "title": "题钱宋汉杰清梦图  其一",
        "author": "程俱",
        "content": "展尽衡庐清影，卷将震泽俱还。\n自有毫端千刹，谁论块视三山。",
        "dynasty": "宋",
        "collection_info": null
    },
    {
        "title": "题钱宋汉杰清梦图  其二",
        "author": "程俱",
        "content": "登泰山小天下，断妙喜出世间。\n万壑千岩掌握，江月松风往还。",
        "dynasty": "宋",
        "collection_info": null
    },
    {
        "title": "戏题画卷  其一",
        "author": "程俱",
        "content": "五载京尘白鬓鬚，丹青遐想寄衡巫。\n如今扫迹长林下，却对真山看画图。",
        "dynasty": "宋",
        "collection_info": null
    },
    {
        "title": "戏题画卷  其二",
        "author": "程俱",
        "content": "胸中云梦本无穷，合是人间老画工。\n常恨无因继三绝，倩人拈笔写胸中。",
        "dynasty": "宋",
        "collection_info": null
    },
    {
        "title": "答和江子我  其一",
        "author": "程俱",
        "content": "长江滚滚叶萧萧，心与虚空自寂寥。\n过眼文书风度穴，迎秋衾枕带忘腰。",
        "dynasty": "宋",
        "collection_info": null
    },
    {
        "title": "答和江子我  其二",
        "author": "程俱",
        "content": "榔粟横担入乱山，怳如黄鹤倦飞还。\n不妨步屧时来往，山北城南一望间。",
        "dynasty": "宋",
        "collection_info": null
    },
    {
        "title": "答和江子我  其三",
        "author": "程俱",
        "content": "黄河入海汴东倾，消息沈沈祇涕零。\n赖有真人翔白水，正须元帅得咸宁。",
        "dynasty": "宋",
        "collection_info": null
    },
    {
        "title": "答和江子我  其四",
        "author": "程俱",
        "content": "欲知黄鹤山中客，便是芙蓉室裏僧。\n不比妙高穷老圃，堆豗懵懂百无能。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其一",
        "author": "程俱",
        "content": "悭囊不瘿空四壁，只有黄花如散金。\n急遣蓝舆唤居士，饮溪餐菊对幽吟。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其二",
        "author": "程俱",
        "content": "蒲萄余沥不到我，买酒得浆翻自嗟。\n安得长江化为酒，亦分春色到贫家。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其三",
        "author": "程俱",
        "content": "疥痒终非腹心疾，身如空聚任爬搔。\n恶酒未应胜茗饮，消忧聊以永今朝。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 初入鴈荡山 其一",
        "author": "程俱",
        "content": "云关深掩裂荷衣，却着青衫扈六飞。\n鴈荡峰前瞻使节，一星还旁紫垣归。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 初入鴈荡山 其二",
        "author": "程俱",
        "content": "名山无復见金堂，尽日苍峦对夕阳。\n还向江城动悲思，背人惊鴈两三行。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 罗汉洞",
        "author": "程俱",
        "content": "人间结习尽无余，肯向诸天五浄居。\n宝藏至今留洞穴，应真时有读残书。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 云岩寺",
        "author": "程俱",
        "content": "锄奸未办烦温造，督战聊应问石雄。\n行遍江南好山水，不妨仍在啸吟中。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 新城道中 其一",
        "author": "程俱",
        "content": "遗臭千秋信不磨，当年意气奈君何。\n长沙老獠虽流落，身后声名得自多。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 新城道中 其二",
        "author": "程俱",
        "content": "蓝舆度水復穿松，三纪回思一梦中。\n壮齿佳时那復得，萧萧华髮对秋风。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 杨梅",
        "author": "程俱",
        "content": "吴儿真是沐猴冠，欲比杨梅荔子丹。\n不用红尘占使骑，画船飞楫向长安。",
        "dynasty": "宋",
        "collection_info": null
    },
    {
        "title": "驻跸扬州以提点刑狱公廨为尚书省礼部在西北隅卷书楼下甲戌年余尝寓止焉今寓直其下有感",
        "author": "程俱",
        "content": "三入南宫更白头，夜寒持被卷书楼。\n那知趼足半天下，投老浮山省旧游。",
        "dynasty": "宋",
        "collection_info": null
    },
    {
        "title": "戏题郭慎求所寄书尾",
        "author": "程俱",
        "content": "老罢归来寄一廛，交亲南北散如烟。\n诵君雪暗天涯句，离合升沉二十年。",
        "dynasty": "宋",
        "collection_info": null
    },
    {
        "title": "题隆师山水短轴二首六言  其一",
        "author": "程俱",
        "content": "抱瓮终年五亩，结茅何日三间。\n正拟萤飞自照，真成鸟倦知还。",
        "dynasty": "宋",
        "collection_info": null
    },
    {
        "title": "题隆师山水短轴二首六言  其二",
        "author": "程俱",
        "content": "能画所画皆幻，是心是境无还。\n未暇法师莲社，且从居士香山。",
        "dynasty": "宋",
        "collection_info": null
    },
    {
        "title": "己酉二月二日车驾渡扬子江四日匆遽离镇江余与妻孥徒步趼足饥走至吕城道中口占",
        "author": "程俱",
        "content": "白日无光捲地风，扶携趼足去匆匆。\n安知白首干戈裏，身寄淮南老小中。",
        "dynasty": "宋",
        "collection_info": null
    },
    {
        "title": "题叔问燕文贵雪景二首  其一",
        "author": "程俱",
        "content": "云鼎峰前十九年，醉看银色变山川。\n当时天喜遗身世，知是人间第几天。",
        "dynasty": "宋",
        "collection_info": null
    },
    {
        "title": "题叔问燕文贵雪景二首  其二",
        "author": "程俱",
        "content": "一壑回环十二峰，茅茨送老白云封。\n如今尘裏看图画，却愧当年邴曼容。",
        "dynasty": "宋",
        "collection_info": null
    },
    {
        "title": "新作纸屏隆师为作山水笔墨略到而远意有余戏题此句末句盖取所谓柴门鸟雀噪游子千里至也",
        "author": "程俱",
        "content": "急雨初收山吐云，清溪曲曲抱烟村。\n抛书午枕无人唤，归梦真疑雀噪门。",
        "dynasty": "宋",
        "collection_info": null
    },
    {
        "title": "闻家山方丈兰畹滋荣喜而作诗",
        "author": "程俱",
        "content": "崇兰烨烨转光风，林下幽芳一信通。\n更斸青宴穷窈窕，竹阴浓处莳春丛。",
        "dynasty": "宋",
        "collection_info": null
    },
    {
        "title": "会稽喜得家书",
        "author": "程俱",
        "content": "黄耳东来一破颜，直从松竹报平安。\n遥知云顶峰前住，霜鬛风篁六月寒。",
        "dynasty": "宋",
        "collection_info": null
    },
    {
        "title": "戏简陆学士宰",
        "author": "程俱",
        "content": "泉石膏盲老更慵，岂堪华髮抗尘容。\n千岩万壑空图画，遗我壶中第一峰。",
        "dynasty": "宋",
        "collection_info": null
    },
    {
        "title": "试端溪石砚偶书二首  其一",
        "author": "程俱",
        "content": "白首重来祇厚颜，有怀端欲向谁传。\n语言相对都无味，色在蜚鸿落照边。",
        "dynasty": "宋",
        "collection_info": null
    },
    {
        "title": "试端溪石砚偶书二首  其二",
        "author": "程俱",
        "content": "人生当復几两屐，我饮宁须三百杯。\n破砚犹堪磨老境，醉拈椽笔扫霜媒。",
        "dynasty": "宋",
        "collection_info": null
    },
    {
        "title": "舟行即事二首  其一",
        "author": "程俱",
        "content": "日出千山兰蕙香，清溪一曲转沧浪。\n扁舟卧看张云锦，不为春归有底忙。",
        "dynasty": "宋",
        "collection_info": null
    },
    {
        "title": "舟行即事二首  其二",
        "author": "程俱",
        "content": "归帆日日驾春风，夹岸花迎笑脸红。\n更谢幽禽巧言语，劝人归隐翠微中。",
        "dynasty": "宋",
        "collection_info": null
    },
    {
        "title": "归至山居戏集古句",
        "author": "程俱",
        "content": "终日思归此日归，野人休诵北山移。\n且看欲尽花经眼，可忍醒来雨打稀。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "云裏琤淙十九泉，茅茨深寄白云边。\n何年断取仇池境，掷过荆吴万里天。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其一",
        "author": "程俱",
        "content": "明月行空照胆寒，翠微高处倚栏看。\n寥寥物外非尘世，万籁无声清露漙。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其二",
        "author": "程俱",
        "content": "人间急景矛头过，林下闲官物外游。\n寻壑经丘穿紫翠，相从一笑万缘休。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其三",
        "author": "程俱",
        "content": "野人谈舌久不掉，上客高轩何日过。\n又恐柴门不容辙，旋锄幽径剪庭莎。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其一",
        "author": "程俱",
        "content": "向来越溪吟，丘壑今在眼。\n不嫌鶗䳏鸣，所恨岁晼晚。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其二",
        "author": "程俱",
        "content": "嘉树着青子，崇兰吐幽花。\n慇懃衝细雨，小径岸乌纱。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其三",
        "author": "程俱",
        "content": "老鬓不重绿，衰颜时借红。\n药窥文武候，酒杂圣贤中。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其四",
        "author": "程俱",
        "content": "青山如佳人，亦復美而艷。\n晴岚秀可餐，暮霭碧堪染。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其五",
        "author": "程俱",
        "content": "清池浸苍崖，草树临绿静。\n应名洗玉渊，亦号岩花镜。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其六",
        "author": "程俱",
        "content": "莫作朱伯厚，宁从龙伯高。\n不妨骑款段，聊復着东皋。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其七",
        "author": "程俱",
        "content": "桑阴绕扶疏，墻下亦已树。\n柴门不须关，野老自来去。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其八",
        "author": "程俱",
        "content": "壶中小嵁岩，色作峨眉绿。\n爽气压西山，哀音叩寒玉。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其九",
        "author": "程俱",
        "content": "风篁萦磴道，夏木昼阴阴。\n一鸟不鸣处，山高流水深。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其一○",
        "author": "程俱",
        "content": "拥褐入三昧，超然心地初。\n那知庵外事，人境两如如。",
        "dynasty": "宋",
        "collection_info": null
    },
    {
        "title": "偶作三首  其一",
        "author": "程俱",
        "content": "薫风习习动林光，紫翠阴中草木香。\n山鸟一声清昼永，白云深处北窗凉。",
        "dynasty": "宋",
        "collection_info": null
    },
    {
        "title": "偶作三首  其二",
        "author": "程俱",
        "content": "老向甘泉补侍臣，归来还作卧云人。\n一重一掩藏烟坞，三沐三熏屏世尘。",
        "dynasty": "宋",
        "collection_info": null
    },
    {
        "title": "偶作三首  其三",
        "author": "程俱",
        "content": "谁遣生驹玉作鞍，春来苜蓿徧春山。\n自知不入黄麾仗，振鬛长鸣出帝关。",
        "dynasty": "宋",
        "collection_info": null
    },
    {
        "title": "书寿昌驿",
        "author": "程俱",
        "content": "岁暮白日速，风高黄叶稀。\n归心与寒雁，一夜向南飞。",
        "dynasty": "宋",
        "collection_info": null
    },
    {
        "title": "宿章戴",
        "author": "程俱",
        "content": "百里半九十，暮程无尽时。\n长途饱风日，颜鬓最应知。",
        "dynasty": "宋",
        "collection_info": null
    },
    {
        "title": "用叶翰林韵题赵叔问燕文贵山林",
        "author": "程俱",
        "content": "列岫轩窗五柳门，瀼西林谷渭南村。\n一区正欲寻幽处，指点丹青得细论。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其一",
        "author": "程俱",
        "content": "青天那得虾蟆窟，白地空忧虮蝨臣。\n坐待煤炲露残魄，十分寒玉涌秋旻。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其二",
        "author": "程俱",
        "content": "阿修罗王手所障，卢佉蝨咤心定知。\n一念多生人我垢，能令天眼作昏眵。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其三",
        "author": "程俱",
        "content": "怪发玻瓈塌死灰，食余明镜挂高台。\n撒沙星出争光大，不易青莲火裏开。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其四",
        "author": "程俱",
        "content": "撑肠挂肚何繇足，持腋持颐可自娱。\n底事缘天得刳磔，未妨璧月照空虚。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其五",
        "author": "程俱",
        "content": "烂银盘从海东出，云楼半开壁斜白。\n时有幽人自往来，兰佩相逢桂香陌。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其一",
        "author": "程俱",
        "content": "婴朔千年契义深，秪今林壑共幽寻。\n同心更结崇兰伴，衰世谁知有断金。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其二",
        "author": "程俱",
        "content": "崇兰深寄北山幽，何日追随得自由。\n下石向来多卖友，断金投老得良俦。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其三",
        "author": "程俱",
        "content": "道义宁论故与新，纷纷谁復继雷陈。\n图形预作山林约，笑杀青云得路人。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其四",
        "author": "程俱",
        "content": "置我正须岩石裏，如公总合上凌烟。\n要令他日看图画，不愧平生与昔贤。",
        "dynasty": "宋",
        "collection_info": null
    },
    {
        "title": "同叔问逃暑蔡氏山林",
        "author": "程俱",
        "content": "清渠修竹静相临，乔木参天十亩阴。\n一片藕花香不断，不知门外日流金。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "春深草木未欣荣，冰谷峥嵘霰雪零。\n鸾凤不来黄鹄举，请看鷰雀闹荒庭。",
        "dynasty": "宋",
        "collection_info": null
    },
    {
        "title": "寄彦文",
        "author": "程俱",
        "content": "踵息庵前草又青，庵中禅客养黄庭。\n起来何物共吟啸，照眼云山锦翠屏。",
        "dynasty": "宋",
        "collection_info": null
    },
    {
        "title": "得叔问书报柳元礼许寄鹤二首  其一",
        "author": "程俱",
        "content": "海上胎禽雪翅翎，故人千里念岩扃。\n崇兰馆近光音坞，为予新添放鹤亭。",
        "dynasty": "宋",
        "collection_info": null
    },
    {
        "title": "得叔问书报柳元礼许寄鹤二首  其二",
        "author": "程俱",
        "content": "北山林沼久荒凉，正要仙禽借宠光。\n为报携笼须问道，直防妖鸟吓鸾凰。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "程俱",
        "content": "膏肓二竖能为害，肠胃三虫不姓彭。\n安得此身无一事，林间耳目也清明。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "程俱",
        "content": "但见虚空昏又晓，也知身世老还衰。\n须乘般若超三界，有底穷通比四时。",
        "dynasty": "宋",
        "collection_info": null
    },
    {
        "title": "寄潜老求菊栽",
        "author": "程俱",
        "content": "东篱终日对南山，三径荒芜十亩寛。\n正欲秋英媚幽独，可令霜鬛苦高寒。",
        "dynasty": "宋",
        "collection_info": null
    },
    {
        "title": "过徐节之宅有感三首  其一",
        "author": "程俱",
        "content": "颐庆堂成未一年，窗中紫翠列千山。\n重来前日持杯地，桃李飘零春自阑。",
        "dynasty": "宋",
        "collection_info": null
    },
    {
        "title": "过徐节之宅有感三首  其二",
        "author": "程俱",
        "content": "市骏不应遗泛驾，更刀犹足中桑林。\n故知老骥思千里，未害鸱夷致万金。",
        "dynasty": "宋",
        "collection_info": null
    },
    {
        "title": "过徐节之宅有感三首  其三",
        "author": "程俱",
        "content": "游倦归来老境侵，炎凉薄俗见升沉。\n东阡北陌追游处，独对春风泪满襟。",
        "dynasty": "宋",
        "collection_info": null
    },
    {
        "title": "苦雨",
        "author": "程俱",
        "content": "一夜溪流涨几竿，还惊四月雨声寒。\n竈生蛙黾木生耳，谁信句吴有漏天。",
        "dynasty": "宋",
        "collection_info": null
    },
    {
        "title": "书事呈叔问  其一",
        "author": "程俱",
        "content": "召节蒲轮走四方，眼看浮俗变炎凉。\n升沉变化那知许，但觉琳宫气味长。",
        "dynasty": "宋",
        "collection_info": null
    },
    {
        "title": "书事呈叔问  其二",
        "author": "程俱",
        "content": "五年香火奉殊庭，愚蠢衰残得此生。\n不解常山无一事，也纫兰佩解尘缨。",
        "dynasty": "宋",
        "collection_info": null
    },
    {
        "title": "寄彦文仲长",
        "author": "程俱",
        "content": "踵息华光信绝尘，黄芽白雪镇长新。\n仙翁抱朴仍宗好，好趁丹台八伯人。",
        "dynasty": "宋",
        "collection_info": null
    },
    {
        "title": "六言属叔问",
        "author": "程俱",
        "content": "崇兰一日千里，长寿三年不飞。\n頽惰无人似我，精坚似子诚稀。",
        "dynasty": "宋",
        "collection_info": null
    },
    {
        "title": "贺仲长得子",
        "author": "程俱",
        "content": "华光深閟养黄芽，又见婴儿继女牙。\n好赋梦熊诗百首，年年持赠老仙家。",
        "dynasty": "宋",
        "collection_info": null
    },
    {
        "title": "晓起",
        "author": "程俱",
        "content": "鱼鼓铿铿惊睡昏，披衣兀坐了无言。\n扫除浮念都灰冷，紫府昆崙寄默存。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其一",
        "author": "程俱",
        "content": "一觞相属对江梅，玉麈清谈得重陪。\n不似稽山寻贺老，越溪空掉酒船回。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其二",
        "author": "程俱",
        "content": "幽寒长似北枝梅，鹓鹭英游不再陪。\n邂逅故人成一笑，衰颜华髮觉春回。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其三",
        "author": "程俱",
        "content": "二公才业尽台莱，并辔天衢昔屡陪。\n自笑摧颓无復理，寸心衰谢等寒灰。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其一",
        "author": "程俱",
        "content": "悬弧嘉佑太平年，寿帙行开第九编。\n可但天公锡难老，枣梨仙树植三田。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其二",
        "author": "程俱",
        "content": "漆书行復开藏壁，金版方思得钓璜。\n何似悬车无一事，逍遥尘表寿而康。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其三",
        "author": "程俱",
        "content": "四朝冠盖三更变，万国兵戈百战场。\n屈指乡闾数耆旧，几人能似鲁灵光。",
        "dynasty": "宋",
        "collection_info": null
    },
    {
        "title": "偶观乐天酬杨八绝句有慨于心者因追和赠叔问",
        "author": "程俱",
        "content": "老壮荣衰才命别，如何同作侍祠官。\n几春桃李开还落，赢得闲人冷地看。",
        "dynasty": "宋",
        "collection_info": null
    },
    {
        "title": "蓝舆行清辉门外即事",
        "author": "程俱",
        "content": "映日梅花雪不如，清溪一曲抱城隅。\n何时五亩开三径，负郭临溪寄一区。",
        "dynasty": "宋",
        "collection_info": null
    },
    {
        "title": "新正未得与彦文相见聊寄二绝句为寿  其一",
        "author": "程俱",
        "content": "燕处超然老復丁，等闲高树脱尘缨。\n知君已悟长生理，不作容成作广成。",
        "dynasty": "宋",
        "collection_info": null
    },
    {
        "title": "新正未得与彦文相见聊寄二绝句为寿  其二",
        "author": "程俱",
        "content": "胸中梨枣光陆离，神泉不竭生华池。\n期颐岂足为公道，千二百年形不衰。",
        "dynasty": "宋",
        "collection_info": null
    },
    {
        "title": "即事有感再用前韵二首  其一",
        "author": "程俱",
        "content": "邪正谁分寇与丁，眼看奴隶拥繁缨。\n至今四海生痍痏，辛苦仍康起一成。",
        "dynasty": "宋",
        "collection_info": null
    },
    {
        "title": "即事有感再用前韵二首  其二",
        "author": "程俱",
        "content": "回首中原叹黍离，山河无復旧城池。\n安知七宝轮王境，顿作天人现五衰。",
        "dynasty": "宋",
        "collection_info": null
    },
    {
        "title": "彦文见和新正为寿绝句推借过厚再和呈二首  其一",
        "author": "程俱",
        "content": "不随时态冷如丁，只有肥牛与濯缨。\n正自幽寒侣长吉，愧无词赋敌兰成。",
        "dynasty": "宋",
        "collection_info": null
    },
    {
        "title": "彦文见和新正为寿绝句推借过厚再和呈二首  其二",
        "author": "程俱",
        "content": "跰𨇤索敌病支离，安得神方饮上池。\n已把屠魁观爱欲，更将流电比荣衰。",
        "dynasty": "宋",
        "collection_info": null
    },
    {
        "title": "叔问见和寄彦文绝句过蒙推借谨次韵奉酬二首  其一",
        "author": "程俱",
        "content": "正是羣疑判稚丁，鸣鹘时骇曼胡缨。\n青藜烛照三冬足，黄绢词先七步成。",
        "dynasty": "宋",
        "collection_info": null
    },
    {
        "title": "叔问见和寄彦文绝句过蒙推借谨次韵奉酬二首  其二",
        "author": "程俱",
        "content": "新雏初引啭黄鹂，松径桃蹊到习池。\n坐阅四时如镜像，此中无利亦无衰。",
        "dynasty": "宋",
        "collection_info": null
    },
    {
        "title": "寂照轩即事二首  其一",
        "author": "程俱",
        "content": "迭嶂连环翠欲浮，雨余残照晚云收。\n楼台城阙真图画，坐对南塘事事幽。",
        "dynasty": "宋",
        "collection_info": null
    },
    {
        "title": "寂照轩即事二首  其二",
        "author": "程俱",
        "content": "面面轩窗草木香，祇园深处寄禅房。\n山林倒影方池静，鱼鸟忘机白昼长。",
        "dynasty": "宋",
        "collection_info": null
    },
    {
        "title": "小雨默坐北轩诸山如失须臾雨止紫翠突兀眼中似慰老人岑寂也二首  其一",
        "author": "程俱",
        "content": "烟雨蒙蒙山有无，小轩孤坐对城隅。\n斯须突兀千峰秀，似慰衰颜老病夫。",
        "dynasty": "宋",
        "collection_info": null
    },
    {
        "title": "小雨默坐北轩诸山如失须臾雨止紫翠突兀眼中似慰老人岑寂也二首  其二",
        "author": "程俱",
        "content": "茅茨聊復寄寛闲，纵目林端见远山。\n大是时人不争处，柴门虽设要常关。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其一",
        "author": "程俱",
        "content": "柳怯余寒未展眉，嫩黄轻绿渐依依。\n春郊正好闲行处，不及游蜂自在飞。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其二",
        "author": "程俱",
        "content": "错莫江梅春信迟，晴熏寒蘂雪团枝。\n年来顿失寻春意，一任高楼玉笛吹。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其三",
        "author": "程俱",
        "content": "远树参差数点烟，目穷天际水黏天。\n背人叶叶风帆去，应有鸱夷万里船。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其四",
        "author": "程俱",
        "content": "不奈江头春色何，暖光摇日涨晴波。\n凭栏何处牵幽兴，杨柳沙洲一钓簔。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其五",
        "author": "程俱",
        "content": "露压浓烟染远山，垂虹真在画图间。\n平湖渺渺思无限，何日浮云伴我闲。",
        "dynasty": "宋",
        "collection_info": null
    },
    {
        "title": "寄朱元益",
        "author": "程俱",
        "content": "小园桃杏已欣荣，华髪逢春祇自惊。\n闻说江城多暇日，想敎于蒍入新声。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其一",
        "author": "程俱",
        "content": "壮士狂歌击唾壶，追风老骥望长驱。\n山川形势端如此，当日宁无一伯符。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其二",
        "author": "程俱",
        "content": "大舅尘埃直污人，西风便面障衣巾。\n身危肯拜陶宁远，事定终惭温太真。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其三",
        "author": "程俱",
        "content": "山丘华屋一沾巾，无復风流盛德人。\n百万秦军渡淝水，只消长啸静胡尘。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其一",
        "author": "程俱",
        "content": "朝来喜气溢层霄，侧听封人共祝尧。\n密雪正应歌九扈，疾雷先已破三苗。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其二",
        "author": "程俱",
        "content": "即看新绿归千亩，还见陈红积九年。\n便觉雨旸如有意，不须花草苦争妍。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其三",
        "author": "程俱",
        "content": "九重诚意格天关，一夜风回万寿山。\n银阙琼台迷远近，直疑羣玉接萧闲。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其四",
        "author": "程俱",
        "content": "风铃相语纸窗鸣，拭缩饥鸦冻下惊。\n却忆剡木高兴尽，雪消江草唤悲生。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其一",
        "author": "程俱",
        "content": "杜陵高厦何可见，原生贫居良已多。\n卖刀植杖苦不早，会牵孙犊繫交柯。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其二",
        "author": "程俱",
        "content": "山中高隐不易得，今古荒途空九招。\n何异清湖长菱葑，翳眼苍云谁復撩。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其三",
        "author": "程俱",
        "content": "西风朝来脱一叶，萧萧已似湘湖间。\n突成深墨髀生肉，昼尔于茅安得闲。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其四",
        "author": "程俱",
        "content": "莎鸡知时已入户，庭草多情犹映阶。\n何妨拥褐坐阅世，着书不用如齐谐。",
        "dynasty": "宋",
        "collection_info": null
    },
    {
        "title": "常州会三从官致语口号",
        "author": "程俱",
        "content": "诗书礼乐旧将军，献纳论思两侍臣。\n暂比挥金同宴衎，即看鸣玉侍严宸。\n风流珠璧挥班着，名节冰霜耸缙绅。\n好与兰陵传盛事，德星应復聚江滨。",
        "dynasty": "宋",
        "collection_info": null
    },
    {
        "title": "题阎立本画",
        "author": "程俱",
        "content": "大块浮空转两轮，越南燕北共毫尘。\n齐州古莽应相笑，梦觉何人定识真。",
        "dynasty": "宋",
        "collection_info": null
    }
]