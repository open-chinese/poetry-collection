[
    {
        "uuid": "ad507c784a288d58323c8b7705515d2e",
        "title": "琐窗寒 绀缕堆云",
        "author": "吴文英",
        "content": "绀缕堆云，清腮润玉，汜人初见。\n蛮腥未洗，海客一怀凄惋。\n渺征槎、去乘阆风，占香上国幽心展。\n□遗芳掩色，真姿凝澹，返魂骚畹。\n一盼。\n千金换。\n又笑伴鸱夷，共归吴苑。\n离烟恨水，梦杳南天秋晚。\n比来时、瘦肌更销，冷熏沁骨悲乡远。\n最伤情、送客咸阳，佩结西风怨。",
        "dynasty": "宋",
        "collection_info": null
    },
    {
        "uuid": "8c125e228ed6acfd5d88ce8f3394c52a",
        "title": "尉迟杯 垂杨径",
        "author": "吴文英",
        "content": "垂杨径。\n洞钥启，时见流莺迎。\n涓涓暗谷流红，应有缃桃千顷。\n临池笑靥，春色满、铜华弄妆影。\n记年时、试酒湖阴，褪花曾采新杏。\n蛛窗绣网玄经，才石砚开奁，雨润云凝。\n小小蓬莱香一掬，愁不到、朱娇翠靓。\n清尊伴、人闲永日，断琴和、棋声竹露冷。\n笑从前、醉卧红尘，不知仙在人境。",
        "dynasty": "宋",
        "collection_info": null
    },
    {
        "uuid": "5473e0e263cf0d5adea477797884dec5",
        "title": "渡江云三犯・渡江云 羞红颦浅恨",
        "author": "吴文英",
        "content": "羞红颦浅恨，晚风为落，片绣点重茵。\n旧堤分燕尾，桂棹轻鸥，宝勒倚残云。\n千丝怨碧，渐路入、仙坞迷津。\n肠漫回，隔花时见，背面楚腰身。\n逡巡。\n题门惆怅，堕履牵萦，数幽期难准。\n还始觉、留情缘眼，宽带因春。\n明朝事与孤烟冷，做满湖、风雨愁人。\n山黛暝，尘波澹绿无痕。",
        "dynasty": "宋",
        "collection_info": null
    },
    {
        "uuid": "be45a0a7775e4216660886945fbc09e3",
        "title": "三部乐 江鶃初飞",
        "author": "吴文英",
        "content": "江鶃初飞，荡万里素云，际空如沐。\n咏情吟思，不在秦筝金屋。\n夜潮上，明月芦花，傍钓蓑梦远，句清敲玉。\n翠罂汲晓，欸乃一声秋曲。\n越装片篷障雨，瘦半竿渭水，鹭汀幽宿。\n那知暖袍挟锦，低帘笼烛。\n鼓春波、载花万斛。\n帆鬣转、银河可掬。\n风定浪息，苍茫外、天浸寒绿。",
        "dynasty": "宋",
        "collection_info": null
    },
    {
        "uuid": "7db95c3d7f10ae9c807a0dd81b7bc081",
        "title": "霜叶飞 断烟离绪",
        "author": "吴文英",
        "content": "断烟离绪。\n关心事，斜阳红隐霜树。\n半壶秋水荐黄花，香噀西风雨。\n纵玉勒、轻飞迅羽。\n凄凉谁吊荒台古。\n记醉蹋南屏，彩扇咽、寒蝉倦梦，不知蛮素。\n聊对旧节传杯，尘笺蠹管，断阕经岁慵赋。\n小蟾斜影转东篱，夜冷残蛩语。\n早白发、缘愁万缕。\n惊飙从卷乌纱去。\n漫细将、茱萸看，但约明年，翠微高处。",
        "dynasty": "宋",
        "collection_info": null
    },
    {
        "uuid": "720320ce80256130ed86bc599e76eca0",
        "title": "瑞鹤仙 泪荷抛碎璧",
        "author": "吴文英",
        "content": "泪荷抛碎璧。\n正漏云筛雨，斜捎窗隙。\n林声怨秋色。\n对小山不迭，寸眉愁碧。\n凉欺岸帻。\n暮砧催、银屏翦尺。\n最无聊、燕去堂空，旧幕暗尘罗额。\n行客。\n西园有分，断柳凄花，似曾相识。\n西风破屐。\n林下路，水边石。\n念寒蛩残梦，归鸿心事，那听江村夜笛。\n看雪飞、苹底芦梢，未如鬓白。",
        "dynasty": "宋",
        "collection_info": null
    },
    {
        "uuid": "32ee6b81e3207f35713747a2e5060f3b",
        "title": "瑞鹤仙 晴丝牵绪乱",
        "author": "吴文英",
        "content": "晴丝牵绪乱。\n对沧江斜日，花飞人远。\n垂杨暗吴苑。\n正旗亭烟冷，河桥风暖。\n兰情蕙盼。\n惹相思、春根酒畔。\n又争知、吟骨萦销，渐把旧衫重翦。\n凄断。\n流红千浪，缺月孤楼，总难留燕。\n歌尘凝扇。\n待凭信，拌分钿。\n试挑灯欲写，还依不忍，笺幅偷和泪卷。\n寄残云、剩雨蓬莱，也应梦见。",
        "dynasty": "宋",
        "collection_info": null
    },
    {
        "uuid": "0b92f9cecfa952cf50d660a25bc5aa6f",
        "title": "瑞鹤仙 藕心抽莹茧",
        "author": "吴文英",
        "content": "藕心抽莹茧。\n引翠针行处，冰花成片。\n金门从回辇。\n两玉凫飞上，绣绒尘软。\n丝絇侍宴。\n曳天香、春风宛转。\n傍星辰、直上无声，缓蹑素云归晚。\n奇践。\n平康得意，醉踏香泥，润红沾线。\n良工诧见。\n吴蚕唾，海沈楦。\n任真珠装缀，春申客屦，今日风流雾散。\n待宣供、禹步宸游，退朝燕殿。",
        "dynasty": "宋",
        "collection_info": null
    },
    {
        "uuid": "76b2355465d3918a53009de4d7a5b4f0",
        "title": "瑞鹤仙 乱云生古峤",
        "author": "吴文英",
        "content": "乱云生古峤。\n记旧游惟怕，秋光不早。\n人生断肠草。\n叹如今摇落，暗惊怀抱。\n谁临晚眺。\n吹台高、霜歌缥缈。\n想西风、此处留情，肯着故人衰帽。\n闻道。\n萸香西市，酒熟东邻，浣花人老。\n金鞭騕袅。\n追吟赋，倩年少。\n想重来新雁，伤心湖上，销减红深翠窈。\n小楼寒、睡起无聊，半帘晚照。",
        "dynasty": "宋",
        "collection_info": null
    },
    {
        "uuid": "244a9d7b1678229b2cdcce54e2a3d6a4",
        "title": "瑞鹤仙 记年时茂苑",
        "author": "吴文英",
        "content": "记年时茂苑。\n正画堂凝香，璇奎初焕。\n天边岁华转。\n向九重春近，仙桃传宴。\n银罂翠管。\n宝香飞、蓬莱小殿。\n荷玉皇、恩重千秋，翠麓峻齐云汉。\n须看。\n鸿飞高处，地阔天宽，弋人空羡。\n梅清水暖。\n苕溪上，几吟卷。\n算金门听漏，玉墀班早，赢得风霜满面。\n总不如、绿野身安，镜重未晚。",
        "dynasty": "宋",
        "collection_info": null
    },
    {
        "uuid": "a400e8e6c40bc5e441e7846750e7015a",
        "title": "瑞鹤仙 辘轳春又转",
        "author": "吴文英",
        "content": "辘轳春又转。\n记旋草新词，江头凭雁。\n乘槎上银汉。\n想车尘才踏，东华红软。\n何时赐见。\n漏声移、深宫夜半。\n问莼鲈、今岁西风，未觉岁华迟晚。\n一片。\n丹心白发，露滴研朱，雅陪清宴。\n班回柳院。\n蒲团底，小禅观。\n望罘罳明月，初圆此夕，应共婵娟茂苑。\n愿年年、玉兔长生，耸秋井干。",
        "dynasty": "宋",
        "collection_info": null
    },
    {
        "uuid": "b5c69bab4711c3a3649f3a2adec83ad2",
        "title": "瑞鹤仙 夜寒吴馆窄",
        "author": "吴文英",
        "content": "夜寒吴馆窄。\n渐酒阑烛暗，犹分香泽。\n轻帆展为翮。\n送高鸿飞过，长安南陌。\n渔矶旧迹。\n有陈蕃、虚床挂壁。\n掩庭扉，蛛网黏花，细草摇春碧。\n还忆。\n洛阳年少，风露秋檠，岁华如昔。\n长吟堕帻。\n暮潮送，富春客。\n算玉堂不染，梅花清梦，宫漏声中夜直。\n正逋仙、清瘦黄昏，几时觅得。",
        "dynasty": "宋",
        "collection_info": null
    },
    {
        "uuid": "56c4ea577696303f57d6fc7d30f0f462",
        "title": "瑞鹤仙 彩云栖翡翠",
        "author": "吴文英",
        "content": "彩云栖翡翠。\n听凤笙吹下，飞軿天际。\n晴霞翦轻袂。\n澹春姿雪态，寒梅清泚。\n东皇有意。\n旋安排、阑干十二。\n早不知、为雨为云，尽日建章门闭。\n堪比。\n红绡纤素，紫燕轻盈，内家标致。\n游仙旧事。\n星斗下，夜香里。\n□华峰□□，纸屏横幅，春色长供午睡。\n更醉乘、玉井秋风，采花弄水。",
        "dynasty": "宋",
        "collection_info": null
    },
    {
        "uuid": "35266ba7875f5532ee35e4a8db423d0f",
        "title": "满江红 云气楼台",
        "author": "吴文英",
        "content": "云气楼台，分一派、沧浪翠蓬。\n开小景、玉盆寒浸，巧石盘松。\n风送流花时过岸，浪摇晴练欲飞空。\n算鲛宫、祗隔一红尘，无路通。\n神女驾、凌晓风。\n明月佩，响丁东。\n对两蛾犹锁，怨绿烟中。\n秋色未教飞尽雁，夕阳长是坠疏钟。\n又一声、欸乃过前岩，移钓篷。",
        "dynasty": "宋",
        "collection_info": null
    },
    {
        "uuid": "caabdb3c311c267af1d8fad6d25a54d0",
        "title": "满江红 结束萧仙",
        "author": "吴文英",
        "content": "结束萧仙，啸梁鬼、依还未灭。\n荒城外、无聊闲看，野烟一抹。\n梅子未黄愁夜雨，榴花不见簪秋雪。\n又重罗、红字写香词，年时节。\n帘底事，凭燕说。\n合欢缕，双条脱。\n自香消红臂，旧情都别。\n湘水离魂菰叶怨，扬州无梦铜华阙。\n倩卧箫、吹裂晚天云，看新月。",
        "dynasty": "宋",
        "collection_info": null
    },
    {
        "uuid": "dcdaef2d9ec5a424319336f1698ed739",
        "title": "解连环 暮檐凉薄",
        "author": "吴文英",
        "content": "暮檐凉薄。\n疑清风动竹，故人来邈。\n渐夜久、闲引流萤，弄微照素怀，暗呈纤白。\n梦远双成，凤笙杳、玉绳西落。\n掩綀帷倦入，又惹旧愁，汗香阑角。\n银瓶恨沈断索。\n叹梧桐未秋，露井先觉。\n抱素影、明月空闲，早尘损丹青，楚山依约。\n翠冷红衰，怕惊起、西池鱼跃。\n记湘娥、绛绡暗解，褪花坠萼。",
        "dynasty": "宋",
        "collection_info": null
    },
    {
        "uuid": "6afbf4220fe4c7aff69d8173be7a720c",
        "title": "解连环 思和云结",
        "author": "吴文英",
        "content": "思和云结。\n断江楼望睫，雁飞无极。\n正岸柳、衰不堪攀，忍持赠故人，送秋行色。\n岁晚来时，暗香乱、石桥南北。\n又长亭暮雪，点点泪痕，总成相忆。\n杯前寸阴似掷。\n几酬花唱月，连夜浮白。\n省听风、听雨笙箫，向别枕倦醒，絮扬空碧。\n片叶愁红，趁一舸、西风潮汐。\n叹沧波、路长梦短，甚时到得。",
        "dynasty": "宋",
        "collection_info": null
    },
    {
        "uuid": "9598a7e7a4c0adb1b49443adbfe433b9",
        "title": "夜飞鹊・夜飞鹊慢 金规印遥汉",
        "author": "吴文英",
        "content": "金规印遥汉，庭浪无纹。\n清雪冷沁花熏。\n天衔曾醉美人畔，凉枝移插乌巾。\n西风骤惊散，念棱悬愁结，蒂翦离恨。\n中郎旧恨，寄横竹、吹裂哀云。\n空剩露华烟彩，人影断幽坊，深闭千门。\n浑似飞仙入梦，袜罗微步，流水青苹。\n轻冰润□，怅今朝、不共清尊。\n怕云槎来晚，流红信杳，萦断秋魂。",
        "dynasty": "宋",
        "collection_info": null
    },
    {
        "uuid": "2db5271474313fb9f4c385587b0f64d2",
        "title": "一寸金 秋入中山",
        "author": "吴文英",
        "content": "秋入中山，臂隼牵卢纵长猎。\n见骇毛飞雪，章台献颖，臞腰束缟，汤沐疏邑。\n筤管刊琼牒。\n苍梧恨、帝娥暗泣。\n陶郎老、憔悴玄香，禁苑犹催夜俱入。\n自叹江湖，雕龙心尽，相携蠹鱼箧。\n念醉魂悠扬，折钗锦字，黠髯掀舞，流觞春帖。\n还倚荆溪楫。\n金刀氏、尚传旧业。\n劳君为、脱帽篷窗，寓情题水叶。",
        "dynasty": "宋",
        "collection_info": null
    },
    {
        "uuid": "6a3be570dcb58e256004a7cc1ef78d6e",
        "title": "一寸金 秋压更长",
        "author": "吴文英",
        "content": "秋压更长，看见姮娥瘦如束。\n正古花摇落，寒蛩满地，参梅吹老，玉龙横竹。\n霜被芙蓉宿。\n红绵透、尚欺暗烛。\n年年记、一种凄凉，绣幌金圆挂香玉。\n顽老情怀，都无欢事，良宵爱幽独。\n叹画图难仿，橘村砧思，笠蓑有约，莼洲渔屋。\n心景凭谁语，商弦重、袖寒转轴。\n疏篱下、试觅重阳，醉擘青露菊。",
        "dynasty": "宋",
        "collection_info": null
    },
    {
        "uuid": "8e9bc2f65d50a14e5cec6969b567efb0",
        "title": "绕佛阁 夜空似水",
        "author": "吴文英",
        "content": "夜空似水，横汉静立，银浪声杳。\n瑶镜奁小。\n素娥乍起、楼心弄孤照。\n絮云未巧。\n梧韵露井，偏借秋早。\n晴暗多少。\n怕教彻胆，蟾光见怀抱。\n浪迹尚为客，恨满长安千古道。\n还记暗萤、穿帘街语悄。\n叹步影归来，人鬓花老。\n紫箫天渺。\n又露饮风前，凉堕轻帽。\n酒杯空、数星横晓。",
        "dynasty": "宋",
        "collection_info": null
    },
    {
        "uuid": "0f4bd2480d11ecc1be41d5daf456474e",
        "title": "绕佛阁 蒨霞艳锦",
        "author": "吴文英",
        "content": "蒨霞艳锦，星媛夜织，河汉鸣杼。\n红翠万缕。\n送幽梦与、人闲绣芳句。\n怨宫恨羽。\n孤风剑漫倚，无限凄楚。\n□□□□。\n赋情缥缈、东风扬花絮。\n镜里半髯雪，向老春深莺晓处。\n长闭翠阴、幽坊杨柳户。\n看故苑离离，城外禾黍。\n短藜青屦。\n笑寄隐闲追，鸡社歌舞。\n最风流、垫巾沾雨。",
        "dynasty": "宋",
        "collection_info": null
    },
    {
        "uuid": "8fd8c126fa97d7b4413097e48dbb7cbc",
        "title": "拜星月慢 绛雪生凉",
        "author": "吴文英",
        "content": "绛雪生凉，碧霞笼夜，小立中庭芜地。\n昨梦西湖，老扁舟身世。\n叹游荡，暂赏、吟花酌露尊俎，冷玉红香罍洗。\n眼眩魂迷，古陶洲十里。\n翠参差、澹月平芳砌。\n砖花滉、小浪鱼鳞起。\n雾盎浅障青罗，洗湘娥春腻。\n荡兰烟、麝馥浓侵醉。\n吹不散、绣屋重门闭。\n又怕便、绿减西风，泣秋檠烛外。",
        "dynasty": "宋",
        "collection_info": null
    },
    {
        "uuid": "2d4079e5814464d1a0fb545dbd08af59",
        "title": "水龙吟 艳阳不到青山",
        "author": "吴文英",
        "content": "艳阳不到青山，古阴冷翠成秋苑。\n吴娃点黛，江妃拥髻，空蒙遮断。\n树密藏溪，草深迷市，峭云一片。\n二十年旧梦，轻鸥素约，霜丝乱、朱颜变。\n龙吻春霏玉溅。\n煮银瓶、羊肠车转。\n临泉照影，清寒沁骨，客尘都浣。\n鸿渐重来，夜深华表，露零鹤怨。\n把闲愁换与，楼前晚色，棹沧波远。",
        "dynasty": "宋",
        "collection_info": null
    },
    {
        "uuid": "afb13d3b92e8fcb83969938bf66c1d73",
        "title": "水龙吟 夜分溪馆渔灯",
        "author": "吴文英",
        "content": "夜分溪馆渔灯，巷声乍寂西风定。\n河桥径远，玉箫吹断，霜丝舞影。\n薄絮秋云，澹蛾山色，宦情归兴。\n怕烟江渡后，桃花又泛，宫沟上、春流紧。\n新句欲题还省。\n透香煤、重牒误隐。\n西园已负，林亭移酒，松泉荐茗。\n携手同归处，玉奴唤、绿窗春近。\n想骄骢、又踏西湖，二十四番花信。",
        "dynasty": "宋",
        "collection_info": null
    },
    {
        "uuid": "70c4aa2f0352b4f1d8e170165a73462a",
        "title": "水龙吟 有人独立空山",
        "author": "吴文英",
        "content": "有人独立空山，翠髯未觉霜颜老。\n新香秀粒，浓光绿浸，千年春小。\n布影参旗，障空云盖，沈沈秋晓。\n驷苍虬万里，笙吹凤女，骖飞乘、天风袅。\n般巧。\n霜斤不到。\n汉游仙、相从最早。\n皴鳞细雨，层阴藏月，朱弦古调。\n问讯东桥，故人南岭，倚天长啸。\n待凌霄谢了，山深岁晚，素心才表。",
        "dynasty": "宋",
        "collection_info": null
    },
    {
        "uuid": "ec46b9cdaff18925055f3870071ce17a",
        "title": "水龙吟 望中璇海波新",
        "author": "吴文英",
        "content": "望中璇海波新，泛槎又币银河转。\n金风细袅，龙枝声奏，钧箫秋远。\n南极飞仙，夜来催驾，祥光重见。\n紫霄承露掌，瑶池荫密，蟠桃秀、螽莲绽。\n新栋晴翚凌汉。\n半凉生、兰檠书卷。\n绣裳五色，昆台十二，香深帘卷。\n花萼楼高处，连清晓、千秋传宴。\n赐长生玉字，鸾回凤舞，下蓬莱殿。",
        "dynasty": "宋",
        "collection_info": null
    },
    {
        "uuid": "32708559c44f645567d0bb6417564e16",
        "title": "水龙吟 望春楼外沧波",
        "author": "吴文英",
        "content": "望春楼外沧波，旧年照眼青铜镜。\n炼成宝月，飞来天上，银河流影。\n绀玉钩帘处，横犀尘、天香分鼎。\n记殷云殿锁，裁花翦露，曲江畔、春风劲。\n槐省。\n红尘昼静，午朝回、吟生晚兴。\n春霖绣笔，莺边清晓，金狨旋整。\n阆苑芝仙貌，生绡对、绿窗深景。\n弄琼英数点，宫梅信早，占年光永。",
        "dynasty": "宋",
        "collection_info": null
    },
    {
        "uuid": "b1f9a6635d271b2f191a69ba3987c98c",
        "title": "水龙吟 几番时事重论",
        "author": "吴文英",
        "content": "几番时事重论，座中共惜斜阳下。\n今朝翦柳，东风送客，功名近也。\n约住飞花，暂听留燕，更攀情话。\n问千牙过阙，一封入奏，忠孝事、都应写。\n闻道兰台清暇。\n载鸱夷、烟江一舸。\n贞元旧曲，如今谁听，惟公和寡。\n儿骑空迎，舜瞳回盼，玉阶前借。\n便急回暖律，天边海上，正春寒夜。",
        "dynasty": "宋",
        "collection_info": null
    },
    {
        "uuid": "eee9ff9c1a8ea7a518a7cc41769190e2",
        "title": "水龙吟 外湖北岭云多",
        "author": "吴文英",
        "content": "外湖北岭云多，小园暗碧莺啼处。\n朝回胜赏，墨池香润，吟船系雨。\n霓节千妃，锦帆一箭，携将春去。\n算归期未卜，青烟散后，春城咏、飞花句。\n黄鹤楼头月午。\n奏玉龙、江梅解舞。\n熏风紫禁，严更清梦，思怀几许。\n秋水生时，赋情还在，南屏别墅。\n看章台走马，长堤种取，柔丝千树。",
        "dynasty": "宋",
        "collection_info": null
    },
    {
        "uuid": "eccf993154011f353bcc31a4a3990915",
        "title": "水龙吟 澹云笼月微黄",
        "author": "吴文英",
        "content": "澹云笼月微黄，柳丝浅色东风紧。\n夜寒旧事，春期新恨，眉山碧远。\n尘陌飘香，绣帘垂户，趁时妆面。\n钿车催去急，珠囊袖冷，愁如海、情一线。\n犹记初来吴苑。\n未清霜、飞惊双鬓。\n嬉游是处，风光无际，舞葱歌蒨。\n陈迹征衫，老容华镜，欢悰都尽。\n向残灯梦短，梅花晓角，为谁吟怨。",
        "dynasty": "宋",
        "collection_info": null
    },
    {
        "uuid": "26b94a420e894ac113a6f432a967b28c",
        "title": "水龙吟 杜陵折柳狂吟",
        "author": "吴文英",
        "content": "杜陵折柳狂吟，砚波尚湿红衣露。\n仙桃宴早，江梅春近，还催客句。\n宫漏传鸡，禁门嘶骑，宦情熟处。\n正黄编夜展，天香字暖，春葱翦、红蜜炬。\n宫帽鸾枝醉舞。\n思飘扬、臞仙风举。\n星罗万卷，云驱千阵，飞毫海雨。\n长寿杯深，探春腔稳，江湖同赋。\n又看看、便系金狨莺晓，傍西湖路。",
        "dynasty": "宋",
        "collection_info": null
    },
    {
        "uuid": "b3ab1a9a5e1b99ff603f35fd60f109a3",
        "title": "玉烛新 花穿帘隙透",
        "author": "吴文英",
        "content": "花穿帘隙透。\n向梦里销春，酒中延昼。\n嫩篁细掐，相思字、堕粉轻黏綀袖。\n章台别后，展绣络、红荐香旧。\n□□□，应数归舟，愁凝画阑眉柳。\n移灯夜语西窗，逗晓帐迷香，问何时又。\n素纨乍试，还忆是、绣懒思酸时候。\n兰清蕙秀。\n总为比、蛾眉螓首。\n谁诉与，惟有金笼，春簧细奏。",
        "dynasty": "宋",
        "collection_info": null
    },
    {
        "uuid": "c7e7cb78f0ad3047bdcc8fbf288d20e6",
        "title": "解语花 门横皱碧",
        "author": "吴文英",
        "content": "门横皱碧，路入苍烟，春近江南岸。\n暮寒如翦。\n临溪影、一一半斜清浅。\n飞霙弄晚。\n荡千里、暗香平远。\n端正看，琼树三枝，总似兰昌见。\n酥莹云容夜暖。\n伴兰翘清瘦，箫凤柔婉。\n冷云荒翠，幽栖久、无语暗申春怨。\n东风半面。\n料准拟、何郎词卷。\n欢未阑，烟雨青黄，宜昼阴庭馆。",
        "dynasty": "宋",
        "collection_info": null
    },
    {
        "uuid": "1384dc18c76558a111adb80b71163f78",
        "title": "解语花 檐花旧滴",
        "author": "吴文英",
        "content": "檐花旧滴，帐烛新啼，香润残冬被。\n澹烟疏绮。\n凌波步、暗阻傍墙挑荠。\n梅痕似洗。\n空点点、年华别泪。\n花鬓愁，钗股笼寒，彩燕沾云腻。\n还斗辛盘葱翠。\n念青丝牵恨，曾试纤指。\n雁回潮尾。\n征帆去、似与东风相避。\n泥云万里。\n应翦断、红情绿意。\n年少时，偏爱轻怜，和酒香宜睡。",
        "dynasty": "宋",
        "collection_info": null
    },
    {
        "uuid": "627b8fe92753d47ef3dcf043f67c4d3f",
        "title": "庆春宫・高阳台 春屋围花",
        "author": "吴文英",
        "content": "春屋围花，秋池沿草，旧家锦藉川原。\n莲花分津，桃边迷路，片红不到人间。\n乱篁苍暗，料惜把、行题共删。\n小晴帘卷，独占西墙，一镜清寒。\n风光未老吟潘。\n嘶骑征尘，祗付凭阑。\n鸣瑟传杯，辟邪翻烬。\n系船香斗春宽。\n晚林青外，乱鸦着、斜阳几山。\n粉消莫染，犹是秦宫，绿扰云鬟。",
        "dynasty": "宋",
        "collection_info": null
    },
    {
        "uuid": "b53f0e76cc3c13df7ad3ee35c1b53585",
        "title": "庆春宫・高阳台 残叶翻浓",
        "author": "吴文英",
        "content": "残叶翻浓，馀香栖苦，障风怨动秋声。\n云影摇寒，波尘销腻，翠房人去深扃。\n昼成凄黯，雁飞过、垂杨转青。\n阑干横暮，酥印痕香，玉腕谁凭。\n菱花乍失娉婷。\n别岸围红，千艳倾城。\n重洗清杯，同追深夜，豆花寒落愁灯。\n近欢成梦，断云隔、巫山几层。\n偷相怜处，熏尽金篝，销瘦云英。",
        "dynasty": "宋",
        "collection_info": null
    },
    {
        "uuid": "1012dc2caa5630f16358467250bf0538",
        "title": "塞垣春 漏瑟侵琼管",
        "author": "吴文英",
        "content": "漏瑟侵琼管。\n润鼓借、烘炉暖。\n藏钩怯冷，画鸡临晓，怜语莺啭。\n殢绿窗、细咒浮梅盏。\n换蜜炬、花心短。\n梦惊回，林鸦起，曲屏春事天远。\n迎路柳丝裙，看争拜东风，盈灞桥岸。\n髻落宝钗寒，恨花胜迟燕。\n渐街帘影转。\n还似新年，过邮亭、一相见。\n南陌又灯火，绣囊尘香浅。",
        "dynasty": "宋",
        "collection_info": null
    },
    {
        "uuid": "a2e039f56f150f0b85b00e79a2966caa",
        "title": "宴清都 翠羽飞梁苑",
        "author": "吴文英",
        "content": "翠羽飞梁苑。\n连催发，暮樯留话江燕。\n尘街堕珥，瑶扉乍钥，彩绳双罥。\n新烟暗叶成阴，效翠妩、西陵送远。\n又趁得、蕊露天香，春留建章花晚。\n归来笑折仙桃，琼楼宴萼，金漏催箭。\n兰亭秀语，乌丝润墨，汉宫传玩。\n红敧醉玉天上，倩凤尾、时题画扇。\n问几时、重驾巫云，蓬莱路浅。",
        "dynasty": "宋",
        "collection_info": null
    },
    {
        "uuid": "bf48e02921e033be00a123e441700f2c",
        "title": "宴清都 绣幄鸳鸯柱",
        "author": "吴文英",
        "content": "绣幄鸳鸯柱。\n红情密，腻云低护秦树。\n芳根兼倚，花梢钿合，锦屏人妒。\n东风睡足交枝，正梦花、瑶钗燕股。\n障滟蜡、满照欢丛，嫠蟾冷落羞度。\n人间万感幽单，华清惯浴，春盎风露。\n连鬟并暖，同心共结，向承恩处。\n凭谁为歌长恨，暗殿锁、秋灯夜语。\n叙旧期、不负春盟，红朝翠暮。",
        "dynasty": "宋",
        "collection_info": null
    },
    {
        "uuid": "dd33192235ff577a8af1672522c69884",
        "title": "宴清都 万壑蓬莱路",
        "author": "吴文英",
        "content": "万壑蓬莱路。\n非烟霁，五云城阙深处。\n璇源媲凤，瑶池种玉，练颜金姥。\n长虹梦入仙怀，便洗日、铜华翠渚。\n向瑞世、独占长春，蟠桃正饱风露。\n殷勤汉殿传卮，隔江云起，暗飞青羽。\n南山寿石，东周宝鼎，千秋巩固。\n何时地拂龙衣，待迎入、玉京阆圃。\n看□□、剩拥湖船，三千彩御。",
        "dynasty": "宋",
        "collection_info": null
    },
    {
        "uuid": "4ddd5be889108e1a7d227ec752e61429",
        "title": "宴清都 翠匝西门柳",
        "author": "吴文英",
        "content": "翠匝西门柳。\n荆州昔，未来时正春瘦。\n如今剩舞，西风旧色，胜东风秀。\n黄粱露湿秋江，转万里、云樯蔽昼。\n正虎落、马静晨嘶，连营夜沈刁斗。\n含章换几桐阴，千官邃幄，韶凤还奏。\n席前夜久，天低宴密，御香盈袖。\n星槎信约长在，醉兴渺、银河赋就。\n对小弦、月挂南楼，凉浮桂酒。",
        "dynasty": "宋",
        "collection_info": null
    },
    {
        "uuid": "dc20b0c961f6330b787ae31380647250",
        "title": "宴清都 柳色春阴重",
        "author": "吴文英",
        "content": "柳色春阴重。\n东风力，快将云雁高送。\n书檠细雨，吟窗乱雪，井寒笔冻。\n家林秀橘霜老，笑分得、蟾边桂种。\n应茂苑、斗转苍龙，唯潮献奇吴凤。\n玉眉暗隐华年，凌云气压，千载云梦。\n名笺澹墨，恩袍翠草，紫骝青鞚。\n飞香杏园新句，眩醉眼、春游乍纵。\n弄喜音、鹊绕庭花，红帘影动。",
        "dynasty": "宋",
        "collection_info": null
    },
    {
        "uuid": "5ba2498df20eb59d926e9c621b594096",
        "title": "宴清都 万里关河眼",
        "author": "吴文英",
        "content": "万里关河眼。\n愁凝处，渺渺残照红敛。\n天低远树，潮分断港，路回淮甸。\n吟鞭又指孤店。\n对玉露金风送晚。\n恨自古、才子佳人，此景此情多感。\n吴王故苑。\n别来良朋雅集，空叹蓬转。\n挥毫记烛，飞觞赶月，梦销香断。\n区区去程何限。\n倩片纸、丁宁过雁。\n寄相思，寒雨灯窗，芙蓉旧院。",
        "dynasty": "宋",
        "collection_info": null
    },
    {
        "uuid": "540c2b35dbe857bed131d8763863ed23",
        "title": "齐天乐 三千年事残鸦外",
        "author": "吴文英",
        "content": "三千年事残鸦外，无言倦凭秋树。\n逝水移川，高陵变谷，那识当时神禹。\n幽云怪雨。\n翠萍湿空梁，夜深飞去。\n雁起青天，数行书似旧藏处。\n寂寥西窗久坐，故人悭会遇，同翦灯语。\n积藓残碑，零圭断璧，重拂人间尘土。\n霜红罢舞。\n漫山色青青，雾朝烟暮。\n岸锁春船，画旗喧赛鼓。",
        "dynasty": "宋",
        "collection_info": null
    },
    {
        "uuid": "24acd5228affa3c95887b9a207fc30eb",
        "title": "齐天乐 芙蓉心上三更露",
        "author": "吴文英",
        "content": "芙蓉心上三更露，茸香漱泉玉井。\n自洗银舟，徐开素酌，月落空杯无影。\n庭阴未暝。\n度一曲新蝉，韵秋堪听。\n瘦骨侵冰，怕惊纹簟夜深冷。\n当时湖上载酒，翠云开处共，雪面波镜。\n万感琼浆，千茎鬓雪，烟锁蓝桥花径。\n留连暮景。\n但偷觅孤欢，强宽秋兴。\n醉倚修篁，晚风吹半醒。",
        "dynasty": "宋",
        "collection_info": null
    },
    {
        "uuid": "71ca070881fe3503a7bcbb0830edb5da",
        "title": "齐天乐 凌朝一片阳台影",
        "author": "吴文英",
        "content": "凌朝一片阳台影，飞来太空不去。\n栋与参横，帘钩斗曲，西北城高几许。\n天声似语。\n便阊阖轻排，虹河平溯。\n问几阴晴，霸吴平地漫今古。\n西山横黛瞰碧，眼明应不到，烟际沈鹭。\n卧笛长吟，层霾乍裂，寒月溟蒙千里。\n凭虚醉舞。\n梦凝白阑干，化为飞雾。\n净洗青红，骤飞沧海雨。",
        "dynasty": "宋",
        "collection_info": null
    },
    {
        "uuid": "dca01892671f8240ad64b4bcf43f77f0",
        "title": "齐天乐 新烟初试花如梦",
        "author": "吴文英",
        "content": "新烟初试花如梦，疑收楚峰残雨。\n茂苑人归，秦楼燕宿，同惜天涯为旅。\n游情最苦。\n早柔绿迷津，乱莎荒圃。\n数树梨花，晚风吹堕半汀鹭。\n流红江上去远，翠尊曾共醉，云外别墅。\n澹月秋千，幽香巷陌，愁结伤春深处。\n听歌看舞。\n驻不得当时，柳蛮樱素。\n睡起恹恹，洞箫谁院宇。",
        "dynasty": "宋",
        "collection_info": null
    },
    {
        "uuid": "8e4491342f1f2fa141aa75d1dc7a7006",
        "title": "齐天乐 竹深不放斜阳度",
        "author": "吴文英",
        "content": "竹深不放斜阳度，横披澹墨林沼。\n断莽平烟，残莎剩水，宜得秋深才好。\n荒亭旋扫。\n正着酒寒轻，弄花春小。\n障锦西风，半围歌袖半吟草。\n独游清兴易懒，景饶人未胜，乐事长少。\n柳下交车，尊前岸帻，同抚云根一笑。\n秋香未老。\n渐风雨西城，暗敧客帽。\n背月移舟，乱鸦溪树晓。",
        "dynasty": "宋",
        "collection_info": null
    },
    {
        "uuid": "6891d12e58affa323efc6a7c40710a9d",
        "title": "齐天乐 曲尘犹沁伤心水",
        "author": "吴文英",
        "content": "曲尘犹沁伤心水，歌蝉暗惊春换。\n露藻清啼，烟萝澹碧，先结湖山秋怨。\n波帘翠卷。\n叹霞薄轻绡，泛人重见。\n傍柳追凉，暂疏怀袖负纨扇。\n南花清斗素靥，画船应不载，坡静诗卷。\n泛酒芳筒，题名蠹壁，重集湘鸿江燕。\n平芜未翦。\n怕一夕西风，镜心红变。\n望极愁生，暮天菱唱远。",
        "dynasty": "宋",
        "collection_info": null
    },
    {
        "uuid": "655658d33b06e30a3ea83da8e91f4e02",
        "title": "齐天乐 烟波桃叶西陵路",
        "author": "吴文英",
        "content": "烟波桃叶西陵路，十年断魂潮尾。\n古柳重攀，轻鸥聚别，陈迹危亭独倚。\n凉飔乍起。\n渺烟碛飞帆，暮山横翠。\n但有江花，共临秋镜照憔悴。\n华堂烛暗送客，眼波回盼处，芳艳流水。\n素骨凝冰，柔葱蘸雪，犹忆分瓜深意。\n清尊未洗。\n梦不湿行云，漫沾残泪。\n可惜秋宵，乱蛩疏雨里。",
        "dynasty": "宋",
        "collection_info": null
    },
    {
        "uuid": "4879241c27ebef3d5516eea472b8a1a2",
        "title": "齐天乐 玉皇重赐瑶池宴",
        "author": "吴文英",
        "content": "玉皇重赐瑶池宴，琼筵第二十四。\n万象澄秋，群裾曳玉，清澈冰壶人世。\n鳌峰对起。\n许分得钧天，凤丝龙吹。\n翠羽飞来，舞鸾曾赋曼桃字。\n鹤胎曾梦电绕，桂根看骤长，玉干金蕊。\n少海波新，芳茅露滴，凉入堂阶彩戏。\n香霖乍洗。\n拥莲媛三千，羽裳风佩。\n圣姥朝元，炼颜银汉水。",
        "dynasty": "宋",
        "collection_info": null
    },
    {
        "uuid": "1181aa039e3daac42f3d8ddc20bb96c1",
        "title": "齐天乐 馀香才润鸾绡汗",
        "author": "吴文英",
        "content": "馀香才润鸾绡汗，秋风夜来先起。\n雾锁林深，蓝浮野阔，一笛渔蓑鸥外。\n红尘万里。\n就中决银河，冷涵空翠。\n岸觜沙平，水杨阴下晚初舣。\n桃溪人住最久，浪吟谁得到，兰蕙疏绮。\n砚色寒云，签声乱叶，蕲竹纱纹如水。\n笙歌醉里。\n步明月丁东，静传环佩。\n更展芳塘，种花招燕子。",
        "dynasty": "宋",
        "collection_info": null
    },
    {
        "uuid": "f354a43d178923cd626eb10cba5650fa",
        "title": "丹凤吟 丽景长安人海",
        "author": "吴文英",
        "content": "丽景长安人海，避影繁华，结庐深寂。\n灯窗雪户，光映夜寒东壁。\n心凋鬓改，镂冰刻水，缥简离离，风签索索。\n怕遣花虫蠹粉，自采秋芸熏架，香泛纤碧。\n更上新梯窈窕，暮山澹着城外色。\n旧雨江湖远，问桐阴门巷，燕曾相识。\n吟壶天小，不觉翠蓬云隔。\n桂斧月宫三万手，计元和通籍。\n软红满路，谁聘幽素客。",
        "dynasty": "宋",
        "collection_info": null
    },
    {
        "uuid": "4fb2fe3b6704d187485220b27129a5bd",
        "title": "扫花游・扫地游 冷空澹碧",
        "author": "吴文英",
        "content": "冷空澹碧，带翳柳轻云，护花深雾。\n艳晨易午。\n正笙箫竞渡，绮罗争路。\n骤卷风埃，半掩长蛾翠妩。\n散红缕。\n渐红湿杏泥，愁燕无语。\n乘盖争避处。\n就解佩旗亭，故人相遇。\n恨春太妒。\n溅行裙更惜，凤钩尘污。\n酹入梅根，万点啼痕暗树。\n峭寒暮。\n更萧萧、陇头人去。",
        "dynasty": "宋",
        "collection_info": null
    },
    {
        "uuid": "7099e5a0822ea4da14b8ae2b5b96571e",
        "title": "扫花游・扫地游 水云共色",
        "author": "吴文英",
        "content": "水云共色，渐断岸飞花，雨声初峭。\n步帷素袅。\n想玉人误惜，章台春老。\n岫敛愁蛾，半洗铅华未晓。\n舣轻棹。\n似山阴夜晴，乘兴初到。\n心事春缥缈。\n记遍地梨花，弄月斜照。\n旧时斗草。\n恨凌波路钥，小庭深窈。\n冻涩琼箫，渐入东风郢调。\n暖回早。\n醉西园、乱红休扫。",
        "dynasty": "宋",
        "collection_info": null
    },
    {
        "uuid": "788d34ba6b91f10408ad5d07e411b9a0",
        "title": "扫花游・扫地游 草生梦碧",
        "author": "吴文英",
        "content": "草生梦碧，正燕子帘帏，影迟春午。\n倦茶荐乳。\n看风签乱叶，老沙昏雨。\n古简蟫篇，种得云根疗蠹。\n最清楚。\n带明月自锄，花外幽圃。\n醒眼看醉舞。\n到应事无心，与闲同趣。\n小山有语。\n恨逋仙占却，暗香吟赋。\n暖通书床，带草春摇翠露。\n未归去。\n正长安、软红如雾。",
        "dynasty": "宋",
        "collection_info": null
    },
    {
        "uuid": "b84bb890d0b81c4eb1fc0f652a9e80e6",
        "title": "扫花游・扫地游 水园沁碧",
        "author": "吴文英",
        "content": "水园沁碧，骤夜雨飘红，竟空林岛。\n艳春过了。\n有尘香坠钿，尚遗芳草。\n步绕新阴，渐觉交枝径小。\n醉深窈。\n爱绿叶翠圆，胜看花好。\n芳架雪未扫。\n怪翠被佳人，困迷清晓。\n柳丝系棹。\n问阊门自古，送春多少。\n倦蝶慵飞，故扑簪花破帽。\n酹残照。\n掩重城、暮钟不到。",
        "dynasty": "宋",
        "collection_info": null
    },
    {
        "uuid": "a9fdde1b5d9e0a2e69c21a981a21e7eb",
        "title": "扫花游・扫地游 暖波印日",
        "author": "吴文英",
        "content": "暖波印日，倒秀影秦山，晓鬟梳洗。\n步帷艳绮。\n正梁园未雪，海棠犹睡。\n藉绿盛红，怕委天香到地。\n画船系。\n舞西湖暗黄，虹卧新霁。\n天梦春枕被。\n和凤筑东风，宴歌曲水。\n海宫对起。\n灿骊光乍湿，杏梁云气。\n夜色瑶台，禁蜡初传翡翠。\n唤春醉。\n问人间、几番桃李。",
        "dynasty": "宋",
        "collection_info": null
    },
    {
        "uuid": "6b6a33e614570dc0a952792855c7943c",
        "title": "应天长 丽花斗靥",
        "author": "吴文英",
        "content": "丽花斗靥，清麝溅尘，春声遍满芳陌。\n竟路障空云幕，冰壶浸霞色。\n芙蓉镜，词赋客。\n竞绣笔、醉嫌天窄。\n素娥下，小驻轻镳，眼乱红碧。\n前事顿非昔，故苑年光，浑与世相隔。\n向暮巷空人绝，残灯耿尘壁。\n凌波恨，帘户寂。\n听怨写、堕梅哀笛。\n伫立久，雨暗河桥，谯漏疏滴。",
        "dynasty": "宋",
        "collection_info": null
    },
    {
        "uuid": "5b868466dafa7e9746d5b5afbf59d307",
        "title": "风流子 金谷已空尘",
        "author": "吴文英",
        "content": "金谷已空尘。\n熏风转、国色返春魂。\n半敧雪醉霜，舞低鸾翅，绛笼蜜炬，绿映龙盆。\n窈窕绣窗人睡起，临砌脉无言。\n慵整堕鬟，怨时迟暮，可怜憔悴，啼雨黄昏。\n轻桡移花市，秋娘渡、飞浪溅湿行裙。\n二十四桥南北，罗荐香分。\n念碎劈芳心，萦思千缕，赠将幽素，偷翦重云。\n终待凤池归去，催咏红翻。",
        "dynasty": "宋",
        "collection_info": null
    },
    {
        "uuid": "2f9d328cf7a50bf5eb54e41df05e0241",
        "title": "风流子 温柔酣紫曲",
        "author": "吴文英",
        "content": "温柔酣紫曲，扬州路、梦绕翠盘龙。\n似日长傍枕，堕妆偏髻，露浓如酒，微醉敧红。\n自别楚娇天正远，倾国见吴宫。\n银烛夜阑，暗闻香泽，翠阴秋寂，重返春风。\n芳期嗟轻误，花君去、肠断妾若为容。\n惆怅舞衣叠损，露绮千重。\n料绣窗曲理，红牙拍碎，禁阶敲遍，白玉盂空。\n犹记弄花相谑，十二阑东。",
        "dynasty": "宋",
        "collection_info": null
    },
    {
        "uuid": "456a0d5533c5491d278fd7c1955e6a22",
        "title": "过秦楼 藻国凄迷",
        "author": "吴文英",
        "content": "藻国凄迷，曲澜澄映，怨入粉烟蓝雾。\n香笼麝水，腻涨红波，一镜万妆争妒。\n湘女归魂，佩环玉冷无声，凝情谁诉。\n又江空月堕，凌波尘起，彩鸳愁舞。\n还暗忆、钿合兰桡，丝牵琼腕，见的更怜心苦。\n玲珑翠屋，轻薄冰绡，稳称锦云留住。\n生怕哀蝉，暗惊秋被红衰，啼珠零露。\n能西风老尽，羞趁东风嫁与。",
        "dynasty": "宋",
        "collection_info": null
    },
    {
        "uuid": "1267731613bc337bb377b65405617a81",
        "title": "法曲献仙音 风拍波惊",
        "author": "吴文英",
        "content": "风拍波惊，露零秋觉，断绿衰红江上。\n艳拂潮妆，澹凝冰靥，别翻翠池花浪。\n过数点斜阳雨，啼绡粉痕冷。\n宛相向。\n指汀洲、素云飞过，清麝洗、玉井晓霞佩响。\n寸藕折长丝，笑何郎、心似春荡。\n半掬微凉，听娇蝉、声度菱唱。\n伴鸳鸯秋梦，酒醒月斜轻帐。",
        "dynasty": "宋",
        "collection_info": null
    },
    {
        "uuid": "956ad1358ef22234d94b157a468310c2",
        "title": "法曲献仙音 落叶霞翻",
        "author": "吴文英",
        "content": "落叶霞翻，败窗风咽，暮色凄凉深院。\n瘦不关秋，泪缘轻别，情消鬓霜千点。\n怅翠冷搔头燕，那能语恩怨。\n紫箫远。\n记桃根、向随春渡，愁未洗、铅水又将恨染。\n粉缟涩离箱，忍重拈、灯夜裁翦。\n望极蓝桥，彩云飞、罗扇歌断。\n料莺笼玉锁，梦里隔花时见。",
        "dynasty": "宋",
        "collection_info": null
    },
    {
        "uuid": "3b168cb7c84a84100bb3949374857e33",
        "title": "还京乐 宴兰溆",
        "author": "吴文英",
        "content": "宴兰溆，促奏丝萦管裂飞繁响。\n似汉宫人去，夜深独语，胡沙凄哽。\n对雁斜玫柱，琼琼弄月临秋影。\n凤吹远，河汉去杳，天风飘冷。\n泛清商竟。\n转铜壶敲漏，瑶床二八青娥，环佩再整。\n菱歌四碧无声，变须臾、翠翳红暝。\n叹梨园、今调绝音希，愁深未醒。\n桂楫轻如翼，归霞时点清镜。",
        "dynasty": "宋",
        "collection_info": null
    },
    {
        "uuid": "4fa388dcf20faa478243694a15026c47",
        "title": "塞翁吟 草色新宫绶",
        "author": "吴文英",
        "content": "草色新宫绶，还跨紫陌骄骢。\n好花是，晚开红。\n冷菊最香浓。\n黄帘绿幕萧萧梦，灯外换几秋风。\n叙往约，桂花宫。\n为别翦珍丛。\n雕栊。\n行人去、秦腰褪玉，心事称、吴妆晕浓。\n向春夜、闰情赋就，想初寄、上国书时，唱入眉峰。\n归来共酒，窈窕纹窗，莲卸新蓬。",
        "dynasty": "宋",
        "collection_info": null
    },
    {
        "uuid": "56c0fb12ded7818dd266365fac3e792e",
        "title": "塞翁吟 有约西湖去",
        "author": "吴文英",
        "content": "有约西湖去，移棹晓折芙蓉。\n算才是，称心红。\n染不尽熏风。\n千桃过眼春如梦，还认锦叠云重。\n弄晚色，旧香中。\n旋撑入深丛。\n从容。\n情犹赋、冰车健笔，人未老、南屏翠峰。\n转河影、浮槎信早，素妃叫、海月归来，太液池东。\n红衣卸了，结子成莲，天劲秋浓。",
        "dynasty": "宋",
        "collection_info": null
    },
    {
        "uuid": "b30839412f241bc925b3d00fd9ffdb3b",
        "title": "丁香结 香袅红霏",
        "author": "吴文英",
        "content": "香袅红霏，影高银烛，曾纵夜游浓醉。\n正锦温琼腻。\n被燕踏、暖雪惊翻庭砌。\n马嘶人散后，秋风换、故园梦里。\n吴霜融晓，陡觉暗动偷春花意。\n还似。\n海雾冷仙山，唤觉环儿半睡。\n浅薄朱唇，娇羞艳色，自伤时背。\n帘外寒挂澹月，向日秋千地。\n怀春情不断，犹带相思旧子。",
        "dynasty": "宋",
        "collection_info": null
    },
    {
        "uuid": "764f8188e6af6b927c0e595cfd00031f",
        "title": "六么令 露蛩初响",
        "author": "吴文英",
        "content": "露蛩初响，机杼还催织。\n婺星为情慵懒，伫立明河侧。\n不见津头艇子，望绝南飞翼。\n云梁千尺。\n尘缘一点，回首西风又陈迹。\n那知天上计拙，乞巧楼南北。\n瓜果几度凄凉，寂寞罗池客。\n人事回廊缥缈，谁见金钗擘。\n今夕何夕。\n杯残月堕，但耿银河漫天碧。",
        "dynasty": "宋",
        "collection_info": null
    },
    {
        "uuid": "d29c52d8770a497709bf3db710e6fdb8",
        "title": "蕙兰芳引 空翠染云",
        "author": "吴文英",
        "content": "空翠染云，楚山迥、故人南北。\n秀骨冷盈盈，清洗九秋涧绿。\n奉车旧畹，料未许、千金轻价。\n浅笑还不语，蔓草罗裙一幅。\n素女情多，阿真娇重，唤起空谷。\n弄野色烟姿，宜扫怨蛾澹墨。\n光风入户，媚香倾国。\n湘佩寒、幽梦小窗春足。",
        "dynasty": "宋",
        "collection_info": null
    },
    {
        "uuid": "d32a6a2d4cd2b64db2d33543f3c1a626",
        "title": "隔浦莲近・隔浦莲近拍 榴花依旧照眼",
        "author": "吴文英",
        "content": "榴花依旧照眼。\n愁褪红丝腕。\n梦绕烟江路，汀菰绿熏风晚。\n年少惊送远。\n吴蚕老、恨绪萦抽茧。\n旅情懒。\n扁舟系处，青帘浊酒须换。\n一番重午，旋买香蒲浮盏。\n新月湖光荡素练。\n人散。\n红衣香在南岸。",
        "dynasty": "宋",
        "collection_info": null
    },
    {
        "uuid": "35e278895df9ac992195e6140b741a79",
        "title": "垂丝钓近・垂丝钓 听风听雨",
        "author": "吴文英",
        "content": "听风听雨，春残花落门掩。\n乍倚玉阑，旋翦夭艳。\n携醉靥。\n放溯溪游缆。\n波光撼。\n映烛花黯澹。\n碎霞澄水，吴宫初试菱鉴。\n旧情顿减。\n孤负深杯滟。\n衣露天香染。\n通夜饮。\n问漏移几点。",
        "dynasty": "宋",
        "collection_info": null
    },
    {
        "uuid": "20221a0838d5cc1a085e8dea55e26284",
        "title": "荔枝香近・荔枝香 锦带吴钩",
        "author": "吴文英",
        "content": "锦带吴钩，征思横雁水。\n夜吟敲落霜红，船傍枫桥系。\n相思不管年华，唤酒吴娃市。\n因话、驻马新堤步秋绮。\n淮楚尾。\n暮云送、人千里。\n细雨南楼，香密锦温曾醉。\n花谷依然，秀靥偷春小桃李。\n为语梦窗憔悴。",
        "dynasty": "宋",
        "collection_info": null
    },
    {
        "uuid": "4b36aa5fcf69d869a6656e98920635f4",
        "title": "荔枝香近・荔枝香 睡轻时闻",
        "author": "吴文英",
        "content": "睡轻时闻，晚鹊噪庭树。\n又说今夕天津，西畔重欢遇。\n蛛丝暗锁红楼，燕子穿帘处。\n天上、未比人间更情苦。\n秋鬓改，妒月姊、长眉妩。\n过雨西风，数叶井梧愁舞。\n梦入蓝桥，几点疏星映朱户。\n泪湿沙边凝伫。",
        "dynasty": "宋",
        "collection_info": null
    },
    {
        "uuid": "45caef8cb19bbc2bc4fb9eecb0a82ba8",
        "title": "西河 春乍霁",
        "author": "吴文英",
        "content": "春乍霁。\n清涟画舫融泄。\n螺云万叠暗凝愁，黛蛾照水。\n漫将西子比西湖，溪边人更多丽。\n步危径、攀艳蕊。\n掬霞到手红碎。\n青蛇细折小回廊，去天半咫。\n画阑日暮起东风，棋声吹下人世。\n海棠藉雨半绣地。\n正残寒、初御罗绮。\n除酒销春何计。\n向沙头更续，残阳一醉。\n双玉杯和流花洗。",
        "dynasty": "宋",
        "collection_info": null
    },
    {
        "uuid": "11a473dfdc7f1632e8f5ec703bcddb4c",
        "title": "浪淘沙慢 梦仙到、吹笙路杳",
        "author": "吴文英",
        "content": "梦仙到、吹笙路杳，度巘云滑。\n溪谷冰绡未裂。\n金铺昼锁乍掣。\n见竹静、梅深春海阔。\n有新燕、帘底低说。\n念汉履无声跨鲸远，年年谢桥月。\n曲折。\n折画阑尽日凭热。\n半蜃起玲珑楼阁畔，缥缈鸿去绝。\n飞絮扬东风，天外歌阕。\n睡红醉缬。\n还是催、寒食看花时节。\n花下苍苔盛罗袜。\n银烛短、漏壶易竭。\n料池柳、不攀春送别。\n倩玉兔、别捣秋香，更醉蹋、千山冷翠飞晴雪。",
        "dynasty": "宋",
        "collection_info": null
    },
    {
        "uuid": "b9c651927560c2e5d9a5bd4aa06257ad",
        "title": "西平乐慢・西平乐 岸压邮亭",
        "author": "吴文英",
        "content": "岸压邮亭，路敧华表，堤树旧色依依。\n红索新晴，翠阴寒食，天涯倦客重归。\n叹废绿平烟带苑，幽渚尘香荡晚，当时燕子，无言对立斜晖。\n追念吟风赏月，十载事，梦惹绿杨丝。\n画船为市，夭妆艳水，日落云沈，人换春移。\n谁更与、苔根洗石，菊井招魂，漫省连车载酒，立马临花，犹认荐红傍路枝。\n歌断宴阑，荣华露草，冷落山丘，到此徘徊，细雨西城，羊昙醉后花飞。",
        "dynasty": "宋",
        "collection_info": null
    },
    {
        "uuid": "a976a6b15385bc30376e195b50af432d",
        "title": "瑞龙吟 堕虹际",
        "author": "吴文英",
        "content": "堕虹际。\n层观翠冷玲珑，五云飞起。\n玉虬萦结城根，澹烟半野，斜阳半市。\n瞰危睇。\n门巷去来车马，梦游宫蚁。\n秦鬟古色凝愁，镜中暗换，明眸皓齿。\n东海青桑生处，劲风吹浅，瀛洲清泚。\n山影泛出琼壶，碧树人世。\n枪芽焙绿，曾试云根味。\n岩流溅、涎香惯搅，娇龙春睡。\n露草啼清泪。\n酒香断到，文丘废隧。\n今古秋声里。\n情漫黯、寒鸦孤村流水。\n半空画角，落梅花地。",
        "dynasty": "宋",
        "collection_info": null
    },
    {
        "uuid": "cdadc04919c0d4177d7ba6e6cc33ed98",
        "title": "瑞龙吟 黯分袖",
        "author": "吴文英",
        "content": "黯分袖。\n肠断去水流萍，住船系柳。\n吴宫娇月娆花，醉题恨倚，蛮江豆蔻。\n吐春绣。\n笔底丽情多少，眼波眉岫。\n新园锁却愁阴，露黄漫委，寒香半亩。\n还背垂虹秋去，四桥烟雨，一宵歌酒。\n犹忆翠微携壶，乌帽风骤。\n西湖到日，重见梅钿皱。\n谁家听、琵琶未了，朝骢嘶漏。\n印剖黄金籀。\n待来共凭，齐云话旧。\n莫唱朱樱口。\n生怕遣、楼前行云知后。\n泪鸿怨角，空教人瘦。",
        "dynasty": "宋",
        "collection_info": null
    },
    {
        "uuid": "99e43e4cc6e69089821a80dd3758890e",
        "title": "瑞龙吟 大溪面",
        "author": "吴文英",
        "content": "大溪面。\n遥望绣羽冲烟，锦棱飞练。\n桃花三十六陂，鲛宫睡起，娇雷乍转。\n去如箭。\n催趁戏旗游鼓，素澜雪溅。\n东风冷湿蛟腥，澹阴送昼，轻霏弄晚。\n洲上青苹生处，斗春不管，怀沙人远。\n残日半开一川，花影零乱。\n山屏醉缬，连棹东西岸。\n阑干倒、千红妆靥，铅香不断。\n傍暝疏帘卷。\n翠涟皱净，笙歌未散。\n簪柳门归懒。\n犹自有、玉龙黄昏吹怨。\n重云暗阁，春霖一片。",
        "dynasty": "宋",
        "collection_info": null
    },
    {
        "uuid": "0257fa18d4f9f68dd53d5d8fb28611b0",
        "title": "大 峭石帆收",
        "author": "吴文英",
        "content": "峭石帆收，归期差，林沼年销红碧。\n渔蓑樵笠畔，买佳邻翻盖，浣花新宅。\n地凿桃阴，天澄藻镜，聊与渔郎分席。\n沧波耕不碎，似蓝田初种，翠烟生璧。\n料情属新莲，梦惊春草，断桥相识。\n平生江海客。\n秀怀抱、云锦当秋织。\n任岁晚、陶篱菊暗，逋冢梅荒，总输玉井尝甘液。\n忍弃红香叶。\n集楚裳、西风催着。\n正明月、秋无极。\n归隐何处，门外垂杨天窄。\n放船五湖夜色。",
        "dynasty": "宋",
        "collection_info": null
    },
    {
        "uuid": "c200c75dec2c488a3c14f601600c7362",
        "title": "解蹀躞 醉云又兼醒雨",
        "author": "吴文英",
        "content": "醉云又兼醒雨，楚梦时来往。\n倦蜂刚着梨花、惹游荡。\n还作一段相思，冷波叶舞愁红，送人双桨。\n暗凝想。\n情共天涯秋黯，朱桥锁深巷。\n会稀投得轻分、顿惆怅。\n此去幽曲谁来，可怜残照西风，半妆楼上。",
        "dynasty": "宋",
        "collection_info": null
    },
    {
        "uuid": "15e2b6ba00952122c0f056855ec9fa19",
        "title": "江神子・江城子 天街如水翠尘空",
        "author": "吴文英",
        "content": "天街如水翠尘空。\n建章宫。\n月明中。\n人未归来，玉树起秋风。\n宝栗万钉花露重，催赐带，过垂虹。\n夜凉沈水绣帘栊。\n酒香浓。\n雾蒙蒙。\n钗列吴娃，騕袅带金虫。\n三十六宫蟾观冷，留不住，佩丁东。",
        "dynasty": "宋",
        "collection_info": null
    },
    {
        "uuid": "b844228d4f5473c6d995a43302156cde",
        "title": "江神子・江城子 西风来晚桂开迟",
        "author": "吴文英",
        "content": "西风来晚桂开迟。\n月宫移。\n到东篱。\n簌簌惊尘，吹下半冰规。\n拟唤阿娇来小隐，金屋低，乱香飞。\n重阳还是隔年期。\n蝶相思。\n客情知。\n吴水吴烟，愁里更多诗。\n一夜看承应未别，秋好处，雁来时。",
        "dynasty": "宋",
        "collection_info": null
    },
    {
        "uuid": "c4bb79ee30c69e87eb7d9a3b9a81de2e",
        "title": "江神子・江城子 西风一叶送行舟",
        "author": "吴文英",
        "content": "西风一叶送行舟。\n浅迟留。\n舣汀洲。\n新浴红衣，绿水带香流。\n应是离宫城外晚，人伫立，小帘钩。\n新归重省别来愁。\n黛眉头。\n半痕秋。\n天上人间，斜月绣针楼。\n湘浪莫迷花蝶梦，江上约，负轻鸥。",
        "dynasty": "宋",
        "collection_info": null
    },
    {
        "uuid": "3a290cb0c0007bba6ce1e423d1395d1d",
        "title": "沁园春 澄碧西湖",
        "author": "吴文英",
        "content": "澄碧西湖，软红南陌，银河地穿。\n见华星影里，仙棋局静，清风行处，瑞玉圭寒。\n斜谷山深，望春楼远，无此峥嵘小渭川。\n一泓地，解新波不涸，独障狂澜。\n老苏而后坡仙。\n继菊井嘉名相与传。\n试摩挲劲石，无令角折，丁宁明月，莫涴规圆。\n漫结鸥盟，那知鱼乐，心止中流别有天。\n无尘夜，听吾伊正在，秋水阑干。",
        "dynasty": "宋",
        "collection_info": null
    },
    {
        "uuid": "2bf2ba250da7af8aafc794f9a2d77ee1",
        "title": "江神子・江城子 情如之何",
        "author": "吴文英",
        "content": "情如之何，暮涂为客，忍堪送君。\n便江湖天远，中宵同月，关河秋近，何日清尘。\n玉尘生风，貂裘明雪，幕府英雄今几人。\n行须早，料刚肠肯殢，泪眼离颦。\n平生秀句清尊。\n到帐东风开自有神。\n听夜鸣黄鹤，楼高百尺，朝驰白马，笔扫千军。\n贾傅才高，岳家军在，好勒燕然石上文。\n松江上，念故人老矣，甘卧闲云。",
        "dynasty": "宋",
        "collection_info": null
    },
    {
        "uuid": "a532157560f7a0e3982f2c3aa159d6d4",
        "title": "珍珠帘・真珠帘 蜜沈烬暖萸烟袅",
        "author": "吴文英",
        "content": "蜜沈烬暖萸烟袅。\n层帘卷、伫立行人官道。\n麟带压愁香，听舞箫云渺。\n恨缕情丝春絮远，怅梦隔、银屏难到。\n寒峭。\n有东风嫩柳，学得腰小。\n还近绿水清明，叹孤身如燕，将花平绕。\n细雨湿黄昏，半醉归怀抱。\n蠹损歌纨人去久，漫泪沾、香兰如笑。\n书杳。\n念客枕幽单，看看春老。",
        "dynasty": "宋",
        "collection_info": null
    },
    {
        "uuid": "8037bb7673ea64cc33b8272511dfd3ec",
        "title": "风入松 春风吴柳几番黄",
        "author": "吴文英",
        "content": "春风吴柳几番黄。\n欢事小蛮窗。\n梅花正结双头梦，被玉龙、吹散幽香。\n昨夜灯前歌黛，今朝陌上啼妆。\n最怜无侣伴雏莺。\n桃叶已春江。\n曲屏先暖鸳衾惯，夜寒深、都是思量。\n莫道蓝桥路远，行云只隔幽坊。",
        "dynasty": "宋",
        "collection_info": null
    },
    {
        "uuid": "2d963831aa20a129fadd3ed73248f229",
        "title": "风入松 听风听雨过清明",
        "author": "吴文英",
        "content": "听风听雨过清明。\n愁草瘗花铭。\n楼前绿暗分携路，一丝柳、一寸柔情。\n料峭春寒中酒，交加晓梦啼莺。\n西园日日扫林亭。\n依旧赏新晴。\n黄蜂频扑秋千索，有当时、纤手香凝。\n惆怅双鸳不到，幽阶一夜苔生。",
        "dynasty": "宋",
        "collection_info": null
    },
    {
        "uuid": "92a27d6f11838b10e0b0095fc2586dbb",
        "title": "风入松 兰舟高荡涨波凉",
        "author": "吴文英",
        "content": "兰舟高荡涨波凉。\n愁被矮桥妨。\n暮烟疏雨西园路，误秋娘、浅约宫黄。\n还泊邮亭唤酒，旧曾送客斜阳。\n蝉声空曳别枝长。\n似曲不成商。\n御罗屏底翻歌扇，忆西湖、临水开窗。\n和醉重寻幽梦，残衾已断熏香。",
        "dynasty": "宋",
        "collection_info": null
    },
    {
        "uuid": "a5436504d2d93c119bd7a2afac57576b",
        "title": "风入松 一番疏雨洗芙蓉",
        "author": "吴文英",
        "content": "一番疏雨洗芙蓉。\n玉冷佩丁东。\n辘轳听带秋声转，早凉生、傍井梧桐。\n欢宴良宵好月，佳人修竹清风。\n临池飞阁乍青红。\n移酒小垂虹。\n贞元供奉梨园曲，称十香、深蘸琼锺。\n醉梦孤云晓色，笙歌一派秋空。",
        "dynasty": "宋",
        "collection_info": null
    },
    {
        "uuid": "56dce7f41f4654aba06de48f52026a2a",
        "title": "风入松 画船帘密不藏香",
        "author": "吴文英",
        "content": "画船帘密不藏香。\n飞作楚云狂。\n傍怀半卷金炉烬，怕暖销、春日朝阳。\n清馥晴熏残醉，断烟无限思量。\n凭阑心事隔垂杨。\n楼燕锁幽妆。\n梅花偏恼多情月，慰溪桥、流水昏黄。\n哀曲霜鸿凄断，梦魂寒蝶幽扬。",
        "dynasty": "宋",
        "collection_info": null
    },
    {
        "uuid": "e854d98ee8b78a67bec981e9515cd015",
        "title": "莺啼序 天吴驾云阆海",
        "author": "吴文英",
        "content": "天吴驾云阆海，凝春空灿绮。\n倒银海、蘸影西城，四碧天镜无际。\n彩翼曳、扶摇宛转，雩龙降尾交新霁。\n近玉虚高处，天风笑语吹坠。\n清濯缁尘，快展旷眼，傍危阑醉倚。\n面屏障、一一莺花，薛萝浮动金翠。\n惯朝昏、晴光雨色，燕泥动、红香流水。\n步新梯，藐视年华，顿非尘世。\n麟翁衮舄，领客登临，座有诵鱼美。\n翁笑起、离席而语，敢诧京兆，以役为功，落成奇事。\n明良庆会，赓歌熙载，隆都观国多闲暇，遣丹青、雅饰繁华地。\n平瞻太极，天街润纳璇题，露床夜沈秋纬。\n清风观阙，丽日罘罳，正午长漏迟。\n为洗尽、脂痕茸唾，净卷曲尘，永昼低垂，绣帘十二。\n高轩驷马，峨冠鸣佩，班回花底修禊饮，御炉香、分惹朝衣袂。\n碧桃数点飞花，涌出宫沟，溯春万里。",
        "dynasty": "宋",
        "collection_info": null
    },
    {
        "uuid": "6c0d2264d18e9f59252b61849e907ffc",
        "title": "莺啼序 残寒正欺病酒",
        "author": "吴文英",
        "content": "残寒正欺病酒，掩沈香绣户。\n燕来晚、飞入西城，似说春事迟暮。\n画船载、清明过却，晴烟冉冉吴宫树。\n念羁情游荡，随风化为轻絮。\n十载西湖，傍柳系马，趁娇尘软雾。\n溯红渐、招入仙溪，锦儿偷寄幽素。\n倚银屏、春宽梦窄，断红湿、歌纨金缕。\n暝堤空，轻把斜阳，总还鸥鹭。\n幽兰旋老，杜若还生，水乡尚寄旅。\n别后访、六桥无信，事往花委，瘗玉埋香，几番风雨。\n长波妒盼，遥山羞黛，渔灯分影春江宿，记当时、短楫桃根渡。\n青楼彷佛，临分败壁题诗，泪墨惨澹尘土。\n危亭望极，草色天涯，吹鬓侵半苎。\n暗点检、离痕欢唾，尚染鲛绡，亸凤迷归，破鸾慵舞。\n殷勤待写，书中长恨，蓝霞辽海沈过雁，漫相思、弹入哀筝柱。\n伤心千里江南，怨曲重招，断魂在否。",
        "dynasty": "宋",
        "collection_info": null
    },
    {
        "uuid": "3e7f93936eff5726de0f0b9ebed6ef2f",
        "title": "莺啼序 横塘棹穿艳锦",
        "author": "吴文英",
        "content": "横塘棹穿艳锦，引鸳鸯弄水。\n断霞晚、笑折花归，绀纱低护灯蕊。\n润玉瘦、冰轻倦浴，斜拖凤股盘云坠。\n听银床声细。\n梧桐渐搅凉思。\n窗隙流光，冉冉迅羽，诉空粱燕子。\n误惊起、风竹敲门，故人还又不至。\n记琅玕、新诗细掐，早陈迹、香痕纤指。\n怕因循，罗扇恩疏，又生秋意。\n西湖旧日，画舸频移，叹几萦梦寐。\n霞佩冷，叠澜不定，麝霭飞雨，乍湿鲛绡，暗盛红泪。\n綀单夜共，波心宿处，琼箫吹月霓裳舞，向明朝、未觉花容悴。\n嫣香易落，回头澹碧销烟，镜空画罗屏裹。\n残蝉度曲，唱彻西园，也感红怨翠。\n念省惯、吴宫幽憩。\n暗柳追凉，晓岸参斜，露零沤起。\n丝索寸藕，留连欢事。\n桃笙平展湘浪影，有昭华、秾李冰相倚。\n如今鬓点凄霜，半箧秋词，恨盈蠹纸。",
        "dynasty": "宋",
        "collection_info": null
    },
    {
        "uuid": "da641c8641bfc1b0197bb27bbf9aef01",
        "title": "天香 珠络玲珑",
        "author": "吴文英",
        "content": "珠络玲珑，罗囊闲斗，酥怀暖麝相倚。\n百和花须，十分风韵，半袭凤箱重绮。\n茜垂四角，慵未揭、流苏春睡。\n熏度红薇院落，烟销画屏沈水。\n温泉降绡乍试。\n露华侵、透肌兰泚。\n漫省浅溪月夜，暗浮花气。\n荀令如今老矣。\n但未减、韩郎旧风味。\n远寄相思，馀熏梦里。",
        "dynasty": "宋",
        "collection_info": null
    },
    {
        "uuid": "59f77d9bb16d4a6b5d776fc90f940d62",
        "title": "天香 蟫叶黏霜",
        "author": "吴文英",
        "content": "蟫叶黏霜，蝇苞缀冻，生香远带风峭。\n岭上寒多，溪头月冷，北枝瘦、南枝小。\n玉奴有姊，先占立、墙阴春早。\n初试宫黄澹薄，偷分寿阳纤巧。\n银烛泪深未晓。\n酒锺悭、贮愁多少。\n记得短亭归马，暮衙蜂闹。\n豆蔻钗梁恨袅。\n但怅望、天涯岁华老。\n远信难，吴云雁杳。",
        "dynasty": "宋",
        "collection_info": null
    },
    {
        "uuid": "3c677d27b98f00b8bb39561a6ac36051",
        "title": "玉漏迟 雁边风讯小",
        "author": "吴文英",
        "content": "雁边风讯小，飞琼望杳，碧云先晚。\n露冷阑干，定怯藕丝冰腕。\n净洗浮空片玉，胜花影、春灯相乱。\n秦镜满。\n素娥未肯，分秋一半。\n每圆处既良宵，甚此夕偏饶，对歌临怨。\n万里蝉娟，几许雾屏云幔。\n孤免凄凉照水，晓风起、银河西转。\n摩泪眼。\n瑶台梦回人远。",
        "dynasty": "宋",
        "collection_info": null
    },
    {
        "uuid": "9060015cdd59a96e8dbc4422d8227e49",
        "title": "金盏子 卜筑西湖",
        "author": "吴文英",
        "content": "卜筑西湖，种翠萝犹傍，软红尘裹。\n来往载清吟，为偏爱吾庐，画船频繁。\n笑携雨色晴光，入春明朝市。\n石桥锁，烟霞五百名仙，第一人是。\n临酒论深意。\n流光转、莺花任乱委。\n冷然九秋肺腑，应多梦、岩扃冷云空翠。\n漱流枕石幽情，写猗兰绿绮。\n专城处，他山小队登临，待西风起。",
        "dynasty": "宋",
        "collection_info": null
    },
    {
        "uuid": "9d76314cd608da43feb773220cb3ab29",
        "title": "金盏子 赏月梧园",
        "author": "吴文英",
        "content": "赏月梧园，恨广寒宫树，晓风摇落。\n莓砌扫珠尘，空肠断、熏炉烬销残萼。\n殿秋尚有馀花，锁烟窗云幄。\n新雁又、无端送人江上，短亭初泊。\n篱角。\n梦依约。\n人一笑、惺忪翠袖薄。\n悠然醉魂唤醒，幽丛畔、凄香雾雨漠漠。\n晚吹乍颤秋声，早屏空金雀。\n明朝想，犹有数点蜂黄，伴我斟酌。",
        "dynasty": "宋",
        "collection_info": null
    },
    {
        "uuid": "539e8ed5d11e12cd7e70d24d43212676",
        "title": "永遇乐 春酌沈沈",
        "author": "吴文英",
        "content": "春酌沈沈，晚妆的的，仙梦游惯。\n锦溆维舟，青门倚盖，还被笼莺唤。\n裴郎归后，崔娘沈恨，漫客请传芳卷。\n联题在，频经翠袖，胜隔绀纱尘幔。\n桃根杏叶，胶黏缃缥，几回凭阑人换。\n峨髻愁云，兰香腻粉，都为多情褪。\n离巾拭泪，征袍染醉，强作酒朋花伴。\n留连怕，风姨浪妒，又吹雨断。",
        "dynasty": "宋",
        "collection_info": null
    },
    {
        "uuid": "f7b11ca11ae3ee08a7d4c46975e3f20f",
        "title": "永遇乐 风拂尘徽",
        "author": "吴文英",
        "content": "风拂尘徽，雨侵凉榻，才动秋思。\n缓酒销更，移灯傍影，净洗芭蕉耳。\n铜华沧海，愁霾重嶂，燕北雁南天外。\n算阴晴，浑似几番，渭城故人离会。\n青楼旧日，高歌取醉，唤出玉人梳洗。\n红叶流光，苹花两鬓，心事成秋水。\n白凝虚晓，香吹轻烬，倚窗小瓶疏桂。\n问深宫，姮娥正在，妒云第几。",
        "dynasty": "宋",
        "collection_info": null
    },
    {
        "uuid": "2c4df9bb4de8d171c1a9d3bc07350def",
        "title": "永遇乐 阁雪云低",
        "author": "吴文英",
        "content": "阁雪云低，卷沙风急，惊雁失序。\n户掩寒宵，屏闲冷梦，灯飐唇似语。\n堪怜窗景，都闲刺绣，但续旧愁一缕。\n邻歌散，罗襟印粉，袖湿茜桃红露。\n西湖旧日，留连清夜，爱酒几将花误。\n遣袜尘销，题裙墨黯，天远吹笙路。\n吴台直下，缃梅无限，未放野桥香度。\n重谋醉，揉香弄影，水清浅处。",
        "dynasty": "宋",
        "collection_info": null
    },
    {
        "uuid": "6e14f5b62d8d49d1c0ac05db7410a188",
        "title": "玉胡蝶・玉蝴蝶 角断竿鸣疏点",
        "author": "吴文英",
        "content": "角断竿鸣疏点，倦萤透隙，低弄书光。\n一寸悲秋，生动万种凄凉。\n旧衫染、唾凝花碧，别泪想、妆洗蜂黄。\n楚魂伤。\n雁汀沙冷，来信微茫。\n都忘。\n孤山旧赏，水沈熨露，岸锦宜霜。\n败叶题诗，御沟应不到流湘。\n数客路、又随淮月，羡故人、还买吴航。\n两凝望。\n满城风雨，催送重阳。",
        "dynasty": "宋",
        "collection_info": null
    },
    {
        "uuid": "2dfc180fa6b8fd1f4ed1ed6faf0f81b6",
        "title": "绛都春 香深雾暖",
        "author": "吴文英",
        "content": "香深雾暖。\n正人在、锦瑟华年深院。\n旧日汉宫，分得红兰滋吴苑。\n临池羞落梅花片。\n弄水月、初匀妆面。\n紫烟笼处，双鸾共跨，洞箫低按。\n歌管。\n红围翠袖，冻云外，似觉东风先转。\n绣畔昼迟，花底天宽春无限。\n仙郎骄马琼林宴。\n待卷上、珠帘教看。\n更传莺入新年，宝钗梦燕。",
        "dynasty": "宋",
        "collection_info": null
    },
    {
        "uuid": "dddbc49f0f3afae3e7d40e570e1496bd",
        "title": "绛都春 羁云旅雁",
        "author": "吴文英",
        "content": "羁云旅雁。\n敛倦羽、寄楼墙阴年晚。\n问字翠尊，刻烛红笺悭曾展。\n冰滩鸣佩舟如箭。\n笑乌帻、临风重岸。\n傍邻垂柳，清霜万缕，送将人远。\n吴苑。\n千金未惜，买新赋、共赏文园词翰。\n流水翠微，明月清风平分半。\n梅深驿路香不断。\n万玉舞、罘罳东畔。\n料应花底春多，软红雾暖。",
        "dynasty": "宋",
        "collection_info": null
    },
    {
        "uuid": "ebd4b82051337d0a9f0abf02b0843b54",
        "title": "绛都春 螺屏暖翠",
        "author": "吴文英",
        "content": "螺屏暖翠。\n正雾卷暮色，星河浮霁。\n路幕递香，街马冲尘东风细。\n梅槎凌海横鳌背。\n倩稳载、蓬莱云气。\n宝阶斜转，冰峨素影，夜清如水。\n应记。\n千秋化鹤，旧华表、认得山川犹是。\n暗解绣囊，争掷金钱游人醉。\n笙歌晓度晴霞外。\n又上苑、春生一苇。\n便教接宴莺花，万红镜裹。",
        "dynasty": "宋",
        "collection_info": null
    },
    {
        "uuid": "49f46183f022a73b3c8966a47093ff97",
        "title": "绛都春 情黏舞线",
        "author": "吴文英",
        "content": "情黏舞线。\n怅驻马灞桥，天寒人远。\n旋翦露痕，移得春娇栽琼苑。\n流莺常语烟中怨。\n恨三月、飞花零乱。\n艳阳归后，红藏翠掩，小坊幽院。\n谁见。\n新腔按彻，背灯暗、共倚篔屏葱茜。\n绣被梦轻，金屋妆深沈香换。\n梅花重洗春风面。\n正溪上、参横月转。\n并禽飞上金沙，瑞香雾暖。",
        "dynasty": "宋",
        "collection_info": null
    },
    {
        "uuid": "2a46fa3a99f45e668127a9647312c7bf",
        "title": "绛都春 南楼坠燕",
        "author": "吴文英",
        "content": "南楼坠燕。\n又灯晕夜凉，疏帘空卷。\n叶吹暮喧，花露晨晞秋光短。\n当时明月娉婷伴。\n怅客路、幽扃俱远。\n雾鬟依约，除非照影，镜空不见。\n别馆。\n秋娘乍识，似人处、最在双波凝盼。\n旧色旧香，闲雨闲云情终浅。\n丹青谁画真真面。\n便只作、梅花频看。\n更愁花变梨霙，又随梦散。",
        "dynasty": "宋",
        "collection_info": null
    },
    {
        "uuid": "f3c5a83283fbc57eb11bbff79a860ac5",
        "title": "绛都春 春来雁渚",
        "author": "吴文英",
        "content": "春来雁渚。\n弄艳冶、又入垂杨如许。\n困舞瘦腰，啼湿宫黄池塘雨。\n碧沿苍藓云根路。\n尚追想、凌波微步。\n小楼重上，凭谁为唱，旧时金缕。\n凝伫。\n烟萝翠竹，欠罗袖、为倚天寒日暮。\n强醉梅边，招得花奴来尊俎。\n东风须惹春云住。\n□莫把、飞琼吹去。\n便教移取熏笼，夜温绣户。",
        "dynasty": "宋",
        "collection_info": null
    },
    {
        "uuid": "de854405ce4016b0ce886a8fbfc2dfb4",
        "title": "惜秋华 细响残蛩",
        "author": "吴文英",
        "content": "细响残蛩，傍灯前、似说深秋怀抱。\n怕上翠微，伤心乱烟残照。\n西湖镜掩尘沙，翳晓影、秦鬟云扰。\n新鸿，唤凄凉、渐入红萸乌帽。\n江上故人老。\n视东篱秀色，依然娟好。\n晚梦趁、邻杵断，乍将愁到。\n秋娘泪湿黄昏，又满城、雨轻风小。\n闲了。\n看芙蓉、画船多少。",
        "dynasty": "宋",
        "collection_info": null
    },
    {
        "uuid": "e4b6cba20137f2a277d4e9424ebc1759",
        "title": "惜秋华 思渺西风",
        "author": "吴文英",
        "content": "思渺西风，怅行踪、浪逐南飞高雁。\n怯上翠微，危楼更堪凭晚。\n蓬莱对起幽云，澹野色山容愁卷。\n清浅。\n瞰沧波、静衔秋痕一线。\n十载寄吴苑。\n惯东篱深把，露黄偷翦。\n移暮影、照越镜，意销香断。\n秋娥赋得闲情，倚翠尊、小眉初展。\n深劝。\n待明朝、醉巾重岸。",
        "dynasty": "宋",
        "collection_info": null
    },
    {
        "uuid": "22d2bf49735d0541e1daaf0344e351ae",
        "title": "惜秋华 露罥蛛丝",
        "author": "吴文英",
        "content": "露罥蛛丝，小楼阴堕月，秋惊华鬓。\n宫漏未央，当时钿钗遗恨。\n人间梦隔西风，算天上、年华一瞬。\n相逢，纵相疏、胜却巫阳无准。\n和处动凉讯。\n听露井梧桐，楚骚成韵。\n彩云断、翠羽散，此情难问。\n银河万古秋声，但望中、婺星清润。\n轻俊。\n度金针、漫牵方寸。",
        "dynasty": "宋",
        "collection_info": null
    },
    {
        "uuid": "abd3d27751ed950aa292569491aeb17c",
        "title": "惜秋华 数日西风",
        "author": "吴文英",
        "content": "数日西风，打秋林枣熟，还催人去。\n瓜果夜深，斜河拟看星度。\n葱葱便倒离尊，怅遇合、云销萍聚。\n留连，有残蝉韵晚，时歌金缕。\n绿水暂如许。\n奈南墙冷落，竹烟槐雨。\n此去杜曲，已近紫霄尺五。\n扁舟夜宿吴江，正水佩霓裳无数。\n眉妩。\n问别来、解相思否。",
        "dynasty": "宋",
        "collection_info": null
    },
    {
        "uuid": "050034bae81763d2f7703eb9e0565df5",
        "title": "惜秋华 路远仙城",
        "author": "吴文英",
        "content": "路远仙城，自王郎去后，芳卿憔悴。\n锦段镜空，重铺步障新绮。\n凡花瘦不禁秋，幻腻玉、腴红鲜丽。\n相携。\n试新妆乍毕，交扶轻醉。\n长记断桥外。\n骤玉骢过处，千娇凝睇。\n昨梦顿醒，依约旧时眉翠。\n愁边暮合碧云，倩唱入、六幺声里。\n风起。\n舞斜阳、阑干十二。",
        "dynasty": "宋",
        "collection_info": null
    },
    {
        "uuid": "f9830ce58c233fed1c6626df19e6ded2",
        "title": "惜黄花慢 粉靥金裳",
        "author": "吴文英",
        "content": "粉靥金裳。\n映绣屏认得，旧日萧娘。\n翠微高处，故人帽底，一年最好，偏是重阳。\n避春祗怕春不远，望幽径、偷理秋妆。\n殢醉乡。\n寸心似翦，飘荡愁觞。\n潮腮笑入清霜。\n斗万花样巧，深染蜂黄。\n露痕千点，自怜旧色，寒泉半掬，百感幽香。\n雁声不到东篱畔，满城但、风雨凄凉。\n最断肠。\n夜深怨蝶飞狂。",
        "dynasty": "宋",
        "collection_info": null
    },
    {
        "uuid": "175c3a839f5442a86d2dc02c3494864f",
        "title": "惜黄花慢 送客吴皋",
        "author": "吴文英",
        "content": "送客吴皋。\n正试霜夜冷，枫落长桥。\n望天不尽，背城渐杳，离亭黯黯，恨水迢迢。\n翠香零落红衣老，暮愁锁、残柳眉梢。\n念瘦腰。\n沈郎旧日，曾系兰桡。\n仙人凤咽琼箫。\n怅断魂送远，九辨难招。\n醉鬟留盼，小窗翦烛，歌云载恨，飞上银霄。\n素秋不解随船去，败红趁、一叶寒涛。\n梦翠翘。\n怨鸿料过南谯。",
        "dynasty": "宋",
        "collection_info": null
    },
    {
        "uuid": "7112ffceace0db897588779696f31576",
        "title": "十二郎・二郎神 素天际水",
        "author": "吴文英",
        "content": "素天际水，浪拍碎、冻云不凝。\n记晓叶题霜，秋灯吟雨，曾系长桥过艇。\n又是宾鸿重来后，猛赋得、归期才定。\n嗟绣鸭解言，香鲈堪钓，尚庐人境。\n幽兴。\n争如共载，越娥妆镜。\n念倦客依前，貂裘茸帽，重向淞江照影。\n酹酒苍茫，倚歌平远，亭上玉虹腰冷。\n迎醉面，暮雪飞花，几点黛愁山暝。",
        "dynasty": "宋",
        "collection_info": null
    },
    {
        "uuid": "8e713f995bf32d281c52e0545aaa289e",
        "title": "醉蓬莱 望碧天书断",
        "author": "吴文英",
        "content": "望碧天书断，宝枕香留，泪痕盈袖。\n谁识秋娘，比行云纤瘦。\n象尺熏炉，翠针金缕，记倚床同绣。\n月亸琼梳，冰销粉汗，南花熏透。\n尽是当时，少年清梦，臂约痕深，帕绡红皱。\n凭鹊传音，恨语多轻漏。\n润玉留情，沈郎无奈，向柳阴期候。\n数曲催阑，双铺深掩，风环鸣兽。",
        "dynasty": "宋",
        "collection_info": null
    },
    {
        "uuid": "0c5a7c6341b4f8d0364310c779791698",
        "title": "烛影摇红 西子西湖",
        "author": "吴文英",
        "content": "西子西湖，赋情合载鸱夷棹。\n断桥直去是孤山，应为梅花到。\n几度吟昏醉晓。\n背东风、偷闲斗草。\n乱鸦啼后，解佩归来，春怀多少。\n千里蝉娟，茂园今夜同清照。\n樱脂茸唾听吟诗，争似还家好。\n昵昵西窗语笑。\n凤云深、琼箫缥缈。\n顾春如旧，柳带同心，花枝压帽。",
        "dynasty": "宋",
        "collection_info": null
    },
    {
        "uuid": "c35960e8102489adb04a5e7ddde1cfde",
        "title": "烛影摇红 新月侵阶",
        "author": "吴文英",
        "content": "新月侵阶，彩云林外笙箫透。\n银台双引绕花行，红坠香沾袖。\n不管签声转漏。\n更明朝、棋消永昼。\n静中闲看，倦羽飞还，游云出岫。\n随处春光，翠阴那只西湖柳。\n去年溪上牡丹时，还试长安酒。\n都把愁怀抖擞。\n笑流莺、啼春漫漫瘦。\n晓风恶尽，妒雪寒销，青梅如豆。",
        "dynasty": "宋",
        "collection_info": null
    },
    {
        "uuid": "269070a00969e77df9e1477866686f0e",
        "title": "烛影摇红 飞尽西园",
        "author": "吴文英",
        "content": "飞尽西园，晚秋却胜春天气。\n霜花开尽锦屏空，红叶新装缀。\n时放清杯泛水。\n暗凄凉、东风旧事。\n夜吟不绝，松影阑干，月笼寒翠。\n莫唱阳关，但凭彩袖歌千岁。\n秋星入梦隔明朝，十载吴宫会。\n一棹回潮度苇。\n正西窗、灯花报喜。\n柳蛮樱素，试酒争怜，不教不醉。",
        "dynasty": "宋",
        "collection_info": null
    },
    {
        "uuid": "50bb48728ccc885f6586692399743e88",
        "title": "烛影摇红 碧澹山姿",
        "author": "吴文英",
        "content": "碧澹山姿，暮寒愁沁歌眉浅。\n障泥南陌润轻酥，灯火深深院。\n入夜笙歌渐暖。\n彩旗翻、宜男舞遍。\n恣游不怕，素袜尘生，行裙红溅。\n银烛笼纱，翠屏不照残梅怨。\n洗妆清靥湿春风，宜带啼痕看。\n楚梦留情未散。\n素娥愁、天深信远。\n晓窗移枕，酒困香残，春阴帘卷。",
        "dynasty": "宋",
        "collection_info": null
    },
    {
        "uuid": "f50e71305e38129eb95e657f93a6f0ef",
        "title": "烛影摇红 天桂飞香",
        "author": "吴文英",
        "content": "天桂飞香，御花簇座千秋宴。\n笑从王母摘仙桃，琼醴双金盏。\n掌上龙珠照眼。\n映萝图、星晖海润。\n浮槎远到，水浅蓬莱，秋明河汉。\n宝月将弦，晚钩斜挂西帘卷。\n未须十日便中秋，争看清光满。\n净洗红尘障面。\n贺朝霖、催班正殿。\n喜回天上，紫府开筵，瑶池宣劝。",
        "dynasty": "宋",
        "collection_info": null
    },
    {
        "uuid": "42ac15294bbece7cc37e53b7ddac805a",
        "title": "烛影摇红 莓锁虹梁",
        "author": "吴文英",
        "content": "莓锁虹梁，稽山祠下当时见。\n横斜无分照溪光，珠网空凝遍。\n姑射青春对面。\n驾飞虬、罗浮路远。\n千年春在，新月苔池，黄昏山馆。\n花满河阳，为君羞褪晨妆茜。\n云根直下是银河，客老秋槎变。\n雨外红铅洗断。\n又晴匣、惊飞暮管。\n倚阑祗怕，弄水鳞生，乘东风便。",
        "dynasty": "宋",
        "collection_info": null
    },
    {
        "uuid": "92dc3f538bb1145576a72a9138d43e6c",
        "title": "烛影摇红 秋入灯花",
        "author": "吴文英",
        "content": "秋入灯花，夜深檐影琵琶语。\n越娥青镜洗红埃，山斗秦眉妩。\n相问金茸翠亩。\n认城阴、春耕旧处。\n晚春相应，新稻炊香，疏烟林莽。\n清磬风前，海沈宿袅芙蓉炷。\n阿香秋梦起娇啼，玉女传幽素。\n人驾梅槎未渡。\n试梧桐、聊分宴俎。\n采菱别调，留取蓬莱，霎时云住。",
        "dynasty": "宋",
        "collection_info": null
    },
    {
        "uuid": "4aaf88fcd78e3313bf9e75e7425d7b7f",
        "title": "丑奴儿慢・采桑子慢 东风未起",
        "author": "吴文英",
        "content": "东风未起，花上纤尘无影。\n峭云湿，凝酥深，乍洗梅清。\n钓卷愁丝，冷浮虹气海空明。\n若耶门闭，扁舟去懒，客思鸥轻。\n几度问春，倡红冶翠，空媚阴晴。\n看真色、千岩一素，天澹无情。\n醒眼重开，玉钩帘外晓峰青。\n相扶轻醉，越王台上，更最高层。",
        "dynasty": "宋",
        "collection_info": null
    },
    {
        "uuid": "b39dee7ccf482642cd866b2a369db219",
        "title": "丑奴儿慢・采桑子慢 空蒙乍敛",
        "author": "吴文英",
        "content": "空蒙乍敛，波影帘花晴乱。\n正西子、梳妆楼上，镜舞青鸾。\n润逼风襟，满湖山色入阑干。\n天虚鸣籁，云多易雨，长带秋寒。\n遥望翠凹，隔江时见，越女低鬟。\n算堪羡、烟沙白鹭，暮往朝远。\n歌管重城，醉花春梦半香残。\n乘杯对影，云海人闲。",
        "dynasty": "宋",
        "collection_info": null
    },
    {
        "uuid": "b2cbca210feab8a29608ffe52f5d22b1",
        "title": "木兰花慢 紫骝嘶冻草",
        "author": "吴文英",
        "content": "紫骝嘶冻草，晓云锁、岫眉颦。\n正蕙雪初销，松腰玉瘦，憔悴真真。\n轻藜渐穿险磴，步荒苔、犹认瘗花痕。\n千古兴亡旧恨，半丘残日孤云。\n开尊。\n重吊吴魂。\n岚翠冷、洗微醺。\n问几曾夜宿，月明起看，剑水星纹。\n登临总成去客，更软红、先有探芳人。\n回首沧波故苑，落梅烟雨黄昏。",
        "dynasty": "宋",
        "collection_info": null
    },
    {
        "uuid": "93b632ee2225c2e52926a68ea1d47ed4",
        "title": "木兰花慢 步层丘翠莽",
        "author": "吴文英",
        "content": "步层丘翠莽，□□处、更春寒。\n渐晚色催阴，风花弄雨，愁起阑干。\n惊翰。\n带云去杳，任红尘、一片落人间。\n青冢麒麟有恨，卧听箫鼓游山。\n年年。\n叶外花前。\n腰艳楚、鬓成潘。\n叹宝奁瘗久，青萍共化，裂石空盘。\n尘缘。\n酒沾粉污，问何人、从此濯清泉。\n一笑掀髯付与，寒松瘦倚苍峦。",
        "dynasty": "宋",
        "collection_info": null
    },
    {
        "uuid": "81502c186b9e0f5b90f96d4070471f98",
        "title": "木兰花慢 送秋云万里",
        "author": "吴文英",
        "content": "送秋云万里，算舒卷、总何心。\n叹路转羊肠，人营燕垒，霜满蓬簪。\n愁侵。\n庾尘满袖，便封侯、那羡汉淮阴。\n一醉莼丝脍玉，忍教菊老松深。\n离音。\n又听西风，金井树、动秋吟。\n向暮江目断，鸿飞渺渺，天色沈沈。\n沾襟。\n四弦夜语，问杨琼、往事到寒砧。\n争似湖山岁晚，静梅香底同斟。",
        "dynasty": "宋",
        "collection_info": null
    },
    {
        "uuid": "b723adbcc584454f3c1e6169aa9e5bac",
        "title": "木兰花慢 酹清杯问水",
        "author": "吴文英",
        "content": "酹清杯问水，惯曾见、几逢迎。\n自越棹轻飞，秋莼归后，杞菊荒荆。\n孤鸣。\n舞鸥惯下，又渔歌、忽断晚烟生。\n雪浪闲销钓石，冷枫频落江汀。\n长亭。\n春恨何穷，目易尽、酒微醒。\n怅断魂西子，凌波去杳，环佩无声。\n阴晴。\n最无定处，被浮云、多翳镜华明。\n向晓东风霁色，绿杨楼外山青。",
        "dynasty": "宋",
        "collection_info": null
    },
    {
        "uuid": "8fdb243a85b1bdced6ae3a5a5b5b54a4",
        "title": "木兰花慢 润寒梅细雨",
        "author": "吴文英",
        "content": "润寒梅细雨，卷灯火、暗尘香。\n正万里胥涛，流花涨腻，春共东江。\n云樯。\n未传燕语，过罘罳、垂柳舞鹅黄。\n留取行人系马，软红深处闻莺。\n悠扬。\n霁月清风，凝望久、鄮山苍。\n又紫箫一曲，还吹别调，楚际吴旁。\n仙方。\n袖中秘宝，遣蓬莱、弱水变飞霜。\n寒食春城秀句，趁花飞入宫墙。",
        "dynasty": "宋",
        "collection_info": null
    },
    {
        "uuid": "f6fb60be14655c205dc23e21f6167858",
        "title": "木兰花慢 指罘罳晓月",
        "author": "吴文英",
        "content": "指罘罳晓月，动凉信、又催归。\n正玉涨松波，花穿画舫，无限红衣。\n青丝。\n傍桥浅系，问笛中、谁奏鹤南飞。\n西子冰销冷处，素娥宝镜圆时。\n清奇。\n好借秋光，临水色、写瑶卮。\n向醉中织就，天孙云锦，一杼新诗。\n依稀。\n数声禁漏，又东华、尘染帽檐缁。\n争似西风小队，便乘鲈脍秋肥。",
        "dynasty": "宋",
        "collection_info": null
    },
    {
        "uuid": "ebc0b36280dec7b849fab265be0861ad",
        "title": "木兰花慢 几临流送远",
        "author": "吴文英",
        "content": "几临流送远，渐荒落、旧邮亭。\n念西子初来，当时望眼，啼雨难晴。\n娉婷。\n素亭共载，到越吟、翻调倚吴声。\n得意东风去棹，怎怜会重离轻。\n云零。\n梦绕浮觞，流水畔、叙幽情。\n恨赋笔分携，江山委秀，桃李荒荆。\n经行。\n问春在否，过汀洲、暗忆百花名。\n莺缕争堪细折，御黄堤上重盟。",
        "dynasty": "宋",
        "collection_info": null
    },
    {
        "uuid": "d7115b1b44c0607991706755f5a3dc68",
        "title": "喜迁莺 凡尘流水",
        "author": "吴文英",
        "content": "凡尘流水。\n正春在、绛阙瑶阶十二。\n暖日明霞，天香盘锦，低映晓光梳洗。\n故苑浣花沈恨，化作妖红斜紫。\n困无力，倚阑干，还倩东风扶起。\n公子。\n留意处，罗盖牙签，一一花名字。\n小扇翻歌，密围留客，云叶翠温罗绮。\n艳波紫金杯重，人倚妆台微醉。\n夜和露，翦残枝，点点花心清泪。",
        "dynasty": "宋",
        "collection_info": null
    },
    {
        "uuid": "6315bcff4cfca78ae60e4d1777e1fa37",
        "title": "喜迁莺 烟空白鹭",
        "author": "吴文英",
        "content": "烟空白鹭。\n乍飞下、似呼行人相语。\n细縠春波，微痕秋月，曾认片帆来去。\n万顷素云遮断，十二红帘钩处。\n黯愁远，向虹腰，时送斜阳凝伫。\n轻许。\n孤梦到，海上玑宫，玉冷深窗户。\n遥指人间，隔江烟火，漠漠水葓摇暮。\n看葺断矶残钓，替却珠歌雪舞。\n吟未了，去匆匆，清晓一阑烟雨。",
        "dynasty": "宋",
        "collection_info": null
    },
    {
        "uuid": "09b9cea2b1e9f4cfdbf018a8cb78a854",
        "title": "喜迁莺 江亭年暮",
        "author": "吴文英",
        "content": "江亭年暮。\n趁飞雁、又听，数声柔橹。\n蓝尾杯单，胶牙饧澹，重省旧时羁旅。\n雪舞野梅篱落，寒拥渔家门户。\n晚风峭，作初番花讯，春还知否。\n何处。\n围艳冶、红烛画堂，博簺良宵午。\n谁念行人，愁先芳草，轻送年华如羽。\n自剔短檠不睡，空索彩桃新句。\n便归好，料鹅黄，已染西池千缕。",
        "dynasty": "宋",
        "collection_info": null
    },
    {
        "uuid": "45996aab4d5fc9af90dc65e5c747bfd4",
        "title": "喜迁莺 冬分人别",
        "author": "吴文英",
        "content": "冬分人别。\n渡倦客晚潮，伤头俱雪。\n雁影秋空，蝶情春荡，几处路穷车绝。\n把酒共温寒夜，倚绣添慵时节。\n又底事，对愁云江国，离心还折。\n吴越。\n重会面，点检旧吟，同看灯花结。\n儿女相思，年华轻送，邻户断声噎。\n待移杖藜雪后，犹怯蓬莱寒阔。\n最起晚，任鸦林催晓，梅窗沈月。",
        "dynasty": "宋",
        "collection_info": null
    },
    {
        "uuid": "67534e9bdac9bf3ccdba8d1e9168e45d",
        "title": "探芳信 夜寒重",
        "author": "吴文英",
        "content": "夜寒重。\n见羽葆将迎，飞琼入梦。\n整素妆归处，中宵按瑶凤。\n舞春歌夜棠梨岸，月冷和云冻。\n画船中、太白仙人，锦袍初拥。\n应过语溪否，试笑挹中郎，还叩清弄。\n粉黛湖山，欠携酒、共飞鞚。\n洗杯时换铜觚水，待作梅花供。\n问何时、带雨锄烟自种。",
        "dynasty": "宋",
        "collection_info": null
    },
    {
        "uuid": "d464fa36db88bf45a659266f0b35d1a2",
        "title": "探芳信 暖风定",
        "author": "吴文英",
        "content": "暖风定。\n正卖花吟春，去年曾听。\n旋自洗幽兰，银瓶钓金井。\n斗窗香暖悭留客，街鼓还催暝。\n调雏莺、试遣深杯，唤将愁醒。\n灯市又重整。\n待醉勒游缰，缓穿斜径。\n暗忆芳盟，绡帕泪犹凝。\n吴宫十里吹笙路，桃李都羞靓。\n绣帘人、怕惹飞梅翳镜。",
        "dynasty": "宋",
        "collection_info": null
    },
    {
        "uuid": "111d251f89fffd6abe4f459fef91ec47",
        "title": "探芳信 为春瘦",
        "author": "吴文英",
        "content": "为春瘦。\n更瘦如梅花，花应知否。\n任枕函云坠，离怀半中酒。\n雨声楼阁春寒里，寂寞收灯后。\n甚年年、斗草心期，探花时候。\n娇懒强拈绣。\n暗背里相思，闲供晴昼。\n玉合罗囊，兰膏渍红豆。\n舞衣叠损金泥凤，妒折阑干柳。\n几多愁、两点天涯远岫。",
        "dynasty": "宋",
        "collection_info": null
    },
    {
        "uuid": "4fd05c1483352167061575aeda53909b",
        "title": "探芳信 转芳径",
        "author": "吴文英",
        "content": "转芳径。\n见雾卷晴漪，鱼弄游影。\n旋解缨濯翠，临流抚菱镜。\n半林竹色香处，意足多新咏。\n试衣单、雁欲来时，旧寒才定。\n门巷对深静。\n但酒敌春浓，棋消日永。\n旧曲猗兰，待留向、月中听。\n藻池不通宫沟水，任泛流红冷。\n小阑干、笑拍东风醉醒。",
        "dynasty": "宋",
        "collection_info": null
    },
    {
        "uuid": "8342a856a3c0e1a02fac16ee555e4e43",
        "title": "探芳信 探春到",
        "author": "吴文英",
        "content": "探春到。\n见彩花钗头，玉燕来早。\n正紫龙眠重，明月弄清晓。\n夜尘不浸银河水，金盎供新澡。\n镇帷犀、护紧东风，秀藏芝草。\n星斗粲怀抱。\n问雾暖蓝田，玉长多少。\n禁苑传香，柳边语、听莺报。\n片云飞趁春潮去，红软长安道。\n试回头、一点蓬莱翠小。",
        "dynasty": "宋",
        "collection_info": null
    },
    {
        "uuid": "caedf414de332ac2c2def6f63c1b5436",
        "title": "声声慢 蓝云笼晓",
        "author": "吴文英",
        "content": "蓝云笼晓，玉树悬秋，交加金钏霞枝。\n人起昭阳，禁寒粉栗生肌。\n浓香最无着处，渐冷香、风露成霏。\n绣茵展，怕空阶惊坠，化作萤飞。\n三十六宫愁重，问谁持金锸，和月都移。\n掣锁西厢，清尊素手重携。\n秋来鬓华多少，任乌纱、醉压花低。\n正摇落，叹淹留、客又未归。",
        "dynasty": "宋",
        "collection_info": null
    },
    {
        "uuid": "d91dcd43b225d8ed7a1da61329266d8b",
        "title": "声声慢 云深山坞",
        "author": "吴文英",
        "content": "云深山坞，烟冷江皋，人生未易相逢。\n一笑灯前，钗行两两春容。\n清芳夜争真态，引生香、撩乱东风。\n探花手，与安排金屋，懊恼司空。\n憔悴敧翘委佩，恨玉奴销瘦，飞趁轻鸿。\n试问知心，尊前谁最情浓。\n连呼紫云伴醉，小丁香、才吐微红。\n还解语，待携归、行雨梦中。",
        "dynasty": "宋",
        "collection_info": null
    },
    {
        "uuid": "8030d79dc47de9c20c66b37eb166e594",
        "title": "声声慢 檀栾金碧",
        "author": "吴文英",
        "content": "檀栾金碧，婀娜蓬莱，游云不蘸芳洲。\n露柳霜莲，十分点缀成秋。\n新弯画眉未稳，似含羞、低护墙头。\n愁送远，驻西台车马，共惜临流。\n知道池亭多宴，掩庭花、长是惊落秦讴。\n腻粉阑干，犹闻凭袖香留。\n输他翠涟拍甃，瞰新妆、时浸明眸。\n帘半卷，带黄花、人在小楼。",
        "dynasty": "宋",
        "collection_info": null
    },
    {
        "uuid": "a10a0005d48c5f05c05c2892276a307b",
        "title": "声声慢 春星当户",
        "author": "吴文英",
        "content": "春星当户，眉月分心，罗屏绣幕围香。\n歌缓□□，轻尘暗簌文梁。\n秋桐泛商丝雨，恨未回、飘雪垂杨。\n连宝镜，更一家姊妹，曾入昭阳。\n莺燕堂深谁到，为殷勤、须放醉客疏狂。\n量减离怀，孤负蘸甲清觞。\n曲中倚娇佯误，算只图、一顾周郎。\n花镇好，驻年华、长在琐窗。",
        "dynasty": "宋",
        "collection_info": null
    },
    {
        "uuid": "4d97947ec5402a675906217c97613b5d",
        "title": "声声慢 寒筲惊坠",
        "author": "吴文英",
        "content": "寒筲惊坠，香豆初收，银妆一夜霜深。\n乱泻明珠，金盘来荐清斟。\n绿窗细剥檀皱，料水晶、微损春簪。\n风韵处，惹手香酥润，樱口脂侵。\n重省追凉前事，正风吟莎井，月碎苔阴。\n颗颗相思，无情漫搅秋心。\n银台翦花杯散，梦阿娇、金屋沈沈。\n甚时见，露十香、钗燕坠金。",
        "dynasty": "宋",
        "collection_info": null
    },
    {
        "uuid": "9618f4732ce4dc53bb134bac678dda62",
        "title": "声声慢 清漪衔苑",
        "author": "吴文英",
        "content": "清漪衔苑，御水分流，阿阶西北青红。\n朱栱浮云，碧窗宿雾蒙蒙。\n璇题净横秋影，笑南飞、不过新鸿。\n延桂影，见素娥梳洗，微步琼空。\n城外湖山十里，想无时长敞，罨画帘栊。\n暗柳回堤，何须系马金狨。\n莺花翰林千首，彩毫飞、海雨天风。\n凤池上，又相思、春夜梦中。",
        "dynasty": "宋",
        "collection_info": null
    },
    {
        "uuid": "e0efa3d936d964161966e3e5609bff9c",
        "title": "声声慢 六铢衣细",
        "author": "吴文英",
        "content": "六铢衣细，一叶舟轻，黄芦堪笑浮槎。\n何处汀洲，云澜锦浪无涯。\n秋姿澹凝水色，艳真香、不染春华。\n笑归去，傍金波开户，翠屋为家。\n回施红妆青镜，与一川平绿，五月晴霞。\n赪玉杯中，西风不到窗纱。\n端的旧莲深薏，料采菱、新曲羞夸。\n秋潋滟，对年年、人胜似花。",
        "dynasty": "宋",
        "collection_info": null
    },
    {
        "uuid": "f1bd86d4f2d33d3132bf2796b45a3745",
        "title": "声声慢 莺围橙径",
        "author": "吴文英",
        "content": "莺围橙径，鲈跃莼波，重来雨过中秋。\n酒市渔乡，西风胜似春柔。\n宿舂去年村墅，看黄云、还委西畴。\n凤池去，信吴人有分，借与迟留。\n应是香山续梦，又凝香追咏，重到苏州。\n青鬓江山，足成千岁风流。\n围腰御仙花底，衬月中、金粟香浮。\n夜宴久，揽秋云、平倚画楼。",
        "dynasty": "宋",
        "collection_info": null
    },
    {
        "uuid": "8e9681bd160e6c0da0d633e2c014f386",
        "title": "声声慢 旋移轻鹢",
        "author": "吴文英",
        "content": "旋移轻鹢，浅傍垂虹，还因送客迟留。\n泪雨横波，遥山眉上新愁。\n行人倚阑心事，问谁知、只有沙鸥。\n念聚散，几枫丹霜渚，莼绿春洲。\n渐近香菰炊黍，想红丝织字，未远青楼。\n寂寞渔乡，争如连醉温柔。\n西窗夜深翦烛，梦频生、不放云收。\n共怅望，认孤烟、起处是州。",
        "dynasty": "宋",
        "collection_info": null
    },
    {
        "uuid": "006fd78afbb86a07802c9198e39babb1",
        "title": "高阳台 修竹凝妆",
        "author": "吴文英",
        "content": "修竹凝妆，垂杨驻马，凭阑浅画成图。\n山色谁题，楼前有雁斜书。\n东风紧送斜阳下，弄旧寒、晚酒醒馀。\n自销凝，能几花前，顿老相如。\n伤春不在高楼上，在灯前敧枕，雨外熏炉。\n怕舣游船，临流可奈清臞。\n飞红若到西湖底，搅翠澜、总是愁鱼。\n莫重来，吹尽香绵，泪满平芜。",
        "dynasty": "宋",
        "collection_info": null
    },
    {
        "uuid": "3b3018612f9959619041a3f737ce6365",
        "title": "高阳台 宫粉雕痕",
        "author": "吴文英",
        "content": "宫粉雕痕，仙云堕影，无人野水荒湾。\n古石埋香，金沙锁骨连环。\n南楼不恨吹横笛，恨晓风、千里关山。\n半飘零，庭上黄昏，月冷阑干。\n寿阳空理愁鸾。\n问谁调玉髓，暗补香瘢。\n细雨归鸿，孤山无限春寒。\n离魂难倩招清些，梦缟衣、解佩溪边。\n最愁人，啼鸟晴明，叶底青圆。",
        "dynasty": "宋",
        "collection_info": null
    },
    {
        "uuid": "27a4e15a334cd15900e9ca675f51682b",
        "title": "高阳台 淝水秋寒",
        "author": "吴文英",
        "content": "淝水秋寒，淮堤柳色，别来几换年光。\n紫马行迟，才生梦草池塘。\n便乘丹凤天边去，禁漏催、春殿称觞。\n过松江，雪弄飞花，冰解鸣珰。\n芳洲酒社词场。\n赋高台陈迹，曾醉吴王。\n重上逋山，诗清月瘦昏黄。\n春风侍女篝畔，早鹊袍、已暖天香。\n到东园，应费新题，千树苔苍。",
        "dynasty": "宋",
        "collection_info": null
    },
    {
        "uuid": "4b344e959c38bccc4dd49610d28b4f18",
        "title": "高阳台 风袅垂杨",
        "author": "吴文英",
        "content": "风袅垂杨，雪销蕙草，何如清润潘郎。\n风月襟怀，挥豪倚马成章。\n仙都观里桃千树，映曲尘、十里荷塘。\n未归来，应恋花洲，醉玉吟香。\n东风晴昼浓如酒，正十分皓月，一半春光。\n燕子重来，明朝传梦西窗。\n朝寒几暖金炉烬，料洞天、日月偏长。\n杏园诗，应待先题，嘶马平康。",
        "dynasty": "宋",
        "collection_info": null
    },
    {
        "uuid": "108b97bcbb4c7e92cbfe7e42d05f6cff",
        "title": "高阳台 帆落回潮",
        "author": "吴文英",
        "content": "帆落回潮，人归故国，山椒感慨重游。\n弓折霜寒，机心已堕沙鸥。\n灯前宝剑清风断，正五湖、雨笠扁舟。\n最无情，岩上闲花，腥染春愁。\n当时白石苍松路，解勒回玉辇，雾掩山羞。\n木客歌阑，青春一梦荒丘。\n年年古苑西风到，雁怨啼、绿水葓秋。\n莫登临，几树残烟，西北高楼。",
        "dynasty": "宋",
        "collection_info": null
    },
    {
        "uuid": "e6f301a748f4ef1b88596e02f772b70d",
        "title": "倦寻芳 坠瓶恨井",
        "author": "吴文英",
        "content": "坠瓶恨井，分镜迷楼，空闲孤燕。\n寄别崔徽，清瘦画图春面。\n不约舟移杨柳系，有缘人映桃花见。\n叙分携，悔香瘢漫爇，绿鬟轻翦。\n听细语、琵琶幽怨。\n客鬓苍华，衫袖湿遍。\n渐老芙蓉，犹自带霜宜看。\n一缕情深朱户掩，两痕愁起青山远。\n被西风，又惊吹、梦云分散。",
        "dynasty": "宋",
        "collection_info": null
    },
    {
        "uuid": "138764969233039dc7ef5fc7b62fe1cf",
        "title": "倦寻芳 海霞倒影",
        "author": "吴文英",
        "content": "海霞倒影，空雾飞香，天市催晚。\n暮靥宫梅，相对画楼帘卷。\n罗袜轻尘花笑语，宝钗争艳春心眼。\n乱箫声，正风柔柳弱，舞肩交燕。\n念窈窕、东邻深巷，灯外歌沈，月上花浅。\n梦雨离云，点点漏壶清怨。\n珠络香销空念往，纱窗人老羞相见。\n渐铜壶，闭春阴、晓寒人倦。",
        "dynasty": "宋",
        "collection_info": null
    },
    {
        "uuid": "00c78add6406d9e0aa61af58e50858da",
        "title": "倦寻芳 暮帆挂雨",
        "author": "吴文英",
        "content": "暮帆挂雨，冰岸飞梅，春思零乱。\n送客将归，偏是故宫离苑。\n醉酒曾同凉月舞，寻芳还隔江尘面。\n去难留，怅芙蓉路窄，绿杨天远。\n便系马、莺边清晓，烟草晴花，沙润香软。\n烂锦年华，谁念故人游倦。\n寒食相思堤上路，行云应在孤山畔。\n寄新吟，莫空回、五湖春雁。",
        "dynasty": "宋",
        "collection_info": null
    },
    {
        "uuid": "870734ea8fa045e107617af7525d73ac",
        "title": "三姝媚 吹笙池上道",
        "author": "吴文英",
        "content": "吹笙池上道。\n为王孙重来，旋生芳草。\n水石清寒，过半春犹自，燕沈莺悄。\n樨柳阑干，晴荡漾、禁烟残照。\n往事依然，争忍重听，怨红凄调。\n曲榭方亭初扫。\n印藓迹双鸳，记穿林窈。\n顿隔年华，似梦回花上，露晞平晓。\n恨遂孤鸿，客又去、清明还到。\n便鞚墙头归骑，青梅已老。",
        "dynasty": "宋",
        "collection_info": null
    },
    {
        "uuid": "a7b2ed93988c7b4a8445e1ea35c25a72",
        "title": "三姝媚 湖山经醉惯",
        "author": "吴文英",
        "content": "湖山经醉惯。\n溃春衫、啼痕酒痕无限。\n又客长安，叹断襟零袂，涴尘谁浣。\n紫曲门荒，沿败井、风摇青蔓。\n对语东邻，犹是曾巢，谢堂双燕。\n春梦人间须断。\n但怪得、当年梦缘能短。\n绣屋秦筝，傍海棠偏爱，夜深开宴。\n舞歇歌沈，花未减、红颜先变。\n伫久河桥欲去，斜阳泪满。",
        "dynasty": "宋",
        "collection_info": null
    },
    {
        "uuid": "6e2a6a5681b8c0c695d1d225a562cb6f",
        "title": "三姝媚 酣春青镜里",
        "author": "吴文英",
        "content": "酣春青镜里。\n照晴波明眸，暮云愁髻。\n半绿垂丝，正楚腰纤瘦，舞衣初试。\n燕客飘零，烟树冷、青骢曾系。\n画馆朱楼，还把清尊，慰春憔悴。\n离苑幽芳深闭。\n恨浅薄东风，褪花销腻。\n彩箑翻歌，最赋情、偏在笑红颦翠。\n暗拍阑干，看散尽、斜阳船市。\n付与金衣清晓，花深未起。",
        "dynasty": "宋",
        "collection_info": null
    },
    {
        "uuid": "11cf86f109487534b41025197ff7c677",
        "title": "昼锦堂 舞影灯前",
        "author": "吴文英",
        "content": "舞影灯前，箫声酒外，独鹤华表重归。\n旧雨残云仍在，门巷都非。\n愁结春情迷醉眼，老怜秋鬓倚蛾眉。\n难忘处，犹恨绣笼，无端误放莺飞。\n当时。\n征路远，欢事差，十年轻负心期。\n楚梦秦楼相遇，共叹相违。\n泪香沾湿孤山雨，瘦腰折损六桥丝。\n何时向，窗下翦残红烛，夜杪参移。",
        "dynasty": "宋",
        "collection_info": null
    },
    {
        "uuid": "bd355d5f2a8c42132a51ad0955fce0fb",
        "title": "汉宫春 花姥来时",
        "author": "吴文英",
        "content": "花姥来时，带天香国艳，羞掩名姝。\n日长半娇半困，宿酒微苏。\n沈香槛北，比人间、风异烟殊。\n春恨重，盘云坠髻，碧花翻吐琼盂。\n洛苑旧移仙谱，向吴娃深馆，曾奉君娱。\n猩唇露红未洗，客鬓霜铺。\n兰词沁壁，过西园、重载双壶。\n休漫道，花扶人醉，醉花却要人扶。",
        "dynasty": "宋",
        "collection_info": null
    },
    {
        "uuid": "a0d78d9efbfae923f0e226d9744265dc",
        "title": "汉宫春 名压年芳",
        "author": "吴文英",
        "content": "名压年芳，倚竹根新影，独照清漪。\n千年禹梁藓碧，重发南枝。\n冰凝素质，遣凡桃、羞濯尘姿。\n寒正峭，东风似海，香浮夜雪春霏。\n练鹊锦袍仙使，有青娥传梦，月转参移。\n逋山傍莺系马，玉翦新辞。\n宫妆镜裹，笑人间、花信都迟。\n春未了，红盐荐鼎，江南烟雨黄时。",
        "dynasty": "宋",
        "collection_info": null
    },
    {
        "uuid": "ab6d787bbb01d6dcc74530410fb53d04",
        "title": "汉宫春 怀得银符",
        "author": "吴文英",
        "content": "怀得银符，卷朝衣归袖，犹惹天香。\n星移太微几度，飞出西江。\n吴城驻马，趁鲈肥、腊蚁初尝。\n红雾底，金门候晓，争如小队春行。\n何用倚楼看镜，算橘中深趣，日月偏长。\n江山待吟秀句，梅靥催妆。\n东风水暖，弄烟娇、语燕飞墙。\n来岁醉，鹊楼胜处，轰围舞袖歌裳。",
        "dynasty": "宋",
        "collection_info": null
    },
    {
        "uuid": "35c09627611114347a2ae2ea6c7cb063",
        "title": "秋霁 一水盈盈",
        "author": "吴文英",
        "content": "一水盈盈，汉影隔游尘，净洗寒绿。\n秋沐平烟，日回西照，乍惊饮虹天北。\n彩阑翠馥。\n锦云直下花成屋。\n试纵目。\n空际、醉乘风露跨黄鹄。\n追想缥缈，钓雪松江，恍然烟蓑，秋梦重续。\n问何如、临池脍玉，扁舟空舣洞庭宿。\n也胜饮湘然楚竹。\n夜久人悄，玉妃唤月归来，桂笙声裹，水宫六六。",
        "dynasty": "宋",
        "collection_info": null
    },
    {
        "uuid": "0728569e83013198eadf0b6010dd80ec",
        "title": "花心动 入眼青红",
        "author": "吴文英",
        "content": "入眼青红，小玲珑、飞檐度云微湿。\n绣槛展春，金屋宽花，谁管采菱波狭。\n翠深知是深多少，不都放、夕阳红入。\n待装缀，新漪涨翠，小圜荷叶。\n此去春风满箧。\n应时锁蛛丝，浅虚尘榻。\n夜雨试灯，晴雪吹梅，趁取玳簪重盍。\n卷帘不解招新燕，春须笑、酒悭歌涩。\n半窗掩，日长困生翠睫。",
        "dynasty": "宋",
        "collection_info": null
    },
    {
        "uuid": "0e6e7f7e96834a06c1c0205d34b0d757",
        "title": "花心动 十里东风",
        "author": "吴文英",
        "content": "十里东风，袅垂杨、长似舞时腰瘦。\n翠馆朱楼，紫陌青门，处处燕莺晴昼。\n乍看摇曳金丝细，春浅映、鹅黄如酒。\n嫩阴裹，烟滋露染，翠娇红溜。\n此际雕鞍去久。\n空追念邮亭，短枝盈首。\n海角天涯，寒食清明，泪点絮花沾袖。\n去年折赠行人远，今年恨、依然纤手。\n断肠也，羞眉画应未就。",
        "dynasty": "宋",
        "collection_info": null
    },
    {
        "uuid": "f878f240ebe1e6bcec1e5e35c7d2e8fc",
        "title": "龙山会 石径幽云冷",
        "author": "吴文英",
        "content": "石径幽云冷，步障深深，艳锦青红亚。\n小桥和梦过，仙佩杳、烟水茫茫城下。\n何处不秋阴，问谁借、东风艳冶。\n最娇娆，愁侵醉颊，泪销红洒。\n摇落翠莽平沙，竞挽斜阳，驻短亭车马。\n晓妆羞未堕。\n沈恨起、金谷魂飞深夜。\n惊雁落清歌，酹花倩、觥船快泻。\n去未舍。\n待月向井梧梢上挂。",
        "dynasty": "宋",
        "collection_info": null
    },
    {
        "uuid": "e4569d949fdb7a92b69f79a82da57a89",
        "title": "八声甘州 渺空烟四远",
        "author": "吴文英",
        "content": "渺空烟四远，是何年、青天坠长星。\n幻苍崖云树，名娃金屋，残霸宫城。\n箭径酸风射眼，腻水染花腥。\n时靸双鸳响，廊叶秋声。\n宫里吴王沈醉，倩五湖倦客，独钓醒醒。\n问苍波无语，华发奈山青。\n水涵空、阑干高处，送乱鸦、斜日落渔汀。\n连呼酒，上琴台去，秋与云平。",
        "dynasty": "宋",
        "collection_info": null
    },
    {
        "uuid": "904343ee2cd26f578ad3ba1b87f0cf97",
        "title": "八声甘州 步晴霞倒影",
        "author": "吴文英",
        "content": "步晴霞倒影，洗闲愁、深杯滟风漪。\n望越来清浅，吴歈杳霭，江雁初飞。\n辇路凌空九险，粉冷濯妆池。\n歌舞烟霄顶，乐景沈晖。\n别是青红阑槛，对女墙山色，碧澹宫眉。\n问当时游鹿，应笑古台非。\n有谁招、扁舟渔隐，但寄情、西子却题诗。\n闲风月，暗销磨尽，浪打鸥矶。",
        "dynasty": "宋",
        "collection_info": null
    },
    {
        "uuid": "059798087c468233714ff336ce85ede7",
        "title": "八声甘州 记行云梦影",
        "author": "吴文英",
        "content": "记行云梦影，步凌波、仙衣翦芙蓉。\n念杯前烛下，十香搵袖，玉暖屏风。\n分种寒花旧盎，藓土蚀吴蛩。\n人远云槎渺，烟海沈蓬。\n重访樊姬邻里，怕等闲易别，那忍相逢。\n试潜行幽曲，心荡□匆匆。\n井梧凋、铜铺低亚，映小眉、瞥见立惊鸿。\n空惆怅，醉秋香畔，往事朦胧。",
        "dynasty": "宋",
        "collection_info": null
    },
    {
        "uuid": "94d59134eaa4ce1a44091bc64926a0be",
        "title": "新雁过妆楼 梦醒芙蓉",
        "author": "吴文英",
        "content": "梦醒芙蓉。\n风檐近、挥疑佩玉丁东。\n翠微流水，都是惜别行踪。\n宋玉秋花相比瘦，赋情更苦似秋浓。\n小黄昏，绀云暮合，不见征鸿。\n宜城当时放客，认燕泥旧迹，返照楼空。\n夜阑心事，灯外败壁哀蛩。\n江寒夜枫怨落，怕流作题情肠断红。\n行云远，料澹蛾人在，秋香月中。",
        "dynasty": "宋",
        "collection_info": null
    },
    {
        "uuid": "f9241d978e92b5c11fe1c50d182f86f1",
        "title": "新雁过妆楼 阆苑高寒",
        "author": "吴文英",
        "content": "阆苑高寒。\n金枢动、冰宫桂树年年。\n翦秋一半，难破万户连环。\n织锦相思楼影下，细钗暗约小帘间。\n共无眠。\n素娥惯得，西坠阑干。\n谁知壶中自乐，正醉围夜玉，浅斗婵娟。\n雁风自劲，云气不上凉天。\n红牙润沾素手，听一曲清歌双雾鬟。\n徐郎老，恨断肠声在，离镜孤鸾。",
        "dynasty": "宋",
        "collection_info": null
    },
    {
        "uuid": "cf2e21f1603e1aae153599de17dd8848",
        "title": "凄凉犯 空江浪阔",
        "author": "吴文英",
        "content": "空江浪阔。\n清尘凝、层层刻碎冰叶。\n水边照影，华裾曳翠，露搔泪湿。\n湘烟暮合。\n□尘袜、凌波半涉。\n怕临风、□欺瘦骨，护冷素衣叠。\n樊姊玉奴恨，小细疏唇，洗妆轻怯。\n汜人最苦，粉痕深、几重愁靥。\n花隘香浓，猛熏透、霜绡细摺。\n倚瑶台，十二金钱晕半掐。",
        "dynasty": "宋",
        "collection_info": null
    },
    {
        "uuid": "aa1362010e2c3e20d7578390ca4ee23c",
        "title": "尾犯 翠被落红妆",
        "author": "吴文英",
        "content": "翠被落红妆，流水腻香，犹共吴越。\n十载江枫，冷霜波成缬。\n灯院静、凉花乍翦，桂园深、幽香旋折。\n醉云吹散，晚树细蝉，时替离歌咽。\n长亭曾送客，为偷赋、锦雁留别。\n泪接孤城，渺平芜烟阔。\n半菱镜、青门重售，采香堤、秋兰共结。\n故人憔悴，远梦越来溪畔月。",
        "dynasty": "宋",
        "collection_info": null
    },
    {
        "uuid": "d642cdb4fafdd6c852041bf2ca358348",
        "title": "尾犯 绀海掣微云",
        "author": "吴文英",
        "content": "绀海掣微云，金井暮凉，梧韵风急。\n何处楼高，想清光先得。\n江汜冷、冰绡乍洗，素娥忺，菱花再拭。\n影留人去，忍向夜深，帘户照陈迹。\n竹房苔径小，对日暮、数尽烟碧。\n露蓼香泾，记年时相识。\n二十五、声声秋点，梦不认、屏山路窄。\n醉魂幽扬，满地桂阴无人惜。",
        "dynasty": "宋",
        "collection_info": null
    },
    {
        "uuid": "a306fe04c4de9625f62e876f57805cb3",
        "title": "东风第一枝 倾国倾城",
        "author": "吴文英",
        "content": "倾国倾城，非花非雾，春风十里独步。\n胜如西子妖娆，更比太真澹泞。\n铅华不御。\n漫道有、巫山洛浦。\n似恁地、标格无双，镇锁画楼深处。\n曾被风、容易送去。\n曾被月、等闲留住。\n似花翻使花羞，似柳任从柳妒。\n不教歌舞。\n恐化作、彩云轻举。\n信下蔡、阳城俱迷，看取宋玉词赋。",
        "dynasty": "宋",
        "collection_info": null
    },
    {
        "uuid": "2e7c8e4bd179b1f609a1f04a279f5d6b",
        "title": "夜合花 柳暝河桥",
        "author": "吴文英",
        "content": "柳暝河桥，莺晴台苑，短策频惹春香。\n当时夜泊，温柔便入深乡。\n词韵窄，酒杯长。\n翦蜡花、壶箭催忙。\n共追游处，凌波翠陌，连棹横塘。\n十年一梦凄凉。\n似西湖燕去，吴馆巢荒。\n重来万感，依前唤酒银罂。\n溪雨急，岸花狂。\n趁残鸦、飞过苍茫。\n故人楼上，凭谁指与，芳草斜阳。",
        "dynasty": "宋",
        "collection_info": null
    },
    {
        "uuid": "f3dccbe6342946d6c6d4a433e3c59d0f",
        "title": "探春慢 径苔深",
        "author": "吴文英",
        "content": "径苔深，念断无故人，轻敲幽户。\n细草春回，目送流光一羽。\n重云冷，哀雁断，翠微空，愁蝶舞。\n荡鸣澌，游蓬小，梦枕残云惊寤。\n还识西湖醉路。\n向柳下并鞍，银袍吹絮。\n事影难追，那负灯床闻雨。\n冰溪凭谁照影，有明月、乘兴去。\n暗相思，梅孤瘦、共江亭暮。",
        "dynasty": "宋",
        "collection_info": null
    },
    {
        "uuid": "ae9c63721a2fbdd659153b70d862ad11",
        "title": "柳梢青 断梦游轮",
        "author": "吴文英",
        "content": "断梦游轮。\n孤山路杳，越树阴新。\n流水凝酥，征衫沾泪，都是离痕。\n玉屏风冷愁人。\n醉烂漫、梅花翠云。\n傍夜船回，惜春门掩，一镜香尘。",
        "dynasty": "宋",
        "collection_info": null
    },
    {
        "uuid": "603ebef6b8bf25ca58e46847db92663b",
        "title": "生查子 暮云千万重",
        "author": "吴文英",
        "content": "暮云千万重，寒梦家乡远。\n愁见越溪娘，镜里梅花面。\n醉情啼枕冰，往事分钗燕。\n三月灞陵桥，心翦东风乱。",
        "dynasty": "宋",
        "collection_info": null
    },
    {
        "uuid": "00971a41cef8df7bb7558b514efda8f8",
        "title": "一翦梅 远目伤心楼上山",
        "author": "吴文英",
        "content": "远目伤心楼上山。\n愁里长眉，别后峨鬟。\n暮云低压小阑干。\n教问孤鸿，因甚先还。\n瘦倚溪桥梅夜寒。\n雪欲消时，泪不禁弹。\n翦成钗胜待归看。\n春在西窗，灯火更阑。",
        "dynasty": "宋",
        "collection_info": null
    },
    {
        "uuid": "9800e31fdc66e83ab03c9f890fad2696",
        "title": "点绛唇 春未来时",
        "author": "吴文英",
        "content": "春未来时，酒携不到千岩路。\n瘦还如许。\n晚色天寒处。\n无限新愁，难对风前语。\n行人去。\n暗消春素。\n横笛空山暮。",
        "dynasty": "宋",
        "collection_info": null
    },
    {
        "uuid": "555a9df53ad3445a03be73eb301f7d35",
        "title": "西江月 枝袅一痕雪在",
        "author": "吴文英",
        "content": "枝袅一痕雪在，叶藏几豆春浓。\n玉奴最晚嫁东风。\n来结梨花幽梦。\n香力添熏罗被，瘦肌犹怯冰绡。\n绿阴青子老溪桥。\n羞见东邻娇小。",
        "dynasty": "宋",
        "collection_info": null
    },
    {
        "uuid": "444e19bc18c28f2bc24809c8f742ee02",
        "title": "桃源忆故人 越山青断西陵浦",
        "author": "吴文英",
        "content": "越山青断西陵浦。\n一片密阴疏雨。\n潮带旧愁生暮。\n曾折垂杨处。\n桃根桃叶当时渡。\n呜咽风前柔橹。\n燕子不留春住。\n空寄离樯语。",
        "dynasty": "宋",
        "collection_info": null
    },
    {
        "uuid": "a189ba70ff26182aa43676e87b8a791a",
        "title": "木兰花慢 记琼林宴起",
        "author": "吴文英",
        "content": "记琼林宴起，软红路、几西风。\n想汉影千年，荆江万顷，槎信长通。\n金狨。\n锦韀赐马，又霜横、汉节枣仍红。\n细柳春阴喜色，四郊秋事年丰。\n从容。\n岁晚玉关，长不闭、静边鸿。\n访五昌旧垒，山川相缪，日费诗筒。\n兰宫。\n系书翠羽，带天香、飞下玉芙蓉。\n明月瑶笙奏彻，倚楼黄鹤声中。",
        "dynasty": "宋",
        "collection_info": null
    },
    {
        "uuid": "16c5f829253b7e15c0b68318dde9374e",
        "title": "夜行船 碧甃清漪方镜小",
        "author": "吴文英",
        "content": "碧甃清漪方镜小。\n绮疏净、半尘不到。\n古鬲香深，宫壶花换，留取四时春好。\n楼上眉山云窈窕。\n香衾梦、镇疏清晓。\n并蒂莲开，合欢屏暖，玉漏又催朝早。",
        "dynasty": "宋",
        "collection_info": null
    },
    {
        "uuid": "15b94df0251b33b7484c1a2c8376af5a",
        "title": "朝中措 吴山相对越山青",
        "author": "吴文英",
        "content": "吴山相对越山青。\n湘水一春平。\n粉字情深题叶，红波香染浮萍。\n朝云暮雨，玉壶尘世，金屋瑶京。\n晚雨西陵潮讯，沙鸥不似身轻。",
        "dynasty": "宋",
        "collection_info": null
    },
    {
        "uuid": "98230a9672e355d88c23054274ccad57",
        "title": "风入松 一帆江上暮潮平",
        "author": "吴文英",
        "content": "一帆江上暮潮平。\n骑鹤过瑶京。\n湘波山色青天外，红香荡、玉佩东丁。\n西圃仍圆夜月，南风微弄秋声。\n阿咸才俊玉壶冰。\n王母最怜生。\n万年枝上千年叶，垂杨鬓、春共青青。\n连唤碧筒传酒，云回一曲双成。",
        "dynasty": "宋",
        "collection_info": null
    },
    {
        "uuid": "01c658d9b09001f517733eea25084505",
        "title": "西江月 清梦重游天上",
        "author": "吴文英",
        "content": "清梦重游天上，古香吹下云头。\n箫声三十六宫愁。\n高处花惊风骤。\n客路羁情不断，阑干晚色先收。\n千山浓绿未成秋。\n谁见月中人瘦。",
        "dynasty": "宋",
        "collection_info": null
    },
    {
        "uuid": "ab747d8564a23b1090d8e95882c62731",
        "title": "朝中措 殷云凋叶晚晴初",
        "author": "吴文英",
        "content": "殷云凋叶晚晴初。\n篱落认奚奴。\n才近西窗灯火，旋收残夜琴书。\n秋深露重，天空海阔，玉界香浮。\n木落秦山清瘦，西风几许工夫。",
        "dynasty": "宋",
        "collection_info": null
    },
    {
        "uuid": "ec93cdfd60eb3118ee464ff1d9916d2a",
        "title": "声声慢 凭高入梦",
        "author": "吴文英",
        "content": "凭高入梦，摇落关情，寒香吹尽空岩。\n坠叶消红，欲题秋讯难缄。\n重阳正隔残照，趁西风、不响云尖。\n乘半暝、看残山濯翠，剩水开奁。\n暗省长安年少，几传杯吊甫，把菊招潜。\n身老江湖，心随飞雁天南。\n乌纱倩谁重整，映风林、钓玉纤纤。\n漏声起，乱星河、入影画檐。",
        "dynasty": "宋",
        "collection_info": null
    },
    {
        "uuid": "b9d7ad7a4e599da9ee2c553aaadb24b6",
        "title": "点绛唇 金井空阴",
        "author": "吴文英",
        "content": "金井空阴，枕痕历尽秋声闹。\n梦长难晓。\n月树愁鸦悄。\n梅压檐梢，寒蝶寻香到。\n窗黏了。\n翠池春小。\n波冷鸳鸯觉。",
        "dynasty": "宋",
        "collection_info": null
    },
    {
        "uuid": "282d55181884ecce6202906137fae600",
        "title": "点绛唇 明月茫茫",
        "author": "吴文英",
        "content": "明月茫茫，夜来应照南桥路。\n梦游熟处。\n一枕啼秋雨。\n可惜人生，不向吴城住。\n心期误。\n雁将秋去。\n天远青山暮。",
        "dynasty": "宋",
        "collection_info": null
    },
    {
        "uuid": "f889dfea078848018826743414bb109e",
        "title": "玉楼春 阑干独倚天涯客",
        "author": "吴文英",
        "content": "阑干独倚天涯客。\n心影暗雕风叶寂。\n千山秋入雨中青，一雁暮随云去急。\n霜花强弄春颜色。\n相吊年光浇大白。\n海烟沈处倒残霞，一杼鲛绡和泪织。",
        "dynasty": "宋",
        "collection_info": null
    },
    {
        "uuid": "772919dbd7619426c034a48ceabaf80d",
        "title": "柳梢青 翠嶂围屏",
        "author": "吴文英",
        "content": "翠嶂围屏。\n留连讯景，花外油亭。\n澹色烟昏，浓光清晓，一幅闲情。\n辋川落日渔罾。\n写不尽、人间四并。\n亭上秋声，莺笼春语，难入丹青。",
        "dynasty": "宋",
        "collection_info": null
    },
    {
        "uuid": "1d5c26a10d9b83b726fc6bd1e6e832ac",
        "title": "浣溪沙 秦黛横愁送暮云",
        "author": "吴文英",
        "content": "秦黛横愁送暮云。\n越波秋浅暗啼昏。\n空庭春草绿如裙。\n彩扇不歌原上酒，青门频返月中魂。\n花开空忆倚阑人。",
        "dynasty": "宋",
        "collection_info": null
    },
    {
        "uuid": "79bbc5131edca0e75531953304f6694d",
        "title": "浣溪沙 一曲鸾箫别彩云",
        "author": "吴文英",
        "content": "一曲鸾箫别彩云。\n燕钗尘涩镜华昏。\n灞桥舞色褪蓝裙。\n湖上醉迷西子梦，江头春断倩离魂。\n旋缄红泪寄行人。",
        "dynasty": "宋",
        "collection_info": null
    },
    {
        "uuid": "382d5da9851647778d0bb292d8765c5c",
        "title": "一翦梅 老色频生玉镜尘",
        "author": "吴文英",
        "content": "老色频生玉镜尘。\n雪澹春姿，越看精神。\n溪桥人去几黄昏。\n流水泠泠，都是啼痕。\n烟雨轻寒暮掩门。\n萼绿灯前，酒带香温。\n风情谁道不因春。\n春到一分，花瘦一分。",
        "dynasty": "宋",
        "collection_info": null
    },
    {
        "uuid": "47bfbcbc9637232151e1570e5ad8d010",
        "title": "燕归梁 一片游尘拂镜湾",
        "author": "吴文英",
        "content": "一片游尘拂镜湾。\n素影护梅残。\n行人无语看春山。\n背东风、两苍颜。\n梦飞不到梨花外，孤馆闭、五更寒。\n谁怜消渴老文园。\n听溪声、泻冰泉。",
        "dynasty": "宋",
        "collection_info": null
    },
    {
        "uuid": "9e48d530ef0d86bfc243fa455eca4aac",
        "title": "乌夜啼 醉痕深晕潮红",
        "author": "吴文英",
        "content": "醉痕深晕潮红。\n睡初浓。\n寒食来时池馆，旧东风。\n银烛换。\n月西转。\n梦魂中。\n明日春和人去，绣屏空。",
        "dynasty": "宋",
        "collection_info": null
    },
    {
        "uuid": "764096b94aee379fdd78b4c0c3737cbe",
        "title": "浪淘沙 绿树越溪湾",
        "author": "吴文英",
        "content": "绿树越溪湾。\n过雨云殷。\n西陵人去暮潮还。\n铅泪结成红粟颗，封寄长安。\n别味带生酸。\n愁忆眉山。\n小楼灯外栋花寒。\n衫袖醉痕花睡在，犹染微丹。",
        "dynasty": "宋",
        "collection_info": null
    },
    {
        "uuid": "1d9892ad853e3db072bb13b61e1b3df1",
        "title": "蹋莎行・踏莎行 润玉笼绡",
        "author": "吴文英",
        "content": "润玉笼绡，檀樱倚扇。\n绣圈犹带脂香浅。\n榴心空叠舞裙红，艾枝应压愁鬟乱。\n午梦千山，窗阴一箭。\n香瘢新褪红丝腕。\n隔江人在雨声中，晚风菰叶生秋怨。",
        "dynasty": "宋",
        "collection_info": null
    },
    {
        "uuid": "f6529b4866ff5a4ed9d3bbc4d1336010",
        "title": "浪淘沙 山远翠眉长",
        "author": "吴文英",
        "content": "山远翠眉长。\n高处凄凉。\n菊花清瘦杜秋娘。\n净洗绿杯牵露井，聊荐幽香。\n乌帽压吴霜。\n风力偏狂。\n一年佳节过西厢。\n秋色雁声愁几许，都在斜阳。",
        "dynasty": "宋",
        "collection_info": null
    },
    {
        "uuid": "ffa0bed51f5c859149a606f361840fc8",
        "title": "思佳客 钗燕拢云睡起时",
        "author": "吴文英",
        "content": "钗燕拢云睡起时。\n隔墙折得杏花枝。\n青春半面妆如画，细雨三更花又飞。\n轻爱别，旧相知。\n断肠青冢几斜晖。\n断红一任风吹起，结习空时不点衣。",
        "dynasty": "宋",
        "collection_info": null
    },
    {
        "uuid": "1e7fed92c8d1ceec5a1fb871aabdb1f6",
        "title": "满江红 竹下门敲",
        "author": "吴文英",
        "content": "竹下门敲，又呼起、胡蝶梦清。\n闲里看、邻墙梅子，几度仁生。\n灯外江湖多夜雨，月边河汉独晨星。\n向草堂、清晓卷琴书，猿鹤惊。\n宫漏静，朝马鸣。\n西风起，已关情。\n料希音不在，女瑟娲笙。\n莲荡折花香未晚，野舟横渡水初晴。\n看高鸿、飞上碧云中，秋一声。",
        "dynasty": "宋",
        "collection_info": null
    },
    {
        "uuid": "92804f40bfb3879f61acfcaab80687ac",
        "title": "极相思 玉纤风透秋痕",
        "author": "吴文英",
        "content": "玉纤风透秋痕。\n凉与素怀分。\n乘鸾归后，生绡净翦，一片冰云。\n心事孤山春梦在，到思量、犹断诗魂。\n水清月冷，香消影瘦，人立黄昏。",
        "dynasty": "宋",
        "collection_info": null
    },
    {
        "uuid": "66a448fba784adfe3ee6ac56b6a75e7c",
        "title": "思佳客 丹桂花开第二番",
        "author": "吴文英",
        "content": "丹桂花开第二番。\n东篱展却宴期宽。\n人间宝镜离仍合，海上仙槎去复还。\n分不尽，半凉天。\n可怜闲剩此婵娟。\n素娥未隔三秋梦，赢得今宵又倚阑。",
        "dynasty": "宋",
        "collection_info": null
    },
    {
        "uuid": "bdb2ef2e83af4291f02c08b02cc6d979",
        "title": "醉落魄・一斛珠 春温红玉",
        "author": "吴文英",
        "content": "春温红玉。\n纤衣学翦娇鸦绿。\n夜香烧短银屏烛。\n偷掷金钱，重把寸心卜。\n翠深不碍鸳鸯宿。\n采菱谁记当时曲。\n青山南畔红云北。\n一叶波心，明灭澹妆束。",
        "dynasty": "宋",
        "collection_info": null
    },
    {
        "uuid": "e1f455ca6cabada35ccfd329def1b366",
        "title": "朝中措 楚皋相遇笑盈盈",
        "author": "吴文英",
        "content": "楚皋相遇笑盈盈。\n江碧远山青。\n露重寒香有恨，月明秋佩无声。\n银灯炙了，金炉烬暖，真色罗屏。\n病起十分清瘦，梦阑一寸春情。",
        "dynasty": "宋",
        "collection_info": null
    },
    {
        "uuid": "90ae17a99b317394a12b22610cda40df",
        "title": "杏花天 蛮姜豆蔻相思味",
        "author": "吴文英",
        "content": "蛮姜豆蔻相思味。\n算却在、春风舌底。\n江清爱与消残醉。\n悴憔文园病起。\n停嘶骑、歌眉送意。\n记晓色、东城梦里。\n紫檀晕浅香波细。\n肠断垂杨小市。",
        "dynasty": "宋",
        "collection_info": null
    },
    {
        "uuid": "d38a0ad66496ced48b57750ef5632b28",
        "title": "满江红 露浥初英",
        "author": "吴文英",
        "content": "露浥初英，早遗恨、参差九日。\n还却笑、萸随节过，桂凋无色。\n杯面寒香蜂共泛，篱根秋讯蛩催织。\n爱玲珑、筛月水屏风，千枝结。\n芳井韵，寒泉咽。\n霜着处，微红湿。\n共评花索句，看谁先得。\n好漉乌巾连夜醉，莫愁金细无人拾。\n算遗踪、犹有枕囊留，相思物。",
        "dynasty": "宋",
        "collection_info": null
    },
    {
        "uuid": "01a0b41720ab88e933d781dee958aab6",
        "title": "朝中措 海东明月锁云阴",
        "author": "吴文英",
        "content": "海东明月锁云阴。\n花在月中心。\n天外幽香轻漏，人间仙影难寻。\n并刀翦叶，一枝晓露，绿鬓曾簪。\n惟有别时难忘，冷烟疏雨秋深。",
        "dynasty": "宋",
        "collection_info": null
    },
    {
        "uuid": "69daac3f85b278a296ab32ccecb36ac8",
        "title": "梦行云 簟波皱纤縠",
        "author": "吴文英",
        "content": "簟波皱纤縠。\n朝炊熟。\n眠未足。\n青奴细腻，未拌真珠斛。\n素莲幽怨风前影，搔头斜坠玉。\n画阑枕水，垂杨疏雨，青丝乱、如乍沐。\n娇笙微韵，晚蝉理秋曲。\n翠阴明月胜花夜，那愁春去速。",
        "dynasty": "宋",
        "collection_info": null
    },
    {
        "uuid": "e6065e03711cac3099e4bc09619e2e78",
        "title": "天香 碧藕藏丝",
        "author": "吴文英",
        "content": "碧藕藏丝，红莲并蒂，荷塘水暖香斗。\n窈窕文窗，深沈书幔，锦瑟岁华依旧。\n洞箫韵里，同跨鹤、青田碧岫。\n菱镜妆台挂玉，芙蓉艳褥铺绣。\n西邻障蓬澡手。\n共华朝、梦兰分秀。\n未冷绮帘犹卷，浅冬时候。\n秋到霜黄半亩。\n便准拟、携花就君酒。\n花酒年华，天长地久。",
        "dynasty": "宋",
        "collection_info": null
    },
    {
        "uuid": "1a3228eba9a60b7ceb82e159d83c60e0",
        "title": "谒金门 鸡唱晚",
        "author": "吴文英",
        "content": "鸡唱晚。\n斜照西窗白暖。\n一沈午酲幽梦远。\n素衾春絮软。\n紫燕红楼歌断。\n锦瑟华年一箭。\n偷果风流输曼倩。\n昼际生绣线。",
        "dynasty": "宋",
        "collection_info": null
    },
    {
        "uuid": "5716441a768119c8615a748790809d35",
        "title": "点绛唇 香泛罗屏",
        "author": "吴文英",
        "content": "香泛罗屏，夜寒着酒宜偎倚。\n翠偏红坠。\n唤起芙蓉睡。\n一曲伊州，秋色芭蕉里。\n娇和醉。\n眼情心事。\n愁隔湘江水。",
        "dynasty": "宋",
        "collection_info": null
    },
    {
        "uuid": "846bfe72f0f35172bdaf8a31b3efecd9",
        "title": "夜游宫 人去西楼雁杳",
        "author": "吴文英",
        "content": "人去西楼雁杳。\n叙别梦、扬州一觉。\n云澹星疏楚山晓。\n听啼乌，立河桥，话未了。\n雨外蛩声早。\n细织就、霜丝多少。\n说与萧娘未知道。\n向长安，对秋灯，几人老。",
        "dynasty": "宋",
        "collection_info": null
    },
    {
        "uuid": "fa51d4ff39f500c7e0431b35f7e755ad",
        "title": "瑶华 秋风采石",
        "author": "吴文英",
        "content": "秋风采石，羽扇挥兵，认紫骝飞跃。\n江蓠塞草，应笑春、空锁凌烟高阁。\n胡歌奏陇，问铙鼓、新词谁作。\n有秀荪、来染吴香，瘦马青刍南陌。\n冰澌细响长桥，荡波底蛟腥，不涴霜锷。\n乌丝醉墨，红袖暖、十里湖山行乐。\n老仙何处，算洞府、光阴如昨。\n想地宽、多种桃花，艳锦东风成幄。",
        "dynasty": "宋",
        "collection_info": null
    },
    {
        "uuid": "90a414fde3b861578f3b6e4f1ca8d1aa",
        "title": "思佳客 自唱新词送岁华",
        "author": "吴文英",
        "content": "自唱新词送岁华。\n鬓丝添得老生涯。\n十年旧梦无寻处，几度新春不在家。\n衣懒换，酒难赊。\n可怜此夕看梅花。\n隔年昨夜青灯在，无限妆楼尽醉哗。",
        "dynasty": "宋",
        "collection_info": null
    },
    {
        "uuid": "5168da42fe92971fd897d8be49a318d4",
        "title": "六丑 渐新鹅映柳",
        "author": "吴文英",
        "content": "渐新鹅映柳，茂苑锁、东风初掣。\n馆娃旧游，罗襦香未灭。\n玉夜花节。\n记向留连处，看街临晚，放小帘低揭。\n星河潋艳春云热。\n笑靥敧梅，仙衣舞缬。\n澄澄素娥宫阙。\n醉西楼十二，铜漏催彻。\n红消翠歇。\n叹霜簪练发。\n过眼年光，旧情尽别。\n泥深厌听啼鴂。\n恨愁霏润沁，陌头尘袜。\n青鸾杳、细车音绝。\n却因甚、不把欢期，付与少年华月。\n残梅瘦、飞趁风雪。\n向夜永，更说长安梦，灯花正结。",
        "dynasty": "宋",
        "collection_info": null
    },
    {
        "uuid": "21470b05b02245d07730a8647cda312a",
        "title": "青玉案 东风客雁溪边道",
        "author": "吴文英",
        "content": "东风客雁溪边道。\n带春去、随春到。\n认得踏青香径小。\n伤高怀远，乱云深处，目断湖山杳。\n梅花似惜行人老。\n不忍轻飞送残照。\n一曲秦娥春态少。\n幽香谁采，旧寒犹在，归梦啼莺晓。",
        "dynasty": "宋",
        "collection_info": null
    },
    {
        "uuid": "932c014abaf57a412a30f264d00583c7",
        "title": "采桑子 茜罗结就丁香颗",
        "author": "吴文英",
        "content": "茜罗结就丁香颗，颗颗相思。\n犹记年时。\n一曲春风酒一卮。\n彩鸾依旧乘云到，不负心期。\n清睡浓时。\n香趁银屏胡蝶飞。",
        "dynasty": "宋",
        "collection_info": null
    },
    {
        "uuid": "e62084e57ec67b581d29c306bb14bd19",
        "title": "水龙吟 好山都在西湖",
        "author": "吴文英",
        "content": "好山都在西湖，斗城转北多流水。\n屋边五亩，桥通双沼，平烟蘸翠。\n旋叠云根，半开竹径，鸥来须避。\n四时长把酒，临花傍月，无一日、不春意。\n独乐当时高致。\n醉吟篇、如今还继。\n举头见日，葵心倾□，□□归计。\n浮碧亭□，泛红波迥，桃源人世。\n待天香□□，开时又胜，翠阴青子。",
        "dynasty": "宋",
        "collection_info": null
    },
    {
        "uuid": "d04103a4113f6164ff06ba1876017a21",
        "title": "望江南・忆江南 三月暮",
        "author": "吴文英",
        "content": "三月暮，花落更情浓。\n人去秋千闲挂月，马停杨柳倦嘶风。\n堤畔画船空。\n恹恹醉，长日小帘栊。\n宿燕夜归银烛外，啼莺声在绿阴中。\n无处觅残红。",
        "dynasty": "宋",
        "collection_info": null
    },
    {
        "uuid": "f5d8fbec1da9d95a7b87c2c1ce0936e1",
        "title": "采桑子 水亭花上三更月",
        "author": "吴文英",
        "content": "水亭花上三更月，扇与人闲。\n弄影阑干。\n玉燕重抽拢坠簪。\n心期偷卜新莲子，秋入眉山。\n翠破红残。\n半簟湘波生晓寒。",
        "dynasty": "宋",
        "collection_info": null
    },
    {
        "uuid": "9f7827a101d31c1ff5f4e4fb9a07a5a6",
        "title": "清平乐 柔柯翦翠",
        "author": "吴文英",
        "content": "柔柯翦翠。\n胡蝶双飞起。\n谁堕玉细花径里。\n香带熏风临水。\n露红滴□秋枝。\n金泥不染禅衣。\n结得同心成了，任教春去多时。",
        "dynasty": "宋",
        "collection_info": null
    },
    {
        "uuid": "3415bed5803f26d7494c1d3fa78b4e73",
        "title": "燕归梁 白玉搔头坠髻松",
        "author": "吴文英",
        "content": "白玉搔头坠髻松。\n怯冷翠裙重。\n当时离佩解丁东。\n澹云低、暮江空。\n青丝结带鸳鸯盏，岁华晚、又相逢。\n绿尘湘水避春风。\n步归来、月宫中。",
        "dynasty": "宋",
        "collection_info": null
    },
    {
        "uuid": "5cfb82502783825b164a848dbaf44367",
        "title": "西江月 江上桃花流水",
        "author": "吴文英",
        "content": "江上桃花流水，天涯芳草青山。\n楼台春锁碧湾。\n都入行人望眼。\n一镜波平鸥去，千林日落鸦还。\n天风袅袅送轻帆。\n蓦过星槎银汉。",
        "dynasty": "宋",
        "collection_info": null
    },
    {
        "uuid": "95c00ab1b2f51b68017ccb9f67dc4484",
        "title": "满江红 翠暮深庭",
        "author": "吴文英",
        "content": "翠暮深庭，露红晚、闲花自发。\n春不断、亭台成趣，翠阴蒙密。\n紫燕雏飞帘额静，金鳞影转池心阔。\n有花香、竹色赋闲情，供吟笔。\n闲问字，评风月。\n时载酒，调冰雪。\n似初秋入夜，浅凉欺葛。\n人境不教车马近，醉乡莫放笙歌歇。\n倩双成、一曲紫云回，红莲折。",
        "dynasty": "宋",
        "collection_info": null
    },
    {
        "uuid": "cc3d7fd6a51fdd73bd73cd68fb431b43",
        "title": "夜行船 鸦带斜阳归远树",
        "author": "吴文英",
        "content": "鸦带斜阳归远树。\n无人听、数声钟暮。\n日与愁长，心灰香断，月冷竹房扃户。\n画扇青山吴苑路。\n傍怀袖、梦飞不去。\n忆别西池，红绡盛泪，肠断粉莲啼路。",
        "dynasty": "宋",
        "collection_info": null
    },
    {
        "uuid": "3d43cac78069dc38da935a5b8128d89c",
        "title": "好事近 翠冷石床云",
        "author": "吴文英",
        "content": "翠冷石床云，海上偷传新曲。\n弹作一檐风雨，碎芭蕉寒绿。\n冰泉轻泻翠筒香，林果荐红玉。\n早是一分秋意，到临窗修竹。",
        "dynasty": "宋",
        "collection_info": null
    },
    {
        "uuid": "46e399607036c49af9a32fc47ee54c2a",
        "title": "鹧鸪天 池上红衣伴倚阑",
        "author": "吴文英",
        "content": "池上红衣伴倚阑。\n栖鸦常带夕阳还。\n殷云度雨疏桐落，明月生凉宝扇闲。\n乡梦窄，水天宽。\n小窗愁黛澹秋山。\n吴鸿好为传归信，杨柳阊门屋数间。",
        "dynasty": "宋",
        "collection_info": null
    },
    {
        "uuid": "3eb958d89b1022618044d60e25b0cc45",
        "title": "虞美人影・桃源忆故人 黄包先着风霜劲",
        "author": "吴文英",
        "content": "黄包先着风霜劲。\n独占一年佳景。\n点点吴盐雪凝。\n玉脍和齑冷。\n洋园谁识黄金径。\n一棹洞庭秋兴。\n香荐兰皋汤鼎。\n残酒西窗醒。",
        "dynasty": "宋",
        "collection_info": null
    },
    {
        "uuid": "04b2cb31ed1dc665b7c182afd57a3fd3",
        "title": "花上月令 文园消渴爱江清",
        "author": "吴文英",
        "content": "文园消渴爱江清。\n酒肠怯，怕深觥。\n玉舟曾洗芙蓉水，泻清冰。\n秋梦浅，醉云轻。\n庭竹不收帘影去，人睡起，月空明。\n瓦瓶汲井和秋叶，荐吟醒。\n夜深重，怨遥更。",
        "dynasty": "宋",
        "collection_info": null
    },
    {
        "uuid": "dd6e5cdba925b8053d852c4cb9bd9d3c",
        "title": "卜算子 凉挂晓云轻",
        "author": "吴文英",
        "content": "凉挂晓云轻，声度西风小。\n井上梧桐应未知，一叶云鬟袅。\n来雁带书迟，别燕归程早。\n频探秋香开未开，恰似春来了。",
        "dynasty": "宋",
        "collection_info": null
    },
    {
        "uuid": "d900ceff1e1362768389710651cdc9bd",
        "title": "凤栖梧・蝶恋花 开过南枝花满院",
        "author": "吴文英",
        "content": "开过南枝花满院。\n新月西楼，相约同针线。\n高树数声蝉送晚。\n归家梦向斜阳断。\n夜色银河情一片。\n轻账偷欢，银烛罗屏怨。\n陈迹晓风吹雾散。\n帘钩空带蛛丝卷。",
        "dynasty": "宋",
        "collection_info": null
    },
    {
        "uuid": "8806c48c277c2805ddba1f9446783ec7",
        "title": "霜天晓角 烟林褪叶",
        "author": "吴文英",
        "content": "烟林褪叶。\n红藉游人屧。\n十里秋声松路，岚云重、翠涛涉。\n伫立。\n闲素箑。\n画屏萝嶂叠。\n明月双成归去，天风里、凤笙浃。",
        "dynasty": "宋",
        "collection_info": null
    },
    {
        "uuid": "674b7b5fdc491e47d386327a1b0d0108",
        "title": "乌夜啼 西风先到岩扃",
        "author": "吴文英",
        "content": "西风先到岩扃。\n月笼明。\n金露啼珠滴翠，小银屏。\n一颗颗，一星星。\n是秋情。\n香裂碧窗烟破，醉魂醒。",
        "dynasty": "宋",
        "collection_info": null
    },
    {
        "uuid": "23572732c12fa690d0e29c6b0ffeabad",
        "title": "夜行船 逗晓阑干沾露水",
        "author": "吴文英",
        "content": "逗晓阑干沾露水。\n归期杳、画檐鹊喜。\n粉汗馀香，伤秋中酒，月落桂花影里。\n屏曲巫山和梦倚。\n行云重、梦飞不起。\n红叶中庭，绿尘斜□，应是宝筝慵理。",
        "dynasty": "宋",
        "collection_info": null
    },
    {
        "uuid": "74a35cd50ab122c2739d52ed7470c391",
        "title": "凤栖梧・蝶恋花 湘水烟中相见早",
        "author": "吴文英",
        "content": "湘水烟中相见早。\n罗盖低笼，红拂犹娇小。\n妆镜明星争晚照。\n西风日送凌波杳。\n惆怅来迟羞窈窕。\n一霎留连，相伴阑干悄。\n今夜西池明月到。\n馀香翠被空秋晓。",
        "dynasty": "宋",
        "collection_info": null
    },
    {
        "uuid": "d33fb2a6bd3175badd2e4d4477ceb157",
        "title": "生查子 当楼月半奁",
        "author": "吴文英",
        "content": "当楼月半奁，曾买菱花处。\n愁影背阑干，素发残风露。\n神前鸡酒盟，歌断秋香户。\n泥落画梁空，梦想青春语。",
        "dynasty": "宋",
        "collection_info": null
    },
    {
        "uuid": "aa4bcfd195625857807ec5a39ecbb9ce",
        "title": "霜天晓角 香莓幽径滑",
        "author": "吴文英",
        "content": "香莓幽径滑。\n索绕秋曲折。\n帘额红摇波影，鱼惊坠、暗吹沫。\n浪阔。\n轻棹拨。\n武陵曾话别。\n一点烟红春小，桃花梦、半林月。",
        "dynasty": "宋",
        "collection_info": null
    },
    {
        "uuid": "6e272197eca79f93c9fdf9b796341ab6",
        "title": "西江月 添线绣床人倦",
        "author": "吴文英",
        "content": "添线绣床人倦，翻香罗暮烟斜。\n五更箫鼓贵人家。\n门外晓寒嘶马。\n帽压半檐朝雪，镜开千靥春霞。\n小帘沽酒看梅花。\n梦到林逋山下。",
        "dynasty": "宋",
        "collection_info": null
    },
    {
        "uuid": "229889acffc01e3ad7554ae30abab2c5",
        "title": "恋绣衾 频摩书眼怯细文",
        "author": "吴文英",
        "content": "频摩书眼怯细文。\n小窗阴、天气似昏。\n兽炉暖、慵添困，带茶烟、微润宝熏。\n少年娇马西风冷，旧春衫、犹涴酒痕。\n梦不到、梨花路，断长桥、无限暮云。",
        "dynasty": "宋",
        "collection_info": null
    },
    {
        "uuid": "ac7b139fdbdbeb3cb996466df66d2c2b",
        "title": "杏花天 鬓棱初翦玉纤弱",
        "author": "吴文英",
        "content": "鬓棱初翦玉纤弱。\n早春入、屏山四角。\n少年买困成欢谑。\n人在浓香绣幄。\n霜丝换、梅残梦觉。\n夜寒重、长安紫陌。\n东风入户先情薄。\n吹老灯花半萼。",
        "dynasty": "宋",
        "collection_info": null
    },
    {
        "uuid": "67cde89928d9ab40208e5de65084788a",
        "title": "醉桃源・阮郎归 五更枥马静无声",
        "author": "吴文英",
        "content": "五更枥马静无声。\n邻鸡犹怕惊。\n日华平晓弄春明。\n暮寒愁翳生。\n新岁梦，去年情。\n残宵半酒醒。\n春风无定落梅轻。\n断鸿长短亭。",
        "dynasty": "宋",
        "collection_info": null
    },
    {
        "uuid": "bbe263cc54cc347fcd0704f312c61341",
        "title": "唐多令 何处合成愁",
        "author": "吴文英",
        "content": "何处合成愁。\n离人心上秋。\n纵芭蕉、不雨也飕飕。\n都道晚凉天气好，有明月、怕登楼。\n年事梦中休。\n花空烟水流。\n燕辞归、客尚淹留。\n垂柳不萦裙带住，漫长是、系行舟。",
        "dynasty": "宋",
        "collection_info": null
    },
    {
        "uuid": "eb837f553d434dc4ae6551597bfee0ea",
        "title": "好事近 雁外雨丝丝",
        "author": "吴文英",
        "content": "雁外雨丝丝，将恨和愁都织。\n玉骨西风添瘦，减尊前歌力。\n袖香曾枕醉红腮，依约唾痕碧。\n花下凌波入梦，引春雏双鶒。",
        "dynasty": "宋",
        "collection_info": null
    },
    {
        "uuid": "3139ab6eaf4704c0aef786d4ad903801",
        "title": "忆旧游 送人犹未苦",
        "author": "吴文英",
        "content": "送人犹未苦，苦送春、随人去天涯。\n片红都飞尽，正阴阴润绿，暗裹啼鸦。\n赋情顿雪双鬓，飞梦逐尘沙。\n叹病渴凄凉，分香瘦减，两地看花。\n西湖断桥路，想系马垂杨，依旧敧斜。\n葵麦迷烟处，问离巢孤燕，飞过谁家。\n故人为写深怨，空壁扫秋蛇。\n但醉上吴台，残阳草色归思赊。",
        "dynasty": "宋",
        "collection_info": null
    },
    {
        "uuid": "859980ce67159558655f2a161197b674",
        "title": "宴清都 病渴文园久",
        "author": "吴文英",
        "content": "病渴文园久。\n梨花月，梦残春故人旧。\n愁弹枕雨，衰翻帽雪，为情僝僽。\n千金醉跃骄骢，试问取、朱桥翠柳。\n痛恨不、买断斜阳，西湖酝入春酒。\n吴宫乱水斜烟，留连倦客，慵更回首。\n幽蛩韵苦，哀鸿叫绝，断音难偶。\n题红泛叶零乱，想夜冷、江枫暗瘦。\n付与谁、一半悲秋，行云在否。",
        "dynasty": "宋",
        "collection_info": null
    },
    {
        "uuid": "a5b73186def4bb083ec26ac70a4b4421",
        "title": "金缕歌・贺新郎 乔木生云气",
        "author": "吴文英",
        "content": "乔木生云气。\n访中兴、英雄陈迹，暗追前事。\n战舰东风悭借便，梦断神州故里。\n旋小筑、吴宫闲地。\n华表月明归夜鹤，叹当时、花竹今如此。\n枝上露，溅清泪。\n遨头小簇行春队。\n步苍苔、寻幽别坞，问梅开未。\n重唱梅边吸度曲，催发寒梢冻蕊。\n此心与、东君同意。\n后不如今非昔，两无言、相对沧浪水。\n怀此恨，寄残醉。",
        "dynasty": "宋",
        "collection_info": null
    },
    {
        "uuid": "7b7d5e3c4c57649db0ea4dfd56422e02",
        "title": "醉落魄・一斛珠 柔怀难托",
        "author": "吴文英",
        "content": "柔怀难托。\n老天如水人情薄。\n烛痕犹刻西窗约。\n歌断梨云，留梦绕罗幕。\n寒更唱遍吹梅角。\n香消臂趁弓弰削。\n主家衣在羞重着。\n独掩营门，春尽柳花落。",
        "dynasty": "宋",
        "collection_info": null
    },
    {
        "uuid": "54852013324411525f19761e3d7720e0",
        "title": "朝中措 晚妆慵理瑞云盘",
        "author": "吴文英",
        "content": "晚妆慵理瑞云盘。\n针线傍灯前。\n燕子不归帘卷，海棠一夜孤眠。\n踏青人散，遗细满路，雨打秋千。\n尚有落花寒在，绿杨未褪春绵。",
        "dynasty": "宋",
        "collection_info": null
    },
    {
        "uuid": "5f6231fbc06de210ef4a279a14bfc643",
        "title": "青玉案 短亭芳草长亭柳",
        "author": "吴文英",
        "content": "短亭芳草长亭柳。\n记桃叶，烟江口。\n今日江村重载酒。\n残杯不到，乱红青冢，满地闲春绣。\n翠阴曾摘梅枝嗅。\n还忆秋千玉葱手。\n红索倦将春去后。\n蔷薇花落，故园胡蝶，粉薄残香瘦。",
        "dynasty": "宋",
        "collection_info": null
    },
    {
        "uuid": "87c043314be9239dde5395981b7093fc",
        "title": "青玉案 新腔一唱双金斗",
        "author": "吴文英",
        "content": "新腔一唱双金斗。\n正霜落、分甘手。\n已是红窗人倦绣。\n春词裁烛，夜香温被，怕减银壶漏。\n吴天雁晓云飞后。\n百感情怀顿疏酒。\n彩扇何时翻翠袖。\n歌边拌取，醉魂和梦，化作梅边瘦。",
        "dynasty": "宋",
        "collection_info": null
    },
    {
        "uuid": "5627ffb7732b1c7dd7eb48e029c651f8",
        "title": "好事近 飞露洒银床",
        "author": "吴文英",
        "content": "飞露洒银床，叶叶怨梧啼碧。\n蕲竹粉连香汗，是秋来陈迹。\n藕丝空缆宿湖船，梦阔水云窄。\n还系鸳鸯不在，老红香月白。",
        "dynasty": "宋",
        "collection_info": null
    },
    {
        "uuid": "9bb766fb0eed478d07867fe5f596691b",
        "title": "杏花天 幽欢一梦成炊黍",
        "author": "吴文英",
        "content": "幽欢一梦成炊黍。\n知绿暗、汀菰几度。\n竹西歌断芳尘去。\n宽尽经年臂缕。\n梅黄后、林梢更雨。\n小池面、啼红怨暮。\n当时明月重生处。\n楼上宫眉在否。",
        "dynasty": "宋",
        "collection_info": null
    },
    {
        "uuid": "03e3d0aaa54bf0565377d7c416c85c83",
        "title": "浪淘沙 灯火雨中船",
        "author": "吴文英",
        "content": "灯火雨中船。\n客思绵绵。\n离亭春草又秋烟。\n似与轻鸥盟未了，来去年年。\n往事一潸然。\n莫过西园。\n凌波香断绿苔钱。\n燕子不知春事改，时立秋千。",
        "dynasty": "宋",
        "collection_info": null
    },
    {
        "uuid": "d188516553ffba8102d61c65b1fd77c4",
        "title": "思佳客 迷蝶无踪晓梦沈",
        "author": "吴文英",
        "content": "迷蝶无踪晓梦沈。\n寒香深闭小庭心。\n欲知湖上春多少，但看楼前柳浅深。\n愁自遣，酒孤斟。\n一帘芳景燕同吟。\n杏花宜带斜阳看，几阵东风晚又阴。",
        "dynasty": "宋",
        "collection_info": null
    },
    {
        "uuid": "ac81e890b17df6f53d30fd086f622d52",
        "title": "采桑子慢 桐敲露井",
        "author": "吴文英",
        "content": "桐敲露井，残照西窗人起。\n怅玉手、曾携乌纱，笑整风敧。\n水叶沈红，翠微云冷雁慵飞。\n楼高莫上，魂消正在，摇落江蓠。\n走马断桥，玉台妆榭，罗帕香遗。\n叹人老、长安灯外，愁换秋衣。\n醉把茱萸，细看清泪湿芳枝。\n重阳重处，寒花怨蝶，新月东篱。",
        "dynasty": "宋",
        "collection_info": null
    },
    {
        "uuid": "96cfee93e2fc7847a885e4e1a61b68b3",
        "title": "古香慢 怨娥坠柳",
        "author": "吴文英",
        "content": "怨娥坠柳，离佩摇荭，霜讯南圃。\n漫忆桥扉，倚竹袖寒日暮。\n还问月中游，梦飞过、金风翠羽。\n把残云、剩水万顷，暗熏冷麝凄苦。\n渐浩渺、凌山高处。\n秋澹无光，残照谁主。\n露粟侵肌，夜约羽林轻误。\n翦碎惜秋心，更肠断、珠尘藓路。\n怕重阳，又催近、满城细雨。",
        "dynasty": "宋",
        "collection_info": null
    },
    {
        "uuid": "622c4a8c06720917482a09bc7ed17289",
        "title": "蹋莎行・踏莎行 杨柳风流",
        "author": "吴文英",
        "content": "杨柳风流，蕙花清润。\n苹□未数张三影。\n沈香倚醉调清平，新辞□□□□□。\n鲛室裁绡，□□□□。\n□□白雪争歌郢。\n西湖同结杏花盟，东风休赋丁香恨。",
        "dynasty": "宋",
        "collection_info": null
    },
    {
        "uuid": "b9abd88e77069767dbb0441137e1b68f",
        "title": "失调名 霜杵敲寒",
        "author": "吴文英",
        "content": "霜杵敲寒，风灯摇梦。",
        "dynasty": "宋",
        "collection_info": null
    },
    {
        "uuid": "cf26773658423b642bcee18d133c744a",
        "title": "倒犯 茂苑、共莺花醉吟",
        "author": "吴文英",
        "content": "茂苑、共莺花醉吟，岁华如许。\n江湖夜雨。\n传书问、雁多幽阻。\n清溪上，惯来往扁舟、轻如羽。\n到兴懒归来，玉冷耕云圃。\n按琼箫，赋金缕。\n回首词场，动地声名，春雷初启户。\n枕水卧漱石，数间屋，梅一坞。\n待共结、良朋侣。\n载清尊、随花追野步。\n要未若城南，分取溪隈住。\n昼长看柳舞。",
        "dynasty": "宋",
        "collection_info": null
    },
    {
        "uuid": "c7ed28a96ea446cdf58d1d9d21106aa3",
        "title": "花犯 翦横枝",
        "author": "吴文英",
        "content": "翦横枝，清溪分影，修然空镜晓。\n小窗春到。\n怜夜冷孀娥，相伴孤照。\n古苔泪锁霜千点，苍华人共老。\n料浅雪、黄昏驿路，飞香遗冻草。\n行云梦中认琼娘，冰肌瘦，窈窕风前纤缟。\n残醉醒，屏山外、翠禽声小。\n寒泉贮、绀壶渐暖，年事对、青灯惊换了。\n但恐舞、一帘胡蝶，玉龙吹又杳。",
        "dynasty": "宋",
        "collection_info": null
    },
    {
        "uuid": "1c45e1bbc003af06561c32af2e9d2f9f",
        "title": "花犯 小娉婷",
        "author": "吴文英",
        "content": "小娉婷，清铅素靥，蜂黄暗偷晕。\n翠翘敧鬓。\n昨夜冷中庭，月下相认。\n睡浓更苦凄风紧。\n惊回心未稳。\n送晓色、一壶葱蒨，才知花梦准。\n湘娥化作此幽芳，凌波路，古岸云沙遗恨。\n临砌影，寒香乱、冻梅藏韵。\n熏炉畔、旋移傍枕，还又见、玉人垂绀鬒。\n料唤赏、清华池馆，台杯须满引。",
        "dynasty": "宋",
        "collection_info": null
    },
    {
        "uuid": "a3c472358889d86f1d00f8f54a601d38",
        "title": "蝶恋花 北斗秋横云髻影",
        "author": "吴文英",
        "content": "北斗秋横云髻影。\n莺羽衣轻，腰减青丝剩。\n一曲游仙闻玉磬。\n月华深院人初定。\n十二阑干和笑凭。\n风露生寒，人在莲花顶。\n睡重不知残酒醒。\n红帘几度啼鸦暝。",
        "dynasty": "宋",
        "collection_info": null
    },
    {
        "uuid": "cb464953040ed6625f86ee88612e6668",
        "title": "蝶恋花 明月枝头香满路",
        "author": "吴文英",
        "content": "明月枝头香满路。\n几日西风，落尽花如雨。\n倒照秦眉天镜古。\n秋明白鹭双飞处。\n自摘霜葱宜荐俎。\n可惜重阳，不把黄花与。\n帽堕笑凭纤手取。\n清歌莫送秋声去。",
        "dynasty": "宋",
        "collection_info": null
    },
    {
        "uuid": "e80ce2c9e721ad8ae878796fef694c53",
        "title": "浣溪沙 新梦游仙驾紫鸿",
        "author": "吴文英",
        "content": "新梦游仙驾紫鸿。\n数家灯火灞桥东。\n吹箫楼外冻云重。\n石瘦溪根船宿处，月斜梅影晓寒中。\n玉人无力倚东风。",
        "dynasty": "宋",
        "collection_info": null
    },
    {
        "uuid": "5f78a46ba10aad6f4616a37739f95903",
        "title": "浣溪沙 冰骨清寒瘦一枝",
        "author": "吴文英",
        "content": "冰骨清寒瘦一枝。\n玉人初上木兰时。\n懒妆斜立澹春姿。\n月落溪穷清影在，日长春去画帘垂。\n五湖水色掩西施。",
        "dynasty": "宋",
        "collection_info": null
    },
    {
        "uuid": "710b49f1e99f7aea92fd5859d03a1e28",
        "title": "浣溪沙 千盖笼花斗胜春",
        "author": "吴文英",
        "content": "千盖笼花斗胜春。\n东风无力扫香尘。\n尽沿高阁步红云。\n闲里暗牵经岁恨，街头多认旧年人。\n晚钟催散又黄昏。",
        "dynasty": "宋",
        "collection_info": null
    },
    {
        "uuid": "db4ba8b551a35050d84c51ed1df686a6",
        "title": "浣溪沙 蝶粉蜂黄大小乔",
        "author": "吴文英",
        "content": "蝶粉蜂黄大小乔。\n中庭寒尽雪微销。\n一般清瘦各无聊。\n窗下和香封远讯，墙头飞玉怨邻箫。\n夜来风雨洗春娇。",
        "dynasty": "宋",
        "collection_info": null
    },
    {
        "uuid": "82c22208ad6c764785c5d35aa62f7341",
        "title": "浣溪沙 门隔花深梦旧游",
        "author": "吴文英",
        "content": "门隔花深梦旧游。\n夕阳无语燕归愁。\n玉纤香动小帘钩。\n落絮无声春堕泪，行云有影月含羞。\n东风临夜冷于秋。",
        "dynasty": "宋",
        "collection_info": null
    },
    {
        "uuid": "2af938acdb62cf19cd7bfa5b2f6e19a7",
        "title": "浣溪沙 波面铜花冷不收",
        "author": "吴文英",
        "content": "波面铜花冷不收。\n玉人垂钓理纤钩。\n月明池阁夜来秋。\n江燕话归成晓别，水花红减似春休。\n西风梧井叶先愁。",
        "dynasty": "宋",
        "collection_info": null
    },
    {
        "uuid": "17a6b12355f0dffff3939f8928144194",
        "title": "浣溪沙 门巷深深小画楼",
        "author": "吴文英",
        "content": "门巷深深小画楼。\n阑干曾识凭春愁。\n新蓬遮却绣鸳游。\n桃观日斜香掩户，苹溪风起水东流。\n紫萸玉腕又逢秋。",
        "dynasty": "宋",
        "collection_info": null
    },
    {
        "uuid": "18fa1dbc6d59d1e90c77352ce5eeb4c0",
        "title": "浣溪沙 曲角深帘隐洞房",
        "author": "吴文英",
        "content": "曲角深帘隐洞房。\n正嫌玉骨易愁黄。\n好花偏占一秋香。\n夜气清时初傍枕，晓光分处未开窗。\n可怜人似月中孀。",
        "dynasty": "宋",
        "collection_info": null
    },
    {
        "uuid": "61b0ea57ad5a5cc3ae9fd13d065a4864",
        "title": "玉楼春 茸茸狸帽遮梅额",
        "author": "吴文英",
        "content": "茸茸狸帽遮梅额。\n金蝉罗翦胡衫窄。\n乘肩争看小腰身，倦态强随闲鼓笛。\n问称家住城东陌。\n欲买千金应不惜。\n归来困顿殢春眠，犹梦婆娑斜趁拍。",
        "dynasty": "宋",
        "collection_info": null
    },
    {
        "uuid": "763049c5f9919a8dc98913e9946e2483",
        "title": "玉楼春 华堂夜宴连清晓",
        "author": "吴文英",
        "content": "华堂夜宴连清晓。\n醉里笙歌云窈袅。\n酿来千日酒初尝，过却重阳秋更好。\n阿儿早晚成名了。\n玉树阶前春满抱。\n天边金镜不须磨，长与妆楼悬晚照。",
        "dynasty": "宋",
        "collection_info": null
    },
    {
        "uuid": "a29098dccc1e318a281fae7bf9d0ed3a",
        "title": "点绛唇 推枕南窗",
        "author": "吴文英",
        "content": "推枕南窗，拣花寒入单纱浅。\n雨帘不卷。\n空碍调雏燕。\n一握柔葱，香染榴巾汗。\n音尘断。\n画罗闲扇。\n山色天涯远。",
        "dynasty": "宋",
        "collection_info": null
    },
    {
        "uuid": "1d666e0c9b35be7fca5123abce767031",
        "title": "点绛唇 时霎清明",
        "author": "吴文英",
        "content": "时霎清明，载花不过西园路。\n嫩阴绿树。\n正是春留处。\n燕子重来，往事东流去。\n征衫贮。\n旧寒一缕。\n泪湿风帘絮。",
        "dynasty": "宋",
        "collection_info": null
    },
    {
        "uuid": "922b8d0891d39a8bedebd3d951e7a5d1",
        "title": "点绛唇 卷尽愁云",
        "author": "吴文英",
        "content": "卷尽愁云，素娥临夜新梳洗。\n暗尘不起。\n酥润凌波地。\n辇路重来，仿佛灯前事。\n情如水。\n小楼熏被。\n春梦笙歌里。",
        "dynasty": "宋",
        "collection_info": null
    },
    {
        "uuid": "e5fe06e7a03d041e4e55036936fbc814",
        "title": "秋蕊香 宝月惊尘堕晓",
        "author": "吴文英",
        "content": "宝月惊尘堕晓。\n愁锁空枝斜照。\n古苔几点露萤小。\n销减秋光旋少。\n佩丸尚忆春酥袅。\n故人老。\n断香忍和泪痕扫。\n魂返东篱梦窅。",
        "dynasty": "宋",
        "collection_info": null
    },
    {
        "uuid": "806e2547b741948de72963f660b40626",
        "title": "秋蕊香 懒浴新凉睡早",
        "author": "吴文英",
        "content": "懒浴新凉睡早。\n雪靥酒红微笑。\n倚楼起把绣针小。\n月冷波光梦觉。\n怕闻井叶西风到。\n恨多少。\n粉河不语堕秋晓。\n云雨人间未了。",
        "dynasty": "宋",
        "collection_info": null
    },
    {
        "uuid": "34fde9a9422edb55c72590849bc12403",
        "title": "诉衷情 阴阴绿润暗啼鸦",
        "author": "吴文英",
        "content": "阴阴绿润暗啼鸦。\n陌上断香车。\n红云深处春在，飞出建章花。\n春此去，那天涯。\n几烟沙。\n忍教芳草，狼藉斜阳，人未归家。",
        "dynasty": "宋",
        "collection_info": null
    },
    {
        "uuid": "989a92b9609f59731109157a451ff284",
        "title": "诉衷情 柳腰空舞翠裙烟",
        "author": "吴文英",
        "content": "柳腰空舞翠裙烟。\n尽日不成眠。\n花尘浪卷清昼，渐变晚阴天。\n吴社水，系游船。\n又经年。\n东风不管，燕子初来，一夜春寒。",
        "dynasty": "宋",
        "collection_info": null
    },
    {
        "uuid": "ae236b6d893e243b6c07749d83a05f3b",
        "title": "诉衷情 片云载雨过江鸥",
        "author": "吴文英",
        "content": "片云载雨过江鸥。\n水色澹汀洲。\n小莲玉惨红怨，翠被又经秋。\n凉意思，到南楼。\n小帘钩。\n半窗灯晕，几叶芭蕉，客梦床头。",
        "dynasty": "宋",
        "collection_info": null
    },
    {
        "uuid": "7062da6eb331a380f14a57b7943030ef",
        "title": "诉衷情 西风吹鹤到人间",
        "author": "吴文英",
        "content": "西风吹鹤到人间。\n凉月满缑山。\n银河万里秋浪，重载客槎还。\n河汉女，巧云鬟。\n夜阑干。\n钗头新约，针眼娇颦，楼上秋寒。",
        "dynasty": "宋",
        "collection_info": null
    },
    {
        "uuid": "196528724114ea60196a06056c18b077",
        "title": "夜游宫 窗外捎溪雨响",
        "author": "吴文英",
        "content": "窗外捎溪雨响。\n映窗里、嚼花灯冷。\n浑似潇湘系孤艇。\n见幽仙，步凌波，月边影。\n香苦欺寒劲。\n牵梦绕、沧涛千顷。\n梦觉新愁旧风景。\n绀云敧，玉搔斜，酒初醒。",
        "dynasty": "宋",
        "collection_info": null
    },
    {
        "uuid": "b05853f87cbd6aaaced52403f72ebe85",
        "title": "夜游宫 春语莺迷翠柳",
        "author": "吴文英",
        "content": "春语莺迷翠柳，烟隔断、晴波远岫。\n寒压重帘幔拖绣。\n袖炉香，倩东风，与吹透。\n花讯催时候。\n旧相思、偏供闲昼。\n春澹情浓半中酒。\n玉痕销，似梅花，更清瘦。",
        "dynasty": "宋",
        "collection_info": null
    },
    {
        "uuid": "668ef878c6c1ea6584aed26268699768",
        "title": "醉桃源・阮郎归 金丸一树带霜华",
        "author": "吴文英",
        "content": "金丸一树带霜华。\n银台摇艳霞。\n烛阴树影两交加。\n秋纱机上花。\n飞醉笔，驻吟车。\n香深小隐家。\n明朝新梦付啼鸦。\n歌阑月未斜。",
        "dynasty": "宋",
        "collection_info": null
    },
    {
        "uuid": "70e3ef615a62fa8f15464c8ba4d0cd39",
        "title": "醉桃源・阮郎归 沙河塘上旧游嬉",
        "author": "吴文英",
        "content": "沙河塘上旧游嬉。\n卢郎年少时。\n一声长笛月中吹。\n和云和雁飞。\n惊物换，叹星移。\n相看两鬓丝。\n断肠吴苑草凄凄。\n倚楼人未归。",
        "dynasty": "宋",
        "collection_info": null
    },
    {
        "uuid": "24bd690e85ab812972c3f25de2821f4d",
        "title": "醉桃源・阮郎归 青春花姊不同时",
        "author": "吴文英",
        "content": "青春花姊不同时。\n凄凉生较迟。\n艳妆临水最相宜。\n风来吹秀漪。\n惊旧事，问长眉。\n月明仙梦回。\n凭阑人但觉秋肥。\n花愁人不知。",
        "dynasty": "宋",
        "collection_info": null
    },
    {
        "uuid": "212a11c0e09b7fb80acd6794c76d981c",
        "title": "醉桃源・阮郎归 翠阴浓合晓莺堤",
        "author": "吴文英",
        "content": "翠阴浓合晓莺堤。\n春如日坠西。\n画图新展远山齐。\n花深十二梯。\n风絮晚，醉魂迷。\n隔城闻马嘶。\n落红微沁绣鸳泥。\n秋千教放低。",
        "dynasty": "宋",
        "collection_info": null
    },
    {
        "uuid": "8fdb6abaa846274d0746dd293d18432f",
        "title": "如梦令 春在绿窗杨柳",
        "author": "吴文英",
        "content": "春在绿窗杨柳。\n人与流莺俱瘦。\n眉底暮寒生，帘额时翻波皱。\n风骤。\n风骤。\n花径啼红满袖。",
        "dynasty": "宋",
        "collection_info": null
    },
    {
        "uuid": "8e5bcd92ebe6fd1b2fba247c29ad3948",
        "title": "如梦令 秋千争闹粉墙",
        "author": "吴文英",
        "content": "秋千争闹粉墙。\n闲看燕紫莺黄。\n啼到绿阴处，唤回浪子闲忙。\n春光。\n春光。\n正是拾翠寻芳。",
        "dynasty": "宋",
        "collection_info": null
    },
    {
        "uuid": "8a5e31cde46d800de0ce025f730b70c4",
        "title": "望江南・忆江南 衣白苎",
        "author": "吴文英",
        "content": "衣白苎，雪面堕愁鬟。\n不识朝云行雨处，空随春梦到人间。\n留向画图看。\n慵临镜，流水洗花颜。\n自织苍烟湘泪冷，谁捞明月海波寒。\n天澹雾漫漫。",
        "dynasty": "宋",
        "collection_info": null
    },
    {
        "uuid": "a34716af4a4b0157affe55534941c127",
        "title": "望江南・忆江南 松风远",
        "author": "吴文英",
        "content": "松风远，莺燕静幽坊。\n妆褪宫梅人倦绣，梦回春草日初长。\n瓷碗试新汤。\n笙歌断，情与絮悠扬。\n石乳飞时离凤怨，玉纤分处露花香。\n人去月侵廊。",
        "dynasty": "宋",
        "collection_info": null
    },
    {
        "uuid": "4e2ff4ac54c86b9ba3afc7504cc6b8e4",
        "title": "定风波 密约偷香□蹋青",
        "author": "吴文英",
        "content": "密约偷香□蹋青。\n小车随马过南屏。\n回首东风销鬓影。\n重省。\n十年心事夜船灯。\n离骨渐尘桥下水，到头难灭景中情。\n两岸落花残酒醒。\n烟冷。\n人家垂柳未清明。",
        "dynasty": "宋",
        "collection_info": null
    },
    {
        "uuid": "1182691e949359a6ea902e32b92aecb6",
        "title": "月中行・月宫春 疏桐翠井早惊秋",
        "author": "吴文英",
        "content": "疏桐翠井早惊秋。\n叶叶雨声愁。\n灯前倦客老貂裘。\n燕去柳边楼。\n吴宫寂寞空烟水，浑不认、旧采菱洲。\n秋花旋结小盘虬。\n蝶怨夜香留。",
        "dynasty": "宋",
        "collection_info": null
    },
    {
        "uuid": "43fde4ab1c4138896fd1d9a8e1f7f2ee",
        "title": "虞美人 背庭缘恐花羞坠",
        "author": "吴文英",
        "content": "背庭缘恐花羞坠。\n心事遥山里。\n小帘愁卷月笼明。\n一寸秋怀、禁得几蛩声。\n井梧不放西风起。\n供与离人睡。\n梦和新月未圆时。\n起看檐蛛结网、又寻思。",
        "dynasty": "宋",
        "collection_info": null
    },
    {
        "uuid": "831beae42a3710353e4c68e5c8b58479",
        "title": "菩萨蛮 落花夜雨辞寒食",
        "author": "吴文英",
        "content": "落花夜雨辞寒食。\n尘香明日城南陌。\n玉靥湿斜红。\n泪痕千万重。\n伤春头竟白。\n来去春如客。\n人瘦绿阴浓。\n日长帘影中。",
        "dynasty": "宋",
        "collection_info": null
    },
    {
        "uuid": "d3ef78941d51ae64b92ef0e5536b4bf7",
        "title": "菩萨蛮 绿波碧草长堤色",
        "author": "吴文英",
        "content": "绿波碧草长堤色。\n东风不管春狼藉。\n鱼沫细痕圆。\n燕泥花唾干。\n无情牵怨抑。\n画舸红楼侧。\n斜日起凭阑。\n垂杨舞晓寒。",
        "dynasty": "宋",
        "collection_info": null
    },
    {
        "uuid": "08163bceebde89e9504a465fb0eb4eff",
        "title": "贺新郎 湖上芙蓉早",
        "author": "吴文英",
        "content": "湖上芙蓉早。\n向北山、山深雾冷，更看花好。\n流水茫茫城下梦，空指游仙路杳。\n笑萝障、云屏亲到。\n雪玉肌肤春温夜，饮湖光、山渌成花貌。\n临涧水，弄清照。\n着愁不尽宫眉小。\n听一声、相思曲里，赋情多少。\n红日阑干鸳鸯枕，那枉裙腰褪了。\n算谁识、垂杨秋袅。\n不是秦楼无缘分，点吴霜、羞带簪花帽。\n但殢酒，任天晓。",
        "dynasty": "宋",
        "collection_info": null
    },
    {
        "uuid": "477fb9fbbafdd6306081e21466e1c43d",
        "title": "贺新郎 浪影龟纹皱",
        "author": "吴文英",
        "content": "浪影龟纹皱。\n蘸平烟、青红半湿，枕溪窗牖。\n千尺晴霞慵卧水，万叠罗屏拥绣。\n漫几度、吴船回首。\n归雁五湖应不到，问苍茫、钓雪人知否。\n樵唱杳，度深秀。\n重来趁得花时候。\n记留连、空山夜雨，短亭春酒。\n桃李新栽成蹊处，尽是行人去后。\n但东阁、官梅清瘦。\n欸乃一声山水绿，燕无言、风定垂帘昼。\n寒正悄，亸吟袖。",
        "dynasty": "宋",
        "collection_info": null
    },
    {
        "uuid": "8c3782f6004b66dc38dd56c7be5357df",
        "title": "江城梅花引 江头何处带春归",
        "author": "吴文英",
        "content": "江头何处带春归。\n玉川迷。\n路东西。\n一雁不飞、雪压冻云低。\n十里黄昏成晓色，竹根篱。\n分流水、过翠微。\n带书傍月自锄畦。\n苦吟诗。\n生鬓丝。\n半黄烟雨，翠禽语、似说相思。\n惆怅孤山、花尽草离离。\n半幅寒香家住远，小帘垂。\n玉人误、听马嘶。",
        "dynasty": "宋",
        "collection_info": null
    },
    {
        "uuid": "49900a246d2d53737a52088de05264f4",
        "title": "婆罗门引 香霏泛酒",
        "author": "吴文英",
        "content": "香霏泛酒，瘴花初洗玉壶冰。\n西风乍入吴城。\n吹彻玉笙何处，曾说董双成。\n奈司空经惯，未畅高情。\n瑶台几层。\n但梦绕、曲阑行。\n空忆双蝉□翠，寂寂秋声。\n堂空露凉，倩谁唤、行云来洞庭。\n团扇月、只隔烟屏。",
        "dynasty": "宋",
        "collection_info": null
    },
    {
        "uuid": "45008f6422e13cfa8d7ef265a51412dc",
        "title": "婆罗门引 风涟乱翠",
        "author": "吴文英",
        "content": "风涟乱翠，酒霏飘汗洗新妆。\n幽情暗寄莲房。\n弄雪调冰重会，临水暮追凉。\n正碧云不破，素月微行。\n双成夜笙，断旧曲、解明珰。\n别有红娇粉润，初试霓裳。\n分莲调郎。\n又拈惹、花茸碧唾香。\n波晕切、一盼秋光。",
        "dynasty": "宋",
        "collection_info": null
    },
    {
        "uuid": "40727dd3f941f7cf32682d1bc575118b",
        "title": "祝英台近 黯春阴",
        "author": "吴文英",
        "content": "黯春阴，收灯后，寂寞几帘户。\n一片花飞，人驾彩云去。\n应是蛛网金徽，拍天寒水，恨声断、孤鸿洛浦。\n对君诉。\n团扇轻委桃花，流红为谁赋。\n□□□□，从今醉何处。\n可怜憔悴文园，曲屏春到，断肠句、落梅愁雨。",
        "dynasty": "宋",
        "collection_info": null
    },
    {
        "uuid": "da0574a2455da64e9cd61df798b1b634",
        "title": "祝英台近 问流花",
        "author": "吴文英",
        "content": "问流花，寻梦草，云暖翠微路。\n锦雁峰前，浅约昼行处。\n不教嘶马飞春，一奁越境，那销尽、红吟绿赋。\n送人去。\n长丝初染柔黄，晴和晓烟舞。\n心事偷占，莺漏汉宫语。\n趁得罗盖天香，归来时候，共留取、玉阑春住。",
        "dynasty": "宋",
        "collection_info": null
    },
    {
        "uuid": "94028ca7994a697988617c8e5b652ce7",
        "title": "祝英台近 采幽香",
        "author": "吴文英",
        "content": "采幽香，巡古苑，竹冷翠微路。\n斗草溪根，沙印小莲步。\n自怜两鬓清霜，一年寒食，又身在、云山深处。\n昼闲度。\n因甚天也悭春，轻阴便成雨。\n绿暗长亭，归梦趁风絮。\n有情花影阑干，莺声门径，解留我、霎时凝伫。",
        "dynasty": "宋",
        "collection_info": null
    },
    {
        "uuid": "27b25b0498152acff36562534b362dec",
        "title": "祝英台近 晚云开",
        "author": "吴文英",
        "content": "晚云开，朝雪霁，时节又灯市。\n夜约遗香，南陌少年事。\n笙箫一片红云，飞来海上，绣帘卷、缃桃春起。\n旧游地。\n素蛾城阙年年，新妆趁罗绮。\n玉练冰轮，无尘浣流水。\n晓霞红处啼鸦，良宵一梦，画堂正、日长人睡。",
        "dynasty": "宋",
        "collection_info": null
    },
    {
        "uuid": "528b0a769edf76a9baa903fd8acc6300",
        "title": "祝英台近 翦红情",
        "author": "吴文英",
        "content": "翦红情，裁绿意，花信上钗股。\n残日东风，不放岁华去。\n有人添烛西窗，不眠侵晓，笑声转、新年莺语。\n旧尊俎。\n玉纤曾擘黄柑，柔香系幽素。\n归梦湖边，还迷镜中路。\n可怜千点吴霜，寒销不尽，又相对、落梅如雨。",
        "dynasty": "宋",
        "collection_info": null
    },
    {
        "uuid": "b8a6b593e7f658b3ec870c8095d48b61",
        "title": "西子妆慢・西子妆 流水曲尘",
        "author": "吴文英",
        "content": "流水曲尘，艳阳醅酒，画舸游情如雾。\n笑拈芳草不知名，乍凌波、断桥西堍。\n垂杨漫舞。\n总不解、将春系住。\n燕归来，问彩绳纤手，如今何许。\n欢盟误。\n一箭流光，又趁寒食去。\n不堪衰鬓着飞花，傍绿阴、冷烟深树。\n玄都秀句。\n记前度、刘郎曾赋。\n最伤心、一片孤山细雨。",
        "dynasty": "宋",
        "collection_info": null
    },
    {
        "uuid": "891c65dab827ff081a81211e427b56a1",
        "title": "江南春・秋风清 风响牙签",
        "author": "吴文英",
        "content": "风响牙签，云寒古砚，芳铭犹在棠笏。\n秋床听雨，妙谢庭、春早吟笔。\n城市喧鸣辙。\n清溪上、小山秀洁。\n便向此。\n搜松访石，葺屋营花，红尘远避风月。\n瞿塘路，随汉节。\n记羽扇纶巾，气凌诸葛。\n青天万里，料漫忆、莼丝鲈雪。\n车马从休歇。\n荣华事、醉歌耳熟。\n天与此翁，芳芷嘉名，纫兰佩兮琼玦。",
        "dynasty": "宋",
        "collection_info": null
    },
    {
        "uuid": "fae1d2d0239751d5381684263bad49d6",
        "title": "梦芙蓉 西风摇步绮",
        "author": "吴文英",
        "content": "西风摇步绮。\n记长堤骤过，紫骝十里。\n断桥南岸，人在晚霞外。\n锦温花共醉。\n当时曾共秋被。\n自别霓裳，应红销翠冷，霜枕正慵起。\n惨澹西湖柳底。\n摇荡秋魂，夜月归环佩。\n画图重展，惊忍旧梳洗。\n去来双翡翠。\n难传眼恨眉意。\n梦断琼娘，仙云深路杳，城影蘸流水。",
        "dynasty": "宋",
        "collection_info": null
    },
    {
        "uuid": "b43feedfae1ad68276755fb10f520e39",
        "title": "高山流水 素弦一一起秋风",
        "author": "吴文英",
        "content": "素弦一一起秋风。\n写柔情、都在春葱。\n徽外断肠声，霜霄暗落惊鸿。\n低颦处、翦绿裁红。\n仙郎伴、新制还赓旧曲，映月帘栊。\n似名花并蒂，日日醉春浓。\n吴中。\n空传有西子，应不解、换征移宫。\n兰蕙满襟怀，唾碧总喷花茸。\n后堂深、想费春工。\n客愁重、时听蕉寒雨碎，泪湿琼锺。\n恁风流也称，金屋贮娇慵。",
        "dynasty": "宋",
        "collection_info": null
    },
    {
        "uuid": "857f3ec16b1fed2c1316031dbb28c576",
        "title": "霜花腴 翠微路窄",
        "author": "吴文英",
        "content": "翠微路窄，醉晚风、凭谁为整敧冠。\n霜饱花腴，烛消人瘦，秋光作也都难。\n病怀强宽。\n恨雁声、偏落歌前。\n记年时、旧宿凄凉，暮烟秋雨野桥寒。\n妆靥鬓英争艳，度清商一曲，暗坠金蝉。\n芳节多阴，兰情稀会，晴晖称拂吟笺。\n更移画船。\n引佩环、邀下婵娟。\n算明朝、未了重阳，紫萸应耐看。",
        "dynasty": "宋",
        "collection_info": null
    },
    {
        "uuid": "84ce5e2040ba803029f1da86f7f64ab9",
        "title": "澡兰香 盘丝系腕",
        "author": "吴文英",
        "content": "盘丝系腕，巧篆垂簪，玉隐绀纱睡觉。\n银瓶露井，彩箑云窗，往事少年依约。\n为当时、曾写榴裙，伤心红绡褪萼。\n黍梦光阴渐老，汀洲烟箬。\n莫唱江南古调，怨抑难招，楚江沈魄。\n熏风燕乳，暗雨梅黄，午镜澡兰帘幕。\n念秦楼、也拟人归，应翦菖浦自酌。\n但怅望、一屡新蟾，随人天角。",
        "dynasty": "宋",
        "collection_info": null
    },
    {
        "uuid": "f7b7b49a2ffe772cc758c699d860f2a1",
        "title": "玉京谣 蝶梦迷清晓",
        "author": "吴文英",
        "content": "蝶梦迷清晓，万里无家，岁晚貂裘敝。\n载取琴书，长安闲看桃李。\n烂绣锦、人海花场，任客燕、飘零谁记。\n春风里。\n香泥九陌，文梁孤垒。\n微吟怕有诗声翳。\n镜慵看、但小楼独依。\n金屋千娇，从他鸳暖秋被。\n蕙帐移、烟雨孤山，待对影、落梅清泚。\n终不似。\n江上翠微流水。",
        "dynasty": "宋",
        "collection_info": null
    },
    {
        "uuid": "43519a00ce92989d0f9173231335b091",
        "title": "探芳新 九街头",
        "author": "吴文英",
        "content": "九街头，正软尘润酥，雪销残溜。\n禊赏祗园，花艳云阴笼昼。\n层梯峭空麝散，拥凌波、萦翠袖。\n叹年端、连环转，烂漫游人如绣。\n肠断回廊伫久。\n便写意溅波，传愁蹙岫。\n渐没飘鸿，空惹闲情春瘦。\n椒杯香干醉醒，怕西窗、人散后。\n暮寒深，迟回处、自攀庭柳。",
        "dynasty": "宋",
        "collection_info": null
    },
    {
        "uuid": "e298a8e7e6347ff7283800c647621971",
        "title": "凤池吟 万丈巍台",
        "author": "吴文英",
        "content": "万丈巍台，碧罘罳外，衮衮野马游尘。\n旧文书几阁，昏朝醉暮，覆雨翻云。\n忽变清明，紫垣敕使下星辰。\n经年事静，公门如水，帝甸阳春。\n长安父老相语，几百年见此，独驾冰轮。\n又凤鸣黄幕，玉霄平溯，鹊锦新恩。\n画省中书，半红梅子荐盐新。\n归来晚，待赓吟、殿阁南熏。",
        "dynasty": "宋",
        "collection_info": null
    },
    {
        "uuid": "674e1c813e65a44abeef51c688cd0de7",
        "title": "暗香 县花谁葺",
        "author": "吴文英",
        "content": "县花谁葺。\n记满庭燕麦，朱扉斜阖。\n妙手作新，公馆青红晓云湿。\n天际疏星趁马，帘昼隙、冰弦三叠。\n尽换却、吴水吴烟，桃李靓春靥。\n风急。\n送帆叶。\n正雁水夜清，卧虹平帖。\n软红路接。\n涂粉闱深早催入。\n怀暖天香宴果，花队簇、轻轩银蜡。\n更问讯、湖上柳，两堤翠匝。",
        "dynasty": "宋",
        "collection_info": null
    },
    {
        "uuid": "b07c6363b9c9a5aac9088c2162332d2c",
        "title": "暗香疏影 占春压一",
        "author": "吴文英",
        "content": "占春压一。\n卷峭寒万里，平沙飞雪。\n数点酥钿，凌晓东风□吹裂。\n独曳横梢瘦影，入广平、裁冰词笔。\n记五湖、清夜推篷，临水一痕月。\n何逊扬州旧事，五更梦半醒，胡调吹彻。\n若把南枝，图入凌烟，香满玉楼琼阙。\n相将初试红盐味，到烟雨、青黄时节。\n想雁空、北落冬深，澹墨晚天云阔。",
        "dynasty": "宋",
        "collection_info": null
    },
    {
        "uuid": "d7c6ff99f2de44c9e9b542b36373ff43",
        "title": "念奴娇 思生晚眺",
        "author": "吴文英",
        "content": "思生晚眺，岸乌纱平步，春云层绿。\n罨画屏风开四面，各样莺花结束。\n寒欲残时，香无着处，千树风前玉。\n游蜂飞过，隔墙疑是金谷。\n偏称晚色横烟，愁凝峨髻，澹生绡裙幅。\n缥缈孤山南畔路，相对花房竹屋。\n溪足沙明，岩阴石秀，梦冷吟亭宿。\n松风古涧，高调月夜清曲。",
        "dynasty": "宋",
        "collection_info": null
    },
    {
        "uuid": "0058e9d504c086e2ad4c2146462e925a",
        "title": "惜红衣 鹭老秋丝",
        "author": "吴文英",
        "content": "鹭老秋丝，苹愁暮雪，鬓那不白。\n倒柳移栽，如今暗溪碧。\n乌衣细语，伤绊惹、茸红曾约。\n南陌。\n前度刘郎，寻流花踪迹。\n朱楼水侧。\n雪面波光，汀莲沁颜色。\n当时醉近绣箔，夜吟寂。\n三十六矶重到，清梦冷云南北。\n买钓舟溪上，应有烟蓑相识。",
        "dynasty": "宋",
        "collection_info": null
    },
    {
        "uuid": "9a6c0628e50d49c877a727de7fbe141d",
        "title": "江南好・忆江南 行锦归来",
        "author": "吴文英",
        "content": "行锦归来，画眉添妩，暗尘重拂雕栊。\n稳瓶泉暖，花隘斗春容。\n围密笼香暗霭，烦纤手、亲点团龙。\n温柔处，垂杨髻，□暗豆花红。\n行藏，多是客，莺边话别，桔下相逢。\n算江湖幽梦，频绕残钟。\n好结梅兄矾弟，莫轻侣、西燕南鸿。\n偏宜醉，寒欺酒力，帘外冻云重。",
        "dynasty": "宋",
        "collection_info": null
    },
    {
        "uuid": "eb6dce05c10715b96a66853e9d032eb2",
        "title": "双双燕 小桃谢后",
        "author": "吴文英",
        "content": "小桃谢后，双双燕，飞来几家庭户。\n轻烟晓暝，湘水暮云遥度。\n帘外馀寒未卷，共斜入、红楼深处。\n相将占得雕梁，似约韶光留住。\n堪举。\n翩翩翠羽。\n杨柳岸，泥香半和梅雨。\n落花风软，戏促乱红飞舞。\n多少呢喃意绪。\n尽日向、流莺分诉。\n还过短墙，谁会万千言语。",
        "dynasty": "宋",
        "collection_info": null
    },
    {
        "uuid": "bf5a1a2232c87248c8d7b9c9d304704e",
        "title": "无闷 霓节飞琼",
        "author": "吴文英",
        "content": "霓节飞琼，鸾驾弄玉，杳隔平云弱水。\n倩皓鹤传书，卫姨呼起。\n莫待粉河凝晓，趁夜月、瑶笙飞环佩。\n正蹇驴吟影，茶烟灶冷，酒亭门闭。\n歌丽。\n泛碧蚁。\n放绣帘半钩，宝台临砌。\n要须借东君，灞陵春意。\n晓梦先迷楚蝶，早风戾、重寒侵罗被。\n还怕掩、深院梨花，又作故人清泪。",
        "dynasty": "宋",
        "collection_info": null
    },
    {
        "uuid": "c2d3ea2c88d37f1b6d4a10d2bc40a37d",
        "title": "水调歌头 屋下半流水",
        "author": "吴文英",
        "content": "屋下半流水，屋上几青山。\n当心千顷明镜，入座玉光寒。\n云起南峰未雨，云敛北峰初霁，健笔写青天。\n俯瞰古城堞，不碍小阑干。\n绣鞍马，软红路，乍回班。\n层梯影转亭午，信手展缃编。\n残照游船收尽，新月画帘才卷，人在翠壶间。\n天际笛声起，尘世夜漫漫。",
        "dynasty": "宋",
        "collection_info": null
    },
    {
        "uuid": "4635af80276d29fd0bf5c22abfb06cf1",
        "title": "洞仙歌 芳辰良宴",
        "author": "吴文英",
        "content": "芳辰良宴，人日春朝并。\n细缕青丝裹银饼。\n更玉犀金彩，沾座分簪，歌围暖，梅靥桃唇斗胜。\n露房花曲折，莺入新年，添个宜男小山枕。\n待枝上，饱东风，结子成阴，蓝桥去、还觅琼浆一饮。\n料别馆、西湖最情浓，烂画舫月明，醉宫袍锦。",
        "dynasty": "宋",
        "collection_info": null
    },
    {
        "uuid": "24ba5f6d2a29be04bfb04c0237e00ef8",
        "title": "秋思 堆枕香鬟侧",
        "author": "吴文英",
        "content": "堆枕香鬟侧。\n骤夜声、偏称画屏秋色。\n风碎串珠，润侵歌板，愁压眉窄。\n动罗箑清商，寸心低诉叙怨抑。\n映梦窗，零乱碧。\n待涨绿春深，落花香泛，料有断红流处，暗题相忆。\n欢酌。\n檐花细滴。\n送故人、粉黛重饰。\n漏侵琼瑟。\n丁东敲断，弄晴月白。\n怕一曲、霓裳未终，催去骖凤翼。\n叹谢客、犹未识。\n漫瘦却东阳，灯前无梦到得。\n路隔重云雁北。",
        "dynasty": "宋",
        "collection_info": null
    },
    {
        "uuid": "42b24b04435f2426c3d5382da6598819",
        "title": "江神子・江城子 长安门外小林丘",
        "author": "吴文英",
        "content": "长安门外小林丘。\n碧壶秋。\n浴轻鸥。\n不放啼红，流水通宫沟。\n时有晴空云过影，华镜里，翳鱼游。\n绮罗尘满九衢头。\n晚香楼。\n夕阳收。\n波面琴高，仙子驾黄虬。\n清磬数声人定了，池上月，照虚舟。",
        "dynasty": "宋",
        "collection_info": null
    },
    {
        "uuid": "a6aa600fc87efeab895ec6083a070c1f",
        "title": "江神子・江城子 一声玉磬下星坛",
        "author": "吴文英",
        "content": "一声玉磬下星坛。\n步虚阑。\n露华寒。\n平晓阿香，油壁碾青鸾。\n应是老鳞眠不得，云炮落，雨瓢翻。\n身闲犹耿寸心丹。\n炷炉烟。\n暗祈年。\n随处蛙声，鼓吹稻花田。\n秋水一池莲叶晚，吟喜雨，拍阑干。",
        "dynasty": "宋",
        "collection_info": null
    },
    {
        "uuid": "19d5809b3fc5450077d93c2c87be93d5",
        "title": "江神子・江城子 翠纱笼袖映红霏",
        "author": "吴文英",
        "content": "翠纱笼袖映红霏。\n冷香飞。\n洗凝脂。\n睡足娇多，还是夜深宜。\n翻怕回廊花有影，移烛暗，放帘垂。\n尊前不按驻云词。\n料花枝。\n妒蛾眉。\n丁属东风，莫送片红飞。\n春重锦堂人尽醉，和晓月，带花归。",
        "dynasty": "宋",
        "collection_info": null
    },
    {
        "uuid": "be16a50f32b86e2bc5c3478171c2935e",
        "title": "霜叶飞 断烟离绪",
        "author": "吴文英",
        "content": "断烟离绪。\n关心事，斜阳红隐霜树。\n半壶秋水荐黄花，香西风雨。\n纵玉勒、轻飞迅羽。\n凄凉谁吊荒台古。\n记醉蹋南屏，彩扇咽、寒蝉倦梦，不知蛮素。\n聊对旧节传杯，尘笺蠹管，断阕经岁慵赋。\n小蟾斜影转东篱，夜冷残蛩语。\n早白发、缘愁万缕。\n惊飙从卷乌纱去。\n漫细将、茱萸看，但约明年，翠微高处。",
        "dynasty": "宋",
        "collection_info": null
    },
    {
        "uuid": "9cb72f27f395eb64ea9a0ba9cdd29d5b",
        "title": "莺啼序 残寒正欺病酒",
        "author": "吴文英",
        "content": "残寒正欺病酒，掩沈香绣户。\n燕来晚、飞入西城，似说春事迟暮。\n画船载、清明过却，晴烟冉冉吴宫树。\n念羁情游荡，随风化为轻絮。\n十载西湖，傍柳系马，趁娇尘软雾。\n溯红渐、招入仙溪，锦儿偷寄幽素。\n倚银屏、春宽梦窄，断红湿、歌纨金缕。\n暝堤空，轻把斜阳，总还鸥鹭。\n幽兰旋老，杜若还生，水乡尚寄旅。\n别后访、六桥无信，事往花委，瘗玉埋香，几番风雨。\n长波妒盼，遥山羞黛，渔灯分影春江宿，记当时、短楫桃根渡。\n青楼彷佛，临分败壁题诗，泪墨惨澹尘土。\n危亭望极，草色天涯，吹鬓侵半苎。\n暗点检、离痕欢唾，尚染鲛绡，凤迷归，破鸾慵舞。\n殷勤待写，书中长恨，蓝霞辽海沈过雁，漫相思、弹入哀筝柱。\n伤心千里江南，怨曲重招，断魂在否。",
        "dynasty": "宋",
        "collection_info": null
    },
    {
        "uuid": "0a275c5cf4e6ee5bbb64a1ef0a1d34e0",
        "title": "高阳台 修竹凝妆",
        "author": "吴文英",
        "content": "修竹凝妆，垂杨驻马，凭阑浅画成图。\n山色谁题，楼前有雁斜书。\n东风紧送斜阳下，弄旧寒、晚酒醒馀。\n自销凝，能几花前，顿老相如。\n伤春不在高楼上，在灯前攲枕，雨外熏炉。\n怕舣游船，临流可奈清臞。\n飞红若到西湖底，搅翠澜、总是愁鱼。\n莫重来，吹尽香绵，泪满平芜。",
        "dynasty": "宋",
        "collection_info": null
    },
    {
        "uuid": "1d533063e89ce455a6d27744302f1b88",
        "title": "三姝媚 湖山经醉惯",
        "author": "吴文英",
        "content": "湖山经醉惯。\n溃春衫、啼痕酒痕无限。\n又客长安，叹断襟零袂，尘谁浣。\n紫曲门荒，沿败井、风摇青蔓。\n对语东邻，犹是曾巢，谢堂双燕。\n春梦人间须断。\n但怪得、当年梦缘能短。\n绣屋秦筝，傍海棠偏爱，夜深开宴。\n舞歇歌沈，花未减、红颜先变。\n伫久河桥欲去，斜阳泪满。",
        "dynasty": "宋",
        "collection_info": null
    },
    {
        "uuid": "66e065b27b4a502257e2a1df6b9f1826",
        "title": "花犯 小娉婷",
        "author": "吴文英",
        "content": "小娉婷，清铅素靥，蜂黄暗偷晕。\n翠翘敧鬓。\n昨夜冷中庭，月下相认。\n睡浓更苦凄风紧。\n惊回心未稳。\n送晓色、一壶葱茜，才知花梦准。\n湘娥化作此幽芳，凌波路，古岸云沙遗恨。\n临砌影，寒香乱、冻梅藏韵。\n熏炉畔、旋移傍枕，还又见、玉人垂绀鬒。\n料唤赏、清华池馆，台杯须满引。",
        "dynasty": "宋",
        "collection_info": null
    },
    {
        "uuid": "5ec669e21a385af403e77d673771dee5",
        "title": "澡兰香 盘丝系腕",
        "author": "吴文英",
        "content": "盘丝系腕，巧篆垂簪，玉隐绀纱睡觉。\n银瓶露井，彩云窗，往事少年依约。\n为当时、曾写榴裙，伤心红绡褪萼。\n黍梦光阴渐老，汀洲烟箬。\n莫唱江南古调，怨抑难招，楚江沈魄。\n熏风燕乳，暗雨梅黄，午镜澡兰帘幕。\n念秦楼、也拟人归，应翦菖浦自酌。\n但怅望、一屡新蟾，随人天角。",
        "dynasty": "宋",
        "collection_info": null
    }
]