[
    {
        "uuid": "c8ecdc98f6ed9bd1af4c46676d7f5187",
        "title": "六州歌头 长怀望断",
        "author": "张孝祥",
        "content": "长怀望断，关塞莽然平。\n征尘暗，霜风劲，悄边声。\n黯销凝。\n追想当年事，殆天数，非人力，洙泗上，弦歌地，亦膻腥。\n隔水毡乡，落日牛羊下，区脱纵横。\n看名王宵猎，骑火一川明。\n笳鼓悲鸣。\n遣人惊。\n念腰间箭，匣中剑，空埃蠹，竟何成。\n时易失，心徒壮，岁将零。\n渺神京。\n干羽方怀远，静烽燧，且休兵。\n冠盖使，纷驰骛，若为情。\n闻道中原遗老，常南望，羽葆霓旌。\n使行人到此，忠愤气填膺。\n有泪如倾。",
        "dynasty": "宋",
        "collection_info": null
    },
    {
        "uuid": "0d83ffe82b1cc32751002cfd6c8aef94",
        "title": "水调歌头 隆中三顾客",
        "author": "张孝祥",
        "content": "隆中三顾客，圯上一编书。\n英雄当日感会，馀事了寰区。\n千载神交二子，一笑眇然兹世，却愿驾柴车。\n长忆淮南岸，耕钓混樵渔。\n忽扁舟，凌骇浪，到三吴。\n纶巾羽扇容与，争看列仙儒。\n不为莼鲈笠泽，便卦衣冠神武，此兴渺江湖。\n举酒对明月，高曳九霞裾。",
        "dynasty": "宋",
        "collection_info": null
    },
    {
        "uuid": "3d4a225f180ca3c1fc62a7fb2ec88b17",
        "title": "水调歌头 猩鬼啸篁竹",
        "author": "张孝祥",
        "content": "猩鬼啸篁竹，玉帐夜分弓。\n少年荆楚剑客，突骑锦襜红。\n千里风飞雷厉，四校星流慧扫，萧斧锉春葱。\n谈笑青油幕，日奏捷书同。\n诗书帅，黄阁老，黑头公。\n家传鸿宝秘略，小试不言功。\n闻道玺书频下，看即沙堤归去，帷幄且从容。\n君王自神武，一举朔庭空。",
        "dynasty": "宋",
        "collection_info": null
    },
    {
        "uuid": "93e6f6135126bf91ab7b67f200c38f9a",
        "title": "水调歌头 濯足夜滩急",
        "author": "张孝祥",
        "content": "濯足夜滩急，晞发北风凉。\n吴山楚泽行遍，只欠到潇湘。\n买得扁舟归去，此事天公付我，六月下沧浪。\n蝉脱尘埃外，蝶梦水云乡。\n制荷衣，纫兰佩，把琼芳。\n湘妃起舞一笑，抚瑟奏清商。\n唤起九歌忠愤，拂拭三闾文字，还与日争光。\n莫遣儿辈觉，此乐未渠央。",
        "dynasty": "宋",
        "collection_info": null
    },
    {
        "uuid": "d361993ff526ec742d1e2df019ae26dc",
        "title": "水调歌头 江山自雄丽",
        "author": "张孝祥",
        "content": "江山自雄丽，风露与高寒。\n寄声月姊，借我玉鉴此中看。\n幽壑鱼龙悲啸，倒影星辰摇动，海气夜漫漫。\n涌起白银阕，危驻紫金山。\n表独立，飞霞佩，切云冠。\n漱水濯雪，眇视万里一毫端。\n回首三山何处，闻道群仙笑我，要我欲俱还。\n挥手从此去，翳风更骖鸾。",
        "dynasty": "宋",
        "collection_info": null
    },
    {
        "uuid": "9559dc4cb5aac539bd3f70299e2b1e0a",
        "title": "水调歌头 淮楚襟带地",
        "author": "张孝祥",
        "content": "淮楚襟带地，云梦泽南州。\n沧江翠壁佳处，突兀起红楼。\n凭仗使君胸次，与问老仙何在，长啸俯清秋。\n试遣吹箫看，骑鹤恐来游。\n欲乘风，凌万顷，泛扁舟。\n山高月小，霜露既降，凛凛不能留。\n一吊周郎羽扇，尚想曹公横槊，兴废两悠悠。\n此意无尽藏，分付水东流。",
        "dynasty": "宋",
        "collection_info": null
    },
    {
        "uuid": "136c4abe9cc879ad6dbead6658912207",
        "title": "水调歌头 青嶂度云气",
        "author": "张孝祥",
        "content": "青嶂度云气，幽壑舞回风。\n山神助我奇观，唤起碧宵龙。\n电掣金蛇千丈，雷震灵鼍万垒，汹汹欲崩空。\n尽泻银潢水，倾入宝莲宫。\n坐中客，凌积翠，看奔洪。\n人间应失匕箸，此地独从容。\n洗了从来尘垢，润及无边焦槁，造物不言功。\n天宇忽开霁，日在五云东。",
        "dynasty": "宋",
        "collection_info": null
    },
    {
        "uuid": "1339eaef80d5b2a748a02d2f0fbd6a86",
        "title": "水调歌头 五岭皆炎热",
        "author": "张孝祥",
        "content": "五岭皆炎热，宜人独桂林。\n江南驿使未到，梅蕊破春心。\n繁会九衢三市，缥缈层楼杰观，雪片一冬深。\n自是清凉国，莫遣瘴烟侵。\n江山好，青罗带，碧玉簪。\n平沙细浪欲尽，陡起忽千寻。\n家种黄柑丹荔，户拾明珠翠羽，箫鼓夜沈沈。\n莫问骖鸾事，有酒且频斟。",
        "dynasty": "宋",
        "collection_info": null
    },
    {
        "uuid": "26b7c90702961fb94059ae17a1ad2582",
        "title": "水调歌头 今夕复何夕",
        "author": "张孝祥",
        "content": "今夕复何夕，此地过中秋。\n赏心亭上唤客，追忆去年游。\n千里江山如画，万井笙歌不夜，扶路看遨头。\n玉界拥银阕，珠箔卷琼钩。\n驭风去，忽吹到，岭边州。\n去年明月依旧，还照我登楼。\n楼下水明沙静，楼外参横斗转，搔首思悠悠。\n老子兴不浅，聊复此淹留。",
        "dynasty": "宋",
        "collection_info": null
    },
    {
        "uuid": "82e4c89f1cf987eb09cb8289c6c1f80a",
        "title": "水调歌头 雪洗虏尘静",
        "author": "张孝祥",
        "content": "雪洗虏尘静，风约楚云留。\n何人为写悲壮，吹角古城楼。\n湖海平生豪气，关塞如今风景，剪烛看吴钩。\n胜喜然犀处，骇浪与天浮。\n忆当年，周与谢，富春秋。\n小乔初嫁，香囊未解，勋业故优游。\n赤壁矶头落照，肥水桥边衰草，渺渺唤人愁。\n我欲乘风去，击楫誓中流。",
        "dynasty": "宋",
        "collection_info": null
    },
    {
        "uuid": "ed3b6690f0d7314c4b9b873c5951f249",
        "title": "水调歌头 云海漾空阔",
        "author": "张孝祥",
        "content": "云海漾空阔，风露凛高寒。\n仙翁鹤驾，羽节缥缈下天端。\n指点虚无征路，时见双凫飞舞，挥斥隘尘寰。\n吹笛向何处，海上有三山。\n彩衣新，鱼服丽，更朱颜。\n蟠桃未熟，千岁容与且人间。\n早晚金泥封诏，归侍玉皇香案，踵武列仙班。\n玉骨自难老，未用九霞丹。",
        "dynasty": "宋",
        "collection_info": null
    },
    {
        "uuid": "0a30eeb88e9d9de3abe31564f548c3ff",
        "title": "水调歌头 紫橐论思旧",
        "author": "张孝祥",
        "content": "紫橐论思旧，碧落拜除新。\n内家敕使，传诏亲付玉麒麟。\n千里江山增丽，是处旌旗改色，佳气郁轮囷。\n看取连宵雪，借与万家春。\n建崇牙，开盛府，是生辰。\n十州老稚，都向今日祝松椿。\n多少活人阴德，合享无边长算，唯有我知君。\n来岁更今日，一气转洪钧。",
        "dynasty": "宋",
        "collection_info": null
    },
    {
        "uuid": "10770920485a866ee0031dbc5491eeb3",
        "title": "水调歌头 舣棹太湖岸",
        "author": "张孝祥",
        "content": "舣棹太湖岸，天与水相连。\n垂虹亭上，五年不到故依然。\n洗我征尘三斗，快揖商飙千里，鸥鹭亦翩翩。\n身在水晶阕，真作驭风仙。\n望中秋，无五日，月还圆。\n倚栏清啸孤发，惊起壑龙眠。\n欲酹鸱夷西子，未办当年功业，空系五湖船。\n不用知馀事，莼鲙正芳鲜。",
        "dynasty": "宋",
        "collection_info": null
    },
    {
        "uuid": "1929e068af216a81882041d36f39b21e",
        "title": "水调歌头 螯禁辍颇牧",
        "author": "张孝祥",
        "content": "螯禁辍颇牧，熊拭赖龙黄。\n一时林莽千险，蜂午要驱攘。\n金版六韬初拭，烟敛山空野回，低草见牛羊。\n旒纩释南顾，戈甲濯银潢。\n玉书下，褒懿绩，促曹装。\n帝宸天近，红旆东去带朝阳。\n归辅五云丹陛，回首楚楼千里，遗爱满潇湘。\n应记依刘客，曾此奉离觞。",
        "dynasty": "宋",
        "collection_info": null
    },
    {
        "uuid": "5ecaef7e757a1cca46beae7311fd7339",
        "title": "多丽 景萧疏",
        "author": "张孝祥",
        "content": "景萧疏，楚江那更高秋。\n远连天，茫茫都是，败芦枯蓼汀洲。\n认炊烟，几家蜗舍，映夕照，一簇渔舟。\n去国虽遥，宁亲渐近，数峰青处是吾州。\n便乘取，波平风静，荃棹且夷犹。\n关情有，冥冥去雁，拍拍轻鸥。\n忽追思，当年往事，惹起无限羁愁。\n拄笏朝来多爽气，秉烛夜永足清游。\n翠袖香寒，朱弦韵悄，无情江水只东流。\n柂楼晚，清商哀怨，还听隔船讴。\n无言久，馀霞散绮，烟际帆收。",
        "dynasty": "宋",
        "collection_info": null
    },
    {
        "uuid": "0943f24201c5439b90811290bcd05abe",
        "title": "木兰花慢 送归云去雁",
        "author": "张孝祥",
        "content": "送归云去雁，澹寒采、满溪楼。\n正佩解湘腰，钗孤楚鬓，鸾鉴分收。\n凝情望行处路，但疏烟远树织离忧。\n只有楼前溪水，伴人清泪长流。\n霜华夜永逼衾绸。\n唤谁护衣篝。\n念芬馆重来，芳尘未扫，争见嬉游。\n情知闷来殢酒，奈回肠、不醉只添愁。\n脉脉无言竟日，断魂双鹜南州。",
        "dynasty": "宋",
        "collection_info": null
    },
    {
        "uuid": "255abdafd0171b670412b30d5dfc9171",
        "title": "木兰花慢 紫箫吹散后",
        "author": "张孝祥",
        "content": "紫箫吹散后，恨燕子，只空楼。\n念璧月长亏，玉簪中断，覆水难收。\n青鸾送碧云句，道霞扃雾锁不堪优。\n情与文梭共织，怨随宫叶同流。\n人间天上两悠悠。\n暗泪洒灯篝。\n记谷口园林，当时驿舍，梦里曾游。\n银屏低闻笑语，但醉时冉冉醒时愁。\n拟把菱花一半，试寻高价皇州。",
        "dynasty": "宋",
        "collection_info": null
    },
    {
        "uuid": "a982c43e4720633afc88b0c0e445023f",
        "title": "水龙吟 竹舆晓入青阳",
        "author": "张孝祥",
        "content": "竹舆晓入青阳，细风凉月天如洗。\n峰回路转，云舒霞卷，了非人世。\n转就丹砂，铸成金鼎，碧光相倚。\n料天关虎守，箕畴龙负，开神秘、留兹地。\n缥缈珠幢羽卫。\n望蓬莱、初无弱水。\n仙人拍手，山头笑我，尘埃满袂。\n春锁瑶房，雾迷芝圃，昔游都记。\n怅世缘未了，匆匆又去，空凝伫、烟霄里。",
        "dynasty": "宋",
        "collection_info": null
    },
    {
        "uuid": "231786f51926fa67c9da24a808c1ec66",
        "title": "水龙吟 平生只说浯溪",
        "author": "张孝祥",
        "content": "平生只说浯溪，斜阳唤我归船系。\n月华未吐，波光不动，新凉如水。\n长啸一声，山鸣谷应，栖禽惊起。\n问元颜去后，水流花谢，当年事，凭谁记。\n须信两翁不死。\n驾飞车，时游兹地。\n漫郎宅里，中兴碑下，应留屐齿。\n酌我清尊，洗公孤愤，来同一醉。\n待相将把袂，清都归路，骑鹤去，三千岁。",
        "dynasty": "宋",
        "collection_info": null
    },
    {
        "uuid": "bfc7a8c742f57511d6cc790816ae327d",
        "title": "念奴娇 洞庭青草",
        "author": "张孝祥",
        "content": "洞庭青草，近中秋、更无一点风色。\n玉鉴琼田三万顷，着我扁舟一叶。\n素月分辉，明河共影，表里俱澄澈。\n悠然心会，妙处难与君说。\n应念岭海经年，孤光自照，肝肺皆冰雪。\n短发萧骚襟袖冷，稳泛沧浪空阔。\n尽吸西江，细斟北斗，万象为宾客。\n扣舷独笑，不知今夕何夕。",
        "dynasty": "宋",
        "collection_info": null
    },
    {
        "uuid": "528cc5c808f822dc99c2d6129d6ce573",
        "title": "念奴娇 弓刀陌上",
        "author": "张孝祥",
        "content": "弓刀陌上，净蛮烟瘴雨，朔云边雪。\n幕府横驱三万里，一把平安遥接。\n方丈三韩，西山八诏，慕义羞椎结。\n梯航入贡，路经头痛身热。\n今代文武通人，青宵不上，却把南州节。\n虏马秋肥雕力健，应看名王宵猎。\n壮士长歌，故人一笑，趁得梅花月。\n王春奏计，便须平布清切。",
        "dynasty": "宋",
        "collection_info": null
    },
    {
        "uuid": "0919ce2a967c914ab8aeeec181b2ac26",
        "title": "念奴娇 朔风吹雨",
        "author": "张孝祥",
        "content": "朔风吹雨，送凄凉天气，垂垂欲雪。\n万里南荒云雾满，弱水蓬莱相接。\n冻合龙冈，寒侵铜柱，碧海冰澌结。\n凭高一笑，问君何处炎热。\n家在楚尾吴头，归期犹未，对此惊时节。\n忆得年时貂帽暖，铁马千群观猎。\n狐兔成车，笙歌震地，归踏层城月。\n持杯且醉，不须北望凄切。",
        "dynasty": "宋",
        "collection_info": null
    },
    {
        "uuid": "c8cb67565765dfafa64c6acccc8954ad",
        "title": "念奴娇 绣衣使者",
        "author": "张孝祥",
        "content": "绣衣使者，度郢中绝唱，阳春白雪。\n人物应须天上去，一日君恩三接。\n粉省香浓，宫床锦重，更把丝絇结。\n臣心如水，不教炙手成热。\n还记岭海相从，长松千丈，映我秋竿节。\n忍冻推敲清兴满，风里乌巾猎猎。\n只要东归，归心入梦，梦泛寒江月。\n不因莼鲙。\n白头亲望真切。",
        "dynasty": "宋",
        "collection_info": null
    },
    {
        "uuid": "760bd248609799307800794c2575a3dd",
        "title": "念奴娇 星沙初下",
        "author": "张孝祥",
        "content": "星沙初下，望重湖远水，长云漠漠。\n一叶扁舟谁念我，今日天涯飘泊。\n平楚南来，大江东去，处处风波恶。\n吴中何地，满怀俱是离索。\n常记送我行时，绿波亭上，泣透青头薄。\n樯燕低飞人去后，依旧湘城帘幕。\n不尽山川，无穷烟浪，辜负秦楼约。\n渔歌声断，为君双泪倾落。",
        "dynasty": "宋",
        "collection_info": null
    },
    {
        "uuid": "48e8ac67f0caa7ac060db5ca401044ea",
        "title": "醉蓬莱 问人间荣事",
        "author": "张孝祥",
        "content": "问人间荣事。\n海内高名，似今谁比。\n脱屣归来，眇浮云富贵。\n致远钩深，乐天知命，且从容阅世。\n火候周天，金文满义，从来活计。\n有酒一尊，有棋一局，少日亲朋，旧家邻里。\n世故纷纭，但蚊虻过耳。\n解愠熏风，做凉梅雨，又一般天气。\n曲几蒲团，纶巾羽扇，年年如是。",
        "dynasty": "宋",
        "collection_info": null
    },
    {
        "uuid": "84325180c4379c7a5852ff34df2e2db5",
        "title": "雨中花慢 一叶凌波",
        "author": "张孝祥",
        "content": "一叶凌波，十里驭风，烟鬟雾鬓萧萧。\n认得兰皋琼佩，水馆冰绡。\n秋霁明霞乍吐，曙凉宿霭初消。\n恨微颦不语，少进还收，伫立超遥。\n神交冉冉，愁思盈盈，断魂欲遣谁招。\n犹自待，青鸾传信，乌鹊成桥。\n怅望胎仙琴叠，忍看翡翠兰苕。\n梦回人远，红云一片，天际笙箫。",
        "dynasty": "宋",
        "collection_info": null
    },
    {
        "uuid": "298f3eda6c1176e1dcf3a5e167407daf",
        "title": "二郎神 坐中客",
        "author": "张孝祥",
        "content": "坐中客。\n共千里、潇湘秋色。\n渐万宝西成农事了，䆉稏看、黄云阡陌。\n乔□橘洲风浪稳，岳镇耸、倚天青壁。\n追前事、兴亡相续，空与山川陈迹。\n南国。\n都会繁盛，依然似昔。\n聚翠羽明珠三市满，楼观涌、参差金碧。\n乞巧处、家家追乐事，争要做、丰年七夕。\n愿明年强健，百姓欢娱，还如今日。",
        "dynasty": "宋",
        "collection_info": null
    },
    {
        "uuid": "c1f3e1a74329dd9e28cbaf07a0d7e82e",
        "title": "浣溪沙 同是瀛州册府仙",
        "author": "张孝祥",
        "content": "同是瀛州册府仙。\n只今聊结社中莲。\n胡笳按拍酒如川。\n唤起封姨清晚景，更将荔子荐新圆。\n从今三夜看蝉娟。",
        "dynasty": "宋",
        "collection_info": null
    },
    {
        "uuid": "411f8286983555313c2b7542ce2b8c11",
        "title": "浣溪沙 细仗春风簇翠筵",
        "author": "张孝祥",
        "content": "细仗春风簇翠筵。\n烂银袍拂禁炉烟。\n旃书名字压宫垣。\n太学诸生推独步，玉堂学士合登仙。\n乃翁种德满心田。",
        "dynasty": "宋",
        "collection_info": null
    },
    {
        "uuid": "ccccce5b416dfc6e9273a9acc3ee4d27",
        "title": "浣溪沙 只说闽山锦绣帷",
        "author": "张孝祥",
        "content": "只说闽山锦绣帷。\n忽从团扇得生枝。\n绉红衫子映丰肌。\n春线应怜壶漏永，夜针频见烛花摧。\n尘飞一骑忆来时。",
        "dynasty": "宋",
        "collection_info": null
    },
    {
        "uuid": "5eee0b0368d614525a642f03831224f9",
        "title": "浣溪沙 滟滟湖光绿一围",
        "author": "张孝祥",
        "content": "滟滟湖光绿一围。\n修林断处白鸥飞。\n天机云锦蘸空飞。\n乞我百弓真可老，为公一饮醉忘归。\n扁舟日日弄晴晖。",
        "dynasty": "宋",
        "collection_info": null
    },
    {
        "uuid": "ef74e16d17281859d4fe9a15195e99e9",
        "title": "浣溪沙 晚雨潇潇急做秋",
        "author": "张孝祥",
        "content": "晚雨潇潇急做秋。\n西风凉鬓已飕飕。\n烛花明夜酒花浮。\n醉眼定知非妙赏，□词端为□□留。\n想君泾渭不同流。",
        "dynasty": "宋",
        "collection_info": null
    },
    {
        "uuid": "38a6f93575b0bbf5e8eaa0b79fccf9cd",
        "title": "浣溪沙 稳泛仙舟上锦帆",
        "author": "张孝祥",
        "content": "稳泛仙舟上锦帆。\n桃花清浪舞清湾。\n寿星相伴到人间。\n黄石公传三百字，西王母授九霞丹。\n银潢有路接三山。",
        "dynasty": "宋",
        "collection_info": null
    },
    {
        "uuid": "5fdd3119c5c4df8bfe21d53558a2b479",
        "title": "浣溪沙 北苑春风小凤团",
        "author": "张孝祥",
        "content": "北苑春风小凤团。\n炎州沈水胜龙涎。\n殷勤送与绣衣仙。\n玉食乡来思苦口，芳名久合上凌烟。\n天教富贵出长年。",
        "dynasty": "宋",
        "collection_info": null
    },
    {
        "uuid": "8759ffda55fe2f3597d4dd46863ca5ff",
        "title": "浣溪沙 霜日明宵水蘸空",
        "author": "张孝祥",
        "content": "霜日明宵水蘸空。\n鸣鞘声里绣旗红。\n澹烟衰草有无中。\n万里中原烽火北，一尊浊酒戍楼东。\n酒阑挥泪向悲风。",
        "dynasty": "宋",
        "collection_info": null
    },
    {
        "uuid": "773169dce30659639c8ec43c6ee04513",
        "title": "浣溪沙 宫柳垂垂碧照空",
        "author": "张孝祥",
        "content": "宫柳垂垂碧照空。\n九门深处五云红。\n朱衣只在殿当中。\n细拈丝梢龙尾北，缓携纶旨凤池东。\n阿婆三五笑春风。",
        "dynasty": "宋",
        "collection_info": null
    },
    {
        "uuid": "2c7fc0803d0264c9412c47e7ad949889",
        "title": "浣溪沙 日暖帘帏春画长",
        "author": "张孝祥",
        "content": "日暖帘帏春画长。\n纤纤玉指动抨床。\n低头佯不顾檀郎。\n豆蔻枝头双蛱蝶，芙蓉花下两鸳鸯。\n壁间闻得唾茸香。",
        "dynasty": "宋",
        "collection_info": null
    },
    {
        "uuid": "487b10f77ef7542bb3f3e5bc60d64935",
        "title": "浣溪沙 射策金门记昔年",
        "author": "张孝祥",
        "content": "射策金门记昔年。\n又交藩翰入陶甄。\n不妨衣钵再三传。\n粉泪但能添楚竹，罗巾谁解系吴船。\n捧杯犹愿小留连。",
        "dynasty": "宋",
        "collection_info": null
    },
    {
        "uuid": "d49129ee69e7d476d55dca74b4f2c182",
        "title": "浪淘沙 琪树间瑶林",
        "author": "张孝祥",
        "content": "琪树间瑶林。\n春意深深。\n梅花还被晓寒禁。\n竹里一枝斜向我，欲诉芳心。\n楼外卷重阴。\n玉界沈沈。\n何人低唱醉泥金。\n掠水飞来双翠碧，应寄归音。",
        "dynasty": "宋",
        "collection_info": null
    },
    {
        "uuid": "5562314768d7d80f1f5a1b028a0c8d62",
        "title": "浪淘沙 溪练写寒林",
        "author": "张孝祥",
        "content": "溪练写寒林。\n云重烟深。\n楼高风恶酒难禁。\n徙倚阑干谁共语，江上愁心。\n清兴满山阴。\n鸿断鱼沈。\n一书何啻值千金。\n独扶瑶微弦欲断，凭寄知音。",
        "dynasty": "宋",
        "collection_info": null
    },
    {
        "uuid": "ec86123510abb6502aee0c1a982693b8",
        "title": "定风波 铃索声干夜未央",
        "author": "张孝祥",
        "content": "铃索声干夜未央。\n曲栏花影步凄凉。\n莫道岭南冬更暖。\n君看。\n梅花如雪月如霜。\n见说墙西歌吹好，玉人扶坐劝飞觞。\n老子婆婆成独冷。\n谁省。\n自挑寒灺自添香。",
        "dynasty": "宋",
        "collection_info": null
    },
    {
        "uuid": "d253af6df1a262228078fc6823a75895",
        "title": "望江南・忆江南 谈子醉",
        "author": "张孝祥",
        "content": "谈子醉，独立睨东风。\n未试玉堂挥翰手，只今楚泽钓鱼翁。\n万事举杯空。\n谋一笑，一笑与君同。\n身老南山看射虎，眼高四海送飞鸿。\n赤岸晚潮通。",
        "dynasty": "宋",
        "collection_info": null
    },
    {
        "uuid": "d5a7a85db98edb3a70c662df45a177b0",
        "title": "望江南・忆江南 朝元去",
        "author": "张孝祥",
        "content": "朝元去，深殿扣瑶钟。\n天近月明黄道冷，参回斗转碧宵空。\n身在九光中。\n风露下，环佩响丁东。\n玉案烧香萦翠凤，松坛移影动苍龙。\n归路海霞红。",
        "dynasty": "宋",
        "collection_info": null
    },
    {
        "uuid": "84a4278f1078327131d75ecd66294f0f",
        "title": "醉落魄・一斛珠 轻黄澹绿",
        "author": "张孝祥",
        "content": "轻黄澹绿。\n可人风韵闲装束。\n多情早是眉峰蹙。\n一点秋波，闲里观人毒。\n桃花庭院光阴速。\n铜鞮谁唱大堤曲。\n归时想是樱桃熟。\n不道秋千，谁伴那人蹴。",
        "dynasty": "宋",
        "collection_info": null
    },
    {
        "uuid": "0e5270ec11766415ab1c348aa2f20ede",
        "title": "桃源忆故人 朔风弄月吹银霰",
        "author": "张孝祥",
        "content": "朔风弄月吹银霰。\n帘幕低垂三面。\n酒入玉肌香软。\n压得寒威敛。\n檀槽乍拈么丝慢。\n弹得相思一半。\n不道有人肠断。\n犹作声声颤。",
        "dynasty": "宋",
        "collection_info": null
    },
    {
        "uuid": "9e412547ffec9e43f70fc9538e8181f2",
        "title": "临江仙 试问梅花何处好",
        "author": "张孝祥",
        "content": "试问梅花何处好，与君藉草携壶。\n西园清夜片尘无。\n一天云破碎，两树玉扶疏。\n谁擫昭华吹古怨，散花便满衣裾。\n只疑幽梦在清都。\n星稀河影转，霜重月华孤。",
        "dynasty": "宋",
        "collection_info": null
    },
    {
        "uuid": "257537b19a877cdcd2464dba95e3abfd",
        "title": "临江仙 试问宜楼楼下竹",
        "author": "张孝祥",
        "content": "试问宜楼楼下竹，年来应长新篁。\n使君五岭又三湘。\n旧游知好在，熟处更难忘。\n尚念论心舒啸否，只今湖海相望。\n遥怜阴过酒尊凉。\n举觞须酹我，门外是清江。",
        "dynasty": "宋",
        "collection_info": null
    },
    {
        "uuid": "f6d760df6c1bb9e39431ee5848734da4",
        "title": "如梦令 花叶相遮相映",
        "author": "张孝祥",
        "content": "花叶相遮相映。\n雨过翠明金润。\n折得一枝归，满路清香成阵。\n风韵。\n风韵。\n寄赠绮窗云鬓。",
        "dynasty": "宋",
        "collection_info": null
    },
    {
        "uuid": "4d2e2b66177f452f7c86368a10edd2cc",
        "title": "菩萨蛮 丝金缕翠幡儿小",
        "author": "张孝祥",
        "content": "丝金缕翠幡儿小。\n裁罗拈线花枝袅。\n明日是新春。\n春风生鬓云。\n吴霜看点点。\n愁里春来浅。\n只愿此花枝。\n年年长带伊。",
        "dynasty": "宋",
        "collection_info": null
    },
    {
        "uuid": "f49ae70cd6e67dd493c4767b87885186",
        "title": "菩萨蛮 庭叶翻翻秋向晚",
        "author": "张孝祥",
        "content": "庭叶翻翻秋向晚。\n凉砧敲月催金剪。\n楼上已清寒。\n不堪频倚栏。\n邻翁开社瓮。\n唤客情意重。\n不醉且无归。\n醉时归路迷。",
        "dynasty": "宋",
        "collection_info": null
    },
    {
        "uuid": "ece254528ab3076b9444d0413341803a",
        "title": "菩萨蛮 恰则春来春又去",
        "author": "张孝祥",
        "content": "恰则春来春又去。\n凭谁说与春教住。\n与问坐中人。\n几回迎送春。\n明年春更好。\n只怕人先老。\n春去有来时。\n愿春长见伊。",
        "dynasty": "宋",
        "collection_info": null
    },
    {
        "uuid": "77cbe9f61d9b6d246cc75a62f5a9ffc0",
        "title": "菩萨蛮 东风约略吹罗幕",
        "author": "张孝祥",
        "content": "东风约略吹罗幕。\n一檐细雨春阴薄。\n试把杏花看。\n湿红娇暮寒。\n佳人双玉枕。\n烘醉鸳鸯锦。\n折得最繁枝。\n暖香生翠帏。",
        "dynasty": "宋",
        "collection_info": null
    },
    {
        "uuid": "b6f5c72248576176d7c8494ef5d69724",
        "title": "菩萨蛮 琢成红玉纤纤指",
        "author": "张孝祥",
        "content": "琢成红玉纤纤指。\n十三弦上调新水。\n一弄入云声。\n月明天更青。\n匆匆莺语啭。\n待寓昭君怨。\n寄语莫重弹。\n有人愁倚栏。",
        "dynasty": "宋",
        "collection_info": null
    },
    {
        "uuid": "18f77dfe58c757a0f55fadee95e35f79",
        "title": "菩萨蛮 玉龙细点三更月",
        "author": "张孝祥",
        "content": "玉龙细点三更月。\n庭花影下馀残雪。\n寒色到书帏。\n有人清梦迷。\n墙西歌吹好。\n烛暖香闺小。\n多病怯杯觞。\n不禁冬夜长。",
        "dynasty": "宋",
        "collection_info": null
    },
    {
        "uuid": "6d2f2f7b072d51289ef8ffc143681997",
        "title": "菩萨蛮 江山佳处留行客",
        "author": "张孝祥",
        "content": "江山佳处留行客。\n醉馀老眼迷空碧。\n独倚最高楼。\n干坤日夜浮。\n微风吹笑语。\n白日鱼龙舞。\n此意忽翩翩。\n凭虚吾欲仙。",
        "dynasty": "宋",
        "collection_info": null
    },
    {
        "uuid": "9b8842f8a77e7fb4bde77b27e13ba753",
        "title": "菩萨蛮 雪消墙角收灯后",
        "author": "张孝祥",
        "content": "雪消墙角收灯后。\n野梅官柳春全透。\n池阁又东风。\n烛花烧夜红。\n一尊留好客。\n敧尽阑干月。\n已醉不须归。\n试听乌夜啼。",
        "dynasty": "宋",
        "collection_info": null
    },
    {
        "uuid": "6266b9bd20bef00e0960fc277c80beec",
        "title": "菩萨蛮 溶溶花月天如水",
        "author": "张孝祥",
        "content": "溶溶花月天如水。\n阑干小倚东风里。\n夜久寂无人。\n露浓花气清。\n悠然心独喜。\n此意如何意。\n不似隐墙东。\n烛花围坐红。",
        "dynasty": "宋",
        "collection_info": null
    },
    {
        "uuid": "18faa1505bf8ce38973271610cf209bc",
        "title": "菩萨蛮 暗潮清涨蒲塘晚",
        "author": "张孝祥",
        "content": "暗潮清涨蒲塘晚。\n断云不隔东归眼。\n堂上晚风凉。\n藕花开处香。\n夜航人不渡。\n白鹭双飞去。\n待得月华生。\n携筇独自行。",
        "dynasty": "宋",
        "collection_info": null
    },
    {
        "uuid": "076e6f27c6698718cf4254136c8bb47c",
        "title": "菩萨蛮 缥缈飞来双彩凤",
        "author": "张孝祥",
        "content": "缥缈飞来双彩凤。\n雨疏云淡撩清梦。\n兰薄未禁秋。\n月华如水流。\n采香溪上路。\n愁满参差树。\n独倚晚楼风。\n断霞萦素空。",
        "dynasty": "宋",
        "collection_info": null
    },
    {
        "uuid": "4b4ab48ac9c23dae71ec4643f9a74ea8",
        "title": "菩萨蛮 蘼芜白芷愁烟渚",
        "author": "张孝祥",
        "content": "蘼芜白芷愁烟渚。\n曲琼细卷江南雨。\n心事怯衣单。\n楼高生晚寒。\n云鬓香雾湿。\n翠袖凄馀泣。\n春去有来时，春从沙际归。",
        "dynasty": "宋",
        "collection_info": null
    },
    {
        "uuid": "eac603a00174c3284d4a39a6b2499b14",
        "title": "菩萨蛮 十年长作江头客",
        "author": "张孝祥",
        "content": "十年长作江头客。\n樯竿又挂西风席。\n白鸟去边明。\n楚山无数青。\n倒冠仍落佩。\n我醉君须醉。\n试问识君不。\n青山与白鸥。",
        "dynasty": "宋",
        "collection_info": null
    },
    {
        "uuid": "d60513b395715210a9657856f990d8cc",
        "title": "菩萨蛮 乳羝属国归来早",
        "author": "张孝祥",
        "content": "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为公寿。\n更祝太夫人。\n年年封诏新。",
        "dynasty": "宋",
        "collection_info": null
    },
    {
        "uuid": "3e36e2654cdeba4ee1ffbce1a7ec0d69",
        "title": "菩萨蛮 胭脂浅染双珠树",
        "author": "张孝祥",
        "content": "胭脂浅染双珠树。\n东风到处娇无数。\n不语恨厌厌。\n何人思故园。\n故园花烂熳。\n笑我归来晚。\n我老只思归。\n故园花雨时。",
        "dynasty": "宋",
        "collection_info": null
    },
    {
        "uuid": "1a0ac54d66b26b6813f256d380636fa0",
        "title": "菩萨蛮 吴波细卷东风急",
        "author": "张孝祥",
        "content": "吴波细卷东风急。\n斜阳半落苍烟湿。\n一棹采菱歌。\n倚栏人奈何。\n天公怜好客。\n酒面风吹白。\n更引十玻璃。\n月明骑鹤归。",
        "dynasty": "宋",
        "collection_info": null
    },
    {
        "uuid": "3beef746677a8b448381cccd9448a1c0",
        "title": "菩萨蛮 冥蒙秋夕溥清露",
        "author": "张孝祥",
        "content": "冥蒙秋夕溥清露。\n玉绳耿耿银潢注。\n永夜滴铜壶。\n月华楼影孤。\n佳人纡绝唱。\n翠幕丛宵上。\n休劝玉东西。\n乌鸦枝上啼。",
        "dynasty": "宋",
        "collection_info": null
    },
    {
        "uuid": "8e2239941e422b95aed4ec5078ac87e0",
        "title": "西江月 问讯湖边春色",
        "author": "张孝祥",
        "content": "问讯湖边春色，重来又是三年。\n东风吹我过湖船。\n杨柳丝丝拂面。\n世路如今已惯，此心到处悠然。\n寒光庭下水如天。\n飞起沙鸥一片。",
        "dynasty": "宋",
        "collection_info": null
    },
    {
        "uuid": "883397e6d46f1c6073cbb334e27a8c2c",
        "title": "西江月 风定滩声未已",
        "author": "张孝祥",
        "content": "风定滩声未已，雨来篷底先知。\n岸边杨柳最怜伊。\n忆得船儿曾系。\n湖雾平吞白塔，茅檐自有青旗。\n三杯村酒醉如泥。\n天色寒呵且睡。",
        "dynasty": "宋",
        "collection_info": null
    },
    {
        "uuid": "0f99ca4175b95a0bb52401bc4a317eec",
        "title": "西江月 冉冉寒生碧树",
        "author": "张孝祥",
        "content": "冉冉寒生碧树，盈盈露湿黄花。\n故人玉节有光华。\n高会仍逢戏马。\n万事只今如梦，此身到处为家。\n与君相逢更天涯。\n拼了茱萸醉把。",
        "dynasty": "宋",
        "collection_info": null
    },
    {
        "uuid": "259f59ecb60e6b9f70abd9c411f04cd9",
        "title": "西江月 诸老何烦荐口",
        "author": "张孝祥",
        "content": "诸老何烦荐口，先生自简渊衷。\n千年圣学有深功。\n妙处无非日用。\n已授一编圯下，却须三顾隆中。\n鸿钧早晚转春风。\n我亦从君贾勇。",
        "dynasty": "宋",
        "collection_info": null
    },
    {
        "uuid": "d6544359b7b3c909cf6cb2f1aae28b46",
        "title": "西江月 慈母行封大国",
        "author": "张孝祥",
        "content": "慈母行封大国，老仙早上蓬山。\n天怜阴德遍人间。\n赐与还丹七返。\n莫问清都紫府，长教绿鬓朱颜。\n年年今日采衣斑。\n兄弟同扶酒盏。",
        "dynasty": "宋",
        "collection_info": null
    },
    {
        "uuid": "e62d05e0075fc35e0ebd6bc6f5c999b3",
        "title": "西江月 不识平源太守",
        "author": "张孝祥",
        "content": "不识平源太守，向来水北山人。\n世间功业谩亏成。\n华发萧萧满镜。\n幸有田园故里，聊分风月江城。\n西湖西畔晚波平。\n袖手时来照影。",
        "dynasty": "宋",
        "collection_info": null
    },
    {
        "uuid": "f6d4603774b0ef10f18dab9b84cd0c20",
        "title": "西江月 楼外疏星印水",
        "author": "张孝祥",
        "content": "楼外疏星印水，楼头画烛烘帘。\n凭高举酒恨厌厌。\n征路虚无指点。\n酒兴因君开阔，山容向我增添。\n一钩新月弄纤纤。\n浓雾花房办敛。",
        "dynasty": "宋",
        "collection_info": null
    },
    {
        "uuid": "a905ad824d03bb984ec98ae9fe02b10d",
        "title": "西江月 满载一船秋色",
        "author": "张孝祥",
        "content": "满载一船秋色，平铺十里湖光。\n波神留我看斜阳。\n放起鳞鳞细浪。\n明日风回更好，今宵露宿何妨。\n水晶宫里奏《霓裳》。\n准拟岳阳楼上。",
        "dynasty": "宋",
        "collection_info": null
    },
    {
        "uuid": "9c585e6eb12a31f7d5e0fe56215d8aa2",
        "title": "西江月 窗户青红尚湿",
        "author": "张孝祥",
        "content": "窗户青红尚湿，主人已作归期。\n坐中宾客尽邹枚。\n盛事它年应记。\n别酒深深但劝，离歌缓缓休催。\n扁舟明日转清溪。\n好月相望千里。",
        "dynasty": "宋",
        "collection_info": null
    },
    {
        "uuid": "0229f91225a50248dfafa8dbfe163ec0",
        "title": "西江月 汗铸九金神鼎",
        "author": "张孝祥",
        "content": "汗铸九金神鼎，隋书小字莲经。\n刚风劫火转清冥。\n护守应烦仙圣。\n昨梦归来帝所，今朝寿我亲庭。\n只将此宝伴长生。\n谈笑中原底定。",
        "dynasty": "宋",
        "collection_info": null
    },
    {
        "uuid": "624a21d8906d7b9a5031cb4f91ff1ec9",
        "title": "西江月 落日熔金万顷",
        "author": "张孝祥",
        "content": "落日熔金万顷，晴岚洗剑双锋。\n紫枢元是黑头公。\n佳处因君愈重。\n分得湖光一曲，唤回庐岳千峰。\n清尊今夜偶然同。\n早晚商岩有梦。",
        "dynasty": "宋",
        "collection_info": null
    },
    {
        "uuid": "24f245618ef60b4e686dbe8099365c8e",
        "title": "西江月 畴昔通家事契",
        "author": "张孝祥",
        "content": "畴昔通家事契，只今两镇交承。\n起居枢密太夫人。\n绿鬓斑衣相映。\n乞得神仙九酝，祝教福禄千春。\n台星直上寿星明。\n长见门阑鼎盛。",
        "dynasty": "宋",
        "collection_info": null
    },
    {
        "uuid": "5b793c220776750798b5f8d8f8ef804b",
        "title": "减字木兰花 佳人绝妙",
        "author": "张孝祥",
        "content": "佳人绝妙。\n不惜千金频买笑。\n燕姹莺娇。\n始遣清歌透碧宵。\n主人好事。\n更倒一尊留客醉。\n我醉思家。\n月满南池欲漾花。",
        "dynasty": "宋",
        "collection_info": null
    },
    {
        "uuid": "05357f032d3450738253e41487e3b5d6",
        "title": "减字木兰花 一尊留夜",
        "author": "张孝祥",
        "content": "一尊留夜。\n宾蜡烘帘光激射。\n冻合铜壶。\n细听冰檐夜剪酥。\n清愁冉冉。\n酒唤红潮登玉脸。\n明日重看。\n玉界琼楼特地寒。",
        "dynasty": "宋",
        "collection_info": null
    },
    {
        "uuid": "4639b1a6900c22d9b15248aba96ee7b2",
        "title": "减字木兰花 爱而不见",
        "author": "张孝祥",
        "content": "爱而不见。\n立马章台空便面。\n想像娉婷。\n只恐丹青画不成。\n诗人老去。\n恰要莺莺相伴住。\n试与平章。\n岁晚教人枉断肠。",
        "dynasty": "宋",
        "collection_info": null
    },
    {
        "uuid": "e1bf8fd259b62806884b421dabce7ce1",
        "title": "减字木兰花 阿谁曾见",
        "author": "张孝祥",
        "content": "阿谁曾见。\n马上墙阴通半面。\n玉立娉婷。\n一点灵犀寄目成。\n明朝重去。\n人在横溪溪畔住。\n乔木千章。\n摇落霜风只断肠。",
        "dynasty": "宋",
        "collection_info": null
    },
    {
        "uuid": "99547f6751534d67728f2c42c60f783d",
        "title": "减字木兰花 江头送客",
        "author": "张孝祥",
        "content": "江头送客。\n枫叶荻花秋索索。\n弦索休弹。\n清泪无多怕湿衫。\n故人相遇。\n不醉如何归得去。\n我醉望归。\n烟满空江月满堤。",
        "dynasty": "宋",
        "collection_info": null
    },
    {
        "uuid": "8169f7785ce81184aaae5034536a8cd5",
        "title": "减字木兰花 春如有意",
        "author": "张孝祥",
        "content": "春如有意。\n未接年华春已至。\n春事还新。\n多得年时五日春。\n春郊便绿。\n只向腊前春已足。\n屈指元宵。\n正是新春二十朝。",
        "dynasty": "宋",
        "collection_info": null
    },
    {
        "uuid": "50cdbc09b1427ecdebfe9124472e404b",
        "title": "减字木兰花 慈闱生日",
        "author": "张孝祥",
        "content": "慈闱生日。\n见说今年年九十。\n戏彩盈门。\n大底孩儿七个孙。\n人间喜事。\n只这一般难得似。\n愿我双亲。\n都似君家太淑人。",
        "dynasty": "宋",
        "collection_info": null
    },
    {
        "uuid": "960d802578348f437ea795b4e49b6290",
        "title": "减字木兰花 吹箫泛月",
        "author": "张孝祥",
        "content": "吹箫泛月。\n往事悠悠休更说。\n拍碎琉璃。\n始觉从前万事非。\n清齐净戒。\n休作断肠垂泪债。\n识破嚣尘。\n作个逍遥物外人。",
        "dynasty": "宋",
        "collection_info": null
    },
    {
        "uuid": "2193590e1adc0bf1c0b32b949c9aec5f",
        "title": "减字木兰花 人间奇绝",
        "author": "张孝祥",
        "content": "人间奇绝。\n只有梅花枝上雪。\n有个人人。\n梅样风标雪样新。\n芳心不展。\n嫩绿阴阴愁冉冉。\n一笑相看。\n试荐冰盘一点酸。",
        "dynasty": "宋",
        "collection_info": null
    },
    {
        "uuid": "a96ac91805f7c1bee6199176b992d2eb",
        "title": "减字木兰花 枷花搦柳",
        "author": "张孝祥",
        "content": "枷花搦柳。\n知道东君留意久。\n惨绿愁红。\n憔悴都因一夜风。\n轻狂蝴蝶。\n拟欲扶持心又怯。\n要免离披。\n不告东君更告谁。",
        "dynasty": "宋",
        "collection_info": null
    },
    {
        "uuid": "5a455a50beb1e09fdcb7ae487d92a2e3",
        "title": "清平乐 光尘扑扑",
        "author": "张孝祥",
        "content": "光尘扑扑。\n宫柳低迷绿。\n斗鸭阑干春诘曲。\n帘额微风绣蹙。\n碧云轻翼无凭。\n困来小倚银屏。\n楚梦未禁春晚，黄鹂犹自声声。",
        "dynasty": "宋",
        "collection_info": null
    },
    {
        "uuid": "df069a45b5cc3962b98f6e06e9013d49",
        "title": "清平乐 油幢画戟",
        "author": "张孝祥",
        "content": "油幢画戟。\n玉铉调春色。\n勋阀诸郎俱第一。\n风流前辈敌。\n玉人双鞚华□。\n翠云深处消摇。\n有客留君东阁，时闻风下笙箫。",
        "dynasty": "宋",
        "collection_info": null
    },
    {
        "uuid": "193d04da705ee2ca6fa30cc0396b49a9",
        "title": "清平乐 吹香嚼蕊",
        "author": "张孝祥",
        "content": "吹香嚼蕊。\n独立东风里。\n玉冻云娇天似水。\n羞杀夭桃秾李。\n如今见说阑干。\n不禁月冷霜寒。\n垅上驿程人远，楼头戍角声干。",
        "dynasty": "宋",
        "collection_info": null
    },
    {
        "uuid": "7578368d351287c6f436b14874ffde61",
        "title": "清平乐 英姿慷慨",
        "author": "张孝祥",
        "content": "英姿慷慨。\n独立风尘外。\n湖海平生豪气在。\n行矣云龙际会。\n充庭兰玉森森。\n一觞共祝修铃。\n此地去天尺五，明年持櫜西清。",
        "dynasty": "宋",
        "collection_info": null
    },
    {
        "uuid": "9ae2c3c392307aed8011e521e946ca43",
        "title": "清平乐 向来省户",
        "author": "张孝祥",
        "content": "向来省户。\n谋国参伊吕。\n暂借良筹非再举。\n谈笑肃清三楚。\n良辰上客徜佯。\n奏篇犹记传香。\n此日一尊相属，它时同在岩廊。",
        "dynasty": "宋",
        "collection_info": null
    },
    {
        "uuid": "d1f5a0851894c4eac6381450bbb73b91",
        "title": "点绛唇 四到蕲州",
        "author": "张孝祥",
        "content": "四到蕲州，今年更是逢重九。\n应时纳佑。\n随分开尊酒。\n屡舞婆娑，醉我平生友。\n休回首。\n世间何有。\n明月疏疏柳。",
        "dynasty": "宋",
        "collection_info": null
    },
    {
        "uuid": "5869450ba2ed381ff1e326aaa921d2b7",
        "title": "点绛唇 绮燕高张",
        "author": "张孝祥",
        "content": "绮燕高张，玉潭月丽玻璃满。\n旆霞行卷。\n无复长安远。\n夏木阴阴，路袅熏风转。\n空留恋。\n细吹银管。\n别意随声缓。",
        "dynasty": "宋",
        "collection_info": null
    },
    {
        "uuid": "6f58162e157b47316c6ebdbfab58990f",
        "title": "点绛唇 萱草榴花",
        "author": "张孝祥",
        "content": "萱草榴花，画堂永昼风清暑。\n麝团菰黍。\n助泛菖蒲醑。\n兵辟神符，命续同心缕。\n宜欢聚。\n绮筵歌舞。\n岁岁酬端午。",
        "dynasty": "宋",
        "collection_info": null
    },
    {
        "uuid": "957bd45e479c2055f0cf87b0e93f9d64",
        "title": "卜算子 雪月最相宜",
        "author": "张孝祥",
        "content": "雪月最相宜，梅雪都清绝。\n去岁江南见雪时，月底梅花发。\n今岁早梅开，依旧年时月。\n冷艳孤光照眼明，只欠些儿雪。",
        "dynasty": "宋",
        "collection_info": null
    },
    {
        "uuid": "00738e1b1b7a897e63b79bcabc0e96fb",
        "title": "诉衷情 晚烟斜日思悠悠",
        "author": "张孝祥",
        "content": "晚烟斜日思悠悠。\n西北有高楼。\n十分准拟明月，还似去年游。\n飞玉斝，卷琼钩。\n唤新愁。\n姮娥贪共，暮雨朝云，忘了中秋。",
        "dynasty": "宋",
        "collection_info": null
    },
    {
        "uuid": "44f3a80ea1182e29510d26c0b49c080a",
        "title": "诉衷情 乱红深紫过群芳",
        "author": "张孝祥",
        "content": "乱红深紫过群芳。\n初欲灭春光。\n花王自有标格，尘外锁韶阳。\n留国艳，问仙乡。\n自天香。\n翠帏遮日，红烛通宵，与醉千场。",
        "dynasty": "宋",
        "collection_info": null
    },
    {
        "uuid": "59dd0e83ee3c468f9e69e24a582a2448",
        "title": "好事近 一朵木犀花",
        "author": "张孝祥",
        "content": "一朵木犀花，珍重玉纤新摘。\n插向远山深处，占十分秋色。\n满园桃李闹春风，漫红红白白。\n争似淡妆娇面，伴蓬莱仙客。",
        "dynasty": "宋",
        "collection_info": null
    },
    {
        "uuid": "852a8fc9b83e6ff41aa77e44f7942998",
        "title": "好事近 万瓦雪花浮",
        "author": "张孝祥",
        "content": "万瓦雪花浮，应是化工融结。\n仍看牡丹初绽，有层层千叶。\n镂冰剪水更鲜明，说道真奇绝。\n来报主人佳兆，庆我公还阕。",
        "dynasty": "宋",
        "collection_info": null
    },
    {
        "uuid": "93fdcb58f74469f6faed2da346d85386",
        "title": "南歌子 曾到蕲州不",
        "author": "张孝祥",
        "content": "曾到蕲州不，人人说使君。\n使君才具合经纶。\n小试边城、早晚上星辰。\n佳节重阳近，清歌午夜新。\n举杯相属莫辞频。\n后日相思、我已是行人。",
        "dynasty": "宋",
        "collection_info": null
    },
    {
        "uuid": "7aade244a594118f57a071f19efd0fc1",
        "title": "南歌子 人物羲皇上",
        "author": "张孝祥",
        "content": "人物羲皇上，诗名沈谢间。\n漫郎元自谩为官。\n醉眼瞢腾、只拟看湘山。\n小隐今成趣，邻翁独往还。\n野堂梅柳尚春寒。\n且趁华灯、频泛酒船宽。",
        "dynasty": "宋",
        "collection_info": null
    },
    {
        "uuid": "3e56b571641a3dbb63357f2422590768",
        "title": "霜天晓角 柳丝无力",
        "author": "张孝祥",
        "content": "柳丝无力。\n冉冉萦愁碧。\n系我船儿不住，楚江上、晚风急。\n棹歌休怨抑。\n有人离恨极。\n说与归期不远，刚不信、泪偷滴。",
        "dynasty": "宋",
        "collection_info": null
    },
    {
        "uuid": "0a307b9c9e92fbea7ef4f3b3ba05ba20",
        "title": "生查子 远山眉黛横",
        "author": "张孝祥",
        "content": "远山眉黛横，媚柳开青眼。\n楼阁断霞明，帘幕春寒浅。\n杯延玉漏迟，烛怕金刀剪。\n明月忽飞来，花影和帘卷。",
        "dynasty": "宋",
        "collection_info": null
    },
    {
        "uuid": "17d38c12849b8d8740c341043e122d9c",
        "title": "长相思 小楼重",
        "author": "张孝祥",
        "content": "小楼重。\n下帘栊。\n万点芳心绿间红。\n秋千图画中。\n草茸茸。\n柳松松。\n细卷玻璃水面风。\n春寒依旧浓。",
        "dynasty": "宋",
        "collection_info": null
    },
    {
        "uuid": "a7401a20104cfc5eb16a605b342473ff",
        "title": "忆秦娥 元宵节",
        "author": "张孝祥",
        "content": "元宵节。\n凤楼相对鳌山结。\n鳌山结。\n香尘随步，柳梢微月。\n多情又把珠帘揭。\n游人不放笙歌歇。\n笙歌歇。\n晓烟轻散，帝城宫阕。",
        "dynasty": "宋",
        "collection_info": null
    },
    {
        "uuid": "c8149dfa516fb2e19b7066482c927384",
        "title": "苍梧谣・归字谣 归",
        "author": "张孝祥",
        "content": "归。\n十万人家儿样啼。\n公归去，何日是来时。",
        "dynasty": "宋",
        "collection_info": null
    },
    {
        "uuid": "f9488f0e188922e83b77850dbbe427ef",
        "title": "苍梧谣・归字谣 归",
        "author": "张孝祥",
        "content": "归。\n猎猎熏风飐绣旗。\n拦教住，重举送行杯。",
        "dynasty": "宋",
        "collection_info": null
    },
    {
        "uuid": "44c4901a441ca6ac7d3f55476f60bda0",
        "title": "苍梧谣・归字谣 归",
        "author": "张孝祥",
        "content": "归。\n数得宣麻拜相时。\n秋前后，公衮更莱衣。",
        "dynasty": "宋",
        "collection_info": null
    },
    {
        "uuid": "46456c1dcc98b8d54b3d3f4769f77ba0",
        "title": "水调歌头 天上掌纶手",
        "author": "张孝祥",
        "content": "天上掌纶手，阃外折冲才。\n发踪指示，平荡全楚息氛埃。\n缓带轻裘多暇，燕寝森严兵卫，香篆几徘徊。\n襦绔见歌咏，桃李藉栽培。\n紫泥封，天笔润，日边来。\n趣装入觐，行矣归去作盐梅。\n祖帐不须遮道，看取眉间一点，喜气入尊罍。\n此去沙堤路，平步上三台。",
        "dynasty": "宋",
        "collection_info": null
    },
    {
        "uuid": "1f44124fdc25da672f8efa86744239fd",
        "title": "水调歌头 客里送行客",
        "author": "张孝祥",
        "content": "客里送行客，常苦不胜情。\n见公秣马东去，底事却欣欣。\n不为青毡俯拾，自是公家旧物，何必更关心。\n且喜谢安石，重起为苍生。\n圣天子，方侧席，选豪英。\n日边仍有知己，应剡荐章间。\n好把文经武略，换取碧幢红旆，谈笑扫胡尘。\n勋业在此举，莫厌短长亭。",
        "dynasty": "宋",
        "collection_info": null
    },
    {
        "uuid": "af51ad7df5a00804adec3e6cb9ed3c04",
        "title": "木兰花・玉楼春 拥貔貅万骑",
        "author": "张孝祥",
        "content": "拥貔貅万骑，聚千里、铁衣寒。\n正玉帐连云，油幢映日，飞箭天山。\n锦城起方面重，对筹壶、尽日雅歌闲。\n休遣沙场虏骑，尚馀匹马空还。\n那看。\n更值春残。\n斟绿醑、对朱颜。\n正宿雨催红，和风换翠，梅小香悭。\n牙旗渐西去也，望梁州、故垒暮云间。\n休使佳人敛黛，断肠低唱阳关。",
        "dynasty": "宋",
        "collection_info": null
    },
    {
        "uuid": "ddb57d5cc7e12bbc7f33f2ebbeb95400",
        "title": "雨中花・夜行船 一舸凌风",
        "author": "张孝祥",
        "content": "一舸凌风，斗酒酹江，翩然乘兴东游。\n欲吐平生孤愤，壮气横秋。\n浩荡锦囊诗卷，从容玉帐兵筹。\n有当时桥下，取履仙翁，谈笑同舟。\n先贤济世，偶耳功名，事成岂为封留。\n何况我、君恩深重，欲报无由。\n长望东南气王，从教西北云浮。\n断鸿万里，不堪回首，赤县神州。",
        "dynasty": "宋",
        "collection_info": null
    },
    {
        "uuid": "2dbf2005921d353b03b1bce5fe5da10c",
        "title": "鹧鸪天 可意黄花人不知",
        "author": "张孝祥",
        "content": "可意黄花人不知。\n黄花标格世间稀。\n园葵裛露迎朝日，槛菊迎霜媚夕霏。\n芍药好，是金丝。\n绿藤红刺引蔷薇。\n姚家别有神仙品，似着天香染御衣。",
        "dynasty": "宋",
        "collection_info": null
    },
    {
        "uuid": "c6cf115d26301eb5aed4854a3789da58",
        "title": "眼儿媚 晓来江上荻花秋",
        "author": "张孝祥",
        "content": "晓来江上荻花秋。\n做弄个离愁。\n半竿残日，两行珠泪，一叶扁舟。\n须知此去应难遇，直待醉方休。\n如今眼底，明朝心上，后日眉头。",
        "dynasty": "宋",
        "collection_info": null
    },
    {
        "uuid": "dbb987abd7a36819dd42a1734342d387",
        "title": "虞美人 清宫初入韶华管",
        "author": "张孝祥",
        "content": "清宫初入韶华管。\n宫叶秋声满。\n满庭芳草月婵娟。\n想见明朝喜色、动天颜。\n持杯满劝龙头客。\n荣遇时难得。\n词源三峡泻瞿塘。\n便是醉中空去、也无妨。",
        "dynasty": "宋",
        "collection_info": null
    },
    {
        "uuid": "57642b33206f08a9e0dc43d0402d656a",
        "title": "菩萨蛮 史君家枕吴波碧",
        "author": "张孝祥",
        "content": "史君家枕吴波碧。\n朱门铺手摇双戟。\n也到岭边州。\n真成汗漫游。\n归期应不远。\n趁得东江暖。\n翁媪雪垂肩。\n双双平地仙。",
        "dynasty": "宋",
        "collection_info": null
    },
    {
        "uuid": "bb1c44c69ff329be3ef635c2154a4c7c",
        "title": "临江仙 罨画楼前初立马",
        "author": "张孝祥",
        "content": "罨画楼前初立马，隔帘笑语相亲。\n铅华洗尽见天真。\n衫儿轻罩雾，髻子直梳云。\n翠叶银丝簪末利，樱桃澹住香唇。\n见人不语解留人。\n数杯愁里酒，两眼醉时春。",
        "dynasty": "宋",
        "collection_info": null
    },
    {
        "uuid": "a6c133b541f8730e8bd53922c6b63c7a",
        "title": "浣溪沙 我是临川旧史君",
        "author": "张孝祥",
        "content": "我是临川旧史君。\n而今欲作岭南人。\n重来辽鹤事犹新。\n去路政长仍酷暑，主公交契更情亲。\n横秋阁上晚风匀。",
        "dynasty": "宋",
        "collection_info": null
    },
    {
        "uuid": "197c2cd166c53a803a259378cfbdf339",
        "title": "浣溪沙 康乐亭前种此君",
        "author": "张孝祥",
        "content": "康乐亭前种此君。\n重来风月苦留人。\n儿童竹马笑谈新。\n今代孟士仍好客，政成归去眷方新。\n十眉环坐晚妆匀。",
        "dynasty": "宋",
        "collection_info": null
    },
    {
        "uuid": "890d70e93adeb26ce994916ccee6c5a9",
        "title": "西江月 十里轻红自笑",
        "author": "张孝祥",
        "content": "十里轻红自笑，两山浓翠相呼。\n意行着脚到精庐。\n借我绳床小住。\n解饮不妨文字，无心更狎鸥鱼。\n一声长啸暮烟孤。\n袖手西湖归去。",
        "dynasty": "宋",
        "collection_info": null
    },
    {
        "uuid": "8c194f1fb164ed8db17d6ecde61a410c",
        "title": "忆秦娥 天一角",
        "author": "张孝祥",
        "content": "天一角。\n南枝向我情如昨。\n情如昨。\n水寒烟淡，雾轻云薄。\n吹花嚼蕊愁无托。\n年华冉冉惊离索。\n惊离索。\n倩春留住，莫教摇落。",
        "dynasty": "宋",
        "collection_info": null
    },
    {
        "uuid": "b7c4897103d8fae4b4169b91e150c53d",
        "title": "浣溪沙 湓浦从君已十年",
        "author": "张孝祥",
        "content": "湓浦从君已十年。\n京江仍许借归船。\n相逢此地有因缘。\n十万貔貅环武帐，三千珠翠入歌筵。\n功成去作地行仙。",
        "dynasty": "宋",
        "collection_info": null
    },
    {
        "uuid": "951cdec41b4fb9074ca680d7f95a9447",
        "title": "柳梢青 碧云风月无多",
        "author": "张孝祥",
        "content": "碧云风月无多。\n莫被名缰利锁。\n白玉为车，黄金作印，不恋休呵。\n争如对酒当歌。\n人是人非恁么。\n年少甘罗，老成吕望，必竟如何。",
        "dynasty": "宋",
        "collection_info": null
    },
    {
        "uuid": "c30ae87aa1ce53a81d0e30c033c04bcb",
        "title": "卜算子 万里去担簦",
        "author": "张孝祥",
        "content": "万里去担簦，谁识新丰旅。\n好事些儿说与郎，奴是姮娥侣。\n若到广寒宫，但道奴传语。\n待我仙郎折桂枝，拣个高枝与。",
        "dynasty": "宋",
        "collection_info": null
    },
    {
        "uuid": "21e8fe2c14b42cdac5ce88010a942901",
        "title": "柳梢青 草底蛩吟",
        "author": "张孝祥",
        "content": "草底蛩吟。\n烟横水际，月澹松阴。\n荷动香浓，竹深凉早，销尽烦襟。\n发稀浑不胜簪。\n更客里、吴霜暗侵。\n富贵功名，本来无意，何况如今。",
        "dynasty": "宋",
        "collection_info": null
    },
    {
        "uuid": "5e6c4654cdfccbe38231d0bfd8c56125",
        "title": "瑞鹧鸪 香佩潜分紫绣囊",
        "author": "张孝祥",
        "content": "香佩潜分紫绣囊。\n野塘波急折鸳鸯。\n春风灞岸空回首，落日西陵更断肠。\n雪下哦诗怜谢女，花间为令胜潘郎。\n从今千里同明月，再约圜时拜夜香。",
        "dynasty": "宋",
        "collection_info": null
    },
    {
        "uuid": "d6410f73bed2fdad3eed12e175bcc846",
        "title": "青玉案 相春堂上闻莺语",
        "author": "张孝祥",
        "content": "相春堂上闻莺语。\n正花柳、芳菲处。\n有底尊前欢且舞。\n满堂宾客，紫泥丹诏，衮衮烟霄路。\n君王天纵资仁武。\n要尺棰、平骄虏。\n思得英雄亲驾驭。\n将军行矣，九重虚宁，谈笑清寰宇。",
        "dynasty": "宋",
        "collection_info": null
    },
    {
        "uuid": "f05f8f23afb4bc95dc87718a83b9fd4f",
        "title": "念奴娇 海云四敛",
        "author": "张孝祥",
        "content": "海云四敛，太清楼、极目一天秋色。\n明月飞来云雾尽，城郭山川历历。\n良夜悠悠，西风袅袅，银汉冰轮侧。\n云霓三弄，广寒宫殿长笛。\n偏照紫府瑶台，香笼玉座，翠霭迷南北。\n天上人间凝望处，应有乘风归客。\n露滴金盘，凉生玉宇，满地新霜白。\n壶中清赏，画檐高挂虚碧。",
        "dynasty": "宋",
        "collection_info": null
    },
    {
        "uuid": "cc2f660de2167d6a52c21222f916f55f",
        "title": "念奴娇 风帆更起",
        "author": "张孝祥",
        "content": "风帆更起，望一天秋色，离愁无数。\n明日重阳尊酒里，谁与黄花为主。\n别岸风烟，孤舟灯火，今夕知何处。\n不如江月，照伊清夜同去。\n船过采石江边，望夫山下，酌水应怀古。\n德耀归来虽富贵，忍弃平生荆布。\n默想音容，遥怜儿女，独立衡皋暮。\n桐乡君子，念予憔悴如许。",
        "dynasty": "宋",
        "collection_info": null
    },
    {
        "uuid": "d8c8eb0cafc3a810d71f4c01c9d2a047",
        "title": "蓦山溪 雄风豪雨",
        "author": "张孝祥",
        "content": "雄风豪雨，时节清明近。\n帘幕起轻寒，暖红炉、笑翻灰烬。\n阴藏迟日，欲验几多长，绣工慵，围棋倦，香篆频销印。\n茂林芳径，绿变红添润。\n桃杏意酣酣，占前头、一番花信。\n华堂尊酒，但作艳阳歌，禽声喜，流云尽，明日春游俊。",
        "dynasty": "宋",
        "collection_info": null
    },
    {
        "uuid": "09f74f2859a82d93cbfe5c1ebb85cab8",
        "title": "拾翠羽 春入园林",
        "author": "张孝祥",
        "content": "春入园林，花信总诸迟速。\n听鸣禽、稍迁乔木。\n夭桃弄色，海棠芬馥。\n风雨霁，芳径草心频绿。\n禊事才过，相次禁烟追逐。\n想千岁、楚人遗俗。\n青旗沽酒，各家炊熟。\n良夜游，明月胜烧花烛。",
        "dynasty": "宋",
        "collection_info": null
    },
    {
        "uuid": "b486f090584701684bfddae6cfc65c82",
        "title": "蝶恋花 烂烂明霞红日暮",
        "author": "张孝祥",
        "content": "烂烂明霞红日暮。\n艳艳轻云，皓月光初吐。\n倾国倾城恨无语。\n彩鸾祥凤来还去。\n爱花常为花留住。\n今岁风光，又是前春处。\n醉倒扶归也休诉。\n习池人笑山翁语。",
        "dynasty": "宋",
        "collection_info": null
    },
    {
        "uuid": "4d998c3d696f29525ade47878d0f6760",
        "title": "渔家傲 红白莲房生一处",
        "author": "张孝祥",
        "content": "红白莲房生一处。\n雪肌霞艳难为喻。\n当是神仙来紫府。\n双禀赋。\n人间相见犹相妒。\n清雨轻烟凝态度。\n风标公子来幽鹭。\n欲遣微波传尺素。\n歌曲误。\n醉中自有周郎顾。",
        "dynasty": "宋",
        "collection_info": null
    },
    {
        "uuid": "06c8ab68faad3825438df9e527307989",
        "title": "夜游宫 听话危亭句景",
        "author": "张孝祥",
        "content": "听话危亭句景。\n芳郊迥、草长川永。\n不待崇冈与峻岭。\n倚栏杆，望无穷，心已领。\n万事浮云影。\n最旷阔、鹭闲鸥静。\n好是炎天烟雨醒。\n柳阴浓，芰荷香，风日冷。",
        "dynasty": "宋",
        "collection_info": null
    },
    {
        "uuid": "50e7c3891e37e7bd03da7c6bd01393b6",
        "title": "鹧鸪天 桃换肌肤菊换妆",
        "author": "张孝祥",
        "content": "桃换肌肤菊换妆。\n只疑春色到重阳。\n偷将天上千年艳，染却人间九日黄。\n新艳冶，旧风光。\n东篱分付武陵香。\n尊前醉眼空相顾，错认陶潜是阮郎。",
        "dynasty": "宋",
        "collection_info": null
    },
    {
        "uuid": "d91f3a075956d16581f3dc3ad2a7463a",
        "title": "鹧鸪天 人物风流册府仙",
        "author": "张孝祥",
        "content": "人物风流册府仙。\n谁教落魄到穷边。\n独班未引甘泉伏，三峡先寻上水船。\n斟楚酒，扣湘弦。\n竹枝歌里意凄然。\n明时合下清猿泪，闲日须题采凤笺。",
        "dynasty": "宋",
        "collection_info": null
    },
    {
        "uuid": "cc1045afc85eb108cc52adcbbcf8d5f1",
        "title": "菩萨蛮 落霞残照横西阁",
        "author": "张孝祥",
        "content": "落霞残照横西阁。\n阁西横照残霞落。\n波浅戏鱼多。\n多鱼戏浅波。\n手携行客酒。\n酒客行携手。\n肠断九歌长。\n长歌九断肠。",
        "dynasty": "宋",
        "collection_info": null
    },
    {
        "uuid": "7f2cd364e529786aa38f2d625662090d",
        "title": "菩萨蛮 渚莲红乱风翻雨",
        "author": "张孝祥",
        "content": "渚莲红乱风翻雨。\n雨翻风乱红莲渚。\n深处宿幽禽。\n禽幽宿处深。\n澹妆秋水鉴。\n鉴水秋妆澹。\n明月思情人。\n情人思月明。",
        "dynasty": "宋",
        "collection_info": null
    },
    {
        "uuid": "a631622f9521ce383e6698a73eecd1e7",
        "title": "菩萨蛮 晚花残雨风帘卷",
        "author": "张孝祥",
        "content": "晚花残雨风帘卷。\n卷帘风雨残花晚。\n双燕语虚窗。\n窗虚语燕双。\n睡醒风惬意。\n意惬风醒睡。\n谁与话情诗。\n诗情话与谁。",
        "dynasty": "宋",
        "collection_info": null
    },
    {
        "uuid": "923a1cd573b544edf96ed6b496d28f00",
        "title": "菩萨蛮 白头人笑花间客",
        "author": "张孝祥",
        "content": "白头人笑花间客。\n客间花笑人头白。\n年去似流川。\n川流似去年。\n老羞何事好。\n好事何羞老。\n红袖舞香风。\n风香舞袖红。",
        "dynasty": "宋",
        "collection_info": null
    },
    {
        "uuid": "3fa9c7cde97d4e04bef5e6406b2cb6af",
        "title": "南歌子 路尽湘江水",
        "author": "张孝祥",
        "content": "路尽湘江水，人行瘴雾间。\n昏昏西北度严关。\n天外一簪初见、岭南山。\n北雁连书断，秋霜点鬓斑。\n此行休问几时还。\n唯拟桂林佳处、过春残。",
        "dynasty": "宋",
        "collection_info": null
    },
    {
        "uuid": "67f0a1282e11e99305a7bea0f6bcbaec",
        "title": "燕归梁 风柳摇丝花缠枝",
        "author": "张孝祥",
        "content": "风柳摇丝花缠枝。\n满目韶辉。\n离鸿过尽百劳飞。\n都不似、燕来归。\n旧来王谢堂前地，情分独依依。\n画梁雕拱启朱扉。\n看双舞、羽人衣。",
        "dynasty": "宋",
        "collection_info": null
    },
    {
        "uuid": "bd785d9ad0676ec49b4637e841d83b81",
        "title": "卜算子 风生杜若洲",
        "author": "张孝祥",
        "content": "风生杜若洲，日暮垂杨浦。\n行到田田乱叶边，不见凌波女。\n独自倚危栏，欲向荷花语。\n无奈荷花不应人，背立啼红雨。",
        "dynasty": "宋",
        "collection_info": null
    },
    {
        "uuid": "35c0106d4f1d4d73b15dd9b9580f6427",
        "title": "点绛唇 秩秩宾筵",
        "author": "张孝祥",
        "content": "秩秩宾筵，玉潭春涨玻璃满。\n旆霞风卷。\n可但长安远。\n夏木成阴，路袅熏风转。\n空留恋。\n细吹银管。\n别意随声缓。",
        "dynasty": "宋",
        "collection_info": null
    },
    {
        "uuid": "ad03341011f89670d90619e88cfbcd79",
        "title": "水调歌头 湖海倦游客",
        "author": "张孝祥",
        "content": "湖海倦游客，江汉有归舟。\n西风千里，送我今夜岳阳楼。\n日落君山云气，春到沅湘草木，远思渺难收。\n徙倚栏杆久，缺月挂帘钩。\n雄三楚，吞七泽，隘九州。\n人间好处，何处更似此楼头。\n欲吊沈累无所，但有渔儿樵子，哀此写离忧。\n回首叫虞舜，杜若满芳洲。",
        "dynasty": "宋",
        "collection_info": null
    },
    {
        "uuid": "ef8ae6422a8c5304ba29af85e06daf2c",
        "title": "锦园春 醉痕潮玉",
        "author": "张孝祥",
        "content": "醉痕潮玉。\n爱柔英未吐，露花如簇。\n绝艳矜春，分流芳金谷。\n风梳雨沐。\n偏只欠、夜阑清淑。\n杜老情疏，黄州恨冷，谁怜幽独。",
        "dynasty": "宋",
        "collection_info": null
    },
    {
        "uuid": "ba3adb2b788c9b962fe623d595696398",
        "title": "天仙子 三月灞桥烟共雨",
        "author": "张孝祥",
        "content": "三月灞桥烟共雨。\n拂拂依依飞到处。\n雪逑轻扬弄精神，扑不住。\n留不住。\n常系柔肠千万缕。\n只恐舞风无定据。\n容易着人容易去。\n肯将心绪向才郎，待拟处。\n终须与。\n作个罗帏收拾取。",
        "dynasty": "宋",
        "collection_info": null
    },
    {
        "uuid": "19464067d9f87a873e3956c7655c69b0",
        "title": "鹧鸪天 日日青楼醉梦中",
        "author": "张孝祥",
        "content": "日日青楼醉梦中。\n不知楼外已春浓。\n杏花未遇疏疏雨，杨柳初摇短短风。\n扶画鹢，跃花骢。\n涌金门外小桥东。\n行行又入笙歌里，人在珠帘第几重。",
        "dynasty": "宋",
        "collection_info": null
    },
    {
        "uuid": "3df9afa47525c70a57e8ac6e17dd2323",
        "title": "风入松 玉妃孤艳照冰霜",
        "author": "张孝祥",
        "content": "玉妃孤艳照冰霜。\n初试道家妆。\n素衣嫌怕姮娥妒，染成宫样鹅黄。\n宫额娇涂飞燕，缕金愁立秋娘。\n湘罗百濯蹙香囊。\n蜜露缀琼芳。\n蔷薇水蘸檀心紫，郁金熏染浓香。\n萼绿轻移云袜，华清低舞霓裳。",
        "dynasty": "宋",
        "collection_info": null
    },
    {
        "uuid": "bfce156717d36ade7648809ec98395ba",
        "title": "南歌子 俭德仁诸族",
        "author": "张孝祥",
        "content": "俭德仁诸族，阴功格上清。\n焚香扫地夜朝真。\n看取名花浮玉、鉴齐精。\n宝篆融融满，□流细细倾。\n双亲俱寿八千龄。\n却捧紫皇飞诏、上蓬瀛。",
        "dynasty": "宋",
        "collection_info": null
    },
    {
        "uuid": "ee7d49e8c52407873d9bbeb334c9656d",
        "title": "浣溪沙 只倚精忠不要兵",
        "author": "张孝祥",
        "content": "只倚精忠不要兵。\n卷旗直入蔡州城。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。",
        "dynasty": "宋",
        "collection_info": null
    },
    {
        "uuid": "8a94d8e0f3fc06fc8e80442b78539a47",
        "title": "转调二郎神・二郎神 闷来无那",
        "author": "张孝祥",
        "content": "闷来无那，暗数尽、残更不寐。\n念楚馆香车，吴溪兰棹，多少愁云恨水。\n阵阵回风吹雪霰，更旅雁、一声沙际。\n想静拥孤衾，频挑寒灺，数行珠泪。\n凝睇。\n傍人笑我，终朝如醉。\n便锦织回鸾，素传双鲤，难写衷肠密意。\n绿鬓点霜，玉肌消雪，两处十分憔悴。\n争忍见，旧时娟娟素月，照人千里。",
        "dynasty": "宋",
        "collection_info": null
    },
    {
        "uuid": "d946cff972640dd630e91c64d7067341",
        "title": "满江红 秋满蘅皋",
        "author": "张孝祥",
        "content": "秋满蘅皋，烟芜外、吴山历历。\n风乍起，兰舟不住，浪花摇碧。\n离岸橹声惊渐远，盈襟泪颗凄犹滴。\n问此情、能有几人知，新相识。\n追往事，欢连夕。\n经旧馆，人非昔。\n把轻颦浅笑，细思重忆。\n红叶题诗谁与寄，青楼薄幸空遗迹。\n但长洲、茂苑草萋萋，愁如织。",
        "dynasty": "宋",
        "collection_info": null
    },
    {
        "uuid": "c8c3ad1059a290fbc4b21a70c0aab586",
        "title": "满江红 千古凄凉",
        "author": "张孝祥",
        "content": "千古凄凉，兴亡事、但悲陈迹。\n凝望眼、吴波不动，楚山丛碧。\n巴滇绿骏追风远，武昌云旆连江赤。\n笑老奸、遗臭到如今，留空壁。\n边书静，烽烟息。\n通轺传，销锋镝。\n仰太平天子，坐收长策。\n蹙踏扬州开帝里，渡江天马龙为匹。\n看东南、佳气郁葱葱，传千亿。",
        "dynasty": "宋",
        "collection_info": null
    },
    {
        "uuid": "9dfd5a6c1cdf28485f018fd1d22b980c",
        "title": "满江红 秋满漓源",
        "author": "张孝祥",
        "content": "秋满漓源，瘴云净、晓山如簇。\n动远思、空江小艇，高丘乔木。\n策策西风双鬓底，晖晖斜日朱栏曲。\n试侧身、回首望京华，迷南北。\n思归梦，天边鹄。\n游宦事，蕉中鹿。\n想一年好处，砌红堆绿。\n罗帕分柑霜落齿，冰盘剥芡珠盈掬。\n倩春纤、缕鲙捣香齑，新篘熟。",
        "dynasty": "宋",
        "collection_info": null
    },
    {
        "uuid": "b794c466c7eb90352d0178fa5b933b90",
        "title": "青玉案 红尘冉冉长安路",
        "author": "张孝祥",
        "content": "红尘冉冉长安路。\n看风度、凝然去。\n唱彻阳关留不住。\n甘棠庭院，芰荷香渚。\n尽是相思处。\n龟鱼从此谁为主。\n好记江湖断肠句。\n万斛离愁休更诉。\n洞庭烟棹，楚楼风露。\n去作为霖雨。",
        "dynasty": "宋",
        "collection_info": null
    },
    {
        "uuid": "f5de2070d006e3cbf11cc054f78f20d2",
        "title": "蓦山溪 清都绛阕",
        "author": "张孝祥",
        "content": "清都绛阕，我自经行惯。\n璧月带珠星，引钧天、笙箫不断。\n宝簪瑶佩，玉立拱清班。\n天一笑，物皆春，结得清虚伴。\n还丹九转。\n凡骨亲曾换。\n携剑到人间，偶相逢、依然青眼。\n狂歌醉舞，心事有谁知，明月下，好风前，相对纶巾岸。",
        "dynasty": "宋",
        "collection_info": null
    },
    {
        "uuid": "170d01e9925c4db9963103cf26aa6e91",
        "title": "蝶恋花 漠漠飞来双属玉",
        "author": "张孝祥",
        "content": "漠漠飞来双属玉。\n一片秋光，染就潇湘绿。\n雪转寒芦花蔌蔌。\n晚风细起波纹縠。\n落日闲云归意促。\n小倚蓬窗，写作思家曲。\n过尽碧湾三十六。\n扁舟只在滩头宿。",
        "dynasty": "宋",
        "collection_info": null
    },
    {
        "uuid": "fc1d63af90592d4c85722e08281e0756",
        "title": "蝶恋花 恰则杏花红一树",
        "author": "张孝祥",
        "content": "恰则杏花红一树，拈指来时，结子青无数。\n漠漠春阴缠柳絮。\n一天风雨将春去。\n春到家山须小住。\n芍药樱桃，更是寻芳处。\n绕院碧莲三百亩。\n留春伴我春应许。",
        "dynasty": "宋",
        "collection_info": null
    },
    {
        "uuid": "c1097b3210af644770d2e8e93fe3e2a7",
        "title": "蝶恋花 画戟斿闲刀入鞘",
        "author": "张孝祥",
        "content": "画戟斿闲刀入鞘。\n安石榴花，影落红栏小。\n似劝先生须饮釂。\n枕中鸿宝微传妙。\n衮衮锋车还急诏。\n满眼潇湘，总是恩波渺。\n归去槐庭思楚峤。\n觚棱月晓期分照。",
        "dynasty": "宋",
        "collection_info": null
    },
    {
        "uuid": "ffcb9668699f27135737ec7c13578591",
        "title": "蝶恋花 君泛仙槎银海去",
        "author": "张孝祥",
        "content": "君泛仙槎银海去。\n后日相思，地角天涯路。\n草草杯盘深夜语。\n冥冥四月黄梅雨。\n莫拾明珠并翠羽。\n但使邦人，爱我如慈母。\n待得政成民按堵。\n朝天衣袂翩翩举。",
        "dynasty": "宋",
        "collection_info": null
    },
    {
        "uuid": "fd916c73b20824b12ba46d2fbb73d479",
        "title": "鹧鸪天 咏彻琼章夜向阑",
        "author": "张孝祥",
        "content": "咏彻琼章夜向阑。\n天移星斗下人间。\n九光倒影腾青简，一气回春绕绛坛。\n瞻北阕，祝南山。\n遥知仙仗簇清班。\n何人曾侍传柑宴，翡翠帘开识圣颜。",
        "dynasty": "宋",
        "collection_info": null
    },
    {
        "uuid": "49ab3e7cf94c2d0601e82f425e64a61b",
        "title": "鹧鸪天 子夜封章扣紫清",
        "author": "张孝祥",
        "content": "子夜封章扣紫清。\n五霞光里佩环声。\n驿传风火龙鸾舞，步入烟宵孔翠迎。\n瑶简重，羽衣轻。\n金童双引到通明。\n三湘五管同民乐，万岁千秋与帝龄。",
        "dynasty": "宋",
        "collection_info": null
    },
    {
        "uuid": "86fa95f0555ffb7c79f773b99e503c20",
        "title": "鹧鸪天 忆昔追游翰墨场",
        "author": "张孝祥",
        "content": "忆昔追游翰墨场。\n武夷仙伯较文章。\n琅函奏号银台省，毡笔书名御苑墙。\n经十载，过三湘。\n横楣丽锦照传觞。\n醉馀吐出胸中墨，只欠彭宣到后堂。",
        "dynasty": "宋",
        "collection_info": null
    },
    {
        "uuid": "aced78e5c6ad35b96d77e44f1ffb57b6",
        "title": "鹧鸪天 月地云阶欢意阑",
        "author": "张孝祥",
        "content": "月地云阶欢意阑。\n仙姿不合住人间。\n骖鸾已恨车尘远，泣凤空馀烛影残。\n情脉脉，泪珊珊。\n梅花音信隔关山。\n只应楚雨清留梦，不那吴霜绿易斑。",
        "dynasty": "宋",
        "collection_info": null
    },
    {
        "uuid": "c31ad15d8dec686c6bcf51cea2079efd",
        "title": "鹧鸪天 去日清霜菊满丛",
        "author": "张孝祥",
        "content": "去日清霜菊满丛。\n归来高柳絮缠空。\n长驱万里山收瘴，径度层波海不风。\n阴得遍，岭西东。\n天教慈母寿无穷。\n遥知今夕称觞处，衣彩还将衣绣同。",
        "dynasty": "宋",
        "collection_info": null
    },
    {
        "uuid": "54e042a8f8632b41579f242658dcfad2",
        "title": "鹧鸪天 阿母蟠桃不记春",
        "author": "张孝祥",
        "content": "阿母蟠桃不记春。\n长沙星里寿星明。\n金花罗纸新裁诏，贝叶旁行别授经。\n同犬子，祝龟龄。\n天教二老鬓长青。\n明年今日称觞处，更有孙枝满谢庭。",
        "dynasty": "宋",
        "collection_info": null
    },
    {
        "uuid": "17d58b066bd1ff72f4be89364f059c44",
        "title": "鹧鸪天 舞凤飞龙五百年",
        "author": "张孝祥",
        "content": "舞凤飞龙五百年。\n尽将锦绣裹山川。\n王家券册诸孙嗣，主第笙歌故国传。\n居玉铉，拥金蝉。\n祗今门户庆蝉联。\n君侯合侍明光殿，且作横槎海上仙。",
        "dynasty": "宋",
        "collection_info": null
    },
    {
        "uuid": "35977851251eb51cfac32ccd6ad4a2fb",
        "title": "鹧鸪天 浴殿西头白玉堂",
        "author": "张孝祥",
        "content": "浴殿西头白玉堂。\n湘江东畔碧玉幢。\n北辰躔次瞻星象，南国山川解印章。\n随步武，谢恩光。\n送公归趣舍人装。\n它年若肯传衣钵，今日应须传寿觞。",
        "dynasty": "宋",
        "collection_info": null
    },
    {
        "uuid": "be3bf06dc665ccb4a3d6e308c4f513b2",
        "title": "鹧鸪天 昼得游嬉夜得眠",
        "author": "张孝祥",
        "content": "昼得游嬉夜得眠。\n农桑欲遍楚山川。\n问看百姓知公否，馀子纷纷定不然。\n思主眷，酌民言。\n与民称寿拜公前。\n只将心与天通处，合住人间五百年。",
        "dynasty": "宋",
        "collection_info": null
    },
    {
        "uuid": "8053f87d78d7ebbbb21fda42eae4bd18",
        "title": "鹧鸪天 割镫难留乘马东",
        "author": "张孝祥",
        "content": "割镫难留乘马东。\n花枝争看袅长红。\n衮衣空使斯民恋，绿竹谁歌入相同。\n回武事，致年丰。\n几多遗爱在湘中。\n须知楚水枫林下，不似初闻长乐钟。",
        "dynasty": "宋",
        "collection_info": null
    },
    {
        "uuid": "10f40e258689867e98bd756856222bec",
        "title": "鹧鸪天 楚楚吾家千里驹",
        "author": "张孝祥",
        "content": "楚楚吾家千里驹。\n老人心事正关渠。\n风流合是阶除玉，爱惜真成掌上珠。\n纡彩绶，荐芳壶。\n老人还醉弟兄扶。\n问将何物为儿寿，付与家传万卷书。",
        "dynasty": "宋",
        "collection_info": null
    },
    {
        "uuid": "2af29d0aaed67849de8fa047eea175c5",
        "title": "鹧鸪天 又向荆州住半年",
        "author": "张孝祥",
        "content": "又向荆州住半年。\n西风催放五湖船。\n来时露菊团金颗，去日池荷叠绿钱。\n斟别酒，扣离弦。\n一时宾从最多贤。\n今宵拼醉花迷坐，后夜相思月满川。",
        "dynasty": "宋",
        "collection_info": null
    },
    {
        "uuid": "ccdada1e90d57301c830689e41144fad",
        "title": "鹧鸪天 忆昔彤庭望日华",
        "author": "张孝祥",
        "content": "忆昔彤庭望日华。\n匆匆枯笔梦生花。\n郁轮袍曲惭新奏，风送银湾犯斗槎。\n追往事，甫新瓜。\n飞蓬何事及兰麻。\n一江湘水流馀润，十里河堤筑浅沙。",
        "dynasty": "宋",
        "collection_info": null
    },
    {
        "uuid": "74535f104f93d0124b1098d736fa9ef2",
        "title": "鹧鸪天 瞻跸门前识个人",
        "author": "张孝祥",
        "content": "瞻跸门前识个人。\n柳眉桃脸不胜春。\n短襟衫子新来棹，四直冠儿内样新。\n秋色净，晓妆匀。\n不知何事在风尘。\n主翁若也怜幽独，带取妖饶上玉宸。",
        "dynasty": "宋",
        "collection_info": null
    },
    {
        "uuid": "caa687d7a69ad5161d5a38916937f9b4",
        "title": "虞美人 庐敖夫妇骖鸾侣",
        "author": "张孝祥",
        "content": "庐敖夫妇骖鸾侣。\n相敬如宾主。\n森然兰玉满尊前。\n举案齐眉乐事、看年年。\n我家白发双垂雪。\n已是经年别。\n今宵归梦楚江滨。\n也学君家儿子、寿吾亲。",
        "dynasty": "宋",
        "collection_info": null
    },
    {
        "uuid": "603d087b2efeee04fd44408d61507d35",
        "title": "虞美人 雪花一尺江南北",
        "author": "张孝祥",
        "content": "雪花一尺江南北。\n薪尽炊无粟。\n老仙活国拭刀圭。\n十万人家生意、与春回。\n天公一笑酬阴德。\n赐与长生籍。\n今朝雪霁寿尊前。\n看我双亲都是、地行仙。",
        "dynasty": "宋",
        "collection_info": null
    },
    {
        "uuid": "a494e3fddfea26bd005f262b71764907",
        "title": "虞美人 雪消烟涨清江浦",
        "author": "张孝祥",
        "content": "雪消烟涨清江浦。\n碧草春无数。\n江南几树夕阳红。\n点点归帆吹尽、晚来风。\n楼头自擫昭华管。\n我已无肠断。\n断行双雁向人飞。\n织锦回文空住、寄它谁。",
        "dynasty": "宋",
        "collection_info": null
    },
    {
        "uuid": "57286c2eafbc0117edfd4f8b39629e77",
        "title": "虞美人 溪西竹榭溪东路",
        "author": "张孝祥",
        "content": "溪西竹榭溪东路。\n溪上山无数。\n小舟却在晚烟中。\n更看萧萧微雨、打疏篷。\n无聊情绪如中酒。\n此意君知否。\n年时曾向此中行。\n有个人人相对、坐调筝。",
        "dynasty": "宋",
        "collection_info": null
    },
    {
        "uuid": "20eb1566321370a9f6a9dbd0b290338c",
        "title": "虞美人 柳梢梅萼春全未",
        "author": "张孝祥",
        "content": "柳梢梅萼春全未。\n谁曾伤春意。\n一年好处是新春。\n柳底梅边只欠、那人人。\n凭春约住梅和柳。\n略待些时候。\n锦帆风送彩舟来。\n却遗香包娇叶、一齐开。",
        "dynasty": "宋",
        "collection_info": null
    },
    {
        "uuid": "6d5e4292100c493dde870edb5c3b4e1d",
        "title": "虞美人 罗衣怯雨轻寒透",
        "author": "张孝祥",
        "content": "罗衣怯雨轻寒透。\n陡做伤春瘦。\n个人无奈语佳期。\n徙倚黄昏池阁、等多时。\n当初不似休来好。\n来后空烦恼。\n倩人传语更商量。\n只得千金一笑、也甘当。",
        "dynasty": "宋",
        "collection_info": null
    },
    {
        "uuid": "1f30eccc13694cbdb5d62365aba87bd5",
        "title": "鹊桥仙 北窗凉透",
        "author": "张孝祥",
        "content": "北窗凉透，南窗月上，浴罢满怀风露。\n不知何处有花来，但怪底、清香无数。\n炎州珍产，吴儿未识，天与幽芳独步。\n冰肌玉骨岁寒时，倩间止、堂中留住。",
        "dynasty": "宋",
        "collection_info": null
    },
    {
        "uuid": "480878a6724569203c46232b5fcd55da",
        "title": "鹊桥仙 吹香成阵",
        "author": "张孝祥",
        "content": "吹香成阵，飞花如雪，不那朝来风雨。\n可怜无处避春寒，但玉立、仙衣数缕。\n清愁万斛，柔肠千结，醉里一时分付。\n与君不用叹飘零，待结子、成阴归去。",
        "dynasty": "宋",
        "collection_info": null
    },
    {
        "uuid": "b7b43fcdb156918f0e3c587a4770253b",
        "title": "鹊桥仙 横波滴素",
        "author": "张孝祥",
        "content": "横波滴素，遥山蹙翠，江北江南肠断。\n不知何处驭风来。\n云雾里、钗横鬓乱。\n香罗叠恨，蛮笺写意，付与瑶台女伴。\n醉时言语醒时羞，道醒了、休教再看。",
        "dynasty": "宋",
        "collection_info": null
    },
    {
        "uuid": "3ceeccd28526b5220ef7c6fb791fbc5f",
        "title": "鹊桥仙 湘江东畔",
        "author": "张孝祥",
        "content": "湘江东畔，去年今日，堂上簪缨罗绮。\n弟兄同拜寿尊前，共一笑、欢欢喜喜。\n渚宫风月，边城鼓角，更好亲庭一醉。\n醉时同唱去年词，愿来岁、强如今岁。",
        "dynasty": "宋",
        "collection_info": null
    },
    {
        "uuid": "a3abc70ca00e72ff275e828399175c08",
        "title": "鹊桥仙 南州名酒",
        "author": "张孝祥",
        "content": "南州名酒，北园珍果，都与黄香为寿。\n风流文物是家传，睨血指、旁观袖手。\n东风消息，西山爽气，总聚君家户牖。\n旧时曾识玉堂仙，在帝所、频开荐口。",
        "dynasty": "宋",
        "collection_info": null
    },
    {
        "uuid": "ec3a38d99eb89cd21d73d4acb7497ea9",
        "title": "鹊桥仙 明珠盈斗",
        "author": "张孝祥",
        "content": "明珠盈斗，黄金作屋，占了湘中秋色。\n金风玉露不胜情，看天上、人间今夕。\n枝头一点，琴心三叠，算有诗名消得。\n野堂从此不萧疏，问何日、尊前唤客。",
        "dynasty": "宋",
        "collection_info": null
    },
    {
        "uuid": "6532452b7829ef930ef8f976f5812c95",
        "title": "鹊桥仙 黄陵庙下",
        "author": "张孝祥",
        "content": "黄陵庙下，送君归去，上水船儿一只。\n离歌声断酒杯空，容易里、东西南北。\n重湖风月，九秋天气，冉冉清愁如织。\n我家住在楚江滨，为频寄、双鱼素尺。",
        "dynasty": "宋",
        "collection_info": null
    },
    {
        "uuid": "be9fc5318214287819f4c414df82a1ee",
        "title": "鹊桥仙 东明大士",
        "author": "张孝祥",
        "content": "东明大士，吾家老子，是一元知非二。\n共携甘雨趁生朝，做万里、丰年欢喜。\n司空山上，长沙星里，乞与无边祥瑞。\n仙家日月镇常春，笑人说、长生久视。",
        "dynasty": "宋",
        "collection_info": null
    },
    {
        "uuid": "3711fe81908deaa9edaddfd13e9d269c",
        "title": "南乡子 江上送归船",
        "author": "张孝祥",
        "content": "江上送归船。\n风雨排空浪拍天。\n赖有清尊浇别恨，凄然。\n宝蜡烧花看吸川。\n楚舞对湘弦。\n暖响围春锦帐毡。\n坐上定知无俗客，俱贤。\n便是朱张与少连。",
        "dynasty": "宋",
        "collection_info": null
    },
    {
        "uuid": "ca535876cce421757b75d89c9c990f23",
        "title": "画堂春 蟠桃一熟九千年",
        "author": "张孝祥",
        "content": "蟠桃一熟九千年。\n仙家春色无边。\n书堂日暖卷非烟。\n昼永风妍。\n看取蔬封汤沐，何妨频棹觥船。\n方瞳绿发对儒仙。\n岁岁尊前。",
        "dynasty": "宋",
        "collection_info": null
    },
    {
        "uuid": "6ed1d8691b1bdaa85954febefdb86328",
        "title": "柳梢青 重阳时节",
        "author": "张孝祥",
        "content": "重阳时节。\n满城风雨，更催行色。\n陇树寒轻，海山秋老，清愁如织。\n一杯莫惜留连，我亦是、天涯倦客。\n后夜相思，水长山远，东西南北。",
        "dynasty": "宋",
        "collection_info": null
    },
    {
        "uuid": "51eca339ef3ae91b0daf26a08c935539",
        "title": "柳梢青 今年元夕",
        "author": "张孝祥",
        "content": "今年元夕。\n探尽江梅，都无消息。\n草市梢头，柳庄深处，雪花如席。\n一尊邻里相过，也随分、移时换节。\n玉辇端门，红旗夜市、凭君休说。",
        "dynasty": "宋",
        "collection_info": null
    },
    {
        "uuid": "a13453e5bb34d5b3a0272d461d298293",
        "title": "柳梢青 溪南溪北",
        "author": "张孝祥",
        "content": "溪南溪北。\n玉香消尽，翠娇无力。\n月淡黄昏，烟横清晓，都无消息。\n无聊更绕空枝，断魂远、重招怎得。\n驿使归来，戍楼吹断，空成凄恻。",
        "dynasty": "宋",
        "collection_info": null
    },
    {
        "uuid": "d0710996dfacf63b893b6d334e175490",
        "title": "踏莎行 杨柳东风",
        "author": "张孝祥",
        "content": "杨柳东风，海棠春雨。\n清愁冉冉无来处。\n曲径惊飞蛱蝶丛，回塘冻湿鸳鸯侣。\n舞彻霓裳，歌残金缕。\n蘼芜白芷愁烟渚。\n不识阳台梦里云，试听华表归来语。",
        "dynasty": "宋",
        "collection_info": null
    },
    {
        "uuid": "3150ea7045f3d24f088fa76056751dc7",
        "title": "踏莎行 洛下根株",
        "author": "张孝祥",
        "content": "洛下根株，江南栽种。\n天香国色千金重。\n花边三阁建康春，风前十里扬州梦。\n油壁轻车，青丝短鞚。\n看花日日催宾从。\n而今何许定王城，一枝且为邻翁送。",
        "dynasty": "宋",
        "collection_info": null
    },
    {
        "uuid": "8f28c3ffff33f51f89540f1f5d4982c7",
        "title": "踏莎行 旋葺荒园",
        "author": "张孝祥",
        "content": "旋葺荒园，初开小径。\n物华还与东风竞。\n曲槛晖晖落照明，高城冉冉孤烟暝。\n柳色金寒，梅花雪静。\n道人随处成幽兴。\n一杯不惜小淹留，归期已理沧浪艇。",
        "dynasty": "宋",
        "collection_info": null
    },
    {
        "uuid": "6566e9a01ef90113de65578db609f35f",
        "title": "踏莎行 万里扁舟",
        "author": "张孝祥",
        "content": "万里扁舟，五年三至。\n故人相见犹堪喜。\n山阴乘兴不须回，毗耶问疾难为对。\n不药身轻，高谈心会。\n匆匆我又成归计。\n它时江海肯相寻，绿蓑青弱看清贵。",
        "dynasty": "宋",
        "collection_info": null
    },
    {
        "uuid": "eb369e2cf1b00ab826fa5dc90e0496a2",
        "title": "踏莎行 藕叶池塘",
        "author": "张孝祥",
        "content": "藕叶池塘，榕阴庭院。\n年时好月今宵见。\n云鬓玉臂共清寒，冰绡雾縠谁裁剪。\n扑粉口绵，侵尘宝扇。\n遥知掩抑成凄怨。\n去程何许是归程，离觞为我深深劝。",
        "dynasty": "宋",
        "collection_info": null
    },
    {
        "uuid": "35e07f54b4805e2d4a12ab7d689182ae",
        "title": "踏莎行 古屋丛祠",
        "author": "张孝祥",
        "content": "古屋丛祠，孤舟野渡。\n长年与客分携处。\n漠漠愁阴岭上云，萧萧别意溪边树。\n我已北归，君方南去。\n天涯客里多歧路。\n须君早出瘴烟来，江南山色青无数。",
        "dynasty": "宋",
        "collection_info": null
    },
    {
        "uuid": "072f31c6f229429f9b96c6e07a8ad738",
        "title": "踏莎行 时雨初晴",
        "author": "张孝祥",
        "content": "时雨初晴，诏书随至。\n邦人父老为君喜。\n十年江海始归来，祥曦殿里搀班对。\n日月开明，风云感会。\n切须稳上平戎计。\n天教慈母寿无穷，看君黄发腰金贵。",
        "dynasty": "宋",
        "collection_info": null
    },
    {
        "uuid": "0cf70359ca95c7eb926ccff6a817831d",
        "title": "踏莎行 桂岭南边",
        "author": "张孝祥",
        "content": "桂岭南边，湘江东畔。\n三年两见生申旦。\n知君心地与天通，天教仙骨年年换。\n趁此仙风，乘槎宵汉。\n看看黄纸书来唤。\n但令丹鼎汞频添，莫辞酒盏春无算。",
        "dynasty": "宋",
        "collection_info": null
    },
    {
        "uuid": "24e862738b5afea00a2a1de5f50b66c4",
        "title": "丑奴儿・采桑子 年年有个人生日",
        "author": "张孝祥",
        "content": "年年有个人生日，谁似君家。\n谁似君家。\n八十慈亲发未华。\n棠阴阁上棠阴满，满劝流霞。\n满劝流霞。\n来岁应添宰路沙。",
        "dynasty": "宋",
        "collection_info": null
    },
    {
        "uuid": "077a2a65c9df7d9c9e712801e2a017dd",
        "title": "丑奴儿・采桑子 伯鸾德耀贤夫妇",
        "author": "张孝祥",
        "content": "伯鸾德耀贤夫妇，见说宜家。\n见说宜家。\n庭砌森森长玉华。\n天公遣注长生籍，服日餐霞。\n服日餐霞。\n寿纪应须海算沙。",
        "dynasty": "宋",
        "collection_info": null
    },
    {
        "uuid": "2ad290ad02c6e86d9607b25cf8410b92",
        "title": "丑奴儿・采桑子 十年闻说查山好",
        "author": "张孝祥",
        "content": "十年闻说查山好，何日追游。\n木落霜秋。\n梦想云溪不那愁。\n主人好事长留客，尊酒夷犹。\n一笑登楼。\n兴在西峰上上头。",
        "dynasty": "宋",
        "collection_info": null
    },
    {
        "uuid": "3e29d46d4434fd1323ebdd3b8bc5986e",
        "title": "丑奴儿・采桑子 十分济楚邦之媛",
        "author": "张孝祥",
        "content": "十分济楚邦之媛，此日追游。\n雨霁云收。\n梦入潇湘不那愁。\n主人白玉堂中老，曾侍凝旒。\n满酌琼舟。\n即上虚皇香案头。",
        "dynasty": "宋",
        "collection_info": null
    },
    {
        "uuid": "fb1abb614d2063b3d876752db59a09f3",
        "title": "丑奴儿・采桑子 珠灯璧月年时节",
        "author": "张孝祥",
        "content": "珠灯璧月年时节，织手同携。\n今夕谁知，自拈梅花劝一卮。\n逢人问道归来也，日日佳期。\n管有来时。\n趁得手灯也未迟。",
        "dynasty": "宋",
        "collection_info": null
    },
    {
        "uuid": "43b3173f1819f3efb1f81c7675e8d7c1",
        "title": "丑奴儿・采桑子 无双谁似黄郎子",
        "author": "张孝祥",
        "content": "无双谁似黄郎子，自郐无讥。\n月满星稀。\n想见歌场夜打围。\n画眉京兆风流甚，应赋蛜蝛。\n杨柳依依。\n何日文箫共驾归。",
        "dynasty": "宋",
        "collection_info": null
    },
    {
        "uuid": "8c7f16e82ffcfecd3dac91f4adb1ecc7",
        "title": "浣溪沙 卷旗直入蔡州城",
        "author": "张孝祥",
        "content": "卷旗直入蔡州城。\n只倚精忠不要兵。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。",
        "dynasty": "宋",
        "collection_info": null
    },
    {
        "uuid": "3b7fee1ccc90dc6bf8d939e9b4935ffa",
        "title": "浣溪沙 玉节珠幢出翰林",
        "author": "张孝祥",
        "content": "玉节珠幢出翰林。\n诗书谋帅眷方深。\n威声虎啸复龙吟。\n我是先生门下士，相逢有酒且教斟。\n高山流水遇知音。",
        "dynasty": "宋",
        "collection_info": null
    },
    {
        "uuid": "9c4db59e4dac0b0959aaec3c9c45b09d",
        "title": "浣溪沙 绝代佳人淑且真",
        "author": "张孝祥",
        "content": "绝代佳人淑且真。\n雪为肌骨月为神。\n烛前花底不胜春。\n倚竹袖长寒卷翠，凌波袜小暗生尘。\n十分京落旧家人。",
        "dynasty": "宋",
        "collection_info": null
    },
    {
        "uuid": "35b80cd5d9bab094e104bb37b7507fb9",
        "title": "浣溪沙 妙手何人为写真",
        "author": "张孝祥",
        "content": "妙手何人为写真。\n只难传处是精神。\n一枝占断洛城春。\n暮雨不堪巫峡梦，西风莫障瘐公尘。\n扁舟湖海要诗人。",
        "dynasty": "宋",
        "collection_info": null
    },
    {
        "uuid": "813fa255d5cc59cb45cd7a3d02f31fb0",
        "title": "浣溪沙 腊后春前别一般",
        "author": "张孝祥",
        "content": "腊后春前别一般。\n梅花枯淡水仙寒。\n翠云裘着紫霞冠。\n仙品只今推第一，清香元不是人间。\n为君更拭小龙团。",
        "dynasty": "宋",
        "collection_info": null
    },
    {
        "uuid": "9b56d5eb02a5c58ddeee29bbd97989c5",
        "title": "浣溪沙 宝蜡烧春夜影红",
        "author": "张孝祥",
        "content": "宝蜡烧春夜影红。\n梅花枝傍锦熏笼。\n曲琼低卷瑞香风。\n万里江山供燕几，一时宾主看谈锋。\n问君归计莫匆匆。",
        "dynasty": "宋",
        "collection_info": null
    },
    {
        "uuid": "98505f6ad47b1f4000c9647859368bf7",
        "title": "浣溪沙 六客西来共一舟",
        "author": "张孝祥",
        "content": "六客西来共一舟。\n吴儿踏浪剪轻鸥。\n水光山色翠相浮。\n我欲吹箫明月下，略须停棹晚风头。\n从前五度到蕲州。",
        "dynasty": "宋",
        "collection_info": null
    },
    {
        "uuid": "f1351fecde0517d513b4ec37eda047b7",
        "title": "浣溪沙 已是人间不系舟",
        "author": "张孝祥",
        "content": "已是人间不系舟。\n此心元自不惊鸥。\n卧看骇浪与天浮。\n对月只应频举酒，临风何必更搔头。\n暝烟多处是神州。",
        "dynasty": "宋",
        "collection_info": null
    },
    {
        "uuid": "39cf3d3fbb9d0334227e543cd3408fe1",
        "title": "浣溪沙 冉冉幽香解钿囊",
        "author": "张孝祥",
        "content": "冉冉幽香解钿囊。\n兰桡烟雨暗春江。\n十分清瘦为箫郎。\n遥忆牙樯收楚缆，应将玉箸点吴妆。\n有人萦断九回肠。",
        "dynasty": "宋",
        "collection_info": null
    },
    {
        "uuid": "0b400b55298c74f2bd033332828b7220",
        "title": "浣溪沙 楼下西流水拍堤",
        "author": "张孝祥",
        "content": "楼下西流水拍堤。\n楼头日日望春归。\n雪晴风静燕来迟。\n留得梅花供半额，要将杨叶画新眉。\n莫教辜负早春时。",
        "dynasty": "宋",
        "collection_info": null
    },
    {
        "uuid": "cff88833756913faa8bedfba0ee19f19",
        "title": "浣溪沙 方舡载酒下江东",
        "author": "张孝祥",
        "content": "方舡载酒下江东。\n箫鼓喧天浪拍空。\n万山紫翠映云重。\n拟看岳阳楼上月，不禁石首岸头风。\n作笺我欲问龙公。",
        "dynasty": "宋",
        "collection_info": null
    },
    {
        "uuid": "7241abab86001527d1f76bbcf27cf08e",
        "title": "浣溪沙 罗袜生尘洛浦东",
        "author": "张孝祥",
        "content": "罗袜生尘洛浦东。\n美人春梦琐窗空。\n眉山蹙恨几千重。\n海上蟠桃留结子，渥洼天马去追风。\n不须多怨主人公。",
        "dynasty": "宋",
        "collection_info": null
    },
    {
        "uuid": "50903613dc6381ae69c65e88dfeb7f0e",
        "title": "浣溪沙 一片西飞一片东",
        "author": "张孝祥",
        "content": "一片西飞一片东。\n高情已逐落花空。\n旧欢休问几时重。\n结习正如刀舔蜜，扫除须着絮因风。\n请君持此问龙公。",
        "dynasty": "宋",
        "collection_info": null
    },
    {
        "uuid": "3ccb55ceadd4a22b7d62651d223615fd",
        "title": "浣溪沙 鳷鹊楼高晚雪融",
        "author": "张孝祥",
        "content": "鳷鹊楼高晚雪融。\n鸳鸯池暖暗潮通。\n郁金黄染柳丝风。\n油壁不来春草绿，栏干倚遍夕阳红。\n江南山色有无中。",
        "dynasty": "宋",
        "collection_info": null
    },
    {
        "uuid": "5d173598397d3c4c0d2132e699d90f4f",
        "title": "浣溪沙 妒妇滩头十八姨",
        "author": "张孝祥",
        "content": "妒妇滩头十八姨。\n颠狂无赖占佳期。\n唤它滕六把春欺。\n﹀︽莺莺并燕燕，凄惶柳柳与梅梅。\n东君独自落便宜。",
        "dynasty": "宋",
        "collection_info": null
    },
    {
        "uuid": "3c0ff7305c4e42755ef3e94cd458cd1f",
        "title": "浣溪沙 行尽潇湘到洞庭",
        "author": "张孝祥",
        "content": "行尽潇湘到洞庭。\n楚天阔处数峰青。\n旗梢不动晚波平。\n红蓼一湾纹缬乱，白鱼双尾玉刀明。\n夜凉船影浸疏星。",
        "dynasty": "宋",
        "collection_info": null
    },
    {
        "uuid": "e3f5296c0ec747dea38f8509b958fc38",
        "title": "和何子应赋不欺室韵",
        "author": "张孝祥",
        "content": "隆兴天子开千龄，六龙飞天动潜鳞。\n东嘉先生初召对，不欺之论惊廷臣。\n谁令浮云蔽白日，脱帻归来环堵室。\n巍巍乌府忆霜简，凛凛螭坳有椽笔。\n魏公眼力无余子，与公周旋岂其死。\n请公细读不欺铭，一字之褒如鲁史。",
        "dynasty": "宋",
        "collection_info": null
    },
    {
        "uuid": "d43ed4f1450f2c7f0b11cd194e6cdec4",
        "title": "读中兴碑",
        "author": "张孝祥",
        "content": "绣綳儿啼思塞酥，重床燎香驱羣胡。\n阿环锦袜无寻处，一夜惊眠摇帐柱。\n朔方天子神为谋，三郎归来长庆楼。\n楼前拜舞作奇祟，中兴之功不赎罪。\n日光玉洁十丈碑，蛟龙蟠拏与天齐。\n北望神皋双泪落，祇今何人老文学。",
        "dynasty": "宋",
        "collection_info": null
    },
    {
        "uuid": "0b1dac4395e18d2a5610dfff88a4481a",
        "title": "题张仲钦所藏隆茂宗画登瀛图",
        "author": "张孝祥",
        "content": "老隆已死画笔枯，画归天上人间无。\n公从何处得此图，眼明岭海三叹吁。\n天策上将天为徒，指挥羣龙清八区。\n褒鄂英卫供扫除，功成告庙金模胡。\n歌童舞女不愿渠，乃此数士相为娱。\n铁面苦口谈诗书，直欲措世如唐虞。\n老隆妙手神所摹，苍头庐儿亦敷腴。\n祝公归直承明庐，愿持此道补帝裾。",
        "dynasty": "宋",
        "collection_info": null
    },
    {
        "uuid": "2bae405e8d79609fbd086e3129bc81f2",
        "title": "题蔡济忠所摹御府米帖",
        "author": "张孝祥",
        "content": "生前官职但执戟，身后一字万金直。\n当时雷霆下收拾，世间不復有遗逸。\n上清虚皇手自择，编星为囊云作笈。\n流铃掷火守护密，君从何处见真迹。\n知君定通玉帝籍，太微垣中赐余墨。\n龙腾虎卧摹不得，想君神授五色笔。\n江南鈎锁腕中力，钗折屋漏千态出。\n整整十卷字犹湿，光彩激射海为立。\n平生我亦有书癖，对此戃怳心若失。\n口呿汗下屡太息，十日把玩不得食。\n作笺天公拜稽首，乞我此老生时一双手，为君痛饮百斛酒。\n墨池如江笔如帚，一扫万字不停肘。",
        "dynasty": "宋",
        "collection_info": null
    },
    {
        "uuid": "9154559d1598b0cb26c28a020c6bd5f5",
        "title": "赋王唐卿庐山所得灵壁石",
        "author": "张孝祥",
        "content": "湘江竹深韶不传，后夔神禹飞上天。\n泗滨之磬无人编，帝敕此宝沦深渊。\n于乎不知几千年，奇形异质鬼所镌。\n青虬赤虎遭缚纒，蹙筋怒爪身挛拳。\n自从胡尘障中原，神物变化随霏烟。\n金声玉振义不辱，六丁徙置康庐巅。\n灵台星官未知处，但怪宝气干霄躔。\n王郎斋居敷浅原，饮水泣血天所怜。\n空山无人下羣仙，似梦非梦或告旃。\n扪萝独上果有得，失喜而惧心茫然。\n百夫挽取自包裹，解衣更买蛮儿毡。\n缄扃不肯乡人说，知我好古容观瞻。\n焚香再拜娄叹息，安得致之天子前。\n安得致之天子前，明堂郊丘备宫县。\n调和正声荐上帝，箫勺羣慝收戈鋋。\n朝廷清明用耆哲，一律四海归陶甄。\n凤皇来仪兽率舞，復古却到虞韶边。\n是时赋公笔如椽，襞笺为草登歌篇。",
        "dynasty": "宋",
        "collection_info": null
    },
    {
        "uuid": "cb547bdd25223e544ab4ad567cfec247",
        "title": "月之四日至南陵大雨江边之圩已有没者入鄱阳境中山田乃以无雨为病偶成一章呈王龟龄",
        "author": "张孝祥",
        "content": "圩田雨多水拍拍，山田政作龟兆拆。\n两般种田一般苦，一处祈晴一祈雨。\n去年水大高田熟，低田不收一粒谷。\n只今万钱籴一斛，浙西排门煮稀粥。\n圣神天子如尧汤，曰雨而雨旸而旸。\n天公广大岂有意，尔自作孽非天殃。",
        "dynasty": "宋",
        "collection_info": null
    },
    {
        "uuid": "c1d280dcd03a990ae8327b683063680b",
        "title": "近得一二砚示范达甫笑以为堪支床也许送端州大砚作诗以坚其约",
        "author": "张孝祥",
        "content": "范郎紫玉余半圭，翻手作云雨雹随。\n龙蛇起陆孔翠飞，云收雨霁千首诗。\n荐以文锦盘珠玑，夜光发屋邻翁知。\n桂州刺史书成痴，单车万里日夜驰。\n囊中已无去年锥，欠此石友相娱嬉。\n范郎笑我支床龟，忽遣致我重宝赍。\n金印如斗不愿携，爱此直欲忘朝饥。\n君行题舆古端溪，溪石丑好纷不齐。\n溪边之人足谩欺，须君眼力为辨之。\n更作万斛之墨池，为君大书十丈碑。",
        "dynasty": "宋",
        "collection_info": null
    },
    {
        "uuid": "1431f19be88674df2b619aeeaaa80e8a",
        "title": "刘倅示崇宁上舍题名翰林其父也",
        "author": "张孝祥",
        "content": "崇宁天子开皇极，发挥神谟诏羣辟。\n十八学士天与力，攀鳞附凤才一日。\n翰林尚书古遗直，不作三公奄窀穸。\n当时盛事刊乐石，后五十年已今昔。\n令我再拜三嘆息，尚有之子似世德，不羸其躬且赫奕。",
        "dynasty": "宋",
        "collection_info": null
    },
    {
        "uuid": "a682593d73a381d00e20d04928f21057",
        "title": "黄升卿送棕鞋",
        "author": "张孝祥",
        "content": "编棕织蒲绳作底，轻凉坚密稳称趾。\n帝庭无復梦丝絇，上客还同贶珠履。\n我家江南山水窟，日日行山劳屐齿。\n感君投赠欲别时，布袜青鞋从此始。\n亨衢知子方着脚，直上云霄三万里。\n泰阶历尽却归来，赤舄一双应几几。",
        "dynasty": "宋",
        "collection_info": null
    },
    {
        "uuid": "8cd59717d85e97e65db421ebccd82531",
        "title": "赠张钦州",
        "author": "张孝祥",
        "content": "张家承平四姓侯，门前列戟金成丘。\n南来清贫家立壁，但有万卷书满楼。\n云山极观半空写，下有花竹秀而野。\n闭门读易已三年，乐天知命忘华颠。\n我行湘中识此老，难兄莫年更枯槁。\n从来戚畹须表劝，会听鸣珂趁朝早。\n衡阳小隠虽深幽，去天尺五君无留。\n貂蝉兜鍪何足道，君必不为猿鹤羞。",
        "dynasty": "宋",
        "collection_info": null
    },
    {
        "uuid": "d66bd029ae539bb9b93c249cab7dba18",
        "title": "赋沈商卿砚",
        "author": "张孝祥",
        "content": "石渠东观天尺五，壁星下直图书府。\n琳琅宝镇出三代，浩瀚简编照千古。\n右文储砚一百九，钿匣珠囊护琼玖。\n有时清夜发光怪，诸儒纵观容拜手。\n一收朝蹟归故园，瓦池苇管涂突烟。\n梦寻清都故历历，起凭书案空潸然。\n眼明见此超万石，色如马肝涵玉质。\n白圭之玷尚可磨，涩不拒笔滑留墨。\n摩挲太息不自已，呼儿汲甘为湔洗。\n天遗至宝瑞吾子，要与词林壮根柢。\n子行飞骞为时须，西清承明有佳除。\n收功翰墨傥乞我，田间自抄种树书。",
        "dynasty": "宋",
        "collection_info": null
    },
    {
        "uuid": "2cc06796fe4128d3f5a184eff8150f83",
        "title": "大雨呈同行诸公",
        "author": "张孝祥",
        "content": "我船千斛初甚迟，上滩下滩风薄之。\n百夫撑挽才得过，水浅舟大行无期。\n同来宾客笑钝滞，一叶自买如凫鹥。\n瞥波急桨乱藻荇，瞬息不见飈车驰。\n忽然昨夜雷雨作，黑云颓山风卷壑。\n龙门春涨鱼鳖乱，牛渚宵明鬼神恶。\n篷翻缆断泊不得，客只一身无处着。\n长年绝叫客惊起，一浪先掀半船水。\n囊衣漂尽到巾屡，一夜奔忙沙石裏。\n我时甘寝殊不觉，但怪飕飕风到耳。\n起来呼酒自劳苦，水满凉生差可喜。\n乡来笑者今却悲，人生淹速那能知。\n明朝转柁我船快，唤客同船莫嫌隘。",
        "dynasty": "宋",
        "collection_info": null
    },
    {
        "uuid": "17155b58c2d332a919ce56d3e566056e",
        "title": "吴城阻风",
        "author": "张孝祥",
        "content": "吴城山头三日风，白浪如屋云埋空。\n北来大舸气势雄，车帆打鼓声韸韸。\n我船政尔不得去，跼促沙岸如鳬翁。\n长年三老屡弹指，六月何曾北风起。\n由来官侬多龃龉，世不汝谐神亦尔。\n我愧此言呼使前，顺风逆风皆偶然。\n皇天广大岂有意，想汝嗔喜庸非偏。\n瓶中有粟囊有钱，与汝饱饭姑留连。",
        "dynasty": "宋",
        "collection_info": null
    },
    {
        "uuid": "604a9b33bf71fcaef78135d6dde64b6c",
        "title": "金沙堆",
        "author": "张孝祥",
        "content": "玻璃盆中金作堆，药房桂栋中天开。\n洞庭无底蛟蜃恶，君不唤我那能来。\n旁船守风四十日，我行昨夜到磊石。\n山头望君乞杯珓，僮仆欢呼得头掷。\n二更南风转旗脚，打鼓开船晓星落。\n秋光凈洗八百里，亭午投君庙前泊。\n斩牲酾酒报君德，君今清都岂其食。\n聊须醉饱撑船侬，明日依旧行南风。",
        "dynasty": "宋",
        "collection_info": null
    },
    {
        "uuid": "86c867d4f79ab2667c199366f52abbb0",
        "title": "欲雪",
        "author": "张孝祥",
        "content": "欲雪未雪天模胡，冻行沙尾鸧鸹呼。\n北风刮耳立不住，更骑钝马穿枯芦。\n两生怜我意不舒，江头三日占樯乌。\n高堂明朝置安舆，买羊沽酒偿勤渠。",
        "dynasty": "宋",
        "collection_info": null
    },
    {
        "uuid": "0f1bffbe1d0868e4c4ced3f39658c1cd",
        "title": "鑑湖纳凉",
        "author": "张孝祥",
        "content": "鑑湖周围三百里，极目平波清到底。\n荷花岁久生满湖，人来采莲唱歌起。\n贺家千顷水云乡，六月荷花风最凉。\n短楫轻舟来断续，山横晓月正苍苍。",
        "dynasty": "宋",
        "collection_info": null
    },
    {
        "uuid": "adf3cdb0ed813b99cfe69fb959ee60b4",
        "title": "和沈教授子寿赋雪三首  其一",
        "author": "张孝祥",
        "content": "北风吹来燕山雪，十万王师方浴铁。\n风缠熊虎灵旗静，冻合蛟龙宝刀折。\n何人夜缚吴元济，我欲从之九原隔。\n东南固自王气胜，西北那忧阵云结。\n岂无祖逖去誓江，已有辛毗来仗节。",
        "dynasty": "宋",
        "collection_info": null
    },
    {
        "uuid": "0a61afa25e28a9f933e358ad791cbb87",
        "title": "和沈教授子寿赋雪三首  其二",
        "author": "张孝祥",
        "content": "今年米贵更风雪，破屋荒凉冷于铁。\n道人三日不出门，卧听欹檐竹枝折。\n高吟忽送三十韵，觌面未觉千里隔。\n比公也自可怜人，家徒四壁衣鹑结。\n君不见汉时苏子卿，窖中啮毡终持节。",
        "dynasty": "宋",
        "collection_info": null
    },
    {
        "uuid": "a5789653930366fcaf13dd9cfb6814f0",
        "title": "和沈教授子寿赋雪三首  其三",
        "author": "张孝祥",
        "content": "天公作剧已三白，刮面东风利如铁。\n只今斗米钱数百，更说流民心欲折。\n胡儿打围涂塘北，烟火穹庐一江隔。\n陛下宵衣甚焦劳，微臣私忧长鬰结。\n尔曹忍冻不足说，我辈何时立奇节。",
        "dynasty": "宋",
        "collection_info": null
    },
    {
        "uuid": "74f27f36cd37354bee762faf0e5b8fdf",
        "title": "鄱阳史君王龟龄闵雨再赋一首",
        "author": "张孝祥",
        "content": "老农歌舞手作拍，一雨纷纷稻花拆。\n去年秋田旱政苦，史君随车有甘雨。\n旁州不熟我州熟，至今中家有藏谷。\n地碓舂秔珠满斛，老农左餐仍右粥。\n史君行矣伊佐汤，缉熙和气无常旸。\n岂徒一雨润九谷，要为万物除千殃。",
        "dynasty": "宋",
        "collection_info": null
    },
    {
        "uuid": "9cb42346e784d810a6bec53d91845e68",
        "title": "喜晴赋呈常守叶梦锡",
        "author": "张孝祥",
        "content": "史君忧民出至诚，欲晴未晴天所矜。\n白衣老人无逢迎，香火未收东方明。\n指挥六龙扶日行，羣阴卷尽见太清。\n女撷柔桑男趁耕，熙熙和气满春城。\n去年岁事已如许，田头试听老农语。\n淛西更着五日雨，麦根烂尽种不土。",
        "dynasty": "宋",
        "collection_info": null
    },
    {
        "uuid": "3537036baaa7c935f629375b7e367b29",
        "title": "七夕",
        "author": "张孝祥",
        "content": "去年永州逢七夕，今年衡州逢七夕。\n往来不敢怨道路，迎送但知惭吏卒。\n年年七夕有定时，我行属天那得知。\n东西南北会逢汝，但愿强健无所苦。",
        "dynasty": "宋",
        "collection_info": null
    },
    {
        "uuid": "b7b3cda6d1f3f6b67955b65c4d87867d",
        "title": "谢刘恭父玉潭月色真石室之赐",
        "author": "张孝祥",
        "content": "玉潭月色冽以清，石室千里犹典刑。\n何人遗我双玉瓶，武夷先生翰林卿。\n约束风雨驱雷霆，长鲸夜吸川为倾。\n明朝风止醉不醒，扁舟径度君山青。",
        "dynasty": "宋",
        "collection_info": null
    },
    {
        "uuid": "df807c770708b3d160ca95e028d91b02",
        "title": "从张钦夫觅纸",
        "author": "张孝祥",
        "content": "蜀江捣麻色胜玉，百金才能致一幅。\n君家入则充栋宇，再拜未肯乞纤粟。\n为君破悭作此诗，担囊揭箧应有时。\n比邻寒亡忌唇齿，君但勤渠送川纸。",
        "dynasty": "宋",
        "collection_info": null
    },
    {
        "uuid": "425d716a5b11ab6d1546087aa14c6d80",
        "title": "幽兴",
        "author": "张孝祥",
        "content": "海涵大阴日西坠，画角一声城欲闭。\n柴门关上濯足眠，万事不如高枕睡。\n睡乡广大能我容，兀兀腾腾兴莫穷。\n推枕起瞻河汉晓，月明庭竹响清风。",
        "dynasty": "宋",
        "collection_info": null
    },
    {
        "uuid": "17cc64c853d3b22974f1f58e5975633f",
        "title": "麒麟砚滴分韵得文字",
        "author": "张孝祥",
        "content": "素王西狩麟，笔削昌斯文。\n茂陵一角兽，妙语闻终军。\n壮哉笔砚间，英姿欲拏云。\n名参龟龙瑞，威扫狐兔羣。\n岂独濡毫端，政尔清妖氛。\n会当献君王，玉殿春夜分。\n输写胸中奇，恩波被无垠。",
        "dynasty": "宋",
        "collection_info": null
    },
    {
        "uuid": "ec4544f565028e9a2d974853091544d3",
        "title": "诸公分韵蹑冒顿之区落焚老上之龙庭得老庭字  其一",
        "author": "张孝祥",
        "content": "横槊能赋诗，下马具檄草。\n忠义乃天赋，勋名要时早。\n龙卧南阳客，鹰扬渭滨老。\n当其尚栖迟，众或轻潦倒。\n风云会相遇，氛祲当独扫。\n凤皇翔千仞，驽马顾栈皁。\n士为一饱谋，悬知不同道。",
        "dynasty": "宋",
        "collection_info": null
    },
    {
        "uuid": "b214890713c5c05d8068354d20796a7c",
        "title": "诸公分韵蹑冒顿之区落焚老上之龙庭得老庭字  其二",
        "author": "张孝祥",
        "content": "吴甲组练明，吴鈎莹青萍。\n战士三百万，猛将森列星。\n挥戈却白日，饮渴枯沧溟。\n如何天骄子，敢来干大刑。\n呜呼三十年，中原饱羶腥。\n陛下极涵容，宗祊甚威灵。\n犬羊尔何知，枭獍心未宁。\n囊血规射天，苍蝇混惊霆。\n佛狸定送死，榆关不须扃。\n虏势看破竹，我师真建瓴。\n便当收咸阳，政尔空朔庭。\n明堂朝玉帛，剑佩鸣东丁。\n八章车攻诗，十丈燕然铭。\n我学益荒落，尚可写汗青。",
        "dynasty": "宋",
        "collection_info": null
    },
    {
        "uuid": "ce1ec0e9db4592405d7cfcf9c84ff42d",
        "title": "椰子酒榼",
        "author": "张孝祥",
        "content": "矮胡生南方，託家碧山崖。\n采择供贡篚，扶持上天街。\n愧此愿悫姿，欲售久未谐。\n道傍曲先生，风味故自佳。\n逢渠即倾盖，输写能开怀。\n刮削出光彩，规绳去欹𠇗。\n金玉岂足贵，胶漆真吾侪。\n客来有嘉招，二士往必偕。\n婆娑止坐隅，供馈烦金钗。\n矮胡虽木强，醇德真无涯。\n虚心实其腹，居然外形骸。\n微物幸见用，弃置理则乖。\n毛颖有封国，陶匏荐钦柴。\n大药起世痾，炮燔及根荄。\n愿子自洗濯，勿受尘埃埋。\n暇日肯相从，醉经坐高斋。",
        "dynasty": "宋",
        "collection_info": null
    },
    {
        "uuid": "d37530357a23d050e1ec5cc4dbbf9739",
        "title": "赭山分韵得成叶字  其一",
        "author": "张孝祥",
        "content": "昨日一尺雪，今朝十分晴。\n杲日上积雪，光若虹气升。\n江平镜新磨，地迥玉琢成。\n赭山有令色，令我白眼青。\n借马屋东家，唤客踏层冰。\n冒貂挟裘茸，石路五里平。\n竹树纷掩冉，珠幢间霓旌。\n野僧不惯客，仓皇门前迎。\n屋古少完壁，堂虚有危登。\n石上迹宛宛，山腰塔亭亭。\n劫火偶不烧，百年费支撑。\n我有一尊酒，高处得细倾。\n谅非无事饮，忧国空含情。\n长歌眇寥廓，归路已戴星。",
        "dynasty": "宋",
        "collection_info": null
    },
    {
        "uuid": "41b0b31ba85872f3a83b6228ad7a4bd2",
        "title": "赭山分韵得成叶字  其二",
        "author": "张孝祥",
        "content": "万生纷不同，宿昔有定业。\n哀哉彼迁民，苦事乃稠迭。\n纍纍庭际炊，采采涧底叶。\n问渠胡为来，悲泪不盈睫。\n连年避胡乱，生理安可说。\n今年更仓皇，刍藁亦焚劫。\n扶持过江南，十口四五活。\n斗米六百钱，兼旬又风雪。\n前时诏书下，振廪要周浃。\n圣主甚哀矜，我曹空感咽。\n愿今兵革罢，復得理归楫。\n传闻菰蒲中，相杀血新喋。\n本是耕田农，饥寒实驱胁。\n须公语县吏，早与支米帖。",
        "dynasty": "宋",
        "collection_info": null
    },
    {
        "uuid": "2e12703ad072a8722b7b1d6bc06a1092",
        "title": "重入昭亭赋二十韵",
        "author": "张孝祥",
        "content": "我本山中人，对山辄忻然。\n蹉跎落世网，欲去常拘牵。\n苍鹰着珠鞴，侧脑思高骞。\n青丝络奔骥，摆脱意乃便。\n抑鬰不自聊，沉冥向谁宣。\n长怀昭亭山，积翠摩青天。\n下有千柱宫，突兀数百年。\n往者雪中游，羣峯玉回旋。\n飞阁出木末，下睨春无边。\n堂中二老人，龙象开法筵。\n炯炯月在空，浩浩海纳川。\n应庵默无言，妙处心已传。\n如庵说千偈，微辞谛真诠。\n静极炷炉熏，对床且安眠。\n更欲捐冠簪，一箪寄三椽。\n此志竟不遂，缁尘乱归鞯。\n今朝復何朝，却望山中烟。\n缥缈见楼观，钟梵声清圆。\n我携九节筇，飞步云萝巅。",
        "dynasty": "宋",
        "collection_info": null
    },
    {
        "uuid": "cdbfc1c979bafc1af029fa7ceeea50fc",
        "title": "登马氏永宁阁和朱漕元顺分韵",
        "author": "张孝祥",
        "content": "佛宫昔谁营，犹挟盖世气。\n应惭割据丑，稍识苦空味。\n重檐隠白日，隆栋涌金地。\n耽耽壁间像，尚可将千骑。\n乡来歌舞处，荒棘拥城雉。\n惟此悲愿成，历劫更兴起。\n横撞钟万石，妙响警昏醉。\n忆当风雪辰，兹事实经始。\n老僧喜成就，膜拜颡有泚。\n唤客馔伊蒲，斋房颇深邃。\n空岩才跬步，不往独何谓。\n径携双竹杖，脚力勇难制。\n绣衣两使者，风谊我所畏。\n相逢瘴海上，此乐岂天惠。\n山林与心会，风月可回施。\n聊乘簿书隙，拚此一日费。\n摩挲水边石，胜处欲专美。\n不用濡漆书，公诗即行记。",
        "dynasty": "宋",
        "collection_info": null
    },
    {
        "uuid": "e2be7b79a5170e12a2e05b47987d94c1",
        "title": "再用韵呈仲钦元顺",
        "author": "张孝祥",
        "content": "今时朱仲钦，文字有奇气。\n潜幽覩天奥，隽永得古味。\n袖手阅世纷，虚心余乐地。\n那持瘴野节，不从羽林骑。\n埋轮吾宗英，补衮五色雉。\n去年对延英，御坐再三起。\n忧民甚己溺，稽古乃心醉。\n天衢行日月，发轫从此始。\n会当纪鸿业，我笔墨先泚。\n相期并征诏，禁殿直清邃。\n尚忆此追游，班中语相谓。\n我怀江湖去，初服反芰制。\n闲边静成趣，岐路险多畏。\n此事属两君，它年傥终惠。\n长篇起予病，妙语充法施。\n调高和难工，初学惭纸费。\n郊原春无数，风日极清美。\n已遣具方舟，重游更须记。",
        "dynasty": "宋",
        "collection_info": null
    },
    {
        "uuid": "e69a2585f36e45a33e5cb8466249d1fb",
        "title": "赠江清卿",
        "author": "张孝祥",
        "content": "吾友林少颖，读书不计屋。\n抄书手生茧，照书眼如烛。\n往时羣玉府，上直对床宿。\n夜半闻吾伊，我睡已再熟。\n此君抱高节，雪柏映霜竹。\n造物乃儿戏，卧病在空谷。\n尚能作手书，寄我成一束。\n我懒更愧渠，终岁不报復。\n今来见江子，少颖俨在目。\n不必不如师，惟子肖甚速。\n持身严法律，自爱比冰玉。\n学官冷彻骨，三月食无肉。\n危坐谈仁义，口吻若布谷。\n时能从我游，骑马踏溪渌。\n定自我辈人，胸次不碌碌。\n惟皇开洪业，大厦非一木。\n岂有梁栋姿，而令久淹辱。\n愿子益宠珍，即日马首北。\n我怀山林去，扫迹混樵牧。\n躬耕得薄少，持用供水菽。\n稍远声利场，真胜万钟禄。\n但恨与子别，醉语成谆复。\n因书寄少颖，以写我心曲。",
        "dynasty": "宋",
        "collection_info": null
    },
    {
        "uuid": "de4a53f4b4e3e558b02b74473e844f6c",
        "title": "和蔡济忠天字韵",
        "author": "张孝祥",
        "content": "忆我初识君，屈指今七年。\n盐车着骐骥，驽蹇纷争先。\n谓当对清闲，帝席半夜前。\n稍使修世官，復近尺五天。\n如何尚朱绂，亦堕岭海边。\n前山春色多，佳树午阴圆。\n散策履幽径，方舟下长川。\n心目得开明，语笑为芳鲜。\n但恨暝色至，不得穷攀援。\n尚欲夜然犀，下照蛟龙渊。\n清游渺难继，归梦苍山巅。\n须君换鹅帖，更叙山阴贤。",
        "dynasty": "宋",
        "collection_info": null
    },
    {
        "uuid": "8296da409af6eb7373c36dd4a36be0e3",
        "title": "考试呈周茂振舍人陈季陵国正",
        "author": "张孝祥",
        "content": "胸中五斗棘，厌此十日读。\n纷然湘罗帕，犹作春笋束。\n先生择法眼，一阅不再復。\n探囊得至宝，每出辄惊俗。\n孟公更超绝，泾渭饱渟滀。\n从容了官事，茧纸唾珠玉。\n鄙夫闻道晚，衡鑑恐不足。\n冥搜夜无寐，惭愧费宫烛。\n何时即三昧，屈指社瓮熟。\n秋容日夕好，应到堂前菊。",
        "dynasty": "宋",
        "collection_info": null
    },
    {
        "uuid": "cbfacfb724388cf14818855523ea176d",
        "title": "和子云白莲",
        "author": "张孝祥",
        "content": "仙人玉步摇，佛子白练衣。\n新粧水底明，素手风中挥。\n盈盈夜露光，滟滟秋江肥。\n寒月分好色，朝霞借余辉。\n遥闻功德水，尽洗幻化非。\n惟此妙花幢，坐受诸天围。\n乡来孤山游，末觉所见稀。\n零落塞草边，相逢故依依。\n结实须及早，要令饱霜威。\n采剥登君盘，勿嫌此么微。",
        "dynasty": "宋",
        "collection_info": null
    },
    {
        "uuid": "d1fd81b071768387eef6b2773dd84179",
        "title": "与赵李二同年夜饮有怀石使君惠叔",
        "author": "张孝祥",
        "content": "佳月久不见，忽见如故人。\n清风何方来，过我孤竹君。\n我有一尊酒，政为二子斟。\n会此风月宵，更觉笑语新。\n北城石先生，欲唤不敢频。\n坐上欠此客，长怀渺无津。\n南方凤之徒，瑞世五色文。\n铁石赋梅花，一洗瘴海氛。\n台家须贡珍，我欲列九阍。\n且补谏官阙，日酌白兽尊。",
        "dynasty": "宋",
        "collection_info": null
    },
    {
        "uuid": "597b571cf185fd57ff54f8e9ed9eed63",
        "title": "金沙堆庙有曰忠洁侯者屈大夫也感之赋诗",
        "author": "张孝祥",
        "content": "伍君为涛头，妬妇名河津。\n那知屈大夫，亦作主水神。\n我识大夫公，自托腑肺亲。\n独醒梗羣昏，聚臭丑一熏。\n沥血摧心肝，怀襄如不闻。\n已矣无柰何，质之云中君。\n天门开九重，帝曰哀汝勤。\n狭世非汝留，赐汝班列真。\n司命驰先驱，太一诹吉辰。\n翩然乘回风，脱迹此水滨。\n朱宫紫具阙，冠佩俨以珍。\n宓妃与娥女，修洁充下陈。\n至今几千年，玉颜凛如新。\n楚人殊不知，谓公果沉沦。\n年年作端午，儿戏公应嗔。",
        "dynasty": "宋",
        "collection_info": null
    },
    {
        "uuid": "e065b79012ffae10885bd6ef66f43619",
        "title": "咏雪",
        "author": "张孝祥",
        "content": "东皇携春来，属车载霓裳。\n回风作妙舞，杂佩鸣珠珰。\n千官玉笋班，再拜称瑶觞。\n酒罢各分瑞，圭琮粲琳琅。\n浩荡涵濡恩，一笑徧八荒。\n尘垢得湔洗，焦枯亦辉光。\n伟哉造化力，天地为翕张。\n功成了不居，杲日天中央。",
        "dynasty": "宋",
        "collection_info": null
    },
    {
        "uuid": "3731462e3f5773d8345570398e8bcbad",
        "title": "题朱元顺浯溪图",
        "author": "张孝祥",
        "content": "去年过浯溪，王事有期程。\n夜半度湘水，但见天上星。\n平生中兴碑，梦入紫翠屏。\n已办北归时，十日穷攀登。\n今朝復何朝，忽此短轴横。\n历历眼中见，湘山无数青。\n白云着山腰，楼阁秋气明。\n便欲扶短策，下濯沧浪缨。\n主人山水仙，妙处心自评。\n元顺骨已冷，千载交盖倾。\n赏音寄幅纸，益见忠孝情。\n题诗疥公画，託我不朽名。",
        "dynasty": "宋",
        "collection_info": null
    },
    {
        "uuid": "b717173801ff0d4c5d167340fe09825b",
        "title": "寄题向彦绩史君采菊堂",
        "author": "张孝祥",
        "content": "史君天资高，夙昔事幽屏。\n长怀渺丘壑，余习谢钟鼎。\n东篱羲皇人，槁死骨已冷。\n凄其千载后，妙处一笑领。\n高堂娱白髮，兄弟极整整。\n不须南阳泉，寿与日月等。",
        "dynasty": "宋",
        "collection_info": null
    },
    {
        "uuid": "4650b59d4f6eb93fab2ccbe461fdfcb7",
        "title": "止酒",
        "author": "张孝祥",
        "content": "饮酒见真性，此酒不可止。\n一饮病三日，止酒宁获已。\n饮酒有别肠，劝酒无恶意。\n既因酒成病，那识酒真味。\n将军骂不敬，次公醒而狂。\n破面枨触人，不如持空觞。\n人言我止酒，似是遣客计。\n但使客常满，客醉我亦醉。",
        "dynasty": "宋",
        "collection_info": null
    },
    {
        "uuid": "cab544e7226fcef5e905927b1511c553",
        "title": "昨日极暑今日极寒",
        "author": "张孝祥",
        "content": "昨日火流金，今日风折胶。\n昨着綀布衣，今衣弊缊袍。\n赤帝与玄冥，凛凛隔一宵。\n聊将拥炉适，换此挥箑劳。\n冰炭欲盈怀，炎凉不崇朝。\n幻生过隙驹，是身九牛毛。\n等是一寒暑，胡为自诙嘲。\n万法从心生，心静境亦消。\n悟此本来无，絺绤同狐貂。\n还当隠吾几，试听万窍号。",
        "dynasty": "宋",
        "collection_info": null
    },
    {
        "uuid": "ca58af1152a02872449bde839089f705",
        "title": "初得爱岩",
        "author": "张孝祥",
        "content": "高岩划天门，仄径通乳穴。\n隈堆青螺髺，嵽嵲白玉阙。\n外有虎豹蹲，中恐蛟蜃蛰。\n东荣俯雷电，西出挟日月。\n万壑生悲风，六月不知热。\n但觉骇心目，未易纪笔舌。\n平生山水趣，岭海最奇绝。\n洞府二十四，未厌屐齿折。\n晚乃得游此，余地皆仆妾。\n同来六七士，嗜好颇相蹑。\n举酒酹山神，慰汝久湮灭。",
        "dynasty": "宋",
        "collection_info": null
    },
    {
        "uuid": "592ef23a99951009a28f1bcd3a70dccd",
        "title": "与邵阳李守二子用东坡韵",
        "author": "张孝祥",
        "content": "两李有佳句，冰雪洒肺肝。\n清越石在悬，圆熟珠走盘。\n我家十二楼，下俯千仞湍。\n谁掣白玉琐，借与二子看。\n临风度长篴，瘴海为清寒。\n却立望九州，隘陿非所安。\n便欲驭长鲲，九万扶摇抟。\n神山在吾牖，弱水空瀰漫。\n回首五千劫，不费一指弹。\n绝笑尘中年，摄提与涒滩。",
        "dynasty": "宋",
        "collection_info": null
    },
    {
        "uuid": "09de522e96558a699a84e9246d33719f",
        "title": "奉送李彦国还庐陵",
        "author": "张孝祥",
        "content": "李生来岭南，自挟书一束。\n食箪寄萧寺，矻矻昼夜读。\n余子让头角，文作翻手速。\n小试不尽能，它日真可卜。\n里中老仙伯，曾对玉堂宿。\n高节老弥厉，名盖斗南北。\n掖垣我畏友，不爱万钟禄。\n卷藏一丘下，勋业所迫逐。\n子归问道要，储作饥岁谷。\n富贵偶然耳，吾欲子金玉。",
        "dynasty": "宋",
        "collection_info": null
    },
    {
        "uuid": "e53452518a682b87c4bee7b8badcb89a",
        "title": "暑甚得雨与张文伯同登禅智寺",
        "author": "张孝祥",
        "content": "老火陵穉金，聚作三日热。\n舟行湘江上，蒸煮到鱼鳖。\n黑云起东北，一震山石裂。\n不知雨来处，但见风卷叶。\n银河倚天泻，高浪舞飞雪。\n只听打篷声，已觉凉意惬。\n岸傍古佛屋，楼殿颇嵽嵲。\n不辞衝泥去，一看雨脚阔。\n吾宗紫岩客，穷苦志不慑。\n自我来浯溪，奔走已旬浃。\n我懒久废学，愧子来挈挈。\n相携得伟观，为子炽然说。\n愿子领话头，吾今指摽月。",
        "dynasty": "宋",
        "collection_info": null
    },
    {
        "uuid": "6710881bbea04414c7f65b86fcb08458",
        "title": "丙戌七夕入衡阳境独游岸傍小寺",
        "author": "张孝祥",
        "content": "七年暑中行，道路万里赊。\n今夕已七夕，我犹在天涯。\n繫船苍石根，人影散晚沙。\n上岸是修竹，仄径如行蛇。\n茅屋四五间，往昔佛所家。\n经禅劫火尽，旧观初萌芽。\n墙迭古瓦盆，僧披破袈裟。\n喜闻拄杖声，扫地自点茶。\n何以为我娱，冰雪汲井花。\n一洗十日渴，分凉到童髽。\n盈盈牛女期，不着雨洗车。\n疏星银汉动，新月玉鈎斜。\n更呼老奚官，卷芦作鸣笳。\n莫惊潭中龙，聊起栖树鸦。",
        "dynasty": "宋",
        "collection_info": null
    },
    {
        "uuid": "db3f04c70af883cdb382784d78b71e12",
        "title": "福严",
        "author": "张孝祥",
        "content": "行行山益高，所见益以奇。\n煮茶南台寺，更上千级梯。\n道傍古时松，阅世心已灰。\n不与岁月竞，况受霜雪威。\n路回闻钟声，宝剎隠翠微。\n排空写金碧，刓石着栱枅。\n门前兜率桥，劫火昔所遗。\n神龙厌庳陋，一炬然枯萁。\n谭笑旧观还，殿柱百尺围。\n老禅七十余，高与此山齐。\n大屋贮龙象，空岩走金犀。\n斋盂细细参，至味无盐酰。\n颇闻三生藏，中有万宝赍。\n佛牙舍利涌，贝叶旁行稀。\n剖蚌慈相尊，破匣血缕飞。\n稽首所愿观，为洗往昔非。\n却寻上山路，拟看浴日池。\n急雨忽留人，吾其具少须之。",
        "dynasty": "宋",
        "collection_info": null
    },
    {
        "uuid": "688bb02e2435003435c2c04b36309f6c",
        "title": "湖湘以竹车激水秔稻如云书此能仁院壁",
        "author": "张孝祥",
        "content": "象龙唤不应，竹龙起行雨。\n联绵十车辐，伊轧百舟橹。\n转此大法轮，救汝旱岁苦。\n横江锁巨石，溅瀑迭城鼓。\n神机日夜运，甘泽高下普。\n老农用不知，瞬息了千亩。\n抱孙带黄犊，但看翠浪舞。\n余波及井臼，舂玉饮酡乳。\n江吴夸七蹋，足茧腰背偻。\n此乐殊未知，吾归当教汝。",
        "dynasty": "宋",
        "collection_info": null
    },
    {
        "uuid": "4b4f6e0996e5ff02a9370a20fe369a0f",
        "title": "赠黄司法",
        "author": "张孝祥",
        "content": "吾友黄升卿，乃是天下士。\n阿翁苦硬节，御坐留谏纸。\n辛勤教其子，不但为科第。\n一官法曹掾，整整老胥忌。\n吾行桂岭南，所得但吾子。\n愿渠自爱惜，穷达初不计。\n功名傥来耳，期子以千岁。",
        "dynasty": "宋",
        "collection_info": null
    },
    {
        "uuid": "4c91152c44abc1a720c79214e0a85492",
        "title": "宵征",
        "author": "张孝祥",
        "content": "畏暑倦长道，呼童戒宵征。\n三更渡前溪，溪水清且鸣。\n舟人自相唤，炬火如疎星。\n俯视乱石多，仰见北斗横。\n微微白露下，磔磔宿鸟惊。\n竹舆出林薄，十里月渐明。\n光采散草木，凉意侵冠缨。",
        "dynasty": "宋",
        "collection_info": null
    },
    {
        "uuid": "db2139421455cb750a31ebe906fda87d",
        "title": "泛湘江",
        "author": "张孝祥",
        "content": "十日行湘江，湘水清而温。\n不疗亭午渴，却忆土井浑。\n道傍古剎竿，着屋高树根。\n飞泉出山腹，甘冷冰瓶盆。\n何止解百忧，一洒尘埃昏。\n设供者谁与，稽首两足尊。",
        "dynasty": "宋",
        "collection_info": null
    },
    {
        "uuid": "9432218f4ac2faa0c4f9103af428f97a",
        "title": "上封寺",
        "author": "张孝祥",
        "content": "七月十五夜，我在祝融峯。\n与世隔几尘，上天通九重。\n手取白玉盘，纳之朱陵宫。\n羣山罗豆豋，万籁酣笙镛。\n尽酌五湖水，劝我酒一钟。\n为君赋长言，写向西北风。",
        "dynasty": "宋",
        "collection_info": null
    },
    {
        "uuid": "aec476c458279d68f31e214abdb068a0",
        "title": "岸傍偶得木犀",
        "author": "张孝祥",
        "content": "天公不求金，富媪不復藏。\n居然土同价，散作草木芳。\n英英园中葵，一心倾太阳。\n采采篱下菊，令汝寿命康。\n惟此木之犀，更贮万斛香。\n雄姿傲霜雪，鳞甲森青苍。\n三贤鼎足立，正色凛相望。\n岂比桃李徒，红紫纷披昌。\n聊息贪者心，来上君子堂。\n岁晚从我游，寘汝兄弟行。",
        "dynasty": "宋",
        "collection_info": null
    },
    {
        "uuid": "20d1c64a4641112d219635cd50b22182",
        "title": "王弱翁与余相遇汉口赋古意赠别",
        "author": "张孝祥",
        "content": "我船行荆江，厌此江水浑。\n北风知人意，引着清汉滨。\n汉滨有佳人，心与汉水白。\n涉江弄秋叶，唤客踏明月。\n明月永相望，佳人不可忘。\n期君以千年，佩我明珠珰。",
        "dynasty": "宋",
        "collection_info": null
    },
    {
        "uuid": "a1381103ba463bd9b14d3aa8d8c4dbc5",
        "title": "赠朱远游",
        "author": "张孝祥",
        "content": "远游何方来，峩峩古衣冠。\n袖中三百篇，贮月白玉盘。\n溪清石濑急，雪冻铜壶干。\n有如山泽仙，外瘠中气完。\n便合朱絃弹，细着青瑶刊。\n怀哉人未识，飞步江风寒。",
        "dynasty": "宋",
        "collection_info": null
    },
    {
        "uuid": "6eaeb7f58c05a111fb05fac517e9c612",
        "title": "和张钦夫寻梅",
        "author": "张孝祥",
        "content": "寒梅本无心，适与春风期。\n孤根擢岁晚，桃李更媢之。\n取我碧玉壶，荐此白雪枝。\n故人不可寄，耿耿空自奇。\n故人隔湘江，独立知者稀。\n采香正滋兰，忍饥不食薇。\n拏舟许过我，此约不可违。\n江南烟雨村，愿与子俱归。",
        "dynasty": "宋",
        "collection_info": null
    },
    {
        "uuid": "6cf012a9a63bb209aa3eacdc839aa7e3",
        "title": "黄龙侍者本高觅诗",
        "author": "张孝祥",
        "content": "高禅本儒冠，谁令着伽黎。\n劳渠千里来，赠我一卷诗。\n句法有源流，人物乃清苦。\n不用追九僧，政须越诸祖。\n君家寒岩师，今代僧中龙。\n持此送君行，更去问乃翁。",
        "dynasty": "宋",
        "collection_info": null
    },
    {
        "uuid": "e0f3bc9f282d6bb8364b215f64b75379",
        "title": "题浊醪赋后",
        "author": "张孝祥",
        "content": "仇公昔钓璜，乃得丹竈术。\n闭门养真火，赣瓮酿新秫。\n酒熟分四邻，丹成活千人。\n穷巷不改乐，一室长如春。\n我知酒中仙，岁晚当得度。\n乘云见东皇，请诵浊醪赋。",
        "dynasty": "宋",
        "collection_info": null
    },
    {
        "uuid": "615b59642c1e2e77e7f60352319f1609",
        "title": "屡登横舟欲赋不成阻风汉口乃追作寄赵富文杨齐伯",
        "author": "张孝祥",
        "content": "已过汉阳岸，却望横舟山。\n秀色挹不尽，西风将梦还。\n我昔登横舟，最爱汉阳树。\n横舟今不见，树色只如故。\n公舟在青冥，我舟一浮萍。\n阑干试拍手，我亦同举酒。",
        "dynasty": "宋",
        "collection_info": null
    },
    {
        "uuid": "bdb43ded49f75cc2711e991a4c0642a9",
        "title": "栖真寄南康钱守",
        "author": "张孝祥",
        "content": "忆昔姑苏台，实与君子别。\n一别已六年，音书间何阔。\n我行半天下，尘土污鬚髮。\n君亦抱艰棘，衣袂洒清血。\n今日復何日，相望一山隔。\n我领通玄府，乃在庐山北。\n君宦山之南，兵卫森画戟。\n无由接杯酒，但可共明月。\n作诗付邮筒，聊復寄消息。",
        "dynasty": "宋",
        "collection_info": null
    },
    {
        "uuid": "a2539f340c53dabf8523849fe8dc205f",
        "title": "黄子余自海昏见予于九江欲行为赋此诗",
        "author": "张孝祥",
        "content": "昔我初识君，乃在浔阳城。\n却数已十年，此地还见君。\n积雨楚水高，落日淮山明。\n我病不举酒，何以娱佳宾。\n我行不可留，明復与君别。\n悠悠千里情，还当付明月。",
        "dynasty": "宋",
        "collection_info": null
    },
    {
        "uuid": "674b3bffbcd71eb58f570bd13fd24a7c",
        "title": "劝范东叔饮",
        "author": "张孝祥",
        "content": "今代太史公，四海范氏门。\n斯文十世泽，斑斑被诸孙。\n我识叔西父，白玉比粹温。\n今来见令弟，俊气百马奔。\n一第溷子耳，勿愧而家尊。\n临分无多言，更酌老瓦盆。",
        "dynasty": "宋",
        "collection_info": null
    },
    {
        "uuid": "551c1b52f8c982558a29a5e650ac8c69",
        "title": "留题彭泽故县修真观",
        "author": "张孝祥",
        "content": "五月问修途，今日一百里。\n莫投彭泽县，愧此邑中士。\n古观官道傍，借榻暂少憩。\n折腰向道士，乞我五斗米。\n聊为奴仆饭，明日更早起。",
        "dynasty": "宋",
        "collection_info": null
    },
    {
        "uuid": "18648223f694e9fb3663eb18c2e8ebae",
        "title": "湘中馆",
        "author": "张孝祥",
        "content": "云去月在沙，潦凈秋满川。\n北斗挂落木，西风送归船。\n去年过湘中，夜半投马鞭。\n篝灯洗尘土，所见只屋椽。\n鸡鸣问前途，残梦兀担肩。\n那知阑干外，有此山水妍。\n微微清露漙，稍稍明河偏。\n孤光耿自照，静极忻所便。\n身世两悠然，吾其遂飞仙。",
        "dynasty": "宋",
        "collection_info": null
    },
    {
        "uuid": "25f7a772946db40245f879b8fa6bc7ac",
        "title": "中隠",
        "author": "张孝祥",
        "content": "吾家中隠君，才比万斛泉。\n短小精悍姿，一剑当雄边。\n去年郴州贼，俯视衡岳颠。\n君从襄阳来，孤忠作戈鋋。\n谭笑百雉安，凈洗湖岭烟。\n谓当酬王勋，金印如斗悬。\n言归遽如许，此意谁为宣。\n小隠即居山，大隠即居廛。\n夫君处其中，政尔当留连。\n早晚有诏书，唤君远朝天。\n欲为中隠游，更着三十年。",
        "dynasty": "宋",
        "collection_info": null
    },
    {
        "uuid": "e56cd1fc1732e44b23d0681a7159c80f",
        "title": "赠师永锡併简子西文潜",
        "author": "张孝祥",
        "content": "永锡西方来，持论乃据正。\n健饭不饮酒，自诡作县令。\n我已识淮父，但未见伯浑。\n林林三珠树，知是难弟昆。\n上方顾中原，有君但无臣。\n岂有千里足，而令走踆踆。\n愿子径入关，请对通明殿。\n此事定在我，不必问和战。",
        "dynasty": "宋",
        "collection_info": null
    },
    {
        "uuid": "15d14eb338cd13a8c133c941cfb099f4",
        "title": "萍乡境上有驿傍有老杉余百本余过而爱之驿无名余名之曰爱直而为之诗又以告邑大夫赵君公廪曰使继自今为令者幸如君之贤也则此杉长存不然将斧斤斯民以自封植于杉何有",
        "author": "张孝祥",
        "content": "此杉已百年，林立官道侧。\n鬼神所诃护，斤斧不敢迫。\n爱此遗直姿，凛凛有正色。\n未云支大厦，聊以荫行客。\n作诗调令尹，为我驿壁刻。\n但使杉长存，悬知令清白。",
        "dynasty": "宋",
        "collection_info": null
    },
    {
        "uuid": "2673704c57800b01c9f7ab20ccad7839",
        "title": "游千山观",
        "author": "张孝祥",
        "content": "朝游七星岩，莫上千山观。\n东西两奇绝，势略领海半。\n长江写缣素，迭嶂俯杯案。\n中有万雉城，铁立不可玩。\n伏龙起行雨，老树舞影乱。\n衝风挟惊电，意恐崖谷断。\n路悬石磴滑，众客纷骇汗。\n嵌空偶自託，发若鸟集灌。\n须臾便开霁，杲日丽清汉。\n却坐山巅亭，容我乌帻岸。\n长怀付尊酒，别语不容判。\n会须九垓外，与子期汗漫。",
        "dynasty": "宋",
        "collection_info": null
    },
    {
        "uuid": "96589fab7a5c90c6180be20a3787ca10",
        "title": "庚辰二月夜雪",
        "author": "张孝祥",
        "content": "夜半雨鸣廊，晨起雪暗空。\n不减腊月寒，故作昨日风。\n融银拥山腰，飞花满裘茸。\n办此了不难，咳唾烦天工。\n纤纤园中花，一夕无光容。\n凛凛庭下松，巍然两苍龙。",
        "dynasty": "宋",
        "collection_info": null
    },
    {
        "uuid": "5025cc16ded1ac5987d66371591bc9f1",
        "title": "张钦夫笋脯甚佳秘其方不以示人戏遣此诗",
        "author": "张孝祥",
        "content": "使君喜食笋，笋脯味胜肉。\n秘法不肯传，闭门课私仆。\n君不见金谷馔客本萍虀，豪世藉此真成痴。\n但令长须日致馈，不敢求君帐下儿。",
        "dynasty": "宋",
        "collection_info": null
    },
    {
        "uuid": "ab1a5efc68625071d490d9e4a6e269e5",
        "title": "蒙和答益奇辄復为谢",
        "author": "张孝祥",
        "content": "斋厨极萧条，晚食以当肉。\n公来共蔬盘，留语辄更仆。\n平生惩沸仍吹虀，欲了官事渠能痴。\n何时竟作淮南归，击鲜校猎从庐儿。",
        "dynasty": "宋",
        "collection_info": null
    },
    {
        "uuid": "50dd363cdfe64bcbe1957932deae93b2",
        "title": "张钦夫送笋脯与方俱来復作",
        "author": "张孝祥",
        "content": "笋脯登吾盘，可使食无肉。\n鲑腥辟三舍，棕栮乃臣仆。\n书生长有十瓮虀，却笑虎头骨相痴。\n得君新法也大奇，且復从游锦綳儿。",
        "dynasty": "宋",
        "collection_info": null
    },
    {
        "uuid": "5299000d4c87f7760dab4e3db4839ec9",
        "title": "劝农以湘波不动楚山碧花压阑干春昼长为韵得干字",
        "author": "张孝祥",
        "content": "积雨已连月，长沙尚春寒。\n今朝定何朝，唤客来江干。\n问讯湘西寺，雾重江漫漫。\n聊须万斛舟，渡此千尺湍。\n老松如相迎，翠落头上冠。\n却望城中花，宝髻垂珠鬘。\n劝农有故事，般乐非所安。\n薄晚会春园，老稚随马鞍。\n彘肩侑尊酒，呼唤来同盘。\n从容及鄙事，尔汝开心肝。\n我是耕田夫，偶然此为官。\n饱不知稼穑，愧汝催租瘢。\n愿言各努力，长年好相看。",
        "dynasty": "宋",
        "collection_info": null
    },
    {
        "uuid": "64b4336352bae4b9731dd3ec9a72dd61",
        "title": "陈仲思以太夫人高年奉祠便养卜居城东茅屋数间澹如也移花种竹山林丘壑之胜湘州所无食不足而乐有余谓古之隠君子若仲思者非耶干道戊子六月某同张钦夫过焉裴回弥日既莫而忘去钦夫欲专壑买邻钦夫有诗某次韵",
        "author": "张孝祥",
        "content": "平生交游中，此士故耐久。\n不折为米腰，颇袖斲轮手。\n卜居并东郭，草草宫一亩。\n日课种树书，笺题徧窗牖。\n花草当姬妾，松竹是朋友。\n上堂娱偏亲，家饭随野蔌。\n客至即举诗，兴来亦沽酒。\n清溪遶屋角，高木老未朽。\n翻翻荷见背，戢戢鱼骈首。\n幽观天所藏，胜践我独后。\n不因南轩君，兹游几时有。\n为君便买邻，溪南好冈阜。\n我喜君亦狂，呼儿挈尊卣。\n一洒尘埃胸，快若苗去莠。\n夜凉佳月出，人影散箕斗。\n恨我当先归，君能小留否。",
        "dynasty": "宋",
        "collection_info": null
    },
    {
        "uuid": "1d40577219e511ebff7bc27c12bc2176",
        "title": "赠陈监庙",
        "author": "张孝祥",
        "content": "陈子居城东，茆屋三四间。\n下有五亩园，灌畦泐清湾。\n松柏充羽葆，荷芰作髻鬟。\n再拜太夫人，寿比衡麓悭。\n我早与子游，期子到孔颜。\n察子意甚真，不与时辈班。\n扁舟漾荆渚，余子颇谤讪。\n大道甚坦夷，勿叹行路难。\n彼自种荆棘，吾宁翦榛菅。\n一醉乘秋风，共此霜月弯。",
        "dynasty": "宋",
        "collection_info": null
    },
    {
        "uuid": "b56d36a206a9ff852e78e8d9ca1de6c6",
        "title": "送邵怀英分鲁直诗韵人间风日不到处天上玉堂森宝书得书字",
        "author": "张孝祥",
        "content": "将酒浇君车，问君行何如。\n初无十万钱，但有一束书。\n往昔千官班，渠曾缀簪裾。\n日月九门隔，江湖十年余。\n老榦久凌剥，寒灰费吹嘘。\n今者尺一追，问津承明庐。\n蓬莱道家山，紫极帝所居。\n功名傥来尔，步武当徐徐。\n遥岑出疎林，浅水行游鱼。\n临分再三嘱，音信莫我疎。",
        "dynasty": "宋",
        "collection_info": null
    },
    {
        "uuid": "4676d53e68dc228af0baad33ad418448",
        "title": "送张定叟",
        "author": "张孝祥",
        "content": "戊子岁二月，定叟如南山。\n行李太匆草，问君何当还。\n敬展南阳阡，永慕涕已潸。\n毕事却登揽，纾子悲悴颜。\n羣峯最高处，眼界穷尘寰。\n紫盖款佛剎，黄庭扣玄关。\n夜榻藉云衲，晓窗闯烟鬟。\n野饭荐笋蕨，幽寻翦榛菅。\n酒贱可痛饮，诗成要重删。\n勿作贾胡留，闺人赋刀环。\n归时买竹䶉，小破行囊悭。",
        "dynasty": "宋",
        "collection_info": null
    },
    {
        "uuid": "7ca9f407df72f2e6b7ed8d3421917544",
        "title": "朱陵洞",
        "author": "张孝祥",
        "content": "黑云起我趾，白雨过山脚。\n却立朱陵洞，一望紫虚阁。\n神丹吾已必，仙臂真可握。\n试向静处听，空蒙有笙鹤。",
        "dynasty": "宋",
        "collection_info": null
    },
    {
        "uuid": "76107a1b96a44b413c448bd7532c512a",
        "title": "题屏风送裘甫归临川",
        "author": "张孝祥",
        "content": "不见已四年，既见还作别。\n赠以墨竹屏，况此君子节。\n岁月不我留，玉立空山阴。\n愿言无相忘，因风时寄音。",
        "dynasty": "宋",
        "collection_info": null
    },
    {
        "uuid": "c106ff49b1a51b4a2a08743153152585",
        "title": "送道州酒与吴伯承",
        "author": "张孝祥",
        "content": "阳城所临州，酒味犹清醇。\n我病不能饮，负此盎盎春。\n髯吴烧苦笋，唤客车连轸。\n名酒随恶诗，掀髯一笑冁。",
        "dynasty": "宋",
        "collection_info": null
    },
    {
        "uuid": "24fa92d9bd416085f94b9f0cd626851d",
        "title": "葵轩观笋",
        "author": "张孝祥",
        "content": "葵轩新笋生，戢戢水苍玉。\n脱箨便林立，尔辈殊窘束。\n黄梅四月雨，念子亦良苦。\n十二凤凰鸣，秋风何处声。",
        "dynasty": "宋",
        "collection_info": null
    },
    {
        "uuid": "f561828bcf9dadc1bb6d8eced7d70995",
        "title": "赠尹童子梦龙",
        "author": "张孝祥",
        "content": "长沙尹氏子，四岁诵万言。\n青松一寸长，岁晚当摩天。\n终为栋梁用，莫作桷与椽。\n斫根刳其明，本瘁末亦颠。\n持此劝乃翁，闭门养真源。",
        "dynasty": "宋",
        "collection_info": null
    },
    {
        "uuid": "c18e00ac90efbe5c34f4ad858b40cfb4",
        "title": "一览亭",
        "author": "张孝祥",
        "content": "城中十万户，亭脚五千丈。\n小退鴈鹜行，却立云雨上。\n主人心如此，坐了镜中像。\n沙尾是我船，烟波更空旷。",
        "dynasty": "宋",
        "collection_info": null
    },
    {
        "uuid": "498da55e65ad308d0af6c526bd0d7040",
        "title": "睡起",
        "author": "张孝祥",
        "content": "睡起有佳声，萧萧竹间雨。\n蒿庐澹无营，一榻不受暑。\n微飔入牖来，唤起香中缕。\n抚卷忽超然，空梁走饥鼠。",
        "dynasty": "宋",
        "collection_info": null
    },
    {
        "uuid": "ffeedeb5c61dec242b89fcee022dc3d7",
        "title": "吴伯承送苦笋消梅用来韵各赋一篇  其一",
        "author": "张孝祥",
        "content": "问讯湘西笋，政得夜来雨。\n高标诸枉直，余味良药苦。",
        "dynasty": "宋",
        "collection_info": null
    },
    {
        "uuid": "32d2d19c60467c49ceb79c16a231892f",
        "title": "吴伯承送苦笋消梅用来韵各赋一篇  其二",
        "author": "张孝祥",
        "content": "脆圆供小摘，不待四月雨。\n新诗同咀嚼，学子心独苦。",
        "dynasty": "宋",
        "collection_info": null
    },
    {
        "uuid": "71fb1986d70b6cf68a79f4da00939379",
        "title": "戏书赠苏待问",
        "author": "张孝祥",
        "content": "从公觅此纸，欲与苏待问。\n醉中墨鸦黑，北风起云阵。\n明朝酒醒看，为子传心印。\n子若不领略，取火烧作烬。",
        "dynasty": "宋",
        "collection_info": null
    },
    {
        "uuid": "90926481de584cc5ee88c359527a8084",
        "title": "赠震山主",
        "author": "张孝祥",
        "content": "震公住山年，与我共壬子。\n瓦砾化金碧，愿力一弹指。\n乡来祖师禅，风定月满天。\n语子义第一，饥餐困当眠。",
        "dynasty": "宋",
        "collection_info": null
    },
    {
        "uuid": "f51fd6f0315dbefc83bc60a3c98079cd",
        "title": "春尽日送闻人伯卿次家君韵",
        "author": "张孝祥",
        "content": "早年翰墨场，未见心已亲。\n笔底三峡流，胸次万卷春。\n相从未淹时，欲别故恼人。\n敢赓老仙诗，索去不用频。",
        "dynasty": "宋",
        "collection_info": null
    },
    {
        "uuid": "b5d5ab1579310ea6c68050634a7ab45d",
        "title": "洗尘赠张立之判官",
        "author": "张孝祥",
        "content": "立之居糟丘，胸有万斛尘。\n归来卧西窗，泾渭自此分。\n污泥生芙蕖，榛墟有白云。\n莫厌吏事烦，愿子清天君。",
        "dynasty": "宋",
        "collection_info": null
    },
    {
        "uuid": "eb507da7215b2a108535314ffec91f8b",
        "title": "王龟龄赋喜雨诸贤毕和某客行半月未尝晴也故于末章云  其一",
        "author": "张孝祥",
        "content": "久旱一雨足，高低水平分。\n老农尔何知，史君甚艰勤。\n史君家鴈山，出作无心云。\n四海方立槁，须君来救焚。",
        "dynasty": "宋",
        "collection_info": null
    },
    {
        "uuid": "9c53ac19ea0eb2ab000c36cd56dc4727",
        "title": "王龟龄赋喜雨诸贤毕和某客行半月未尝晴也故于末章云  其二",
        "author": "张孝祥",
        "content": "客行苦淫潦，道路渺不分。\n十步九掀淖，眷言仆夫勤。\n昔旱欲讼风，今雨当诛云。\n我已写绿章，拟向清夜焚。",
        "dynasty": "宋",
        "collection_info": null
    },
    {
        "uuid": "58488ad8a19302094995d313899525f1",
        "title": "八桂堂池上赏莲纳凉",
        "author": "张孝祥",
        "content": "山月半池白，水风终夜凉。\n蛙声作鼓吹，芰制为衣裳。\n万里俱远客，三人同一觞。\n但使岭海丰，此乐未渠央。",
        "dynasty": "宋",
        "collection_info": null
    },
    {
        "uuid": "9ba6de43f6aeb6cfc768cdb85469b093",
        "title": "前日出城苗犹立槁今日过兴安境上田水灌输鬰然弥望有秋可必乃知贤者之政神速如此辄寄呈交代仲钦秘阁",
        "author": "张孝祥",
        "content": "筒车无停轮，木枧着高格。\n秔稌接新润，草木丐余泽。\n府公为霖手，号令行顷刻。\n愿持一勺水，敬往寿南伯。",
        "dynasty": "宋",
        "collection_info": null
    },
    {
        "uuid": "8798802ecce96949df51914b065ee92b",
        "title": "南台",
        "author": "张孝祥",
        "content": "我游衡岳巅，路半此歇脚。\n风雷驾飞殿，日月隠杰阁。\n阑干十万里，仰视天一握。\n遂访紫虚君，归时骑白鹤。",
        "dynasty": "宋",
        "collection_info": null
    },
    {
        "uuid": "2b743e44c644ce770ef049059151bf07",
        "title": "书怀",
        "author": "张孝祥",
        "content": "七夕在衡阳，九日在蕲州。\n秋风浩如海，我行尚扁舟。\n破帽不堪落，菊花空满头。\n醉眼忽瞠若，悠然过沧洲。",
        "dynasty": "宋",
        "collection_info": null
    },
    {
        "uuid": "a1640dc45d1be8a13ad0159e754762ae",
        "title": "元宵同张钦夫邵怀英分韵得红旗字  其一",
        "author": "张孝祥",
        "content": "佳月妬纤云，微和扇东风。\n聊持一杯渌，共此千灯红。\n吾宗延阁英，圣学与天通。\n且最治郡课，遂收活国功。",
        "dynasty": "宋",
        "collection_info": null
    },
    {
        "uuid": "3093d21ded0cdcf29391660be1f7095a",
        "title": "元宵同张钦夫邵怀英分韵得红旗字  其二",
        "author": "张孝祥",
        "content": "邵子坐学官，今日有诏追。\n道山萃竹帛，武库森戈旗。\n文武要两有，腐儒不足为。\n明年燕端门，举酒还相思。",
        "dynasty": "宋",
        "collection_info": null
    },
    {
        "uuid": "cd6cdbb4eebf40a930641abc1ec4f8ea",
        "title": "赠卢司法",
        "author": "张孝祥",
        "content": "逃秦卢博士，读书不读律。\n江陵法曹掾，移病满百日。\n燕坐供佛香，青灯照绳床。\n肺热今无恙，门前春草长。",
        "dynasty": "宋",
        "collection_info": null
    },
    {
        "uuid": "e47c48d5a09a925e0b7b31a0e0ad6b6a",
        "title": "进芝草  其一",
        "author": "张孝祥",
        "content": "庙锡珍符岂偶然，灵华再见只经年。\n祥开二室昭贻燕，根託同楹自属联。\n上瑞应诚虽绍至，宸衷思孝益增虔。\n微臣愿考皇天意，不献终童效异篇。",
        "dynasty": "宋",
        "collection_info": null
    },
    {
        "uuid": "b05a13db28f5523b806f1e39ba183635",
        "title": "进芝草  其二",
        "author": "张孝祥",
        "content": "煌煌瑞彩映金铺，元气回旋即此都。\n太史连年书盛事，近臣更日奏新图。\n璇宫荐祉宁虚应，玉叶流芳已兆符。\n早晚清尘款原庙，临观敢请驻前驱。",
        "dynasty": "宋",
        "collection_info": null
    },
    {
        "uuid": "7e0c5d18e9f3ecdb1ef54bbceae615c4",
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其一",
        "author": "张孝祥",
        "content": "风流追数建安年，谁遣朱轓并塞边。\n举国向来儒服少，是邦端有大夫贤。\n须公帷幄收长策，着我江湖刺钓船。\n池阁追凉肯临否，红粧翠盖拥三千。",
        "dynasty": "宋",
        "collection_info": null
    },
    {
        "uuid": "5d2fbe5c0443a98797f64b01dda578fe",
        "title": "某顷蒙信阳使君教以边字韵佳句伏读降叹病倦答谢甚缓復不能奇仰俟斲削  其二",
        "author": "张孝祥",
        "content": "百适归来又一年，投身烽火戍楼边。\n私忧自笑愚无策，制胜悬知国有贤。\n北去燕然堪勒石，西来樊口看烧船。\n中州更有王夫子，笔阵犹能独扫千。",
        "dynasty": "宋",
        "collection_info": null
    },
    {
        "uuid": "60d0db6beb3aaa3aa5508fa049026122",
        "title": "子云压境先遣诗次韵",
        "author": "张孝祥",
        "content": "相风日日问长年，鹢首遥知近箇边。\n别后情亲难过我，故家人物更谁贤。\n一尊且对荒城酒，六月休牵上水船。\n小此淹留待追诏，公车归奏牍三千。",
        "dynasty": "宋",
        "collection_info": null
    },
    {
        "uuid": "40e51739b4541b20026fe47b90752b2b",
        "title": "送刘伯同侍开府公入觐",
        "author": "张孝祥",
        "content": "相公早勒太常铭，康乐当家更典刑。\n枪急曾看飞鸟过，笔精时作换鹅经。\n极知许国心常赤，趁取封侯鬓尚青。\n若到都城见知旧，为言江汉有浮萍。",
        "dynasty": "宋",
        "collection_info": null
    },
    {
        "uuid": "31305cb95a2c2fbaddfb01bad932eaac",
        "title": "送子云倅荆州  其一",
        "author": "张孝祥",
        "content": "阅世波流险未涯，爱君悃愊静无华。\n高门自惜联三㦸，飞佩何当乞九霞。\n乔木世臣余故国，采苹齐女甚宜家。\n君王早晚思前席，会有征书访贾嘉。",
        "dynasty": "宋",
        "collection_info": null
    },
    {
        "uuid": "a4a03f9172550f0f12c16753f1fb15eb",
        "title": "送子云倅荆州  其二",
        "author": "张孝祥",
        "content": "荆吴相望各天涯，惜别尊前菊未华。\n便放扁舟衝骇浪，要看秋日冠轻霞。\n新诗满路分吾子，盛业康时是故家。\n好去依刘静边琐，策勋行即赐褒嘉。",
        "dynasty": "宋",
        "collection_info": null
    },
    {
        "uuid": "7aee82c1fad2259e97556bd569c62f01",
        "title": "枕上闻雪呈赵郭二丈",
        "author": "张孝祥",
        "content": "上瑞来宁玉座忧，夜声先到竹窗幽。\n饥肠已作来年饱，病眼聊须腊月收。\n高士清贫无弊履，故人狂兴阻扁舟。\n却思清旷江边路，鹑兔成车酒自篘。",
        "dynasty": "宋",
        "collection_info": null
    },
    {
        "uuid": "2480e444f7f92a41aaa0ad3c2c460ecd",
        "title": "湖上晚归遇雨",
        "author": "张孝祥",
        "content": "阴云霭霭草萋萋，晚过东湖雨湿衣。\n细柳含烟凝翠色，浮鸥戏水弄晴晖。\n轻舟繫缆斜依岸，钓子收纶欲下矶。\n湖上人家未扃户，儿童蓑笠负薪归。",
        "dynasty": "宋",
        "collection_info": null
    },
    {
        "uuid": "96549a8f90be443c33e47b786533b855",
        "title": "雨入庐山",
        "author": "张孝祥",
        "content": "梦想羌庐一段奇，经行那得雨追随。\n晴来见说山逾好，胜处如今我自知。\n虚室真人珠咳唾，卍庵老子白鬚眉。\n并游三士风流甚，袖手傍观定有诗。",
        "dynasty": "宋",
        "collection_info": null
    },
    {
        "uuid": "b377b7b40e26c48aa393498cb4fcd51c",
        "title": "再和",
        "author": "张孝祥",
        "content": "借雨寻山故自奇，幕中佳客肯相随。\n清游端拜史君赐，此乐讵容儿辈知。\n暗谷水来鸣杂佩，远峯烟断出修眉。\n庾楼百尺江千里，遥忆凭高政索诗。",
        "dynasty": "宋",
        "collection_info": null
    },
    {
        "uuid": "7eb5b7378e0c179296508feca5038cf6",
        "title": "郡侯遣骑至山中馈名醖辄呈长句用黄宰韵",
        "author": "张孝祥",
        "content": "山南山北雨生寒，竹树风烟苍莽间。\n青壁倚天元未见，白衣送酒故相关。\n共追莲社公应许，稳上篮舆我欲还。\n后日重来拚一月，细扶藜杖觅孱颜。",
        "dynasty": "宋",
        "collection_info": null
    },
    {
        "uuid": "29a065ffafcd006dc8d1ac6f2f38999f",
        "title": "去年正月三日雪霁入昭亭访应庵如庵二老今年在临川追怀昔游用寄卍庵韵",
        "author": "张孝祥",
        "content": "蹇馿衝雪度松林，啮石溪流有令音。\n旋摘白云濡燥吻，更参黄蘗印初心。\n岚开复岭云千迭，冻合浮图玉数寻。\n一梦经年归去好，宦情全薄此情深。",
        "dynasty": "宋",
        "collection_info": null
    },
    {
        "uuid": "5400d4ff4744bbafd1cce04e24d0a56c",
        "title": "卍庵自东林欲还蜀某以报恩招之大人赋诗劝请再次韵",
        "author": "张孝祥",
        "content": "忆携拄杖过东林，掣电奔雷听法音。\n青壁倚天元满眼，白云出岫本无心。\n峩眉江崄公无度，法眼泉清我欲寻。\n手种庭前柏树子，孤根应比乡来深。",
        "dynasty": "宋",
        "collection_info": null
    },
    {
        "uuid": "7e6392e0e956188116ffd0673085b592",
        "title": "用韵简天童应庵",
        "author": "张孝祥",
        "content": "敬亭松竹古藂林，二老风流旧赏音。\n楼阁长开太平象，钟鱼能洗祖师心。\n别来黄鹄还千里，盟在白鸥当再寻。\n却忆西堂大言客，只今高坐海云深。",
        "dynasty": "宋",
        "collection_info": null
    },
    {
        "uuid": "e8358c8c8ec29f0dae358bb51a38e13a",
        "title": "奉陪宣守任史君谒昭亭神祠  其一",
        "author": "张孝祥",
        "content": "缓驱千骑出朝京，唤得春回眼界青。\n旗脚灵风来庙步，马蹄山雪过昭亭。\n极知太守怀忠款，端为君王荐德馨。\n惭愧去年冬十月，军书彻夜听鸣铃。",
        "dynasty": "宋",
        "collection_info": null
    },
    {
        "uuid": "aef5f779ddcd760f94ed94a499fa787b",
        "title": "奉陪宣守任史君谒昭亭神祠  其二",
        "author": "张孝祥",
        "content": "丰年已卜稻如京，雪尽春从草际青。\n竹裏红旗行点点，松间白塔见亭亭。\n暖回宿麦开寒色，风约疎梅度晚馨。\n却忆宣城李太白，也将诗句掣斋铃。",
        "dynasty": "宋",
        "collection_info": null
    },
    {
        "uuid": "2bd67f78d30483d04c284c362c6f1ccd",
        "title": "任守作醮为民祈福先期而雪是日开霁",
        "author": "张孝祥",
        "content": "紫府仙人自列真，绿章封事更通神。\n清尘已作连宵雪，不夜潜回万屋春。\n玉节朱幡来浩荡，云车风马正纷纶。\n步虚声彻朝元路，便挈荷囊款帝闉。",
        "dynasty": "宋",
        "collection_info": null
    },
    {
        "uuid": "89c4b1525124856c72218f8135a1be33",
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其一",
        "author": "张孝祥",
        "content": "逍遥丘壑欲忘年，忽作风蝉蜕骨仙。\n钟阜恰从三昧起，灵岩重要一灯传。\n极知扫迹终无策，且与临岐快着鞭。\n莫作山林城市想，从来大隠故居廛。",
        "dynasty": "宋",
        "collection_info": null
    },
    {
        "uuid": "812d8ab2d67f8843da1d5d7648e8bfcd",
        "title": "应庵退席蒋山来寄昭亭万寿三请不得已而去辄赠长句兼简苏州内翰尚书  其二",
        "author": "张孝祥",
        "content": "不寄音书又隔年，因师问讯玉堂仙。\n碧油早觉儒为贵，青海应无箭可传。\n忆昔丝纶催唤仗，何时沙路听鸣鞭。\n生涯落寞公知否，准拟松江受一廛。",
        "dynasty": "宋",
        "collection_info": null
    },
    {
        "uuid": "cc9a3a064b9a2c9b77aa938a1c8a75b8",
        "title": "辛巳冬闻德音  其一",
        "author": "张孝祥",
        "content": "帐殿称觞送喜频，德音借与万方春。\n指挥夷夏无遗策，开阖干坤有至神。\n南斗夜缠龙虎气，北风朝荡犬羊尘。\n明年玉烛王正月，拟上梁园奉贡珍。",
        "dynasty": "宋",
        "collection_info": null
    },
    {
        "uuid": "34eb70168a7032760b37c60e236d3686",
        "title": "辛巳冬闻德音  其二",
        "author": "张孝祥",
        "content": "鞑靼奚家款附多，王师直到白沟河。\n守江诸将遥分阃，绝漠残胡竞倒戈。\n翠跸春行天动色，牙樯宵济海无波。\n小儒不得参戎事，赋赋新诗续雅歌。",
        "dynasty": "宋",
        "collection_info": null
    },
    {
        "uuid": "cce888f1323417121c326a7a030baa32",
        "title": "和曾裘父韵送老人赴镇九江",
        "author": "张孝祥",
        "content": "边箭收声江不波，庐山高处与天摩。\n向来只作青鞋计，此去无如紫诏何。\n尘满庾楼烦翦拂，经余莲社更摩挲。\n文成本自筹帷幄，不数黥彭战伐多。",
        "dynasty": "宋",
        "collection_info": null
    },
    {
        "uuid": "295f8d28000c9ef332eaf980584c305e",
        "title": "上丁斋宿",
        "author": "张孝祥",
        "content": "青衿陪祀忆初年，老矣斋居重慨然。\n俎豆不知鹅鹳事，牲牢空荐犬羊羶。\n北来被髮车连野，东去乘槎浪接天。\n汲汲两宫常旰食，受膰归去泪如川。",
        "dynasty": "宋",
        "collection_info": null
    },
    {
        "uuid": "7e8669a07bb67ce59228aa18068465a9",
        "title": "和总得居士康乐亭韵",
        "author": "张孝祥",
        "content": "尚忆池塘梦阿连，当时此意惜无传。\n薪车不障洪河决，乔木终随故国颠。\n柳下煅工真得道，竹林酒友谩称贤。\n先生义慨云天薄，千载参渠活句禅。",
        "dynasty": "宋",
        "collection_info": null
    },
    {
        "uuid": "c4b399cd97f39647651797dfae637805",
        "title": "寄张真父舍人  其一",
        "author": "张孝祥",
        "content": "玉佩琼琚出近班，仙槎从此到人间。\n聊须海内无双士，往镇坤维百二关。\n御府应留霜简看，乡人休羡锦衣还。\n呜呼国步艰危日，补衮悬知欠仲山。",
        "dynasty": "宋",
        "collection_info": null
    },
    {
        "uuid": "b9c3c6d73dc27367caa62752f2a5bcaa",
        "title": "寄张真父舍人  其二",
        "author": "张孝祥",
        "content": "投分平生不数人，忆陪文馆笑谈新。\n资中宰树看成拱，荆府诗筒迹又陈。\n已恨别离空岁月，那知解后亦参辰。\n古来命驾须千里，薄宦区区愧此身。",
        "dynasty": "宋",
        "collection_info": null
    },
    {
        "uuid": "1f7ff8dc82e87efafda0a348d43e54b5",
        "title": "中秋观月齐云楼用孙昌符韵",
        "author": "张孝祥",
        "content": "玉宇无尘夜气清，银河彻底素波明。\n人应好月同千里，身在高楼近五城。\n丹桂定知怜我老，绿尊何惜为君倾。\n建章鳷鹊当年梦，便欲凭空上玉京。",
        "dynasty": "宋",
        "collection_info": null
    },
    {
        "uuid": "65d1444e43c4b98f18e93e7da8817315",
        "title": "题鲁如晦通隠",
        "author": "张孝祥",
        "content": "先生早结社中莲，覆锦凭熊亦偶然。\n不向江湖忘魏阙，故应山泽有儒仙。\n十洲便着登瀛士，三径难留避世贤。\n我亦经营一丘壑，问公先乞小壶天。",
        "dynasty": "宋",
        "collection_info": null
    },
    {
        "uuid": "9e5fad601ee921f4747c3f1e65ce0959",
        "title": "同胡邦衡夜直",
        "author": "张孝祥",
        "content": "慕用高名二十年，敢期丹地接周旋。\n先生义与云天薄，老去心如铁石坚。\n梦了琼崖身益壮，烟销金坞臭空传。\n一尊莫惜空相属，宫漏穿花夜色鲜。",
        "dynasty": "宋",
        "collection_info": null
    },
    {
        "uuid": "c6e1a46490df3f1fcc26cdfc65d2ffde",
        "title": "雪晴成五十六字",
        "author": "张孝祥",
        "content": "鸟乌声乐作初晴，日到南窗气象新。\n天接琼瑶三万顷，树明组练五千人。\n已从炎海消阴盭，更与神皋洗战尘。\n曾侍严宸知帝力，隆兴借与万方春。",
        "dynasty": "宋",
        "collection_info": null
    },
    {
        "uuid": "87e63b19f6abf9f6b7a20e840f83141c",
        "title": "将如会稽寄曾吉甫",
        "author": "张孝祥",
        "content": "起居一代文章老，阙寄音书恰二年。\n诗债未还缘懒拙，官游如此竟危颠。\n会稽旧有探书穴，贺监应寻载酒船。\n我欲从公留十日，问公乞句手亲编。",
        "dynasty": "宋",
        "collection_info": null
    },
    {
        "uuid": "6cc853f7672278ed26d6aea1480f8838",
        "title": "过昭亭哭二弟墓",
        "author": "张孝祥",
        "content": "陌上春风久矣归，墓头衰草正迷离。\n白头未抆三年泪，黄壤长埋短世悲。\n忆昔追游常并辔，只今独往更题诗。\n两儿二弟俱冥漠，顾影伶俜欲语谁。",
        "dynasty": "宋",
        "collection_info": null
    },
    {
        "uuid": "a9421d0b1396057a730366ca723ef69a",
        "title": "赠邕州滕史君",
        "author": "张孝祥",
        "content": "千骑东方白玉镳，十眉环坐紫檀槽。\n安南都护来鰲禁，建武将军握豹韬。\n瘴雨蛮烟惊鼓角，朔云边雪满旌旄。\n夕烽不到甘泉殿，尺一征还近赭袍。",
        "dynasty": "宋",
        "collection_info": null
    },
    {
        "uuid": "872163bc738763bbcf3ebe046bbc3f60",
        "title": "齐山",
        "author": "张孝祥",
        "content": "江山平远三千里，水石嵌空二百岩。\n地闢天开成洞府，峯回路转有精蓝。\n九华却立纔堪倚，万井横陈我所监。\n欲赋齐山无杰句，梦中危壁尚巉巉。",
        "dynasty": "宋",
        "collection_info": null
    },
    {
        "uuid": "22071adc13b5fc2bedac78e85017dd0f",
        "title": "夜读五公楚东酬唱辄书其后呈龟龄",
        "author": "张孝祥",
        "content": "同是清都紫府仙，帝教弹压楚山川。\n星躔错落珠连纬，岳镇岧峣柱倚天。\n宫羽在县金奏合，骅骝参队宝花鲜。\n平生我亦诗成癖，却悔来迟不与编。",
        "dynasty": "宋",
        "collection_info": null
    },
    {
        "uuid": "42e6c19da4aad83ac15e53fe503a3cc2",
        "title": "荐福观何卿壁间诗对之怅然次前韵",
        "author": "张孝祥",
        "content": "金华老子定臞仙，翰墨文章徧两川。\n遗迹已惊风落木，高名依旧日行天。\n人间易得朱颜老，寺壁空悬玉唾鲜。\n欲继三贤歌薤露，严诗杜集傥同编。",
        "dynasty": "宋",
        "collection_info": null
    },
    {
        "uuid": "720862c2415445dede2223401ed12bb3",
        "title": "再用韵作五公诗",
        "author": "张孝祥",
        "content": "公如韩子定飞仙，更喜门人老玉川。\n莫说诗筒频度岭，即看侯弁去朝天。\n飞龙位正云霄近，集凤楼高采色鲜。\n我欲扁舟君记否，但教归去杂民编。",
        "dynasty": "宋",
        "collection_info": null
    },
    {
        "uuid": "1fc334d582db724d77b4049a9fc628d6",
        "title": "蒙侍御丈再用韵作送行诗走笔和答迫放船不暇工也",
        "author": "张孝祥",
        "content": "忆曾总领道山仙，自挽狂澜制百川。\n廷策万言功盖世，台评三上力回天。\n楚东剩喜诗邮速，天北催颁诏墨鲜。\n老我江湖堪野史，看公勋业手亲编。",
        "dynasty": "宋",
        "collection_info": null
    },
    {
        "uuid": "0f23950972a69d1e6a3ed65aaf3d35f8",
        "title": "龟龄携具同景卢嘉叟饯别于荐福即席再用韵赋四客诗",
        "author": "张孝祥",
        "content": "使君领客访金仙，小队旌旗锦一川。\n我欲采芝非辟世，公当立极要擎天。\n诗声政尔容传稿，僧律何尝禁割鲜。\n一笑番阳逢岁熟，问公钟磬几时编。",
        "dynasty": "宋",
        "collection_info": null
    },
    {
        "uuid": "d5fcca90e18b20d7dc1222441b4f3810",
        "title": "登清音堂其下琵琶洲也再用韵",
        "author": "张孝祥",
        "content": "夜横霜竹梦游仙，晓到余干月满川。\n山遶楼台欲无地，水环洲渚更连天。\n明霞一抹朱弦直，芳草分垂绿绶鲜。\n却忆洞庭张乐地，石钟浮磬定同编。",
        "dynasty": "宋",
        "collection_info": null
    },
    {
        "uuid": "17a80bbe738d2c0d23f43ac55c45de13",
        "title": "余干赵公頙贤宗室也魏公题其堂曰养正且为作铭取易颐之义刻碑堂上予过之为赋诗",
        "author": "张孝祥",
        "content": "眼裏纷纷不要同，从教三径满蒿蓬。\n肯来与子谈周易，此去何人识魏公。\n家近星辰双阙北，身居烟浪五湖东。\n清台有日占云气，一丈丰碑夜贯虹。",
        "dynasty": "宋",
        "collection_info": null
    },
    {
        "uuid": "b4c230635c5f7778a178139a6b1d0806",
        "title": "鸡笼福地在历阳将至丰城望一山宛然感之赋诗",
        "author": "张孝祥",
        "content": "黄茅白苇径才通，忽见晴岚扫翠空。\n从吏只令俱蜑户，仙山何许是鸡笼。\n逢人渐觉交游少，问路仍行盗贼中。\n自是粗才合粗使，瘴乡那得便途穷。",
        "dynasty": "宋",
        "collection_info": null
    },
    {
        "uuid": "a7c0b267ceba5a20fae6ba6633da37af",
        "title": "午憩道傍人家",
        "author": "张孝祥",
        "content": "一崦人家竹树凉，午阴深处着胡床。\n石泉政似煮茗沸，稻花已作炊秔香。\n梦到家园归自好，起寻官路去何长。\n尘埃满面迎西日，底处青山是故乡。",
        "dynasty": "宋",
        "collection_info": null
    },
    {
        "uuid": "4461fca7ab7a19fbf00be1c2313b9e7b",
        "title": "入清江界地名九段田沃壤百里黄云际天他处未有也",
        "author": "张孝祥",
        "content": "野水瀰漫欲涨川，稻云烘日更连天。\n定无适粤千金橐，可买临江九段田。\n黄犊眠边高树荫，白鸡啼处远炊烟。\n此中若许投簪绂，便老锄耰卜数椽。",
        "dynasty": "宋",
        "collection_info": null
    },
    {
        "uuid": "35db1a2211d9f340938acbcfeda0a86c",
        "title": "题吴城庙",
        "author": "张孝祥",
        "content": "乞得东归一信风，敬持牲酒扣灵宫。\n千寻石甃苍藤合，百岁神仓赤眚空。\n浥浥午阴移岸树，萧萧凉意满船篷。\n杖藜更作僧坊去，借壁题诗却未工。",
        "dynasty": "宋",
        "collection_info": null
    },
    {
        "uuid": "cd74b38bc7986cbac540fdebde211739",
        "title": "呈枢密刘恭父",
        "author": "张孝祥",
        "content": "鼎席方虚望已隆，上游那得更烦公。\n敢言两镇成交契，自是孤根累化工。\n旧弼新开元帅府，闲官且领太平宫。\n归家凈洗如椽笔，准拟燕然勒骏功。",
        "dynasty": "宋",
        "collection_info": null
    },
    {
        "uuid": "30927e008992bb057ae209bba6bf6897",
        "title": "子功补之远送海错甚珍",
        "author": "张孝祥",
        "content": "白彘乌羊见未曾，青蛇赤蚁当常珍。\n忽惊海物来登坐，能致南烹有故人。\n万里漂流怜逐食，百年粗粝愧尝新。\n新篘恰趁来时熟，细酌梅花雪片春。",
        "dynasty": "宋",
        "collection_info": null
    },
    {
        "uuid": "849108201c4089fcbae62f27dc39cb1b",
        "title": "张仲钦朝阳亭",
        "author": "张孝祥",
        "content": "便合朝阳作凤鸣，江亭聊此驻修程。\n南瞻御路临双阙，东望仙家接五城。\n日上白门兵气静，春归淮浦暗潮平。\n遥怜莫府文书省，时下沧浪自濯缨。",
        "dynasty": "宋",
        "collection_info": null
    },
    {
        "uuid": "98ebec139f6aa77adc2a2e9099a3a2e1",
        "title": "次韵  其一",
        "author": "张孝祥",
        "content": "空岩相望一牛鸣，不要邮籤报水程。\n天接海光通外徼，地连江势挟重城。\n丝纶迭至龙恩重，绣斧前驱蜑雾平。\n凤阁鸾台有虚位，请君从此振朝缨。",
        "dynasty": "宋",
        "collection_info": null
    },
    {
        "uuid": "d284ceb9a4e74e224d68cb0ec6780523",
        "title": "次韵  其二",
        "author": "张孝祥",
        "content": "饥肠得酒作雷鸣，痛饮狂歌不自程。\n坐上波澜生健笔，归来钟鼓动严城。\n不应此地淹鸿业，盍与吾君致太平。\n伏枥壮心犹未已，须君为我请长缨。",
        "dynasty": "宋",
        "collection_info": null
    },
    {
        "uuid": "309b76ea2cdee1482fbc69887575977d",
        "title": "送张司户还蜀",
        "author": "张孝祥",
        "content": "似向川人有夙缘，交游存殁最多贤。\n今年初识张公子，六月还寻上水船。\n万里亲庭心已到，一杯别酒意空传。\n西行剩有新诗句，寄我应书十样笺。",
        "dynasty": "宋",
        "collection_info": null
    },
    {
        "uuid": "7745511cbc610fb4bc05951859b074c7",
        "title": "和仲弥性烟霏佳句兼简贰车  其一",
        "author": "张孝祥",
        "content": "收敛经纶寄一麾，戏分风月与烟霏。\n醉余綵笔三千首，老去苍官四十围。\n露菊漙秋催落帽，蜡花摧夜照更衣。\n登临纵好难留滞，白髮双亲待汝归。",
        "dynasty": "宋",
        "collection_info": null
    },
    {
        "uuid": "635a146ff907b07924974339235a5937",
        "title": "和仲弥性烟霏佳句兼简贰车  其二",
        "author": "张孝祥",
        "content": "引手星辰逼太微，荡胸云物散空霏。\n莫山好处青成案，秋月明时雪打围。\n竹洗佳人千点泪，荷翻仙子六铢衣。\n西岩定有渔翁宿，障雨拦风不肯归。",
        "dynasty": "宋",
        "collection_info": null
    },
    {
        "uuid": "7397e535edb9d007bcdbf19b916d84a5",
        "title": "庾楼和林黄中韵",
        "author": "张孝祥",
        "content": "九月扁舟下水风，一尊佳处与君同。\n眼高四海氛尘外，诗在千山紫翠中。\n倾坐只惊谈麈白，踏筵不怕舞衫红。\n楼头今古无穷事，醉倚胡床月满空。",
        "dynasty": "宋",
        "collection_info": null
    },
    {
        "uuid": "305229ae86df2efac1167b040f711828",
        "title": "高远亭和林黄中韵",
        "author": "张孝祥",
        "content": "檐桷飞翔入太空，下窥庐岳最高峯。\n亭如岘首应遗爱，诗比西湖欲亢宗。\n天上唤君从此近，酒边着我几时重。\n凭阑欲去仍回首，谁与佳名自点胸。",
        "dynasty": "宋",
        "collection_info": null
    },
    {
        "uuid": "f77868d59fa715701ec47c525c3bffe3",
        "title": "与同僚十五人谢晴东明得渊字",
        "author": "张孝祥",
        "content": "灵光便满恒沙界，大士重来七十年。\n秋入郊原成乐岁，风随箫鼓散香烟。\n定知蛮獠安三窟，更遣蛟龙閟九渊。\n太守忧民但逃责，所忻毕至有群贤。",
        "dynasty": "宋",
        "collection_info": null
    },
    {
        "uuid": "69e3d0d9ae5e44b20836fab4ac145b8b",
        "title": "释奠",
        "author": "张孝祥",
        "content": "又领诸儒款泮宫，车书同处礼应同。\n柏庭老影留江月，竹屋寒声作社风。\n坐客语残香一穗，候人催起鼓三通。\n归来税冕仍分肉，更觉休官兴未穷。",
        "dynasty": "宋",
        "collection_info": null
    },
    {
        "uuid": "8518dd01c19b4486855500467fa464af",
        "title": "风雨石首呈同行寄荆州僚旧",
        "author": "张孝祥",
        "content": "昨日离筵酒未醒，今朝风雨暗江亭。\n近人积水春全绿，隔岸荒山夜却青。\n野吏衣冠行木偶，客船灯火散疎星。\n宽程且作三旬约，要看庐山紫翠屏。",
        "dynasty": "宋",
        "collection_info": null
    },
    {
        "uuid": "72fe73b509ff88e53dbd4e4982085203",
        "title": "江行再用前韵",
        "author": "张孝祥",
        "content": "泽畔行吟我独醒，归程不计短长亭。\n西风送浪头头白，芳草随人段段青。\n昨夜疎篷犹窘雨，今朝严鼓欲侵星。\n无人去唤华容宰，画我江行作小屏。",
        "dynasty": "宋",
        "collection_info": null
    },
    {
        "uuid": "81fc93a23df6d2a3eeb888b28a231f5a",
        "title": "次韵黄子余",
        "author": "张孝祥",
        "content": "缩肩得句极酸寒，何似黄郎咳唾间。\n少日曾经诸老学，传家自有祖师关。\n词林根柢今谁在，振古风流要力还。\n我老故应无用此，因君犹欲更晞颜。",
        "dynasty": "宋",
        "collection_info": null
    },
    {
        "uuid": "93f8ea9829c0d33d18748b354430c7fa",
        "title": "去临川书西津渔家",
        "author": "张孝祥",
        "content": "作客临川又一年，却寻归路浅滩船。\n宦游到处真聊尔，别恨何须更黯然。\n夹道长红惭父老，绕城浓碧记山川。\n无端此地成留滞，定自从渠有宿缘。",
        "dynasty": "宋",
        "collection_info": null
    },
    {
        "uuid": "bfb8c6f183c33d5e43005dfa18ad0105",
        "title": "将至池阳呈鲁使君",
        "author": "张孝祥",
        "content": "珍重池阳鲁使君，忘年交契独情亲。\n江山佳处公开府，风雨来时我问津。\n翠逼笋舆松径合，绿随秧马稻畦新。\n东归剩作登临好，病怯诗肠故恼人。",
        "dynasty": "宋",
        "collection_info": null
    },
    {
        "uuid": "541b369403bba87eb4d63ed35fcfb4d3",
        "title": "上元设醮毕作长句",
        "author": "张孝祥",
        "content": "绿简朱书自叩真，復炉香雾晚絪缊。\n雪花便作茶花白，春色还随月色新。\n江涨不忧堤万丈，年丰何啻粟千囷。\n微生只拟休官去，拜胙归来吉梦频。",
        "dynasty": "宋",
        "collection_info": null
    },
    {
        "uuid": "88a89b4315cbb95de00c9b4bfc4743cc",
        "title": "齐安郡夫人挽章",
        "author": "张孝祥",
        "content": "储祥吴越王家子，媲德蓬莱阁上仙。\n汤沐几年开大国，笄珈长夜揜穷泉。\n鸾台晓月悲尘镜，凤轸春风泣断弦。\n木落荄枯何限恨，藁砧应赋悼亡篇。",
        "dynasty": "宋",
        "collection_info": null
    },
    {
        "uuid": "4438519924a9e264673d82e60ce37f79",
        "title": "贺郊祀",
        "author": "张孝祥",
        "content": "汉统千龄接，虞衡七政齐。\n德馨天自飨，容祲古犹稽。\n舆卫鈎陈北，衣冠观阙西。\n雨先清道跸，寒避礼神圭。\n方士朝仙仗，宫垣挟御堤。\n庙芝楹迭璧，帝乐字连奎。\n虚次尤祗栗，怀亲极惨悽。\n珠旒依玉色，兰炬映璇题。\n两相初扶翼，崇坛六降隮。\n高灵森欲堕，诸福应如携。\n燎夜坛三烛，凌霜甲万犀。\n宗藩申宝酌，秘检护金泥。\n奉引星辰烂，旋归锦绣迷。\n端门临五凤，步辇驻双霓。\n日照云裳委，风含綵筤低。\n和声翔四表，嘉泽浸羣黎。\n盛事真寥廓，微生荷奬提。\n侍祠叨执爵，着籍缪通闺。\n异宠何由报，孤忠誓不睽。\n裁诗独惭晚，犹得并凫鹥。",
        "dynasty": "宋",
        "collection_info": null
    },
    {
        "uuid": "ca4ce1ed10a75d675d633563add35fe3",
        "title": "送颜廷藻归三衢",
        "author": "张孝祥",
        "content": "岁事今如此，公归意若何。\n倚门亲望切，传舍客愁多。\n美谶当圆石，仙游看烂柯。\n一科须俯拾，五字要长哦。",
        "dynasty": "宋",
        "collection_info": null
    },
    {
        "uuid": "cd14a1766d19b1a13eccd2f066783f76",
        "title": "送郭遐龄",
        "author": "张孝祥",
        "content": "去从公府辟，不为故人留。\n国士真如此，台家合见收。\n声名早多误，功业晚方优。\n不必毛锥子，相期定远侯。",
        "dynasty": "宋",
        "collection_info": null
    },
    {
        "uuid": "a686173615fdc38895fe51871955d7ec",
        "title": "次家君韵  其一",
        "author": "张孝祥",
        "content": "柏禅工立雪，松寿不凋寒。\n笔底波澜壮，胸中宇宙宽。\n登车慵揽辔，投檄愿休官。\n四海英名满，悬知袖手难。",
        "dynasty": "宋",
        "collection_info": null
    },
    {
        "uuid": "510878f7ce67e3ed110717fcccd6413e",
        "title": "次家君韵  其二",
        "author": "张孝祥",
        "content": "忆昔金门直，通班玉殿寒。\n风云黄道近，日月太虚宽。\n法锦罗千仗，宫花覆百官。\n江湖岁将晚，未觉报君难。",
        "dynasty": "宋",
        "collection_info": null
    },
    {
        "uuid": "9b99bdd35a8b05ac9abc53a57d70ce5e",
        "title": "题玄英先生庙",
        "author": "张孝祥",
        "content": "木老参天直，江清白日闲。\n先生元不死，遗庙亦空山。\n文采云仍似，风流正始间。\n平生子严子，高处得追攀。",
        "dynasty": "宋",
        "collection_info": null
    },
    {
        "uuid": "a96631c735b9a5775b084017fdbb4220",
        "title": "谨和老人贻具圆復之什",
        "author": "张孝祥",
        "content": "儒名参墨行，诗律傲宗风。\n老去能从我，生来未识公。\n据梧心已死，行李岁将穷。\n应见维摩诘，天花结习空。",
        "dynasty": "宋",
        "collection_info": null
    },
    {
        "uuid": "a288e5f488daa0220519df4cf2ca1ce8",
        "title": "和王景文  其一",
        "author": "张孝祥",
        "content": "陆行忌豺虎，水去怯风波。\n世路险犹尔，客中愁更多。\n吾生真漫与，天道合如何。\n千古兴亡意，临风一放歌。",
        "dynasty": "宋",
        "collection_info": null
    },
    {
        "uuid": "7f8cb14867b9758205c518cf60a9338f",
        "title": "和王景文  其二",
        "author": "张孝祥",
        "content": "斯文到之子，砥柱阅颓波。\n致主规模别，伤时疾疢多。\n大臣谗贾谊，逆旅欠常何。\n无路排阊阖，聊当扣角歌。",
        "dynasty": "宋",
        "collection_info": null
    },
    {
        "uuid": "7cd0a4bda77b41f5bbb9f137be1ab36a",
        "title": "和王景文  其三",
        "author": "张孝祥",
        "content": "王师行六月，淮海静无波。\n元老前筹密，诸军捷奏多。\n西风向萧瑟，北顾要谁何。\n闻说收兵后，讴吟杂雅歌。",
        "dynasty": "宋",
        "collection_info": null
    },
    {
        "uuid": "91d73017de41459c948f92c5a134f97a",
        "title": "即事简苏廷藻",
        "author": "张孝祥",
        "content": "落日边书急，秋风战鼓多。\n私忧真过计，长算合如何。\n尽敛清淮戍，仍收瀚海波。\n栖迟一尊酒，幽恨满关河。",
        "dynasty": "宋",
        "collection_info": null
    },
    {
        "uuid": "7c447e7f709b683fcd60d6a35a9c42e3",
        "title": "和韩中父  其一",
        "author": "张孝祥",
        "content": "天入南郊白，云连朔野昏。\n弼臣开盛府，殇虏哭新魂。\n闻道通轺传，何当拜寝园。\n荒寒岁将晚，愁绝更堪言。",
        "dynasty": "宋",
        "collection_info": null
    },
    {
        "uuid": "15afa4b98bac578bf540cba390894df6",
        "title": "和韩中父  其二",
        "author": "张孝祥",
        "content": "东邻子韩子，忧国忘晨昏。\n也作漳滨卧，谁招楚些魂。\n旧勋留幕府，新渥到丘园。\n家法传来久，迟君一尽言。",
        "dynasty": "宋",
        "collection_info": null
    },
    {
        "uuid": "63f235904c4883a3de17f4f4c752b484",
        "title": "东坝",
        "author": "张孝祥",
        "content": "固城朝送客，东坝晚留侬。\n浙近风烟好，春回港汊通。\n北来愁乱辙，南去喜疎篷。\n不是趋朝市，松江学钓翁。",
        "dynasty": "宋",
        "collection_info": null
    },
    {
        "uuid": "659b0cd63955ab68c7c4e5cb5726865e",
        "title": "过建德",
        "author": "张孝祥",
        "content": "古县依山住，肩舆带雨来。\n闾阎无地着，岩壑有天开。\n野驿编青竹，公庭砌碧苔。\n传闻长官好，小泊亦佳哉。",
        "dynasty": "宋",
        "collection_info": null
    },
    {
        "uuid": "b592e01dfbc6853f1c89637cf19c1f0e",
        "title": "龟龄侍御以番阳士子之意作五峰亭且赋诗某敬和",
        "author": "张孝祥",
        "content": "庐山真满眼，秀句忆东坡。\n但遣佳名易，悬知得士多。\n云霄身已近，星象手能摩。\n太守文章伯，风行水自波。",
        "dynasty": "宋",
        "collection_info": null
    },
    {
        "uuid": "e9b4f3729c25c5193cd7d50dbd748c7e",
        "title": "过岳麓见子云题字偶逢来使因寄二诗  其一",
        "author": "张孝祥",
        "content": "籍甚韩公子，情亲我弟兄。\n星沙逢驿使，岳麓见题名。\n共作三年别，相望五日程。\n湘江接淮水，寄与濯尘缨。",
        "dynasty": "宋",
        "collection_info": null
    },
    {
        "uuid": "b18d7116130471b3b66ae11d6391dfdd",
        "title": "过岳麓见子云题字偶逢来使因寄二诗  其二",
        "author": "张孝祥",
        "content": "故人应问我，客裏定何如。\n马铺为行馆，鸡栖是使车。\n四郊多贼垒，五筦欠兵储。\n此去无来鴈，因人数寄书。",
        "dynasty": "宋",
        "collection_info": null
    },
    {
        "uuid": "de07e85a070b6dcbe1cd8c6c7321749e",
        "title": "送刘子思",
        "author": "张孝祥",
        "content": "送客古城东，阴晴一日中。\n旧怜杉桱碧，新喜荔枝红。\n香火丛祠冷，鱼虾小市空。\n明朝万里别，今夕此尊同。",
        "dynasty": "宋",
        "collection_info": null
    },
    {
        "uuid": "080b28ac37781834be4d1477a8adb6c6",
        "title": "月夜与蔡济忠曹公会泛舟自水东归",
        "author": "张孝祥",
        "content": "一舸驾长风，银河此路通。\n波光连月白，烛影到江红。\n五岭经星外，千山飓雾中。\n不知今夜赏，更有几人同。",
        "dynasty": "宋",
        "collection_info": null
    },
    {
        "uuid": "4fe14e3c49480b11df66419a8d4e3fc4",
        "title": "鹿鸣燕",
        "author": "张孝祥",
        "content": "明庭下温诏，方岳贡羣贤。\n巢凤山中客，栖鸾地上仙。\n鱼龙回夜水，鵰鹗在秋天。\n添种家乡桂，归途快着鞭。",
        "dynasty": "宋",
        "collection_info": null
    },
    {
        "uuid": "f96f13972b8044056080f60e3122464e",
        "title": "訾洲即事",
        "author": "张孝祥",
        "content": "一雨便清凉，风回百草香。\n云山米家画，水竹辋川庄。\n僧赋蠲新帖，墙榛斩旧行。\n归鞍乘晚霁，空翠满轻装。",
        "dynasty": "宋",
        "collection_info": null
    },
    {
        "uuid": "fbee42f61f3818ca68e1a0c34fa60830",
        "title": "罢归",
        "author": "张孝祥",
        "content": "亲老难为住，恩深许放归。\n北行湘水阔，南望瘴烟微。\n兵卫收门戟，征尘上客衣。\n遥知六七月，喜气满庭闱。",
        "dynasty": "宋",
        "collection_info": null
    },
    {
        "uuid": "3f103d2aa286d2da2a28113acc36595a",
        "title": "罢归呈同官  其一",
        "author": "张孝祥",
        "content": "去年秋七月，我犯瘴烟来。\n赋少畬田熟，徭归驿路开。\n上恩均雨露，孤迹返蒿莱。\n想像山中趣，参差屐齿苔。",
        "dynasty": "宋",
        "collection_info": null
    },
    {
        "uuid": "5bae3c81fc555bc5e0bb814b2c8dd86d",
        "title": "罢归呈同官  其二",
        "author": "张孝祥",
        "content": "岭水常时急，蛮山是处高。\n户输无翠羽，溪瘴有黄茅。\n游子归乡国，斯人滞冗曹。\n临分那忍别，风裏鬓萧骚。",
        "dynasty": "宋",
        "collection_info": null
    },
    {
        "uuid": "b7f7c4870a7d4bae9b7207a47ecea00c",
        "title": "赠江清卿",
        "author": "张孝祥",
        "content": "岭海适相逢，经年飓雾中。\n官闲诗格进，禄薄俸囊空。\n子昔南征鹤，吾今北去鸿。\n江湖渺何许，听唳九霄风。",
        "dynasty": "宋",
        "collection_info": null
    },
    {
        "uuid": "5f8dadf041ecbc3f9b37be2d2d8213ba",
        "title": "过灵川寄张仲钦兼赠王令尹",
        "author": "张孝祥",
        "content": "尘沙行半日，烟火是灵川。\n县只三家市，渠通十斛船。\n官空无见俸，税重有荒田。\n太息王郎子，栖迟欲四年。",
        "dynasty": "宋",
        "collection_info": null
    },
    {
        "uuid": "ccb5786de7c98e62db07922804e81a11",
        "title": "滑石",
        "author": "张孝祥",
        "content": "重来滑石铺，为爱碧泉鸣。\n古甃苔花涩，虚檐桂月明。\n乔林通夜气，密竹动秋声。\n客裏清凉地，悠然一振缨。",
        "dynasty": "宋",
        "collection_info": null
    },
    {
        "uuid": "4d9f7971c24109ba215a6aabbe9d3a6c",
        "title": "兴安",
        "author": "张孝祥",
        "content": "提封连岭海，风土似江吴。\n仙去山藏乳，商归斗算珠。\n劭农多乐岁，厉俗有通儒。\n已过炎关了，吾行且缓驱。",
        "dynasty": "宋",
        "collection_info": null
    },
    {
        "uuid": "f4e9c9906f8a7bc69bb3565e6d03a20d",
        "title": "炎关",
        "author": "张孝祥",
        "content": "驱马度炎关，身经瘴野还。\n稍余衣带水，已尽剑铓山。\n海月随人远，湘云似我闲。\n不须占紫气，游戏且人间。",
        "dynasty": "宋",
        "collection_info": null
    },
    {
        "uuid": "d083ba19882aca51429614474e09f66f",
        "title": "蒸霞谷为曹公会赋",
        "author": "张孝祥",
        "content": "见说蒸霞谷，连山只种桃。\n补成天五色，散作佛千毫。\n月底羣仙下，风前细仗高。\n期君成美实，归献赤霜袍。",
        "dynasty": "宋",
        "collection_info": null
    },
    {
        "uuid": "672eed8f899a1d26f74a5cc517058f0e",
        "title": "登瀛桥为曹公会赋",
        "author": "张孝祥",
        "content": "从此上瀛洲，虹蜺晚未收。\n济川谁作楫，浮海不乘桴。\n弱水三万里，五城十二楼。\n读书羣玉府，风袂揖丹丘。",
        "dynasty": "宋",
        "collection_info": null
    },
    {
        "uuid": "38dc7609efa28742b1ad569a0fa9d3eb",
        "title": "丙戌七月望日自南台游福严书留山中",
        "author": "张孝祥",
        "content": "乞我一枝筇，经行又别峯。\n水流仙界叶，风落化城钟。\n锡去泉无恙，车行石有踪。\n却怜磨衲老，曾见两儒宗。",
        "dynasty": "宋",
        "collection_info": null
    },
    {
        "uuid": "bc2fc1c557035f25646487acfac0dc56",
        "title": "和万老",
        "author": "张孝祥",
        "content": "归途正辽邈，此地更淹留。\n落木千山夜，空江万里秋。\n聊为无事饮，莫赋畔牢愁。\n明发催船鼓，风帆过橘洲。",
        "dynasty": "宋",
        "collection_info": null
    },
    {
        "uuid": "bc668d7f9b85a93b1db15b3daeb53ebb",
        "title": "再和",
        "author": "张孝祥",
        "content": "吾行聊復尔，处处贾胡留。\n天入星沙晚，风连梦泽秋。\n未容诗作祟，政要酒浇愁。\n明月无人伴，携君鹦鹉洲。",
        "dynasty": "宋",
        "collection_info": null
    },
    {
        "uuid": "fe129893bb6f1380890496715578b765",
        "title": "三塔寺阻雨  其一",
        "author": "张孝祥",
        "content": "塔上一铃语，湖头三日风。\n苍山在烟外，高浪与天通。\n市迥薪刍少，僧残像教空。\n不妨留滞好，且看夕阳红。",
        "dynasty": "宋",
        "collection_info": null
    },
    {
        "uuid": "db722b140977179f54dd66dc01eecf7f",
        "title": "三塔寺阻雨  其二",
        "author": "张孝祥",
        "content": "倦客三杯酒，高僧一味茶。\n凉风撼杨柳，晴日丽荷花。\n铎语时鸣塔，渔歌晚钓槎。\n停舻快清憩，步稳衬明霞。",
        "dynasty": "宋",
        "collection_info": null
    },
    {
        "uuid": "4b3f28024dcfb23fc49cba91caea84fd",
        "title": "过湘中得诗僧万致一于书无所不读非苟得诗名于僧中者余欲与俱还吴中而万家浯溪将结草庵其上送余至湘阴復归作四十字以别",
        "author": "张孝祥",
        "content": "别去太匆匆，回船梦泽东。\n拟寻行脚路，忽遇打头风。\n梵网威仪在，天花结习空。\n它年三百首，吾为子流通。",
        "dynasty": "宋",
        "collection_info": null
    },
    {
        "uuid": "027f6aff590f200485c4d684ce14c2bd",
        "title": "钦夫子明定叟夜话舟中钦夫说论语数解天地之心圣人之心尽在是矣明日赋诗以别",
        "author": "张孝祥",
        "content": "江北我归去，湘西君卜居。\n谁知对床语，胜读十年书。\n不饮清无寐，来朋乐有余。\n明朝千里别，密处几曾疎。",
        "dynasty": "宋",
        "collection_info": null
    },
    {
        "uuid": "cf43d3766d0389cb529ad035ed1e83bd",
        "title": "送张立之赴临江判官",
        "author": "张孝祥",
        "content": "珍重清江掾，相从五见秋。\n炎凉无改节，夷险有忠谋。\n莲幕开新府，蒲帆漾小舟。\n凄然洞庭野，别意与川流。",
        "dynasty": "宋",
        "collection_info": null
    },
    {
        "uuid": "30190fcef9b0637b668089d9f31bf897",
        "title": "黄陵庙",
        "author": "张孝祥",
        "content": "百世黄陵庙，凄凉屋数间。\n只怜斑楚竹，那记赭湘山。\n访古韩碑在，征歌屈些闲。\n虞嫔更尧女，莫入水仙班。",
        "dynasty": "宋",
        "collection_info": null
    },
    {
        "uuid": "f34e5961949e54d82f88b05fba0377ac",
        "title": "磊石",
        "author": "张孝祥",
        "content": "鼓发营田市，帆收磊石山。\n冰纨六十里，烟髻两三鬟。\n天气水云合，人家罾网间。\n晚来风更熟，别浦棹歌还。",
        "dynasty": "宋",
        "collection_info": null
    },
    {
        "uuid": "10316ae6372f58b07f19abd31ff24cc8",
        "title": "黄州",
        "author": "张孝祥",
        "content": "平生闻赤壁，今日到黄州。\n古戍参差月，空江浩荡秋。\n艰难念时事，留滞岂身谋。\n索索悲风裏，沧浪亦白头。",
        "dynasty": "宋",
        "collection_info": null
    },
    {
        "uuid": "82e1b22a2ad8118de748ad1bb7ed0f80",
        "title": "东坡",
        "author": "张孝祥",
        "content": "繫船着西日，曳杖过东坡。\n暗井蛙成部，荒祠鸟作窠。\n老仙骑鹤去，穉子饭牛歌。\n兴废何须问，斯文自不磨。",
        "dynasty": "宋",
        "collection_info": null
    },
    {
        "uuid": "7115427c0e18d24cf608e64be54f707a",
        "title": "过蕲口六奉寺丞仲文亲帖之贶今早本约来陈店復勤千骑至冶塘所以招迎之意甚厚感叹不已赋此为谢",
        "author": "张孝祥",
        "content": "故人经岁别，连日几封书。\n不识江头路，仍迂长者车。\n追参空幕府，牵挽到宾除。\n太息交情薄，多公不我疎。",
        "dynasty": "宋",
        "collection_info": null
    },
    {
        "uuid": "4c9149eb73f6bb25f2fda62b5420e574",
        "title": "临发再和",
        "author": "张孝祥",
        "content": "水落鱼成塞，风高鴈欲书。\n公为东道主，我滞北辕车。\n边障无传警，朝廷有拜除。\n江干便迎候，此别未云疎。",
        "dynasty": "宋",
        "collection_info": null
    },
    {
        "uuid": "5aa24541f0b2defe701a5d36f13fc218",
        "title": "送仲子弟用同之韵",
        "author": "张孝祥",
        "content": "凄然鸿鴈影，晚岁索衣裘。\n惜别湘江夜，归程楚甸秋。\n极知违定省，不敢更淹留。\n明月分携处，无言只是愁。",
        "dynasty": "宋",
        "collection_info": null
    },
    {
        "uuid": "7c401942b87ec2b3e4f103b70a7f416c",
        "title": "送谢梦得归昭武",
        "author": "张孝祥",
        "content": "莫吟青玉案，恐弊黑貂裘。\n国步艰难日，人间浩荡秋。\n不须鸟工往，且作贾胡留。\n后夜回春阁，凄然一段愁。",
        "dynasty": "宋",
        "collection_info": null
    },
    {
        "uuid": "366659c6dc8036ae7de115fd472144e7",
        "title": "和钦夫喜雨",
        "author": "张孝祥",
        "content": "佛剎起香云，高低一雨均。\n使君心未已，阁老句还新。\n喜入村乡乐，凉生瓮盎春。\n莫嫌知稼穑，我是种田人。",
        "dynasty": "宋",
        "collection_info": null
    },
    {
        "uuid": "b38f928c8b9a95440da79a41daf185c4",
        "title": "诗送荆州进士入都",
        "author": "张孝祥",
        "content": "人才收楚产，宾荐谨周官。\n就日三吴近，披风七泽宽。\n解包珍贡入，瑑玉宝光寒。\n簇仗春旗裏，看君策治安。",
        "dynasty": "宋",
        "collection_info": null
    },
    {
        "uuid": "2b3161e41be52a7537bce1b69375ae80",
        "title": "城西晚步呈王亮采",
        "author": "张孝祥",
        "content": "城西行半日，佳客偶相随。\n古寺寻修竹，荒园读断碑。\n三杯午时酒，一簇晚沙旗。\n春色从今好，重来未可知。",
        "dynasty": "宋",
        "collection_info": null
    },
    {
        "uuid": "738f049b0107966b9def1cfa90221ff5",
        "title": "压云亭",
        "author": "张孝祥",
        "content": "登临多好处，第一压云亭。\n水作高低白，山分远近青。\n人家半烟树，客柁满春汀。\n剩欲留连晚，归时更摘星。",
        "dynasty": "宋",
        "collection_info": null
    },
    {
        "uuid": "789773afae101a6e890f073759ea49b8",
        "title": "玉渊亭",
        "author": "张孝祥",
        "content": "夜投宝觉寺，径上玉渊亭。\n峡束千崖水，天分一段星。\n神光行熠耀，空翠矗青冥。\n雄观兼幽趣，悠然寄独醒。",
        "dynasty": "宋",
        "collection_info": null
    },
    {
        "uuid": "f9d1440c85a05b144d1874675afa857d",
        "title": "简寂观",
        "author": "张孝祥",
        "content": "瀑水流红叶，荒祠琐翠微。\n紫霄人不到，白鹤事全非。\n苦笋今年少，黄冠竟日饥。\n摩挲石龙柱，竚立为歔欷。",
        "dynasty": "宋",
        "collection_info": null
    },
    {
        "uuid": "73a29cb5ac3e021fed45fdba3cb350aa",
        "title": "皇甫坦所居",
        "author": "张孝祥",
        "content": "石侧疑无路，峯回别有天。\n神泉通玉海，帝画丽奎躔。\n紫闼虽重到，青瑶却未镌。\n直须香案吏，为写白云篇。",
        "dynasty": "宋",
        "collection_info": null
    },
    {
        "uuid": "dab9c9865118a110ef3dec495a427fbe",
        "title": "出郊",
        "author": "张孝祥",
        "content": "楚雾侵衣润，湘江到眼明。\n春连岳麓寺，花满定王城。\n佳客真如此，天公却不晴。\n空蒙殊可意，沙湿马蹄轻。",
        "dynasty": "宋",
        "collection_info": null
    },
    {
        "uuid": "f86eeec6bb184c4e20f1b705e588db6c",
        "title": "酬朱元晦登定王台之作",
        "author": "张孝祥",
        "content": "海内朱公子，端能为我来。\n谭谐渺今古，欢喜到舆台。\n日月何曾蔽，风云会有开。\n登临一杯酒，莫作楚囚哀。",
        "dynasty": "宋",
        "collection_info": null
    },
    {
        "uuid": "6d416ec455a860eb66e17cc91fc54c93",
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其一",
        "author": "张孝祥",
        "content": "得孙当赞喜，唤客便分题。\n楼鼓方行夜，天星恰照奎。\n熊罴通梦寐，孔释自提携。\n汤餠那应晚，吾来为止啼。",
        "dynasty": "宋",
        "collection_info": null
    },
    {
        "uuid": "bfcd1e0d3a7bd3dbac1c157e0dd0a83c",
        "title": "吴伯承生孙交游共为之喜凡七人分韵我亦从来识英物试教啼看定何如某得啼定字  其二",
        "author": "张孝祥",
        "content": "吴郎薄轩冕，市隠室垂罄。\n儿孙忽成行，乘除乃天定。\n我女才三岁，此事当退听。\n剩欲便款门，积雨道苦泞。",
        "dynasty": "宋",
        "collection_info": null
    },
    {
        "uuid": "ece5f32eefac704b7fc33f3577a37086",
        "title": "赠王茂升",
        "author": "张孝祥",
        "content": "荐士移书早，论交识面迟。\n宽行十里路，细读百篇诗。\n句法能如此，胸中定自奇。\n不嫌知己少，莫厌此官卑。",
        "dynasty": "宋",
        "collection_info": null
    },
    {
        "uuid": "452521c7140d622824795e227d89df4d",
        "title": "秋日郊居",
        "author": "张孝祥",
        "content": "秋日郊扉乐，心闲景趣闲。\n风生疎竹裏，雨在片云间。\n疏港聊通水，关门不碍山。\n残书读未尽，飞鸟暮云还。",
        "dynasty": "宋",
        "collection_info": null
    },
    {
        "uuid": "857b7178fdf4cee20057e0c3fb25da29",
        "title": "中秋书事",
        "author": "张孝祥",
        "content": "江月清光冷，波亭夜色奇。\n流萤翻露草，倦鹊遶风枝。\n素魄不长满，故人频语离。\n有怀千里恨，若为一杯辞。",
        "dynasty": "宋",
        "collection_info": null
    },
    {
        "uuid": "80c9a8ccf33aeca65a0a10fef89645bb",
        "title": "请说归休好  其一",
        "author": "张孝祥",
        "content": "请说归休好，扶行白髮亲。\n访医无远近，买药辨新陈。\n索酒兼邻瓮，要宾尽里人。\n短长无不可，且得是闲身。",
        "dynasty": "宋",
        "collection_info": null
    },
    {
        "uuid": "a483e68712491e225455984047c16796",
        "title": "请说归休好  其二",
        "author": "张孝祥",
        "content": "请说归休好，从今自在闲。\n新除迭黄纸，旧隠接青山。\n竹遶披风榭，芦藏钓月湾。\n田间四时景，何处不开颜。",
        "dynasty": "宋",
        "collection_info": null
    },
    {
        "uuid": "872bc9a261e25d0a15ee3490f7c77e29",
        "title": "喜归作",
        "author": "张孝祥",
        "content": "月地参差影，风檐取次花。\n酒为春主掌，贫是老生涯。\n湖海扁舟去，江淮到处家。\n扶持两仙伯，丹鼎绚彤霞。",
        "dynasty": "宋",
        "collection_info": null
    },
    {
        "uuid": "f8e61ab83e58ab03df2eff808e54fca3",
        "title": "故年家姚公挽章",
        "author": "张孝祥",
        "content": "世德方隆报，君恩未及封。\n起家惟子好，弗寿竟谁钟。\n无復时中圣，遥怜不相舂。\n隻鸡吾阻往，抆泪睇乔松。",
        "dynasty": "宋",
        "collection_info": null
    },
    {
        "uuid": "b8029409d292c674800ca25b4cda6241",
        "title": "殿庐偶成",
        "author": "张孝祥",
        "content": "帘幕垂垂燕子风，宫花春尽翠阴浓。\n日长禁直文书静，宝爇时时一拆封。",
        "dynasty": "宋",
        "collection_info": null
    },
    {
        "uuid": "77e29cd6b03e0832d94c96a7b21faa44",
        "title": "和刘国正觅雌黄  其一",
        "author": "张孝祥",
        "content": "刘郎家具少于车，只有诗囊未厌渠。\n乞与丹铅将底用，点勘腹中行秘书。",
        "dynasty": "宋",
        "collection_info": null
    },
    {
        "uuid": "50adbba844e5273273ace94213b7cf1b",
        "title": "和刘国正觅雌黄  其二",
        "author": "张孝祥",
        "content": "蛮笺欹斜落杰句，清似秋月横蛾眉。\n口中雌黄盖天下，聊欲教我烦新诗。",
        "dynasty": "宋",
        "collection_info": null
    },
    {
        "uuid": "60d2346019571b183a0eddb6af58a974",
        "title": "蜡梅",
        "author": "张孝祥",
        "content": "满面宫粧淡淡黄，绛纱封蜡贮幽香。\n遥怜未识春消息，乞与一枝教断肠。",
        "dynasty": "宋",
        "collection_info": null
    },
    {
        "uuid": "e45c232f964d670dab25c9f9b9e12587",
        "title": "次韵左举善木樨",
        "author": "张孝祥",
        "content": "想见秋花插满头，遥怜不负此山游。\n一枝併与诗筒馈，气压西湖万斛秋。",
        "dynasty": "宋",
        "collection_info": null
    },
    {
        "uuid": "81d0e380888a5a1ddf22c62ee9454d3e",
        "title": "以茶芽焦坑送周德友德友来索赐茶仆无之也  其一",
        "author": "张孝祥",
        "content": "帝家好赐矞云龙，祇到调元六七公。\n頼有家山供小草，犹堪诗老荐春风。",
        "dynasty": "宋",
        "collection_info": null
    },
    {
        "uuid": "070a3cb71b3ffd1b441a38b2348a3688",
        "title": "以茶芽焦坑送周德友德友来索赐茶仆无之也  其二",
        "author": "张孝祥",
        "content": "仇池诗中识焦坑，风味官焙可抗行。\n钻余权倖亦及我，十辈走前公试烹。",
        "dynasty": "宋",
        "collection_info": null
    },
    {
        "uuid": "45712688fde7b6298bc7a107e2f3ce6e",
        "title": "蕲春道中",
        "author": "张孝祥",
        "content": "霜凈波平水落湾，我行正在画图间。\n帘鈎不用怕风日，且看江南江北山。",
        "dynasty": "宋",
        "collection_info": null
    },
    {
        "uuid": "58e0be7d22318353a383d49bcd0809ea",
        "title": "次江州王知府叔坚韵  其一",
        "author": "张孝祥",
        "content": "说河不救痴儿渴，砥柱乃障颓波流。\n庾公楼中三昧手，何时归侍殿西头。",
        "dynasty": "宋",
        "collection_info": null
    },
    {
        "uuid": "c64042939b2a1500c2eefa64815ffadf",
        "title": "次江州王知府叔坚韵  其二",
        "author": "张孝祥",
        "content": "霜余江北山如画，岁晚家乡稻作京。\n万里公方黄鹄举，扁舟我自白鸥盟。",
        "dynasty": "宋",
        "collection_info": null
    },
    {
        "uuid": "60693c6f92e08ab0a81a0a4b2abbd81e",
        "title": "次江州王知府叔坚韵  其三",
        "author": "张孝祥",
        "content": "今朝放缆好天色，过午忽作打头风。\n却望江州纔十里，我船且繫芦花中。",
        "dynasty": "宋",
        "collection_info": null
    },
    {
        "uuid": "8445c8eb99b40e394ccc691fa551760e",
        "title": "次江州王知府叔坚韵  其四",
        "author": "张孝祥",
        "content": "庐山突兀上霄汉，使君豪气与相酬。\n庐山虽好不足恋，归矣当为苍生谋。",
        "dynasty": "宋",
        "collection_info": null
    },
    {
        "uuid": "0e1a2156c131dc4badf990184fa7ae3a",
        "title": "次江州王知府叔坚韵  其五",
        "author": "张孝祥",
        "content": "连城鼠璞不足唾，千金敝帚谁能酬。\n只今机会不容髮，愿借前箸君当谋。",
        "dynasty": "宋",
        "collection_info": null
    },
    {
        "uuid": "5f76e5f87b7ab035f0652fbbae148ea9",
        "title": "次江州王知府叔坚韵  其六",
        "author": "张孝祥",
        "content": "谷帘酿酒极清美，风味大似主人翁。\n我有一尊正倾写，却思烟雨庾楼中。",
        "dynasty": "宋",
        "collection_info": null
    },
    {
        "uuid": "c9cdc9fd3180c2b7d84d52b5f07064df",
        "title": "次江州王知府叔坚韵  其七",
        "author": "张孝祥",
        "content": "何人列屋闭婵娟，忆对清歌重慨然。\n一笑相怜穷相眼，谩撩诗思入愁边。",
        "dynasty": "宋",
        "collection_info": null
    },
    {
        "uuid": "e5301debe69f80814e60730b03f79069",
        "title": "次江州王知府叔坚韵  其八",
        "author": "张孝祥",
        "content": "经行有恨是阴雨，不见香炉生紫烟。\n安得草堂容一榻，听松听水日高眠。",
        "dynasty": "宋",
        "collection_info": null
    },
    {
        "uuid": "ac0b50a6f48c465d107f17f02d3733a9",
        "title": "道间见梅",
        "author": "张孝祥",
        "content": "寒女生来不解粧，天然玉色照孤芳。\n疎篱茅舍无端恨，故有幽人与断肠。",
        "dynasty": "宋",
        "collection_info": null
    },
    {
        "uuid": "7a1c4780b63ab834b07de6218d7a6c05",
        "title": "题定山寺  其一",
        "author": "张孝祥",
        "content": "蹇馿夜入定山寺，古屋贮月松风清。\n止闻挂塔一铃语，不见撞钟千指迎。",
        "dynasty": "宋",
        "collection_info": null
    },
    {
        "uuid": "7e36178017483004eab6faae455d0bd9",
        "title": "题定山寺  其二",
        "author": "张孝祥",
        "content": "千山苍茫月东出，万木摆摇风怒号。\n幽人隠几抚羣动，清灯明灭炉烟高。",
        "dynasty": "宋",
        "collection_info": null
    },
    {
        "uuid": "4c5f700eb0376489a8add9f442b500e8",
        "title": "昭亭食柑",
        "author": "张孝祥",
        "content": "一双分我洞庭秋，梨枣傍观不那羞。\n唤得风霜回齿颊，夜寻清梦五湖舟。",
        "dynasty": "宋",
        "collection_info": null
    },
    {
        "uuid": "4ac465cdec9eaf13aa61b56866a8db18",
        "title": "和如庵  其一",
        "author": "张孝祥",
        "content": "厌听诸方三昧禅，却思夜雨对床眠。\n欲知千偈如翻水，看取朝来绿涨川。",
        "dynasty": "宋",
        "collection_info": null
    },
    {
        "uuid": "3781fe823b2dbf47bb27c075c746fffd",
        "title": "和如庵  其二",
        "author": "张孝祥",
        "content": "不谈世法不谈禅，彻晓齁齁一觉眠。\n箇裏神通元不小，回风急雨震山川。",
        "dynasty": "宋",
        "collection_info": null
    },
    {
        "uuid": "cb8426fc2860e091a5e4c4c20be08160",
        "title": "和如庵  其三",
        "author": "张孝祥",
        "content": "朝供炉香夜供灯，闲来落得困瞢腾。\n如庵许我参堂去，长作昭亭粥饭僧。",
        "dynasty": "宋",
        "collection_info": null
    },
    {
        "uuid": "308557da99ca7cd7c381a4763785d905",
        "title": "和如庵  其四",
        "author": "张孝祥",
        "content": "一灯分作百千灯，光徧河沙正鬰腾。\n稽首应庵休拣择，直须传与在家僧。",
        "dynasty": "宋",
        "collection_info": null
    },
    {
        "uuid": "f25c6ac5aed2de6da7c51e266fb3f2cd",
        "title": "和如庵  其五",
        "author": "张孝祥",
        "content": "道人受偈自然灯，笔底光芒夜夜腾。\n诗成十手不供写，凿齿敢对弥天僧。",
        "dynasty": "宋",
        "collection_info": null
    },
    {
        "uuid": "c6ca1280142c8191f4d10b69a97e0f26",
        "title": "和如庵  其六",
        "author": "张孝祥",
        "content": "飞蛾扑扑误占灯，火色何人要上腾。\n我已澹然忘世味，蒲团纸帐只依僧。",
        "dynasty": "宋",
        "collection_info": null
    },
    {
        "uuid": "0c58f5aac6d00e353e69dd2363eb95c3",
        "title": "枫桥",
        "author": "张孝祥",
        "content": "四年忽忽两经过，古岸依然窣堵波。\n借我绳床消午暑，乱蝉鸣处竹阴多。",
        "dynasty": "宋",
        "collection_info": null
    },
    {
        "uuid": "cba1df29a950e94f3c5288fba1130b96",
        "title": "题西湖可赋轩",
        "author": "张孝祥",
        "content": "风光猎猎上乌巾，不那西湖烂熳春。\n借我绳床对修竹，为君一洗软红尘。",
        "dynasty": "宋",
        "collection_info": null
    },
    {
        "uuid": "fd8b5c140c8dbb506598f2e0b3697a89",
        "title": "题胡敦约山行图",
        "author": "张孝祥",
        "content": "松行石磴两崎岖，此去长安路更迂。\n底箇官侬强健在，葛巾芒屩自骑馿。",
        "dynasty": "宋",
        "collection_info": null
    },
    {
        "uuid": "7a76c610ee00af35f0f334c3d1463112",
        "title": "从张唐卿乞韭黄",
        "author": "张孝祥",
        "content": "雪压畦蔬僮手皲，度郎多日欠常珍。\n悬知旅食初无恙，窖裏黄芽借得春。",
        "dynasty": "宋",
        "collection_info": null
    },
    {
        "uuid": "65373a53dccd7d6abe55cd360fccecf5",
        "title": "送纸衾韩中父  其一",
        "author": "张孝祥",
        "content": "韩郎香尽诸缘绝，坏衲篝灯供佛熏。\n乞与纸衾绵样暖，撩教醉裏梦纷纭。",
        "dynasty": "宋",
        "collection_info": null
    },
    {
        "uuid": "756e0e52685c17670539019fcec3a0b1",
        "title": "送纸衾韩中父  其二",
        "author": "张孝祥",
        "content": "了知梦境皆虚妄，妄念常从梦处开。\n败子道心因此梦，梦成还我纸衾来。",
        "dynasty": "宋",
        "collection_info": null
    },
    {
        "uuid": "946ae62508e92820f7ab9b754e7c04ba",
        "title": "再用韵  其一",
        "author": "张孝祥",
        "content": "雪中纸衾有奇趣，暖香夜作椒兰熏。\n毗耶丈室本无病，天女为散花纷纭。",
        "dynasty": "宋",
        "collection_info": null
    },
    {
        "uuid": "596c7270094a1f455ff0a5e8a7468e6e",
        "title": "再用韵  其二",
        "author": "张孝祥",
        "content": "雪花如席风色恶，拥被围炉门不开。\n我亦穷阎车马绝，一杯相属望君来。",
        "dynasty": "宋",
        "collection_info": null
    },
    {
        "uuid": "8f920da741cbfa904721ba7d0ba04155",
        "title": "将至宣城和壁间韵寄王宣子",
        "author": "张孝祥",
        "content": "一笑归来见在身，倒倾江水洗缁尘。\n骑馿缓缓东风裏，知有工夫展故人。",
        "dynasty": "宋",
        "collection_info": null
    },
    {
        "uuid": "c503f5f0e1a768b615707d67f225ab80",
        "title": "寄当涂王守叔坚",
        "author": "张孝祥",
        "content": "隔江灯火夜深明，见说江城犬不惊。\n黠虏头颅当献社，使君胸次有长城。",
        "dynasty": "宋",
        "collection_info": null
    },
    {
        "uuid": "35e49455bb9f732c6ea84ef8596bfe2a",
        "title": "隠静觅杉株",
        "author": "张孝祥",
        "content": "旧闻隠静庭前柏，虎啸龙吟三十秋。\n我亦经营一丘壑，无根树子却须求。",
        "dynasty": "宋",
        "collection_info": null
    },
    {
        "uuid": "a4a3b730fad08308888a618ab067ba68",
        "title": "题夏氏庄",
        "author": "张孝祥",
        "content": "平湖漠漠雨霏霏，压水人家燕子飞。\n欲向湖东问春色，杏花无数点征衣。",
        "dynasty": "宋",
        "collection_info": null
    },
    {
        "uuid": "98f4880202dd1e7fafee37ba0d26c08b",
        "title": "舟中即事",
        "author": "张孝祥",
        "content": "夜行水涩舟难进，月白林稀鸟易惊。\n老去不堪霜露力，尊中微觉似多情。",
        "dynasty": "宋",
        "collection_info": null
    },
    {
        "uuid": "0137b83e4308b0f97fc1e4949779d1a8",
        "title": "小憩孙氏竹轩观诸公诗  其一",
        "author": "张孝祥",
        "content": "开轩种竹仍留客，想见此翁强健时。\n借我绳床小盘薄，为君试读壁间诗。",
        "dynasty": "宋",
        "collection_info": null
    },
    {
        "uuid": "493146acbd7b1f8f84b9421625aeff91",
        "title": "小憩孙氏竹轩观诸公诗  其二",
        "author": "张孝祥",
        "content": "种竹主人今白髮，题诗客子半青云。\n北来南去何时了，风月依然只此君。",
        "dynasty": "宋",
        "collection_info": null
    },
    {
        "uuid": "95255854762192965904e8b19620dc6e",
        "title": "王龟龄遣妓送酒赐诗走笔为谢",
        "author": "张孝祥",
        "content": "不復襄王梦裏云，纷纷缟袂与青裙。\n鸣鞭枉送斋中酿，病彻杯觞欠薄醺。",
        "dynasty": "宋",
        "collection_info": null
    },
    {
        "uuid": "a5769e4930bb83140a21bd9798fa5ec4",
        "title": "与荐福",
        "author": "张孝祥",
        "content": "湖上童童百亩阴，丹楼碧阁照清深。\n不嫌歌板相喧聒，要见桃花印此心。",
        "dynasty": "宋",
        "collection_info": null
    },
    {
        "uuid": "c7b8e23d0d56a09fbe96e3f0e5ed4ad1",
        "title": "丰城观音院有胡明仲范伯达汪彦章诸公题字",
        "author": "张孝祥",
        "content": "中兴人物数诸公，遗墨凄然野寺中。\n欲访英灵无处所，独搔蓬鬓立西风。",
        "dynasty": "宋",
        "collection_info": null
    },
    {
        "uuid": "99a87d7ac2e886d19661262bd69aa4ed",
        "title": "入桂林歇滑石驿题碧玉泉",
        "author": "张孝祥",
        "content": "百折崎岖岭路头，一环清駃石间流。\n须君凈洗南来眼，此去山川胜北州。",
        "dynasty": "宋",
        "collection_info": null
    },
    {
        "uuid": "5227ff56c3169f834281dca170fb596e",
        "title": "明年重过次韵六言",
        "author": "张孝祥",
        "content": "世事风经两过，此身遇坎乘流。\n折腰不为五斗，辙环或徧九州。",
        "dynasty": "宋",
        "collection_info": null
    },
    {
        "uuid": "a38fa14d1494a4ac09d180e3f1860eda",
        "title": "和都运判院韵辄记即事  其一",
        "author": "张孝祥",
        "content": "登临不但为山水，玉节政尔观民风。\n因君引我看胜处，诗在千山烟雨中。",
        "dynasty": "宋",
        "collection_info": null
    },
    {
        "uuid": "9b5b6e6fdd2a8a11bdfee7a44a3be134",
        "title": "和都运判院韵辄记即事  其二",
        "author": "张孝祥",
        "content": "平生烟霞成痼疾，置在朝市殊不宜。\n梦寻归路向何许，淮南小山生桂枝。",
        "dynasty": "宋",
        "collection_info": null
    },
    {
        "uuid": "fc3c25c34a91d8aee0b12ead5eca5ac1",
        "title": "和都运判院韵辄记即事  其三",
        "author": "张孝祥",
        "content": "先生名字帝所识，三节在道已相望。\n早晚鸣珂朝玉阙，朱衣正在殿中央。",
        "dynasty": "宋",
        "collection_info": null
    },
    {
        "uuid": "f5ae73c4dd58182017c82ec925ca3d8f",
        "title": "和都运判院韵辄记即事  其四",
        "author": "张孝祥",
        "content": "便建油幢上木天，棠阴元不用蒲鞭。\n南州小试调元手，国步多难政要贤。",
        "dynasty": "宋",
        "collection_info": null
    },
    {
        "uuid": "b11e8f5d59e4f48bab25f6daaf4f6369",
        "title": "和都运判院韵辄记即事  其五",
        "author": "张孝祥",
        "content": "绿簑青笠舟一叶，黄麻紫诰言如纶。\n君扶日月行黄道，我向江湖作散人。",
        "dynasty": "宋",
        "collection_info": null
    },
    {
        "uuid": "83c185d56398e12f549c0170f3336f0c",
        "title": "和都运判院韵辄记即事  其六",
        "author": "张孝祥",
        "content": "盆池虽小亦清深，要看澄泓印此心。\n不嫌蛙黾相喧聒，夜静恐有蛟龙吟。",
        "dynasty": "宋",
        "collection_info": null
    },
    {
        "uuid": "38b69de943ab28dd8e6cc6d088fa7db5",
        "title": "和都运判院韵辄记即事  其七",
        "author": "张孝祥",
        "content": "君诗我续貂不足，曹郐大楚非匹俦。\n要知二人唱必和，异日盛事传中州。",
        "dynasty": "宋",
        "collection_info": null
    },
    {
        "uuid": "b801dff7cc2009096440b43ed094e20a",
        "title": "敬谢经略秘阁余甘汤  其一",
        "author": "张孝祥",
        "content": "甘言误我三折臂，良药为洗五斗肠。\n欲知苦过味方永，请试君家肘后方。",
        "dynasty": "宋",
        "collection_info": null
    },
    {
        "uuid": "ae6317c9404e68335b06eebaca7451d6",
        "title": "敬谢经略秘阁余甘汤  其二",
        "author": "张孝祥",
        "content": "此老才堪上谏坡，南州留滞意如何。\n还将苦口劘英主，医国悬知药笼多。",
        "dynasty": "宋",
        "collection_info": null
    },
    {
        "uuid": "2488ae47a2fef4730ee79bbd68fdadf9",
        "title": "德庆范监州以子石砚宠假虽小而奇戏作  其一",
        "author": "张孝祥",
        "content": "曾侍虚皇玉案前，夜书茧纸笔如椽。\n莫嫌此石规模小，一寸玄云万斛泉。",
        "dynasty": "宋",
        "collection_info": null
    },
    {
        "uuid": "22243681b49a0d7fcc5ea7abed4a2949",
        "title": "德庆范监州以子石砚宠假虽小而奇戏作  其二",
        "author": "张孝祥",
        "content": "端溪别驾极风流，白璧明珠不暗投。\n笑我支床已多许，须君隠几更冥搜。",
        "dynasty": "宋",
        "collection_info": null
    },
    {
        "uuid": "7faba74800da378a60a604c501474d03",
        "title": "以水仙花供都运判院  其一",
        "author": "张孝祥",
        "content": "十月西湖冰齿凉，梅间松下小齐房。\n幽芳靓色天为笑，落莫南来也自香。",
        "dynasty": "宋",
        "collection_info": null
    },
    {
        "uuid": "32620889e6f2117061e2121f7a6e8361",
        "title": "以水仙花供都运判院  其二",
        "author": "张孝祥",
        "content": "瘴土风烟那有此，却疑姑射是前身。\n冰肌玉骨谁消得，付与霜台衣绣人。",
        "dynasty": "宋",
        "collection_info": null
    },
    {
        "uuid": "b1d12918f59343940073dca533759822",
        "title": "再和  其一",
        "author": "张孝祥",
        "content": "雪屋因君发妙思，作歌可比汉芝房。\n根尘巳证清凈慧，鼻观仍熏知见香。",
        "dynasty": "宋",
        "collection_info": null
    },
    {
        "uuid": "bfde46a5bdbe402c206724b623a4cc36",
        "title": "再和  其二",
        "author": "张孝祥",
        "content": "玉壶寒露映真色，雾阁云窗立半身。\n可但凌波学仙子，绝怜空谷有佳人。",
        "dynasty": "宋",
        "collection_info": null
    },
    {
        "uuid": "7441db9a74e77ae57b98eb78a9bd64cf",
        "title": "和仲钦题粉岩",
        "author": "张孝祥",
        "content": "一麾縻我欠追从，怅望千山紫翠重。\n忽向邮筒得新句，知君正在碧莲峯。",
        "dynasty": "宋",
        "collection_info": null
    },
    {
        "uuid": "4988ace8a6d8b252de62da9643b4f79b",
        "title": "仲钦寄民为重斋诗和答  其一",
        "author": "张孝祥",
        "content": "斋中寒日影珑葱，斋外参天十八公。\n二十四州民乐否，莫教一物怨途穷。",
        "dynasty": "宋",
        "collection_info": null
    },
    {
        "uuid": "e790971da95e66c94bb0b794548c2e2c",
        "title": "仲钦寄民为重斋诗和答  其二",
        "author": "张孝祥",
        "content": "玉节南来两使星，埋轮折槛有家声。\n不嫌斋榜民为重，去国当时一叶轻。",
        "dynasty": "宋",
        "collection_info": null
    },
    {
        "uuid": "56e4cba21a44a3150cb9295ff8b812c2",
        "title": "仲钦寄民为重斋诗和答  其三",
        "author": "张孝祥",
        "content": "德意丁宁到绿林，都捐刀剑作齐民。\n皇华入奏天颜喜，趁得朝元第四春。",
        "dynasty": "宋",
        "collection_info": null
    },
    {
        "uuid": "bb7ab8ada31bc8b6c9421376cc78f5d3",
        "title": "仲钦寄民为重斋诗和答  其四",
        "author": "张孝祥",
        "content": "行边使者几时回，寄我清风欲满怀。\n已把十诗镌乐石，为公满意落新斋。",
        "dynasty": "宋",
        "collection_info": null
    },
    {
        "uuid": "82814310c8702aca922a527fc4717cd5",
        "title": "仲钦寄民为重斋诗和答  其五",
        "author": "张孝祥",
        "content": "蛮烟瘴雨侵行李，每向南云有所思。\n定自为民忘涉险，请君细读寄来诗。",
        "dynasty": "宋",
        "collection_info": null
    },
    {
        "uuid": "dbc84542c7a0200bccc803af9a31eaca",
        "title": "赠珪老求竹",
        "author": "张孝祥",
        "content": "东窗便种千竿竹，准拟清风六月凉。\n传语报恩珪长老，相烦去作竹街坊。",
        "dynasty": "宋",
        "collection_info": null
    },
    {
        "uuid": "8c0a77388bee6e2ba295f44942682045",
        "title": "偶得四月菊以奉提刑运使  其一",
        "author": "张孝祥",
        "content": "午阴篱落小裴回，底许清香鼻观来。\n定自霜台风力峻，故教霜菊暑中开。",
        "dynasty": "宋",
        "collection_info": null
    },
    {
        "uuid": "9c5258b3ab9210ba24b15df3e88f1ad4",
        "title": "偶得四月菊以奉提刑运使  其二",
        "author": "张孝祥",
        "content": "金缕裁衣玉缀裳，扫除瘴暑作秋香。\n一杯拟做重阳赏，更借西风一夜凉。",
        "dynasty": "宋",
        "collection_info": null
    },
    {
        "uuid": "548fcef30e8b365dc0fcd44de37d347f",
        "title": "偶得新茶献提刑丈既寿北堂太夫人亦可助齐眉之饷也",
        "author": "张孝祥",
        "content": "龙焙新春出尚方，细官佳句总堪尝。\n遥知举案齐眉处，再拜萱堂寿未央。",
        "dynasty": "宋",
        "collection_info": null
    },
    {
        "uuid": "176dd892335ca0b13e8faa011b6c0289",
        "title": "郑义宁送莼菜",
        "author": "张孝祥",
        "content": "我梦扁舟震泽风，莼羹到筯晚盘空。\n那知岭海炎蒸地，也有青丝满碧笼。",
        "dynasty": "宋",
        "collection_info": null
    },
    {
        "uuid": "26c6116fcc995d080392fe9825e6c1a1",
        "title": "赠甘法曹",
        "author": "张孝祥",
        "content": "北岳仙人汗漫游，斯文曾到海边州。\n谁怜诗礼甘公子，牢落青衫向白头。",
        "dynasty": "宋",
        "collection_info": null
    },
    {
        "uuid": "daee182ea6e7cea586b6ffd8d4fceb64",
        "title": "赠刘全州子龟从兄弟",
        "author": "张孝祥",
        "content": "山到湘中青未了，月横岭北夜何其。\n问字刘郎能载酒，为渠更赋一篇诗。",
        "dynasty": "宋",
        "collection_info": null
    },
    {
        "uuid": "56f016cf2cd6e560dab6fb48017e306c",
        "title": "和蔡济忠溪上",
        "author": "张孝祥",
        "content": "一潭秋水不见底，十里暮山无断头。\n长恨公余过溪晚，放教明月上扁舟。",
        "dynasty": "宋",
        "collection_info": null
    },
    {
        "uuid": "80cb7eac8236c513ec6a6538280eb715",
        "title": "广右无笔刘子思携一束来择其尤者作字但如此它日中州有笔当爱惜也",
        "author": "张孝祥",
        "content": "刘侯赠我笔一束，笔锋如锥管如玉。\n不嫌夜艾剪银烛，为君一扫千兔秃。",
        "dynasty": "宋",
        "collection_info": null
    },
    {
        "uuid": "572ef0b2e8da047482effbdcb82525f3",
        "title": "登七星山呈仲钦  其一",
        "author": "张孝祥",
        "content": "魁杓历历控云岚，地阔天虚万象涵。\n不与天公管喉舌，犹堪岳立镇湘南。",
        "dynasty": "宋",
        "collection_info": null
    },
    {
        "uuid": "2a00568c5216affdb9c29ec86dc4f864",
        "title": "登七星山呈仲钦  其二",
        "author": "张孝祥",
        "content": "便驱匹马出烟岚，圣主恩深若海涵。\n却到玑衡高处望，白云无数满江南。",
        "dynasty": "宋",
        "collection_info": null
    },
    {
        "uuid": "198dfd5a86d93bbf78391b101950c8c7",
        "title": "寿老迓使者以斋素不置饯  其一",
        "author": "张孝祥",
        "content": "火云飞电远连天，太息斋厨几不羶。\n定自随车有甘雨，为言星使早加鞭。",
        "dynasty": "宋",
        "collection_info": null
    },
    {
        "uuid": "9834698fc08a2d93ca65174cc027300d",
        "title": "寿老迓使者以斋素不置饯  其二",
        "author": "张孝祥",
        "content": "藩府东行迓绣衣，海云山月照旌麾。\n锦囊剩有新诗句，寄与幽人莫遣迟。",
        "dynasty": "宋",
        "collection_info": null
    },
    {
        "uuid": "39ad524cb165e417f036d3b6144bb9f0",
        "title": "临桂令以荐当趋朝置酒召客戏作二十八字遣六从事佐之寿其太夫人",
        "author": "张孝祥",
        "content": "双鳬旧作朝天计，一鹗新收荐士书。\n不惜持杯相暖热，白头慈母最怜渠。",
        "dynasty": "宋",
        "collection_info": null
    },
    {
        "uuid": "40564e58e12149776e4b5c74556f8b81",
        "title": "风洞",
        "author": "张孝祥",
        "content": "山入乌蛮连越嶲，天开斗野对珠宫。\n应怜岭海长炎热，乞与清凉万窍风。",
        "dynasty": "宋",
        "collection_info": null
    },
    {
        "uuid": "c9ca21f3927b2acd076083b574233c2c",
        "title": "罗江驿",
        "author": "张孝祥",
        "content": "湘南湘北三十里，六月七月再经过。\n紫荆花开白酒贱，柰此湘中风月何。",
        "dynasty": "宋",
        "collection_info": null
    },
    {
        "uuid": "7b3ed3201889bb2b6427cd84a71c2e35",
        "title": "秦城",
        "author": "张孝祥",
        "content": "堑山堙谷北防胡，南筑坚城更远图。\n桂海冰天尘不动，那知壠上两耕夫。",
        "dynasty": "宋",
        "collection_info": null
    },
    {
        "uuid": "1be0137391e4d6a41ba794edd92bb225",
        "title": "龟潭",
        "author": "张孝祥",
        "content": "浯溪见渠文字古，龟潭有此竹石幽。\n王孙卖药城市去，江雨过时余独游。",
        "dynasty": "宋",
        "collection_info": null
    },
    {
        "uuid": "363185db4d49fa71100c1a58e286762f",
        "title": "早发衡山",
        "author": "张孝祥",
        "content": "飞廉盛怒土囊口，美满风帆真快哉。\n后日南山山下过，更留余力扫尘埃。",
        "dynasty": "宋",
        "collection_info": null
    },
    {
        "uuid": "794f2291df8315d5e8503ad7fb87c304",
        "title": "西湖",
        "author": "张孝祥",
        "content": "岸草汀花对夕阳，满船新月夜鸣榔。\n秋清菡萏红千柄，风静瑠璃碧一方。",
        "dynasty": "宋",
        "collection_info": null
    },
    {
        "uuid": "72bd87212835ab15a306dde4e03e6785",
        "title": "舟中  其一",
        "author": "张孝祥",
        "content": "扁舟东去几时还，身寄云涛泱漭间。\n一夜橹声鸣到晓，觉来满眼是它山。",
        "dynasty": "宋",
        "collection_info": null
    },
    {
        "uuid": "d28db5f2478facb1d0c0955602911fc6",
        "title": "舟中  其二",
        "author": "张孝祥",
        "content": "山围平远水浮天，目送归鸿落照边。\n好趁新年酿云液，归来犹及牡丹前。",
        "dynasty": "宋",
        "collection_info": null
    },
    {
        "uuid": "4864b59d3256b78f4df9aef84891b707",
        "title": "舟中  其三",
        "author": "张孝祥",
        "content": "乱山深崦小蹊斜，野水微茫浸断霞。\n一笛晚风生碧树，始知林裏有人家。",
        "dynasty": "宋",
        "collection_info": null
    },
    {
        "uuid": "e9c7ef7c503b83ab604a068205908930",
        "title": "舟中  其四",
        "author": "张孝祥",
        "content": "南来北去祇纷纷，又过荆山一月春。\n笑杀风前桃李树，飘蓬犹作未归人。",
        "dynasty": "宋",
        "collection_info": null
    },
    {
        "uuid": "852283f7708f2aaf2da22c9f3fd15c79",
        "title": "舟中  其五",
        "author": "张孝祥",
        "content": "泊船江口夜深深，月傍蓬窗照浅斟。\n隔岸渔灯半明灭，不眠空有故人心。",
        "dynasty": "宋",
        "collection_info": null
    },
    {
        "uuid": "ca589cbe5f028a80e83506c93253625c",
        "title": "喜雨",
        "author": "张孝祥",
        "content": "已晴復雨雨还晴，惯阅人间梦不惊。\n小立栏干搔短髮，乱云飞度夕阳城。",
        "dynasty": "宋",
        "collection_info": null
    },
    {
        "uuid": "603bdf07f0693db2352892d9a82f040c",
        "title": "谢黄主管",
        "author": "张孝祥",
        "content": "一杯为我贳天刑，便觉人间有独醒。\n忆昨金华侍经席，曾分甘露饮春庭。",
        "dynasty": "宋",
        "collection_info": null
    },
    {
        "uuid": "a8cdc24b36f21c914266a6a0460cca06",
        "title": "有怀",
        "author": "张孝祥",
        "content": "故人春梦谁復见，故园梨花二月天。\n丁祝主人时醉赏，荆州寒食又经年。",
        "dynasty": "宋",
        "collection_info": null
    },
    {
        "uuid": "96c364687733768266c738a8c9e27e95",
        "title": "广右道中  其一",
        "author": "张孝祥",
        "content": "参天古木绿阴合，峻极层峦瀑布长。\n啼鸟一声家万里，依然无语对斜阳。",
        "dynasty": "宋",
        "collection_info": null
    },
    {
        "uuid": "4088f91e6f9b946abfa57d4488dd9dba",
        "title": "广右道中  其二",
        "author": "张孝祥",
        "content": "触鼻野花香泛泛，劝归啼鸟意谆谆。\n岭南三月已烦暑，犹向江头细问津。",
        "dynasty": "宋",
        "collection_info": null
    },
    {
        "uuid": "adc599402ccf9a5936a834c80862ee73",
        "title": "赠鹿苑信公诗禅  其一",
        "author": "张孝祥",
        "content": "诗卷随身四十年，忙时参得竹箄禅。\n而今投老湘西寺，卧看湘江水拍天。",
        "dynasty": "宋",
        "collection_info": null
    },
    {
        "uuid": "8859b57e164c5c1197ac741709e8ee41",
        "title": "赠鹿苑信公诗禅  其二",
        "author": "张孝祥",
        "content": "句中有眼悟方知，悟处还同病着锥。\n一箇机关无两用，鸟窠拈起布毛吹。",
        "dynasty": "宋",
        "collection_info": null
    },
    {
        "uuid": "ca410a9ce96761fb39feb1ff8e307d82",
        "title": "闻德远与曾裘甫黎师侯会饮范周士所  其一",
        "author": "张孝祥",
        "content": "海棠开后碧桃开，寒食人家燕子来。\n一病闭门三十日，更无屐齿到苍苔。",
        "dynasty": "宋",
        "collection_info": null
    },
    {
        "uuid": "f57ff923623d75c593e975732a3a6a6c",
        "title": "闻德远与曾裘甫黎师侯会饮范周士所  其二",
        "author": "张孝祥",
        "content": "张饮名园乐有余，奉常何苦但斋居。\n一杯我亦垂涎甚，病起无聊只羡渠。",
        "dynasty": "宋",
        "collection_info": null
    },
    {
        "uuid": "cc69c54c5a95aafda23c1414b15e52f9",
        "title": "闻德远与曾裘甫黎师侯会饮范周士所  其三",
        "author": "张孝祥",
        "content": "臞曾句法早知名，新筑诗坛五字城。\n不要绨袍怜范叔，应将石鼎调弥明。",
        "dynasty": "宋",
        "collection_info": null
    },
    {
        "uuid": "b875b3a9a2d14782fd9d94c6b69dfad3",
        "title": "水仙",
        "author": "张孝祥",
        "content": "浄色只应撩处士，国香今不落民家。\n江城望断春消息，故遣诗人咏此花。",
        "dynasty": "宋",
        "collection_info": null
    },
    {
        "uuid": "283e960ed29f51ca53055aff8934d202",
        "title": "赋衡山张氏米帖",
        "author": "张孝祥",
        "content": "人物千年海岳翁，笔精墨妙与天通。\n传闻有帖藏张姓，怪底湘江月贯虹。",
        "dynasty": "宋",
        "collection_info": null
    },
    {
        "uuid": "c7df8d949f4ae41aef84a4bc72fe0df1",
        "title": "借魏元理画",
        "author": "张孝祥",
        "content": "復古殿中留醉墨，只今神品世间无。\n衡山尚画传家宝，花鸭来禽肯借不。",
        "dynasty": "宋",
        "collection_info": null
    },
    {
        "uuid": "0246bbdcc5ebeef9f67145bc9ebe4897",
        "title": "钦夫折赠海桐赋诗定叟晦夫皆和某敬报况",
        "author": "张孝祥",
        "content": "童童翠盖拥天香，穷巷无人亦自芳。\n能致诗豪四公子，不教辜负好风光。",
        "dynasty": "宋",
        "collection_info": null
    },
    {
        "uuid": "b406e340a4399533a6d9d116f3da042d",
        "title": "赠周义山子季隠",
        "author": "张孝祥",
        "content": "乃翁几年在黄阁，郎君四十犹白丁。\n一家荣瘁不足道，谁持此意闻天庭。",
        "dynasty": "宋",
        "collection_info": null
    },
    {
        "uuid": "622d47c7315f36b5f81024fdda8d7127",
        "title": "枢密端明先生宠分新茶将以丽句穆然清风久矣不作感叹之余辄敢属和  其一",
        "author": "张孝祥",
        "content": "伐山万鼓震春雷，春乡家山挽得回。\n定自君王思苦口，便同金鼎荐盐梅。",
        "dynasty": "宋",
        "collection_info": null
    },
    {
        "uuid": "01273b875e1d5278edba60b65fe29359",
        "title": "枢密端明先生宠分新茶将以丽句穆然清风久矣不作感叹之余辄敢属和  其二",
        "author": "张孝祥",
        "content": "先生笔势挟风雷，春色先从笔底回。\n却笑粗官成漫与，望林止渴竟无梅。",
        "dynasty": "宋",
        "collection_info": null
    },
    {
        "uuid": "f80707532ffcaa2fca8b64e4d522794f",
        "title": "枢密端明先生宠分新茶将以丽句穆然清风久矣不作感叹之余辄敢属和  其三",
        "author": "张孝祥",
        "content": "诗肠隠隠转饥雷，春困无人与唤回。\n强续新诗终不似，空传衣钵向黄梅。",
        "dynasty": "宋",
        "collection_info": null
    },
    {
        "uuid": "445444575417a0066658048f0f85a5bd",
        "title": "送慈曼如金山迎印老住大沩",
        "author": "张孝祥",
        "content": "传语金山山下龙，乞将上水一帆风。\n道人自有飞空锡，只载中泠十丈洪。",
        "dynasty": "宋",
        "collection_info": null
    },
    {
        "uuid": "82230fa23db612c023546437bc24967a",
        "title": "小山书院",
        "author": "张孝祥",
        "content": "万里清江占一湾，丛生桂树点幽闲。\n谁人得似刘郎子，赋到淮南大小山。",
        "dynasty": "宋",
        "collection_info": null
    },
    {
        "uuid": "05dbb7f60810e784768744e71790b638",
        "title": "舟中热甚从鄂守李寿翁乞冰雪樱桃",
        "author": "张孝祥",
        "content": "熟颗樱桃和露摘，新冰削玉辟风开。\n南楼纵作一水隔，不遣小舟衝浪来。",
        "dynasty": "宋",
        "collection_info": null
    },
    {
        "uuid": "8609cc559d92a8892ac0724d158ec8ce",
        "title": "夜半走笔酬寿翁  其一",
        "author": "张孝祥",
        "content": "短篷掀舞不得寐，忽枉新诗手自开。\n主人留客不作意，更送一江风雨来。",
        "dynasty": "宋",
        "collection_info": null
    },
    {
        "uuid": "24d0afa21f10dc7889992ab49c6836af",
        "title": "夜半走笔酬寿翁  其二",
        "author": "张孝祥",
        "content": "二年尘土堆中坐，一到南楼眼暂开。\n风静江平留不得，待教黄鹄送诗来。",
        "dynasty": "宋",
        "collection_info": null
    },
    {
        "uuid": "3e2777c5e55c556caee0d74d6fed98ba",
        "title": "琵琶亭  其一",
        "author": "张孝祥",
        "content": "江州司马旧知音，流落江湖感更深。\n万里故人明月夜，琵琶不作亦沾襟。",
        "dynasty": "宋",
        "collection_info": null
    },
    {
        "uuid": "98e097394d0ab23ec430703860e9aab4",
        "title": "琵琶亭  其二",
        "author": "张孝祥",
        "content": "浔阳江上琵琶月，彭泽门前杨柳风。\n两贤抵许不相似，哀乐虽殊吾意同。",
        "dynasty": "宋",
        "collection_info": null
    },
    {
        "uuid": "75a2a90d0ffcdb14668767e7ec58cdd9",
        "title": "过三塔寺  其一",
        "author": "张孝祥",
        "content": "湖光潋滟接天浮，风捲银涛未肯休。\n夜岸繫舟来古塔，不妨踪迹更迟留。",
        "dynasty": "宋",
        "collection_info": null
    },
    {
        "uuid": "7911be6bbc38ff753e369be2c72e82eb",
        "title": "过三塔寺  其二",
        "author": "张孝祥",
        "content": "层峦迭嶂几重重，万顷烟波浩渺中。\n钓艇未归饶夕照，耳边芦苇战寒风。",
        "dynasty": "宋",
        "collection_info": null
    },
    {
        "uuid": "9bd97172b2433121a4ce877fe13db4bd",
        "title": "玉渊",
        "author": "张孝祥",
        "content": "灵源直上与天通，借路来从五老峯。\n试向栏干敲拄杖，为君唤起玉渊龙。",
        "dynasty": "宋",
        "collection_info": null
    },
    {
        "uuid": "eb2deb5d0f6ef620e94b831b1af4914e",
        "title": "万杉寺  其一",
        "author": "张孝祥",
        "content": "庄田总是昭陵赐，更着官船载御书。\n今日残僧无饭吃，却催积欠意何如。",
        "dynasty": "宋",
        "collection_info": null
    },
    {
        "uuid": "3d3033d19504f4a3089ecfc9fc5fc3e5",
        "title": "万杉寺  其二",
        "author": "张孝祥",
        "content": "老榦参天一万株，庐山佳处着浮图。\n只因买断山中景，破费神龙百斛珠。",
        "dynasty": "宋",
        "collection_info": null
    },
    {
        "uuid": "a38b7e2834a7a75dad3512fd23fd955c",
        "title": "楞伽寺  其一",
        "author": "张孝祥",
        "content": "朱砂峯下楞伽寺，白髮僧生乙丑年。\n乞我一杯清凈水，为扶脚力上层巅。",
        "dynasty": "宋",
        "collection_info": null
    },
    {
        "uuid": "d2b2c4a4d7de0054d89ba4ed3054fc4d",
        "title": "楞伽寺  其二",
        "author": "张孝祥",
        "content": "天围欲尽三千界，地险真成百二关。\n不向中峯最高处，诸君元未识庐山。",
        "dynasty": "宋",
        "collection_info": null
    },
    {
        "uuid": "5c4eff86455572c2c41bd99525c53e7d",
        "title": "楞伽寺  其三",
        "author": "张孝祥",
        "content": "山北山南劫火余，如何留得此僧居。\n可怜钟阁三枝竹，无復山房万卷书。",
        "dynasty": "宋",
        "collection_info": null
    },
    {
        "uuid": "deddbba9e5ea13996fa2d9aed3a96c49",
        "title": "鸾溪",
        "author": "张孝祥",
        "content": "苍龙翔舞余千仞，瀑水奔流欲百盘。\n定自山灵怜寂寞，故教临镜有窥鸾。",
        "dynasty": "宋",
        "collection_info": null
    },
    {
        "uuid": "220359ac12c04366ac21a7c5251cee40",
        "title": "漪澜堂",
        "author": "张孝祥",
        "content": "水漫春洲到处通，樯竿无数插空蒙。\n主人只爱堂前木，不放庐山入眼中。",
        "dynasty": "宋",
        "collection_info": null
    },
    {
        "uuid": "2dc16fc63f4fb82ed4b70cb249543594",
        "title": "和家君韵寄舅氏",
        "author": "张孝祥",
        "content": "夷齐之清格鄙顽，孳孳盗跖何曾闲。\n空斋风定香缕直，但有书册犹相关。",
        "dynasty": "宋",
        "collection_info": null
    },
    {
        "uuid": "8720130292ef0607bc9625b593af6eec",
        "title": "送猿翟伯寿",
        "author": "张孝祥",
        "content": "万里归来无苜蓿，扁舟共载两猿君。\n今日送君向何处，黄鹤山中多白云。",
        "dynasty": "宋",
        "collection_info": null
    },
    {
        "uuid": "fea9c967ca9f4293e3155840cc05f34d",
        "title": "奉题富文横舟",
        "author": "张孝祥",
        "content": "山林城市不相得，此处俱胜天下降。\n欲展江天一千里，横舟西南更开窗。",
        "dynasty": "宋",
        "collection_info": null
    },
    {
        "uuid": "f7677314498c204b9dfdf6a9095f2366",
        "title": "子余许修草堂遣句劝请",
        "author": "张孝祥",
        "content": "莲社高人久寂寥，草堂风物故萧萧。\n追还旧观须公等，唤我它年寄一瓢。",
        "dynasty": "宋",
        "collection_info": null
    },
    {
        "uuid": "4e0f62a77362ef2bd17bb9063705cb6c",
        "title": "次韵南轩喜雨  其一",
        "author": "张孝祥",
        "content": "午窗溜雨忽潺潺，想见欣然阡陌间。\n敬简堂中有新事，水满新池雨满山。",
        "dynasty": "宋",
        "collection_info": null
    },
    {
        "uuid": "9e6733228bec3565d3f42fb321289655",
        "title": "次韵南轩喜雨  其二",
        "author": "张孝祥",
        "content": "北风吹云如裂丝，赤龙卷水尾倒垂。\n雷轰电激不敢驻，驱入吾家喜雨诗。",
        "dynasty": "宋",
        "collection_info": null
    },
    {
        "uuid": "470905d4d15584f0c0e163a2488ce57e",
        "title": "次韵南轩喜雨  其三",
        "author": "张孝祥",
        "content": "天公有意不作难，一雨千里须臾间。\n但得湖南今岁熟，我亦腰鎌归故山。",
        "dynasty": "宋",
        "collection_info": null
    },
    {
        "uuid": "1769b8237f78db6c1e2fe2e9f4f025d0",
        "title": "次韵南轩喜雨  其四",
        "author": "张孝祥",
        "content": "使君保障仍茧丝，可怜民屋如罄垂。\n今朝一雨秋事了，便可高咏丰年诗。",
        "dynasty": "宋",
        "collection_info": null
    },
    {
        "uuid": "cb4400bce32fb3703e2c50f078e33266",
        "title": "送茶",
        "author": "张孝祥",
        "content": "头纲八餠密云龙，曾侍虚皇拆御封。\n今日湘中见新夸，唤回清梦九烟重。",
        "dynasty": "宋",
        "collection_info": null
    },
    {
        "uuid": "8b8163a8fe97be11b8c2961d276c603b",
        "title": "从吴伯承乞茶",
        "author": "张孝祥",
        "content": "三月新茶犹未识，作诗去问野堂君。\n春风有脚家家到，定为粗官不见分。",
        "dynasty": "宋",
        "collection_info": null
    },
    {
        "uuid": "8d9b8e0c8eadc072e3cb3a1571f0f59f",
        "title": "送僧游天台",
        "author": "张孝祥",
        "content": "宝剎凭虚五百仙，犹将心事向尘边。\n烦君试问桥东寺，若箇而今又应缘。",
        "dynasty": "宋",
        "collection_info": null
    },
    {
        "uuid": "b35cbdf5f43cae58cf46aa6dea88cbb8",
        "title": "石惠叔以石斛为贶因笔赋诗",
        "author": "张孝祥",
        "content": "截得苍山一段秋，千峯万壑翠光浮。\n虚堂百尺瑠璃簟，对此真堪作卧游。",
        "dynasty": "宋",
        "collection_info": null
    },
    {
        "uuid": "be3145df03e54d9bfd925bf5973fd18c",
        "title": "题赵知府墓",
        "author": "张孝祥",
        "content": "翁仲无声石马闲，墓门萧瑟锁青烟。\n故人仰卧青松下，落日孤村闻杜鹃。",
        "dynasty": "宋",
        "collection_info": null
    },
    {
        "uuid": "79a40595c8cdab9dde557a35c5dfe453",
        "title": "朝谒南岳",
        "author": "张孝祥",
        "content": "泰常嵩岱拱神州，玉帛闲来四十秋。\n却到朱明回北首，忧时泪作九江流。",
        "dynasty": "宋",
        "collection_info": null
    },
    {
        "uuid": "bcdf637913881fcc7286cd3ed29b37ff",
        "title": "题方务德静江所作雪观",
        "author": "张孝祥",
        "content": "昔日主人今法从，空留伟观古城隅。\n邦人指点思遗爱，我亦先生屋上乌。",
        "dynasty": "宋",
        "collection_info": null
    },
    {
        "uuid": "85bcb4358fcf7b368d80f38b70ddcb13",
        "title": "和伯承送茶韵",
        "author": "张孝祥",
        "content": "佳句新茶亦太奇，尝新即日未全迟。\n扫除鴈鹜行边事，细辗春风细读诗。",
        "dynasty": "宋",
        "collection_info": null
    },
    {
        "uuid": "e31508d6a8d10ae8891651647b4110ce",
        "title": "和伯承惠笋  其一",
        "author": "张孝祥",
        "content": "锦箨离离乡触藩，怒雷挟雨更追奔。\n绝甘頼有吴公子，菌蠢猫头不足论。",
        "dynasty": "宋",
        "collection_info": null
    },
    {
        "uuid": "29c0407f33fb1b9f37fc833c4ac7ee3f",
        "title": "和伯承惠笋  其二",
        "author": "张孝祥",
        "content": "楚产惟渠可定交，时时隔壁望烟梢。\n已烦穉子来相过，更有新诗送岛郊。",
        "dynasty": "宋",
        "collection_info": null
    },
    {
        "uuid": "cfa024483c0983a7da18f5508a294878",
        "title": "有怀长沙知识呈钦夫兄弟  其一",
        "author": "张孝祥",
        "content": "顺宁去覆郎官锦，府谷仍监太府钱。\n唯有吾宗老兄弟，闭门依旧绝韦编。",
        "dynasty": "宋",
        "collection_info": null
    },
    {
        "uuid": "9fd6ccd478624b69736b9c1785c6f147",
        "title": "有怀长沙知识呈钦夫兄弟  其二",
        "author": "张孝祥",
        "content": "春风花柳又芳妍，更接髯郎水竹园。\n小阁横桥俱胜绝，只应欠我共开尊。",
        "dynasty": "宋",
        "collection_info": null
    },
    {
        "uuid": "f61cb20eccbbb574b75f516dfda5386f",
        "title": "有怀长沙知识呈钦夫兄弟  其三",
        "author": "张孝祥",
        "content": "召公分陕是东邻，天远堂中好主人。\n更喜新来黄太史，剩拚佳句了新春。",
        "dynasty": "宋",
        "collection_info": null
    },
    {
        "uuid": "3c280becbd60c41032676a658db528ee",
        "title": "有怀长沙知识呈钦夫兄弟  其四",
        "author": "张孝祥",
        "content": "髯郎高卧元无恙，何日湘滨具一舟。\n肯约春风同过我，为公酾酒炙肥牛。",
        "dynasty": "宋",
        "collection_info": null
    },
    {
        "uuid": "66c5037b27f0d2692107af443bdcdaa3",
        "title": "有怀长沙知识呈钦夫兄弟  其五",
        "author": "张孝祥",
        "content": "洛阳家世邢郎子，间止逍遥自在身。\n病肺秋来定苏眚，可能乘兴到沙津。",
        "dynasty": "宋",
        "collection_info": null
    },
    {
        "uuid": "797691ea586b1862913259251cf11d65",
        "title": "题塔子寺",
        "author": "张孝祥",
        "content": "酴醾压架玉交加，深院无人有落花。\n却忆江南田舍乐，旋敲生火煮新茶。",
        "dynasty": "宋",
        "collection_info": null
    },
    {
        "uuid": "baa17928a6721b2ceb95209891017364",
        "title": "题断堤寺  其一",
        "author": "张孝祥",
        "content": "柔桑细麦绿油油，云水烘春烂不收。\n马上困来寻歇处，断堤寺裏半时留。",
        "dynasty": "宋",
        "collection_info": null
    },
    {
        "uuid": "56d898f980a27c9d170c859564c1b8bd",
        "title": "题断堤寺  其二",
        "author": "张孝祥",
        "content": "堤边杨柳密藏鸦，堤上游人两髻丫。\n可惜行春来较晚，谁家留得碧桃花。",
        "dynasty": "宋",
        "collection_info": null
    },
    {
        "uuid": "c0fb936b2868f8560a8ca056d86bcdfd",
        "title": "题断堤寺  其三",
        "author": "张孝祥",
        "content": "古寺留春最得多，紫微花畔海棠窠。\n无人岁晚同幽独，古柏阴森着薜萝。",
        "dynasty": "宋",
        "collection_info": null
    },
    {
        "uuid": "fb5ecbb61261797661d4940ccf963b63",
        "title": "德化漪岚堂感二林碑六言",
        "author": "张孝祥",
        "content": "两林文章翰墨，只今尘上墙阴。\n炎凉莫作世态，是非当印吾心。",
        "dynasty": "宋",
        "collection_info": null
    },
    {
        "uuid": "04f414337938415a39e3f58037c16e88",
        "title": "钦夫遣送箭笋日铸甚珍用所寄伯承韵作六言便请过临",
        "author": "张孝祥",
        "content": "君家稚箭宝茗，赐出太官水衡。\n已约髯吴过我，更须君来细评。",
        "dynasty": "宋",
        "collection_info": null
    },
    {
        "uuid": "b52dd1cfd21ea5766451a4c6990defcd",
        "title": "钦夫和六言再用韵",
        "author": "张孝祥",
        "content": "君诗与物俱妙，鄙夫那敢抗衡。\n芭蕉辟君三舍，笋脯亦须改评。",
        "dynasty": "宋",
        "collection_info": null
    },
    {
        "uuid": "90e4674e4ebb957f09572929e3aedcba",
        "title": "游湖山赠圆禅六言",
        "author": "张孝祥",
        "content": "素香无脂粉气，好语谐韶濩音。\n有人问西来意，门前秋水沉沉。",
        "dynasty": "宋",
        "collection_info": null
    },
    {
        "uuid": "a764844b81b1c8d2f0c51ec43dc19ff5",
        "title": "送万老六言",
        "author": "张孝祥",
        "content": "桑下不须再宿，囊中莫留一钱。\n打鼓退高台寺，洗脚上五湖船。",
        "dynasty": "宋",
        "collection_info": null
    },
    {
        "uuid": "02afd4fbbe5031607c391abce1e08301",
        "title": "次东坡先生韵  其一",
        "author": "张孝祥",
        "content": "微凉入船窗，秋水满湘浦。\n过尽前头滩，只得夜来雨。",
        "dynasty": "宋",
        "collection_info": null
    },
    {
        "uuid": "29600763e25b5644ad36b2c65aa0b4f0",
        "title": "次东坡先生韵  其二",
        "author": "张孝祥",
        "content": "人鱼不相及，挂颊以香饵。\n因循十年错，归计觉今是。",
        "dynasty": "宋",
        "collection_info": null
    },
    {
        "uuid": "272d454bcca650d64f485aaadc1add74",
        "title": "次东坡先生韵  其三",
        "author": "张孝祥",
        "content": "悠然望江南，日出烟霭微。\n倚门双白髮，屈指待儿归。",
        "dynasty": "宋",
        "collection_info": null
    },
    {
        "uuid": "7b4325f9d96747ca588cc20b7a46ca55",
        "title": "次东坡先生韵  其四",
        "author": "张孝祥",
        "content": "渔师来卖鱼，船小风荡漾。\n得钱瞥波去，不怕江流涨。",
        "dynasty": "宋",
        "collection_info": null
    },
    {
        "uuid": "ed36535b43e7d879013123f1755f300a",
        "title": "次东坡先生韵  其五",
        "author": "张孝祥",
        "content": "朝发方良矶，莫宿白水湾。\n宽作一月程，须见江南山。",
        "dynasty": "宋",
        "collection_info": null
    },
    {
        "uuid": "ebaf954985e0d1ee30014c9297838264",
        "title": "次东坡先生韵  其六",
        "author": "张孝祥",
        "content": "我程可默数，中秋过江池。\n趁得江南米，新舂玉满箕。",
        "dynasty": "宋",
        "collection_info": null
    },
    {
        "uuid": "9f08a71c646c63c57b0d7f9844398ebf",
        "title": "次东坡先生韵  其七",
        "author": "张孝祥",
        "content": "栈羊割肥红，社瓮拨浓绿。\n再拜为亲寿，起舞自作曲。",
        "dynasty": "宋",
        "collection_info": null
    },
    {
        "uuid": "2c515db897d5d7a8998c174c44d21843",
        "title": "次东坡先生韵  其八",
        "author": "张孝祥",
        "content": "闭门静观心，踵息閟天和。\n从渠江头人，尺水一丈波。",
        "dynasty": "宋",
        "collection_info": null
    },
    {
        "uuid": "d995dd9bde81328157c6ba7038893069",
        "title": "题福严寺行者堂",
        "author": "张孝祥",
        "content": "挥毫高山巅，余墨走龙蛇。\n请收今夜雨，为汝洗袈裟。",
        "dynasty": "宋",
        "collection_info": null
    },
    {
        "uuid": "43c52711ed6b8e9e2688ee056c705f48",
        "title": "题梅坞图",
        "author": "张孝祥",
        "content": "我曾到梅坞，正自画不如。\n是处有风月，君无怀故居。",
        "dynasty": "宋",
        "collection_info": null
    },
    {
        "uuid": "7166ec27696b4b435c434ffd0d3647b2",
        "title": "赠赵签",
        "author": "张孝祥",
        "content": "赵侯富贵种，自有岩壑姿。\n同姓古所敦，早晚踏天墀。",
        "dynasty": "宋",
        "collection_info": null
    },
    {
        "uuid": "6d887bcb8803ab035c197bd78583bf31",
        "title": "归宗寺",
        "author": "张孝祥",
        "content": "两峰双涧水，万古一篇诗。\n玉局竟仙去，空山无此碑。",
        "dynasty": "宋",
        "collection_info": null
    },
    {
        "uuid": "56837b463d1266df8c76a696d3b7f242",
        "title": "烟雨观",
        "author": "张孝祥",
        "content": "七泽阑干外，兹游亦壮哉。\n主人何处去，犹未赋归来。",
        "dynasty": "宋",
        "collection_info": null
    },
    {
        "uuid": "5cab5b8270193a4aba3371ade966744b",
        "title": "题朱元晦所书凯歌卷后",
        "author": "张孝祥",
        "content": "我词不足录，聊以醒渠醉。\n更参三十年，当与风子对。",
        "dynasty": "宋",
        "collection_info": null
    },
    {
        "uuid": "7bc7b38ad38b572e2e07adecc986a792",
        "title": "赠万上座",
        "author": "张孝祥",
        "content": "过了铁围山，復生金莲台。\n与问万上座，一笑愁容开。",
        "dynasty": "宋",
        "collection_info": null
    },
    {
        "uuid": "5d853b09313b2b955d4612f05d3fafa5",
        "title": "野牧图  其一",
        "author": "张孝祥",
        "content": "吴牛三十角，久与牧相忘。\n忽忆淮南路，春风满柘冈。",
        "dynasty": "宋",
        "collection_info": null
    },
    {
        "uuid": "adde32cf60ae7b0dfba23ddfc65c7fdf",
        "title": "野牧图  其二",
        "author": "张孝祥",
        "content": "秋晚稻生孙，催科不到门。\n人闲牛亦乐，随意过前村。",
        "dynasty": "宋",
        "collection_info": null
    },
    {
        "uuid": "d88d69ba1d0bcab6a6fa516f0240fbf9",
        "title": "题画",
        "author": "张孝祥",
        "content": "权郎笔墨禅，往者屡参请。\n斯人骨已朽，妙处一笑领。",
        "dynasty": "宋",
        "collection_info": null
    },
    {
        "uuid": "e683f79d48a725e6d8ca2a6bd1f2d664",
        "title": "宁渊观",
        "author": "张孝祥",
        "content": "极目洪波渺，轰轰浪接天。\n江心分殿宇，敕赐号宁渊。\n日照山如画，云浓小似烟。\n休寻蓬岛地，只此水中仙。",
        "dynasty": "宋",
        "collection_info": null
    },
    {
        "uuid": "be2ab6038dcbc21e98011c1c4b14c081",
        "title": "寒光亭",
        "author": "张孝祥",
        "content": "亭依三塔占清幽，松竹环除翠欲流。\n晚色晴开千嶂月，波光冷浸一天秋。\n琼瑶影裏诗僧屋，云锦香中钓客舟。\n风送不知何处笛，雁声惊起荻花洲。",
        "dynasty": "宋",
        "collection_info": null
    },
    {
        "uuid": "d2b0d63e2f4e1aa6026cdfd3bb3dac60",
        "title": "读书堂在乌江即唐张文昌读书处自五代至宋皆世守之渡江后为史氏所有",
        "author": "张孝祥",
        "content": "漫有五车书不读，岂似一编勤过目。\n痴儿鬻肆蠹鱼书，巨富牙籤尘满屋。\n市南水竹一亩空，平生腹笥史长公。\n闭户却扫得真乐，冥搜万古窥鸿蒙。\n淹留岁时亦何有，策勋兹事要持久。\n吾家文昌读书处，好在溪山落君手。\n上方治定登文儒，东观石渠森宝书，望公起直承明庐。\n从来海内知名士，须读人间未读书。",
        "dynasty": "宋",
        "collection_info": null
    },
    {
        "uuid": "f37e29e6ac7eb0c249ca45c0207a76a5",
        "title": "咏梅次韵二首  其一",
        "author": "张孝祥",
        "content": "楼上箫声欲断魂，仙官分与一枝春。\n旋摧粧额添新样，细捻香鬚数玉尘。\n月下精神宜淡贮，雪边肌体更清匀。\n老来花事无消息，只有君诗当写真。",
        "dynasty": "宋",
        "collection_info": null
    },
    {
        "uuid": "6e8d8e7239b7acab28fdc1563dbefe97",
        "title": "咏梅次韵二首  其二",
        "author": "张孝祥",
        "content": "天与孤标不受尘，生憎桃李斗芳新。\n诗成名下无虚士，花在身边当丽人。\n只恐素英欺白髮，试烦纤手插乌巾。\n风流今代神仙尉，管得河阳县裏春。",
        "dynasty": "宋",
        "collection_info": null
    },
    {
        "uuid": "b369d4753a51ec120af31ddd2c6c9040",
        "title": "山居",
        "author": "张孝祥",
        "content": "松韵笙竽径，云容水墨天。\n人行秋色裏，鶑语落花边。\n修竹三间屋，清泉二顷田。\n了无官府事，鷄犬慕神仙。",
        "dynasty": "宋",
        "collection_info": null
    },
    {
        "uuid": "4b1968e1b4786040e58408de2a7356fd",
        "title": "上辟廱",
        "author": "张孝祥",
        "content": "金铜隠花古龙涩，朱干大羽纷纭立。\n宝钟玉磬垂丁东，和鸾雍雍八音翕。\n鲸吞虎噬二十年，至尊戎衣不解鞍。\n里中小儿事刀剑，管钥掷去尘漫漫。\n真儒倏兴明典礼，周庠连云斩荆祀。\n银袍如云拱翠华，师儒便坐讲经旨。",
        "dynasty": "宋",
        "collection_info": null
    },
    {
        "uuid": "059b2fdc2310c37b19fd7ff2f80eeca5",
        "title": "船斋",
        "author": "张孝祥",
        "content": "斋居安稳似乘船，鱼跃池光鹭宿烟。\n还有一生江海客，钓竿闲放日高眠。",
        "dynasty": "宋",
        "collection_info": null
    },
    {
        "uuid": "4fcb24dfe11fb066f04fd6e56618f1b6",
        "title": "寄方帅  其一",
        "author": "张孝祥",
        "content": "吴楚山河尽付公，君王长策在平戎。\n人才王谢风流似，地望东西节制雄。\n赤手尚能探虎穴，白头空是钓鱼翁。\n将军知我非徐庶，不向江边起卧龙。",
        "dynasty": "宋",
        "collection_info": null
    },
    {
        "uuid": "7f9df13af6e1873470a2f6e502b580b6",
        "title": "寄方帅  其二",
        "author": "张孝祥",
        "content": "贱子如今休说穷，玉麟铜虎信频通。\n君今持橐甘泉裏，我不投书苦海中。\n且愿耕桑依地主，长教温饱荷天公。\n回思三十三年事，一笑相逢两秃翁。",
        "dynasty": "宋",
        "collection_info": null
    },
    {
        "uuid": "0070d66a10bfd26a1c80353e91147494",
        "title": "大麦行",
        "author": "张孝祥",
        "content": "大麦半枯自浮沉，小麦刺水铺绿针。\n山边老农望麦熟，出门见水放声哭。\n去年泠泠九月雨，秋苗不收一粒谷。\n只今米价贵如玉，併日举家纔食粥。\n小儿索饭门前啼，大儿虽瘦把锄犂。\n晴时种麦耕荒陇，正好下秧无稻畦。",
        "dynasty": "宋",
        "collection_info": null
    }
]