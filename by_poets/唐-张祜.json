[
    {
        "uuid": "c5239fdb6583351b6b3937506308739c",
        "title": "横吹曲辞 入关",
        "author": "张祜",
        "content": "都城连百二，雄险北回环。\n地势遥尊岳，河流侧让关。\n秦皇曾虎视，汉祖亦龙颜。\n何事枭凶辈，干戈自不闲。",
        "dynasty": "唐",
        "collection_info": null
    },
    {
        "uuid": "efb00d9af8f58e585d92809a1371bee4",
        "title": "横吹曲辞 折杨柳",
        "author": "张祜",
        "content": "红粉青楼曙，垂杨仲月春。\n怀君重攀折，非妾妒腰身。\n舞带萦丝断，娇娥向叶嚬。\n横吹凡几曲，独自最愁人。",
        "dynasty": "唐",
        "collection_info": null
    },
    {
        "uuid": "acab011a3f514cd171df1f937039d0c8",
        "title": "横吹曲辞 捉搦歌",
        "author": "张祜",
        "content": "门上关，墙上棘，窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，不知女子长日泣，从他嫁去无悒悒。",
        "dynasty": "唐",
        "collection_info": null
    },
    {
        "uuid": "b3692687ff20022b75f4669925c6a056",
        "title": "横吹曲辞 白鼻騧",
        "author": "张祜",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "uuid": "5783d1d25c954350a48497f1f98f9898",
        "title": "相和歌辞 从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，万全身出百重围。\n黄云断塞寻鹰去，白草连天射雁归。\n白首汉廷刀笔吏，丈夫功业本相依。",
        "dynasty": "唐",
        "collection_info": null
    },
    {
        "uuid": "366d7cb15742afab10e6f88a867c1edd",
        "title": "相和歌辞 雁门太守行",
        "author": "张祜",
        "content": "城头月没霜如水，趚趚蹋沙人似鬼。\n灯前拭泪试香裘，长引一声残漏子。\n驼囊泻酒酒一杯，前头啑血心不回。\n寄语年少妻莫哀，鱼金虎竹天上来，雁门山边骨成灰。",
        "dynasty": "唐",
        "collection_info": null
    },
    {
        "uuid": "d2af0304b3521e0e6823d124013839ac",
        "title": "相和歌辞 长门怨",
        "author": "张祜",
        "content": "日映宫墙柳色寒，笙歌遥指碧云端。\n珠铅滴尽无心语，彊把花枝冷笑看。",
        "dynasty": "唐",
        "collection_info": null
    },
    {
        "uuid": "c0dbf7172d95e3061b3b764e8e4c220d",
        "title": "相和歌辞 团扇郎",
        "author": "张祜",
        "content": "白团扇，今来此去捐。\n愿得入郎手，团圆郎眼前。",
        "dynasty": "唐",
        "collection_info": null
    },
    {
        "uuid": "49aec649f7aab788d56c1ccff2821ceb",
        "title": "相和歌辞 读曲歌五首 一",
        "author": "张祜",
        "content": "窗中独自起，帘外独自行。\n愁见蜘蛛织，寻思直到明。",
        "dynasty": "唐",
        "collection_info": null
    },
    {
        "uuid": "be42820d859a973e3ceaef586bf541fb",
        "title": "相和歌辞 读曲歌五首 二",
        "author": "张祜",
        "content": "碓上米不舂，窗中丝罢络。\n看渠驾去车，定是无四角。",
        "dynasty": "唐",
        "collection_info": null
    },
    {
        "uuid": "2230a5a07c3883f3d1d5bca5aea5c584",
        "title": "相和歌辞 读曲歌五首 三",
        "author": "张祜",
        "content": "不见心相许，徒云脚漫勤。\n摘荷空摘叶，是底采莲人。",
        "dynasty": "唐",
        "collection_info": null
    },
    {
        "uuid": "e8aa54019c50d2f803c271b19ef4d313",
        "title": "相和歌辞 读曲歌五首 四",
        "author": "张祜",
        "content": "窗外山魈立，知渠脚不多。\n三更机底下，摸着是谁梭。",
        "dynasty": "唐",
        "collection_info": null
    },
    {
        "uuid": "d68e8ba685c61edfe3e98cfcfb428719",
        "title": "相和歌辞 读曲歌五首 五",
        "author": "张祜",
        "content": "郎去摘黄瓜，郎来收赤枣。\n郎耕种麻地，今作西舍道。",
        "dynasty": "唐",
        "collection_info": null
    },
    {
        "uuid": "5ef7b210dbbe649d01477d3c590ce38e",
        "title": "相和歌辞 玉树后庭花",
        "author": "张祜",
        "content": "轻车何草草，独唱后庭花。\n玉座谁为主，徒悲张丽华。",
        "dynasty": "唐",
        "collection_info": null
    },
    {
        "uuid": "5c43f8bd49b1602ee24fbd1251780d31",
        "title": "相和歌辞 乌夜啼",
        "author": "张祜",
        "content": "忽忽南飞返，危弦共怨悽。\n暗霜移树宿，残夜遶枝啼。\n咽绝声重敍，愔淫思乍迷。\n不妨还报喜，误使玉颜低。",
        "dynasty": "唐",
        "collection_info": null
    },
    {
        "uuid": "449e5cc23c754fba0ea0d5620e6ec93e",
        "title": "相和歌辞 莫愁乐",
        "author": "张祜",
        "content": "侬居石城下，郎到石城游。\n自郎石城出，长在石城头。",
        "dynasty": "唐",
        "collection_info": null
    },
    {
        "uuid": "f52af5967682df87703ba843fe7415df",
        "title": "相和歌辞 襄阳乐",
        "author": "张祜",
        "content": "大堤花月夜，长江春水流。\n东风正上信，春夜特来游。",
        "dynasty": "唐",
        "collection_info": null
    },
    {
        "uuid": "d530fe40925639cdb451f95b7c6235a9",
        "title": "相和歌辞 拔蒲歌",
        "author": "张祜",
        "content": "拔蒲来，领郎镜湖边。\n郎心在何处？莫趂新莲去。\n拔得无心蒲，问郎看好无。",
        "dynasty": "唐",
        "collection_info": null
    },
    {
        "uuid": "a3e4d6aeeb5108775431f4d3e1118850",
        "title": "琴曲歌辞 雉朝飞操",
        "author": "张祜",
        "content": "朝阳陇东泛暖景，双啄双飞双顾影。\n朱冠锦襦聊日整，漠漠雾中如衣褧。\n伤心卢女弦，七十老翁长独眠。\n雄飞在草雌在田，衷肠结愤气呵天。\n圣人在上心不偏，翁得女妻甚可怜。",
        "dynasty": "唐",
        "collection_info": null
    },
    {
        "uuid": "bfc5dcbee0f557b7f5dda7cb1cc01b4e",
        "title": "琴曲歌辞 思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，一片玉中生愤血。\n焦桐罢弹丝自绝，漠漠暗魂愁夜月。\n故乡不归谁共穴，石上作蒲蒲九节。",
        "dynasty": "唐",
        "collection_info": null
    },
    {
        "uuid": "e8770682a67c113b288dcd98e87f7e23",
        "title": "琴曲歌辞 昭君怨 一",
        "author": "张祜",
        "content": "万里边城远，千山行路难。\n举头唯见日，何处是长安。",
        "dynasty": "唐",
        "collection_info": null
    },
    {
        "uuid": "12f912da999824c44826cffecc0749d0",
        "title": "琴曲歌辞 昭君怨 二",
        "author": "张祜",
        "content": "汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": null
    },
    {
        "uuid": "b8bba0e141b9cf254f695d07a52e3292",
        "title": "琴曲歌辞 司马相如琴歌",
        "author": "张祜",
        "content": "凤兮凤兮非无凰，山重水阔不可量。\n梧桐结阴在朝阳，濯羽弱水鸣高翔。",
        "dynasty": "唐",
        "collection_info": null
    },
    {
        "uuid": "5c14bb9e8ace25105e9b8d077ecacf38",
        "title": "杂曲歌辞 少年乐",
        "author": "张祜",
        "content": "二十便封侯，名居第一流。\n绿鬟深小院，清管下高楼。\n醉把金船掷，闲敲玉镫游。\n带盘红鼹鼠，袍砑紫犀牛。\n锦袋归调箭，罗鞋起拨毬。\n眼前长贵盛，那信世间愁。",
        "dynasty": "唐",
        "collection_info": null
    },
    {
        "uuid": "7aa67a4a1054bd75f326dc778d746b56",
        "title": "杂曲歌辞 少年行",
        "author": "张祜",
        "content": "少年足风情，垂鞭卖眼行。\n带金师子小，裘锦骐驎狞。\n选匠装金镫，推钱买[钿]筝。\n李陵虽效死，时论得虚名。",
        "dynasty": "唐",
        "collection_info": null
    },
    {
        "uuid": "f5fa281cd8086fcbde407f473533be5a",
        "title": "杂曲歌辞 车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩床半空，斑斑枕花残泪红。\n君心若车千万转，妾身如辙遗渐远。\n碧川迢迢山宛宛，马蹏在耳轮在眼。\n桑间女儿情不浅，莫道野蚕能作茧。",
        "dynasty": "唐",
        "collection_info": null
    },
    {
        "uuid": "263762de899c7e2dfbafd88610e8f4bb",
        "title": "杂曲歌辞 自君之出矣",
        "author": "张祜",
        "content": "自君之出矣，万物看成古。\n千寻葶苈枝，争奈长长苦。",
        "dynasty": "唐",
        "collection_info": null
    },
    {
        "uuid": "168e7f3b564d99b267097a150b1a0bc8",
        "title": "杂曲歌辞 爱妾换马 一",
        "author": "张祜",
        "content": "一面妖桃千里蹏，娇姿骏背价应齐。\n乍牵玉勒辞金栈，催整花钿出绣闺。\n去日岂无霑袂泣，归时还有顿衔嘶。\n婵娟躞蹀春风裏，挥手摇鞭杨柳堤。",
        "dynasty": "唐",
        "collection_info": null
    },
    {
        "uuid": "2698f15469adb85411fa6c49f6428f31",
        "title": "杂曲歌辞 爱妾换马 二",
        "author": "张祜",
        "content": "绮阁香销华厩空，忍将行雨换追风。\n休怜柳叶双眉翠，却爱桃花两耳红。\n侍宴永辞春色裏，趁朝休立漏声中。\n恩劳未尽情先尽，暗泣嘶风两意同。",
        "dynasty": "唐",
        "collection_info": null
    },
    {
        "uuid": "8c184073a8a7b76d5ffbec64f47d0a1a",
        "title": "杂曲歌辞 树中草",
        "author": "张祜",
        "content": "青青树中草，託根非不危。\n草生树却死，荣枯君可知。",
        "dynasty": "唐",
        "collection_info": null
    },
    {
        "uuid": "4be93ed67f60b3b7c17fc51e2c8b2266",
        "title": "杂曲歌辞 上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫罗袖一时招。",
        "dynasty": "唐",
        "collection_info": null
    },
    {
        "uuid": "c105859e7152ff9630045b585365fd73",
        "title": "杂曲歌辞 大酺乐 一",
        "author": "张祜",
        "content": "车驾东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "uuid": "2ffa7b820a17c5afcf449d618af5a091",
        "title": "杂曲歌辞 大酺乐 二",
        "author": "张祜",
        "content": "紫陌酺归日欲斜，红尘开路薛王家。\n双鬟前说楼前鼓，两伎争轮好结花。",
        "dynasty": "唐",
        "collection_info": null
    },
    {
        "uuid": "1caef67936c11429ca7cbc016a4d1ec1",
        "title": "杂曲歌辞 千秋乐",
        "author": "张祜",
        "content": "八月平时花萼楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "uuid": "d5b4fd9a5b863df97b5fa96c3fe9023d",
        "title": "杂曲歌辞 热戏乐",
        "author": "张祜",
        "content": "热戏争心剧火烧，铜槌暗执不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "uuid": "4bb086c1c48777c032c2e024b2bfc1c6",
        "title": "杂曲歌辞 春莺啭",
        "author": "张祜",
        "content": "兴庆池南柳未开，太真先把一枝梅。\n内人已唱春莺啭，花下傞傞软舞来。",
        "dynasty": "唐",
        "collection_info": null
    },
    {
        "uuid": "57eb37765d1e3ac33b9f7e9a9989d99f",
        "title": "杂曲歌辞 雨霖铃",
        "author": "张祜",
        "content": "雨霖铃夜却归秦，犹是张徽一曲新。\n长说上皇垂泪教，月明南内更无人。",
        "dynasty": "唐",
        "collection_info": null
    },
    {
        "uuid": "c1db36f6d56bbfa31ecc55ace929cc38",
        "title": "杂曲歌辞 杨柳枝 一",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。",
        "dynasty": "唐",
        "collection_info": null
    },
    {
        "uuid": "be3ccd883b2bbe77204c91810d18c42a",
        "title": "杂曲歌辞 杨柳枝 二",
        "author": "张祜",
        "content": "凝碧池边敛翠眉，景阳台下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "uuid": "1c24bac6380cd04b3c32c6d1761f7fb5",
        "title": "杂歌谣辞 李夫人歌",
        "author": "张祜",
        "content": "延年不语望三星，莫说夫人上涕零。\n争奈世间惆怅在，甘泉宫夜看图形。",
        "dynasty": "唐",
        "collection_info": null
    },
    {
        "uuid": "22df7156e2d97a9a1404e30f9fd95d15",
        "title": "杂歌谣辞 苏小小歌 一",
        "author": "张祜",
        "content": "车轮不可遮，马足不可绊。\n长怨十字街，使郎心四散。",
        "dynasty": "唐",
        "collection_info": null
    },
    {
        "uuid": "11dd0d1a8e491c051546d64e93da4f93",
        "title": "杂歌谣辞 苏小小歌 二",
        "author": "张祜",
        "content": "新人千里去，故人千里来。\n翦刀横眼底，方觉泪难裁。",
        "dynasty": "唐",
        "collection_info": null
    },
    {
        "uuid": "c65dd81699a9b9aeeb2fc5262dc9607c",
        "title": "杂歌谣辞 苏小小歌 三",
        "author": "张祜",
        "content": "登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": null
    },
    {
        "uuid": "4311312626f624b4c88d7cc792f75aeb",
        "title": "游天台山",
        "author": "张祜",
        "content": "崔嵬海西镇，灵迹传万古。\n羣峰日来朝，累累孙侍祖。\n三茅即拳石，二室犹块土。\n傍洞窟神仙，中岩宅龙虎。\n名从干取象，位与坤作辅。\n鸾鹤自相羣，前人空若瞽。\n巉巉割秋碧，娲女徒巧补。\n视听出尘埃，处高心渐苦。\n纔登招手石，肘底笑天姥。\n仰看华盖尖，赤日云上午。\n奔雷撼深谷，下见山脚雨。\n回首望四明，矗若城一堵。\n昏晨邈千态，恐动非自主。\n控鹄大梦中，坐觉身[栩栩]。\n东溟子时月，却孕元化母。\n彭蠡不盈杯，浙江微辨缕。\n石梁屹横架，万仞青壁竖。\n却瞰赤城颠，势来如刀弩。\n盘松国清道，九里天莫覩。\n穹崇上攒三，突兀傍耸五。\n空崖绝凡路，痴立麋与麈。\n邈峻极天门，觑深窥地户。\n金庭路非远，徒步将欲举。\n身乐道家流，惇儒若一矩。\n行寻白云叟，礼象登峻宇。\n佛窟绕杉岚，仙坛半榛莽。\n悬崖与飞瀑，险喷难足俯。\n海眼三井通，洞门双阙拄。\n琼台下昏侧，手足前采乳。\n但造不死乡，前劳何足数。",
        "dynasty": "唐",
        "collection_info": null
    },
    {
        "uuid": "7bc7010c13e73ab09bc855b1d7928959",
        "title": "送蜀客",
        "author": "张祜",
        "content": "楚客去岷江，西南指天末。\n平生不达意，万里船一发。\n行行三峡夜，十二峰顶月。\n哀猨别曾林，忽忽声断咽。\n嘉陵水初涨，岩岭耗积雪。\n不妨高唐云，却藉宋玉说。\n峨眉远凝黛，脚底谷洞穴。\n锦城昼氲氲，锦水春活活。\n成都滞游地，酒客须醉杀。\n莫恋卓家垆，相如已屑屑。",
        "dynasty": "唐",
        "collection_info": null
    },
    {
        "uuid": "228a5a15d069f866a3ae052de4d421e6",
        "title": "西江行",
        "author": "张祜",
        "content": "日下西塞山，南来东庭客。\n晴空一鸟渡，万里秋江碧。\n惆怅异乡人，偶言空脉脉。",
        "dynasty": "唐",
        "collection_info": null
    },
    {
        "uuid": "e562151d4cab330a36ebc85a7dfc73ec",
        "title": "涢川寺路",
        "author": "张祜",
        "content": "日沉西涧阴，远驱愁突兀。\n烟苔湿凝地，露竹光滴月。\n时见一僧来，脚边云勃勃。",
        "dynasty": "唐",
        "collection_info": null
    },
    {
        "uuid": "739f6aee5c2468cadb283738fc6ba9d9",
        "title": "夜雨",
        "author": "张祜",
        "content": "霭霭云四黑，秋林响空堂。\n始从寒瓦中，淅沥断人肠。\n愁肠方九迴，寂寂夜未央。",
        "dynasty": "唐",
        "collection_info": null
    },
    {
        "uuid": "b4071c74752ed0083987a441c368ac85",
        "title": "秋晚途中作",
        "author": "张祜",
        "content": "落日驰车道，秋郊思不胜。\n水云遥断绪，山日半衔棱。\n远吠邻村处，计想羡他能。",
        "dynasty": "唐",
        "collection_info": null
    },
    {
        "uuid": "03d69984d25de819cb81b10b2ad9e86d",
        "title": "拔蒲歌",
        "author": "张祜",
        "content": "拔蒲来，领郎镜湖边。\n郎心在何处，莫趁新莲去。\n拔得无心蒲，问郎看好无。",
        "dynasty": "唐",
        "collection_info": null
    },
    {
        "uuid": "52e013ff18fd4b28c5ad4699c0b231dd",
        "title": "车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩窗半空，斑斑枕花残泪红。\n君心若车千万转，妾身如辙遗渐远。\n碧川迢迢山宛宛，马蹄在耳轮在眼。\n桑间女儿情不浅，莫道野蚕能作茧。",
        "dynasty": "唐",
        "collection_info": null
    },
    {
        "uuid": "ac5593073f42132f3f82d8492b67ad11",
        "title": "捉搦歌",
        "author": "张祜",
        "content": "门上关，墙上棘。\n窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，不知女子长日泣，从他嫁去无悒悒。",
        "dynasty": "唐",
        "collection_info": null
    },
    {
        "uuid": "fe2a7a0fa4078b203cdbbe71cb03e5ca",
        "title": "鴈门太守行",
        "author": "张祜",
        "content": "城头月没霜如水，趚趚踏沙人似鬼。\n灯前拭泪试香裘，长引一声残漏子。\n驼囊泻酒酒一杯，前头滴血心不回。\n闺中年少妻莫哀，鱼金虎竹天上来，鴈门山边骨成灰。",
        "dynasty": "唐",
        "collection_info": null
    },
    {
        "uuid": "51d329a8e475d68b7137fb65214fafc1",
        "title": "思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，一片玉中生愤血。\n焦桐弹罢丝自绝，漠漠暗魂愁夜月。\n故乡不归谁共穴，石上作蒲蒲九节。",
        "dynasty": "唐",
        "collection_info": null
    },
    {
        "uuid": "678865d612a843ef5241a6082237a5c0",
        "title": "司马相如琴歌",
        "author": "张祜",
        "content": "凤兮凤兮非无皇，山重水阔不可量。\n梧桐结阴在朝阳，濯羽弱水鸣高翔。",
        "dynasty": "唐",
        "collection_info": null
    },
    {
        "uuid": "3433c475f6aca74b334b7379630a0241",
        "title": "观徐州李司空猎",
        "author": "张祜",
        "content": "晓出郡城东，分围浅草中。\n红旗开向日，白马骤迎风。\n背手抽金镞，翻身控角弓。\n万人齐指处，一鴈落寒空。",
        "dynasty": "唐",
        "collection_info": null
    },
    {
        "uuid": "bbddad18f57d74cdd7b20ba2196505ff",
        "title": "猎",
        "author": "张祜",
        "content": "残猎渭城东，萧萧西北风。\n雪花[鹰]背上，冰片马蹄中。\n臂挂捎荆兔，腰悬落箭鸿。\n归来逞余勇，儿子乱弯弓。",
        "dynasty": "唐",
        "collection_info": null
    },
    {
        "uuid": "ea293ba0aff14e5e833e27a67782701f",
        "title": "鹦鹉",
        "author": "张祜",
        "content": "栖栖南越鸟，色丽思沉淫。\n暮隔碧云海，春依红树林。\n雕笼悲敛翅，画阁岂关心。\n无事能言语，人闻怨恨深。",
        "dynasty": "唐",
        "collection_info": null
    },
    {
        "uuid": "41dccf8e68f5082594e2f359d5f26bdf",
        "title": "再吟鹦鹉",
        "author": "张祜",
        "content": "万里去心违，奇毛觉自非。\n美人怜解语，凡鸟畏多机。\n未胜无丹嘴，何劳事绿衣。\n雕笼终不恋，会向故山归。",
        "dynasty": "唐",
        "collection_info": null
    },
    {
        "uuid": "638941ed4825bdbd1fed27fbf41ee0dc",
        "title": "酬郑模司直见寄",
        "author": "张祜",
        "content": "故人沧海曲，聊復话平生。\n喜是狂奴态，羞为老婢声。\n宦途终日薄，身事长年轻。\n犹赖书千卷，长随一棹行。",
        "dynasty": "唐",
        "collection_info": null
    },
    {
        "uuid": "0187066c1a2bd4305f25a3fbb5737a1d",
        "title": "送苏绍之归岭南",
        "author": "张祜",
        "content": "孤舟越客吟，万里旷离襟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "uuid": "e927e7752e05c9fe3be7f205293649ff",
        "title": "送沈下贤谪尉南康",
        "author": "张祜",
        "content": "秋风江上草，先是客心摧。\n万里故人去，一行新鴈来。\n山高云绪断，浦逈日波颓。\n莫怪南康远，相思不可裁。",
        "dynasty": "唐",
        "collection_info": null
    },
    {
        "uuid": "933ec864c8f988c899df26f834dcbb4b",
        "title": "送卢弘本浙东觐省",
        "author": "张祜",
        "content": "东望故山高，秋归值小舠。\n怀中陆绩橘，江上伍员涛。\n好去宁鸡口，加餐及蟹螯。\n知君思无倦，为我续离骚。",
        "dynasty": "唐",
        "collection_info": null
    },
    {
        "uuid": "c9bc66909a367eb75f24e8514ef31c24",
        "title": "晚次荆溪馆呈崔明府",
        "author": "张祜",
        "content": "舣舟阳羡馆，飞步缭疎楹。\n山暝水云碧，月凉烟树清。\n长桥深漾影，远橹下摇声。\n况是无三害，弦歌初政成。",
        "dynasty": "唐",
        "collection_info": null
    },
    {
        "uuid": "0911dcc3628051a41505ae699b92424e",
        "title": "寄朗州徐员外",
        "author": "张祜",
        "content": "江岭昔飘蓬，人间值俊雄。\n关西今孔子，城北旧徐公。\n清夜游何处，良辰此不同。\n伤心几年事，一半在湖中。",
        "dynasty": "唐",
        "collection_info": null
    },
    {
        "uuid": "7f26dc925f3df745397b495bf768df13",
        "title": "旅次上饶溪",
        "author": "张祜",
        "content": "碧溪行几折，凝棹宿汀沙。\n角断孤城掩，楼深片月斜。\n夜桥昏水气，秋竹静霜华。\n更想曾题壁，凋零可叹嗟。",
        "dynasty": "唐",
        "collection_info": null
    },
    {
        "uuid": "080d28395d1bea2e76aa02a8d0515615",
        "title": "送徐彦夫南迁",
        "author": "张祜",
        "content": "万里客南迁，孤城涨海边。\n瘴云秋不断，阴火夜长然。\n月上行虚市，风回望舶船。\n知君还自洁，更为酌贪泉。",
        "dynasty": "唐",
        "collection_info": null
    },
    {
        "uuid": "44763eb5fae805d7037a885d45844413",
        "title": "送韦整尉长沙",
        "author": "张祜",
        "content": "远远长沙去，怜君利一官。\n风帆彭蠡疾，云水洞庭宽。\n木客提蔬束，江乌接饭丸。\n莫言卑湿地，未必乏新欢。",
        "dynasty": "唐",
        "collection_info": null
    },
    {
        "uuid": "766f9213f35577d0c4bc3e0538cbbbd9",
        "title": "送外甥",
        "author": "张祜",
        "content": "衰年生侄少，唯尔最关心。\n偶作魏舒别，聊为殷浩吟。\n白波舟不定，黄叶路难寻。\n自此尊中物，谁当更共斟。",
        "dynasty": "唐",
        "collection_info": null
    },
    {
        "uuid": "86699170d76dba5ed6fedb7023b08bfe",
        "title": "赠薛鼎臣侍御",
        "author": "张祜",
        "content": "一命前途远，双曹小邑闲。\n夜潮人到郭，春雾鸟啼山。\n浅濑横沙堰，高岩峻石斑。\n不堪曾倚棹，犹復梦昇攀。",
        "dynasty": "唐",
        "collection_info": null
    },
    {
        "uuid": "e2a313ca872d1acb2c278cafae9fb74c",
        "title": "送曾黯游夔州",
        "author": "张祜",
        "content": "不远夔州路，层波滟滪连。\n下来千里峡，入去一条天。\n树色秋帆上，滩声夜枕前。\n何堪正危侧，百丈半山颠。",
        "dynasty": "唐",
        "collection_info": null
    },
    {
        "uuid": "fb11356d51cd6d350558fed26606bdf5",
        "title": "送李长史归涪州",
        "author": "张祜",
        "content": "涪江江上客，岁晚却还乡。\n暮过高唐雨，秋经巫峡霜。\n急滩船失次，迭嶂树无行。\n好为题新什，知君思不常。",
        "dynasty": "唐",
        "collection_info": null
    },
    {
        "uuid": "f5f6406111e953f5ec50121630bc7ee9",
        "title": "赠契衡上人",
        "author": "张祜",
        "content": "小门开板阁，终日是逢迎。\n语笑人同坐，修持意别行。\n水花秋始发，风竹夏长清。\n一恨悽惶久，怜师记姓名。",
        "dynasty": "唐",
        "collection_info": null
    },
    {
        "uuid": "f1d59d033e5d0397a101cd3f14deeb71",
        "title": "走笔赠许玖赴桂州命",
        "author": "张祜",
        "content": "桂林真重德，莲幕藉殊才。\n直气自消瘴，远心无暂灰。\n劒棱丛石险，箭激乱流迴。\n莫说鴈不到，长江鱼尽来。",
        "dynasty": "唐",
        "collection_info": null
    },
    {
        "uuid": "7b6e3b795c77e3ebdf71db3419fa8815",
        "title": "题上饶亭",
        "author": "张祜",
        "content": "溪亭拂一琴，促轸坐披衿。\n夜月水南寺，秋风城外砧。\n早霜红叶静，新雨碧潭深。\n唯是壶中物，忧来且自斟。",
        "dynasty": "唐",
        "collection_info": null
    },
    {
        "uuid": "dedf36bec4dd79991d0c8046c0530169",
        "title": "题僧壁",
        "author": "张祜",
        "content": "出门无一事，忽忽到天涯。\n客地多逢酒，僧房却厌花。\n棊因王粲覆，鼓是祢衡挝。\n自喜疎成品，生前不怨嗟。",
        "dynasty": "唐",
        "collection_info": null
    },
    {
        "uuid": "b3bf6a8e88af5dd3cee7af11c8a166e5",
        "title": "寄卢载",
        "author": "张祜",
        "content": "故人卢氏子，十载旷佳期。\n少见双鱼信，多闻八米诗。\n侏儒他甚饱，欵段尔应羸。\n忽谓今刘二，相逢不熟槌。",
        "dynasty": "唐",
        "collection_info": null
    },
    {
        "uuid": "3a544186ee1513d44777a0e411a5a0e5",
        "title": "送杨秀才游蜀",
        "author": "张祜",
        "content": "鄂渚逢游客，瞿塘上去船。\n峡深明月夜，江静碧云天。\n旧俗巴渝舞，新声蜀国弦。\n不堪挥惨恨，一涕自潸然。",
        "dynasty": "唐",
        "collection_info": null
    },
    {
        "uuid": "926f96ca17497dc5b823bbde7bc7489a",
        "title": "送杨秀才往夔州",
        "author": "张祜",
        "content": "鄂渚逢游客，瞿塘上去船。\n江连万里海，峡入一条天。\n鸟影沉沙日，猨声隔树烟。\n新诗逢北使，为草几巴笺。",
        "dynasty": "唐",
        "collection_info": null
    },
    {
        "uuid": "7dd3b48c861fe7b2aea710ddbf66e042",
        "title": "途中逢李道实游蔡州",
        "author": "张祜",
        "content": "征马汉江头，逢君上蔡游。\n野桥经亥市，山路过申州。\n僻地人行涩，荒林虎迹稠。\n殷勤话新守，生物赖诸侯。",
        "dynasty": "唐",
        "collection_info": null
    },
    {
        "uuid": "18aa06655c393f2b588abded1225b582",
        "title": "富阳道中送王正夫",
        "author": "张祜",
        "content": "㭊㭊上荒原，霜林赤叶翻。\n孤帆天外出，远戍日中昏。\n摘橘防深刺，攀萝畏断根。\n何堪衰草色，一酌送王孙。",
        "dynasty": "唐",
        "collection_info": null
    },
    {
        "uuid": "552630281794c1fd7a022a23d2b24e66",
        "title": "送韦正字㭊贯赴制举",
        "author": "张祜",
        "content": "可爱汉文年，鸿恩荡海壖。\n木鸡方备德，金马正求贤。\n大战希游刃，长途在着鞭。\n竚看晁董策，便向史中传。",
        "dynasty": "唐",
        "collection_info": null
    },
    {
        "uuid": "10f683d08fec027d66dde73164448abc",
        "title": "赠贞固上人",
        "author": "张祜",
        "content": "南国披僧籍，高标一道林。\n律仪精氎布，真行正吞针。\n掇火身潜起，焚香口旋吟。\n非论坐中社，余亦旧知音。",
        "dynasty": "唐",
        "collection_info": null
    },
    {
        "uuid": "98bc4eb29edb8f1d4f24ac9f9a5761f8",
        "title": "题赠志凝上人",
        "author": "张祜",
        "content": "悟色身无染，观空事不生。\n道心长日笑，觉路几年行。\n片月山林静，孤云海棹轻。\n愿为尘外契，一就智珠明。",
        "dynasty": "唐",
        "collection_info": null
    },
    {
        "uuid": "94c666cf38b975c151c79d3fa17fe689",
        "title": "送琼贞发述怀",
        "author": "张祜",
        "content": "送出南溪日，离情不忍看。\n渐遥犹顾首，帆去意难判。\n最恨临行夜，相期几百般。\n但能存岁节，终久得同欢。",
        "dynasty": "唐",
        "collection_info": null
    },
    {
        "uuid": "c826f6d4e4e8b546737dd52b88b9bb73",
        "title": "寄灵澈上人",
        "author": "张祜",
        "content": "老僧何处寺，秋梦绕江滨。\n独树月中鹤，孤舟云外人。\n荣华长指幻，衰病久观身。\n应笑无成者，沧洲垂一轮。",
        "dynasty": "唐",
        "collection_info": null
    },
    {
        "uuid": "1ec67ce27b61a369340422618f493ae3",
        "title": "溪行寄京师故人道侣",
        "author": "张祜",
        "content": "白日长多事，清溪偶独寻。\n云归秋水阔，月出夜山深。\n坐想天涯去，行悲泽畔吟。\n东郊故人在，应笑未抽簪。",
        "dynasty": "唐",
        "collection_info": null
    },
    {
        "uuid": "9b0a1e6ee232eac2d69ba7b55ec6e138",
        "title": "赠僧云栖",
        "author": "张祜",
        "content": "麈尾与筇枝，几年离石坛。\n梵余林雪厚，棊罢岳钟残。\n开卷喜先悟，漱瓶知早寒。\n衡阳寺前鴈，今日到长安。",
        "dynasty": "唐",
        "collection_info": null
    },
    {
        "uuid": "3f0d9f26d17f70fb5d675b0a4a191c2e",
        "title": "送魏尚书赴镇州行营",
        "author": "张祜",
        "content": "河塞日骎骎，恩讐报尽深。\n伍员忠是节，陆绩孝为心。\n坐激书生愤，行歌壮士吟。\n惭非燕地客，不得受黄金。",
        "dynasty": "唐",
        "collection_info": null
    },
    {
        "uuid": "bd81a24d8b08770d2bb2acd6479e2f43",
        "title": "寄迁客",
        "author": "张祜",
        "content": "万里南迁客，辛勤岭路遥。\n溪行防水弩，野店避山魈。\n瘴海须求药，贪泉莫举瓢。\n但能坚志义，白日甚昭昭。",
        "dynasty": "唐",
        "collection_info": null
    },
    {
        "uuid": "6c7c903978b78a11acac974af8e6f30d",
        "title": "题苏小小墓",
        "author": "张祜",
        "content": "漠漠穷尘地，萧萧古树林。\n脸浓花自发，眉恨柳长深。\n夜月人何待，春风鸟为吟。\n不知谁共穴，徒愿结同心。",
        "dynasty": "唐",
        "collection_info": null
    },
    {
        "uuid": "4a31ba4971b8fce2f24c7b7a09e9de44",
        "title": "江南作",
        "author": "张祜",
        "content": "楚塞南行久，秦城北望遥。\n少年花已过，衰病柳先凋。\n客泪收迴日，乡心寄落潮。",
        "dynasty": "唐",
        "collection_info": null
    },
    {
        "uuid": "045aef6a1313983300f3ff708b97bb3e",
        "title": "题王右丞山水障二首 一",
        "author": "张祜",
        "content": "精华在笔端，咫尺匠心难。\n日月中堂见，江湖满座看。\n夜凝岚气湿，秋浸壁光寒。\n料得昔人意，平生诗思残。",
        "dynasty": "唐",
        "collection_info": null
    },
    {
        "uuid": "24bec432f2633516a3d04f4982e2091a",
        "title": "题王右丞山水障二首 二",
        "author": "张祜",
        "content": "右丞今已殁，遗画世间稀。\n咫尺江湖尽，寻常鸥鸟飞。\n山光全在掌，云气欲生衣。\n以此常为玩，平生沧海机。",
        "dynasty": "唐",
        "collection_info": null
    },
    {
        "uuid": "6ab263b31ae422532865f50475a3775d",
        "title": "将之衡阳道中作",
        "author": "张祜",
        "content": "万里南方去，扁舟泛自身。\n长年无爱物，深话少情人。\n醉卧襟长散，闲书字不真。\n衡阳路犹远，独与鴈为宾。",
        "dynasty": "唐",
        "collection_info": null
    },
    {
        "uuid": "79f1fbe72122a3231737e411e5f2219e",
        "title": "读狄梁公传",
        "author": "张祜",
        "content": "失运庐陵厄，乘时武后尊。\n五丁扶造化，一柱正干坤。\n上保储皇位，深然国老勋。\n圣朝虽百代，长合问王孙。",
        "dynasty": "唐",
        "collection_info": null
    },
    {
        "uuid": "58a7674cfaa6a94705305e7557098a34",
        "title": "题真娘墓",
        "author": "张祜",
        "content": "佛地葬罗衣，孤魂此是归。\n舞为蝴蝶梦，歌谢伯劳飞。\n翠髮朝云在，青蛾夜月微。\n伤心一花落，无復怨春辉。",
        "dynasty": "唐",
        "collection_info": null
    },
    {
        "uuid": "c6af146ecc4072febb554bd02396ab9b",
        "title": "洞庭南馆",
        "author": "张祜",
        "content": "一径逗霜林，朱栏遶碧岑。\n地盘云梦角，山镇洞庭心。\n树白看烟起，沙红见日沉。\n还因此悲屈，惆怅又行吟。",
        "dynasty": "唐",
        "collection_info": null
    },
    {
        "uuid": "867cbe8f24ed6d1c090e8fb7bc9fb1fc",
        "title": "题赠仲仪上人院",
        "author": "张祜",
        "content": "星霜几朝寺，香火静居人。\n黄叶不经意，青山无事身。\n抛生台上日，结座履中尘。\n自说一时课，别来诗更新。",
        "dynasty": "唐",
        "collection_info": null
    },
    {
        "uuid": "dec6abf82cc6828d298feaaec33a2fb2",
        "title": "题圣女庙",
        "author": "张祜",
        "content": "古庙无人入，苍皮涩老桐。\n蚁行蝉壳上，蛇窜雀巢中。\n浅水孤舟泊，轻尘一座蒙。\n晚来云雨去，荒草是残风。",
        "dynasty": "唐",
        "collection_info": null
    },
    {
        "uuid": "8f5bd058164dfbb86252aaf28282796c",
        "title": "题山水障子",
        "author": "张祜",
        "content": "一见秋山色，方怜画手稀。\n波涛连壁动，云物下檐飞。\n岭树冬犹发，江帆暮不归。\n端然是渔叟，相向日依依。",
        "dynasty": "唐",
        "collection_info": null
    },
    {
        "uuid": "d34e2364d4d4e4054960ca9ca8122224",
        "title": "咏风",
        "author": "张祜",
        "content": "摇摇歌扇举，悄悄舞衣轻。\n引笛秋临塞，吹沙夜遶城。\n向峰迴鴈影，出峡送猨声。\n何似琴中奏，依依别带情。",
        "dynasty": "唐",
        "collection_info": null
    },
    {
        "uuid": "47e4a48c5e6b87a6ea14a9fdf31afcaf",
        "title": "奉和令狐相公送陈肱侍御",
        "author": "张祜",
        "content": "高馆动离瑟，亲宾聊叹稀。\n笑歌情不尽，欢待礼无违。\n清露府莲结，碧云皋鹤飞。\n还家与□惠，雨露岂殊归。",
        "dynasty": "唐",
        "collection_info": null
    },
    {
        "uuid": "768bb822101e4398e4e8bd213009efa7",
        "title": "陪范宣城北楼夜讌",
        "author": "张祜",
        "content": "华轩敞碧流，官妓拥诸侯。\n粉项高丛鬓，檀妆慢裹头。\n亚身摧蜡烛，斜眼送香毬。\n何处偏堪恨，千迴下客筹。",
        "dynasty": "唐",
        "collection_info": null
    },
    {
        "uuid": "9a293a55708986dc0e9b602a4a1eefd5",
        "title": "宪宗皇帝挽歌词",
        "author": "张祜",
        "content": "呜咽上攀龙，昇平不易逢。\n武皇虚好道，文帝未登封。\n寿域无千载，泉门是九重。\n桥山非远地，云去莫疑峰。",
        "dynasty": "唐",
        "collection_info": null
    },
    {
        "uuid": "da00346b97c1b010a24783ff379beb03",
        "title": "发蜀客",
        "author": "张祜",
        "content": "风吹鲁国人，飘荡蜀江滨。\n湿地饶蛙黾，衰年足鬼神。\n时清归去路，日復病来身。\n千万长堤柳，从他烂熳春。",
        "dynasty": "唐",
        "collection_info": null
    },
    {
        "uuid": "76b0ebc208a1b74ed31477c2ffeaa609",
        "title": "江城晚眺",
        "author": "张祜",
        "content": "重槛构云端，江城四郁盘。\n河流出郭静，山色对楼寒。\n浪草侵天白，霜林映日丹。\n悠然此江思，树杪几樯竿。",
        "dynasty": "唐",
        "collection_info": null
    },
    {
        "uuid": "9b077261754287419f0b179dc4fa2781",
        "title": "题樟亭",
        "author": "张祜",
        "content": "晓霁凭虚槛，云山四望通。\n地盘江岸绝，天映海门空。\n树色连秋霭，潮声入夜风。\n年年此光景，催尽白头翁。",
        "dynasty": "唐",
        "collection_info": null
    },
    {
        "uuid": "3dc3c66d21c31f713d8eaab8212d63f7",
        "title": "乐静",
        "author": "张祜",
        "content": "引手强篸巾，徐徐起病身。\n远心羣野鹤，闲话对村人。\n发匣琴徽静，开瓶酒味真。\n纵闻兵赋急，原宪本家贫。",
        "dynasty": "唐",
        "collection_info": null
    },
    {
        "uuid": "dc49b451b03a8695edc87fb8757462a0",
        "title": "登广武原",
        "author": "张祜",
        "content": "广武原西北，华夷此浩然。\n地盘山入海，河遶国连天。\n远树千门邑，高樯万里船。\n乡心日云暮，犹在楚城边。",
        "dynasty": "唐",
        "collection_info": null
    },
    {
        "uuid": "ec5f911c36051280cc3f5c3fce26bc47",
        "title": "观宋州田大夫打毬",
        "author": "张祜",
        "content": "白马顿红缨，梢毬紫袖轻。\n晓冰蹄下裂，寒瓦杖头鸣。\n叉手胶黏去，分鬃线道絣。\n自言无战伐，髀肉已曾生。",
        "dynasty": "唐",
        "collection_info": null
    },
    {
        "uuid": "20a89336f59779850aec0894e02b2b35",
        "title": "题丹阳永泰寺练湖亭",
        "author": "张祜",
        "content": "小槛俯澄鲜，龙宫浸浩然。\n孤光悬夜月，一片割秋天。\n浅派胤沙草，余波漂岸船。\n聊当因畎浍，披拂坐潺湲。",
        "dynasty": "唐",
        "collection_info": null
    },
    {
        "uuid": "939c8e113beab8e2e8586a5331afbb46",
        "title": "题程氏书斋",
        "author": "张祜",
        "content": "僻巷难通马，深园不藉篱。\n青萝缠栢叶，红粉坠莲枝。\n雨燕衔泥近，风鱼咂网迟。\n缘君寻小阮，好是更题诗。",
        "dynasty": "唐",
        "collection_info": null
    },
    {
        "uuid": "2d343a833d4bf59490706a303f30f0c4",
        "title": "毁浮图年逢东林寺旧",
        "author": "张祜",
        "content": "可惜东林寺，空门失所依。\n翻经谢灵运，画壁陆探微。\n隙地泉声在，荒途马迹稀。\n殷勤话僧辈，未敢保儒衣。",
        "dynasty": "唐",
        "collection_info": null
    },
    {
        "uuid": "3fd0e3ef8a64855589ef95d25ff734ae",
        "title": "贵池道中作",
        "author": "张祜",
        "content": "羸骖驱野岸，山远路盘盘。\n清露月华晓，碧江星影寒。\n离羣徒长泣，去国自加餐。\n霄汉宁无旧，相哀自语端。",
        "dynasty": "唐",
        "collection_info": null
    },
    {
        "uuid": "072f2cf84431164d7adabf3f0cd0dd55",
        "title": "喜王子载话旧",
        "author": "张祜",
        "content": "相逢青眼日，相叹白头时。\n累话三朝事，重看一局棊。\n欢娱非老大，成长是婴儿。\n且尽尊中物，无烦更后期。",
        "dynasty": "唐",
        "collection_info": null
    },
    {
        "uuid": "ddce639322b191ddc97b4c8db23a0d3a",
        "title": "秋日病中",
        "author": "张祜",
        "content": "析析檐前竹，秋声拂簟凉。\n病加阴已久，愁觉夜初长。\n坐拾车前子，行看肘后方。\n无端忧食忌，开镜倍萎黄。",
        "dynasty": "唐",
        "collection_info": null
    },
    {
        "uuid": "d37931dc64941afb22c4729bd85a2e7c",
        "title": "访许用晦",
        "author": "张祜",
        "content": "远郭日曛曛，停桡一访君。\n小桥通野水，高树入江云。\n酒兴曾无敌，诗情旧逸羣。\n怪来音信少，五十我无闻。",
        "dynasty": "唐",
        "collection_info": null
    },
    {
        "uuid": "55409c356a1602b37fe0cc3ec0416d8c",
        "title": "题海盐南馆",
        "author": "张祜",
        "content": "故人营此地，台馆尚依依。\n黑夜山魈语，黄昏海燕归。\n旧阴杨叶在，残雨槿花稀。\n无復南亭赏，高檐红烛辉。",
        "dynasty": "唐",
        "collection_info": null
    },
    {
        "uuid": "689a7b734d856307851260db7889df66",
        "title": "晚秋江上作",
        "author": "张祜",
        "content": "万里穷秋客，萧条对落晖。\n烟霞山鸟散，风雨庙神归。\n地远蛩声切，天长鴈影稀。\n那堪正砧杵，幽思想寒衣。",
        "dynasty": "唐",
        "collection_info": null
    },
    {
        "uuid": "53b5b9347e8e2569f7de946b17414d94",
        "title": "吴宫曲",
        "author": "张祜",
        "content": "日下苑西宫，花飘香径红。\n玉钗斜白燕，罗带弄青虫。\n皓齿初含雪，柔枝欲断风。\n可怜倾国艳，谁信女为戎。",
        "dynasty": "唐",
        "collection_info": null
    },
    {
        "uuid": "11940ca6acfb224271f90947331be2d8",
        "title": "赋昭君冢",
        "author": "张祜",
        "content": "万里关山冢，明妃旧死心。\n恨为秋色晚，愁结暮云阴。\n夜切胡风起，天高汉月临。\n已知无玉貌，何事送黄金。",
        "dynasty": "唐",
        "collection_info": null
    },
    {
        "uuid": "1db2cad1c27ec5e40ccb61079a54db19",
        "title": "哭汴州陆大夫",
        "author": "张祜",
        "content": "利劒太坚操，何妨拔一毛。\n冤深陆机雾，愤积伍员涛。\n直道非无验，明时不录劳。\n谁当青史上，卒为显词褒。",
        "dynasty": "唐",
        "collection_info": null
    },
    {
        "uuid": "ba21dadc9e9cd082e542b625a43125a6",
        "title": "晚夏归别业",
        "author": "张祜",
        "content": "古岸扁舟晚，荒园一径微。\n鸟啼新果熟，花落故人稀。\n宿润侵苔甃，斜阳照竹扉。\n相逢尽乡老，无復话时机。",
        "dynasty": "唐",
        "collection_info": null
    },
    {
        "uuid": "10e82cd0cb817c79cbd0e814f4b50468",
        "title": "公子行",
        "author": "张祜",
        "content": "春色满城池，杯盘着处移。\n镫金斜鴈子，鞍帕嫩鹅儿。\n买笑歌桃李，寻歌折柳枝。\n可怜明月夜，长是管弦随。",
        "dynasty": "唐",
        "collection_info": null
    },
    {
        "uuid": "1e4a0a8764b3d1f14909f2d61273dd06",
        "title": "题曾氏园林",
        "author": "张祜",
        "content": "十亩长堤宅，萧疎半老槐。\n醉眠风卷簟，棋罢月移阶。\n斫树遗桑斧，浇花湿笋鞋。\n还将齐物论，终岁自安排。",
        "dynasty": "唐",
        "collection_info": null
    },
    {
        "uuid": "ccaff881081eadec3174dc8316455f46",
        "title": "读始兴公传",
        "author": "张祜",
        "content": "殁世议方存，昇平道几论。\n诗情光日月，笔力动干坤。\n乱首光雄筭，朝纲在典坟。\n明时封禅绩，山下见丘门。",
        "dynasty": "唐",
        "collection_info": null
    },
    {
        "uuid": "5ac3876977dbc3e235dd1e8cb2f9d010",
        "title": "中秋月",
        "author": "张祜",
        "content": "碧落桂含姿，清秋是素期。\n一年逢好夜，万里见明时。\n绝域行应久，高城下更迟。",
        "dynasty": "唐",
        "collection_info": null
    },
    {
        "uuid": "9a4fe55c7fc17d1ba219f97dc376e691",
        "title": "江西道中作三首 一",
        "author": "张祜",
        "content": "日落江村远，烟霞度几重。\n问人孤驿路，驱马乱山峰。\n夜入霜林火，寒生水寺钟。\n凄凉哭途意，行处又饥凶。",
        "dynasty": "唐",
        "collection_info": null
    },
    {
        "uuid": "8a3dd7fb05dc29ce0fb7e17e7752f2fc",
        "title": "江西道中作三首 二",
        "author": "张祜",
        "content": "西江江上月，远远照征衣。\n夜色草中网，秋声林外机。\n渚田牛路熟，石岸客船稀。\n无復是乡井，鹧鸪聊自飞。",
        "dynasty": "唐",
        "collection_info": null
    },
    {
        "uuid": "d14233f87bbe0a76361a971cff5b0867",
        "title": "江西道中作三首 三",
        "author": "张祜",
        "content": "秋滩一望平，远远见山城。\n落日啼乌桕，空林露寄生。\n烧畬残火色，荡桨夜溪声。\n况是曾游处，桑田小变更。",
        "dynasty": "唐",
        "collection_info": null
    },
    {
        "uuid": "509736a7378e95c8e817d2c1832b2c72",
        "title": "题常州水西馆",
        "author": "张祜",
        "content": "隟地丛筠植，修廊列堵环。\n楼台疎占水，冈岸远成山。\n尽日草深映，无风舟自闲。\n聊当俟芳夕，一泛芰荷间。",
        "dynasty": "唐",
        "collection_info": null
    },
    {
        "uuid": "4f83f90295c1612671f3db09142c8eb0",
        "title": "题李渎山居玉潭",
        "author": "张祜",
        "content": "古树千年色，苍崖百尺阴。\n髮寒泉气静，神骇玉光沉。\n上穴青冥小，中连碧海深。\n何当烟月下，一听夜龙吟。",
        "dynasty": "唐",
        "collection_info": null
    },
    {
        "uuid": "5f047cedbbd71a73b073826e1ad1d4bf",
        "title": "题陆墉金沙洞居",
        "author": "张祜",
        "content": "东溪泉一眼，归卧惬高疎。\n决水金沙静，梯云石壁虚。\n细吟搔短髮，深话笑长裾。\n莫道遗名品，尝闻入洛初。",
        "dynasty": "唐",
        "collection_info": null
    },
    {
        "uuid": "e507e04e79f406c14fe03b8889bf1f43",
        "title": "题陆敦礼山居伏牛潭",
        "author": "张祜",
        "content": "伏牛真怪事，余胜几人谙。\n日彩沉青壁，烟容静碧潭。\n泛心何虑冷，漱齿讵忘甘。\n幸挈壶中物，期君正兴酣。",
        "dynasty": "唐",
        "collection_info": null
    },
    {
        "uuid": "02d6a869bf6069e40c67253a0cfa75c6",
        "title": "旅次石头岸",
        "author": "张祜",
        "content": "行行石头岸，身事两相违。\n旧国日边远，故人江上稀。\n水声寒不尽，山色暮相依。\n惆怅未成语，数行鵶又飞。",
        "dynasty": "唐",
        "collection_info": null
    },
    {
        "uuid": "389ecffe166d3a5d2d2580c1a435bb9e",
        "title": "观宋州于使君家乐琵琶",
        "author": "张祜",
        "content": "历历四弦分，重来上界闻。\n玉盘飞夜雹，金磬入秋云。\n陇雾笳凝水，砂风鴈咽羣。\n不堪天塞恨，青冢是昭君。",
        "dynasty": "唐",
        "collection_info": null
    },
    {
        "uuid": "fd03dbb8a8e04f12b4b5a3d85fdf2ddf",
        "title": "筝",
        "author": "张祜",
        "content": "绰绰下云烟，微收皓腕鲜。\n夜风生碧柱，春水咽红弦。\n翠佩轻犹触，莺枝涩未迁。\n芳音何更妙，清月共婵娟。",
        "dynasty": "唐",
        "collection_info": null
    },
    {
        "uuid": "2728affaadf141ed83e7b0080faac143",
        "title": "歌",
        "author": "张祜",
        "content": "一夜列三清，闻歌曲阜城。\n雪飞红烬影，珠贯碧云声。\n皓齿娇微发，青蛾怨自生。\n不知新弟子，谁解啭喉轻。",
        "dynasty": "唐",
        "collection_info": null
    },
    {
        "uuid": "75b09cd253389a86aa40b823f6f5a0a8",
        "title": "笙",
        "author": "张祜",
        "content": "董双成一妙，历历韵风篁。\n清露鹤声远，碧云仙吹长。\n气侵银项湿，膏胤漆瓢香。\n曲罢不知处，巫山空夕阳。",
        "dynasty": "唐",
        "collection_info": null
    },
    {
        "uuid": "73abc8c4ed11318508f7325b5281a340",
        "title": "五弦",
        "author": "张祜",
        "content": "小小月轮中，斜抽半袖红。\n玉瓶秋滴水，珠箔夜悬风。\n征调侵弦乙，商声过指拢。\n只愁纔曲罢，云雨去巴东。",
        "dynasty": "唐",
        "collection_info": null
    },
    {
        "uuid": "e809e540a83450ffa1dbf54343af5598",
        "title": "𥷑篥",
        "author": "张祜",
        "content": "一管妙清商，纤红玉指长。\n雪藤新换束，霞锦旋抽囊。\n併揭声犹远，深含曲未央。\n坐中知密顾，微笑是周郎。",
        "dynasty": "唐",
        "collection_info": null
    },
    {
        "uuid": "9664f56267df86ea40ab8fff151518d6",
        "title": "笛",
        "author": "张祜",
        "content": "紫清人一管，吹在月堂中。\n鴈起雪云夕，龙吟烟水空。\n虏尘深汉地，羌思切边风。\n试弄阳春曲，西园桃已红。",
        "dynasty": "唐",
        "collection_info": null
    },
    {
        "uuid": "861bd6f14d9c195a9c0f77bbb8b8e417",
        "title": "舞",
        "author": "张祜",
        "content": "荆台呈妙舞，云雨半罗衣。\n褭褭腰疑折，褰褰袖欲飞。\n雾轻红踯躅，风艳紫蔷薇。\n强许传新态，人间弟子稀。",
        "dynasty": "唐",
        "collection_info": null
    },
    {
        "uuid": "4a3631cae2f2f05a23f46f29adf988c1",
        "title": "箜篌",
        "author": "张祜",
        "content": "星汉夜牢牢，深帘调更高。\n乱流公莫度，沉骨妪空嘷。\n向月轻轮甲，迎风重纫绦。\n不堪闻别引，沧海恨波涛。",
        "dynasty": "唐",
        "collection_info": null
    },
    {
        "uuid": "f6a902351dcffc9d39c4ef551e72b6c1",
        "title": "箫",
        "author": "张祜",
        "content": "清籁远愔愔，秦楼夜思深。\n碧空人已去，沧海凤难寻。\n杳妙和云绝，依微向水沉。\n还将九成意，高阁竚芳音。",
        "dynasty": "唐",
        "collection_info": null
    },
    {
        "uuid": "378203d06c80f0bb537d48f0a98e2373",
        "title": "夕次桐庐",
        "author": "张祜",
        "content": "百里清溪口，扁舟此去过。\n晚潮风势急，寒叶雨声多。\n戍出山头鼓，樵通竹裏歌。\n不堪无酒夜，回首梦烟波。",
        "dynasty": "唐",
        "collection_info": null
    },
    {
        "uuid": "815656b5db8e4055e73ecf65057b98b4",
        "title": "入潼关",
        "author": "张祜",
        "content": "都城三百里，雄险此回环。\n地势遥尊岳，河流侧让关。\n秦皇曾虎视，汉祖昔龙颜。\n何处枭凶辈，干戈自不闲。",
        "dynasty": "唐",
        "collection_info": null
    },
    {
        "uuid": "9f8efeeecce829b510bebb8d89d61c48",
        "title": "南宫叹亦述玄宗追恨太真妃事",
        "author": "张祜",
        "content": "北陆冰初结，南宫漏更长。\n何劳却睡草，不验返魂香。\n月隐仙娥艳，风残梦蝶扬。\n徒悲旧行迹，一夜玉阶霜。",
        "dynasty": "唐",
        "collection_info": null
    },
    {
        "uuid": "a50074b7e4dd4bceb35a2470b0e39bb2",
        "title": "题平望驿",
        "author": "张祜",
        "content": "一派吴兴水，西来此驿分。\n路遥经几日，身去是孤云。\n雨气朝忙蚁，雷声夜聚蚊。\n何堪秋草色，到处重离羣。",
        "dynasty": "唐",
        "collection_info": null
    },
    {
        "uuid": "12239380dbe939bd9f12d0e91c6db100",
        "title": "隋宫怀古",
        "author": "张祜",
        "content": "废宫深苑路，炀帝此东行。\n往事余山色，流年是水声。\n古墙丹雘尽，深栋黑煤生。\n惆怅从今客，经过未了情。",
        "dynasty": "唐",
        "collection_info": null
    },
    {
        "uuid": "252aeb1b9dae3582185e5b20df89d5e9",
        "title": "偶苏求至话别",
        "author": "张祜",
        "content": "几年沧海别，万里白头吟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "uuid": "f27c777017e4d68c08c7c11bef642103",
        "title": "秋霁",
        "author": "张祜",
        "content": "垂老归休意，栖栖陋巷中。\n暗灯棋子落，残语酒瓶空。\n滴羃侵檐露，虚疎入槛风。\n何妨一蝉嘒，自抱木兰丛。",
        "dynasty": "唐",
        "collection_info": null
    },
    {
        "uuid": "db462f2e4213f4a1239a275e8a4cb10f",
        "title": "咏史二首 一",
        "author": "张祜",
        "content": "汉代非良计，西戎世世尘。\n无何求善马，不筭苦生民。\n外国讐虚结，中华愤莫伸。\n却教为后耻，昭帝远和亲。",
        "dynasty": "唐",
        "collection_info": null
    },
    {
        "uuid": "54f5e35b6b4c8c68d952909f45e4f6c8",
        "title": "咏史二首 二",
        "author": "张祜",
        "content": "留名鲁连去，于世绝遗音。\n尽爱聊城下，宁知沧海深。\n偶然飞一箭，无事在千金。\n迴望凌烟阁，何人是此心。",
        "dynasty": "唐",
        "collection_info": null
    },
    {
        "uuid": "d9f07b375afa33b14c99d654a41e6378",
        "title": "洞房燕",
        "author": "张祜",
        "content": "清晓洞房开，佳人喜燕来。\n乍疑钗上动，轻似掌中迴。\n暗语临窗户，深窥傍镜台。\n新妆正含思，莫拂画梁埃。",
        "dynasty": "唐",
        "collection_info": null
    },
    {
        "uuid": "53e6e1df022c453a123e358ab324a20e",
        "title": "答僧赠柱杖",
        "author": "张祜",
        "content": "千迴掌上横，珍重远方情。\n客问何人与，闽僧寄一茎。\n画空疑未决，卓地计初成。\n幸以文堪采，扶持力不轻。",
        "dynasty": "唐",
        "collection_info": null
    },
    {
        "uuid": "ae87ce1bffc71445112c684a53efe128",
        "title": "鹭鸶",
        "author": "张祜",
        "content": "深窥思不穷，揭趾浅沙中。\n一点山光净，孤飞潭影空。\n暗栖松叶露，双下蓼花风。\n好是沧波侣，垂丝趣亦同。",
        "dynasty": "唐",
        "collection_info": null
    },
    {
        "uuid": "ec7d43be8a074ab63d434130181da2ef",
        "title": "塞下",
        "author": "张祜",
        "content": "万里配长征，连年惯野营。\n入羣来拣马，抛伴去擒生。\n箭插雕翎阔，弓盘鹊角轻。\n问看行近远，西去受降城。",
        "dynasty": "唐",
        "collection_info": null
    },
    {
        "uuid": "8ff244571142bbbed0711e915ac2d4e2",
        "title": "忆云阳宅",
        "author": "张祜",
        "content": "一别云阳宅，深愁度岁华。\n翠浓春槛柳，红满夜庭花。\n鸟影垂纤竹，鱼行践浅沙。\n聊当因寤寐，归思浩无涯。",
        "dynasty": "唐",
        "collection_info": null
    },
    {
        "uuid": "24d196bd64735117b89d9b2133c8f0d2",
        "title": "题造微禅师院",
        "author": "张祜",
        "content": "夜香闻偈后，岑寂掩双扉。\n照竹灯和雪，穿云月到衣。\n草堂疎磬断，江寺故人稀。\n唯忆江南雨，春风独鸟归。",
        "dynasty": "唐",
        "collection_info": null
    },
    {
        "uuid": "7ed284de404b4526380a4c059d900208",
        "title": "酬武藴之乙丑之岁始见华髮余自悲遂成继和",
        "author": "张祜",
        "content": "贾生年尚少，华髮近相侵。\n不是流光促，因缘别恨深。\n怜君成苦调，感我独长吟。\n岂料清秋日，星星共映簪。",
        "dynasty": "唐",
        "collection_info": null
    },
    {
        "uuid": "b8dcb2a1ddb8b6f9b3798cf37b4acc59",
        "title": "题万道人禅房",
        "author": "张祜",
        "content": "何处凿禅壁，西南江上峰。\n残阳过远水，落叶满疎钟。\n世事静中去，道心尘外逢。\n欲知情不动，床下虎留踪。",
        "dynasty": "唐",
        "collection_info": null
    },
    {
        "uuid": "09d1c54c7e8fdc46bcae9d72ff1e2fba",
        "title": "病后访山客",
        "author": "张祜",
        "content": "久病倦衾枕，独行来访君。\n因逢归马客，共对出溪云。\n新月坐中见，暮蝉愁处闻。\n相欢贵无事，莫想路歧分。",
        "dynasty": "唐",
        "collection_info": null
    },
    {
        "uuid": "c03571f77e038d9d483312e19689c0dc",
        "title": "题松汀驿",
        "author": "张祜",
        "content": "山色远含空，苍茫泽国东。\n海明先见日，江白逈闻风。\n鸟道高原去，人烟小径通。\n那知旧遗逸，不在五湖中。",
        "dynasty": "唐",
        "collection_info": null
    },
    {
        "uuid": "33231c08568ea3ebff46223add616503",
        "title": "处士隐居",
        "author": "张祜",
        "content": "斜日半飞閤，高帘轻翳空。\n清香芙蓉水，碧冷琅玕风。\n绝岸派沿洑，修廊趾崇隆。\n唯当饵仙朮，坐作朱颜翁。",
        "dynasty": "唐",
        "collection_info": null
    },
    {
        "uuid": "ea1e23abb5e5cd5f367a1292837bdc0c",
        "title": "早春钱塘湖晚眺",
        "author": "张祜",
        "content": "落日下林坂，抚襟睇前踪。\n轻澌流迴浦，残雪明高峰。\n仰视天宇旷，俯登云树重。\n聊当问真界，昨夜西峦钟。",
        "dynasty": "唐",
        "collection_info": null
    },
    {
        "uuid": "81473788f66815cd8afc052b6cc0b7c4",
        "title": "濠州水馆",
        "author": "张祜",
        "content": "高阁去烦燠，客心遂安舒。\n清流中浴鸟，白石下游鱼。\n秋树色凋翠，夜桥声褭虚。\n南轩更何待，坐见玉蟾蜍。",
        "dynasty": "唐",
        "collection_info": null
    },
    {
        "uuid": "7182be603e1890de9436b23994712a56",
        "title": "石头城寺",
        "author": "张祜",
        "content": "山势抱烟光，重门突兀傍。\n连檐金像阁，半壁石龛廊。\n碧树藂高顶，清池占下方。\n徒悲宦游意，尽日老僧房。",
        "dynasty": "唐",
        "collection_info": null
    },
    {
        "uuid": "9d3ae9c3f9b2919bf4ddd82b33107469",
        "title": "伤迁客殁南中",
        "author": "张祜",
        "content": "故人何处殁，谪宦极南天。\n远地身狼狈，穷途事果然。\n白鬚纔过海，丹旐却归船。\n肠断相逢路，新来客又迁。",
        "dynasty": "唐",
        "collection_info": null
    },
    {
        "uuid": "9cde0518c67909ea5e393a335af66c08",
        "title": "乌夜啼",
        "author": "张祜",
        "content": "忽忽南飞返，危丝共怨悽。\n暗霜移树宿，残夜遶枝啼。\n咽绝声重叙，愔淫思乍迷。\n不妨还报喜，悞使玉颜低。",
        "dynasty": "唐",
        "collection_info": null
    },
    {
        "uuid": "a58649a94e862cfa753a711b3f0ec5fa",
        "title": "题润州金山寺",
        "author": "张祜",
        "content": "一宿金山寺，超然离世羣。\n僧归夜船月，龙出晓堂云。\n树色中流见，钟声两岸闻。\n翻思在朝市，终日醉醺醺。",
        "dynasty": "唐",
        "collection_info": null
    },
    {
        "uuid": "5ae9bcdde5af7c95d125772333563758",
        "title": "题润州甘露寺",
        "author": "张祜",
        "content": "千重构横险，高步出尘埃。\n日月光先见，江山势尽来。\n冷云归水石，清露滴楼台。\n况是东溟上，平生意一开。",
        "dynasty": "唐",
        "collection_info": null
    },
    {
        "uuid": "61bbec6da74dcf3630894fafa9179929",
        "title": "题杭州孤山寺",
        "author": "张祜",
        "content": "楼台耸碧岑，一径入湖心。\n不雨山长润，无云水自阴。\n断桥荒藓涩，空院落花深。\n犹忆西窗月，钟声在北林。",
        "dynasty": "唐",
        "collection_info": null
    },
    {
        "uuid": "45b4a882288ba8b05c8ecbaab9839f00",
        "title": "题余杭县龙泉观",
        "author": "张祜",
        "content": "四迴山一面，台殿已嵯峨。\n中路见山远，上方行石多。\n天晴花气漫，地暖鸟音和。\n徒漱葛仙井，此生其奈何。",
        "dynasty": "唐",
        "collection_info": null
    },
    {
        "uuid": "d306783916ab236483a38e032e4896c4",
        "title": "题径山大觉禅师影堂",
        "author": "张祜",
        "content": "超然彼岸人，一径谢微尘。\n见相即非相，观身岂是身。\n空门性未灭，旧里化犹新。\n谩指堂中影，谁言影似真。",
        "dynasty": "唐",
        "collection_info": null
    },
    {
        "uuid": "bba9c620bfcdfb37c15de907c1934ff9",
        "title": "题濠州钟离寺",
        "author": "张祜",
        "content": "遥遥东郭寺，数里占原田。\n远岫碧光合，长淮清派连。\n院藏归鸟树，钟到落帆船。\n唯羡空门叟，栖心尽百年。",
        "dynasty": "唐",
        "collection_info": null
    },
    {
        "uuid": "7a9e064837a989e1c9cc57f5b836ca8b",
        "title": "秋夜宿灵隐寺师上人",
        "author": "张祜",
        "content": "月色荒城外，江声野寺中。\n贫知交道薄，老信释门空。\n露叶凋阶藓，风枝戞井桐。\n不妨无酒夜，闲话值生公。",
        "dynasty": "唐",
        "collection_info": null
    },
    {
        "uuid": "eea67a32c917d44428c04b660fc1e93e",
        "title": "题苏州灵岩寺",
        "author": "张祜",
        "content": "碧海西陵岸，吴王此盛时。\n山行今佛寺，水见旧宫池。\n亡国人遗恨，空门事少悲。\n聊当值僧语，尽日把松枝。",
        "dynasty": "唐",
        "collection_info": null
    },
    {
        "uuid": "cd45c3a2c7622ae5e3853eb0e2c0a959",
        "title": "题苏州楞伽寺",
        "author": "张祜",
        "content": "楼台山半腹，又此一经行。\n树隔夫差苑，溪连句践城。\n上坡松径涩，深坐石池清。\n况是西峰顶，凄凉故国情。",
        "dynasty": "唐",
        "collection_info": null
    },
    {
        "uuid": "fbb48caff06d70b2949cd896bf7a31e1",
        "title": "题苏州思益寺",
        "author": "张祜",
        "content": "四面山形断，楼台此逈临。\n两峰高崪屼，一水下淫渗。\n凿石西龛小，穿松北坞深。\n会当来结社，长日为僧吟。",
        "dynasty": "唐",
        "collection_info": null
    },
    {
        "uuid": "685fc201400ae7e59a10734d50199339",
        "title": "题重居寺",
        "author": "张祜",
        "content": "浮图经近郭，长日羡僧闲。\n竹径深开院，松门远对山。\n重廊标板榜，高殿锁金环。\n更问寻雷室，西行咫尺间。",
        "dynasty": "唐",
        "collection_info": null
    },
    {
        "uuid": "71e29c3a6d97deb275e7dfc4ac64c301",
        "title": "题善权寺",
        "author": "张祜",
        "content": "碧峰南一寺，最胜是仙源。\n峻坂依岩壁，清泉泄洞门。\n金函崇宝藏，玉树閟灵根。\n寄谢香花叟，高踪不可援。",
        "dynasty": "唐",
        "collection_info": null
    },
    {
        "uuid": "973795462ffe526c3a7bbdfa20162a3b",
        "title": "题南陵隐静寺",
        "author": "张祜",
        "content": "松径上登攀，深行烟霭间。\n合流厨下水，对耸殿前山。\n润壁鸟音逈，泉源僧步闲。\n更怜飞一锡，天外与云还。",
        "dynasty": "唐",
        "collection_info": null
    },
    {
        "uuid": "451d1b890f90e135e740fef40b953a8b",
        "title": "题丘山寺",
        "author": "张祜",
        "content": "几代儒家业，何年佛寺碑。\n地平边海处，江出上山时。\n故国人长往，空门事可知。\n凄凉问禅客，身外即无为。",
        "dynasty": "唐",
        "collection_info": null
    },
    {
        "uuid": "a3276d5ea1e4da8382688899934b99f0",
        "title": "题道光上人山院",
        "author": "张祜",
        "content": "真僧上方界，山路正岩岩。\n地僻泉长冷，亭香草不凡。\n火田生白菌，烟岫老青杉。\n尽日唯山水，当知律行严。",
        "dynasty": "唐",
        "collection_info": null
    },
    {
        "uuid": "55fcb9e6c9b85dac7361218c3a6ea814",
        "title": "赠庐山僧",
        "author": "张祜",
        "content": "一室鑪峰下，荒榛手自开。\n粉牌新薤叶，竹援小葱台。\n树黑云归去，山明日上来。\n便知心是佛，坚坐对寒灰。",
        "dynasty": "唐",
        "collection_info": null
    },
    {
        "uuid": "1e94c04fbab007ce03eb5b3cc122d100",
        "title": "题惠山寺",
        "author": "张祜",
        "content": "旧宅人何在，空门客自过。\n泉声到池尽，山色上楼多。\n小洞生斜竹，重阶夹细莎。\n殷勤望城市，云水暮钟和。",
        "dynasty": "唐",
        "collection_info": null
    },
    {
        "uuid": "0b29bde66219ac1d3dc1ba80aaf939a7",
        "title": "题虎丘寺",
        "author": "张祜",
        "content": "轻棹驻回流，门登西虎丘。\n雾青山月晓，云白海天秋。\n倚殿松株涩，欹庭石片幽。\n青蛾几时墓，空色尚悠悠。",
        "dynasty": "唐",
        "collection_info": null
    },
    {
        "uuid": "ea8fac98474420e0cd6d0e78cb207ccb",
        "title": "题普贤寺",
        "author": "张祜",
        "content": "何人知寺路，松竹暗春山。\n潭黑龙应在，巢空鹤未还。\n经年来客倦，半日与僧闲。\n更共尝新茗，闻钟笑语间。",
        "dynasty": "唐",
        "collection_info": null
    },
    {
        "uuid": "720a31b3d3153d9e5b9e686ab5b160a5",
        "title": "题虎丘东寺",
        "author": "张祜",
        "content": "云树拥崔嵬，深行异俗埃。\n寺门山外入，石壁地中开。\n仰砌池光动，登楼海气来。\n伤心万古意，金玉葬寒灰。",
        "dynasty": "唐",
        "collection_info": null
    },
    {
        "uuid": "ea6cbd8ca348fada7fc5f8caa2808ee7",
        "title": "题虎丘西寺",
        "author": "张祜",
        "content": "嚣尘楚城外，一寺枕通波。\n松色入门远，冈形连院多。\n花时长到处，别路半经过。\n惆怅旧禅客，空房深薜萝。",
        "dynasty": "唐",
        "collection_info": null
    },
    {
        "uuid": "b2085338bb4e568a3df513faa363485d",
        "title": "题招隐寺",
        "author": "张祜",
        "content": "千年戴颙宅，佛庙此崇修。\n古井人名在，清泉鹿迹幽。\n竹光寒闭院，山影夜藏楼。\n未得高僧旨，烟霞空暂游。",
        "dynasty": "唐",
        "collection_info": null
    },
    {
        "uuid": "18e0e76c7086fd702e5e25b8c5184b7c",
        "title": "塞下曲",
        "author": "张祜",
        "content": "二十逐嫖姚，分兵远戍辽。\n雪迷经塞夜，冰壮渡河朝。\n促放雕难下，生骑马未调。\n小儒何足问，看取劒横腰。",
        "dynasty": "唐",
        "collection_info": null
    },
    {
        "uuid": "09cf944e4ea4afd421c08acdc5ca7743",
        "title": "宿淮阴水馆",
        "author": "张祜",
        "content": "积水自成阴，昏昏月映林。\n五更离浦棹，一夜隔淮砧。\n漂母乡非远，王孙道岂沉。\n不当无健妪，谁肯效前心。",
        "dynasty": "唐",
        "collection_info": null
    },
    {
        "uuid": "106f591a97a34ef0532eb347b6479663",
        "title": "题小松",
        "author": "张祜",
        "content": "何处斸云烟，新移此馆前。\n碧姿尘不染，清影露长鲜。\n耸地心纔直，凌云操未全。\n可悲人自老，何日是千年。",
        "dynasty": "唐",
        "collection_info": null
    },
    {
        "uuid": "c8810c62cc211c33e179ad9ac66a04e2",
        "title": "夏日梅溪馆寄庞舍人",
        "author": "张祜",
        "content": "东阳宾礼重，高馆望行期。\n埽簟因松叶，篸瓜使竹枝。\n捲帘闻鸟近，翻枕梦人迟。\n坐听津桥说，今营太守碑。",
        "dynasty": "唐",
        "collection_info": null
    },
    {
        "uuid": "2ef2401dea6f6755aa1d3d6b197a9f75",
        "title": "感河上兵",
        "author": "张祜",
        "content": "一闻河塞上，非是欲权兵。\n首尾诚须畏，膏肓慎勿轻。\n多门徒可入，尽室且思行。\n莫为无媒者，沧浪不濯缨。",
        "dynasty": "唐",
        "collection_info": null
    },
    {
        "uuid": "ce835a4309cd096c3c724c813ef55777",
        "title": "赠淮南将",
        "author": "张祜",
        "content": "年少好风情，垂鞭眦睚行。\n带金狮子小，裘锦麒麟狞。\n拣匠装银镫，堆钱买钿筝。\n李陵虽效死，时论亦轻生。",
        "dynasty": "唐",
        "collection_info": null
    },
    {
        "uuid": "ea10d5671c568423d079d58d1982c971",
        "title": "题惠昌上人",
        "author": "张祜",
        "content": "半岩开一室，香穟细氛氲。\n石上漱秋水，月中行夏云。\n律持僧讲疏，经诵梵书文。\n好是风廊下，遥遥挂褐裙。",
        "dynasty": "唐",
        "collection_info": null
    },
    {
        "uuid": "2a3bdb6ec4698e280e199365a744cc9c",
        "title": "塞上曲",
        "author": "张祜",
        "content": "边风捲地时，日暮帐初移。\n碛逈三通角，山寒一点旗。\n连收榻索马，引满射雕儿。\n莫道功勋细，将军昔戍师。",
        "dynasty": "唐",
        "collection_info": null
    },
    {
        "uuid": "01d97c0281ee2b4ff8781611eadbd8e8",
        "title": "折杨柳",
        "author": "张祜",
        "content": "红粉青楼曙，垂杨仲月春。\n怀君重攀折，非妾妬腰身。\n舞带萦丝断，娇娥向叶嚬。\n横吹凡几曲，独自最愁人。",
        "dynasty": "唐",
        "collection_info": null
    },
    {
        "uuid": "00e7ce9f8d69abc00d83a1228e3a5fbd",
        "title": "采桑",
        "author": "张祜",
        "content": "自古多征战，由来尚甲兵。\n长驱千里去，一举两番平。\n按劒从沙漠，歌谣满帝京。\n寄言天下将，须立武功名。",
        "dynasty": "唐",
        "collection_info": null
    },
    {
        "uuid": "e298adbb8c4ce70227ff9dcfee7ebb7c",
        "title": "禅智寺",
        "author": "张祜",
        "content": "宝殿依山崄，临虚势若吞。\n画檐齐木末，香砌压云根。\n远景窗中岫，孤烟竹裏村。\n凭高聊一望，乡思隔吴门。",
        "dynasty": "唐",
        "collection_info": null
    },
    {
        "uuid": "0852091c733031e654878f593779803e",
        "title": "寄题商洛王隐居",
        "author": "张祜",
        "content": "近逢商洛口，知尔坐南塘。\n草阁平春水，柴门掩夕阳。\n随蜂收野蜜，寻麝采生香。\n更忆前年醉，松花满石床。",
        "dynasty": "唐",
        "collection_info": null
    },
    {
        "uuid": "a9ac2b52741c62ff8436493cdc26cde5",
        "title": "送客归湘楚",
        "author": "张祜",
        "content": "无辞一杯酒，昔日与君深。\n秋色换归鬓，曙光生别心。\n桂花山庙冷，枫树水楼阴。\n此路千余里，应劳楚客吟。",
        "dynasty": "唐",
        "collection_info": null
    },
    {
        "uuid": "d24b0584ce11bfec1a53711d260117ee",
        "title": "登金山寺",
        "author": "张祜",
        "content": "古今斯岛绝，南北大江分。\n水阔吞沧海，亭高宿断云。\n返潮千涧落，啼鸟半空闻。\n皆是登临处，归航酒半醺。",
        "dynasty": "唐",
        "collection_info": null
    },
    {
        "uuid": "6c285e9b808846268fe3dbfb40a972e3",
        "title": "洛阳感寓",
        "author": "张祜",
        "content": "扰扰都城晓四开，不关名利也尘埃。\n千门甲第身遥入，万里铭旌死后来。\n洛水暮烟横莽苍，邙山秋日露崔嵬。\n须知此事堪为镜，莫遣黄金漫作堆。",
        "dynasty": "唐",
        "collection_info": null
    },
    {
        "uuid": "c27cfddd7bf9010f1ce0d813d0f120cf",
        "title": "从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，万全身出百重围。\n黄云断塞寻鹰去，白草连天射鴈归。\n白首汉廷刀笔吏，丈夫功业本相依。",
        "dynasty": "唐",
        "collection_info": null
    },
    {
        "uuid": "8a4f497ab8d3af20a99e46d369b31618",
        "title": "爱妾换马 一",
        "author": "张祜",
        "content": "一面妖桃千里蹄，娇姿骏骨价应齐。\n乍牵玉勒辞金栈，催整花钿出绣闺。\n去日岂无沾袂泣，归时还有顿衔嘶。\n婵娟躞蹀春风裏，挥手摇鞭杨柳堤。",
        "dynasty": "唐",
        "collection_info": null
    },
    {
        "uuid": "dfd2d2b09692561a72bdbab354c1e72b",
        "title": "爱妾换马 二",
        "author": "张祜",
        "content": "绮阁香销华廐空，忍将行雨换追风。\n休怜柳叶双眉翠，却爱桃花两耳红。\n侍宴永辞春色裏，趁朝休立漏声中。\n恩劳未尽情先尽，暗泣嘶风两意同。",
        "dynasty": "唐",
        "collection_info": null
    },
    {
        "uuid": "a79771f7c1e6e5d65b2a023da35641bd",
        "title": "病宫人",
        "author": "张祜",
        "content": "佳人卧病动经秋，帘幕繿縿不挂钩。\n四体强扶藤夹膝，双鬟慵插玉搔头。\n花颜有幸君王问，药饵无征待诏愁。\n惆怅近来消瘦尽，泪珠时傍枕函流。",
        "dynasty": "唐",
        "collection_info": null
    },
    {
        "uuid": "089bb9a80ea76ee46a683ffb1c51d260",
        "title": "观杭州柘枝",
        "author": "张祜",
        "content": "舞停歌罢鼓连摧，软骨仙蛾暂起来。\n红罨画衫缠腕出，碧排方胯背腰来。\n旁收拍拍金铃摆，却踏声声锦袎摧。\n看着遍头香袖褶，粉屏香帕又重隈。",
        "dynasty": "唐",
        "collection_info": null
    },
    {
        "uuid": "cb36f02bb6d1ab64e78d8a3e5cfdf75c",
        "title": "周员外席上观柘枝",
        "author": "张祜",
        "content": "画鼓拖环锦臂攘，小娥双换舞衣裳。\n金丝蹙雾红衫薄，银蔓垂花紫带长。\n鸾影乍迴头并举，凤声初歇翅齐张。\n一时欻腕招残拍，斜敛轻身拜玉郎。",
        "dynasty": "唐",
        "collection_info": null
    },
    {
        "uuid": "055146fb7f0226cedb5ccd692c0937ed",
        "title": "观杨瑗柘枝",
        "author": "张祜",
        "content": "促迭蛮鼍引柘枝，卷檐虚帽带交垂。\n紫罗衫宛蹲身处，红锦靴柔踏节时。\n微动翠蛾抛旧态，缓遮檀口唱新词。\n看看舞罢轻云起，却赴襄王梦裏期。",
        "dynasty": "唐",
        "collection_info": null
    },
    {
        "uuid": "39ff785c5081c9504cc901ddd27d05c3",
        "title": "感王将军柘枝妓殁",
        "author": "张祜",
        "content": "寂寞春风旧柘枝，舞人休唱曲休吹。\n鸳鸯钿带抛何处，孔雀罗衫付阿谁。\n画鼓不闻招节拍，锦靴空想挫腰肢。\n今来座上偏惆怅，曾是堂前教彻时。",
        "dynasty": "唐",
        "collection_info": null
    },
    {
        "uuid": "82acdbd38bad2ad2f70f90364e2f7173",
        "title": "扬州法云寺双桧",
        "author": "张祜",
        "content": "谢家双植本图荣，树老人因地变更。\n朱顶鹤知深盖偃，白眉僧见小枝生。\n高临月殿秋云影，静入风檐夜雨声。\n纵使百年为上寿，绿阴终借暂时行。",
        "dynasty": "唐",
        "collection_info": null
    },
    {
        "uuid": "0560d6b4e5af0a04b24098190f8a4cab",
        "title": "忆游天台寄道流",
        "author": "张祜",
        "content": "忆昨天台到赤城，几朝仙籁耳中生。\n云龙出水风声过，海鹤鸣皋日色清。\n石笋半山移步险，桂花当洞拂衣轻。",
        "dynasty": "唐",
        "collection_info": null
    },
    {
        "uuid": "07cdf5d5d9c0ee1f3a13120739b1a69d",
        "title": "寄王尊师",
        "author": "张祜",
        "content": "天台南洞一灵仙，骨耸冰棱貌莹然。\n曾对浦云长昧齿，重来华表不知年。\n溪桥晚下玄龟出，草露朝行白鹿眠。\n犹忆夜深华盖上，更无人处话丹田。",
        "dynasty": "唐",
        "collection_info": null
    },
    {
        "uuid": "d14a2538a303267316ef2a9c1f19a838",
        "title": "公子行",
        "author": "张祜",
        "content": "锦堂昼永绣帘垂，立却花骢待出时。\n红粉美人擎酒劝，青衣年少臂鹰随。\n轻将玉杖敲花片，旋把金鞭约柳枝。\n近地独游三五骑，等闲行傍曲江池。",
        "dynasty": "唐",
        "collection_info": null
    },
    {
        "uuid": "f2e2602f48c15b235a2990818c478020",
        "title": "寓怀寄苏州刘郎中",
        "author": "张祜",
        "content": "一闻周召佐明时，西望都门强策羸。\n天子好文才自薄，诸侯力荐命犹奇。\n贺知章口徒劳说，孟浩然身更不疑。\n唯是胜游行未遍，欲离京国尚迟迟。",
        "dynasty": "唐",
        "collection_info": null
    },
    {
        "uuid": "a35a4379dad0360371bbc83a6d9d5367",
        "title": "和杜牧之齐山登高",
        "author": "张祜",
        "content": "秋溪南岸菊霏霏，急管烦弦对落晖。\n红叶树深山径断，碧云江静浦帆稀。\n不堪孙盛嘲时笑，愿送王弘醉夜归。\n流落正怜芳意在，砧声徒促授寒衣。",
        "dynasty": "唐",
        "collection_info": null
    },
    {
        "uuid": "c7059c348b7bf121bde8e69203650780",
        "title": "题于越亭",
        "author": "张祜",
        "content": "扁舟亭下驻烟波，十五年游重此过。\n洲觜露沙人渡浅，树稍藏竹鸟啼多。\n山衔落照欹红盖，水蹙斜文捲绿罗。\n肠断中秋正圆月，夜来谁唱异乡歌。",
        "dynasty": "唐",
        "collection_info": null
    },
    {
        "uuid": "11688597fa16776732a99ae443aa6cf4",
        "title": "秋夜登润州慈和寺上方",
        "author": "张祜",
        "content": "清夜浮埃暂歇鄽，塔轮金照露华鲜。\n人行中路月生海，鹤语上方星满天。\n楼影半连深岸水，钟声寒彻远林烟。\n僧房闭尽下楼去，一半梦魂离世缘。",
        "dynasty": "唐",
        "collection_info": null
    },
    {
        "uuid": "f4f50b5cafd4f218f6f924ca356c4b5a",
        "title": "寄献萧相公",
        "author": "张祜",
        "content": "东去江干是胜游，鼎湖兴望不堪愁。\n谢安近日违朝旨，傅说当时允帝求。\n暂向聊城飞一箭，长为沧海繫扁舟。\n分明此事无人见，白首相看未肯休。",
        "dynasty": "唐",
        "collection_info": null
    },
    {
        "uuid": "deb16f814f212ea6746e19e81b7f4669",
        "title": "哭京兆庞尹",
        "author": "张祜",
        "content": "杨子江头昔共迷，一为京兆隔云泥。\n故人昨日同时弔，旧马今朝别处嘶。\n向壁愁眉无復画，扶床稚齿已能啼。\n也知世路名堪贵，谁信庄周论物齐。",
        "dynasty": "唐",
        "collection_info": null
    },
    {
        "uuid": "a77752bd3715fa4aec4b167c5bd1607d",
        "title": "送周尚书赴滑台",
        "author": "张祜",
        "content": "楚谣襦袴整三年，喉舌新恩下九天。\n鼓角雄都分节钺，蛇龙旧国罢楼船。\n昆河已在兵钤内，堂柳空留鹤岭前。\n多病无由酬一顾，鄢陵千骑去翩翩。",
        "dynasty": "唐",
        "collection_info": null
    },
    {
        "uuid": "ba481071af649e87a1a583430467d3c5",
        "title": "和杜使君九华楼见寄",
        "author": "张祜",
        "content": "孤城高柳晓鸣鸦，风帘半钩清露华。\n九峰聚翠宿危槛，一夜孤光悬冷沙。\n出岸远晖帆欲落，入溪寒影鴈差斜。\n杜陵归去春应早，莫厌青山谢朓家。",
        "dynasty": "唐",
        "collection_info": null
    },
    {
        "uuid": "c22ebaf0de85cd0e45baa8aa1b168e7f",
        "title": "送人归蜀",
        "author": "张祜",
        "content": "锦城春色泝江源，三峡经过几夜猨。\n红树两厓开霁色，碧岩千仞涨波痕。\n萧萧暮雨荆王梦，漠漠春烟蜀帝魂。\n长怨相如留滞处，富家还忆卓王孙。",
        "dynasty": "唐",
        "collection_info": null
    },
    {
        "uuid": "d81368e2c11a191cd62affd749b30e45",
        "title": "酬答柳宗言秀才见赠",
        "author": "张祜",
        "content": "南下天台厌绝冥，五湖波上泛如萍。\n江鸥自戏为踪迹，野鹿闲惊是性灵。\n任子偶垂沧海钓，戴逵虚认少微星。\n金门后俊徒相唁，且为人间寄茯苓。",
        "dynasty": "唐",
        "collection_info": null
    },
    {
        "uuid": "ecaf374049df99a908ca278bdb8884ea",
        "title": "题杭州天竺寺",
        "author": "张祜",
        "content": "西南山最胜，一界是诸天。\n上路穿岩竹，分流入寺泉。\n蹑云丹井畔，望月石桥边。\n洞壑江声远，楼台海气连。\n塔明春岭雪，钟散暮松烟。\n何处去犹恨，更看峰顶莲。",
        "dynasty": "唐",
        "collection_info": null
    },
    {
        "uuid": "cc3397e3283a9c197a91190b1cf9df59",
        "title": "题杭州灵隐寺",
        "author": "张祜",
        "content": "峰峦开一掌，朱槛几环延。\n佛地花分界，僧房竹引泉。\n五更楼下月，十里郭中烟。\n后塔耸亭后，前山横阁前。\n溪沙涵水静，涧石点苔鲜。\n好是呼猨久，西岩深响连。",
        "dynasty": "唐",
        "collection_info": null
    },
    {
        "uuid": "6968eafd0441f7e444712ab7bf848553",
        "title": "中秋夜杭州翫月",
        "author": "张祜",
        "content": "万古太阴精，中秋海上生。\n鬼愁缘辟照，人爱为高明。\n历历华星远，霏霏薄晕萦。\n影流江不尽，轮曳谷无声。\n似镜当楼晓，如珠出浦盈。\n岸沙全借白，山木半含清。\n小槛循环看，长堤蹋阵行。\n殷勤未归客，烟水夜来情。",
        "dynasty": "唐",
        "collection_info": null
    },
    {
        "uuid": "5d67d77faf470d5a52164b86223eb6ee",
        "title": "高闲上人",
        "author": "张祜",
        "content": "座上辞安国，禅房恋沃州。\n道心黄叶老，诗思碧云秋。\n卷轴朝廷饯，书函内库收。\n陶欣入社叟，生怯论经俦。\n日色屏初揭，风声笔未休。\n长波溢海岸，大点出嵩丘。\n不绝羲之法，难穷智永流。\n殷勤一笺在，留着看银钩。",
        "dynasty": "唐",
        "collection_info": null
    },
    {
        "uuid": "57d2d10389ca77c7de2210addd88acd5",
        "title": "题灵隐寺师一上人十韵",
        "author": "张祜",
        "content": "八十空门子，深山土木骸。\n片衣闲自衲，单食老长斋。\n道性终能遣，人情少不乖。\n樔枸居上院，薜荔俯层阶。\n洗钵前临水，窥门外有柴。\n朗吟挥竹拂，高楫曳芒鞋。\n迸笋斜穿坞，飞泉下喷崖。\n种花忻土润，拨石虑沙埋。\n旧往师招隐，初临我咏怀。\n何当缘兴翫，更为表新牌。",
        "dynasty": "唐",
        "collection_info": null
    },
    {
        "uuid": "86bdeddf05e3fe275c1461fe41e7b5ca",
        "title": "投常州从兄中丞",
        "author": "张祜",
        "content": "扁舟何所往，言入善人邦。\n旧爱鹏抟海，今闻虎渡江。\n士因为政乐，儒为说诗降。\n素履冰容静，新词玉润枞。\n金鱼聊解带，画鹢稍移桩。\n邀妓思逃席，留宾命倒缸。\n史材谁是伍，经术世无双。\n广厦当宏构，洪钟併待撞。\n成龙须讲邴，展骥莫先庞。\n应念宗中末，秋萤照一牕。",
        "dynasty": "唐",
        "collection_info": null
    },
    {
        "uuid": "aa143653f104fe3c9973af8aa5538d2b",
        "title": "送王昌涉侍御",
        "author": "张祜",
        "content": "十里指东平，军前首出征。\n诸侯青服旧，御史紫衣荣。\n入陈枭心死，分围虎力生。\n画时安楚塞，刻日下齐城。\n号令朝移幕，偷踪夜斫营。\n云梯曾险上，地道惯深行。\n举斾招降将，投戈趁败兵。\n自惭居虏者，当此立功名。",
        "dynasty": "唐",
        "collection_info": null
    },
    {
        "uuid": "eeb6f17d6baa0cf2d8c9ba1305d1ede4",
        "title": "华清宫和杜舍人",
        "author": "张祜",
        "content": "五十年天子，离宫旧粉墙。\n登封时正泰，御宇日初长。\n上位先名实，中兴事宪章。\n举戎轻甲胄，余地取河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦山草半黄。\n马头开夜照，鹰眼利星芒。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，频赐荔支尝。\n月锁千门静，天高一笛凉。\n细音摇翠佩，轻步宛霓裳。\n祸乱根潜结，昇平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n雪埋妃子貌，刃断禄儿肠。\n近侍烟尘隔，前踪辇路荒。\n益知迷宠佞，惟恨丧忠良。\n北阙尊明主，南宫逊上皇。\n禁清余凤吹，池冷映龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n欢康昔时乐，讲武旧兵场。\n莫草深岩霭，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "uuid": "f12502db8893085b6a2b0f99a3ebea59",
        "title": "金殿乐",
        "author": "张祜",
        "content": "入夜秋砧动，千声起四邻。\n不缘楼上月，应为陇头人。",
        "dynasty": "唐",
        "collection_info": null
    },
    {
        "uuid": "2c7b34c39dae0cbf61390e8fd551af72",
        "title": "墙头花二首 一",
        "author": "张祜",
        "content": "蟋蟋鸣洞房，梧桐落金井。\n为君裁舞衣，天寒剪刀冷。",
        "dynasty": "唐",
        "collection_info": null
    },
    {
        "uuid": "6fb8c7550f5fc9f21a10cacb4e7914e1",
        "title": "胡渭州",
        "author": "张祜",
        "content": "杨柳千寻色，桃花一苑芳。\n风吹入帘裏，唯有惹衣香。",
        "dynasty": "唐",
        "collection_info": null
    },
    {
        "uuid": "63871a005235ba5e0bd938cfeb80cc1c",
        "title": "戎浑",
        "author": "张祜",
        "content": "风劲角弓鸣，将军猎渭城。\n草枯鹰眼疾，雪尽马蹄轻。",
        "dynasty": "唐",
        "collection_info": null
    },
    {
        "uuid": "5f4b8de8e2f0c411a1c5cf10d6b66228",
        "title": "杨下采桑",
        "author": "张祜",
        "content": "飞丝惹绿尘，软叶对孤轮。\n今朝入园去，物色强着人。",
        "dynasty": "唐",
        "collection_info": null
    },
    {
        "uuid": "f3baa07e1644b18ce679416041ce99f8",
        "title": "宫词二首 一",
        "author": "张祜",
        "content": "故国三千里，深宫二十年。\n一声河满子，双泪落君前。",
        "dynasty": "唐",
        "collection_info": null
    },
    {
        "uuid": "04d34ed15d632b4608f1f962c379ae8c",
        "title": "宫词二首 二",
        "author": "张祜",
        "content": "自倚能歌日，先皇掌上怜。\n新声何处唱，肠断李延年。",
        "dynasty": "唐",
        "collection_info": null
    },
    {
        "uuid": "28edf1208b484bcc2c00607e3d045823",
        "title": "夕次竟陵",
        "author": "张祜",
        "content": "南风吹五两，日暮竟陵城。\n肠断巴江月，夜蝉何处声。",
        "dynasty": "唐",
        "collection_info": null
    },
    {
        "uuid": "db467c3f979447e15a9859d30a18992b",
        "title": "信州水亭",
        "author": "张祜",
        "content": "南檐架短廊，沙路白茫茫。\n尽日不归处，一庭栀子香。",
        "dynasty": "唐",
        "collection_info": null
    },
    {
        "uuid": "48ff4890c1f5cbfe9c8484ec40c85837",
        "title": "苏小小歌三首 二",
        "author": "张祜",
        "content": "新人千里去，故人千里来。\n剪刀横眼底，方觉泪难裁。",
        "dynasty": "唐",
        "collection_info": null
    },
    {
        "uuid": "56ea7eca2682515174bb752516a25192",
        "title": "七里濑渔家",
        "author": "张祜",
        "content": "七里垂钓叟，还傍钓台居。\n莫恨无姓名，严陵不卖鱼。",
        "dynasty": "唐",
        "collection_info": null
    },
    {
        "uuid": "5ea29c2875bc3e6951d66e296b307899",
        "title": "梦江南",
        "author": "张祜",
        "content": "行吟洞庭句，不见洞庭人。\n尽日碧江梦，江南红树春。",
        "dynasty": "唐",
        "collection_info": null
    },
    {
        "uuid": "39cefabaa32251a7d74879930b5a6721",
        "title": "将离岳州留献徐员外",
        "author": "张祜",
        "content": "高斋长对酒，下客亦霑鱼。\n不为江南去，还来郡北居。",
        "dynasty": "唐",
        "collection_info": null
    },
    {
        "uuid": "3ad5206a0d2f81d393d5f625135e4ecf",
        "title": "题彭泽卢明府新楼",
        "author": "张祜",
        "content": "碧落新楼迥，清池古树闲。\n先贤尽为宰，空看县南山。",
        "dynasty": "唐",
        "collection_info": null
    },
    {
        "uuid": "47cba51d5451d5b030943018935a5414",
        "title": "赠禅师",
        "author": "张祜",
        "content": "坐见三生事，宗传一衲来。\n已知无法说，心向定中灰。",
        "dynasty": "唐",
        "collection_info": null
    },
    {
        "uuid": "eda5d9334507885e625b427a6c950246",
        "title": "江南逢故人",
        "author": "张祜",
        "content": "河洛多尘事，江山半旧游。\n春风故人夜，又醉白苹洲。",
        "dynasty": "唐",
        "collection_info": null
    },
    {
        "uuid": "eecd41b5eca23b50de07331ccb3496c0",
        "title": "松江怀古",
        "author": "张祜",
        "content": "碧树吴洲远，青山震泽深。\n无人踪范蠡，烟水暮沈沈。",
        "dynasty": "唐",
        "collection_info": null
    },
    {
        "uuid": "b308547a947d3f970964d2517708c0cd",
        "title": "书愤",
        "author": "张祜",
        "content": "三十未封侯，颠狂遍九州。\n平生镆鎁剑，不报小人雠。",
        "dynasty": "唐",
        "collection_info": null
    },
    {
        "uuid": "5c40a0384f0f436625d15a7f128d7fbf",
        "title": "题孟处士宅",
        "author": "张祜",
        "content": "高才何必贵，下位不妨贤。\n孟简虽持节，襄阳属浩然。",
        "dynasty": "唐",
        "collection_info": null
    },
    {
        "uuid": "ec797c6a5c3616d26c5734b5e27a6801",
        "title": "首阳行",
        "author": "张祜",
        "content": "首阳山下路，孤竹节长存。\n为问无心草，如何庇本根。",
        "dynasty": "唐",
        "collection_info": null
    },
    {
        "uuid": "95d6aa491b5fc38080e264113e251401",
        "title": "题僧影堂",
        "author": "张祜",
        "content": "寒叶坠清霜，空帘着烬香。\n生前既无事，何事更悲伤。",
        "dynasty": "唐",
        "collection_info": null
    },
    {
        "uuid": "448515cca41efa9cf72e94f6771e47e8",
        "title": "边思",
        "author": "张祜",
        "content": "苏武节旌尽，李陵音信稀。\n花当陇上发，人向陇头归。",
        "dynasty": "唐",
        "collection_info": null
    },
    {
        "uuid": "d4a59574eacbc57ca134afdcfc3ba78d",
        "title": "题弋阳馆",
        "author": "张祜",
        "content": "一叶飘然下弋阳，残霞昏日树苍苍。\n吴溪漫淬干将剑，却是猨声断客肠。",
        "dynasty": "唐",
        "collection_info": null
    },
    {
        "uuid": "0c86eb7bf7de5530023584c84c5ae926",
        "title": "题秀师影堂",
        "author": "张祜",
        "content": "阴阴古寺杉松下，记得长明一焰灯。\n尽日看山人不会，影堂中是别来僧。",
        "dynasty": "唐",
        "collection_info": null
    },
    {
        "uuid": "4957e91884bfafa641f6f7cca2a29395",
        "title": "赠李修源",
        "author": "张祜",
        "content": "岳阳新尉晓衙参，却是傍人意未甘。\n昨夜与君思贾谊，长沙犹在洞庭南。",
        "dynasty": "唐",
        "collection_info": null
    },
    {
        "uuid": "90f60f5193c457fc07c391c13c3dc576",
        "title": "瓜洲闻晓角",
        "author": "张祜",
        "content": "寒耿稀星照碧霄，月楼吹角夜江遥。\n五更人起烟霜静，一曲残声遍落潮。",
        "dynasty": "唐",
        "collection_info": null
    },
    {
        "uuid": "7cc1bc7dd92a7ebdb3bf2f64bf263705",
        "title": "元日仗",
        "author": "张祜",
        "content": "文武千官岁仗兵，万方同轨奏昇平。\n上皇一御含元殿，丹凤门开白日明。",
        "dynasty": "唐",
        "collection_info": null
    },
    {
        "uuid": "1d5247deb7a69693d374803c50bc6da6",
        "title": "连昌宫",
        "author": "张祜",
        "content": "龙虎旌旗雨露飘，玉楼歌断碧山遥。\n玄宗上马太真去，红树满园香自销。",
        "dynasty": "唐",
        "collection_info": null
    },
    {
        "uuid": "86b55e60125dbf1d164c210ab9b6bce7",
        "title": "正月十五夜灯",
        "author": "张祜",
        "content": "千门开锁万灯名，正月中旬动帝京。\n三百内人连袖舞，一时天上着词声。",
        "dynasty": "唐",
        "collection_info": null
    },
    {
        "uuid": "159f67ccbacaa6f94836ddf55f7ae696",
        "title": "上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫红袖一时招。",
        "dynasty": "唐",
        "collection_info": null
    },
    {
        "uuid": "2badb32bd14fe340a8d6a974c77cce67",
        "title": "千秋乐",
        "author": "张祜",
        "content": "八月平时花蕚楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "uuid": "943d430a2010551cf3193e3e40375065",
        "title": "大酺乐二首 一",
        "author": "张祜",
        "content": "车架东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "uuid": "ba5888c79921f2f8ae480fb8cc4e52f0",
        "title": "大酺乐二首 二",
        "author": "张祜",
        "content": "紫陌酺归日欲斜，红尘开路薛王家。\n双鬟笑说楼前鼓，两仗争轮好落花。",
        "dynasty": "唐",
        "collection_info": null
    },
    {
        "uuid": "fc13e36cedcc1794adc2c8a9ae3e3cb8",
        "title": "邠王小管",
        "author": "张祜",
        "content": "虢国潜行韩国随，宜春深院映花枝。\n金舆远幸无人见，偷把邠王小管吹。",
        "dynasty": "唐",
        "collection_info": null
    },
    {
        "uuid": "875b95de5119aa66a0866f8768b5e5d2",
        "title": "李谟笛",
        "author": "张祜",
        "content": "平时东幸洛阳城，天乐宫中夜彻明。\n无奈李谟偷曲谱，酒楼吹笛是新声。",
        "dynasty": "唐",
        "collection_info": null
    },
    {
        "uuid": "f8c281c29d5a345fcef1dd61b7109930",
        "title": "宁哥来",
        "author": "张祜",
        "content": "日映宫城雾半开，太真帘下畏人猜。\n黄翻绰指向西树，不信宁哥回马来。",
        "dynasty": "唐",
        "collection_info": null
    },
    {
        "uuid": "de27e2957bbb6bd6af62d556d68c9a2a",
        "title": "丁巳年仲冬月江上作",
        "author": "张祜",
        "content": "南来驱马渡江濆，消息前年此月闻。\n唯是贾先生恸哭，不堪天意重阴云。",
        "dynasty": "唐",
        "collection_info": null
    },
    {
        "uuid": "1591c204b5ff4f47d95beec1a594226f",
        "title": "邺中怀古",
        "author": "张祜",
        "content": "邺中城下漳河水，日夜东流莫记春。\n肠断宫中望陵处，不堪台上也无人。",
        "dynasty": "唐",
        "collection_info": null
    },
    {
        "uuid": "df4a30a1b0faf26c825f955bf2d7598c",
        "title": "读池州杜员外杜秋娘诗",
        "author": "张祜",
        "content": "年少多情杜牧之，风流仍作杜秋诗。\n可知不是长门闭，也得相如第一词。",
        "dynasty": "唐",
        "collection_info": null
    },
    {
        "uuid": "f737cb956cee5b541e1c039ec05899c7",
        "title": "杭州开元寺牡丹",
        "author": "张祜",
        "content": "浓艳初开小药栏，人人惆怅出长安。\n风流却是钱塘寺，不踏红尘见牡丹。",
        "dynasty": "唐",
        "collection_info": null
    },
    {
        "uuid": "33c594015ecc6e6d88bf6e29425d04dc",
        "title": "招徐宗偃画松石",
        "author": "张祜",
        "content": "咫尺云山便出尘，我生长日自因循。\n凭君画取江南胜，留向东斋伴老身。",
        "dynasty": "唐",
        "collection_info": null
    },
    {
        "uuid": "898ca36d5c3bcd0e54da9a05d795cd16",
        "title": "平阴夏日作",
        "author": "张祜",
        "content": "西来渐觉细尘红，扰扰舟车路向东。\n可惜夏天明月夜，土山前面障南风。",
        "dynasty": "唐",
        "collection_info": null
    },
    {
        "uuid": "f70762aa23f56b49966514d045800d23",
        "title": "赠处士",
        "author": "张祜",
        "content": "小径上山山甚小，每怜僧院笑僧禅。\n人间莫道无难事，二十年来已是玄。",
        "dynasty": "唐",
        "collection_info": null
    },
    {
        "uuid": "1cf4921297ede853e5cfef13afad63fc",
        "title": "邠娘羯鼓",
        "author": "张祜",
        "content": "新教邠娘羯鼓成，大酺初日最先呈。\n冬儿指向贞贞说，一曲干鸣两杖轻。",
        "dynasty": "唐",
        "collection_info": null
    },
    {
        "uuid": "4fc52640cf060b8b4e1c3df009ab43f8",
        "title": "退宫人二首 一",
        "author": "张祜",
        "content": "开元皇帝掌中怜，流落人间二十年。\n长说承天门上宴，百官楼下拾金钱。",
        "dynasty": "唐",
        "collection_info": null
    },
    {
        "uuid": "aa37cb05b2809dd25c7db489a9e778ba",
        "title": "退宫人二首 二",
        "author": "张祜",
        "content": "歌喉渐退出宫闱，泣话伶官上许归。\n犹说入时欢圣寿，内人初着五方衣。",
        "dynasty": "唐",
        "collection_info": null
    },
    {
        "uuid": "028efbbebc7aa201ba3ed4ebf89c3e9e",
        "title": "耍娘歌",
        "author": "张祜",
        "content": "宜春花夜雪千枝，妃子偷行上密随。\n便唤耍娘歌一曲，六宫生老是蛾眉。",
        "dynasty": "唐",
        "collection_info": null
    },
    {
        "uuid": "38b347b4c7eb7a01a74de6b2115f30c4",
        "title": "悖拏儿舞",
        "author": "张祜",
        "content": "春风南内百花时，道唱梁州急遍吹。\n揭手便拈金椀舞，上皇惊笑悖拏儿。",
        "dynasty": "唐",
        "collection_info": null
    },
    {
        "uuid": "436187050fee331ddb5d9b5d73553de5",
        "title": "题灵彻上人旧房",
        "author": "张祜",
        "content": "寂寞空门支道林，满堂诗板旧知音。\n秋风吹叶古廊下，一半绳床灯影深。",
        "dynasty": "唐",
        "collection_info": null
    },
    {
        "uuid": "52dcb8fb288561cfc47dbfc7bd21e49c",
        "title": "晚秋潼关西门作",
        "author": "张祜",
        "content": "日落寒郊烟物清，古槐阴黑少人行。\n关门西去华山色，秦地东来河水声。",
        "dynasty": "唐",
        "collection_info": null
    },
    {
        "uuid": "82485c7671a7385e49bcd6331b45c3ff",
        "title": "赠内人",
        "author": "张祜",
        "content": "禁门宫树月痕过，媚眼唯看宿燕窠。\n斜拔玉钗灯影畔，剔开红焰救飞蛾。",
        "dynasty": "唐",
        "collection_info": null
    },
    {
        "uuid": "356947f6e4ea9554a13941c1b92d006a",
        "title": "洛中作",
        "author": "张祜",
        "content": "元和天子昔平戎，惆怅金舆尚未通。\n尽日洛桥闲处看，秋风时节上阳宫。",
        "dynasty": "唐",
        "collection_info": null
    },
    {
        "uuid": "741ed781ded188fdebf877522e1b43a9",
        "title": "折杨柳枝二首 二",
        "author": "张祜",
        "content": "凝碧池边敛翠眉，景阳楼下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "uuid": "c1ecc5153157baff26a2bbc89f9993cb",
        "title": "华清宫四首 一",
        "author": "张祜",
        "content": "风树离离月稍明，九天龙气在华清。\n宫门深锁无人觉，半夜云中羯鼓声。",
        "dynasty": "唐",
        "collection_info": null
    },
    {
        "uuid": "d57a2d77afd97f090a2110fe0b484b6c",
        "title": "华清宫四首 二",
        "author": "张祜",
        "content": "天阙沈沈夜未央，碧云仙曲舞霓裳。\n一声玉笛向空尽，月满骊山宫漏长。",
        "dynasty": "唐",
        "collection_info": null
    },
    {
        "uuid": "a5099c9f5777e216053e3b68e92d9f11",
        "title": "华清宫四首 三",
        "author": "张祜",
        "content": "红树萧萧阁半开，上皇曾幸此宫来。\n至今风俗骊山下，村笛犹吹阿滥堆。",
        "dynasty": "唐",
        "collection_info": null
    },
    {
        "uuid": "e2c47fd10177c4701b14a18da26c7111",
        "title": "华清宫四首 四",
        "author": "张祜",
        "content": "水遶宫墙处处声，残红长绿露华清。\n武皇一夕梦不觉，十二玉楼空月明。",
        "dynasty": "唐",
        "collection_info": null
    },
    {
        "uuid": "164e573ee441674b27a5a24ef9fe55b9",
        "title": "赠窦家小儿",
        "author": "张祜",
        "content": "深绿衣裳小小人，每来听裏解相亲。\n天生合去云霄上，一尺松栽已出尘。",
        "dynasty": "唐",
        "collection_info": null
    },
    {
        "uuid": "5fa5ee0c3be04a8848400244672ae6a9",
        "title": "听崔莒侍御叶家歌",
        "author": "张祜",
        "content": "宛罗重縠起歌筵，活凤生花动碧烟。\n一声唱断无人和，触破秋云直上天。",
        "dynasty": "唐",
        "collection_info": null
    },
    {
        "uuid": "2007da7253757a733a03bbaaadffb5a6",
        "title": "长门怨",
        "author": "张祜",
        "content": "日映宫墙柳色寒，笙歌遥指碧云端。\n珠铅滴尽无心语，强把花枝冷笑看。",
        "dynasty": "唐",
        "collection_info": null
    },
    {
        "uuid": "76e2a3a422451fe3bd34b2dc3233cdcc",
        "title": "读老庄",
        "author": "张祜",
        "content": "等闲缉缀闲言语，夸向诗人唤作诗。\n昨日偶拈庄老读，万寻山上一毫釐。",
        "dynasty": "唐",
        "collection_info": null
    },
    {
        "uuid": "2d77735b32d598a57822e89794c8c8e4",
        "title": "偶题",
        "author": "张祜",
        "content": "古来名下岂虚为，李白颠狂自称时。\n唯恨世间无贺老，谪仙长在没人知。",
        "dynasty": "唐",
        "collection_info": null
    },
    {
        "uuid": "6108b081d18f54e7b996db69747350ef",
        "title": "别玉华僊侣",
        "author": "张祜",
        "content": "遶舍烟霞为四邻，寒泉白石日相亲。\n尘机不尽住不得，珍重玉山山上人。",
        "dynasty": "唐",
        "collection_info": null
    },
    {
        "uuid": "9bda746ac68ac25f4a047018bba6bcda",
        "title": "汴上送客",
        "author": "张祜",
        "content": "河流西下鴈南飞，楚客相逢泪湿衣。\n张翰思归何太切，扁舟不住又东归。",
        "dynasty": "唐",
        "collection_info": null
    },
    {
        "uuid": "b990fb9a4820ee7b2944374dc472109a",
        "title": "邮亭残花",
        "author": "张祜",
        "content": "云暗山横日欲斜，邮亭下马对残花。\n自从身逐征西府，每到花时不在家。",
        "dynasty": "唐",
        "collection_info": null
    },
    {
        "uuid": "afde9333fd08a5f9726c11bac579ec09",
        "title": "秋时送郑侍御",
        "author": "张祜",
        "content": "离鸿声怨碧云净，楚瑟调高清晓天。\n尽日相看俱不语，西风摇落数枝莲。",
        "dynasty": "唐",
        "collection_info": null
    },
    {
        "uuid": "596b96e6d452e724adf3d14b2c7d8941",
        "title": "宿武牢关",
        "author": "张祜",
        "content": "行人候晓久裴徊，不待鸡鸣未得开。\n堪羡寒溪自无事，潺潺一夜宿关来。",
        "dynasty": "唐",
        "collection_info": null
    },
    {
        "uuid": "865baea884f832e4911709123c650a3d",
        "title": "夜宿湓浦逢崔昇",
        "author": "张祜",
        "content": "江流不动月西沈，南北行人万里心。\n况是相逢鴈天夕，星河寥落水云深。",
        "dynasty": "唐",
        "collection_info": null
    },
    {
        "uuid": "c58553ea91924b174035164d65ae6c95",
        "title": "京城寓怀",
        "author": "张祜",
        "content": "三十年持一钓竿，偶随书荐入长安。\n由来不是求名者，唯待春风看牡丹。",
        "dynasty": "唐",
        "collection_info": null
    },
    {
        "uuid": "8c15e111688477a20dc50eb5f7c83063",
        "title": "集灵台二首 一",
        "author": "张祜",
        "content": "日光斜照集灵台，红树花迎晓露开。\n昨夜上皇新授箓，太真含笑入帘来。",
        "dynasty": "唐",
        "collection_info": null
    },
    {
        "uuid": "ce78fb5d0135105212ab9de084b5b4d7",
        "title": "集灵台二首 二",
        "author": "张祜",
        "content": "虢国夫人承主恩，平明骑马入宫门。\n却嫌脂粉汚颜色，淡扫蛾眉朝至尊。",
        "dynasty": "唐",
        "collection_info": null
    },
    {
        "uuid": "aec2973e685933f3cb70ae31316cf89f",
        "title": "感归",
        "author": "张祜",
        "content": "行却江南路几千，归来不把一文钱。\n乡人笑我穷寒鬼，还似襄阳孟浩然。",
        "dynasty": "唐",
        "collection_info": null
    },
    {
        "uuid": "df9693be2ead7a855717cd0d9155debe",
        "title": "偶作",
        "author": "张祜",
        "content": "徧识青霄路上人，相逢秖是语逡巡。\n可胜饮尽江南酒，岁月犹残李白身。",
        "dynasty": "唐",
        "collection_info": null
    },
    {
        "uuid": "47a4cabb2ac7a6261e4a0c62b83c69ac",
        "title": "劝饮酒",
        "author": "张祜",
        "content": "烧得硫黄漫学仙，未胜长付酒家钱。\n窦常不吃齐推乐，却在人间八十年。",
        "dynasty": "唐",
        "collection_info": null
    },
    {
        "uuid": "cc4579f8e1651d294fd79a3c7c63ac46",
        "title": "阿䳰汤",
        "author": "张祜",
        "content": "月照宫城红树芳，绿窗灯影在雕梁。\n金舆未到长生殿，妃子偷寻阿䳰汤。",
        "dynasty": "唐",
        "collection_info": null
    },
    {
        "uuid": "f41e2ff31ae6d21a1c01142f3717dcea",
        "title": "马嵬坡",
        "author": "张祜",
        "content": "旌旗不整奈君何，南去人稀北去多。\n尘土已残香粉艳，荔枝犹到马嵬坡。",
        "dynasty": "唐",
        "collection_info": null
    },
    {
        "uuid": "97c3fec00ee7c0b254ea6da60840e926",
        "title": "太真香囊子",
        "author": "张祜",
        "content": "蹙金妃子小花囊，销耗胸前结旧香。\n谁为君王重解得，一生遗恨繫心肠。",
        "dynasty": "唐",
        "collection_info": null
    },
    {
        "uuid": "6b22414d148f47649ee80842fe633915",
        "title": "雨霖铃",
        "author": "张祜",
        "content": "雨霖铃夜却归秦，犹见张徽一曲新。\n长说上皇和泪教，月明南内更无人。",
        "dynasty": "唐",
        "collection_info": null
    },
    {
        "uuid": "2fd42d003d9fe3d356d05719e3140396",
        "title": "听歌二首 一",
        "author": "张祜",
        "content": "儿郎漫说转喉轻，须待情来意自生。\n只是眼前丝竹和，大家声裏唱新声。",
        "dynasty": "唐",
        "collection_info": null
    },
    {
        "uuid": "d5dc44237fee69de0105da93ddeaa0f4",
        "title": "听歌二首 二",
        "author": "张祜",
        "content": "十二年前边塞行，坐中无语叹歌情。\n不堪昨夜先垂泪，西去阳关第一声。",
        "dynasty": "唐",
        "collection_info": null
    },
    {
        "uuid": "d6c1725f5376c0018f4c8b536f88df61",
        "title": "听筝",
        "author": "张祜",
        "content": "十指纤纤玉笋红，鴈行轻遏翠弦中。\n分明似说长城苦，水咽云寒一夜风。",
        "dynasty": "唐",
        "collection_info": null
    },
    {
        "uuid": "0fe4b453ac06007543760ade12dd9871",
        "title": "王家琵琶",
        "author": "张祜",
        "content": "金屑檀槽玉腕明，子弦轻捻为多情。\n只愁拍尽凉州破，画出风雷是拨声。",
        "dynasty": "唐",
        "collection_info": null
    },
    {
        "uuid": "ad7c89ec733449b2f6f0df222fe8702e",
        "title": "李家柘枝",
        "author": "张祜",
        "content": "红铅拂脸细腰人，金绣罗衫软着身。\n长恐舞时残拍尽，却思云雨更无因。",
        "dynasty": "唐",
        "collection_info": null
    },
    {
        "uuid": "96f1db70244bb01f3d6bebac090e816c",
        "title": "楚州韦中丞箜篌",
        "author": "张祜",
        "content": "千重钩锁撼金铃，万颗真珠泻玉瓶。\n恰值满堂人欲醉，甲光纔触一时醒。",
        "dynasty": "唐",
        "collection_info": null
    },
    {
        "uuid": "e15c66ead9fa206001d6634e6b32d8a5",
        "title": "边上逢歌者",
        "author": "张祜",
        "content": "垂老秋歌出塞庭，遏云相付旧秦青。\n少年翻掷新声尽，却向人前侧耳听。",
        "dynasty": "唐",
        "collection_info": null
    },
    {
        "uuid": "0096a19b4dd4046e9443deb371c15287",
        "title": "马嵬归",
        "author": "张祜",
        "content": "云愁鸟恨驿坡前，孑孑龙旗指望贤。\n无復一生重语事，柘黄衫袖掩潸然。",
        "dynasty": "唐",
        "collection_info": null
    },
    {
        "uuid": "0d5635622b500e3fd96a9620141c269d",
        "title": "塞上闻笛",
        "author": "张祜",
        "content": "一夜梅花笛裏飞，冷沙晴槛月光辉。\n北风吹尽向何处，高入塞云燕鴈稀。",
        "dynasty": "唐",
        "collection_info": null
    },
    {
        "uuid": "bb98f5dda1822356daebd4ebc4fb9ee6",
        "title": "经旧游",
        "author": "张祜",
        "content": "去年来送行人处，依旧虫声古岸南。\n斜日照溪云影断，水葓花穗倒空潭。",
        "dynasty": "唐",
        "collection_info": null
    },
    {
        "uuid": "f9f12be8d2facb09883b75f8ba3a571f",
        "title": "东山寺",
        "author": "张祜",
        "content": "寒色苍苍老栢风，石苔清滑露光融。\n半夜四山钟磬尽，水精宫殿月玲珑。",
        "dynasty": "唐",
        "collection_info": null
    },
    {
        "uuid": "ef2f3b6eb6f3f194c198f7652fd71bc4",
        "title": "峰顶寺",
        "author": "张祜",
        "content": "月明如水山头寺，仰面看天石上行。\n夜半深廊人语定，一枝松动鹤来声。",
        "dynasty": "唐",
        "collection_info": null
    },
    {
        "uuid": "fddb07e5ccd05293769b2db9052bc0a0",
        "title": "题润州鹤林寺",
        "author": "张祜",
        "content": "古寺名僧多异时，道情虚遣俗情悲。\n千年鹤在市朝变，来去旧山人不知。",
        "dynasty": "唐",
        "collection_info": null
    },
    {
        "uuid": "0d09906d2340674ac88eb64e5e5b1281",
        "title": "题胜上人山房",
        "author": "张祜",
        "content": "清昼房廊山半开，一瓶新汲洒莓苔。\n古松百尺始生叶，飒飒风声天上来。",
        "dynasty": "唐",
        "collection_info": null
    },
    {
        "uuid": "1795c4ef5082528f0a48e8f80a730814",
        "title": "题金陵渡",
        "author": "张祜",
        "content": "金陵津渡小山楼，一宿行人自可愁。\n潮落夜江斜月裏，两三星火是瓜州。",
        "dynasty": "唐",
        "collection_info": null
    },
    {
        "uuid": "8b1369df83cd7d1eea6e1326853320ac",
        "title": "过阴陵",
        "author": "张祜",
        "content": "壮士悽惶到山下，行人惆怅上山头。\n生前此路已迷失，寂寞孤魂何处游。",
        "dynasty": "唐",
        "collection_info": null
    },
    {
        "uuid": "a0da649f9a5e13814242105073a4d096",
        "title": "纵游淮南",
        "author": "张祜",
        "content": "十里长街市井连，月明桥上看神仙。\n人生只合扬州死，禅智山光好墓田。",
        "dynasty": "唐",
        "collection_info": null
    },
    {
        "uuid": "538e8f1c7679f7017b000174f8f77be7",
        "title": "登乐游原",
        "author": "张祜",
        "content": "几年诗酒滞江干，水积云重思万端。\n今日南方惆怅尽，乐游原上见长安。",
        "dynasty": "唐",
        "collection_info": null
    },
    {
        "uuid": "9509b2db1065f63f7609ef89032ef1d4",
        "title": "过石头城",
        "author": "张祜",
        "content": "纍纍墟墓葬西原，六代同归蔓草根。\n唯是岁华流尽处，石头城下水千痕。",
        "dynasty": "唐",
        "collection_info": null
    },
    {
        "uuid": "9784b4949c58ec88eb11fe00ed9c2e39",
        "title": "黄蜀葵花",
        "author": "张祜",
        "content": "名花八叶嫩黄金，色照书窗透竹林。\n无奈美人闲把嗅，直疑檀口印中心。",
        "dynasty": "唐",
        "collection_info": null
    },
    {
        "uuid": "6ef56c91e56bbe33fc8ed87457be1d97",
        "title": "杨花",
        "author": "张祜",
        "content": "散乱随风处处匀，庭前几日雪花新。\n无端惹着潘郎鬓，惊杀绿窗红粉人。",
        "dynasty": "唐",
        "collection_info": null
    },
    {
        "uuid": "c2032e3fc348ffd582d892bd0c839b9a",
        "title": "蔷薇花",
        "author": "张祜",
        "content": "晓风抹尽燕支颗，夜雨催成蜀锦机。\n当昼开时正明媚，故乡疑是买臣归。",
        "dynasty": "唐",
        "collection_info": null
    },
    {
        "uuid": "0d32edc1d19eca102be890b074479f9a",
        "title": "戏颜郎中猎",
        "author": "张祜",
        "content": "忽闻射猎出军城，人着戎衣马带缨。\n倒把角弓呈一箭，满川狐兔当头行。",
        "dynasty": "唐",
        "collection_info": null
    },
    {
        "uuid": "e947888380ce9c724a6e47eae0796a81",
        "title": "江上旅泊呈杜员外",
        "author": "张祜",
        "content": "牛渚南来沙岸长，远吟佳句望池阳。\n野人未必非毛遂，太守还须是孟尝。",
        "dynasty": "唐",
        "collection_info": null
    },
    {
        "uuid": "49e4096ae7360907d967744dacdba1c5",
        "title": "容儿钵头",
        "author": "张祜",
        "content": "争走金车叱鞅牛，笑声唯是说千秋。\n两边角子羊门裏，犹学容儿弄钵头。",
        "dynasty": "唐",
        "collection_info": null
    },
    {
        "uuid": "eaf04891c125ccc84378cbfbaa34491a",
        "title": "热戏乐",
        "author": "张祜",
        "content": "热戏争心剧火烧，铜槌暗热不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "uuid": "75a339e8aba04cce4585f9169cbf50f0",
        "title": "玉环琵琶",
        "author": "张祜",
        "content": "宫楼一曲琵琶声，满眼云山是去程。\n回顾段师非汝意，玉环休把恨分明。",
        "dynasty": "唐",
        "collection_info": null
    },
    {
        "uuid": "0a4a75abe507a17afbd152f0b84163b5",
        "title": "题酸枣驿前碑",
        "author": "张祜",
        "content": "苍苔古涩自雕疎，谁道中郎笔力余。\n长爱当时遇王粲，每来碑下不关书。",
        "dynasty": "唐",
        "collection_info": null
    },
    {
        "uuid": "d3fa516b75b1d3996592a8c5a605e141",
        "title": "题朱兵曹山居",
        "author": "张祜",
        "content": "朱氏西斋万卷书，水门山阔自高疎。\n我来穿穴非无意，愿向君家作壁鱼。",
        "dynasty": "唐",
        "collection_info": null
    },
    {
        "uuid": "e71ac1a738a78e5f6ce029ccfe6f7a2a",
        "title": "题画僧二首 一",
        "author": "张祜",
        "content": "骨峭情高彼岸人，一杯长泛海为津。\n僧仪又入清流品，却恐前生是许询。",
        "dynasty": "唐",
        "collection_info": null
    },
    {
        "uuid": "b561dd5dcc7cbc093b18123bfab045da",
        "title": "题画僧二首 二",
        "author": "张祜",
        "content": "瘦颈隆肩碧眼生，翰林亲讚虎头能。\n终年不语看如意，似证禅心入大乘。",
        "dynasty": "唐",
        "collection_info": null
    },
    {
        "uuid": "be2d7dba9a9d8ffeebf04e368249697a",
        "title": "送走马使",
        "author": "张祜",
        "content": "新样花文配蜀罗，同心双带蹙金蛾。\n惯将喉舌传军好，马迹铃声遍两河。",
        "dynasty": "唐",
        "collection_info": null
    },
    {
        "uuid": "2d8f0359aeda67060952ddb054823b9c",
        "title": "题御沟",
        "author": "张祜",
        "content": "万树垂杨拂御沟，溶溶漾漾遶神州。\n都缘济物心无阻，从此恩波处处流。",
        "dynasty": "唐",
        "collection_info": null
    },
    {
        "uuid": "871f7e1819da1760d0a578085b3c3f55",
        "title": "题青龙寺",
        "author": "张祜",
        "content": "二十年沈沧海间，一游京国也应闲。\n人人尽到求名处，独向青龙寺看山。",
        "dynasty": "唐",
        "collection_info": null
    },
    {
        "uuid": "7576c8bd53693e8d47ac948296fdc51b",
        "title": "硫黄",
        "author": "张祜",
        "content": "一粒硫黄入贵门，寝堂深处问玄言。\n时人尽说韦山甫，昨日余干弔子孙。",
        "dynasty": "唐",
        "collection_info": null
    },
    {
        "uuid": "806ac7469740f4c0530259fd40dabfd3",
        "title": "散花楼",
        "author": "张祜",
        "content": "锦江城外锦城头，回望秦川上轸忧。\n正值血魂来梦裏，杜鹃声在散花楼。",
        "dynasty": "唐",
        "collection_info": null
    },
    {
        "uuid": "bc10986965b94c20c252b7c2ffa33b31",
        "title": "王家五弦",
        "author": "张祜",
        "content": "五条弦出万端情，捻拨间关漫态生。\n唯羡风流田太守，小金铃子耳边鸣。",
        "dynasty": "唐",
        "collection_info": null
    },
    {
        "uuid": "8601075949fcf6e2cca9ef135d557261",
        "title": "听薛阳陶吹芦管",
        "author": "张祜",
        "content": "紫清人下薛阳陶，末曲新笳调更高。\n无奈一声天外绝，百年已死断肠刀。",
        "dynasty": "唐",
        "collection_info": null
    },
    {
        "uuid": "cff27b1fb00104f7209d730a59dbbc23",
        "title": "过汾水关",
        "author": "张祜",
        "content": "千里南来背日行，关门无事一侯嬴。\n山根百尺路前去，十夜耳中汾水声。",
        "dynasty": "唐",
        "collection_info": null
    },
    {
        "uuid": "16fc961bc1ae48772b2dfdb2a301fb58",
        "title": "樱桃",
        "author": "张祜",
        "content": "石榴未拆梅犹小，爱此山花四五株。\n斜日庭前风嬝嬝，碧油千片漏红珠。",
        "dynasty": "唐",
        "collection_info": null
    },
    {
        "uuid": "f2759c2937b7aadfdfa7f449e234d5f9",
        "title": "酬凌秀才惠枕",
        "author": "张祜",
        "content": "八寸黄杨惠不轻，虎头光照簟文清。\n空心想此缘成梦，拔剑灯前一夜行。",
        "dynasty": "唐",
        "collection_info": null
    },
    {
        "uuid": "7211a439aa3ed30f945dbd1f9fb0ca1c",
        "title": "感春申君",
        "author": "张祜",
        "content": "薄俗何心议感恩，谄容卑迹赖君门。\n春申还道三千客，寂寞无人杀李园。",
        "dynasty": "唐",
        "collection_info": null
    },
    {
        "uuid": "20559eecdd9622df126b9aab2d31c76e",
        "title": "孟才人叹",
        "author": "张祜",
        "content": "偶因歌态咏娇嚬，传唱宫中十二春。\n却为一声河满子，下泉须弔旧才人。",
        "dynasty": "唐",
        "collection_info": null
    },
    {
        "uuid": "c5c968ac57faaebc67a6fcd8a8c3b158",
        "title": "听简上人吹芦管三首 一",
        "author": "张祜",
        "content": "蜀国僧吹芦一枝，陇西游客泪先垂。\n至今留得新声在，却为中原人不知。",
        "dynasty": "唐",
        "collection_info": null
    },
    {
        "uuid": "038e21ff5b44a0f1e06e257d541a390f",
        "title": "听简上人吹芦管三首 二",
        "author": "张祜",
        "content": "细芦僧管夜沈沈，越鸟巴猨寄恨吟。\n吹到耳边声尽处，一条丝断碧云心。",
        "dynasty": "唐",
        "collection_info": null
    },
    {
        "uuid": "d4068c69c9c5d6e092d420bf3482ed0a",
        "title": "听简上人吹芦管三首 三",
        "author": "张祜",
        "content": "月落江城树绕鸦，一声芦管是天涯。\n分明西国人来说，赤佛堂西是汉家。",
        "dynasty": "唐",
        "collection_info": null
    },
    {
        "uuid": "067c0d2ce1bb44bcc132c0f65cbc11fe",
        "title": "听岳州徐员外弹琴",
        "author": "张祜",
        "content": "玉律潜符一古琴，哲人心见圣人心。\n尽日南风似遗意，九疑猨鸟满山吟。",
        "dynasty": "唐",
        "collection_info": null
    },
    {
        "uuid": "96517b4f705b8ff48941a65efcf3ae0e",
        "title": "钩弋夫人词",
        "author": "张祜",
        "content": "惆怅云陵事不迴，万金重更筑仙台。\n莫言天上无消息，犹是夫人作鸟来。",
        "dynasty": "唐",
        "collection_info": null
    },
    {
        "uuid": "10df9ae3df01d0a10532a9ac400f9387",
        "title": "鸿沟",
        "author": "张祜",
        "content": "龙蛇百战争天下，各制雄心指此沟。\n宁似九州分国土，地图初割海中流。",
        "dynasty": "唐",
        "collection_info": null
    },
    {
        "uuid": "8129a9575c3e33e6a3d4668ca9ecca7e",
        "title": "悲纳铁",
        "author": "张祜",
        "content": "长闻为政古诸侯，使佩刀人尽佩牛。\n谁谓今来正耕垦，却销农器作戈矛。",
        "dynasty": "唐",
        "collection_info": null
    },
    {
        "uuid": "68d5c6f1abeb8bca9cd32995d7ac0cd8",
        "title": "胡渭州",
        "author": "张祜",
        "content": "亭亭孤月照行舟，寂寂长江万里流。\n乡国不知何处是，云山漫漫使人愁。",
        "dynasty": "唐",
        "collection_info": null
    },
    {
        "uuid": "3c9b84eb8d3e2e29536ba1d7e4abe9bb",
        "title": "破阵乐",
        "author": "张祜",
        "content": "秋风四面足风沙，塞外征人暂别家。\n千里不辞行路远，时光早晚到天涯。",
        "dynasty": "唐",
        "collection_info": null
    },
    {
        "uuid": "db200fe1df9132e17f46adbd271c5512",
        "title": "枫桥",
        "author": "张祜",
        "content": "长洲苑外草萧萧，却算游城岁月遥。\n唯有别时今不忘，暮烟疎雨过枫桥。",
        "dynasty": "唐",
        "collection_info": null
    },
    {
        "uuid": "134d319046ef2c2d38b01be2a35502bd",
        "title": "句",
        "author": "张祜",
        "content": "万国见清道，一身成白头。\n此地荣辱盛，岂宜山中人。\n椿儿遶树春园裏，桂子寻花夜月中。\n一身扶杖二儿随。\n夏雨莲苞破，秋风桂子雕。\n杜鹃花发杜鹃叫，乌臼花生乌臼啼。\n茶风无奈笔，酒秃不胜簪。",
        "dynasty": "唐",
        "collection_info": null
    },
    {
        "uuid": "df07638dff1fd86209cb476d9a101f99",
        "title": "妓席与杜牧之同咏",
        "author": "张祜",
        "content": "骰子逡巡裹手拈，无因得见玉纤纤。\n但知报道金钗落，髣髴还应露指尖。",
        "dynasty": "唐",
        "collection_info": null
    },
    {
        "uuid": "b199204d3937ee761b588b1772c060f2",
        "title": "戏简朱坛诗",
        "author": "张祜",
        "content": "昔人有玉盌，击之千里鸣。\n今日覩斯文，盌有当时声。",
        "dynasty": "唐",
        "collection_info": null
    },
    {
        "uuid": "4af98afeff7f70baba659c6fa674b950",
        "title": "戏颜郎官骑猎诗",
        "author": "张祜",
        "content": "忽闻射猎出军城，人着戎衣马带缨。\n倒把角弓呈一箭，满山狐兔当头行。",
        "dynasty": "唐",
        "collection_info": null
    },
    {
        "uuid": "dcf26551262ef3db593ddec52cce2ed6",
        "title": "江南杂题",
        "author": "张祜",
        "content": "积潦池新涨，颓垣址旧高。\n怒蛙横饱腹，鬬雀堕轻毛。\n碧瘦三棱草，红鲜百叶桃。\n幽栖日无事，痛饮读离骚。",
        "dynasty": "唐",
        "collection_info": null
    },
    {
        "uuid": "967f0fa680e9ccc2923566cebe6cb2a6",
        "title": "赋得福州白竹扇子",
        "author": "张祜",
        "content": "金泥小扇谩多情，未胜南工巧织成。\n藤缕雪光缠柄滑，篾铺银薄露花轻。\n清风坐向罗衫起，明月看从玉手生。\n犹赖早时君不弃，每怜初作合欢名。",
        "dynasty": "唐",
        "collection_info": null
    },
    {
        "uuid": "99c45877191119c51a1b6158ff463b47",
        "title": "润州杨别驾宅送蒋侍御收兵归扬州",
        "author": "张祜",
        "content": "冷气清金虎，兵威壮铁冠。\n扬旌川色暗，吹角水风寒。\n人对辎軿醉，花垂睥睨残。\n羡归丞相阁，空望旧门阑。",
        "dynasty": "唐",
        "collection_info": null
    },
    {
        "uuid": "de96fe47e8588e26e5af7905e9aeca1f",
        "title": "观泗州李常侍打毬",
        "author": "张祜",
        "content": "日出树烟红，开场画鼓雄。\n骤骑鞍上月，轻拨镫前风。\n斗转时乘势，旁捎乍迸空。\n等来低背手，争得旋分騣。\n远射门斜入，深排马迥通。\n遥知三殿下，长恨出征东。",
        "dynasty": "唐",
        "collection_info": null
    },
    {
        "uuid": "70efc48d8d31d2a1279fbaee9f026c18",
        "title": "闲居",
        "author": "张祜",
        "content": "僻巷新苔徧，空庭弱柳垂。\n井栏防穉子，盆水试鹅儿。\n喜客加笾食，邀僧长路棋。\n未能抛世事，除此更何为。",
        "dynasty": "唐",
        "collection_info": null
    },
    {
        "uuid": "19be003c612e8df148ff67aabe1465db",
        "title": "",
        "author": "张祜",
        "content": "空（按《全唐诗》卷五百十及卷五百十一编张祜诗二卷，又卷八百七十收谐谑诗二首，其中《戏颜郎中骑中骑腊诗》一首已见正卷，盖复出，又卷八百八十三补遗卷有诗五首。\n本编所辑四卷，均所未及。\n今从北京图书馆藏南宋蜀刻本《张承吉文集》、《永乐大典》、韦庄《又玄集》、《太平广记》引唐康骈《剧谈录》、唐冯翊子《桂苑丛谈》等书录出之。\n祜，诸书或有作佑者，误。\n）。",
        "dynasty": "唐",
        "collection_info": null
    },
    {
        "uuid": "2dec6d5c53260e2c9f56715759336f68",
        "title": "慈乌",
        "author": "张祜",
        "content": "慈乌色似漆，孔雀尾如金。\n内外既相及，圣人空理心。\n（此以下均见南宋蜀刻本《张承吉文集》卷六。\n）。",
        "dynasty": "唐",
        "collection_info": null
    },
    {
        "uuid": "e78f482a0e10d1ee82ed9482d14a5565",
        "title": "闲居作五首 其一",
        "author": "张祜",
        "content": "十年狂是酒，一世癖缘诗。\n剩物心长厌，闲书性理不违。\n补窠新鷰子，争食乳鸦儿。\n幸尔隣家竹，春来又许移。",
        "dynasty": "唐",
        "collection_info": null
    },
    {
        "uuid": "09702b17eef01a7b2d07bd6e598da347",
        "title": "闲居作五首 其三",
        "author": "张祜",
        "content": "小院新栽柳，深窗古画屏。\n屋塼悬蜴蜥，虫网碍蜻蜓。\n启轴怜孤进，添杯虑独醒。\n殷勤东郭外，春麦又苗青。",
        "dynasty": "唐",
        "collection_info": null
    },
    {
        "uuid": "d63de91c85ffac8f472f78f203618579",
        "title": "闲居作五首 其四",
        "author": "张祜",
        "content": "闷看垂檐雨，闲寻小院芳。\n壁泥根长麦，篱柱叶生杨。\n旋碾新茶试，生开嫩酒尝。\n看看花渐老，无復滞春光。",
        "dynasty": "唐",
        "collection_info": null
    },
    {
        "uuid": "165c1fe8239bef21dfe98c13645ba1e9",
        "title": "闲居作五首 其五",
        "author": "张祜",
        "content": "俗人无语诏，病客少经过。\n种竹怜茎少，移花喜日多。\n唯精《左氏传》，不养右军鹅。",
        "dynasty": "唐",
        "collection_info": null
    },
    {
        "uuid": "0edf67ebf9c2f3a0a82fb79b4a1fba26",
        "title": "江南杂题三十首 其一",
        "author": "张祜",
        "content": "远对三茅岭，踈开一槿篱。\n人怜贫好学，自笑老吟诗。\n仰腹猕猴睡，斜身蝘蜒痴。\n殷勤谢庄叟，栎社更何疑。",
        "dynasty": "唐",
        "collection_info": null
    },
    {
        "uuid": "58a48fd35cc6bef74fe07acebbec9bef",
        "title": "江南杂题三十首 其二",
        "author": "张祜",
        "content": "退居三亩地，聊復谢喧卑。\n尽日题书标，无风下钓丝。\n蚰蜒过竹节，翡翠抱芦枝。\n惆怅是临水，星星蓬鬓垂。\n。",
        "dynasty": "唐",
        "collection_info": null
    },
    {
        "uuid": "fbc26eaf741b863b9ff021a02a378737",
        "title": "江南杂题三十首 其三",
        "author": "张祜",
        "content": "鸟逸溪云静，人行野岸稀。\n茅峯三点翠，练水一条辉。\n晚蝶花心少，阴莹草裏微。\n何妨孟朱舍，夜饮醉歌归。",
        "dynasty": "唐",
        "collection_info": null
    },
    {
        "uuid": "6d0113529869f59348e4e51f0abed5ca",
        "title": "江南杂题三十首 其四",
        "author": "张祜",
        "content": "南亩山光对，西郊日影斜。\n碧抽书带草，红节米囊花。\n夜跣尝琴室，昏岷自酒家。\n何妨人不到，私酌是侯芭。",
        "dynasty": "唐",
        "collection_info": null
    },
    {
        "uuid": "001f96a800085ad5d432e3c6e4b1e985",
        "title": "江南杂题三十首 其五",
        "author": "张祜",
        "content": "野岸烟花好，东园自插篱。\n茈姑交宛叶，喜子抱游丝。\n尽日人稀到，终年井不窥。\n何当谢贞白，《真诰》是吾师。",
        "dynasty": "唐",
        "collection_info": null
    },
    {
        "uuid": "47a9355ff16f7330f417404d03f198dc",
        "title": "江南杂题三十首 其六",
        "author": "张祜",
        "content": "远郭浸烟波，村桥入薜萝。\n水虵惊去疾，山鸟自来多。\n夜月倾壶酒，春风就榜歌。",
        "dynasty": "唐",
        "collection_info": null
    },
    {
        "uuid": "6fd5a2c56d08c049f3f58941153a408e",
        "title": "江南杂题三十首 其七",
        "author": "张祜",
        "content": "五里波㳂郭，扁舟棹到门。\n水经春雨涨，山近夕阳温。\n鸂鶆穿芦叶，蟛蟖上竹根。\n忧来欲谁话，犹赖酒盈罇。",
        "dynasty": "唐",
        "collection_info": null
    },
    {
        "uuid": "2f0652923eb31c7eab9b0d804cae2d73",
        "title": "江南杂题三十首 其八",
        "author": "张祜",
        "content": "村桥路不端，数里就迴湍。\n积壤连泾脉，高林上笋竿。\n早尝甘蔗淡，生摘琵琶酸。\n（「琵琶」，严寿澄校《张祜诗集》云：疑「枇杷」之误。\n）好是去尘俗，烟花长一栏。",
        "dynasty": "唐",
        "collection_info": null
    },
    {
        "uuid": "279fe68d511834cac9fec03980b7fb66",
        "title": "江南杂题三十首 其九",
        "author": "张祜",
        "content": "晓日明高柳，春池合细萍。\n鷰巢通蜴蜥，鱼网漏蜻蜒。\n汩没非兼济，终穷是独醒。",
        "dynasty": "唐",
        "collection_info": null
    },
    {
        "uuid": "bb004b63213d172543feb438a13c5b5d",
        "title": "江南杂题三十首 其十",
        "author": "张祜",
        "content": "三峯前望峻，一派上游斜。\n雨过离披草，风吹颠倒查。\n拂林山鹊翅，丛岸野裳（望疑「裳」为「棠」之误。\n）花。\n好是醉中舞，村桥行数家。",
        "dynasty": "唐",
        "collection_info": null
    },
    {
        "uuid": "a1d1b7fa831154710bdf75d119ddd420",
        "title": "江南杂题三十首 其十一",
        "author": "张祜",
        "content": "碧草分遥岸，清池入细流。\n投铺虚饮马，自物且垂鈎。\n小鸟闻批颊，征虫弄印头。\n（「征」，严云：疑当作「征」。\n《海录碎事》卷二十二引此二句，正作「微」字。\n）何妨一壶酒，远远棹扁舟。",
        "dynasty": "唐",
        "collection_info": null
    },
    {
        "uuid": "2aadb809245e1225fdcfe5e6b0ec7123",
        "title": "江南杂题三十首 其十二",
        "author": "张祜",
        "content": "端居无外事，长日卧烟岚。\n树影侵篱北，花香自水南。\n酒肠婴女笑，碁路老僧谙。\n似此成乖懒，嵇康七不堪。\n。",
        "dynasty": "唐",
        "collection_info": null
    },
    {
        "uuid": "d296f547f8791e1d1e9e33efd7ff7f30",
        "title": "江南杂题三十首 其十三",
        "author": "张祜",
        "content": "一径遶荒陂，渟洿是小池。\n红蕉心半卷，白练尾长垂。\n倒箧缠书带，寻竿解钓丝。\n聊当事山履，远与白云期。",
        "dynasty": "唐",
        "collection_info": null
    },
    {
        "uuid": "8812730da94fdf5a50ce2ccb65aaa147",
        "title": "江南杂题三十首 其十四",
        "author": "张祜",
        "content": "久病无行意，溪亭益到稀。\n月迴秋扇影，萤落夜琴微。\n沧海尚凝棹，木山谁采薇？佳期不可俟，空羡鷰西归。",
        "dynasty": "唐",
        "collection_info": null
    },
    {
        "uuid": "4848dcc7e89df5748593a136c7dd1061",
        "title": "江南杂题三十首 其十五",
        "author": "张祜",
        "content": "碧溪穷欲尽，迴棹喜山家。\n曲岸深迷竹，平滩下见沙。\n悬窠巧妇子，拂水剪刀花。\n好是栖心地，人间路不遐。",
        "dynasty": "唐",
        "collection_info": null
    },
    {
        "uuid": "d4adc377c108883bd151c8d39fb095a7",
        "title": "江南杂题三十首 其十六",
        "author": "张祜",
        "content": "僻居成懒病，春至强耕蚕。\n后港通围竹，前溪下檐柑。\n旧巢飞巧妇，新叶长宜男。\n且赖身无事，穷愁亦自甘。",
        "dynasty": "唐",
        "collection_info": null
    },
    {
        "uuid": "c8eb1ad9bdf8c9f2dd24fac7862c89dc",
        "title": "江南杂题三十首 其十七",
        "author": "张祜",
        "content": "小槛云低处，高廊雨过时。\n鹿胎含笋箨，猿臂长松枝。\n旧匣藏鈎轸，沉查骨钓丝。\n（「骨」，严云：疑当作「罥」。\n）平生心未远，徒欲效鸱夷。\n。",
        "dynasty": "唐",
        "collection_info": null
    },
    {
        "uuid": "6fe8011328f079617e24b6c6d1454573",
        "title": "江南杂题三十首 其十八",
        "author": "张祜",
        "content": "春醪尽数杯，竹径坐深苔。\n鸟道思归乐，人呼隐去来。\n溪花流作片，雨叶烂成堆。\n访戴值兹夕，何妨乘兴迴。",
        "dynasty": "唐",
        "collection_info": null
    },
    {
        "uuid": "14889a952d827b2942d2b63b8ba14805",
        "title": "江南杂题三十首 其十九",
        "author": "张祜",
        "content": "洛下无名客，江南不繫舟。\n病身黄叶晚，诗思碧云秋。\n雀语嘉宾笑，蛩鸣懒妇愁。\n幸因重醖热，聊作醉乡游。",
        "dynasty": "唐",
        "collection_info": null
    },
    {
        "uuid": "5397e2e3172a721c07a2e56a29922622",
        "title": "江南杂题三十首 其二十",
        "author": "张祜",
        "content": "余生唯爱酒，师长是山翁。\n定葬槽丘下，须沉酿瓮中。\n鹈鸪春作鸟，舂黍夏为虫。\n会入醉乡去，为君成醉风。",
        "dynasty": "唐",
        "collection_info": null
    },
    {
        "uuid": "8f7838c7421fbaa9a2835f765510f53f",
        "title": "江南杂题三十首 其二十一",
        "author": "张祜",
        "content": "翠竹千竿耸，青池一面临。\n白烟生草末，黄粉露花心。\n簇脚蟏蛸桂，（望疑「桂」为「挂」之误。\n）抛身翡翠沉。",
        "dynasty": "唐",
        "collection_info": null
    },
    {
        "uuid": "aa9a0fd1b3e7a48042337dbfa631ed3b",
        "title": "江南杂题三十首 其二十二",
        "author": "张祜",
        "content": "沧海一遗民，诗书尽老身。\n不逢青眼旧，争奈白头新。\n小小调茶鼎，铢铢定药斤。\n空疎更谁问，赖与酒家隣。\n。",
        "dynasty": "唐",
        "collection_info": null
    },
    {
        "uuid": "ebe685b2c71edcdd262fa4bde488f30a",
        "title": "江南杂题三十首 其二十三",
        "author": "张祜",
        "content": "南国久无悰，东郊自养蒙。\n老年孤枕在，愁夜一樽空。\n涝水闻歌女，枯枝见宛童。\n秋来因揽镜，强欲理衰蓬。",
        "dynasty": "唐",
        "collection_info": null
    },
    {
        "uuid": "1d8c306d36da9c6aa663ff1e19b89f99",
        "title": "江南杂题三十首 其二十五",
        "author": "张祜",
        "content": "郊园日牢落，无意及壶飱。\n大笑俯尘甑，高歌敲酒盆。\n汲池浇韮垄，占石坐松根。\n未免犹随俗，长竿挂一裈。",
        "dynasty": "唐",
        "collection_info": null
    },
    {
        "uuid": "729c4b7af74a0596cb9b4c98cd4a5179",
        "title": "江南杂题三十首 其二十六",
        "author": "张祜",
        "content": "三年江海客，长日犯埃氛。\n失脚远行地，无心空羡云。\n愚非宁武子，蔽是卓文君。\n以此图终计，深栖麋鹿羣。",
        "dynasty": "唐",
        "collection_info": null
    },
    {
        "uuid": "b2efd3e8d128bd8e8c465ef91885371e",
        "title": "江南杂题三十首 其二十七",
        "author": "张祜",
        "content": "卜筑寄云阳，穿池面草堂。\n寻常登峻岭，丈六得奇彊。\n井鲋依颓甃，隣花出败墻。",
        "dynasty": "唐",
        "collection_info": null
    },
    {
        "uuid": "de622e6553fe13adf5c70e9c0b94ebb1",
        "title": "江南杂题三十首 其二十八",
        "author": "张祜",
        "content": "美人殊不见，惆怅望行云。\n竹翠静含粉，榴花轻曳裙。\n婵娟非月色，散漫是兰薫。\n无復荆王梦，子规空夜闻。",
        "dynasty": "唐",
        "collection_info": null
    },
    {
        "uuid": "3b548bb411a5d552b42fcc3cc233eaa1",
        "title": "江南杂题三十首 其二十九",
        "author": "张祜",
        "content": "佳期楚云外，寂寞是春华。\n昔去轩车远，今来衣带赊。\n生风贝母叶，活艷鼠姑花。\n惆望碧江阻，梦𩲑云陟遐。",
        "dynasty": "唐",
        "collection_info": null
    },
    {
        "uuid": "c126814aafa00461396ac510657b9b98",
        "title": "寓居临平山下三首",
        "author": "张祜",
        "content": "（按此第一首亦见《永乐大典》卷二二七一、七模、湖字临平湖条〖二函二十册〗。\n又清初沈谦《临平记》卷四亦载之。\n题曰《过临平湖》，即将两书异字校注于下。\n）。",
        "dynasty": "唐",
        "collection_info": null
    },
    {
        "uuid": "a19d4f762c7f3db717c5cf1b445740cb",
        "title": "寓居临平山下三首 其一",
        "author": "张祜",
        "content": "三月平湖浪（《大典》及《临平记》作「草」。\n）欲齐，绿杨分映（《临平记》作「影」。\n）入长堤。\n田家起处乌龙（《临平记》作「犹」。\n）静，（《大典》及《临平记》作「吠」。\n）酒客醒时谢豹啼。\n溪（《大典》及《临平记》作「山」）槛正当莲叶渚，水泾新麦稻苗畦。\n（《大典》作「水堘新擘稻秧畦」，《临平记》作「水塍新筑稻秧畦」。\n）人间谩说多歧路，咫尺神仙洞却迷。\n（《临平记》作「路欲迷」。\n）。",
        "dynasty": "唐",
        "collection_info": null
    },
    {
        "uuid": "43851f583a6a180e03a8ba05efe24178",
        "title": "寓居临平山下三首 其二",
        "author": "张祜",
        "content": "一角横查碍小滩，渔舟稍稍避迴湍。\n鹿蹄踏叶暮山响，龟殻曝沙春水寒。\n诗句近吟知律变，《易》书穷讨觉才难。\n风光好处自擕酌，归去醉扶花药栏。",
        "dynasty": "唐",
        "collection_info": null
    },
    {
        "uuid": "3415ef8f05c7e4ac4113ca412f409448",
        "title": "寓居临平山下三首 其三",
        "author": "张祜",
        "content": "散髪垂肩久不簪，竹床推椀就藤阴。\n涧傍春渡水流急，山半夜归云色深。\n拂槛数竿为去处，随波一叶是浮沉。\n世间年少正行乐，应笑老人无事心。",
        "dynasty": "唐",
        "collection_info": null
    },
    {
        "uuid": "cddc70617e64ad9304db0213138367db",
        "title": "到广陵",
        "author": "张祜",
        "content": "一年江海恣狂游，夜宿倡家晓上楼。\n嗜酒几曾羣从小，为文多是讽诸侯。\n逢人说劒三攘臂，对镜吟诗一掉头。\n今日更来憔悴意，不堪风月满扬州。\n（此以下均见南宋蜀刻本《张承吉文集》卷七。\n）。",
        "dynasty": "唐",
        "collection_info": null
    },
    {
        "uuid": "983e96c130edd799ab2ebb6a58c23f9c",
        "title": "谢高燕公惠生衣",
        "author": "张祜",
        "content": "高公宠岁赐白衣裳，惊讶灾天雪满箱。\n乍展轻烟总手滑，如披薄雾觉身凉。\n谁家纤素秋蟾色，何处丝抽嫩异香？珍重六铢无可赠，空凭七字当琼浆。",
        "dynasty": "唐",
        "collection_info": null
    },
    {
        "uuid": "e96f6edc32fd0ca8dce7882489ade999",
        "title": "戏赠村妇",
        "author": "张祜",
        "content": "二升酸醋瓦瓶盛，请得姑嫜十日程。\n赤黑画眉临水笑，草鞋苞脚逐风行。\n黄丝髪乱梳橑紧，青䘢裙高种掠轻。\n想得到家相见后，父孃由唤小时名。",
        "dynasty": "唐",
        "collection_info": null
    },
    {
        "uuid": "c8ab04e86e53ed06f3d71b03f213eeb7",
        "title": "偶登苏州重玄阁",
        "author": "张祜",
        "content": "飞阁层层茂苑间，夏凉秋晚屙登攀。\n万家前后皆临水，四槛高低尽见山。\n何事越王侵敌国，不妨辽鹤唁人寰。\n五湖直下须归去，自笑身闲迹未闲。",
        "dynasty": "唐",
        "collection_info": null
    },
    {
        "uuid": "af2db9a7081f2719ab0051fbe50cfd57",
        "title": "投苏州卢中丞",
        "author": "张祜",
        "content": "金紫清门美丈夫，圣人忧地诏分符。\n犹将俭德同朝客，不着尊官傲世儒。\n经术在心长说体，吏材临事必开模。\n西来郡界逢乡老，尽说而今是坦途。",
        "dynasty": "唐",
        "collection_info": null
    },
    {
        "uuid": "dbe4168453c7d3ca09aa854e444fb7fb",
        "title": "投滑州上卢尚书",
        "author": "张祜",
        "content": "雨露恩重棣萼繁，一时旌旆刊雄藩。\n权经两使材尤重，位近三台道益尊。\n江海豁开为气岸，河隍坚画在心源。\n门阑尽是云霄客，应念于陵独灌园。\n。",
        "dynasty": "唐",
        "collection_info": null
    },
    {
        "uuid": "309ed2660062ce511ede113f38acddc5",
        "title": "投苏州卢郎中",
        "author": "张祜",
        "content": "三地分符宠更深，两方旌斾日骎骎。\n蛟龙可是池中物，鳯鸟无非阁上音。\n世重才人皆立绩，客依公子尽推心。\n犹思谢尚经牛渚，曾听袁宏一夜吟。",
        "dynasty": "唐",
        "collection_info": null
    },
    {
        "uuid": "67ad752813e2c7ac0917bcefa11beff8",
        "title": "送刘轺秀才江陵归宁",
        "author": "张祜",
        "content": "出告游方是素辞，喜君迴棹不逾时。\n荆门暮指连山远，郢国春归上水迟。\n罇酒惜离文举坐，郡斋谁覆中宣碁。\n（《舆地纪胜》卷六五引以上四句，「中宣」作「仲宣」，是。\n）殷勤莫忘趋庭日，学礼三余已学诗。",
        "dynasty": "唐",
        "collection_info": null
    },
    {
        "uuid": "ed588c9a378c09fdfda21682442235b0",
        "title": "奉和池州杜员外南亭惜春",
        "author": "张祜",
        "content": "草雾辉辉柳色新，前山差掩黛眉频。\n碧溪潮涨碁侵夜，红树花深醉度春。\n几恨今年提已过，翻悲昨日事成尘。\n可知屈转江南郡，还就封州咏白苹。",
        "dynasty": "唐",
        "collection_info": null
    },
    {
        "uuid": "9819c5b4ae035ae4ba281064e156a09f",
        "title": "题河阳新鼓角楼",
        "author": "张祜",
        "content": "重楼高桍两檐开，晓夕风云会振雷。\n中国最推鼙鼓地，大臣先选陈樑材。\n马悲塞北千羣牧，鴈到城南一半迴。\n从此圣朝思将帅，上衣须脱食须推。",
        "dynasty": "唐",
        "collection_info": null
    },
    {
        "uuid": "388a279e36203c16114a98a943b183df",
        "title": "观楚州韦舍人新筑河堤怺建两阊门（按此诗亦见《永乐大典》卷三五二七「九真」「门」字「北阊门」条〖五函四十九册〗。《大典》引《元一统志》曰：「淮安路有北阊门，唐〖张，原脱〗佑〖应作祜〗有《陪楚州韦舍人北阊门游燕诗》。」）",
        "author": "张祜",
        "content": "宴宾容易小筵成，隼击秋原助放情。\n红袖退行鞍上语，白眉迂步马前迎。\n一冬霜意先黄叶，两路风威动翠旌。\n须道孔融罇已满，不劳台下说余酲。",
        "dynasty": "唐",
        "collection_info": null
    },
    {
        "uuid": "4c2202953c224d02106b8e9109ee0381",
        "title": "题润州李尚书北固新楼",
        "author": "张祜",
        "content": "蹑石攀云一径危，粉廊朱槛眺江湄。\n青山半在潮来处，碧海先看月满时。\n树色转烟城斗峻，水光浮草岸遥卑。\n西楼又起公羊意，坐对寒潮向渺瀰。",
        "dynasty": "唐",
        "collection_info": null
    },
    {
        "uuid": "e7d53ccd2dedcc19fa4707ef4f6841b2",
        "title": "酬张权宣州新桥秋夜对月见寄",
        "author": "张祜",
        "content": "谢亭烟月泛清流，千载溪山一造舟。\n风定远帆依郡郭，夜深寒笛起江楼。\n张凭逆旅逢新唱，王粲从军值胜游。\n长爱征南杜公意，不将余力碍《春秋》。",
        "dynasty": "唐",
        "collection_info": null
    },
    {
        "uuid": "95a6d67a5527df55205c050888a998be",
        "title": "题宛陵新桥兼献裴尚书",
        "author": "张祜",
        "content": "富平津路远陵开，武库森森又姓裴。\n高步已吟携手句，上闻初喜造舟才。\n霜明华表尘初静，月正栏干斗乍回。\n犹忆醉歌南浦夜，五更人过万声雷。",
        "dynasty": "唐",
        "collection_info": null
    },
    {
        "uuid": "5cc96d189708e3c1f96263a0cfad0de8",
        "title": "所居即事六首（原注：丹阳闲居寄郑明府如范上人。） 其一",
        "author": "张祜",
        "content": "南下丹阳一水湾，陋居瓢饮是希颜。\n来为野鸟入春郭，去作溪云归夜山。\n蓬鬓已衰言必贱，竹门虽立意无关。\n陶潜惠远如相爱，朝访遗民暮却还。",
        "dynasty": "唐",
        "collection_info": null
    },
    {
        "uuid": "12f5a044a042e637648ba3c3127fdfbd",
        "title": "所居即事六首（原注：丹阳闲居寄郑明府如范上人。） 其二（原注：溪上小斋。）",
        "author": "张祜",
        "content": "日暮空斋对小溪，远村归岸醉如泥。\n杜鹃花茫然杜鹃叫，乌臼叶生乌臼啼。\n（严云：「颔联二句见《唐诗纪事》，『花落』作『花前。\n』」又见《海录碎事》卷二十二、《全唐诗》卷五一一，「花落」作「花发」，「叶生」作「花生」。\n）野食不妨菰作饭，园蔬何必稻为虀。\n辛勤最爱孟光意，除却梁鸿无急妻。",
        "dynasty": "唐",
        "collection_info": null
    },
    {
        "uuid": "1ac04af220d0d064444275bd63afa248",
        "title": "所居即事六首（原注：丹阳闲居寄郑明府如范上人。） 其三",
        "author": "张祜",
        "content": "牢落东溪满鬓丝，一身扶杖二男随。\n（《全唐诗》卷五一一据《野客丛书》收此句。\n）鸣鸠在处携书卷，科斗生时想墨池。\n日夕爱琴怜犬子，春风咏雪喜胡儿。\n我家命驾还千里，别与鲈鱼为后期。",
        "dynasty": "唐",
        "collection_info": null
    },
    {
        "uuid": "ede30d32370b67659c71298b7c7bbb14",
        "title": "所居即事六首（原注：丹阳闲居寄郑明府如范上人。） 其四（原注：春日寓言。）",
        "author": "张祜",
        "content": "寂寞春风意未降，酒狂诗癖旧无双。\n柳花飞处曾逢雪，桃叶开提忆渡江。\n自古不堪居陋巷，从今休更犯危邦。\n圣朝何用询名姓，从放书生老北窗。",
        "dynasty": "唐",
        "collection_info": null
    },
    {
        "uuid": "c4404ac8abc3a43436134e0d828789e2",
        "title": "所居即事六首（原注：丹阳闲居寄郑明府如范上人。） 其五（原注：偶作。）",
        "author": "张祜",
        "content": "南穷海徼北天涯，惆怅亡羊是路歧。\n眼下已隳梁武佛，耳中犹听魏文诗。\n三茅道士朝携手，五柳先生夜对棊。\n自向庐山为一社，百年生计任婴儿。",
        "dynasty": "唐",
        "collection_info": null
    },
    {
        "uuid": "88d41bbd3f1b8bb83dc32c03fd17daa5",
        "title": "所居即事六首（原注：丹阳闲居寄郑明府如范上人。） 其六",
        "author": "张祜",
        "content": "晨起常掻两鬓丝，小亭深坐一洿池。\n墻头鸜鹆隈花叶，水面蜻蜓寄草枝。\n赖得木奴些子力，生憎鱼婢苦顽痴。\n扁舟远棹寻春处，竹榼新醪喜自随。\n。",
        "dynasty": "唐",
        "collection_info": null
    },
    {
        "uuid": "a3baa95f6e31dc632586e4980aaa6c63",
        "title": "赠薛鼎臣侍御",
        "author": "张祜",
        "content": "君子清明致自强，大寮佥语美公方。\n长才上拔孤摽日，利劒新磨一匣霜。\n千里早时知逸足，片言中夜许刚肠。\n已知金石终无变，应蓄归休在智囊。",
        "dynasty": "唐",
        "collection_info": null
    },
    {
        "uuid": "860e859ef5342c09fc13c628fb02b8fc",
        "title": "偶信",
        "author": "张祜",
        "content": "浮生扰扰务华虚，未胜东归重结庐。\n自已忘言师靖节，聘関真隐慕玄居。\n无机坐上休扪虱，失脚溪头便钓鱼。\n唯恨世间些子事，两茎衰髪为人梳。",
        "dynasty": "唐",
        "collection_info": null
    },
    {
        "uuid": "688d64311e67189212339ff254afa71d",
        "title": "赠季峯上人",
        "author": "张祜",
        "content": "时贤近丧若山崖，却赖青云望素乖。\n强似鹓鸾趍宦达，可胜藜藿伴僧斋。\n一壶酒外终无事，万卷书中死便埋。\n唯是江东道门子，许询长说是吾侪。",
        "dynasty": "唐",
        "collection_info": null
    },
    {
        "uuid": "4bac0668ef18bcf152322ee148b41a46",
        "title": "送法镜上人归上元",
        "author": "张祜",
        "content": "南国僧游二十年，却因无任访生缘。\n风迴建业秋归寺，月满秦淮夜到舡。\n故老尽成双鬓雪，旧房深鏁一林烟。\n莫言了悟为真理，不叹兴亡在眼前。",
        "dynasty": "唐",
        "collection_info": null
    },
    {
        "uuid": "eb437afd1fd2da95a938b295236328e6",
        "title": "题李戡山居",
        "author": "张祜",
        "content": "三亩溪田竹径通，道情交态只渔翁。\n青山夜入孤帆远，碧水秋澄一槛空。\n自以蛙声为皷乐，聊将早色当屏风。\n莫言酷学无知己，未必王音不荐雄。",
        "dynasty": "唐",
        "collection_info": null
    },
    {
        "uuid": "e0e3244dfbc03f29390fc0edfd75c8cb",
        "title": "题李山人园林",
        "author": "张祜",
        "content": "几年垂钓碧江浔，长爱严陵是此心。\n万壑深秋闻伐木，一溪长日看淘金。\n桑生壠上螟蛉挂，竹在沙头翡翠沉。\n唯道石田堪种黍，不将衰髪羡华簪。\n。",
        "dynasty": "唐",
        "collection_info": null
    },
    {
        "uuid": "fecb7144c9f977af43ee2b76a581641e",
        "title": "投河阳右仆射",
        "author": "张祜",
        "content": "黠虏构搀抢，（应作「欃枪」或「搀枪」。\n）将军首出征。\n万人旗下泣，一马陈前行。\n对敌枭心死，衝围虎力生。\n雪霜齐擐甲，风雨骤扬兵。\n指点看鞭势，喧呼认前声。\n狂胡追过碛，贵主夺还京。\n黑夜星华朗，黄昏火号明。\n无非刀笔吏，独传说时英。\n（本卷均见南宋蜀刻本《张承吉文集》卷八。\n）。",
        "dynasty": "唐",
        "collection_info": null
    },
    {
        "uuid": "1bfeccb7c3929f2411ce285633c58cb3",
        "title": "宋城道中逢王直方八韵",
        "author": "张祜",
        "content": "二年离子载，发迹自江南。\n马上行寻度，途中语再三。\n始因穷去魏，河北战方酣。\n后以文投许，淮西难未戡。\n谪官逢李涉，狂客见刘弇。\n失意怜初话，多端耻旧谙。\n茶风无奈笔，酒秃不胜簪。\n几郁胸中恨，聊当遂剧谈。",
        "dynasty": "唐",
        "collection_info": null
    },
    {
        "uuid": "d1c47bcd5c9b459e171255bf738c6294",
        "title": "题重玄寺阁八韵",
        "author": "张祜",
        "content": "朱阁鳞虚构，环瞻极水乡。\n青螺蔟山色，白练展湖光。\n矗户浮云过，斜轩早鴈翔。\n万檐攒肆邸，千叶溢津航。\n迭供儳寒碧，飞窗漏夕阳。\n月轮霄辗栋，风铎曙铿廊。\n塔耸尖层出，河萦小派长。\n因还九霄上，凝步独成章。\n。",
        "dynasty": "唐",
        "collection_info": null
    },
    {
        "uuid": "4fd09617b669f4fbb93a22fe3666ae5e",
        "title": "投韩员外六韵",
        "author": "张祜",
        "content": "见说韩员外，声华溢九垓。\n大川舟欲济，荒草路初开。\n耸地千浔壁，（「千浔」，疑应作「千寻」。\n）森云百丈材。\n狂波心上涌，骤雨笔前来。\n后学无人誉，先贤亦自媒。\n还闻孔融表，曾荐祢衡才。",
        "dynasty": "唐",
        "collection_info": null
    },
    {
        "uuid": "bd6500af791d80735e3f7606d899de3c",
        "title": "登杭州龙兴寺三门楼",
        "author": "张祜",
        "content": "十里江城下渺漫，两层门上倚栏干。\n偏宜竹翠山长润，早见梅花地少寒。\n沙觜渐平人改路，潮痕初静鸟移滩。\n高楼酒夜谁家笛，一曲《凉州》梦裏残。",
        "dynasty": "唐",
        "collection_info": null
    },
    {
        "uuid": "0dc4a75019b4e68dc2099bcfeda1c7db",
        "title": "江上旅伯呈池州杜员外",
        "author": "张祜",
        "content": "（按《全唐诗》卷五一一收此诗之前四句，缺其后半。\n题作《江上旅伯呈杜员外》，今全录之。\n）牛渚南来沙岸长，远吟佳句望池阳。\n野人未必非毛遂，太守还须是孟尝。\n江郡风流今絶世，杜陵才子旧为郎。\n不妨酒夜因闲语，别指东山是醉乡。",
        "dynasty": "唐",
        "collection_info": null
    },
    {
        "uuid": "24f7cd1e7792611608e3a9e1d57ea092",
        "title": "题临平驿亭",
        "author": "张祜",
        "content": "津亭一望海西壖，旧说湖开是几年。\n风起半山云出寺，雨余深岸水平舡。\n竹林上拔高高笋，荷叶中藏小小莲。\n长爱向南些子地，两三家近野唐边。",
        "dynasty": "唐",
        "collection_info": null
    },
    {
        "uuid": "ebd54157046bc10bcf48df4a37d3e88f",
        "title": "穷居",
        "author": "张祜",
        "content": "陋巷长闻君子穷，我生宁免因儒宫。\n辛勤自灌一畦韮，卤莽还开三径蓬。\n竹下喜逢青眼士，草中甘作白头翁。\n佳期日暮不知处，把鈎（陈九思同志谓是「钓」字之讹。\n）徒吟江上风。",
        "dynasty": "唐",
        "collection_info": null
    },
    {
        "uuid": "d400250057d677ae2d3bcde30233687e",
        "title": "题赠崔权处士",
        "author": "张祜",
        "content": "（按此诗亦见《永乐大典》卷一三四五○「二寘」「士」字「处士」条。\n〖十四函一百三十七册〗。\n）读尽儒书鬓皓然，身游城市（《大典》作「下」）意林泉。\n已因骏马成三径，犹恨胡麻欠一廛。\n真玉比来曾不磷，直鈎从此更谁怜？遗民莫恨无高躅，陶令而今亦甚贤。",
        "dynasty": "唐",
        "collection_info": null
    },
    {
        "uuid": "e5b2d8166ad5eaf98b22db3b952b8bd5",
        "title": "酬余姚郑摸（《大典》作「模」）明府见赠长句四韵",
        "author": "张祜",
        "content": "（按此诗亦见《永乐大典》卷一一○○○「六姥」「府」字「明府」条。\n〖十一函一百十册〗）仙令东来值胜游，人间稀遇一扁舟。\n万重山色军江徼，十里溪声到县楼。\n吏隐不妨彭泽远，公才多谢武城优。\n生疎莫笑沧浪叟，白首直竿是直鈎。",
        "dynasty": "唐",
        "collection_info": null
    },
    {
        "uuid": "0822d5d402c60bbc3850b1817e93e3be",
        "title": "早秋贵溪南亭晚眺",
        "author": "张祜",
        "content": "溪流照槛肃埃氛，百里秋光草树分。\n青壁峻时山背日，碧潭空处水销云。\n千寻下彻鱼无隐，一点高飞鹭出羣。\n迴首故乡人未去，乱蝉声噪不堪闻。",
        "dynasty": "唐",
        "collection_info": null
    },
    {
        "uuid": "9a090613865ed869f0d1558a429d654b",
        "title": "寿州裴中丞出柘枝",
        "author": "张祜",
        "content": "青娥十五柘枝人，玉鳯双翘翠帽新。\n罗带却翻柔紫袖，锦靴前踏没红茵。\n深情记处常低眼，急拍来时旋折身。\n愁见曲终如梦觉，又迷烟水汉江滨。",
        "dynasty": "唐",
        "collection_info": null
    },
    {
        "uuid": "8d670cf2f7b7aa445f25419e7f095bf4",
        "title": "池州周员外出柘枝",
        "author": "张祜",
        "content": "红筵高设画堂开，小妓粧成为舞催。\n珠帽着听歌遍匝，锦靴行踏鼓声来。\n纤纤玉笋罗衫撮，戢戢金星钿带迴。\n长恐周瑜一私顾，不教闲客望瑶台。",
        "dynasty": "唐",
        "collection_info": null
    },
    {
        "uuid": "fbb5451da3deff7a2056cb1499ccd20b",
        "title": "赠柘枝",
        "author": "张祜",
        "content": "鸳带排方镂绿牙，紫罗衫卷合懽花。\n当筵舞汗销胸雪，入破凝姿动脸霞。\n帽侧蹙腰铃数转，亚身招拍腕频斜。\n须臾曲罢归何处？称道巫山是我家。",
        "dynasty": "唐",
        "collection_info": null
    },
    {
        "uuid": "ec4c2f15ac46fd50eabf818d4afd7e2f",
        "title": "观濠州田中丞出腊",
        "author": "张祜",
        "content": "东城晓出静尘埃，紫画神旗向日开。\n锦袖半攘争捧辔，银鞍不下小传杯。\n马盘草上朱弓满，鴈落云中白羽迴。\n晚向三通残皷尽，北原千骑卷行来。",
        "dynasty": "唐",
        "collection_info": null
    },
    {
        "uuid": "58de7dc0e5249ac5238477ed7bec6974",
        "title": "钟陵旅泊",
        "author": "张祜",
        "content": "城衘西面驿堤连，十里长江夜看舡。\n渔市月中人静过，酒家灯下犬长眠。\n龙笻迥泊滩声下，略彴深行树影边。\n唯是南风还小瘴，与他归去避衰年。",
        "dynasty": "唐",
        "collection_info": null
    },
    {
        "uuid": "e9bb1935afd746ad01beb13ac962094d",
        "title": "湘中行",
        "author": "张祜",
        "content": "南去长沙又几程，二妃来死我来行。\n人归五岭暮天碧，日下三湘寒水清。\n远地毒虵冬不蛰，深山古木夜为精。\n伤心灵迹在何处？斑竹庙前风雨声。",
        "dynasty": "唐",
        "collection_info": null
    },
    {
        "uuid": "c8f1ae564ce498b2ab56f56e3701bdf8",
        "title": "秋日宿简寂观陆先生草堂",
        "author": "张祜",
        "content": "紫霄峯下草堂仙，千载空梁石磬悬。\n白气夜生龙在水，碧云秋断鹤归天。\n竹廊影过中庭月，松槛声来半壁泉。\n明日又为浮世恨，满山行路梦依然。\n（见《吉石庵丛书》本陈舜俞《庐山记》卷四，题作《简寂观》，「空梁」作「空遗」，「竹廊」作「空遗」，「竹廊」作「竹房」，「銮过」作「影占」，「行路」作「徒积」。\n）。",
        "dynasty": "唐",
        "collection_info": null
    },
    {
        "uuid": "52428fff158e4f8301d4cf256d98e1f7",
        "title": "投滑州卢尚书",
        "author": "张祜",
        "content": "海内诸侯最屈名，不妨中立自经营。\n文翁莫猒分符久，韩信终须仗钺行。\n静以军威齐虎士，别将才力诮儒生。\n亲笔几话南迁客，未必无忧是早荣。",
        "dynasty": "唐",
        "collection_info": null
    },
    {
        "uuid": "6f3531660276dbf6bc955a67a75881c5",
        "title": "送郑灊判官归冬宁",
        "author": "张祜",
        "content": "结束翩翩肯寡悰，早时强学已三冬。\n鲤庭趍日通明训，郑曲归时美盛宗。\n摘句竞推梁记室，谈经今绍汉司农。\n异闻不暇陈亢问，尔德无非是孝恭。",
        "dynasty": "唐",
        "collection_info": null
    },
    {
        "uuid": "79a5c7def8e4a1d96bf46ac9bfbe763c",
        "title": "经咸阳城",
        "author": "张祜",
        "content": "阿房宫尽客谁来，可惜连云万户开。\n秦地起为千载业，楚兵焚作一场灰。\n应知长者名终在，祇是生人意不迴。\n何事暴成还暴废，祖龙须死项须摧。",
        "dynasty": "唐",
        "collection_info": null
    },
    {
        "uuid": "bb58e8a79a330ba94fcf777a56b7c667",
        "title": "惠尼童子",
        "author": "张祜",
        "content": "慢眉童子语惺惺，实为天主自有灵。\n（「主」，严疑「生」之误。\n）可惜绿丝梳黛髻，枉将纤手把铜瓶。\n低迴綩态传师教，更学吴音诵梵经。\n不似俗家诸姊妹，朝朝画得两蛾青。\n。",
        "dynasty": "唐",
        "collection_info": null
    },
    {
        "uuid": "187bf49a2c27addc9206db84ea6dff98",
        "title": "将之会稽先寄越中知友",
        "author": "张祜",
        "content": "三年此路却迴头，认得湖山是旧游。\n百里镜中明月夜，万重屏外碧云秋。\n竹林雨过谁家宅，杨叶风生河处楼。",
        "dynasty": "唐",
        "collection_info": null
    },
    {
        "uuid": "2a212aba2d3e498f6a9cf9a0f4e93991",
        "title": "陪杭州郡使讌西湖亭",
        "author": "张祜",
        "content": "小亭移宴近云端，十里山图马上看。\n青壁远光凌鸟峻，碧湖深影鍳人寒。\n诗成病愈生犀角，酒引娇娃活牡丹。\n归去不须愁暮雨，高唐神女属仙坛。",
        "dynasty": "唐",
        "collection_info": null
    },
    {
        "uuid": "3428978cb265414973c24fd334d7f3be",
        "title": "杭州晚眺",
        "author": "张祜",
        "content": "万仞危峯厌渺漫，碧云梢上倚栏干。\n云横海鴈天风夕，月照城鵶水雾寒。\n行客待潮来远渡，居人瞻火去平滩。\n萧条醉卧谁家笛，一曲《梁州》梦裏残。",
        "dynasty": "唐",
        "collection_info": null
    },
    {
        "uuid": "191c59169e0ef4aeac9b6e92c9cefee1",
        "title": "弹琴謌",
        "author": "张祜",
        "content": "楚人玉琴怨声苦，客欲听时尽怀土。\n别鹤朝辞沧海云，悲风夜入潇湘雨。\n弄之不难听者难，金徽冷冷流水寒。\n一曲自然堪下泪，三山不忍向君弹。",
        "dynasty": "唐",
        "collection_info": null
    },
    {
        "uuid": "659f6c489cdf6e48bfed4ea332bd620f",
        "title": "射虎词",
        "author": "张祜",
        "content": "高山路傍射虎儿，执弓走箭如星驰。\n一夫中虎人所异，万夫围虎人不知。\n岗头少年羞弓箭，从此誓心休射虎。\n更使山头白额来，万金悬赏如泥土。",
        "dynasty": "唐",
        "collection_info": null
    },
    {
        "uuid": "2ed8b5b174844d014a3872922a5e7162",
        "title": "古镜謌",
        "author": "张祜",
        "content": "小儿行把街中剧，千年𥘴斗铜衣碧。\n将金换得试磨看，俄见洞门深一尺。\n夜深时出仰照天，二十八宿中相连。\n青龙耀跃麟眼动，神鬼不敢当庭总之。\n明朝擎出游都市，一半狐狸落城死。",
        "dynasty": "唐",
        "collection_info": null
    },
    {
        "uuid": "87080a408166cceea4bd246d52536c95",
        "title": "开圣寺",
        "author": "张祜",
        "content": "西去山门五里程，粉牌书字甚分明。\n萧帝坏陵深虎迹，广师遗院闭松声。\n长廊画剥僧形影，古壁尘昏客姓名。\n何必更将空理遣，眼前人事已浮生。",
        "dynasty": "唐",
        "collection_info": null
    },
    {
        "uuid": "4e06cf10702db494732a8fee421d5900",
        "title": "偶题",
        "author": "张祜",
        "content": "微风和暖日鲜明，草色迷人向渭城。\n越客捲帘闲不语，楚娥攀树独含情。\n红垂菓蔕樱珠重，黄点花鬓粉蝶轻。\n（「鬓」，严疑「鬚」之误。\n）自是青楼无近信，莫将心事问卿卿。",
        "dynasty": "唐",
        "collection_info": null
    },
    {
        "uuid": "5e3cd1816881516e68e3490d34274ed2",
        "title": "晓别",
        "author": "张祜",
        "content": "翠羽朱冠碧树鸡，未鸣先下短墻啼。\n窗间谢女青蛾敛，门外萧郎白马嘶。\n斜汉繁星当烛尽，淡烟残月映花迷。\n景阳宫裏晨钟动，不语垂鞭上柳堤。\n（《全唐诗》卷五七八作温庭筠诗，题作《赠知音》。\n别《才调集》卷二、《文苑英华》卷二八八亦作温诗。\n）。",
        "dynasty": "唐",
        "collection_info": null
    },
    {
        "uuid": "2e9547c8e4f77680c3180b81d4dd165d",
        "title": "上元怀古",
        "author": "张祜",
        "content": "倚云宫阙已平芜，东望连天到海隅。\n文物六朝兴废地，江山万里帝王都。\n只闻丞相夷三族，不见扁舟泛五湖。\n遥想永嘉南过日，洛阳风景尽归吴。\n。",
        "dynasty": "唐",
        "collection_info": null
    },
    {
        "uuid": "1f61b1bc82bd80a7e42cb5ee613933f9",
        "title": "隋堤怀古",
        "author": "张祜",
        "content": "隋季穷兵復浚川，自为猛虎可周旋。\n锦帆东去不归日，汴水西来无尽年。\n本欲山河传百二，谁知钟鼎已三千。\n那堪重问江都事，迴望空悲绿树烟。",
        "dynasty": "唐",
        "collection_info": null
    },
    {
        "uuid": "f051281d5edf32112b3244c97b667ba5",
        "title": "洛阳春望",
        "author": "张祜",
        "content": "世事空悲衰復荣，慿音一望更添情。\n红颜只向爱中尽，芳草先从愁处生。\n佳气蔼空迷鳯阙，绿杨抵水挠宫城。\n（「挠」，严疑当作「绕」。\n）游执行驻马烟花外，玉笛不利何处声。",
        "dynasty": "唐",
        "collection_info": null
    },
    {
        "uuid": "2d93cb7ffbf33fcf788feae26e0f5eeb",
        "title": "灞上送客",
        "author": "张祜",
        "content": "自省论心意不疑，五年风水因追随。\n怜君有玉曾三献，顾我无才忝一枝。\n烟隔灞亭人去日，雨迷秦树鴈归时。\n那知此夏罇前别，却遣相如叹路歧。",
        "dynasty": "唐",
        "collection_info": null
    },
    {
        "uuid": "322d5cf6628d788b9bd0cab949058d36",
        "title": "喜闻收復河陇",
        "author": "张祜",
        "content": "诏书频降尽论边，将择英雄相卜贤。\n河陇已耕曾殁（陈九思同志疑当作「没」。\n）地，犬羊谁辩却朝天。\n高悬日月胡沙外，遥拜旌旗汉垒前。\n共感垂衣匡济力，华夷同见太平年。",
        "dynasty": "唐",
        "collection_info": null
    },
    {
        "uuid": "215524af07175ad264413644a50b8109",
        "title": "冬日幷州道中寄荆门舍",
        "author": "张祜",
        "content": "圣明神武尚营边，我是何人不控弦。\n身着貂裘随十万，心思白社隔三千。\n云沉古戍初寒日，鴈下平陂欲雪天。\n却为恩深归未得，许随车骑勒燕然。",
        "dynasty": "唐",
        "collection_info": null
    },
    {
        "uuid": "bbf58bca06088c642064db2033ff9220",
        "title": "和李子智鲁中使院前凿池种芦之什",
        "author": "张祜",
        "content": "鉴地栽芦贮碧流，临轩一望似汀洲。\n䓗笼好映淮南树，疎野偏直海上鸥。\n历历迎风欹枕晓，萧萧和雨捲帘秋。\n君看范蠡功成公然上道烟波无去舟。\n（见《全芳备祖后集》卷十二《芦》，缺题。\n）。",
        "dynasty": "唐",
        "collection_info": null
    },
    {
        "uuid": "51c5f495dc58005176716ab1dafde3d5",
        "title": "长安感怀",
        "author": "张祜",
        "content": "家寄东吴西入秦，三年虚度帝城春。\n流光渐渐到华髪，离恨萧萧生白苹。\n楚梦觉来愁翠被，越吟声尽怨芳尘。\n更闻玉笛吹明月，一曲风前泪满巾。",
        "dynasty": "唐",
        "collection_info": null
    },
    {
        "uuid": "c9e0b15bd6a1256569b56388e4f9ecd9",
        "title": "题徐州流沟寺",
        "author": "张祜",
        "content": "古寺层层结构劳，土冈前面峻如濠。\n露云竹翠石桥冷，风起松声山殿高。\n日色动廊开木槿，夜阴生院结蒲桃。\n西龛禅客不相得，一片旧阶行几遭。\n。",
        "dynasty": "唐",
        "collection_info": null
    },
    {
        "uuid": "35854830185060adcc3aabfe5a73b2ed",
        "title": "贫居遣愤",
        "author": "张祜",
        "content": "筑室枕隋流，贫居喜自由。\n未为齐国悲，争免鲁人丘。\n不畏长堪耻，无成久更羞。\n家须男子继，国合丈夫忧。\n苟利他相与，诛当我自求。\n轮迴飜碍直，劒折却思柔。\n老虎终开眼，微虫会叩头。\n但令吾舌在，何畏不封侯。",
        "dynasty": "唐",
        "collection_info": null
    },
    {
        "uuid": "91ccbcbb5bd27aae6f102fb99f2876fa",
        "title": "题弋阳徐明府水亭",
        "author": "张祜",
        "content": "小邑不劳贤，心期胜地偏。\n树微青嶂耸，沙浅碧波旋。\n荡桨投昏岸，烧燔指湿烟。\n板檐傍眺寺，石路上登舡。\n水槛推衣浴，风轩侧枕眠。\n无因长寄此，吟和酒中仙。",
        "dynasty": "唐",
        "collection_info": null
    },
    {
        "uuid": "769154c82baa6d1749b990b372187ee1",
        "title": "题灵岩寺",
        "author": "张祜",
        "content": "北寺三年别，西湖十里程。\n山门桥上转，石路阁中行。\n地入千重险，江分一面平。\n引藤闻鼠乱，窥洞见龙惊。\n嶂月排檐出，屏风倚槛成。\n猿寻青壁过，树遶碧崖生。\n小殿灵云影，高廊下水声。\n何当还梦谢，尽我一诗情。",
        "dynasty": "唐",
        "collection_info": null
    },
    {
        "uuid": "6defffb3c8ad788c80c7261bb527c240",
        "title": "题天竺寺",
        "author": "张祜",
        "content": "台殿耸高摽，钟声下小子遥。\n路分松到寺，山断石为桥。\n引水穿廊去，呼猿绕槛眺。\n海明初上月，法白正来潮。\n夏雨莲苞破，秋风桂子雕。\n（「夏雨」二句，《嘉泰会稽志》卷九引。\n《全唐诗》卷五一一据《海录碎事》收入。\n）乱云行没脚，欹树过低腰。\n嫩绿茶新焙，干黄竹旋烧。\n唯思闲事了，长此卧烟霄。\n。",
        "dynasty": "唐",
        "collection_info": null
    },
    {
        "uuid": "2588604d39b27364fd80cfdc67f68459",
        "title": "读韩文公集十韵",
        "author": "张祜",
        "content": "天纵韩公愈，才为出世英。\n言前风自正，笔下意先萌。\n尘土曾无迹，波澜不可名。\n词高碑益显，疏直事终明。\n片段随冰释，丝毫入镜清。\n文雕玉玺重，诗织锦梭轻。\n别得春王旨，深㳂《大雅》情。\n穷奇开蜀道，诡恠哭秦坑。\n骥逸终难袭，鵰蹲力更生。\n谁当死后者，别为破规程。",
        "dynasty": "唐",
        "collection_info": null
    },
    {
        "uuid": "82b43d2b6d77ec60c465b56d2c5bd5dd",
        "title": "题岳州徐员外云梦新亭十韵",
        "author": "张祜",
        "content": "古地摽图籍，新亭建梓材。\n水从三峡涨，人自九江来。\n宿涵曹推远，停骖谢喜陪。\n山形连岳去，草色尽天迴。\n晚槛高墙出，晴郊古戍开。\n阳精动金矿，暗魄孕珠胎。\n竹换经冬叶，松移带雨栽。\n夜深南浦鴈，春老北枝梅。\n山岘岭功初毕，汀洲咏几裁。\n仙游秪斯在，何用便蓬莱。\n。",
        "dynasty": "唐",
        "collection_info": null
    },
    {
        "uuid": "c29de11af51509bc2b60c269cfba1149",
        "title": "吴中怀古十六韵",
        "author": "张祜",
        "content": "万里江连蜀，千山水占吴。\n地形分楚塞，舟路控闽隅。\n西北京华远，东南王气无。\n未为勾践入，先是子胥殂。\n国破重泉恨，天迷兆庶乎。\n黑烟宗庙废，红艷美人駈。\n旧战储宫尽，新加太宰诛。\n拆言江北死，羞面角东途。\n假偾尸犹泊，教悬骨未枯。\n堕钗残玉鷰，穿墓得金凫。\n苑树深行鹿，阊门逈噪乌。\n夜阴生越绝，秋色遍姑苏。\n羣邑空遗迹，山川是废图。\n六朝人已去，三国事应殊。\n欲下金陵泣，还为建业吁。\n伤心此时意，狂乞赖麻襦。\n（本卷均见南宋蜀刻本《张承吉文集》卷九。\n）。",
        "dynasty": "唐",
        "collection_info": null
    },
    {
        "uuid": "33274827cbc30dd06d8cf4bda9af21d1",
        "title": "和岳州徐员外云梦新亭二十韵",
        "author": "张祜",
        "content": "泽国连荒徼，津亭揭上游。\n飞栏控干马，却住压坤牛。\n（「却住」，严疑应作「却柱」。\n）滉漭吞何处，青苍别几州。\n黑天三伏裏，红日五更头。\n树失湘潭髪，山明楚塞沤。\n舜巡初此去，禹凿向南休。\n白气都为晓，清光别是秋。\n雨行神女过，云降帝妃游。\n接鑑凌星斗，褰帘就月鈎。\n草烟凝夜思，花露滴春愁。\n近渚延沙湿，中壖小岛浮。\n竹寻诸洞遍，石占一泉幽。\n日復上山顶，波连归客舟。\n招𩲑宋余恨，吊死屈何投。\n臣子悲迁斥，王孙念去留。\n林当藏汉道，兵昔益巴丘。\n缚将高皇策，烧舡太祖羞。\n星霜人自变，江汉事长流。\n胜景离方绝，功符坎德优。\n还因望京意，歌咏为皇猷。",
        "dynasty": "唐",
        "collection_info": null
    },
    {
        "uuid": "89a10325715be109a7db0c339ac82011",
        "title": "投陈许崔尚书二十韵",
        "author": "张祜",
        "content": "重镇压华戎，恩威达圣聪。\n泰山高不让，沧海阔难穷。\n接物懽盈貌，安民术在衷。\n旱天云出水，霜野鹗抟风。\n东土承殊渥，南方着显功。\n瑞呈须是鳯，畋获必非熊。\n令下齐军仵，诗传入帝宫。\n春行膏雨降，夜仰德星藂。\n翰苑推词敏，台庭揖道崇。\n才周儒学外，礼厚笑谭中。\n吏理今廉度，文章昔马融。\n行慿孤竹立，诺为一言终。\n揭槛楼台耸，加笾海陆丰。\n俯移青玉案，高挂绿沉弓。\n大幕宾名瑀，长裾客姓冯。\n耻为狂狷者，强厕滑稽雄。\n马足虚行地，鞭头漫画空。\n无能甘画虎，失趣奈雕虫。\n死叹身何处，生嗟命不通。\n聊当问詹尹，犹许诉明公。",
        "dynasty": "唐",
        "collection_info": null
    },
    {
        "uuid": "96643052f38ce87215b7412c90669805",
        "title": "酬房子客郊居六韵",
        "author": "张祜",
        "content": "三亩田东竹一墟，习家深处自安居。\n每逢山简能骑马，长羡王弘不卖鱼。\n南国烟帆低晚岸，北林霜叶堕寒蔬。\n郡中旧指贤哉巷，门外多来长者车。\n近日稍闻池尽墨，他时谁见壁藏书。\n已知每提能携酒，同倚阊门四槛虚。",
        "dynasty": "唐",
        "collection_info": null
    },
    {
        "uuid": "572a7e30bc5aa5a87db9be834b66179a",
        "title": "观潮十韵",
        "author": "张祜",
        "content": "泯泯顺为迴，泙泙逆是来。\n草微淹泽莽，沙涨积云堆。\n不止灵威怒，当慿恠力推。\n夏天江迭雪，晴日海奔雷。\n近落痕犹浅，初平势渐开。\n舟惊浮浩渺，石看打崔嵬。\n鸟下愁滩没，人行畏岸颓。\n鼓风连涵澹，值洑更旋迴。\n进退随蟾魄，虚盈合蚌胎。\n何妨俾巨浸，为尔济川才。",
        "dynasty": "唐",
        "collection_info": null
    },
    {
        "uuid": "e7b526dd9ede22ebf70bd654f69511a7",
        "title": "观《山海图》二首 其一",
        "author": "张祜",
        "content": "古色辨微茫，华夷在一堂。\n云霞开藻井，天地出雕梁。\n细草生毫末，轻风拂黛光。\n夜山犹带景，秋树不凋霜。\n隐竹纔分翠，秾华欲堕香。\n无风帆自起，度日鸟空翔。\n舟势鲸吞久，楼形蜃吐长。\n更看台上镜，造化落中央。",
        "dynasty": "唐",
        "collection_info": null
    },
    {
        "uuid": "7a0698cd2d3cb5c3211e2a666e78ce50",
        "title": "观《山海图》二首 其二",
        "author": "张祜",
        "content": "何人笔思狂，一壁尽沧浪。\n日月明丹拱，烟云起画梁。\n山岚开晓色，海气动秋光。\n岛踞鰲睛大，沙行鰐齿长。\n粉波明百越，黛点簇三湘。\n讵作无图意，空迷造化乡。",
        "dynasty": "唐",
        "collection_info": null
    },
    {
        "uuid": "a819e61aebf2f45a8dbeb5135da94462",
        "title": "题海陵监李端公后亭十韵",
        "author": "张祜",
        "content": "古城连废地，规画自初心。\n眺出红亭址，裁成绿树林。\n竹欹丛岸势，池满到檐阴。\n暗草通溪远，闲花落院深。\n上帘新鷰入，抛叶小鱼沉。\n晚影移罇惜，残芳秉烛寻。\n风兰曳衣绣，露柳柫头簪。\n属咏聊题极，垂竿旋屈针。\n短桥多凭看，高堞几登临。\n漫厕宾阶末，无因和至音。",
        "dynasty": "唐",
        "collection_info": null
    },
    {
        "uuid": "25f8f5f35507a033190d75f80ee2cbbf",
        "title": "题江陵崔兵曹林亭",
        "author": "张祜",
        "content": "小隐蜀江边，重峦尽一川。\n山形分断岸，水势尽平田。\n嫩碧生栏浅，轻红落砌蔫。\n短桥扶竹过，欹路把藤缘。\n南巷纤埃隔，东郊远思延。\n月庭潜润石，风渚自移舡。\n滴露蒲光冷，摇波柳翠鲜。\n关心每来胜，幸尔必相然。\n。",
        "dynasty": "唐",
        "collection_info": null
    },
    {
        "uuid": "92a0b388640ad0028e19a382d66ac6a8",
        "title": "题宿州城西宋征君林亭",
        "author": "张祜",
        "content": "数亩四郊地，纽带胜渐偏。\n磴崖欹入竹，筒水下浇田。\n黑壤霑河润，红葩寄树鲜。\n驿明昏岸火，樯插晓林烟。\n嫩笋撑檐曲，新荷帖沼圆。\n不妨成隐显，长日步通阡。",
        "dynasty": "唐",
        "collection_info": null
    },
    {
        "uuid": "aaf152e0da443faa042035fac0933a23",
        "title": "题泗州刘中丞郡中新楼。",
        "author": "张祜",
        "content": "一槛构庭上，临川望益崇。\n朗怀披夏日，高啸得清风。\n紫府须黄霸，青山属谢公。\n夜声闻动草，春意觉抽丛。\n野迥云初白，天寒树间红。\n月华深委素，淮色逈流空。\n暮雨佳人到，良辰乐事同。\n更怜初渡水，先咏子来工。",
        "dynasty": "唐",
        "collection_info": null
    },
    {
        "uuid": "7f365d979ee58672d694e0e5e4947b7b",
        "title": "奉和湖州苏员外题游柸池",
        "author": "张祜",
        "content": "旧胜因金剎，新迁就水堂。\n何劳数爵筭，不止一龟航。\n忝座非珎席，穷源喜滥觞。\n酒醲开若醖，诗妙掇苹芳。\n广槛余清景，连山迭霁光。\n徒思继高韵，益叹谬成章。",
        "dynasty": "唐",
        "collection_info": null
    },
    {
        "uuid": "d46b73cb1ea5f313e02a5fb5cc98a8aa",
        "title": "奉和浙西卢大夫题假山",
        "author": "张祜",
        "content": "入门惊秀崪，规画自奇人。\n远不离阶砌，高宁让隙尘。\n岩成须梦说，岳就合生申。\n掩映深尤妙，踈通久更新。\n聊思岘岭日，小认会稽春。\n好是怡情处，西楼长景真。",
        "dynasty": "唐",
        "collection_info": null
    },
    {
        "uuid": "a720cb5e17d254d5b795eb86eb912c36",
        "title": "越州怀古",
        "author": "张祜",
        "content": "振檝大江东，前林波万顷。\n高秋海天阔，色落湖山影。\n行寻王谢迹，望望登绝岭。\n荒林草木瘦，古树泉石冷。\n昔游不可见，牢落余风景。\n穷愁心未死，一笔聊復秉。\n。",
        "dynasty": "唐",
        "collection_info": null
    },
    {
        "uuid": "ab37086c404498d02ade87ff618dae12",
        "title": "晚下彭泽",
        "author": "张祜",
        "content": "斜日照鸟当，（「鸟当」，严疑当作「马当」。\n）孤舟下彭泽。\n平分江九派，敛度山一壁。\n浅浦横黑查，高林间白石。\n帆收天益暝，鸟没岚更碧。\n依依戍前鼓，稍稍村外笛。\n何处上面眠人，月明西楚客。",
        "dynasty": "唐",
        "collection_info": null
    },
    {
        "uuid": "43183531e25cced9cb895b169736a0c9",
        "title": "游仙",
        "author": "张祜",
        "content": "赤足一仙翁，耳毫垂两颈。\n摩娑雪毛项，骑上昆崙顶。\n顾我踨鹿蹄，去游遐寂境。\n洞门出昏黑，却望如侧井。\n行折青桂枝，隔云敲石屏。\n空岩响深彻，台观凝碧冷。\n风触琼树花，动摇天水影。\n端衣礼真貌，心目明耿耿。\n愿侣牧羊儿，休休在崖岭。",
        "dynasty": "唐",
        "collection_info": null
    },
    {
        "uuid": "b2528841acf0add1509a8a32c7ce4f2b",
        "title": "寓言",
        "author": "张祜",
        "content": "江海一遗叟，块然穷巷居。\n门前是川陆，反背卧枕袪。\n兴来座援琴，忽忽味《关雎》。\n但愿致樽酒，岂忧无斗储。\n野牧亦乘马，家池还钓鱼。\n偶思荣启期，益喜鬓白初。\n日夕粗充饥，呼儿掇园蔬。\n行登逸民舟，坐愧长者车。\n倐值体中佳，未尝废三余。\n理生且自昧，安忍限众徂。\n屏迹岂无素，立诚非甚踈。\n杜门草《太玄》，落草赋《子虚》。\n大贾倾十万，一名终不书。\n小人苟片善，言下輙纪渠。\n不然少年长，百万看一樗。\n过此任老圃，笑歌立倚锄。\n道门演空言，未必死录除。",
        "dynasty": "唐",
        "collection_info": null
    },
    {
        "uuid": "05f5b9dc0077e26812c7730697aa4cf1",
        "title": "题池州杜员外弄水新亭",
        "author": "张祜",
        "content": "广厦光奇辈，恢材卓不羣。\n夏天平岸水，春雨近山云。\n婉衍榱甍揭，端完柱石分。\n孤帆惊乍驻，一叶动初闻。\n晚槛余清景，凉轩启碧氛。\n宾筵习主簿，诗版鲍参军。\n露洒新篁滴，风含秀落叶松熏。\n何劳思岘岭，虚望汉江滨。",
        "dynasty": "唐",
        "collection_info": null
    },
    {
        "uuid": "4e836a3e32d21f81b198bf532c6a3b72",
        "title": "戊午年寓兴二十韵",
        "author": "张祜",
        "content": "大道开王室，辛勤自贾生。\n白衣逢圣主，青眼赖时英。\n一路来边海，三年别上京。\n泪因南国尽，心向北辰倾。\n咄咄中途事，栖栖此日行。\n登封期未卜，弔汩恨空盈。\n谪见天何再，勤忧诏未幷。\n汉胡当重理，魏相昔权兵。\n《葛藟》机尤巧，《鸱鹗》义可精。\n（「鸱鹗」当作「鸱鸮」。\n）旧恩移保传，初论激公卿。\n后学稽前古，先儒制未萌。\n朱云曾痛愤，刘向几吞声。\n日月今纔朗，烟尘久未清。\n讵闻高鸟尽，终俟小鲜烹。\n坦坦前王道，雄雄近世名。\n帝图殷太甲，人镜魏文贞。\n逸足期千里，穷鳞渴一泓。\n征贤宁乏诏，进善岂无旌。\n狡兔当寒伏，荒鸡半夜鸣。\n殷勤在伊吕，为我致昇平。",
        "dynasty": "唐",
        "collection_info": null
    },
    {
        "uuid": "3bb80a1c70e352573a63d8aa3e5e1222",
        "title": "投陈许李司空二十韵",
        "author": "张祜",
        "content": "上将出东征，骅骝得路行。\n青云仰高步，白日见精诚。\n朗抱韬羣物，沉思活庶氓，田文今得士，孙武旧能兵。\n晓月当楼色，秋鞞入地声。\n鬼神愁运思，姦猾恐迴情。\n破敌连收栅，屯师立下城。\n龙观淮甸虎，鳣视海湄鲸。\n勇冠临危貌，勋崇定远名。\n突围亲斩首，开道看擒生。\n陈变虵头出，枪迴豹尾横。\n束衣金甲冷，挥箭铁鞭鸣。\n历战长诸葛，封侯小富平。\n去淮初五马，迁滑再双旌。\n道秪萧何直。\n功惟范蠡成。\n感恩怀敢炙，知味渴和羹。\n曙閤铜牌入，昏堂蜡烛明。\n玉鈎红袖把，银注紫衣擎。\n接坐羞人识，还家畏嫂轻。\n犹希匹夫胆，一向信陵倾。",
        "dynasty": "唐",
        "collection_info": null
    },
    {
        "uuid": "4b72ec5b82de3d66a07a815e68eb7e4b",
        "title": "投魏博田司空二十韵",
        "author": "张祜",
        "content": "圣代倚龙骧，青油镇北方。\n国除心腹病，时咏股肱良。\n兆栛周畋吉，言应禹拜昌。\n中台初復位，太白定扬光。\n传癖深元凯，筹谋奥子房。\n率先供帝命，特地举朝纲。\n吏改新曹局，民耕旧战场。\n节旌穷海岛，诗句起河梁。\n幕府推贤佐，杯盘任客狂。\n峯峦资秀崪，鵰鹗避轩昂。\n列座花茵展，鸣鼍锦臂攘。\n小旗鞍马令，尖帽柘枝娘。\n扫路麾幢出，开衙斧钺行。\n旌旗垂玳瑁，黄帕结鸳鸯。\n报主亲临敌，屯师首犯彊。\n裂红偷贼号，缠褐眩戎装。\n夜栅迴千马，昏鼙亚万鎗。\n桉声铺阵血。\n垂泪抚刀疮。\n豹望因文变，鲲期假翅翔。\n空劳千里役，何策利梁王。",
        "dynasty": "唐",
        "collection_info": null
    },
    {
        "uuid": "0caf27dacdc24967d08f7aebe9802484",
        "title": "投魏博李相国三十二韵",
        "author": "张祜",
        "content": "天意兆昇平，忠良自间生。\n二年移四镇，一夜破重城。\n白刃来临敌，青油引出京。\n指途谙老马，望海哂长鲸。\n国用鞭头筭，军机帐下萌。\n王师初戮力，贼将首推诚。\n鼎鼐传家世，藩隅易弟兄。\n风云将气合，才命与时幷。\n咳唾收齐土，疮痍肓蔡甿。\n指撝从上策，谈笑赖高情。\n发号方迴踵，归农务散兵。\n紫微纔近侍，彤矢又专征。\n曲直须绳准，幽深藉镜明。\n晓江流汗漫，秋华耸峥嵘。\n士勇思陈力，儿啼畏道名。\n文王开卦兆，武帝下星精。\n远寄恩弥厚，深欺敌不勍。\n俭风敦制度，和气茂逢迎。\n画障朱轩设，蛮刀粉壁横。\n木鱼连錀动，金兽齿环狞。\n舞席宫鬃出，宾盘海馔盈。\n绣蹄红毬卧，花领紫绦萦。\n鹓鹭初移府，熊罴夜烈营。\n（「烈」，严疑当作「列」。\n）济河无反顾，当阵必前行。\n野迥朱旗卜，霜干翠幕轻。\n角吹寒日色，枪揭暑雷声。\n宁越身犹贱，冯暖胆未呈。\n贵门心强迹，贤路力何争。\n閟手从抛劒，愁肠却赖觥。\n宁依刘表死，不接贾充荣。\n阻辙羞偏毂，蟠泥渴一泓。\n应怜望尘眼，歧路拜双旌。",
        "dynasty": "唐",
        "collection_info": null
    },
    {
        "uuid": "29d4a7ec6f24576b0f078c2f4cb383ad",
        "title": "读《西汉书》十四韵",
        "author": "张祜",
        "content": "日月中华正，星辰上国偏，经纶今四海，讨伐旧三边。\n失道非无素，乘时不偶然。\n安刘机在早，诛吕计须权。\n礼乐胜残后，干戈止杀前。\n未闻晁氏戮，初幸贾生缘。\n善马来何利，穷兵去甚坚。\n国雠因破虏。\n民耗是求仙。\n忍愤中郎节，残形太史编。\n冲融当魏邴，腼衍自昭宣。\n故老心徒切，先皇道益悬。\n元成真渐地，哀少卒崩天。\n七庙倾王莽，三公败董贤。\n兴亡岂无诫，为看借秦篇。",
        "dynasty": "唐",
        "collection_info": null
    },
    {
        "uuid": "b3f3217f70dd4e108bf7c2dcdbc04c04",
        "title": "苦旱",
        "author": "张祜",
        "content": "河上劳兵地，江南酷旱天。\n那知讨邢日，不是克殷年。\n忽忽嗟时难，矜矜畏序愆。\n云徒蔽日月，雨合降山川。\n造化炉思火，阴阳炭鼓烟。\n披怀遭赤昼，濯足想清涟。\n狱俟于公决，心期戴令虔。\n敢忘霑霈泽，俣幸及私田。\n请祷诚明矣，焚巫策昧然。\n灵山罢齐景，美玉罄周宣。\n石鷰曾谁舞，泥龙愈自坚。\n鱼穷悲涸辙，井漆奈枯泉。\n五亩忧还轸，三时望益悬。\n蹔欣垂滴沥，终讶阻缠绵。\n贬损心应恳，踈通税必蠲。\n乘轩尝拯物，饮马昔投钱。\n火宅逢僧话，炎荒想客迁。\n泥蟠尺蠖久，草长蒺藜先。\n病体长兼虑，穷愁益自煎。\n犹希畏途上，一咏凯歌旋。",
        "dynasty": "唐",
        "collection_info": null
    },
    {
        "uuid": "fa76c53113eb304800b4799eb7b65437",
        "title": "苦雨二十韵",
        "author": "张祜",
        "content": "积雨江城久，腾云海峤来。\n暑当初缜絺，寒亦重然灰。\n暧昧连中夏，调和仰上台。\n地平天没堑，舟利木兼材。\n电影窗遥入，雷声辙乍迴。\n边除深溢潦，枕簟去浮埃。\n太陆青苹泛，曾崖白浪豗。\n初跳倒蛙黾，疾长半蒿莱。\n坏壤虚为穴，淙沙逈作堆。\n未如归结网，何惮渴操杯。\n漏屋诚难葺，崩墙不易坯。\n远愁超滉瀁，高羡陟崔嵬。\n俯祝阴灵遍，聊飡水物该。\n病非宜长老，忧是主婴孩。\n浅浅斟茶鼎，环环荡酒罍。\n濯枝怜鸟噤，流麦分人咍。\n日色疑羞出，天心似惜开。\n巨鳞承水使，纤介幸时灾。\n折角巾全委，低头柱顿摧。\n神龙曾未失，蝼蚁莫相裁。",
        "dynasty": "唐",
        "collection_info": null
    },
    {
        "uuid": "4f152e83c291dbe4350bba6da6538720",
        "title": "陪楚州韦舍人北阊门游宴",
        "author": "张祜",
        "content": "柘岸齐空远，通波跨槛牢。\n四方人意便，两路马行高。\n雾柳蒙疎叶，风帆挂并艘。\n碧云秋水静，红日暮霞韬。\n苟藉公心度，稀逢敏手操。\n旧恩重雨露，新命压波涛。\n挹海惊涯涘，冲霄讶羽毛。\n丝纶初变体，锦袖旋挥毫。\n美景尤难卜，良辰不易遭。\n名华应独步，语韵洽朋曹。\n异日知司衮，闲时解梦刀。\n卿材尊宦达，侯业重人豪。\n拽盏怜稀饮，扶鞍哂遽逃。\n香凫深促坐，画鹢远迴篙。\n赌气连呼采，縻心乍漱醪。\n俣妨孤愤激，肯忘一言褒。\n北阙承优话，南方续广骚。\n不尝书咄咄，谁话酒陶陶。\n末路犹提笔，雄藩伫拥旄。\n只愁迂蹇步，归去又蓬蒿。",
        "dynasty": "唐",
        "collection_info": null
    },
    {
        "uuid": "6c1de5773a4e3f948684a3f88c074b94",
        "title": "又陪楚州韦舍人阊门游讌次韵北阊门",
        "author": "张祜",
        "content": "远派通催急，层栏架柱牢。\n中开一閤静，外拔两檐高。\n㼘崪基崇岸，湾环隘近艘。\n劲竿红旆展，长镫紫囊韬。\n旧好千金诺，新题一笔操。\n开怀侵月露，惜别话风涛。\n尽纳黄泥水，平分沼沚毛。\n诗能拘咫寸，酒妙乏丝毫。\n不止才无敌，非论运合遭。\n宦情周上智，美论逸诸曹。\n拟义临戎钺，从容宰社刀。\n三千藂秀彦。\n百万举名豪。\n死士曾无悔，生民肯更逃。\n下帘欣继烛，归路止排篙。\n綵柚撩青鬓，金舡泛白醪。\n韵惭高手压。\n文岂拙词褒。\n贾谊犹兴叹，杨雄重返骚。\n不当离急引，应获在甄陶。\n强逐騑騑驷，徒瞻孑孑旄。\n何堪纵高祖，生意任庭蒿。",
        "dynasty": "唐",
        "collection_info": null
    },
    {
        "uuid": "a8e29ff28e6ec34cb85833bd1ed4f7c9",
        "title": "投太原李司空",
        "author": "张祜",
        "content": "烟尘绕北京，千里动人情。\n位压中华险，功排上将荣。\n四方分万石，三镇拥双旌。\n大郡为深寄，河湟仗素城。\n雄才身挺拔，柱石势映倾。\n霍氏勋元重，胡家正本清。\n殊恩酬义勇，积庆自忠贞。\n海岱乘时出，风云得气生。\n虎头膺将号，龙额擅侯名。\n曲蘗功归酒，塩梅味到羹。\n碧霄长日路，黄犬少年行。\n号令诛旡轨，观风审未萌。\n物情周智用，宾礼尽逢迎。\n促座杯心亚，开场镜面平。\n神隈旗干动，虎占地衣狞。\n紫绶分排马，青娥乱替觥。\n鱼金垂重獭，罗袖拂毬轻。\n暖閤朝呈简，深帘夜按笙。\n栖遑穷蔡泽，孱弱病刘桢。\n试暗秦台下，应迴照胆明。\n。",
        "dynasty": "唐",
        "collection_info": null
    },
    {
        "uuid": "8e250db2e6ec3efc7c8430443c1bf9b2",
        "title": "献太原裴相公三十韵",
        "author": "张祜",
        "content": "万古元和史，功名将相殊。\n英明逢主断，直道与天符。\n一镜辞西阙，双旌镇北都。\n轮辕归大匠，劒戟尽洪炉。\n物望朝端洽，人情海内输。\n重轻毫在手，斟酌斗迴枢。\n邴吉真丞相，陈蕃实丈夫。\n礼宾青眼色，忧国白髭鬚。\n几赖平中土，长愁入五湖。\n旱苗今雨活，妖沴共风驱。\n料敌穷天象，开边过地图。\n黄河归博望，青冢破凶奴。\n虎豹皆亲射，豺狼例手诛。\n坐筹千不失，持钺四无虚。\n勇义精诚感，温良美价沽。\n夔龙甘道劣，贾马分材枯。\n曙色开营柳，秋声动塞榆。\n纵横追穴兔，直下灌城狐。\n举论当前古，推心及后儒。\n风云如借便，开眼即天衢。\n（本卷均见南宋蜀刻本《张承吉文集》卷第十。\n）。",
        "dynasty": "唐",
        "collection_info": null
    },
    {
        "uuid": "e533b8ccb8e573ae61aae2d273eb4a52",
        "title": "途次杨州赠崔荆二十韵",
        "author": "张祜",
        "content": "逆旅杨州郭，音容幸此遭。\n酒浆曾不罢，风月更何逃。\n寺塔排云直，闾门架水牢。\n烟笼春树薄，日映曙楼高。\n碧草连除卷，青旗指浊醪。\n粉胸斜露玉，檀脸慢迴刀。\n跃马君心劲，嗔奴我气亭。\n尾生从抱柱，颜子也酺糟。\n赤柏看眉睫，生憎惜羽手。\n北邙终寂寞，南国且游𢕟。\n觱篥行移束，箜篌旋转绦。\n袖因迎顐破，肩为请挼劳。\n未省求媒氏，焉能泥贼曹。\n拣花偷芍药，和叶窠樱桃。\n闷口无端语，穷头尽兴搔。\n覆身唯绿葛，医病只青蒿。\n事过宜他哂，诗成苟自褒。\n醉时心烂漫，别夜眼号咷。\n接席观诚忝，升堂迹贵叨。\n殷勤欲离抱，为尔一挥毫。",
        "dynasty": "唐",
        "collection_info": null
    },
    {
        "uuid": "e3be410a9dfebbe823e115131cbbbd18",
        "title": "投宛陵裴尚书二十韵",
        "author": "张祜",
        "content": "忆拜明公日，青云料果符。\n征贤披显诏，射策冠英儒。\n物论推前哲，朝纲揖大巫。\n德门深茂秀，义土闢膏腴。\n简翰垂师法，文章述帝谟。\n民欢车辙至，士畏履声趋。\n省闼名尤美，藩方政历殊。\n五兵森武库，百氏秘文枢。\n小谢才难比，诸荀道亦具。\n几年思乐土，长日咏生蒭，洁俭遵明训，清通轨令图。\n马奔为信竹，鞭举示刑蒲。\n促座嘉宾满，分题健笔濡。\n碧江秋鸟聚，青漳瞑猿孤。\n月上连城璧，星环合浦珠。\n早凉生玉树，盛暑退冰壶。\n豹变真君子，龙钟浅丈夫。\n新知多巂彦，旧态只狂奴。\n敢望怜哀鸟，何烦敬朽株。\n已愁沾洒泪，还去海西隅。",
        "dynasty": "唐",
        "collection_info": null
    },
    {
        "uuid": "bc308a705d027b0d052adf9756147615",
        "title": "庚子岁寓游杨州赠崔荆四十韵",
        "author": "张祜",
        "content": "穷贱正相仍，逢君又广陵。\n坐愁身兀兀，行信脚腾腾。\n小巷朝歌满，高楼夜吹凝。\n月明街廓路，星散市桥灯。\n钝仆常羞使，赢骖半醉乘。\n酷遭狂客引，刚被俗人憎。\n睚眦宁宜惯，趦趄苟未能。\n坊期瑞芝宿，阁询庆云登。\n逈眺江千里，高临塔九层。\n山岚开碧罅，海日上红棱。\n曲岸盘回出，飞栏斗峻凭。\n鹭鸶行浅草，龟殻上新菱。\n野霁岗形兀，林昏地气蒸。\n春天聊共赏，夏日几同瞢。\n自给劳方寸，官沽厌窄升。\n坚强心似石，险峭志如陵。\n闷极行挑耳，狂来起扼肱。\n肠风终作疹，肺病不为征。\n玉树当巡打，香毬带柏承。\n暗归逃酒席，私语结鈎朋。\n僻性从他论，幽情且自矜。\n砌开红艷槿，庭架绿阴藤。\n冷滑连心簟，轻疎着体缯。\n被裁新蜀锦，光砑小吴绫。\n久滞终何益，长贫也未应。\n莫轻垂耳骥，须看脱鳞鹏。\n善恶都钤口，存亡只抚膺。\n楚才君漫倚，荆璞我虚凭。\n委顺容如妾，幽迂论若僧。\n早知身足累，近信卜无征。\n画虎诚堪诮，雕虫讵可称。\n扫门踪魏勃，开阁竚孙弘。\n勿易侵苗鼠，须防止棘蝇。\n足忧行夜露，心惧履春冰。\n旅望孤烟起，乡愁远水澄。\n每思人似玉，长愿酒如渑。\n去国程无尽，离筵思不胜。\n感恩因病雀，逐物甚饥鹰。\n讵忆园蔬灌，唯希社肉秤。\n寃雠闲物在，知己大官薨。\n郄弟终须得，蘧非誓欲惩。\n看看重西去，从此又兢兢。",
        "dynasty": "唐",
        "collection_info": null
    },
    {
        "uuid": "95d60e891601c50cfd03f0904c0085b1",
        "title": "游蔚过昭陵十六韵",
        "author": "张祜",
        "content": "天意亡隋日，人心启圣年。\n顺时兴义卒，拨乱起戎旃。\n羣盗犹蜂蚁，妖星尚属联。\n既教龙战野，须见血成川。\n睿筭无遗策，神功亦有权。\n王寻徒百万，光武只三千。\n（原注：太宗尝以骑兵三千破僞夏十万于虎牢。\n）海静鲸鲵死，云开日月悬。\n讲兵将耀德，猎渭本搜贤。\n向阙皆锵玉，临关罢控弦。\n大鑪销劒戟，鸿泽荡腥膻。\n太祖恩尧禅，（原注：武德末，天下既平，高祖致政。\n）神孙受禹传。\n（原注：贞观既终，高宗嗣位。\n）宫车悲未已，陵树蔼苍然。\n岳立青冥外，虬蟠白水边。\n干坤资王气，岩壑拥晴烟。\n虞爮曾南狩，轩辕亦上仙。\n断髯无復见，空拜鼎湖前。",
        "dynasty": "唐",
        "collection_info": null
    },
    {
        "uuid": "b17695c457d04a09a97f74d880f698cc",
        "title": "敍诗",
        "author": "张祜",
        "content": "二雅泄诗源，滂滂接涟漪。\n宣尼昔道{卄/氵史}，豁豁无阻疑。\n小开作泾港，大涨为塘陂。\n可令万顷澄，可使百派支。\n生民苟灌溉，九谷长蕃滋。\n何意束晳徒，《补亡》辄继之。\n安知去圣远，立旨无乖隳。\n五言起李陵，其什伤远离。\n雄材耻小用，属咏隅成规。\n后时班婕妤，团扇託忧悲。\n枚情既云妙，蔡韵肯容卑。\n建安陈思王，龙变五不知。\n刘桢骨气真，王粲文质奇。\n阮公先兴亡，陆氏以才推。\n雅怨止潘子，高摽存左思。\n延年得殊致，灵运拔英姿。\n沈侯美玉蕴，谢守文锦摛。\n江词骋奇妙，鲍趣出孤危。\n飘飘喜泽翁，于在务脱遗。\n陈隋后诸子，往往沙可披。\n拾遗昔陈公，强立制颓萎。\n英华自沈宋，律唱{牙丿=丶}相维。\n其间岂无长，声病为深宜。\n江宁王昌齢，名贵人可垂。\n波澜到李杜，碧海东瀰瀰。\n曲江兼在才，善奏珠纍纍。\n四面近刘復，远与何相追。\n迩来韦苏州，气韵甚怡怡。\n伶伦管尚在，此律谁能吹。",
        "dynasty": "唐",
        "collection_info": null
    },
    {
        "uuid": "d8a86b69bac0e296db1c6ace7ce98082",
        "title": "大唐圣功诗",
        "author": "张祜",
        "content": "祜闻昔隋末。\n炀帝厄围兵。\n太宗初应募，杖劎起边征。\n扬师列虚旗，首激将军诚。\n神略在一断，解围当未萌。\n高祖守河东，权力已兼幷。\n猖狂蚁结徒，举踵乃击平。\n隋德日已衰，俯折士尊名。\n羣才{牙丿=丶}相枤，诺以义为盟。\n屯军起边州，李密驰传迎。\n杨眉爱姿度，失口真王英。\n由是太河南，千里响应声。\n降王与拘窦，亲待入宫城。\n乃命臣萧瑀，府库掌虚盈。\n次命臣玄龄，图书收付卿。\n开牢释姧枉，各更重从轻。\n迴戈略僞主，太庙告明明。\n殊功苟未已，徽号为重旌。\n文物一以兴，贤良俱间生。\n声诗日盈听，智论益纵横。\n何意萧墙内，阴谋中构倾。\n直词虽可进，王法讵该情。\n甲子上即位，南郊赦宪灜。\n八蛮与四夷，朝贡路交争，三月后亲蚕，癸亥上亲耕。\n侍臣虞南等，碑以纪功成。",
        "dynasty": "唐",
        "collection_info": null
    },
    {
        "uuid": "566aa616980f5627fc8a8c4e58d3de2f",
        "title": "元和直言诗",
        "author": "张祜",
        "content": "东野小臣祜，圣朝垂泪言。\n微尘岂裨助，永负丘山恩。\n箕子昔为奴，所悲逢世昏。\n明时便钳舌，切恐负干坤。\n臣当涉黄河，心目日且烦。\n分明在人世，不喻波浑浑。\n愿以所支流，却寻到昆崙。\n但穷此生感，没齿宁为寃。\n臣读帝王书，粗知治乱源。\n文思苟未安，讵得宾四门。\n陛下欲垂衣，一与夔契论。\n成汤事不尽，勿更随波翻。\n直者举其材，曲者寻其根。\n直固不可遗，曲亦不可焚。\n用材苟端审，帝道即羲轩。\n陛下復土阶，四方敢高垣。\n陛下喜雕墙，四方必重藩。\n畋猎岂无娱，汤泉岂无温。\n始知尧为心，清净自成尊。\n比干不惮死，谏道久而存。\n许由不务策，志士亦所敦。\n兢兢小臣祜，万死甘词繁。",
        "dynasty": "唐",
        "collection_info": null
    },
    {
        "uuid": "950552e13b4f1a7c4795c5a9c08b1a6f",
        "title": "旅次岳州呈徐员外",
        "author": "张祜",
        "content": "襄汉止薄游，登舟舍羸策。\n浮名乃闲事，且作山水客。\n远持屠龙伎，南访贾谊迹。\n连岗黯云树，斜日半赤壁。\n青水去悠悠，青山来历历。\n囊无一金备，不省为计画。\n村旗{牙丿=丶}夸酒，咺薄升斗窄。\n提笔猒班超，把诗怜阮籍。\n徐公岳阳守，遇我心的的。\n湖鲜为我鲙，湖藻为我摘。\n得吟多高楼，得语多末席。\n平生负微志，不独诗酒溺。\n终怀咸谷泥，定刻燕然石。\n会公饶迎饯，微恳私已识。\n逢时鲁连辈，一局如博奕。\n忧来独求醉，兀兀临大泽。\n屈原诚褊人，自死终何益。\n南湖雪晴夜，星月林摵摵。\n君山洞门叟，相语鹤两隻。\n风松座翘𣍿，向月吹玉笛。\n笑命诗思苦，莫信狂李白。\n于狂是空疎，于仙是遐谪。\n寄言徐太守，人在无金液。",
        "dynasty": "唐",
        "collection_info": null
    },
    {
        "uuid": "826adb84570c0a3e4cc2607dec7045a2",
        "title": "登香炉峯寄远人",
        "author": "张祜",
        "content": "前登香炉峯，却指湓城郡。\n大江北潮海，崇岳南作镇。\n相逢虎溪子，轻策聊一振。\n水石动寒光，风松洒高韵。\n忧来月成语，忽忽千里愤。\n六朝空遗文，三国无尺烬。\n孤禽下云久，远树入烟尽。\n客恨猒山重，归心喜流顺。\n故执行潇湘别，即此无音信。\n憔悴十年心，谁人不缁磷。",
        "dynasty": "唐",
        "collection_info": null
    },
    {
        "uuid": "3dff48fc04fecba7af2d444bd713e698",
        "title": "丹阳新居四十韵",
        "author": "张祜",
        "content": "不出丹阳郭，茅檐寄北偏。\n四隅疎积潦，万顷控平田。\n地势金陵豁，湾形珥渎连。\n路分南亩上，山映后湖边。\n故国心殊阻，新池手强穿。\n闲吟招隐咏，静赋笃终篇。\n大树应徒尔，高门亦偶然。\n孤云出小屿，侣鹤下辽天。\n早巿归人语，昏亭醉客眠。\n五更衘月岸，一宿渡江舡。\n雪旦飞琼圃，花时丽锦川。\n茅峯遥自对，练水曲相㳂。\n夜出泽头火，晴昏巷裏烟。\n人情嗤散漫，鸟性乐暄妍。\n夏菓垂簪上，春农起面前。\n竹栏隈杳袅，藤杖决潺湲。\n不忝端居胜，何妨病者便。\n水轩斜浸柳，风槛散披莲。\n接壤重岗抱，坯沙浅洞延。\n外瞻羣岭拔，中坐两崖颠。\n峻面嶙岣甃，崇台碨礧填。\n小桥深宛宛，新瀑下涓涓。\n架俯蔷薇立，篱因枳殻编。\n何当把牙筭，祇是蹑苔钱。\n勃窣松栽短，尖纤石笋圆。\n绿含山桂润，红绽海棠鲜。\n枕上看羁䩡，门前见着鞭。\n阑珊棊未毕，拨剌钓初牵。\n尘尾曾无谓，猪肝是不缘。\n坐甘尘外老，来幸酒中仙。\n潘岳因成赋，杨雄便草《玄》。\n散襟梳短髪，揭指上游絃。\n粗可迴车马，聊堪驻旆旃。\n藉莎惭异席，折笋俟加笾。\n哭地心知矣，儒家分已焉。\n穷猿半啼啸，病鹤欲飞眠。\n授箓陶贞白，留斋竺法干。\n观心知不二，叩齿问罗千。\n帝里思徒切，家山望益悬。\n阊门不可上，西恨涕涟涟。",
        "dynasty": "唐",
        "collection_info": null
    },
    {
        "uuid": "15b067d374ed02600c7eda7541748fba",
        "title": "忆江东旧游四十韵寄宣武李尚书",
        "author": "张祜",
        "content": "忆作江东客，猖狂事颇曾。\n海隅思变化，云路折飞腾。\n小子今何述，高贤昔谬称。\n瘦体休问马，病爪莫论鹰。\n海棹扁舟泛，江开一槛凭。\n岸环青莽苍，峰峭碧崚嶒。\n水国程无尽，烟郊思不胜。\n金丝援嫩柳，玉片犯残冰。\n夜伯度操檝，朝行看下罾。\n沙明春雨霁，野白暮云蒸。\n蒲晚帆山叶，花开镜水菱。\n乱芳丛沼沚，余溜泄沟塍。\n鹫岭因支访，龙门诣李登。\n黄鸎春恼客，白鹤夜依僧。\n粗得狂歌趣，深疑笑病癥。\n地穷屯健马，天尽抑飞鹏。\n桂彩分城堞，松香在阁层。\n酒徒穷不破，诗债老相仍。\n伯玉年将近，宣尼《易》未弘。\n岁储虽自乏，社肉必均秤。\n造化三光借，干坤一块凝。\n才当论曲直，命可繫衰兴。\n凤鸟非无叹，骅骝靡不乘。\n豹文须蔚蔚，羊目漫睖睖。\n范蠡尝金铸，吴王昔土崩。\n雄图翻自失，高噣鲜相承。\n禹庙思陈藻，秦山忆杖藤。\n几时心豁豁，长日醉瞢瞢。\n水室穷深讨，云门极峻登。\n北归天尚远，东望海方澄。\n鹤跂虚为羡人言敢不应。\n旅游星正孛，愁望月初絙。\n讵欲由斜径，聊思枕曲肱。\n兴扪头上虱，闲祖笔锋蝇。\n鸟岸劳方寸，鱼缾惜一升。\n诗秋情未剧，别夜思偏增。\n白首身从贱，青云气可凌。\n当知在尘土，言直更兢兢。",
        "dynasty": "唐",
        "collection_info": null
    },
    {
        "uuid": "6dbdc97186858bd4707a4357459ed4c3",
        "title": "戊午年感事书怀二百韵谨寄献太原裴令公淮南李相公汉南李仆射宣武李尚书",
        "author": "张祜",
        "content": "塞色深河曲，江声接海壖。\n一生劳远地，万事诫中年。\n失路为闲物，无官入长钱。\n高踪非隐遁，下界即狂颠。\n渐老稀时辈，归休着近篇。\n星明知帝座，琴妙觉商絃。\n阙下非才入，江南是性牵。\n山猿拾虫豸，野鸟避鹰鹯。\n戏傲东方朔，文轻司马迁。\n万言成弃置，五字失雕镌。\n去外寻庄叟，生涯挈道诠。\n新秋唯白髪，旧欠祇青氊。\n志业宁常堕，穷耕岂素便。\n高低徇鸡日，得失付鱼筌。\n醉卧扪云扃，狂歌上钓舡。\n古桐收取好，坏屋荐来偏。\n（原注：祜累蒙方镇论荐。\n）却猒长裙曳，宁辞短褐穿。\n愤穷多自乐，不佞少人怜。\n静祝旄头矢，闲看马腹鞭。\n长途思逐日，高阁梦凌烟。\n读《易》删王註，通《诗》断郑笺。\n灰心志射鹄，火性急韦编。\n昔命公称许，尝封国是燕。\n中间得道济，内外益心虔。\n始助周文理，俄随汉武仙。\n长沙归贾谊，汗马得张骞。\n战伐穷蕃域，英雄是将员。\n几当陈俎豆，长谓铸戈鋋。\n世故贞元末，时清天宝前。\n乱离中可惋，愚俊日相肩。\n忆昨聆商鞅，于今俟鲁连。\n阴阳初未契，造化昔何邅。\n窃位崇姦力，沽荣渎货权。\n满堂金已散，一草命无全。\n皂白金徒尔，苍黄古亦然。\n不时经废宅，无地见荒埏。\n绝塞尘犹起，穷阴候莫愆。\n杨朱宁谩泣，阮籍不空眠。\n上意今唯允，人心遽益悛。\n洪鑪当釼戟，大匠主陶甄。\n谏豸心弥果，星郎议亦先。\n气肠思藻镜，血首待花塼。\n地峻清流急，天高白日悬。\n军庭深自诫，相閤肯虚延。\n金马门徒启，蒲轮诏未宣。\n会逢嵩岳幸，应见渭滨畋。\n始贺官衣叚，寻闻御食蠲。\n灾蝗虽犯稼，彗孛欲依躔。\n楚国风殊革，夷门政已传。\n深谋南界郢，重德北临边。\n迹恋羊公切，心依魏相专。\n苦眉虚更结，穷肺勿相煎。\n轮转功何倍，藩方寄甚坚。\n三千拥簪纪，十万各旌旃。\n大器能斟酌，长材少弃捐。\n乐音尤在律，星象倐开干。\n子夜汾河上，阳春岘岭颠。\n鬼园濡健笔，花塔醉妖铅。\n入室风仪逈，登楼月思圆。\n塞旗冬猎猎，江皷夜𪔱𪔱。\n卧犬偎𩊐毯，鸣骝跃锦鞯。\n绿毛鹦鹉细，红实荔支骈。\n酒夕繁含管，诗秋迭彩笺。\n拥鑪香旋爇，剪烛艷重然。\n画鹢交浮浅，雕盘几饫檀。\n蟹黄咸满筯，熊白软加笾。\n文业臻曹植，军书到谢玄。\n鹧鸪词绮靡，鸜鹆舞蹁跹。\n未坐扶狼狈，重茵睡猓然。\n夜门归妓乐，部砌拾花钿。\n揭袖从风虎，弹冠仰露蝉。\n依刘身未杀，投赵踵空旋。\n窃语机关少，徐行病体挛。\n讵烦詹尹策，徒挂养由弦。\n勃窣形骸朽，眼迴语气嫣。\n万端饶睚眦，一笑泥婵娟。\n大网宁罗雀，深源亦聚鳣。\n偏思公子馆，谁问李膺舩。\n笔砚今犹置，文章昔精研。\n行因竹林寺，出为柘枝筵。\n物外心仍僻，尘中病已痊。\n萧疎吟草木，浩渺泝波涟。\n南陌逢车马，西陵见墓田。\n伤心从楚塞，垂泪到湘川。\n建业人无也，姑苏事已焉。\n翠华深沓霭，情籁响潺湲。\n梦去为蝴蝶，魂游家杜鹃。\n诗吟陈后主，傅范楚先贤。\n百越怜疆境，三吴隘井鄽。\n江分九派水，海石一方天。\n步日松阴缺，披风石翠鲜。\n朝帆入大浦，暝鞚逸长阡。\n曩造西霞律，新参北固禅。\n涧游提破屦，楼卧枕空拳。\n□肆行聊问，僧棊坐与𡎞。\n朽心降杞梓，生意慕兰筌。\n真道非无隘，空谈是信缘。\n侯王如重阻，归看数峯连。",
        "dynasty": "唐",
        "collection_info": null
    },
    {
        "uuid": "728fb712646f78a71ff2179c6281c7ce",
        "title": "梦李白",
        "author": "张祜",
        "content": "我爱李峨嵋，梦寻寻不见。\n忽闻海上骑鹤人，云白正陪王母宴。\n须臾不（陈九思同志疑「大」字之讹。\n）醉下碧虚，摇头逆浪鞭赤鱼。\n迴眸四顾飞走类，若嗔老气多终诸。\n问余曰张祜，尔则狂者否？朝来王母安瑶池，茅君道尔还爱酒。\n祜当听我言，我昔开元中，生时值明圣，发迹恃文雄。\n一言可否由贺老，即知此老心还公。\n朝廷大称我，我亦自超羣。\n严陵死后到李白，布衣长揖万乘君。\n玄宗开怀死（陈九思同志疑当作「乐」。\n）其说，满朝呼吸生气云。\n中人高力士，脱骅（疑是「鞾」之误。\n「鞾」，同「靴」。\n）羞欲乐。\n（陈九思同志疑当作「死」。\n）谗言密相构，送年千万里。\n辛苦夜夜归，知音聊復稀。\n青云旧李白，憔悴为酒客。\n自此到人间，大虫无肉吃。\n男儿重意气，百万呵一掷。\n董贤在前官亦崇，梁冀破家金谩积。\n匡山夜醉时，吟尔古风诗。\n振振二雅兴，重显此人词。\n贺老不得见，百篇徒尔为。\n李白叹尔空泪下，王乔闻尔甚相思。\n尔当三万六千日，访我蓬莱山。\n高声叫李白，为尔开玄关。\n天明梦觉白亦去，兀兀此身天地间。\n（南宋蜀刻本《张承吉文集》，承江宁唐圭璋先生见告。\n）。",
        "dynasty": "唐",
        "collection_info": null
    },
    {
        "uuid": "6b3b3c2ffc6fc3bfa3d51f6c633eb3ba",
        "title": "忧旱吟",
        "author": "张祜",
        "content": "炎熇肆蒸溽，南薫日飘扬。\n田畴苦焦烈，龟坼无润壤。\n嘉禾穟为实，灌注期穰穰。\n午火云炽，虐焰弥穹苍。\n桔槹置无用，何计盈仓箱。\n老农力耕耨，扪心热衷肠。\n公租与私税，焉得俱无伤？今年已憔悴，斗米百钱偿。\n富豪索高价，闭廪几绝粮。\n引领望甘雨，倾城祷林桑。\n匹夫动天地，奚俟暴巫尫。\n浃旬竟弗验，神明果茫茫。\n彼苍岂降割，以重吾民殃。\n（《古今图书集成·庶征典》五九《旱灾部》）。",
        "dynasty": "唐",
        "collection_info": null
    },
    {
        "uuid": "211cd47aaa939a3034f2048ffe224bc1",
        "title": "平望驿寄吴兴徐使君玄之〖1〗",
        "author": "张祜",
        "content": "故人为作郡，百里到吴兴。\n藻思江湖满，公平道路称。\n包山方峻直，霅水况澄清。\n伫听司空第，遥知下诏征。\n（《百城烟水》四《吴江》）（〖1〗《嘉泰吴兴志》卷十四《郡守题名》云：「徐玄之，开元七年自谏议大夫授，改邠王府长史。\n《统纪》云：开元十五年。\n」郁贤皓《唐刺史考》从《统纪》之说。\n张祜约生于贞元间，卒于大中中，于徐玄之不同时，诗显非其作。\n确作者不详，姑仍存此。\n）。",
        "dynasty": "唐",
        "collection_info": null
    },
    {
        "uuid": "b320ccec3f7a34ecbf96e26be7b9e4c2",
        "title": "伊山",
        "author": "张祜",
        "content": "晋代衣冠梦一场，精蓝往是读书堂。\n桓伊曾弄柯亭笛，吹落梅花万点香。\n（《古今图书集成·职方典》一二五三《衡州府部》）。",
        "dynasty": "唐",
        "collection_info": null
    },
    {
        "uuid": "4b9780a5cac7b62ef8441975caee5d25",
        "title": "即席为诗献徐州节度王智兴（时于使院会饮赋诗）",
        "author": "张祜",
        "content": "古来英杰动寰区，武德文经未有余。\n王氏柱天动业外，李陵章句右军书。\n（《唐诗纪事》五十四王智兴名下引此诗，前三句作「十年受命镇方隅，孝节忠规两有余。\n谁信将坛嘉政外（第四句同）。\n」又《全唐诗》三百十四王智兴《徐州使院赋》，第一句「三十年前老健儿」，《剧谈录》作「平生弓剑自相随」，第四句「独」作「自」。\n附注于此。\n○《剧谈录》上。\n。",
        "dynasty": "唐",
        "collection_info": null
    },
    {
        "uuid": "c92fbaad0c15873c8c5766c9ceedc82d",
        "title": "赠李庠郊居",
        "author": "张祜",
        "content": "扬子东湾下板桥，密篱迂巷半通桡。\n霜鸣郭外深秋月，消到门前半夜潮。\n看着竹林成竹笋，别来箕树长新条。\n相逢未语平生意，莫忘倾樽慰寂寥。\n（影宋蜀刻本《张承吉文集》卷八）。",
        "dynasty": "唐",
        "collection_info": null
    },
    {
        "uuid": "8a80209b84e689bc18c259cbb2b8a275",
        "title": "春游东林寺",
        "author": "张祜",
        "content": "一到东林寺，春深景致芳。\n（见《吟窗杂录》卷十二沙门文彧《诗格》）。",
        "dynasty": "唐",
        "collection_info": null
    },
    {
        "uuid": "adc8c9cfedba585bd269d8c01b5cc535",
        "title": "上牢盆使",
        "author": "张祜",
        "content": "椿儿绕树春园裏，桂子寻花夜月中。\n（见《桂苑丛谈》）（按：《全唐诗》卷五一一收二句，缺题，今补出。\n）。",
        "dynasty": "唐",
        "collection_info": null
    },
    {
        "uuid": "a3c8ad3e9c5f1d928bfafd35943ae3df",
        "title": "采莲（一作「花」）",
        "author": "张祜",
        "content": "常闻浣纱女，復有弄珠姬。\n（见《后村大全集》卷一七七《诗话续集》卷一引李康成《玉台后集》引）（按：《玉台后集》收诗迄于天宝末，不当收入张祜诗，后村所录，未详因何致误，今姑存此。\n）。",
        "dynasty": "唐",
        "collection_info": null
    },
    {
        "uuid": "566edc191f0defcf2d2de9e614847f97",
        "title": "横吹曲辞：捉搦歌",
        "author": "张祜",
        "content": "门上关，墙上棘，窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "c0f49d00ffd39e772b280c78848fbaa7",
        "title": "相和歌辞：从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，白首汉廷刀笔吏，丈夫功业本相依。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "a205edd06a1854f3ba490a98253c7ffd",
        "title": "相和歌辞：雁门太守行",
        "author": "张祜",
        "content": "城头月没霜如水，趚趚蹋沙人似鬼。\n灯前拭泪试香裘，寄语年少妻莫哀，鱼金虎竹天上来，雁门山边骨成灰。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "uuid": "496be5be7e897bcd76a68354d6b59745",
        "title": "相和歌辞：读曲歌五首",
        "author": "张祜",
        "content": "窗中独自起，帘外独自行。\n愁见蜘蛛织，寻思直到明。\n碓上米不舂，窗中丝罢络。\n看渠驾去车，定是无四角。\n不见心相许，徒云脚漫勤。\n摘荷空摘叶，是底采莲人。\n窗外山魈立，知渠脚不多。\n三更机底下，摸着是谁梭。\n郎去摘黄瓜，郎来收赤枣。\n郎耕种麻地，今作西舍道。",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "uuid": "5ef65ea83fd1f7a3a5ee142affaf88bf",
        "title": "相和歌辞：乌夜啼",
        "author": "张祜",
        "content": "忽忽南飞返，危弦共怨凄。\n暗霜移树宿，残夜绕枝啼。\n咽绝声重叙，愔淫思乍迷。\n不妨还报喜，误使玉颜低。",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "uuid": "0bd49fa6c3cf79bb6a656a08d256cfc0",
        "title": "琴曲歌辞：雉朝飞操",
        "author": "张祜",
        "content": "朝阳陇东泛暖景，双啄双飞双顾影。\n朱冠锦襦聊日整，雄飞在草雌在田，衷肠结愤气呵天。\n圣人在上心不偏，",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "uuid": "784d39c8561008c7c00ee7fcc2e30473",
        "title": "琴曲歌辞：思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，故乡不归谁共穴，石上作蒲蒲九节。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "uuid": "63445361f17bd38c19dfbf7a9dd359c6",
        "title": "琴曲歌辞：昭君怨二首",
        "author": "张祜",
        "content": "万里边城远，千山行路难。\n举头惟见月，何处是长安。\n汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "uuid": "8645d16e120949cc4a3eb1c19681c45f",
        "title": "杂曲歌辞：少年乐",
        "author": "张祜",
        "content": "二十便封侯，名居第一流。\n绿鬟深小院，清管下高楼。\n醉把金船掷，闲敲玉镫游。\n带盘红鼹鼠，袍砑紫犀牛。\n锦袋归调箭，罗鞋起拨球。\n眼前长贵盛，那信世间愁。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "uuid": "9a57c000f46071cd26ed69b7d4a8de3c",
        "title": "杂曲歌辞：少年行",
        "author": "张祜",
        "content": "少年足风情，垂鞭卖眼行。\n带金师子小，裘锦骐驎狞。\n选匠装金镫，推钱买钿筝。\n李陵虽效死，时论得虚名。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "uuid": "15c373aa5ac914569942d3935b3e4fd8",
        "title": "杂曲歌辞：车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩床半空，碧川迢迢山宛宛，马蹄在耳轮在眼。\n桑间女儿情不浅，",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "uuid": "72efc58c90f15192aec439ff5c7ea677",
        "title": "杂曲歌辞：爱妾换马",
        "author": "张祜",
        "content": "一面妖桃千里蹄，娇姿骏骨价应齐。\n乍牵玉勒辞金栈，婵娟躞蹀春风裏，挥手摇鞭杨柳堤。\n绮阁香销华厩空，忍将行雨换追风。\n休怜柳叶双眉翠，恩劳未尽情先尽，暗泣嘶风两意同。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "uuid": "abe7c29607e3dbcd2d74a36dfddcba38",
        "title": "杂曲歌辞：树中草",
        "author": "张祜",
        "content": "青青树中草，托根非不危。\n草生树却死，荣枯君可知。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "uuid": "dd11548f25b93f8bee6cff9293c3240d",
        "title": "杂曲歌辞：上巳乐",
        "author": "张祜",
        "content": "猩猩血彩系头标，天上齐声举画桡。\n却是内人争意切，六宫罗袖一时招。",
        "dynasty": "唐",
        "collection_info": {
            "collection": "御定全唐诗",
            "volume": "卷二十七"
        }
    },
    {
        "uuid": "970fd4f454b79ba8ded71ef988856f0f",
        "title": "杂曲歌辞：大酺乐",
        "author": "张祜",
        "content": "车驾东来值太平，大酺三日洛阳城。\n小儿一伎竿头绝，天下传呼万岁声。\n紫陌酺归日欲斜，红尘开路薛王家。\n双鬟前说楼前鼓，两伎争轮好结花。",
        "dynasty": "唐",
        "collection_info": {
            "collection": "御定全唐诗",
            "volume": "卷二十七"
        }
    },
    {
        "uuid": "5cd3e1ad48b533c5b952af8bd2bcd5dc",
        "title": "杂曲歌辞：杨柳枝",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。\n凝碧池边敛翠眉，景阳台下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": {
            "collection": "御定全唐诗",
            "volume": "卷二十八"
        }
    },
    {
        "uuid": "19efb307684d93c6e282a418f54b8ba5",
        "title": "杂歌谣辞：苏小小歌",
        "author": "张祜",
        "content": "车轮不可遮，马足不可绊。\n长怨十字街，使郎心四散。\n新人千里去，故人千里来。\n翦刀横眼底，方觉泪难裁。\n登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": {
            "collection": "御定全唐诗",
            "volume": "卷二十九"
        }
    },
    {
        "uuid": "3eb5bd83ca34542a4cb74e29acc6bfcc",
        "title": "游天台山",
        "author": "张祜",
        "content": "崔嵬海西镇，灵迹传万古。\n群峰日来朝，累累孙侍祖。\n三茅即拳石，二室犹块土。\n傍洞窟神仙，中岩宅龙虎。\n名从干取象，位与坤作辅。\n鸾鹤自相群，前人空若瞽。\n巉巉割秋碧，娲女徒巧补。\n视听出尘埃，处高心渐苦。\n才登招手石，肘底笑天姥。\n仰看华盖尖，赤日云上午。\n奔雷撼深谷，下见山脚雨。\n回首望四明，矗若城一堵。\n昏晨邈千态，恐动非自主。\n控鹄大梦中，坐觉身栩栩。\n东溟子时月，却孕元化母。\n彭蠡不盈杯，浙江微辨缕。\n石樑屹横架，万仞青壁竖。\n却瞰赤城颠，势来如刀弩。\n盘松国清道，九裏天莫睹。\n穹崇上攒三，突兀傍耸五。\n空崖绝凡路，痴立麋与麈。\n邈峻极天门，觑深窥地户。\n金庭路非远，徒步将欲举。\n身乐道家流，惇儒若一矩。\n行寻白云叟，礼象登峻宇。\n佛窟绕杉岚，仙坛半榛莽。\n悬崖与飞瀑，险喷难足俯。\n海眼三井通，洞门双阙拄。\n琼台下昏侧，手足前采乳。\n但造不死乡，前劳何足数。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "dcb498863589c670fd4d70f7965298ca",
        "title": "送蜀客",
        "author": "张祜",
        "content": "楚客去岷江，西南指天末。\n平生不达意，万里船一发。\n行行三峡夜，十二峰顶月。\n哀猿别曾林，忽忽声断咽。\n嘉陵水初涨，岩岭耗积雪。\n不妨高唐云，却藉宋玉说。\n峨眉远凝黛，脚底谷洞穴。\n锦城昼氲氲，锦水春活活。\n成都滞游地，酒客须醉杀。\n莫恋卓家垆，相如已屑屑。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "1b041a89519e6a374e874f320ca3f112",
        "title": "西江行",
        "author": "张祜",
        "content": "日下西塞山，南来洞庭客。\n晴空一鸟渡，万里秋江碧。\n惆怅异乡人，偶言空脉脉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "a7e223ce0930f0ab813610dd7fa7f7b0",
        "title": "夜雨",
        "author": "张祜",
        "content": "霭霭云四黑，秋林响空堂。\n始从寒瓦中，淅沥断人肠。\n愁肠方九回，寂寂夜未央。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "1edba29ce852d99628f2f0962fa6ac03",
        "title": "车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩窗半空，碧川迢迢山宛宛，马蹄在耳轮在眼。\n桑间女儿情不浅，",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "71648d1c07547edb89735cf0cfb5b449",
        "title": "捉搦歌",
        "author": "张祜",
        "content": "门上关，墙上棘，窗中女子声唧唧。\n洛阳大道徒自直。\n女子心在婆舍侧，呜呜笼鸟触四隅。\n养男男娶妇，",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "8168e59452cba82b958e229a091c2549",
        "title": "雁门太守行",
        "author": "张祜",
        "content": "城头月没霜如水，趚趚踏沙人似鬼。\n灯前拭泪试香裘，闺中年少妻莫哀，鱼金虎竹天上来，雁门山边骨成灰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "b4626b52ac413bd24051860f216dce32",
        "title": "观徐州李司空猎",
        "author": "张祜",
        "content": "晓出郡城东，分围浅草中。\n红旗开向日，白马骤迎风。\n背手抽金镞，翻身控角弓。\n万人齐指处，一雁落寒空。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "8f2bfb22706ea6655875a4566dc91c51",
        "title": "猎",
        "author": "张祜",
        "content": "残猎渭城东，萧萧西北风。\n雪花鹰背上，冰片马蹄中。\n臂挂捎荆兔，腰悬落箭鸿。\n归来逞余勇，儿子乱弯弓。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "43686d17346e70fb03ea20f60cc6a863",
        "title": "鹦鹉",
        "author": "张祜",
        "content": "栖栖南越鸟，色丽思沈淫。\n暮隔碧云海，春依红树林。\n雕笼悲敛翅，画阁岂关心。\n无事能言语，人闻怨恨深。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "1ae44a94948560b434a3a2e25d9848f9",
        "title": "酬郑模司直见寄",
        "author": "张祜",
        "content": "故人沧海曲，聊复话平生。\n喜是狂奴态，羞为老婢声。\n宦途终日薄，身事长年轻。\n犹赖书千卷，长随一棹行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c17cdcb9e25637b61a8940892e450671",
        "title": "送苏绍之归岭南",
        "author": "张祜",
        "content": "孤舟越客吟，万里旷离襟。\n夜月江流阔，春云岭路深。\n珠繁杨氏果，翠耀孔家禽。\n无复天南梦，相思空树林。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c277e1b13918628fc4cd8ccc0ba0caa6",
        "title": "送沈下贤谪尉南康",
        "author": "张祜",
        "content": "秋风江上草，先是客心摧。\n万里故人去，一行新雁来。\n山高云绪断，浦迥日波颓。\n莫怪南康远，相思不可裁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "11aa29284197b2a9bf1ee344a6cd41d3",
        "title": "晚次荆溪馆呈崔明府",
        "author": "张祜",
        "content": "舣舟阳羡馆，飞步缭疏楹。\n山暝水云碧，月凉烟树清。\n长桥深漾影，远橹下摇声。\n况是无三害，弦歌初政成。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "86e43dfd6f69514fe217f58195f1aacd",
        "title": "赠薛鼎臣侍御",
        "author": "张祜",
        "content": "一命前途远，双曹小邑闲。\n夜潮人到郭，春雾鸟啼山。\n浅濑横沙堰，高岩峻石斑。\n不堪曾倚棹，犹复梦升攀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "7a7448fb72520753c1fd0a7985254cb4",
        "title": "走笔赠许玖赴桂州命",
        "author": "张祜",
        "content": "桂林真重德，莲幕藉殊才。\n直气自消瘴，远心无暂灰。\n剑棱丛石险，箭激乱流回。\n莫说雁不到，长江鱼尽来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "e2d1c7c4111389a2b678fc141cb8a637",
        "title": "题僧壁",
        "author": "张祜",
        "content": "出门无一事，忽忽到天涯。\n客地多逢酒，僧房却厌花。\n棋因王粲覆，鼓是祢衡挝。\n自喜疏成品，生前不怨嗟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "6c77e13e364f629da3cdccb1de4da1a7",
        "title": "寄卢载",
        "author": "张祜",
        "content": "故人卢氏子，十载旷佳期。\n少见双鱼信，多闻八米诗。\n侏儒他甚饱，款段尔应羸。\n忽谓今刘二，相逢不熟槌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "dec6ba37cbbdb93adabdb200c0a6905b",
        "title": "送杨秀才往夔州",
        "author": "张祜",
        "content": "鄂渚逢游客，瞿塘上去船。\n江连万里海，峡入一条天。\n鸟影沉沙日，猿声隔树烟。\n新诗逢北使，为草几巴笺。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "339c8edd36c537e2de1baf563efc41d3",
        "title": "富阳道中送王正夫",
        "author": "张祜",
        "content": "析析上荒原，霜林赤叶翻。\n孤帆天外出，远戍日中昏。\n摘橘防深刺，攀萝畏断根。\n何堪衰草色，一酌送王孙。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "cfffb225894a04c6d06558c0380d0117",
        "title": "送韦正字析贯赴制举",
        "author": "张祜",
        "content": "可爱汉文年，鸿恩荡海壖。\n木鸡方备德，金马正求贤。\n大战希游刃，长途在着鞭。\n伫看晁董策，便向史中传。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "0bbbc64f63b2a0b3b375835a8bebd872",
        "title": "赠贞固上人",
        "author": "张祜",
        "content": "南国披僧籍，高标一道林。\n律仪精毡布，真行正吞针。\n掇火身潜起，焚香口旋吟。\n非论坐中社，余亦旧知音。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "eefc018b358003067dd60d37059b0da4",
        "title": "赠僧云栖",
        "author": "张祜",
        "content": "麈尾与筇枝，几年离石坛。\n梵余林雪厚，棋罢岳钟残。\n开卷喜先悟，漱瓶知早寒。\n衡阳寺前雁，今日到长安。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "a02568bfc9e2a44d1ab828b99ed9072c",
        "title": "送魏尚书赴镇州行营",
        "author": "张祜",
        "content": "河塞日骎骎，恩仇报尽深。\n伍员忠是节，陆绩孝为心。\n坐激书生愤，行歌壮士吟。\n惭非燕地客，不得受黄金。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "57e718898734d983aaee6e290c6d17b0",
        "title": "江南作",
        "author": "张祜",
        "content": "楚塞南行久，秦城北望遥。\n少年花已过，衰病柳先凋。\n客泪收回日，乡心寄落潮。\n殷勤问春雁，何处是烟霄。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "2aaa2de4cec7e75faf26b0a70e6de572",
        "title": "题王右丞山水障二首",
        "author": "张祜",
        "content": "精华在笔端，咫尺匠心难。\n日月中堂见，江湖满座看。\n夜凝岚气湿，秋浸壁光寒。\n料得昔人意，平生诗思残。\n右丞今已殁，遗画世间稀。\n咫尺江湖尽，寻常鸥鸟飞。\n山光全在掌，云气欲生衣。\n以此常为玩，平生沧海机。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "07d26269e63d980b6e80bd382d9244a7",
        "title": "将之衡阳道中作",
        "author": "张祜",
        "content": "万里南方去，扁舟泛自身。\n长年无爱物，深话少情人。\n醉卧襟长散，閒书字不真。\n衡阳路犹远，独与雁为宾。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "cedcabe58ea7c54c1a2c8a6c4f46ad98",
        "title": "题真娘墓",
        "author": "张祜",
        "content": "佛地葬罗衣，孤魂此是归。\n舞为蝴蝶梦，歌谢伯劳飞。\n翠发朝云在，青蛾夜月微。\n伤心一花落，无复怨春辉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "24401ab0d74d18208ca2a887366f4683",
        "title": "洞庭南馆",
        "author": "张祜",
        "content": "一径逗霜林，朱栏绕碧岑。\n地盘云梦角，山镇洞庭心。\n树白看烟起，沙红见日沉。\n还因此悲屈，惆怅又行吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "d0642e00941e2dcc23bbddec0b6c9ccc",
        "title": "咏风",
        "author": "张祜",
        "content": "摇摇歌扇举，悄悄舞衣轻。\n引笛秋临塞，吹沙夜绕城。\n向峰回雁影，出峡送猿声。\n何似琴中奏，依依别带情。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "d83e94cb64ba78c839a34d28c52b87d9",
        "title": "陪范宣城北楼夜宴",
        "author": "张祜",
        "content": "华轩敞碧流，官妓拥诸侯。\n粉项高丛鬓，檀妆慢裹头。\n亚身摧蜡烛，斜眼送香球。\n何处偏堪恨，千回下客筹。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "ecd58e72e4bb80c7a0c23402d7c67a5c",
        "title": "宪宗皇帝挽歌词",
        "author": "张祜",
        "content": "呜咽上攀龙，升平不易逢。\n武皇虚好道，文帝未登封。\n寿域无千载，泉门是九重。\n桥山非远地，云去莫疑峰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "378015177b4bdff8e10165434488425a",
        "title": "发蜀客",
        "author": "张祜",
        "content": "风吹鲁国人，飘荡蜀江滨。\n湿地饶蛙黾，衰年足鬼神。\n时清归去路，日复病来身。\n千万长堤柳，从他烂熳春。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "944c51cb5c1979e22707b8868e256f41",
        "title": "乐静",
        "author": "张祜",
        "content": "引手强篸巾，徐徐起病身。\n远心群野鹤，閒话对村人。\n发匣琴徽静，开瓶酒味真。\n纵闻兵赋急，原宪本家贫。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "b62029572221eb057748ad0c0375f03f",
        "title": "登广武原",
        "author": "张祜",
        "content": "广武原西北，华夷此浩然。\n地盘山入海，河绕国连天。\n远树千门邑，高樯万里船。\n乡心日云暮，犹在楚城边。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "79f862a1536673d702d6bb5326b091cf",
        "title": "观宋州田大夫打球",
        "author": "张祜",
        "content": "白马顿红缨，梢球紫袖轻。\n晓冰蹄下裂，寒瓦杖头鸣。\n叉手胶粘去，分鬃线道絣。\n自言无战伐，髀肉已曾生。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "705592aa92339945e701fdc8cad28b0e",
        "title": "题程氏书斋",
        "author": "张祜",
        "content": "僻巷难通马，深园不藉篱。\n青萝缠柏叶，红粉坠莲枝。\n雨燕衔泥近，风鱼咂网迟。\n缘君寻小阮，好是更题诗。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "74c21a1e50d21d2f47284f8b11377acd",
        "title": "贵池道中作",
        "author": "张祜",
        "content": "羸骖驱野岸，山远路盘盘。\n清露月华晓，碧江星影寒。\n离群徒长泣，去国自加餐。\n霄汉宁无旧，相哀自语端。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "3367ab2588eb46acfd1b0c4c26cb38d3",
        "title": "喜王子载话旧",
        "author": "张祜",
        "content": "相逢青眼日，相叹白头时。\n累话三朝事，重看一局棋。\n欢娱非老大，成长是婴儿。\n且尽尊中物，无烦更后期。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "40cd3b847dd1e7d502101ffda8261850",
        "title": "访许用晦",
        "author": "张祜",
        "content": "远郭日曛曛，停桡一访君。\n小桥通野水，高树入江云。\n酒兴曾无敌，诗情旧逸群。\n怪来音信少，五十我无闻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "91e55c881147cc9568e66e6d123e7645",
        "title": "题海盐南馆",
        "author": "张祜",
        "content": "故人营此地，台馆尚依依。\n黑夜山魈语，黄昏海燕归。\n旧阴杨叶在，残雨槿花稀。\n无复南亭赏，高檐红烛辉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c5e0f708b07fcc46d4651c5a5c1a48d9",
        "title": "晚秋江上作",
        "author": "张祜",
        "content": "万里穷秋客，萧条对落晖。\n烟霞山鸟散，风雨庙神归。\n地远蛩声切，天长雁影稀。\n那堪正砧杵，幽思想寒衣。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "20599ec4418f6e50e7c57fa4a1e12ca0",
        "title": "哭汴州陆大夫",
        "author": "张祜",
        "content": "利剑太坚操，何妨拔一毛。\n冤深陆机雾，愤积伍员涛。\n直道非无验，明时不录劳。\n谁当青史上，卒为显词褒。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "77495e82b0aec92a5a182742975bfb3e",
        "title": "晚夏归别业",
        "author": "张祜",
        "content": "古岸扁舟晚，荒园一径微。\n鸟啼新果熟，花落故人稀。\n宿润侵苔甃，斜阳照竹扉。\n相逢尽乡老，无复话时机。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "a648a19053c0671a16dc7cbaec2487ce",
        "title": "公子行",
        "author": "张祜",
        "content": "春色满城池，杯盘着处移。\n镫金斜雁子，鞍帕嫩鹅儿。\n买笑歌桃李，寻歌折柳枝。\n可怜明月夜，长是管弦随。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "cbcc4548dca70b624a9717b557b1d167",
        "title": "题曾氏园林",
        "author": "张祜",
        "content": "十亩长堤宅，萧疏半老槐。\n醉眠风卷簟，棋罢月移阶。\n斫树遗桑斧，浇花湿笋鞋。\n还将齐物论，终岁自安排。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "6bd0fb7cd2ea08c65ff648aced8f148b",
        "title": "读始兴公传",
        "author": "张祜",
        "content": "殁世议方存，升平道几论。\n诗情光日月，笔力动干坤。\n乱首光雄算，朝纲在典坟。\n明时封禅绩，山下见丘门。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "f25b4494c6784d3bb89eb5bb84a3702c",
        "title": "中秋月",
        "author": "张祜",
        "content": "碧落桂含姿，清秋是素期。\n一年逢好夜，万里见明时。\n绝域行应久，高城下更迟。\n人间系情事，何处不相思。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "55d0a757589a22ba9f6c436704366cd5",
        "title": "江西道中作三首",
        "author": "张祜",
        "content": "日落江村远，烟云度几重。\n问人孤驿路，驱马乱山峰。\n夜入霜林火，寒生水寺钟。\n凄凉哭途意，行处又饥凶。\n西江江上月，远远照征衣。\n夜色草中网，秋声林外机。\n渚田牛路熟，石岸客船稀。\n无复是乡井，鹧鸪聊自飞。\n秋滩一望平，远远见山城。\n落日啼乌桕，空林露寄生。\n烧畬残火色，荡桨夜溪声。\n况是会游处，桑田小变更。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "da2ec652a0195b68832da97090e0859b",
        "title": "题常州水西馆",
        "author": "张祜",
        "content": "隙地丛筠植，修廊列堵环。\n楼台疏占水，冈岸远成山。\n尽日草深映，无风舟自闲。\n聊当俟芳夕，一泛芰荷间。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "87258b1f4666eda8ef150ab11bceeac3",
        "title": "题李渎山居玉潭",
        "author": "张祜",
        "content": "古树千年色，苍崖百尺阴。\n发寒泉气静，神骇玉光沉。\n上穴青冥小，中连碧海深。\n何当烟月下，一听夜龙吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "d5c44557fb93964eb57965d3aa0905d8",
        "title": "题陆墉金沙洞居",
        "author": "张祜",
        "content": "东溪泉一眼，归卧惬高疏。\n决水金沙静，梯云石壁虚。\n细吟搔短髮，深话笑长裾。\n莫道遗名品，尝闻入洛初。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c7d06a64c9980cda988b7dc25e59eda9",
        "title": "旅次石头岸",
        "author": "张祜",
        "content": "行行石头岸，身事两相违。\n旧国日边远，故人江上稀。\n水声寒不尽，山色暮相依。\n惆怅未成语，数行鸦又飞。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "4b094b9a4158753b4f185ffa5ced2d2d",
        "title": "观宋州于使君家乐琵琶",
        "author": "张祜",
        "content": "历历四弦分，重来上界闻。\n玉盘飞夜雹，金磬入秋云。\n陇雾笳凝水，砂风雁咽群。\n不堪天塞恨，青冢是昭君。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "5b7b1ec8b68e085319605fc19dfacdf4",
        "title": "五弦",
        "author": "张祜",
        "content": "小小月轮中，斜抽半袖红。\n玉瓶秋滴水，珠箔夜悬风。\n征调侵弦乙，商声过指拢。\n只愁才曲罢，云雨去巴东。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "edf663332cafc2682c4dc8e461f1e5b2",
        "title": "觱篥",
        "author": "张祜",
        "content": "一管妙清商，纤红玉指长。\n雪藤新换束，霞锦旋抽囊。\n并揭声犹远，深含曲未央。\n坐中知密顾，微笑是周郎。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "98741af8fe5b9ddff7db3d675d64edc1",
        "title": "笛",
        "author": "张祜",
        "content": "紫清人一管，吹在月堂中。\n雁起雪云夕，龙吟烟水空。\n虏尘深汉地，羌思切边风。\n试弄阳春曲，西园桃已红。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "d630d69b0cd78807102f02fd6816cea8",
        "title": "舞",
        "author": "张祜",
        "content": "荆台呈妙舞，云雨半罗衣。\n袅袅腰疑折，褰褰袖欲飞。\n雾轻红踯躅，风艳紫蔷薇。\n强许传新态，人间弟子稀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "eef15183a2af53e3085e2dc13c006291",
        "title": "箜篌",
        "author": "张祜",
        "content": "星汉夜牢牢，深帘调更高。\n乱流公莫度，沉骨妪空嗥。\n向月轻轮甲，迎风重纫条。\n不堪闻别引，沧海恨波涛。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "45f4ebf8b12838904d6d070f1ee09df5",
        "title": "箫",
        "author": "张祜",
        "content": "清籁远愔愔，秦楼夜思深。\n碧空人已去，沧海凤难寻。\n杳妙和云绝，依微向水沉。\n还将九成意，高阁伫芳音。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "0917603c009a5c5e66a78f831b5687bd",
        "title": "题平望驿",
        "author": "张祜",
        "content": "一派吴兴水，西来此驿分。\n路遥经几日，身去是孤云。\n雨气朝忙蚁，雷声夜聚蚊。\n何堪秋草色，到处重离群。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "de98ffe29f3096e468b91b7137c54402",
        "title": "偶苏求至话别",
        "author": "张祜",
        "content": "几年沧海别，万里白头吟。\n夜月江流阔，春云岭路深。\n珠繁杨氏果，翠耀孔家禽。\n无复天南梦，相思空树林。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "3c31adab469f109e7df2bfc9c468b124",
        "title": "秋霁",
        "author": "张祜",
        "content": "垂老归休意，栖栖陋巷中。\n暗灯棋子落，残语酒瓶空。\n滴幂侵檐露，虚疏入槛风。\n何妨一蝉嘒，自抱木兰丛。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "8ef2b4d9ec5e18e60147c71b9617f7fb",
        "title": "咏史二首",
        "author": "张祜",
        "content": "汉代非良计，西戎世世尘。\n无何求善马，不算苦生民。\n外国雠虚结，中华愤莫伸。\n却教为后耻，昭帝远和亲。\n留名鲁连去，于世绝遗音。\n尽爱聊城下，宁知沧海深。\n偶然飞一箭，无事在千金。\n回望凌烟阁，何人是此心。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "16d791f57294c82f74872269c7f0839d",
        "title": "洞房燕",
        "author": "张祜",
        "content": "清晓洞房开，佳人喜燕来。\n乍疑钗上动，轻似掌中回。\n暗语临窗户，深窥傍镜台。\n新妆正含思，莫拂画梁埃。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "e3ba2267664c7aac0eec50c1eba0f4b7",
        "title": "答僧赠柱杖",
        "author": "张祜",
        "content": "千回掌上横，珍重远方情。\n客问何人与，闽僧寄一茎。\n画空疑未决，卓地计初成。\n幸以文堪采，扶持力不轻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "9b0325a17d34679164b76ec72ed09f47",
        "title": "塞下",
        "author": "张祜",
        "content": "万里配长征，连年惯野营。\n入群来拣马，抛伴去擒生。\n箭插雕翎阔，弓盘鹊角轻。\n闲看行近远，西去受降城。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "104d461c8d6ba2a489ea3d86d5fd34c1",
        "title": "题造微禅师院",
        "author": "张祜",
        "content": "夜香闻偈后，岑寂掩双扉。\n照竹灯和雪，穿云月到衣。\n草堂疏磬断，江寺故人稀。\n唯忆江南雨，春风独鸟归。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "a37b92259ef13469798d050d5add0aa5",
        "title": "题万道人禅房",
        "author": "张祜",
        "content": "何处凿禅壁，西南江上峰。\n残阳过远水，落叶满疏钟。\n世事静中去，道心尘外逢。\n欲知情不动，床下虎留踪。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "0273cbc139304429ae2a62f0fcae0bc2",
        "title": "题松汀驿",
        "author": "张祜",
        "content": "山色远含空，苍茫泽国东。\n海明先见日，江白迥闻风。\n鸟道高原去，人烟小径通。\n那知旧遗逸，不在五湖中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "2a60bb421444695a492d410106693cba",
        "title": "处士隐居",
        "author": "张祜",
        "content": "斜日半飞阁，高帘轻翳空。\n清香芙蓉水，碧冷琅玕风。\n绝岸派沿洑，修廊趾崇隆。\n唯当饵仙术，坐作朱颜翁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "33fcc50b022482135bf710d6a57b03f5",
        "title": "早春钱塘湖晚眺",
        "author": "张祜",
        "content": "落日下林阪，抚襟睇前踪。\n轻澌流回浦，残雪明高峰。\n仰视天宇旷，俯登云树重。\n聊当问真界，昨夜西峦钟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "85e6c4d5db82ffdbd3947e507d687eaf",
        "title": "濠州水馆",
        "author": "张祜",
        "content": "高阁去烦燠，客心遂安舒。\n清流中浴鸟，白石下游鱼。\n秋树色凋翠，夜桥声袅虚。\n南轩更何待，坐见玉蟾蜍。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "bfb92db0441cc8736bea2efa2651e35e",
        "title": "石头城寺",
        "author": "张祜",
        "content": "山势抱烟光，重门突兀傍。\n连檐金像阁，半壁石龛廊。\n碧树丛高顶，清池占下方。\n徒悲宦游意，尽日老僧房。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "8377fb782f00b44ca6fb72f8ad385612",
        "title": "伤迁客殁南中",
        "author": "张祜",
        "content": "故人何处殁，谪宦极南天。\n远地身狼狈，穷途事果然。\n白须才过海，丹旐却归船。\n肠断相逢路，新来客又迁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "77784519c01b08a453e78417dd182523",
        "title": "乌夜啼",
        "author": "张祜",
        "content": "忽忽南飞返，危丝共怨凄。\n暗霜移树宿，残夜绕枝啼。\n咽绝声重叙，愔淫思乍迷。\n不妨还报喜，误使玉颜低。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "9dfb013f19c85f0baab9ebe20f8cadc8",
        "title": "题润州金山寺",
        "author": "张祜",
        "content": "一宿金山寺，超然离世群。\n僧归夜船月，龙出晓堂云。\n树色中流见，钟声两岸闻。\n翻思在朝市，终日醉醺醺。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "1618450a90d309274556a4c4ae62f914",
        "title": "题余杭县龙泉观",
        "author": "张祜",
        "content": "四回山一面，台殿已嵯峨。\n中路见山远，上方行石多。\n天晴花气漫，地暖鸟音和。\n徒漱葛仙井，此生其奈何。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "548b7fd4f9d65a4079d0fe9d943d18b7",
        "title": "题径山大觉禅师影堂",
        "author": "张祜",
        "content": "超然彼岸人，一径谢微尘。\n见相即非相，观身岂是身。\n空门性未灭，旧裏化犹新。\n谩指堂中影，谁言影似真。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "80d109c824d59e0efb2cc8fd5a462866",
        "title": "题濠州钟离寺",
        "author": "张祜",
        "content": "遥遥东郭寺，数裏占原田。\n远岫碧光合，长淮清派连。\n院藏归鸟树，钟到落帆船。\n唯羡空门叟，栖心尽百年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c5efd3ccc8502a051d28ca392febb38e",
        "title": "秋夜宿灵隐寺师上人",
        "author": "张祜",
        "content": "月色荒城外，江声野寺中。\n贫知交道薄，老信释门空。\n露叶凋阶藓，风枝戛井桐。\n不妨无酒夜，閒话值生公。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "86eddbfac893bd8eff343a437f6da991",
        "title": "题苏州楞伽寺",
        "author": "张祜",
        "content": "楼台山半腹，又此一经行。\n树隔夫差苑，溪连勾践城。\n上坡松径涩，深坐石池清。\n况是西峰顶，凄凉故国情。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "69dee6814b948816a5513a9b7114a61d",
        "title": "题苏州思益寺",
        "author": "张祜",
        "content": "四面山形断，楼台此迥临。\n两峰高崒屼，一水下淫渗。\n凿石西龛小，穿松北坞深。\n会当来结社，长日为僧吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "cb174661f9f984c6980e506272820c03",
        "title": "题善权寺",
        "author": "张祜",
        "content": "碧峰南一寺，最胜是仙源。\n峻阪依岩壁，清泉泄洞门。\n金函崇宝藏，玉树閟灵根。\n寄谢香花叟，高踪不可援。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "c7bc5cda7c74103a296d347321363b59",
        "title": "题南陵隐静寺",
        "author": "张祜",
        "content": "松径上登攀，深行烟霭间。\n合流厨下水，对耸殿前山。\n润壁鸟音迥，泉源僧步闲。\n更怜飞一锡，天外与云还。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "b49d1baf3c6bad53a40977b9d8339e5f",
        "title": "赠庐山僧",
        "author": "张祜",
        "content": "一室炉峰下，荒榛手自开。\n粉牌新薤叶，竹援小葱台。\n树黑云归去，山明日上来。\n便知心是佛，坚坐对寒灰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "80eccc1b996e48d96e72805c2d83fc5a",
        "title": "塞下曲",
        "author": "张祜",
        "content": "二十逐嫖姚，分兵远戍辽。\n雪迷经塞夜，冰壮渡河朝。\n促放雕难下，生骑马未调。\n小儒何足问，看取剑横腰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "6286c924ac9d7801797817cadcc85569",
        "title": "题小松",
        "author": "张祜",
        "content": "何处劚云烟，新移此馆前。\n碧姿尘不染，清影露长鲜。\n耸地心才直，凌云操未全。\n可悲人自老，何日是千年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "00d609374c0af3f2c836111d35c022a9",
        "title": "塞上曲",
        "author": "张祜",
        "content": "边风卷地时，日暮帐初移。\n碛迥三通角，山寒一点旗。\n连收榻索马，引满射雕儿。\n莫道功勋细，将军昔戍师。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "37e25f762277daaf9ad1eae43ac58bc7",
        "title": "采桑",
        "author": "张祜",
        "content": "自古多征战，由来尚甲兵。\n长驱千里去，一举两番平。\n按剑从沙漠，歌谣满帝京。\n寄言天下将，须立武功名。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "127d5f731553e8d2c3ca608b38f06c71",
        "title": "送客归湘楚",
        "author": "张祜",
        "content": "无辞一杯酒，昔日与君深。\n秋色换归鬓，曙光生别心。\n桂花山庙冷，枫树水楼阴。\n此路千余裏，应劳楚客吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十"
        }
    },
    {
        "uuid": "6e882c6154ab665f96ad54135cfdf6a2",
        "title": "洛阳感寓",
        "author": "张祜",
        "content": "扰扰都城晓四开，不关名利也尘埃。\n千门甲第身遥入，须知此事堪为镜，莫遣黄金漫作堆。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "1370a6ec6e5b47e30636a25125294d9c",
        "title": "病宫人",
        "author": "张祜",
        "content": "佳人卧病动经秋，帘幕褴縿不挂钩。\n四体强扶藤夹膝，惆怅近来消瘦尽，泪珠时傍枕函流。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "aa9072869bd3f1f1b82376731ad1b855",
        "title": "观杭州柘枝",
        "author": "张祜",
        "content": "舞停歌罢鼓连催，软骨仙蛾暂起来。\n红罨画衫缠腕出，看着遍头香袖褶，粉屏香帕又重隈。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "8662565a44e9a3617bd597d00a5f7b32",
        "title": "周员外席上观柘枝",
        "author": "张祜",
        "content": "画鼓拖环锦臂攘，小娥双换舞衣裳。\n金丝蹙雾红衫薄，一时欻腕招残拍，斜敛轻身拜玉郎。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "26cf3b1eee3870cf9f3f5bf8040d40d7",
        "title": "观杨瑗柘枝",
        "author": "张祜",
        "content": "促迭蛮鼍引柘枝，捲帘虚帽带交垂。\n紫罗衫宛蹲身处，看看舞罢轻云起，却赴襄王梦裏期。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "02d337b061f9982aba53495ad76fc221",
        "title": "感王将军柘枝妓殁",
        "author": "张祜",
        "content": "寂寞春风旧柘枝，舞人休唱曲休吹。\n鸳鸯钿带抛何处，今来座上偏惆怅，曾是堂前教彻时。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "66d7a29196a7d7d21ba2009fff6809c6",
        "title": "扬州法云寺双桧",
        "author": "张祜",
        "content": "谢家双植本图荣，树老人因地变更。\n朱顶鹤知深盖偃，纵使百年为上寿，绿阴终借暂时行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "7327fc8e87e2039eef819a8a01ccebd7",
        "title": "忆游天台寄道流",
        "author": "张祜",
        "content": "忆昨天台到赤城，几朝仙籁耳中生。\n云龙出水风声过，今来尽是人间梦，刘阮茫茫何处行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "1e1abb98e5729cf85e1f304431041927",
        "title": "寄王尊师",
        "author": "张祜",
        "content": "天台南洞一灵仙，骨耸冰棱貌莹然。\n曾对浦云长昧齿，犹忆夜深华盖上，更无人处话丹田。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "592e92300d83327b3d67e047f6513ea8",
        "title": "公子行",
        "author": "张祜",
        "content": "锦堂昼永绣帘垂，立却花骢待出时。\n红粉美人擎酒劝，近地独游三五骑，等閒行傍曲江池。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "1ad841aa0c5682a9b1c769e161cd393c",
        "title": "寓怀寄苏州刘郎中",
        "author": "张祜",
        "content": "一闻周召佐明时，西望都门强策羸。\n天子好文才自薄，唯是胜游行未遍，欲离京国尚迟迟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "9d59efed3d417395d1dd93667a5b2417",
        "title": "和杜牧之齐山登高",
        "author": "张祜",
        "content": "秋溪南岸菊霏霏，急管烦弦对落晖。\n红叶树深山径断，流落正怜芳意在，砧声徒促授寒衣。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "1e8301d7f4e02f5622ad4cb161a8e821",
        "title": "题于越亭",
        "author": "张祜",
        "content": "扁舟亭下驻烟波，十五年游重此过。\n洲觜露沙人渡浅，肠断中秋正圆月，夜来谁唱异乡歌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "6c7c53b5e970c51f304d4b972d48a5ff",
        "title": "秋夜登润州慈和寺上方",
        "author": "张祜",
        "content": "清夜浮埃暂歇鄽，塔轮金照露华鲜。\n人行中路月生海，僧房闭尽下楼去，一半梦魂离世缘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d48cfeb4645a2712fb000c3d960f0bbc",
        "title": "寄献萧相公",
        "author": "张祜",
        "content": "东去江干是胜游，鼎湖兴望不堪愁。\n谢安近日违朝旨，分明此事无人见，白首相看未肯休。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "9c9165a73e1c0150fa475461505837b6",
        "title": "哭京兆庞尹",
        "author": "张祜",
        "content": "扬子江头昔共迷，一为京兆隔云泥。\n故人昨日同时吊，也知世路名堪贵，谁信庄周论物齐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "277adc3a3a701549c5f8e44339af7862",
        "title": "送周尚书赴滑台",
        "author": "张祜",
        "content": "楚谣襦袴整三年，喉舌新恩下九天。\n鼓角雄都分节钺，多病无由酬一顾，鄢陵千骑去翩翩。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "2f590a8df55e27da084efad3d1c941d2",
        "title": "和杜使君九华楼见寄",
        "author": "张祜",
        "content": "孤城高柳晓鸣鸦，风帘半钩清露华。\n九峰聚翠宿危槛，杜陵归去春应早，莫厌青山谢脁家。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "8a114f3cd90721794e186dfab577ea7e",
        "title": "送人归蜀",
        "author": "张祜",
        "content": "锦城春色溯江源，三峡经过几夜猿。\n红树两厓开霁色，长怨相如留滞处，富家还忆卓王孙。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "64d1759c7e555fcf892161df07c5e382",
        "title": "酬答柳宗言秀才见赠",
        "author": "张祜",
        "content": "南下天台厌绝冥，五湖波上泛如萍。\n江鸥自戏为踪迹，金门后俊徒相唁，且为人间寄茯苓。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d73e1c02af47515736ac750b912dd99d",
        "title": "题杭州灵隐寺",
        "author": "张祜",
        "content": "峰峦开一掌，朱槛几环延。\n佛地花分界，僧房竹引泉。\n五更楼下月，十裏郭中烟。\n后塔耸亭后，前山横阁前。\n溪沙涵水静，涧石点苔鲜。\n好是呼猿久，西岩深响连。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "09a9985191bcccfd0fe5a53199ef4d0d",
        "title": "中秋夜杭州玩月",
        "author": "张祜",
        "content": "万古太阴精，中秋海上生。\n鬼愁缘辟照，人爱为高明。\n历历华星远，霏霏薄晕萦。\n影流江不尽，轮曳谷无声。\n似镜当楼晓，如珠出浦盈。\n岸沙全借白，山木半含清。\n小槛迴圈看，长堤蹋阵行。\n殷勤未归客，烟水夜来情。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "78713907c9919c0ed5f97f4c67f148fd",
        "title": "题灵隐寺师一上人十韵",
        "author": "张祜",
        "content": "八十空门子，深山土木骸。\n片衣闲自衲，单食老长斋。\n道性终能遣，人情少不乖。\n樔枸居上院，薜荔俯层阶。\n洗钵前临水，窥门外有柴。\n朗吟挥竹拂，高楫曳芒鞋。\n迸笋斜穿坞，飞泉下喷崖。\n种花忻土润，拨石虑沙埋。\n旧往师招隐，初临我咏怀。\n何当缘兴玩，更为表新牌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "5ee390f490eb232be609584ad0d72e04",
        "title": "投常州从兄中丞",
        "author": "张祜",
        "content": "扁舟何所往，言入善人邦。\n旧爱鹏抟海，今闻虎渡江。\n士因为政乐，儒为说诗降。\n素履冰容静，新词玉润枞。\n金鱼聊解带，画鹢稍移桩。\n邀妓思逃席，留宾命倒缸。\n史材谁是伍，经术世无双。\n广厦当宏构，洪钟并待撞。\n成龙须讲邴，展骥莫先庞。\n应念宗中末，秋萤照一窗。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "91ec2d7c8f226f89983a57139ef8a995",
        "title": "送王昌涉侍御",
        "author": "张祜",
        "content": "十裏指东平，军前首出征。\n诸侯青服旧，御史紫衣荣。\n入陈枭心死，分围虎力生。\n画时安楚塞，刻日下齐城。\n号令朝移幕，偷踪夜斫营。\n云梯曾险上，地道惯深行。\n举旆招降将，投戈趁败兵。\n自惭居虏者，当此立功名。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "b3232f405cb5a6398710d21e87a1e028",
        "title": "华清宫和杜舍人",
        "author": "张祜",
        "content": "五十年天子，离宫旧粉墙。\n登封时正泰，御宇日初长。\n上位先名实，中兴事宪章。\n举戎轻甲胄，余地取河湟。\n道帝玄元祖，儒封孔子王。\n因缘百司署，丛会一人汤。\n渭水波摇绿，秦山草半黄。\n马头开夜照，鹰眼利星芒。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，频赐荔支尝。\n月锁千门静，天高一笛凉。\n细音摇翠佩，轻步宛霓裳。\n祸乱根潜结，升平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n雪埋妃子貌，刃断禄儿肠。\n近侍烟尘隔，前踪辇路荒。\n益知迷宠佞，惟恨丧忠良。\n北阙尊明主，南宫逊上皇。\n禁清余凤吹，池冷映龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n欢康昔时乐，讲武旧兵场。\n暮草深岩霭，幽花坠径香。\n不堪垂白叟，行折御沟杨。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "87c643d28821e70e3e410ca0e6f55215",
        "title": "宫词二首",
        "author": "张祜",
        "content": "故国三千里，深宫二十年。\n一声河满子，双泪落君前。\n自倚能歌日，先皇掌上怜。\n新声何处唱，肠断李延年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "197ac324d77b37995cc6ea6d3bf243eb",
        "title": "昭君怨二首",
        "author": "张祜",
        "content": "万里边城远，千山行路难。\n举头唯见日，何处是长安。\n汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "25b541dcc360eb72b2f0db411fb39f0e",
        "title": "苏小小歌三首",
        "author": "张祜",
        "content": "车轮不可遮，马足不可绊。\n长怨十字街，使郎心四散。\n新人千里去，故人千里来。\n剪刀横眼底，方觉泪难裁。\n登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "c34ab34b24f58aa9e3b13500511bbc3e",
        "title": "七裏濑渔家",
        "author": "张祜",
        "content": "七裏垂钓叟，还傍钓台居。\n莫恨无名姓，严陵不卖鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "b96f3dc3c3fe83a5941d6bc15c49c6aa",
        "title": "自君之出矣",
        "author": "张祜",
        "content": "自君之出矣，万物看成古。\n千寻葶苈枝，急奈长长苦。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "a9a5affc5345321517eef83a9dd0258a",
        "title": "将离岳州留献徐员外",
        "author": "张祜",
        "content": "高斋长对酒，下客亦沾鱼。\n不为江南去，还来郡北居。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "0cc8b6e9fe5f42378df8c3fb9189f014",
        "title": "松江怀古",
        "author": "张祜",
        "content": "碧树吴洲远，青山震泽深。\n无人踪范蠡，烟水暮沉沉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "03c21924e613fb423972d6c69d6db51d",
        "title": "书愤",
        "author": "张祜",
        "content": "三十未封侯，颠狂遍九州。\n平生镆铘剑，不报小人雠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "10120e51d6081fc77e2a9d53eddd7942",
        "title": "题弋阳馆",
        "author": "张祜",
        "content": "一叶飘然下弋阳，残霞昏日树苍苍。\n吴溪漫淬干将剑，却是猿声断客肠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "eeca8facde4a91869142d97429cabf85",
        "title": "元日仗",
        "author": "张祜",
        "content": "文武千官岁仗兵，万方同轨奏升平。\n上皇一御含元殿，丹凤门开白日明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "30053f46f5b9a9af3b33109fc9b258c1",
        "title": "正月十五夜灯",
        "author": "张祜",
        "content": "千门开锁万灯明，正月中旬动帝京。\n三百内人连袖舞，一时天上着词声。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "26922e2078e36bde6fc00e59f8ac87a7",
        "title": "上巳乐",
        "author": "张祜",
        "content": "猩猩血彩系头标，天上齐声举画桡。\n却是内人争意切，六宫红袖一时招。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d565a22361b3390db3db5606b4ab65fc",
        "title": "大酺乐二首",
        "author": "张祜",
        "content": "车驾东来值太平，大酺三日洛阳城。\n小儿一伎竿头绝，天下传呼万岁声。\n紫陌酺归日欲斜，红尘开路薛王家。\n双鬟笑说楼前鼓，两仗争轮好落花。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "f91921e14c16a67ef4e2eda272e37cd0",
        "title": "丁巳年仲冬月江上作",
        "author": "张祜",
        "content": "南来驱马渡江濆，消息前年此月闻。\n唯是贾生先恸哭，不堪天意重阴云。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "0b361739b08521cc1cb502bfb185b39f",
        "title": "退宫人二首",
        "author": "张祜",
        "content": "开元皇帝掌中怜，流落人间二十年。\n长说承天门上宴，百官楼下拾金钱。\n歌喉渐退出宫闱，泣话伶官上许归。\n犹说入时欢圣寿，内人初着五方衣。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "0d18aea7002eb2b0625177fbbdb61f0c",
        "title": "悖拏儿舞",
        "author": "张祜",
        "content": "春风南内百花时，道唱梁州急遍吹。\n揭手便拈金碗舞，上皇惊笑悖拏儿。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "7d85aa028e7a2f417799976c1096207f",
        "title": "折杨柳枝二首",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。\n凝碧池边敛翠眉，景阳楼下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "bd256540cb675550160795cdc02ef89c",
        "title": "华清宫四首",
        "author": "张祜",
        "content": "风树离离月稍明，九天龙气在华清。\n宫门深锁无人觉，半夜云中羯鼓声。\n天阙沉沉夜未央，碧云仙曲舞霓裳。\n一声玉笛向空尽，月满骊山宫漏长。\n红树萧萧阁半开，上皇曾幸此宫来。\n至今风俗骊山下，村笛犹吹阿滥堆。\n水绕宫墙处处声，残红长绿露华清。\n武皇一夕梦不觉，十二玉楼空月明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d2792aef5e4e89dfc4715d7e2100c164",
        "title": "读老庄",
        "author": "张祜",
        "content": "等閒缉缀闲言语，夸向时人唤作诗。\n昨日偶拈庄老读，万寻山上一毫釐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "7d32927ab5c52d1384fe469d0a7ee86c",
        "title": "别玉华仙侣",
        "author": "张祜",
        "content": "绕舍烟霞为四邻，寒泉白石日相亲。\n尘机不尽住不得，珍重玉山山上人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "b766a6b40405f1193d57e7ce2401f989",
        "title": "汴上送客",
        "author": "张祜",
        "content": "河流西下雁南飞，楚客相逢泪湿衣。\n张翰思归何太切，扁舟不住又东归。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "27214cc8df0f482019b5e566f932976c",
        "title": "夜宿湓浦逢崔升",
        "author": "张祜",
        "content": "江流不动月西沈，南北行人万里心。\n况是相逢雁天夕，星河寥落水云深。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "5424f8f9c54547ea7188440e56af1650",
        "title": "集灵台二首",
        "author": "张祜",
        "content": "日光斜照集灵台，红树花迎晓露开。\n昨夜上皇新授箓，太真含笑入帘来。\n虢国夫人承主恩，平明骑马入宫门。\n却嫌脂粉污颜色，淡扫蛾眉朝至尊。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "cb93a14249a4d369add4ca70c1254370",
        "title": "偶作",
        "author": "张祜",
        "content": "遍识青霄路上人，相逢只是语逡巡。\n可胜饮尽江南酒，岁月犹残李白身。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "687278c1893c775cf51055015b1b7c6e",
        "title": "阿鸨汤",
        "author": "张祜",
        "content": "月照宫城红树芳，绿窗灯影在雕梁。\n金舆未到长生殿，妃子偷寻阿鸨汤。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "f7a91bd208b146df44573eeb3189d7aa",
        "title": "太真香囊子",
        "author": "张祜",
        "content": "蹙金妃子小花囊，销耗胸前结旧香。\n谁为君王重解得，一生遗恨系心肠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "5ca6723320e9400e65f41f435d5ae557",
        "title": "听歌二首",
        "author": "张祜",
        "content": "儿郎漫说转喉轻，须待情来意自生。\n只是眼前丝竹和，大家声裏唱新声。\n十二年前边塞行，坐中无语叹歌情。\n不堪昨夜先垂泪，西去阳关第一声。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "ffd4afc05ab791be486daee1d0832aaf",
        "title": "听筝",
        "author": "张祜",
        "content": "十指纤纤玉笋红，雁行轻遏翠弦中。\n分明似说长城苦，水咽云寒一夜风。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "b99338081776054059b735e34993c1e7",
        "title": "楚州韦中丞箜篌",
        "author": "张祜",
        "content": "千重钩锁撼金铃，万颗真珠泻玉瓶。\n恰值满堂人欲醉，甲光才触一时醒。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "19f5b124ca168e899530ec43978b3c63",
        "title": "马嵬归",
        "author": "张祜",
        "content": "云愁鸟恨驿坡前，孑孑龙旗指望贤。\n无复一生重语事，柘黄衫袖掩潸然。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "8ed02108691b353ec391727c0f3e3ec0",
        "title": "塞上闻笛",
        "author": "张祜",
        "content": "一夜梅花笛裏飞，冷沙晴槛月光辉。\n北风吹尽向何处，高入塞云燕雁稀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "b4a4fbad92e612ffdcea37501bdb6d15",
        "title": "东山寺",
        "author": "张祜",
        "content": "寒色苍苍老柏风，石苔清滑露光融。\n半夜四山钟磬尽，水精宫殿月玲珑。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "947d80bf95769f88b39948019905ba9b",
        "title": "纵游淮南",
        "author": "张祜",
        "content": "十裏长街市井连，月明桥上看神仙。\n人生只合扬州死，禅智山光好墓田。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "ec09db7a82a4ec87b157f69c601b2c18",
        "title": "过石头城",
        "author": "张祜",
        "content": "累累墟墓葬西原，六代同归蔓草根。\n唯是岁华流尽处，石头城下水千痕。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "494ee4de4d870928c3df6acf58624abb",
        "title": "题酸枣驿前碑",
        "author": "张祜",
        "content": "苍苔古涩自雕疏，谁道中郎笔力余。\n长爱当时遇王粲，每来碑下不关书。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "50a2825960dec9b57d9c26cfb5f43fdb",
        "title": "题朱兵曹山居",
        "author": "张祜",
        "content": "朱氏西斋万卷书，水门山阔自高疏。\n我来穿穴非无意，愿向君家作壁鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d76aabf5f91f2416741564994a212486",
        "title": "题画僧二首",
        "author": "张祜",
        "content": "骨峭情高彼岸人，一杯长泛海为津。\n僧仪又入清流品，却恐前生是许询。\n瘦颈隆肩碧眼生，翰林亲赞虎头能。\n终年不语看如意，似证禅心入大乘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "cb8d1f0eaf31c35f1baf7be5807f50f8",
        "title": "题御沟",
        "author": "张祜",
        "content": "万树垂杨拂御沟，溶溶漾漾绕神州。\n都缘济物心无阻，从此恩波处处流。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "c8e10ca47dfaa192fe888780349fd575",
        "title": "硫黄",
        "author": "张祜",
        "content": "一粒硫黄入贵门，寝堂深处问玄言。\n时人尽说韦山甫，昨日余干吊子孙。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "f77ea955d146f591ec95756da1383705",
        "title": "樱桃",
        "author": "张祜",
        "content": "石榴未拆梅犹小，爱此山花四五株。\n斜日庭前风袅袅，碧油千片漏红珠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "d3b3671a14f9e1d4163f39500ce8f379",
        "title": "孟才人叹",
        "author": "张祜",
        "content": "偶因歌态咏娇嚬，传唱宫中十二春。\n却为一声河满子，下泉须吊旧才人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "31e7a69970d714771406dcda49ecf63c",
        "title": "听简上人吹芦管三首",
        "author": "张祜",
        "content": "蜀国僧吹芦一枝，陇西游客泪先垂。\n至今留得新声在，却为中原人不知。\n细芦僧管夜沉沉，越鸟巴猿寄恨吟。\n吹到耳边声尽处，一条丝断碧云心。\n月落江城树绕鸦，一声芦管是天涯。\n分明西国人来说，赤佛堂西是汉家。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "92f938cbd97440b5cec34312c0318393",
        "title": "听岳州徐员外弹琴",
        "author": "张祜",
        "content": "玉律潜符一古琴，哲人心见圣人心。\n尽日南风似遗意，九疑猿鸟满山吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "6bdbecfa7ea35698a3221787d361b0e5",
        "title": "钩弋夫人词",
        "author": "张祜",
        "content": "惆怅云陵事不回，万金重更筑仙台。\n莫言天上无消息，犹是夫人作鸟来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "2ff2700434c221e6e802cf23557a5200",
        "title": "枫桥",
        "author": "张祜",
        "content": "长洲苑外草萧萧，却算游城岁月遥。\n唯有别时今不忘，暮烟疏雨过枫桥。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "bd9e09ae50c69c65a3882c5af02afa5e",
        "title": "句",
        "author": "张祜",
        "content": "万国见清道，一身成白头。\n（《上令狐相公》。\n以下见《纪事》）此地荣辱盛，岂宜山中人。\n椿儿绕树春园裏，桂子寻花夜月中。\n一身扶杖二儿随。\n夏雨莲苞破，秋风桂子凋。\n（《题天竺寺》。\n以下并见《海录碎事》）杜鹃花发杜鹃叫，乌臼花生乌臼啼。\n茶风无奈笔，酒秃不胜簪。",
        "dynasty": "唐",
        "collection_info": {
            "collection": "御定全唐诗",
            "volume": "卷五百一十一"
        }
    },
    {
        "uuid": "a70c83c10d99892d01fb31d127d9933a",
        "title": "妓席与杜牧之同咏",
        "author": "张祜",
        "content": "骰子逡巡裹手拈，无因得见玉纤纤。\n——杜牧但知报导金钗落，仿佛还应露指尖。\n——张祜",
        "dynasty": "唐",
        "collection_info": {
            "collection": "御定全唐诗",
            "volume": "卷七百九十二"
        }
    },
    {
        "uuid": "ea02e06d68e626341ef15895b92e99ea",
        "title": "戏简朱坛诗",
        "author": "张祜",
        "content": "昔人有玉碗，击之千里鸣。\n今日睹斯文，碗有当时声。",
        "dynasty": "唐",
        "collection_info": {
            "collection": "御定全唐诗",
            "volume": "卷八百七十"
        }
    },
    {
        "uuid": "955a23f61cd1b69c1537331e8788aaf3",
        "title": "江南杂题",
        "author": "张祜",
        "content": "积潦池新涨，颓垣址旧高。\n怒蛙横饱腹，斗雀堕轻毛。\n碧瘦三棱草，红鲜百叶桃。\n幽栖日无事，痛饮读离骚。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    },
    {
        "uuid": "7f569070afd74407da619c617fc05e99",
        "title": "润州杨别驾宅送蒋侍御收兵归扬州",
        "author": "张祜",
        "content": "冷气清金虎，兵威壮铁冠。\n扬旌川色暗，吹角水风寒。\n人对辎輧醉，花垂睥睨残。\n羡归丞相阁，空望旧门阑。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    },
    {
        "uuid": "09b8c429e45882a4c93997f5db4d7a67",
        "title": "观泗州李常侍打球",
        "author": "张祜",
        "content": "日出树烟红，开场画鼓雄。\n骤骑鞍上月，轻拨镫前风。\n斗转时乘势，旁捎乍迸空。\n等来低背手，争得旋分鬃。\n远射门斜入，深排马迥通。\n遥知三殿下，长恨出征东。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    },
    {
        "uuid": "9f96ce47776b8e203e459dd98b20de26",
        "title": "閒居",
        "author": "张祜",
        "content": "僻巷新苔遍，空庭弱柳垂。\n井栏防稚子，盆水试鹅儿。\n喜客加笾食，邀僧长路棋。\n未能抛世事，除此更何为。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    }
]