[
    {
        "uuid": "74b840a63ff0303a9166eef40550fff2",
        "title": "沁园春 玉带猩袍",
        "author": "刘过",
        "content": "玉带猩袍，遥望翠华，马去似龙。\n拥貂蝉争出，千宫鳞集，貔貅不断，万骑云从。\n细柳营开，团花袍窄，人指汾阳郭令公。\n山西将，算韬钤有种，五世元戎。\n旌旗蔽满寒空。\n鱼阵整、从容虎帐中。\n想刀明似雪，纵横脱鞘，箭飞如雨，霹雳鸣弓。\n威憾边城，气吞胡虏，惨淡尘沙吹北风。\n中兴事，看君王神武，驾驭英雄。",
        "dynasty": "宋",
        "collection_info": null
    },
    {
        "uuid": "4493a57c45d53aaad84b977f46146fbf",
        "title": "沁园春 缓辔徐驱",
        "author": "刘过",
        "content": "缓辔徐驱，儿童聚欢，神仙画图。\n正芹塘雨过，泥融路软，金莲自策，小小蓝舆。\n傍柳题诗，穿花劝酒，嗅蕊攀条得自如。\n经行处，有苍松夹道，不用传呼。\n清泉怪石盘纡。\n信风景江淮各异殊。\n记东坡赋就，沙笼素壁，西山句好，帘卷晴珠。\n白玉堂深，黄金印大，无此文君载后车。\n挥毫罢，看淋漓雪壁，真草行书。",
        "dynasty": "宋",
        "collection_info": null
    },
    {
        "uuid": "7d752995f0aca0e31c3cec4c23f07140",
        "title": "沁园春 古岂无人",
        "author": "刘过",
        "content": "古岂无人，可以似吾，稼轩者谁。\n拥七州都督，虽然陶侃，机明神鉴，未必能诗。\n常衮何如，羊公聊尔，千骑东方侯会稽。\n中原事，纵匈奴未灭，毕竟男儿。\n平生出处天知。\n算整顿干坤终有时。\n问湖南宾客，侵寻老矣，江西户口，流落何之。\n尽日楼台，四边屏幛，目断江山魂欲飞。\n长安道，奈世无刘表，王粲畴依。",
        "dynasty": "宋",
        "collection_info": null
    },
    {
        "uuid": "17c185b491d66ea79eda99a7b7b4d73a",
        "title": "沁园春 问讯竹湖",
        "author": "刘过",
        "content": "问讯竹湖，竹如之何，如何未归。\n道吴山越水，无非佳处，来无定止，去亦何之。\n莫是秋来，未能忘耳，心与孤云相伴飞。\n愁无奈，但北窗寄傲，南涧题诗。\n人生万事成痴。\n算世上久无公是非。\n恨云台突兀，无君子者，雪堂寥落，有美人兮。\n疏雨梧桐，微云河汉，钟鼎山林无限悲。\n阳山县，是昌黎误汝，汝误昌黎。",
        "dynasty": "宋",
        "collection_info": null
    },
    {
        "uuid": "490ac7ef79ded51271027e5eaf3f62b5",
        "title": "沁园春 一剑横空",
        "author": "刘过",
        "content": "一剑横空，飞过洞庭，又为此来。\n有汝阳琎者，唱名殿陛，玉川公子，开宴尊罍。\n四举无成，十年不调，大宋神仙刘秀才。\n如何好，将百千万事，付两三杯。\n未尝戚戚于怀。\n问自古英雄安在哉。\n任钱塘江上，潮生潮落，姑苏台畔，花谢花开。\n盗号书生，强名举子，未老雪从头上催。\n谁羡汝，拥三千珠履，十二金钗。",
        "dynasty": "宋",
        "collection_info": null
    },
    {
        "uuid": "46336dee227ff3cf7f53dfbf514f0d78",
        "title": "沁园春 玉带金鱼",
        "author": "刘过",
        "content": "玉带金鱼，绿鬓朱颜，神仙画图。\n把擎天柱石，空留绿野，济川舟楫，闲舣西湖。\n天欲安刘，公归重赵，许大元勋谁得如。\n平章处，看人如伊吕，世似唐虞。\n不须别样规模。\n但收揽人才多用儒。\n况自昔军中，胆能寒虏，而今胸次，气欲吞胡。\n紫府真人，黑头元宰，收敛神功寂似无。\n归来好，正芝香枣熟，鹤瘦松臞。",
        "dynasty": "宋",
        "collection_info": null
    },
    {
        "uuid": "392cbafccfb2de855ed719f1d2485167",
        "title": "沁园春 斗酒彘肩",
        "author": "刘过",
        "content": "斗酒彘肩，风雨渡江，岂不快哉。\n被香山居士，约林和靖，与东坡老，驾勒吾回。\n坡谓西湖，正如西子，浓抹淡妆临镜台。\n二公者，皆掉头不顾，只管衔杯。\n白云天竺飞来。\n图画里、峥嵘楼观开。\n爱东西双涧，纵横水绕，两峰南北，高下云堆。\n逋曰不然，暗香浮动，争似孤山先探梅。\n须晴去，访稼轩未晚，且此俳徊。",
        "dynasty": "宋",
        "collection_info": null
    },
    {
        "uuid": "641ef2d2cacc87d303e931ece5c4fe7e",
        "title": "沁园春 柳思花情",
        "author": "刘过",
        "content": "柳思花情，湖山应怪，先生又来。\n想旧时谈舌，依然解使，六丁奔走，驱斥风雷。\n翠袖传觞，金貂换酒，痛饮何妨三百杯。\n人间世，算谪仙去后，谁是天才。\n碧窗画鼓船斋。\n胸次与干坤一样开。\n试云间招手，下呼馀子，逡巡去矣，但觉尘埃。\n若是花时，无风无雨，一日须来一百回。\n教人道，看玉山自倒，不用相推。",
        "dynasty": "宋",
        "collection_info": null
    },
    {
        "uuid": "2b9594a5487cbfd108136132e3e51631",
        "title": "沁园春 万马不嘶",
        "author": "刘过",
        "content": "万马不嘶，一声寒角，令行柳营。\n见秋原如掌，枪刀突出，星驰铁骑，阵势纵横。\n人在油幢，戎韬总制，羽扇从容裘带轻。\n君知否，是山西将种，曾系诗盟。\n龙蛇纸上飞腾。\n看落笔四筵风雨惊。\n便尘沙出塞，封侯万里，印金如斗，未惬平生。\n拂拭腰间，吹毛剑在，不斩楼兰心不平。\n归来晚，听随军鼓吹，已带边声。",
        "dynasty": "宋",
        "collection_info": null
    },
    {
        "uuid": "e768df6fe2084d974f75b66b19469048",
        "title": "沁园春 画鹢凌空",
        "author": "刘过",
        "content": "画鹢凌空，红旗翻雪，灵鼍震雷。\n叹沈湘去国，怀沙吊古，江山凝恨，父老兴哀。\n正直难留，灵修已化，三户真能存楚哉。\n空江上，但烟波渺渺，岁月洄洄。\n持杯。\n西眺徘徊。\n些千载忠魂来不来。\n谩争标夺胜，鱼龙喷薄，呼声贾勇，地裂山摧。\n香黍缠丝，宝符插艾，犹有樽前儿女怀。\n兴亡事，付浮云一笑，身在天涯。",
        "dynasty": "宋",
        "collection_info": null
    },
    {
        "uuid": "4198f61f7194037c98e4779e04747a50",
        "title": "沁园春 自注铜瓶",
        "author": "刘过",
        "content": "自注铜瓶，作梅花供，尊前数枝。\n说边头旧话，人生消得，几番行役，问我何之。\n小队红旗，黄金大印，直待封侯知几时。\n杯行处，且淋漓一醉，明日东西。\n如椽健笔鸾飞。\n还为写春风陌上词。\n便平生豪气，销磨酒里，依然此乐，儿辈争知。\n霜重貂裘，夜寒如水，饮到月斜犹未归。\n仙山路，有笙簧度曲，声到琴丝。",
        "dynasty": "宋",
        "collection_info": null
    },
    {
        "uuid": "d56c97839b9e9aa332fd78b0bf1b967e",
        "title": "沁园春 万里湖南",
        "author": "刘过",
        "content": "万里湖南，江山历历，皆吾旧游。\n看飞凫仙子，张帆直上，周郎赤壁，鹦鹉汀洲。\n吸尽西江，醉中横笛，人在岳阳楼上头。\n波涛静，泛洞庭青草，重整兰舟。\n长沙会府风流。\n有万户娉婷帘玉钩。\n恨楚城春晚，岸花墙燕，还将客送，不与人留。\n且唤阳城，更招元结，摩抚之馀歌咏休。\n心期处，算世间真有，骑鹤扬州。",
        "dynasty": "宋",
        "collection_info": null
    },
    {
        "uuid": "d5ea5289830e6336f7e226b7265ef9de",
        "title": "沁园春 一别三年",
        "author": "刘过",
        "content": "一别三年，一日三秋，庶几见之。\n念丹霞秋冷，风巾雾屦，五湖春暖，雨笠烟蓑。\n山水光中，要人携手，独欠金华俞紫芝。\n谁知道，向酴醿香里，杯酒同持。\n油然川泳云飞。\n但口不能言心自知。\n便狂敲铜斗，我歌君和，醉拈如意，我舞君随。\n风韵如君，岂堪言别，别后如之何勿思。\n须金玉，再相逢莫负，芷约兰期。",
        "dynasty": "宋",
        "collection_info": null
    },
    {
        "uuid": "f27fa6c5dcfdd6e035959d2321df57ee",
        "title": "沁园春 一笛横风",
        "author": "刘过",
        "content": "一笛横风，稳转船头，系楫大江。\n还有人争说，鸣琴手段，教侬重吐，锦绣肝肠。\n不复少年，插花槌鼓，雅意在乎云水乡。\n阳关泪，笑琼姬犹恋，奇俊王郎。\n谈兵齿颊冰霜。\n有万户侯封何用忙。\n借烟霞且作，诗中队仗，鹭鹓已是，归日班行。\n收敛平生，筹边胸次，以酒浇之书传香。\n消凝处，怕三更枕上，疏雨潇湘。",
        "dynasty": "宋",
        "collection_info": null
    },
    {
        "uuid": "25f56f6abca77ecf439955258bbe00e9",
        "title": "沁园春 销薄春冰",
        "author": "刘过",
        "content": "销薄春冰，碾轻寒玉，渐长渐弯。\n见凤鞋泥污，偎人强剔，龙涎香断，拨火轻翻。\n学抚瑶琴，时时欲翦，更掬水鱼鳞波底寒。\n纤柔处，试摘花香满，镂枣成班。\n时将粉泪偷弹。\n记绾玉曾教柳傅看。\n算恩情相着，搔便玉体，归期暗数，画遍阑干。\n每到相思，沈吟静处，斜倚朱唇皓齿间。\n风流甚，把仙郎暗掐，莫放春闲。",
        "dynasty": "宋",
        "collection_info": null
    },
    {
        "uuid": "9317b055975aeedfee46142de963c30e",
        "title": "沁园春 洛浦凌波",
        "author": "刘过",
        "content": "洛浦凌波，为谁微步，轻尘暗生。\n记踏花芳径，乱红不损，步苔幽砌，嫩绿无痕。\n衬玉罗悭，销金样窄，载不起、盈盈一段春。\n嬉游倦，笑教人款捻，微褪些跟。\n有时自度歌声。\n悄不觉、微尖点拍频。\n忆金莲移换，文鸳得侣，绣茵催衮，舞凤轻分。\n懊恨深遮，牵情半露，出没风前烟缕裙。\n知何似，似一钩新月，浅碧笼云。",
        "dynasty": "宋",
        "collection_info": null
    },
    {
        "uuid": "fc1f07370264b5eefe6b5e0808b14654",
        "title": "水调歌头 春事能几许",
        "author": "刘过",
        "content": "春事能几许，密叶着青梅。\n日高花困，海棠春暖想都开。\n不惜春衣典尽，只怕春光归去，片片点苍苔。\n能得几时好，追赏莫俳徊。\n雨飘红，风换翠，苦相催。\n人生行乐，且须痛饮莫辞杯。\n坐则高谈风月，醉则恣眠芳草，醒后亦佳哉。\n湖上新亭好，何事不曾来。",
        "dynasty": "宋",
        "collection_info": null
    },
    {
        "uuid": "4ce074bab9c7095cac2059f0b1348129",
        "title": "水调歌头 弓剑出榆塞",
        "author": "刘过",
        "content": "弓剑出榆塞，铅椠上蓬山。\n得之浑不费力，失亦匹如闲。\n未必古人皆是，未必今人俱错，世事沐猴冠。\n老子不分别，内外与中间。\n酒须饮，诗可作，铗休弹。\n人生行乐，何自催得鬓毛斑。\n达则牙旗金甲，穷则蹇驴破帽，莫作两般看。\n世事只如此，自有识鸮鸾。",
        "dynasty": "宋",
        "collection_info": null
    },
    {
        "uuid": "bdebe0e9346d41fd4e1d45e81012911f",
        "title": "水调歌头 文采汉机轴",
        "author": "刘过",
        "content": "文采汉机轴，人物晋风流。\n丈夫有此，便可谈笑觅封侯。\n试问湘南水石，今古阅人多矣，曾见此公不。\n名姓出天上，声誉塞南州。\n斩楼兰，擒颉利，志须酬。\n青衫何事，犹在楚尾与吴头。\n闻道长安灞水，尽是三槐风月，好奉板舆游。\n此曲为君寿，为我唤歌喉。",
        "dynasty": "宋",
        "collection_info": null
    },
    {
        "uuid": "3ed17b64dfda9c6cfe4675a2d6621f2a",
        "title": "念奴娇 知音者少",
        "author": "刘过",
        "content": "知音者少，算干坤许大，着身何处。\n直待功成方肯退，何日可寻归路。\n多景楼前，垂虹亭下，一枕眠秋雨。\n虚名相误，十年枉费辛苦。\n不是奏赋明光，上书北阙，无惊人之语。\n我自匆忙天未许，赢得衣裾尘土。\n白壁追欢，黄金买笑，付与君为主。\n莼鲈江上，浩然明日归去。",
        "dynasty": "宋",
        "collection_info": null
    },
    {
        "uuid": "671374dbf218c8c9a491be017a97531e",
        "title": "念奴娇 并肩楼上",
        "author": "刘过",
        "content": "并肩楼上，小阑干、犹记年时凭处。\n百岁光阴弹指过，消得几番寒暑。\n鹊去桥空，燕飞钗在，不见穿针女。\n老怀凄断，夜凉知共谁诉。\n不管天上人间，秋期月影，两处相思苦。\n闲揭纱窗人未寝，泪眼不曾晴雨。\n花落莲汀，叶喧梧井，孤雁应为侣。\n浩歌而已，一杯长记时序。",
        "dynasty": "宋",
        "collection_info": null
    },
    {
        "uuid": "75010f75129e9fe3f690dfa230d88405",
        "title": "唐多令 芦叶满汀洲",
        "author": "刘过",
        "content": "芦叶满汀洲。\n塞沙带浅流。\n二十年、重过南楼。\n柳下系舟犹未稳，能几日、又中秋。\n黄鹤断矶头。\n故人今不在。\n旧江山，浑是新愁。\n欲买桂花同载酒，终不似、少年游。",
        "dynasty": "宋",
        "collection_info": null
    },
    {
        "uuid": "246d9842c181bc3de9c2eeadbab1c6ca",
        "title": "满江红 猎猎风蒲",
        "author": "刘过",
        "content": "猎猎风蒲，画船转、碧湾沙浦。\n都不是、蓼汀桃岸，橘州梅渚。\n指点山公骑马地，经由羊祜登山处。\n悄一如、人在水晶宫，销烦暑。\n熏风动，帘旌举。\n秦筝奏，凌波舞。\n拼冰壶沈醉，晚凉归去。\n侵岸一篙杨柳浪，过云几点荷花雨。\n倚楼人、十里凭阑干，神仙侣。",
        "dynasty": "宋",
        "collection_info": null
    },
    {
        "uuid": "328598a1d3662576a827eb9d13171b8c",
        "title": "满江红 敌面风轻",
        "author": "刘过",
        "content": "敌面风轻，一两点、海棠微雨。\n春总在、英雄元帅，晓来游处。\n楼阁万家帘幕卷，江郊十里旌旗驻。\n有黄鹂、百舌啭新声，垂杨舞。\n寒食近，喧箫鼓。\n车马闹，铜鞮路。\n尽不妨沈醉，与花为主。\n风韵可将图画比，笑谈尽是惊人语。\n问何如、邹湛岘山头，陪羊祜。",
        "dynasty": "宋",
        "collection_info": null
    },
    {
        "uuid": "345c5b3cdc4ac57e6f7d16521a1be32f",
        "title": "满江红 霜树啼鸦",
        "author": "刘过",
        "content": "霜树啼鸦，梅欲放、小春清晓。\n庆初度、佩环风外，笑声云表。\n一柱独擎梁栋重，十年整顿干坤了。\n种春风、桃李满人间，知多少。\n功甚大，心常小。\n居廊庙，思耕钓。\n奈华夷休戚，系王颦笑。\n盟府山河书带砺，成周师保须周召。\n看貂蝉、绿鬓本天人，真难老。",
        "dynasty": "宋",
        "collection_info": null
    },
    {
        "uuid": "76436592f7a0c688a01ba9a554c7f8cd",
        "title": "谒金门 归不去",
        "author": "刘过",
        "content": "归不去。\n船泊早春梅渚。\n试听玉人歌白苎。\n行云无觅处。\n翦烛写诗无语。\n漠漠寒生窗户。\n明日短篷眠夜雨。\n宝钗留半股。",
        "dynasty": "宋",
        "collection_info": null
    },
    {
        "uuid": "798b343a870ebb23486749aab6e2dca9",
        "title": "谒金门 秋兴恶",
        "author": "刘过",
        "content": "秋兴恶。\n愁怯罗衾风弱。\n雨线垂垂晴又落。\n轻烟笼翠箔。\n休道旅怀萧索。\n生怕香浓灰薄。\n桂子莫教孤酒约。\n诗情浑落魄。",
        "dynasty": "宋",
        "collection_info": null
    },
    {
        "uuid": "b577c4f7d53896b1be0f9dca38278cfb",
        "title": "贺新郎 倦舞轮袍后",
        "author": "刘过",
        "content": "倦舞轮袍后。\n正鸾慵凤困，依然怨新怀旧。\n别有艳妆来执乐，春笋微揎罗袖。\n试一曲、琅璈初奏。\n莫放珠帘容易卷，怕人知、世有梨园手。\n钗玉冷，钏金瘦。\n烛花对翦明于昼。\n画堂深、屏山掩翠，炭红围兽。\n错认佩环犹未是，依约雏莺啭柳。\n任箭滴、铜壶银漏。\n一片雄心天外去，为声清、响彻云霄透。\n人醉也，尚呼酒。",
        "dynasty": "宋",
        "collection_info": null
    },
    {
        "uuid": "0f741f0838d975162c8b587d1a745a96",
        "title": "贺新郎 院宇重重掩",
        "author": "刘过",
        "content": "院宇重重掩。\n醉沈沈、亭阴转午，绣帘高卷。\n金鸭香浓喷宝篆，惊起雕梁语燕。\n正一架、酴醿开遍。\n嫩萼梢头舒素脸。\n似月娥、初试宫妆浅。\n风力嫩，异香软。\n佳人无意拈针线。\n绕朱阑、六曲俳徊，为他留恋。\n试把花心轻轻数，暗卜归期近远。\n奈数了、依然重怨。\n把酒问春春不管。\n枉教人、只恁空肠断。\n肠断处，怎消遣。",
        "dynasty": "宋",
        "collection_info": null
    },
    {
        "uuid": "88c0116401081d96f341f6265fe680b3",
        "title": "贺新郎 老去相如倦",
        "author": "刘过",
        "content": "老去相如倦。\n向文君说似，而今怎生消遣。\n衣袂京尘曾染处，空有香红尚软。\n料彼此、魂销肠断。\n一枕新凉眠客舍，听梧桐、疏雨秋声颤。\n灯晕冷，记初见。\n楼低不放珠帘卷。\n晚妆残、翠钿狼藉，泪痕凝面。\n人道愁来须殢酒，无奈愁深酒浅。\n但寄兴、焦琴纨扇。\n莫鼓琵琶江上曲，怕荻花、枫叶俱凄怨。\n云万叠，寸心远。",
        "dynasty": "宋",
        "collection_info": null
    },
    {
        "uuid": "cde49832f66c9306a21b7ce51c4f6fb2",
        "title": "贺新郎 睡觉莺啼晓",
        "author": "刘过",
        "content": "睡觉莺啼晓。\n醉西湖、两峰日日，买花簪帽。\n去尽酒徒无人问，唯有玉山自倒。\n任拍手、儿童争笑。\n一舸乘风翩然去，避鱼龙、不见波声悄。\n歌韵歇，唤苏小。\n神仙路远蓬莱岛。\n紫云深、参差禁树，有烟花绕。\n人世红尘西障日，百计不如归好。\n付乐事、与他年少。\n费尽柳金梨雪句，问沈香亭北何时召。\n心未惬，鬓先老。",
        "dynasty": "宋",
        "collection_info": null
    },
    {
        "uuid": "2375daa6a8af905b1d5d84837d23a272",
        "title": "贺新郎 晓印霜花步",
        "author": "刘过",
        "content": "晓印霜花步。\n梦半醒、扶上雕鞍，马嘶人去。\n岚湿青丝双辔冷，缓鞚野梅江路。\n听画角，吹残更鼓。\n悲壮寒声撩客恨，甚貂裘、重拥愁无数。\n霜月白，照离绪。\n青楼回首家何处。\n早山遥、水阔天低，断肠烟树。\n谁念天涯牢落况，轻负暖烟浓雨。\n记酒醒、香销时语。\n客里归鞯须早发，怕天寒、风急相思苦。\n应为我，翠眉聚。",
        "dynasty": "宋",
        "collection_info": null
    },
    {
        "uuid": "c614258998817510f0a4c2d01cacf2ba",
        "title": "贺新郎 多病刘郎瘦",
        "author": "刘过",
        "content": "多病刘郎瘦。\n最伤心、天寒岁晚，客他乡久。\n大舸翩翩何许至，元是高阳旧友。\n便一笑、相欢携手。\n为问武昌城下月，定何如、扬子江头柳。\n追往事，两眉皱。\n烛花细翦明于昼。\n唤青娥、小红楼上，殷勤劝酒。\n昵昵琵琶恩怨语，春笋轻笼翠袖。\n看舞彻、金钗微溜。\n若见故乡吾父老，道长安、市上狂如旧。\n重会面，几时又。",
        "dynasty": "宋",
        "collection_info": null
    },
    {
        "uuid": "9416a88633d9952e3bc50a5b3fc6ec76",
        "title": "贺新郎 弹铗西来路",
        "author": "刘过",
        "content": "弹铗西来路。\n记匆匆、经行十日，几番风雨。\n梦里寻秋秋不见，秋在平芜远树。\n雁信落、家山何处。\n万里西风吹客鬓，把菱花、自笑人如许。\n留不住，少年去。\n男儿事业无凭据。\n记当年、悲歌击楫，酒酣箕踞。\n腰下光芒三尺剑，时解挑灯夜语。\n谁更识、此时情绪。\n唤起杜陵风月手，写江东渭北相思句。\n歌此恨，慰羁旅。",
        "dynasty": "宋",
        "collection_info": null
    },
    {
        "uuid": "0025dda5cc66ee760bad86e9cbebdaf6",
        "title": "水龙吟 谪仙狂客何如",
        "author": "刘过",
        "content": "谪仙狂客何如，看来毕竟归田好。\n玉堂无比，三山海上，虚无飘缈。\n读罢离骚，酒香犹在，觉人间小。\n任菜花葵麦，刘郎去后，桃开处、春多少。\n一夜雪迷兰棹。\n傍寒溪、欲寻安道。\n而今纵有，新诗冰柱，有知音否。\n想见鸾飞，如椽健笔，檄书亲草。\n算平生、白傅风流，未可向、香山老。",
        "dynasty": "宋",
        "collection_info": null
    },
    {
        "uuid": "a050aa6f03827f498f8a0489b09a0c53",
        "title": "水龙吟 庆流阅古无穷",
        "author": "刘过",
        "content": "庆流阅古无穷，相门又见生名世。\n致君事业，全如忠献，经天纬地。\n十二年间，挺身为国，勋庸知几。\n便书之竹帛，铭之彝鼎，勤劳意、竟谁记。\n一自平章庶政，觉人心、顿然兴起。\n朝庭既正，干坤交泰，华夷欢喜。\n行定中原，锦衣归相，分茅□□。\n看貂蝉绿鬓，中书上考，过三千岁。",
        "dynasty": "宋",
        "collection_info": null
    },
    {
        "uuid": "aa6cdbac607edf2eb0b6ffbdc75ae3b4",
        "title": "祝英台近 笑天涯",
        "author": "刘过",
        "content": "笑天涯，还倦客。\n欲起病无力。\n风雨春归，一日近一日。\n看人结束征衫，前呵骑马，腰剑上、陇西平贼。\n鬓分白。\n只可归去家山，无田种瓜得。\n空抱遗书，憔悴小楼侧。\n杜鹃不管人愁，月明枝上，直啼到、枕边相觅。",
        "dynasty": "宋",
        "collection_info": null
    },
    {
        "uuid": "4ab368201922695c4140b9bbe1286072",
        "title": "柳梢青 泛菊杯深",
        "author": "刘过",
        "content": "泛菊杯深，吹梅角远，同在京城。\n聚散匆匆，云边孤雁，水上浮萍。\n教人怎不伤情。\n觉几度、魂飞梦惊。\n后夜相思，尘随马去，月逐舟行。",
        "dynasty": "宋",
        "collection_info": null
    },
    {
        "uuid": "2ed3f6869ce1dcf9b372c005d4af8ae1",
        "title": "霜天晓角 霜天晓角",
        "author": "刘过",
        "content": "霜天晓角。\n梦回滋味恶。\n酒醒不襟寒力，纱窗外、月华薄。\n拥衾思旧约。\n无情风透幕。\n惟有梅花相伴，不成是、也吹落。",
        "dynasty": "宋",
        "collection_info": null
    },
    {
        "uuid": "9b34da0f7e456a8f03448662cda230f6",
        "title": "辘轳金井・四犯翦梅花 翠眉重扫",
        "author": "刘过",
        "content": "翠眉重扫。\n后房深、自唤小蛮娇小。\n绣带罗垂，报浓妆才了。\n堂虚夜悄。\n但依约、鼓箫声闹。\n一曲梅花，尊前舞彻，梨园新调。\n高阳醉、玉山未倒。\n看鞋飞凤翼，钗梁微袅。\n秋满东湖，更西风凉早。\n桃源路杳。\n记流水、泛舟曾到。\n桂子香浓，梧桐影转，月寒天晓。",
        "dynasty": "宋",
        "collection_info": null
    },
    {
        "uuid": "e8d42f70e6aab981328c27b93d5ed1ce",
        "title": "好事近 谁斫碧琅轩",
        "author": "刘过",
        "content": "谁斫碧琅轩，影撼半庭风月。\n尚有岁寒心在，留得数茎华发。\n龙孙戏弄碧波涛，随手清风发。\n滚到浪花深处，起一窝香雪。",
        "dynasty": "宋",
        "collection_info": null
    },
    {
        "uuid": "598eddd2ff2e9ac416568eb4ebac20ac",
        "title": "四字令・醉太平 情深意真",
        "author": "刘过",
        "content": "情深意真。\n眉长鬓青。\n小楼明月调筝。\n写春风数声。\n思君忆君。\n魂牵梦萦。\n翠销香暖云屏。\n更那堪酒醒。",
        "dynasty": "宋",
        "collection_info": null
    },
    {
        "uuid": "f39d22f84847f6ab3fe1ad4f965c8d58",
        "title": "蝶恋花 帘幕闻声歌已妙",
        "author": "刘过",
        "content": "帘幕闻声歌已妙。\n一曲尊前，真个梅花早。\n眉黛两山谁为扫。\n风流京兆江南调。\n醉得白鬚人易老。\n老去侯鲭，旧也曾年少。\n后夜短篷霜月晓。\n梦魂依约云山绕。",
        "dynasty": "宋",
        "collection_info": null
    },
    {
        "uuid": "1cd8be9b706686a442a46ef98062a468",
        "title": "蝶恋花 宝鉴年来微有晕",
        "author": "刘过",
        "content": "宝鉴年来微有晕。\n懒照容华，人远天涯近。\n昨夜灯花还失信。\n无心更唱《江城引》。\n行过短墙回首认。\n醉撼花梢，红雨飞成阵。\n拌了为郎憔悴损。\n庞儿恰似江梅韵。",
        "dynasty": "宋",
        "collection_info": null
    },
    {
        "uuid": "7820b4a11ea7489fa806837c6e029c2d",
        "title": "临江仙 满院花香晴昼永",
        "author": "刘过",
        "content": "满院花香晴昼永，愔愔亭户无人。\n谁将心绪管青春。\n游丝知我懒，江柳也眉颦。\n近水远山都积恨，可堪芳草如茵。\n何曾一日不思君。\n无书凭朔雁，有泪在罗巾。",
        "dynasty": "宋",
        "collection_info": null
    },
    {
        "uuid": "c1079b52166b722f3279ada2b6177382",
        "title": "临江仙 数叠小山亭馆静",
        "author": "刘过",
        "content": "数叠小山亭馆静，落花红雨园林。\n画楼风月想重临。\n琵琶金凤语，长笛水龙吟。\n青眼已伤前遇少，白头孤负知音。\n苔墙藓井夜沈沈。\n无聊成独坐，有恨即沾襟。",
        "dynasty": "宋",
        "collection_info": null
    },
    {
        "uuid": "f0c7253e9070958a6bbd34f49d3d68dc",
        "title": "临江仙 长短驿亭南北路",
        "author": "刘过",
        "content": "长短驿亭南北路，蒙茸醉拥驼裘。\n雪天行计欠人留。\n严风催酒醒，微雨替梅愁。\n自作小词呵冻写，冷金淡衬银钩。\n此情知得几时休。\n寒云迷洛浦，残梦绕秦楼。",
        "dynasty": "宋",
        "collection_info": null
    },
    {
        "uuid": "7fa3f81cbd83145c50da0f762cafaf39",
        "title": "临江仙 红袖扶来聊促膝",
        "author": "刘过",
        "content": "红袖扶来聊促膝，龙团共破春温。\n高标终是绝尘氛。\n两箱留烛影，一水试云痕。\n饮罢清风生两腋，馀香齿颊犹存。\n离情凄咽更休论。\n银鞍和月载，金碾为谁分。",
        "dynasty": "宋",
        "collection_info": null
    },
    {
        "uuid": "80190894abac9e176a88ba039039324e",
        "title": "江城子 海棠风韵玉梅春",
        "author": "刘过",
        "content": "海棠风韵玉梅春。\n小腰身。\n晓妆新。\n长是花时，犹系茜罗裙。\n一撮精神娇欲滴，说不似，画难真。\n楼前江柳又江云。\n隔音尘。\n泪沾襟。\n一点征帆，烟浪渺无津。\n万斛相思红豆子，凭寄与个中人。",
        "dynasty": "宋",
        "collection_info": null
    },
    {
        "uuid": "e31f380cee815d579b7fe26c7a754be1",
        "title": "江城子 淡香幽艳露华浓",
        "author": "刘过",
        "content": "淡香幽艳露华浓。\n晚妆慵。\n略匀红。\n春困恹恹，□□鬓云松。\n早是自来莲步小，新样子，为谁弓。\n画堂西畔曲栏东。\n醉醒中。\n苦匆匆。\n卷上珠帘，依旧半床空。\n香炧满炉人未寝，花弄月，竹摇风。",
        "dynasty": "宋",
        "collection_info": null
    },
    {
        "uuid": "8ee8a1e3109a8d8df11fe9529a2df9dd",
        "title": "浣溪沙 黄鹤楼前识楚卿",
        "author": "刘过",
        "content": "黄鹤楼前识楚卿。\n彩云重叠拥娉婷。\n席间谈笑觉风生。\n标格胜如张好好，情怀浓似薛琼琼。\n半帘花月听弹筝。",
        "dynasty": "宋",
        "collection_info": null
    },
    {
        "uuid": "2f0d03256c84a3e8c1346f37e5af231e",
        "title": "浣溪沙 墙外蒙蒙雨湿烟",
        "author": "刘过",
        "content": "墙外蒙蒙雨湿烟。\n参差小树绿阴圆。\n残春中酒落花前。\n海燕成巢终是客，鳏鱼入夜几曾眠。\n人间一段恶因缘。",
        "dynasty": "宋",
        "collection_info": null
    },
    {
        "uuid": "4409b5b0c27f47036fbde2c7a7da49c5",
        "title": "浣溪沙 着意寻芳已自迟",
        "author": "刘过",
        "content": "着意寻芳已自迟。\n可堪容易送春归。\n酒阑无奈思依依。\n杨柳小桥人远别，梨花深巷月斜辉，此情惟我与君知。",
        "dynasty": "宋",
        "collection_info": null
    },
    {
        "uuid": "19465e370f7f6ca6c61eebac7f44b5a6",
        "title": "浣溪沙 谁把幽香透骨熏",
        "author": "刘过",
        "content": "谁把幽香透骨熏。\n韵高全似玉楼人。\n几时劝酒不深颦。\n竹里绝怜闲体态，月边无限好精神。\n一枝斜插坐生春。",
        "dynasty": "宋",
        "collection_info": null
    },
    {
        "uuid": "41902dd52e1064cab950aaaa9b499a90",
        "title": "浣溪沙 雾鬓云鬟已懒梳",
        "author": "刘过",
        "content": "雾鬓云鬟已懒梳。\n君休乔木妾归欤。\n且来卖酒伴相如，骨细肌丰周昉画，肉多韵胜子瞻书。\n琵琶弦索尚能无。",
        "dynasty": "宋",
        "collection_info": null
    },
    {
        "uuid": "3a431f7e64a931373ccee973d6d7a708",
        "title": "满庭芳 浅约鸦黄",
        "author": "刘过",
        "content": "浅约鸦黄，轻匀螺黛，故教取次梳妆。\n减轻琶面，新样小鸾凰。\n每为花娇玉软，慵对客、斜倚银床。\n春来病，兰熏半歇，满笐舞衣裳。\n悲凉。\n人事改，三春秾艳，一夜繁霜。\n似人归洛浦，云散高唐。\n痛念平生情分，孤负我、临老风光。\n罗裙在，凭谁留意，去觅反魂香。",
        "dynasty": "宋",
        "collection_info": null
    },
    {
        "uuid": "0882c309ddb784d5b1b712e106224bfa",
        "title": "西江月 细雨黄梅初熟",
        "author": "刘过",
        "content": "细雨黄梅初熟，微风燕子交飞。\n手拈团扇写新题。\n心事恹恹难寄。\n片月只堪供恨，双星却有重期。\n石榴裙子正芬菲。\n知为何人慵系。",
        "dynasty": "宋",
        "collection_info": null
    },
    {
        "uuid": "8e27a1f28730328b2564827f6653fb8f",
        "title": "西江月 素面偏宜酒晕",
        "author": "刘过",
        "content": "素面偏宜酒晕，晓妆净洗啼痕。\n只疑身是玉梅魂。\n长为春风瘦损。\n冉冉烟生兰渚，娟娟月挂愁村。\n落花飞絮耿黄昏。\n又是一番新恨。",
        "dynasty": "宋",
        "collection_info": null
    },
    {
        "uuid": "2b37463039aec00a65433015b2e12956",
        "title": "西江月 楼上佳人楚楚",
        "author": "刘过",
        "content": "楼上佳人楚楚，天边皓月徐徐。\n呼童忙为卷虾须。\n试问中情几句。\n圆少却因底事，缺多毕竟何如。\n嫦娥无语谩踌躇。\n飞过画栏西去。",
        "dynasty": "宋",
        "collection_info": null
    },
    {
        "uuid": "db01e1e5a006156bc287311469ea6e76",
        "title": "天仙子 别酒醺醺容易醉",
        "author": "刘过",
        "content": "别酒醺醺容易醉。\n回过头来三十里。\n马儿只管去如飞，牵一会。\n坐一会。\n断送杀人山共水。\n是则青衫终可喜。\n不道恩情拼得未。\n雪迷村店酒旗斜，去也是。\n住也是。\n烦恼自家烦恼你。",
        "dynasty": "宋",
        "collection_info": null
    },
    {
        "uuid": "c43a09d2466f76e540b52b94c4dc4e5a",
        "title": "天仙子 彩笔恹恹慵赋咏",
        "author": "刘过",
        "content": "彩笔恹恹慵赋咏。\n斗草闲来寻小迳。\n西园春事只供愁，当好景。\n成孤另。\n春又那知人欲病。\n洗尽残妆临晚镜。\n淡玉一团浆水莹。\n强持檀板近芳樽，云遏定。\n君须听。\n低唱月来花弄影。",
        "dynasty": "宋",
        "collection_info": null
    },
    {
        "uuid": "259f3fede204dbc8a2ccf40167fcceda",
        "title": "六州歌头 中兴诸将",
        "author": "刘过",
        "content": "中兴诸将，谁是万人英。\n身草莽，人虽死，气填膺。\n尚如生。\n年少起河朔，弓两石，剑三尺，定襄汉，开虢洛，洗洞庭。\n北望帝京。\n狡兔依然在，良犬先烹。\n过旧时营垒，荆鄂有遗民。\n忆故将军。\n泪如倾。\n说当年事，知恨苦，不奉诏，伪耶真。\n臣有罪，陛下圣，可鉴临。\n一片心。\n万古分茅土，终不到，旧奸臣。\n人世夜，白日照，忽开明。\n衮佩冕圭百拜，九泉下、荣感君恩。\n看年年三月，满地野花春。\n卤簿迎神。",
        "dynasty": "宋",
        "collection_info": null
    },
    {
        "uuid": "9bc8a72fc34ed4fb304123243a036bf7",
        "title": "六州歌头 镇长淮",
        "author": "刘过",
        "content": "镇长淮，一都会，古扬州。\n升平日，珠帘十里春风、小红楼。\n谁知艰难去，边尘暗，胡马扰，笙歌散，衣冠渡，使人愁。\n屈指细思，血战成何事，万户封侯。\n但琼花无恙，开落几经秋。\n故垒荒丘。\n似含羞。\n怅望金陵宅，丹阳郡，山不断绸缪。\n兴亡梦，荣枯泪，水东流。\n甚时休。\n野灶炊烟里，依然是，宿貔貅。\n叹灯火，今萧索，尚淹留。\n莫上醉翁亭，看蒙蒙雨、杨柳丝柔。\n笑书生无用，富贵拙身谋。\n骑鹤东游。",
        "dynasty": "宋",
        "collection_info": null
    },
    {
        "uuid": "9043d7d37c090e63be2aceccb3c8758a",
        "title": "沁园春 天下稼轩",
        "author": "刘过",
        "content": "天下稼轩，文章有弟，看来未迟。\n正三齐盗起，两河民散，势倾似土，国泛如杯。\n猛士云飞，狂胡灰灭，机会之来人共知。\n何为者，望桂林西去，一骑星驰。\n离筵不用多悲。\n唤红袖佳人分藕丝。\n种黄柑千户，梅花万里，等闲游戏，毕竟男儿。\n入幕来南，筹边如北，翻覆手高来去棋。\n公馀且，画玉簪珠履，倩米元晖。",
        "dynasty": "宋",
        "collection_info": null
    },
    {
        "uuid": "df56d9d8c8d44d61ba7a73e4fc5aa7f9",
        "title": "八声甘州 问紫岩去后汉公卿",
        "author": "刘过",
        "content": "问紫岩去后汉公卿，不知几貂蝉。\n谁能借留侯箸，着祖生鞭。\n依旧尘沙万里，河洛染腥膻。\n谁识道山客，衣钵曾传。\n共记玉堂对策，欲先明大义，次第筹边。\n况重湖八桂，袖手已多年。\n望中原驱驰去也，拥十州、牙纛正翩翩。\n春风早，看东南王气，飞绕星躔。",
        "dynasty": "宋",
        "collection_info": null
    },
    {
        "uuid": "ebcc425679c8b2d3ad744d66ecef4ade",
        "title": "四犯翦梅花 水殿风凉",
        "author": "刘过",
        "content": "水殿风凉，赐环归、正是梦熊华旦。\n叠雪罗轻，称云章题扇。\n西清侍宴。\n望黄伞、日华笼辇。\n金券三王，玉堂四世，帝恩偏眷。\n临安记、龙飞凤舞，信神明有后，竹梧阴满。\n笑折花看，橐荷香红润。\n功名岁晚。\n带河与、砺山长远。\n麟脯杯行，狨鞯坐稳，内家宣劝。",
        "dynasty": "宋",
        "collection_info": null
    },
    {
        "uuid": "efd0c540f62464d270928a46a83d0b11",
        "title": "小桃红・连理枝 晚入纱窗静",
        "author": "刘过",
        "content": "晚入纱窗静。\n戏弄菱花镜。\n翠袖轻匀，玉纤弹去，小妆红粉。\n画行人、愁外两青山，兴尊前离恨。\n宿酒醺难醒。\n笑记香肩并。\n暖借莲腮，碧云微透，晕眉斜印。\n最多情、生怕外人猜，拭香津微搵。",
        "dynasty": "宋",
        "collection_info": null
    },
    {
        "uuid": "127870182dc6cf9000a4755b1b0dc34b",
        "title": "竹香子 一琐窗儿明快",
        "author": "刘过",
        "content": "一琐窗儿明快。\n料想那人不在。\n熏笼脱下旧衣裳，件件香难赛。\n匆匆去得忒煞。\n这镜儿、也不曾盖。\n千朝百日不曾来，没这些儿个采。",
        "dynasty": "宋",
        "collection_info": null
    },
    {
        "uuid": "b36525120e53c84f4e46c1dd6b6638e8",
        "title": "祝英台近 窄轻衫",
        "author": "刘过",
        "content": "窄轻衫，联宝辔，花里控金勒。\n有底风光，都在画阑侧。\n日迟春暖融融，杏红深处，为花醉，一鞭春色。\n对娇质。\n为我歌捧瑶觞，欢歌动阡陌。\n□似多情，飞上鬓云碧。\n晚来约住青骢，蹋花归去，乱红碎、一庭风月。",
        "dynasty": "宋",
        "collection_info": null
    },
    {
        "uuid": "63854a781c13e7d4c3a151d598561fe6",
        "title": "临江仙 半雨半晴模样",
        "author": "刘过",
        "content": "半雨半晴模样，乍寒乍热天时。\n榴花香逐湿风飞。\n绿云翻翠浪，水急转前溪。\n谁识清凉意思，珊瑚枕冷先知。\n秋光预若借些儿。\n剩催金粟闹，素魄好扬辉。",
        "dynasty": "宋",
        "collection_info": null
    },
    {
        "uuid": "e86f02fe8fa60fc241f51d6a0838366b",
        "title": "鹧鸪天 楼外云山千万重",
        "author": "刘过",
        "content": "楼外云山千万重。\n画眉人隔小帘栊。\n风垂舞柳春犹浅，雪点酥胸暖未融。\n携手处，又相逢。\n夜阑心事与郎同。\n一杯自劝羔儿酒，十幅销金暖帐笼。",
        "dynasty": "宋",
        "collection_info": null
    },
    {
        "uuid": "8c519149262022a41b672308c69494d3",
        "title": "清平乐 忔憎憎地",
        "author": "刘过",
        "content": "忔憎憎地。\n一捻儿年纪。\n待道瘦来肥不是。\n宜着淡黄衫子。\n唇边一点樱多。\n见人频敛双蛾。\n我自金陵怀古，唱时休唱西河。",
        "dynasty": "宋",
        "collection_info": null
    },
    {
        "uuid": "cbe0b0ca17ade4514d4c12b3f56e2a1c",
        "title": "西江月 堂上谋臣尊俎",
        "author": "刘过",
        "content": "堂上谋臣尊俎，边头将士干戈。\n天时地利与人和。\n燕可伐欤曰可。\n今日楼台鼎鼐，明年带砺山河。\n大家齐唱大风歌。\n不日四方来贺。",
        "dynasty": "宋",
        "collection_info": null
    },
    {
        "uuid": "2443d676cb0d51d46ce7a6db4eb47f0e",
        "title": "临江仙 行道桥南无酒卖",
        "author": "刘过",
        "content": "行道桥南无酒卖，老天犹困英雄。",
        "dynasty": "宋",
        "collection_info": null
    },
    {
        "uuid": "3263664864725297e84545e746cc182c",
        "title": "糖多令・唐多令 解缆蓼花湾",
        "author": "刘过",
        "content": "解缆蓼花湾。\n好风吹去帆。\n二十年、重过新滩。\n洛浦凌波人去后，空梦绕、翠屏间。\n飞雾湿征衫。\n苍苍烟树寒。\n望星河、低处长安。\n绮陌红楼应笑我，为梅事、过江南。",
        "dynasty": "宋",
        "collection_info": null
    },
    {
        "uuid": "7dfa7e7e0a64ceeb5cfcda82f3bb4f6d",
        "title": "贺新郎 水浴芙蓉净",
        "author": "刘过",
        "content": "水浴芙蓉净。\n护浓香、迟开半敛，靓妆临镜。\n长忆耶溪熏风里，年少红颜照映。\n夜露冷、酒随香醒。\n回首当时同舟侣，为相思、怕折琼瑶柄。\n千万缕，意难罄。\n玻璃三万六千顷。\n洗精神、尘埃尽绝，敻然端整。\n浪蕊年来都慵问，爱此浓情淡性。\n待移种、灵根玉井。\n太一真人今何在，取高花、十丈供烟艇。\n来伴我，泛清影。",
        "dynasty": "宋",
        "collection_info": null
    },
    {
        "uuid": "bd6010d9dbad848744e325238c86d304",
        "title": "清平乐 新来塞北",
        "author": "刘过",
        "content": "新来塞北。\n传到真消息。\n赤地居民无一粒。\n更五单于争立。\n维师尚父鹰扬。\n熊罴百万堂堂。\n看取黄金假钺，归来异姓真王。",
        "dynasty": "宋",
        "collection_info": null
    },
    {
        "uuid": "d277538a8850e8a51ddd126ebb355d81",
        "title": "西吴曲 说襄阳、旧事重省",
        "author": "刘过",
        "content": "说襄阳、旧事重省。\n记铜驼巷陌、醉还醒。\n笑莺花别后，刘郎憔悴萍梗。\n倦客天涯，还买个、西风轻艇。\n便欲访、骑马山翁，问岘首、那时风景。\n楚王城里，知几度经过，摩挲故宫柳瘿。\n漫吊景。\n冷烟衰草凄迷，伤心兴废，赖有阳春古郢。\n干坤谁望，陆百里路中原，空老尽英雄，肠断剑锋冷。",
        "dynasty": "宋",
        "collection_info": null
    },
    {
        "uuid": "d9311a881a9db2bcc6b5dfca02202de1",
        "title": "襄阳歌",
        "author": "刘过",
        "content": "十年着脚走四方，胡不归来兮襄阳。\n襄阳真是用武国，上下吴蜀天中央。\n铜鞮坊裏弓作市，八邑田熟麦当粮。\n一条路入秦陇去，落日彷佛见太行。\n土风沉浑士奇杰，呜呜酒后歌声发。\n歌曰人定兮胜天，半壁久无胡日月。\n买剑倾家赀，市马託生死。\n科举非不好，行都兮万里。\n人言边人尽粗材，卧龙高卧不肯来。\n杜甫诗成米芾写，二三子亦英雄哉。",
        "dynasty": "宋",
        "collection_info": null
    },
    {
        "uuid": "e4134d6312063781ba98c7caf18df939",
        "title": "多景楼醉歌",
        "author": "刘过",
        "content": "君不见七十二子从夫子，儒雅强半鲁国士。\n二十八宿佐中兴，英雄多是僰阳人。\n丈夫生有四方志，东欲入海西入秦。\n安能龌龊守一隅，白头章句浙与闽。\n醉游太白呼峨岷，奇材剑客结楚荆。\n不随举子纸上学六韬，不学腐儒穿凿注五经。\n天长路远何时到，侧身望兮涕霑巾。",
        "dynasty": "宋",
        "collection_info": null
    },
    {
        "uuid": "2e202f55f2d1d0f49382b2bf3e467059",
        "title": "红酒歌呈京西漕刘郎中立义",
        "author": "刘过",
        "content": "桃花为麯杏为糵，酒醖仙方得新法。\n大槽迸裂猩血流，小槽夜雨真珠滴。\n岘山之北古襄阳，春风烂漫草花香。\n乘轺谁为部使者，金闺通籍尚书郎。\n儿样爱民真父母，十万人家感恩厚。\n鹅儿不酌宜城黄，流霞造此江南酒。\n轮蹄日日行乐同，琥珀潋滟琉璃钟。\n珊瑚枝下贵公子，人面日色相争红。\n栏桿十二开帘幔，腰鼓轰雷奏仙乐。\n翠翘金凤大堤倡，玉纤捧劝罗衣薄。\n人生百岁能几何，海棠花开春较多。\n有貂可解换一斗，醉到天晓待作么。",
        "dynasty": "宋",
        "collection_info": null
    },
    {
        "uuid": "9b59b294acdfa44f9b4deda05f9e3b67",
        "title": "瓜州歌",
        "author": "刘过",
        "content": "今年城保寨，明年城瓜州。\n寇来不能御，贼去欲自囚。\n伟哉淮南镇，禹贡之扬州。\n念昔蕞尔虏，马棰轻江流。\n翠华离金陵，人有李郭不。\n幸被帐下儿，一箭毙其酋。\n帝羓有遗臭，鲜血粘髑髅。\n败军惨无主，蛇豕散莫收。\n势当截归路，尽与俘馘休。\n甲兵洗黄河，境土尽白沟。\n天予弃不取，区区乃人谋。\n金帛输东南，礼事昆夷优。\n参差女墙月，深夜照敌楼。\n泊船运河口，颇为执事羞。",
        "dynasty": "宋",
        "collection_info": null
    },
    {
        "uuid": "de317c1a5703fca240982f6ea818e305",
        "title": "盱眙行",
        "author": "刘过",
        "content": "车徐行，马后驰，天寒游子来盱眙。\n功名邂逅未可知，生身毕竟要何为。\n既不起草黄金闺，又不侍宴白玉墀。\n何不夜投将军飞，劝上征伐鞭四夷。\n沧海可填山可移，男儿志气当如斯。\n安能生死困毛锥，八韵作赋五字诗。\n金牌郎君黄头儿，有眼不忍重见之。\n志大才疎浩无期，逢人举似人笑嬉。\n谓之痴人未必痴，唤作奇士何能奇。",
        "dynasty": "宋",
        "collection_info": null
    },
    {
        "uuid": "a710049870fcfa724b37c747740f799f",
        "title": "从军乐",
        "author": "刘过",
        "content": "蛟龙宝剑鸊鹈刀，黄金络马花盘袍。\n臂弓腰矢出门去，百战未怕皋兰鏖。\n酒酣纵猎自足快，诗成横槊人称豪。\n但期处死得其所，一死政自轻鸿毛。\n将军三箭定天山，丞相五月入不毛。\n生前封侯死庙食，云台突兀秋山高。\n书生如鱼蠹书册，辛苦雕篆真徒劳。\n儿时鼓箧走京国，渐老一第犹未叨。\n自嗟赋命如纸薄，始信从军古云乐。",
        "dynasty": "宋",
        "collection_info": null
    },
    {
        "uuid": "6edf17d9b9b17c6453e1aaee247dcb5e",
        "title": "登昇元阁故基",
        "author": "刘过",
        "content": "脚力倦矣曷少休，侵晨更作昇元游。\n眼中已不见二百四十尺突兀之高楼，但见炊烟万竈宿貔貅。\n上有啼鸦噪鹊如泣诉，下有藤蔓老树根据枝相虬。\n想其结缔初，匠石巧与造物侔。\n桷榱枅栱不知几大木，一木牵挽回万牛。\n山川退听左右受约束，日月乌兔早暮东西流。\n阿房之旗矗立矮如戟，临春结绮望仙三阁俱下头。\n杯埦块潜培塿而已矣，蹄涔洞庭芥为舟。\n拄撑霄汉弹压大千界，下历梁唐秦隋晋汉周。\n一朝世故有翻覆，祸结祝融回禄与鬰攸。\n灰飞障天烟焰炽，一火三月烂不收。\n遂使觚棱化草莽，丹雘成墟丘。\n吾闻至人侈俭初何心，有茅一把盖头便可留。\n何必穷极土木事妖怪，脧削赤子膏血敛以裒。\n是故子刘子，不仙不佛亦不侯。\n视鸾台凤阁为蘧庐，百万买宅亦梦幻泡影沤。\n江西岂无家，白沙翠竹泉石幽。\n茅檐曝日搔背痒，篱缺墙破手葺修。\n如以天地为室庐，日月行住坐卧得自由。\n不为朱门是，不作白屋羞。\n有时骑鲸千里游汗漫，有时蛤蜊遽食龟殻秋。\n彼昇元阁者亟成而復坏，肠亦不能为之断，心亦不能为之忧。\n造物何足云，此身自赘疣。\n誉尧毁桀未必公是非，丘跖两窖蚁与蝼。\n日斜诸公急下山，我有斗酒归去来兮相与劝酬。",
        "dynasty": "宋",
        "collection_info": null
    },
    {
        "uuid": "6386b4cebd116f302fd228d6cb38d041",
        "title": "大雪登越州城楼",
        "author": "刘过",
        "content": "北风吹雪天尽头，苏州未了来越州。\n越人夜乘剡溪舟，乌喙还念栖山不。\n吴人载酒登虎丘，窈窕万舞杂清讴。\n迤逦茂苑来长洲，不顾麋鹿苏台游。\n我独忍冻城上楼，欲擒元济入蔡州。\n铁骑突出风飕飕，越人惊倒吴人愁。",
        "dynasty": "宋",
        "collection_info": null
    },
    {
        "uuid": "204aa78eb04b25e7d37624c275c61ea3",
        "title": "望幸金陵",
        "author": "刘过",
        "content": "建业水大胜，武昌鱼有味，江东云不比渭北春天树。\n春天门崒嵂，两岸石壁立，石头钟阜龙虎东西分。\n椎牛酾酒家家准拟犒六军，翠华不来冷落行宫门。\n泰华不易得，天下关中为本根。\n怀哉金陵古帝藩，千船泊兮万马屯。\n西湖真水真山好，吾君亦岂忘中原。",
        "dynasty": "宋",
        "collection_info": null
    },
    {
        "uuid": "b3e272650e6043376384534cd876bed0",
        "title": "舣舟采石",
        "author": "刘过",
        "content": "我昔南游武昌夏口之山川，赤壁弔古齐安边。\n又尝北抵鹤唳风声地，八公山前望淝水。\n谁令舣舟牛渚矶，楼船蔽江忆当时。\n周郎未战曹瞒走，谢安一笑苻坚危。\n黄云如屯夜月白，箭痕刀痕满枯骨。\n健儿饭饱饮马来，意气犹雄歌尚烈。\n只今采石还戍兵，诸将奄奄泉下人。\n饭囊盛饭酒瓮酒，位去三衙称好手。",
        "dynasty": "宋",
        "collection_info": null
    },
    {
        "uuid": "b234a668db06746f1bcb93d0655b2633",
        "title": "题润州多景楼",
        "author": "刘过",
        "content": "金山焦山相对起，挹尽东流大江水。\n一楼坐断水中央，收拾淮南数千里。\n西风把酒闲来游，木叶渐脱人间秋。\n烟尘茫茫路渺渺，神京不见双泪流。\n君不见王勃才名今盖世，当时未遇庸人尔。\n琴书落魄豫章城，滕王阁中悲帝子。\n又不见李白才思真天然，时人未省为谪仙。\n一朝放浪金陵去，凤凰台上望长安。\n我今四海行将遍，东历苏杭西汉沔。\n第一江山最上头，天下无人独登览。\n楼高思远愁绪多，楼乎楼乎奈汝何。\n安得李白与王勃，名与此楼长突兀。",
        "dynasty": "宋",
        "collection_info": null
    },
    {
        "uuid": "a310899012c6f2fa4b87ddca214e60f1",
        "title": "清溪阁交胡仲芳韵",
        "author": "刘过",
        "content": "琼树枝新梅蕊迸，与君携手清溪问。\n旧时狎客歌舞场，何似诗人风雪径。\n溪边杰阁高崚层，左右华屋连飞甍。\n依稀王谢鸣珂里，彷佛秦筝云母屏。\n古来繁华各衰歇，只有不磨惟璧月。\n小船何处载愁来，哀怨一声吹笛裂。",
        "dynasty": "宋",
        "collection_info": null
    },
    {
        "uuid": "d683645cc53d5ea7da358ee38c78f962",
        "title": "呈陈总领五首  其一",
        "author": "刘过",
        "content": "旄头欃枪锐衝击，杀气隆隆半天黑。\n千家悲哀万家哭，唐邓征魂招不得。\n北斗移杓向西指，八月风高塞尘起。\n大军忠义赴襄阳，飞鸟潜鱼未知死。\n黔黎殷忧痛无策，愿得空中降韩白。\n呜呼何代无奇才，世间未有黄金台。",
        "dynasty": "宋",
        "collection_info": null
    },
    {
        "uuid": "1dbc445ca8692b8d0058290b978e7ea8",
        "title": "呈陈总领五首  其二",
        "author": "刘过",
        "content": "太宗造唐刬隋乱，仁义结民过炎汉。\n胡雏负恩逆天纪，忠义回天四方起。\n嗟哉主将失纪律，百万秦人半为鬼。\n浮云改变异今古，不谓前车眼中睹。\n尝时潼关说歌舒，今日襄阳说皇甫。",
        "dynasty": "宋",
        "collection_info": null
    },
    {
        "uuid": "2fcd221d8179ae2f9a5d978aab73e7d7",
        "title": "呈陈总领五首  其三",
        "author": "刘过",
        "content": "先生文章擅经纬，战法渊源如孔子。\n当时蜒獠沸溪洞，一扫蛮风凈如水。\n胸中气压万人将，亿万貔貅资馈饷。\n汉家火德接天统，秘计奇谋堪任相。\n愿公飞章告天子，敌疾如风走如鬼。",
        "dynasty": "宋",
        "collection_info": null
    },
    {
        "uuid": "4eed303bee043a6a0cab4d9d6c133b69",
        "title": "呈陈总领五首  其四",
        "author": "刘过",
        "content": "商蚷驰河河可凭，精卫填海海可平。\n物情大忌不量力，立志亦復加专精。\n忆昨痛哭丽正门，白袍黑帽如游魂。\n中书堂留草茅疏，不赐诛戮光宗恩。\n暮年志气耻雕丧，广长阳中吊名将。\n愿持上方三寸铁，细剖赤心告今上。",
        "dynasty": "宋",
        "collection_info": null
    },
    {
        "uuid": "94427da215247d8f704feda3eb5e794f",
        "title": "呈陈总领五首  其五",
        "author": "刘过",
        "content": "今上聪明过尧汤，师王忠纯如魏王。\n君上戮力殄仇虏，六月戈甲飞冰霜。\n泗州已復汉正朔，议饰寝庙修洛阳。\n草茅蝼蚁百无用，山林岂復中原梦。\n敬须洗眼候河清，读公浯水中兴颂。",
        "dynasty": "宋",
        "collection_info": null
    },
    {
        "uuid": "4896d14d1aece41da3baa12d0a2a69f0",
        "title": "忆鄂渚",
        "author": "刘过",
        "content": "我离鄂渚已十年，吴儿越女空华鲜。\n不如上游古形势，四十余万兵筹边。\n中原地与荆襄近，烈士烈兮猛士猛。\n泽连云梦寒打围，城接武昌晓排阵。\n书生岂无一策奇，叩阍击鼓天不知。\n却思仙人白玉笛，胡床醉倚南楼吹。\n貂蝉兜鍪两岑寂，若耶溪傍还作客。\n空余黄鹤旧题诗，醉笔颠狂惊李白。",
        "dynasty": "宋",
        "collection_info": null
    },
    {
        "uuid": "5a7080f1e8fa6a0c3d3844d4f8768458",
        "title": "寄竹隠先生孙应时",
        "author": "刘过",
        "content": "苏州酒滴如真珠，公能醉之酒百壶。\n得閒政恐不来尔，来则倒屣相与俱。\n江山绕楼诗句好，奔走万变同驰驱。\n大书小草各有能，雷雹震耀鶑花姝。\n当其半醉尚醒在，宛若处女未嫁夫。\n杯行到手湖海歇，翻覆云雨来须臾。\n羲之屈使坐北面，命骚如役仆与奴。\n角巾斜飘鬓毛出，笔墨颠倒衫袖乌。\n回旋左右如有碍，归路不记长鬚扶。\n宾侪指摘士窃笑，亦有好事描为图。\n或云先生鬰于用，浮沈欲以酒自娱。\n实非能饮姑好客，不时斗酒由人须。\n若予乃是真饮者，糟丘日日乡无何。\n虽然人亦难意料，未可目以为酒徒。\n相逢摆畧边幅尽，胸次开豁无城郛。\n敛藏穷达付之酒，不以礼法自束拘。\n情归一真举无僞，滑稽玩世为通儒。\n饮与不饮无不可，醉醒醒醉同一区。\n痴人之前莫说梦，梦中说梦愈阔迂。\n客来辄饮饮辄醉，此其所以为竹湖。\n不然他人岂无酒，欲去此脚自懒趋。\n计公之客日百数，结束冠带纷座隅。\n欲言喉牙物如梗，中怀腹非外示愚。\n不如鄙性好诚实，退无取议进不谀。\n欧公自爱曼卿放，昌黎亦喜刘叉粗。\n满城风雨重阳近，黄花篱落金英敷。\n山高凛风吹客倒，公楼虽小主者殊。\n狂当相就取一醉，有酒饮我无酒酤。\n此即虽狂亦可喜，我去俗子畴当呼。\n世无人兮亦已久，公不容我谁容乎。",
        "dynasty": "宋",
        "collection_info": null
    },
    {
        "uuid": "7f94ff27b095f19d420c5becdd2320c5",
        "title": "明州观大阅",
        "author": "刘过",
        "content": "书生灯窗困毛锥，说着刀剑何时持。\n忽闻殷殷金鼓震，惊起块坐筋骸衰。\n国朝右武重秋狝，列郡敢不张其威。\n万家骈首遮道看，我亦役逐人后随。\n武夫櫜鞬陈整整，虎豹拏攫旌旗麾。\n人言吴儿尽脆弱，身髮文断勇未知。\n不见拔山昔项羽，何必燕赵士始奇。\n军容灿灿生光辉，悲风惨淡杀气怒，对此忽作边头思。\n熊罴不譁晓争出，万骑驰突寒打围。\n纷纷血毛腥原野，箭竹正堕惊鸿飞。\n将军仰笑兵军贺，金帛填委深沟池。\n十年文穷坐百拙，感慨一赋从军诗。",
        "dynasty": "宋",
        "collection_info": null
    },
    {
        "uuid": "bf1f68d7a7a501111ecfea253585827d",
        "title": "嘉泰开乐日殿岩泾原郭季端邀游凤山自来美堂而上湖亭海观梅坡石林无不历览最后登冲天楼下介亭观骑射歌舞赋诗而归",
        "author": "刘过",
        "content": "结束战袍骑战马，冠军将军宛如画。\n前呵小驻来美堂，箭去弓鸣飞鸟下。\n青林路转入岧峣，湖亭海观争为高。\n谁知凤舞龙飞外，别有楼阁横云霄。\n回旋左右皆游历，人物江山两英特。\n风流标致梅岭梅，磊落胸襟石林石。\n侧身更上天上行，好风吹下笑谈声。\n山神川后领要束，遁走虎豹藏蛟鲸。\n摩挲苔藓题诗去，万鼓声中白题舞。\n众宾捧酒寿主人，将军自是擎天柱。\n看山看水时一来，钱塘吴越何小哉。\n指点中原百城在，功名逼人有机会。",
        "dynasty": "宋",
        "collection_info": null
    },
    {
        "uuid": "6a0d4036cdc6118351347903316ec733",
        "title": "古诗",
        "author": "刘过",
        "content": "凉生几砚窗未糊，秋风射入如相呼。\n床头吴鈎作龙吼，便欲乘此捣穹庐。\n丈夫诗胆如斗大，摩挲笑与歌楚些。\n生平柔肠作铁坚，挑尽寒灯拥襟坐。\n撞钟打鼓天欲明，鸦未知晓鷄先惊。\n夜来有雨不须问，听取窗前蕉叶声。\n老僧惯閒定较可，山色朦胧半烟锁。\n玉簪委地怕禁持，消息雨中弹指过。\n前回十日得一晴，远山松桧如泼青。\n痴云冉冉自辟易，半江滚滚金龙生。\n桂花毕竟终燥薄，强出婵娟懒梳掠。\n正缘久不见云生，事半功倍扫萧索。\n人言快意难得时，世间乐事须生悲。\n转头泼墨天地黑，依然雨脚如丝垂。\n山翁岂识神龙志，特地霖淫阻游意。\n不知金鸭香篆长，拥鼻犹可看文戏。\n重重迭迭添青苍，谁谓浓翠遶丛篁。\n草木过湿有香意，衣笼笃褥篝笼汤。\n峭岩万丈苔斑驳，日固甚佳雨不恶。\n晴明晦冥俱可观，刍豢有时荐藜藿。\n爱山之痴如爱诗，或日或雨皆足奇。\n君不见若把西湖比西子，淡粧浓抹总相宜。",
        "dynasty": "宋",
        "collection_info": null
    },
    {
        "uuid": "36899829c770c1dce0391a1e07158a9d",
        "title": "上谯江州",
        "author": "刘过",
        "content": "丘公镇金陵，辛老治京口。\n君王神武欲筹边，九江更使何人守。\n九江太守今谯侯，谯侯德量容九州。\n诗书礼乐晋元帅，意度閒远和而谋。\n清尊对客温如玉，同上庾楼望西北。\n胡尘万里气压之，客有白头何碌碌。\n出门烟水空茫茫，西为汉沔南衡湘。\n指点武昌在何许，买船又谒吴侯去。",
        "dynasty": "宋",
        "collection_info": null
    },
    {
        "uuid": "c1f33f0cd3487a7516edddb9745e894b",
        "title": "观三迭泉",
        "author": "刘过",
        "content": "五老峰北嵯峩颠，龙泉三迭来自天。\n只因开闢便有此，山云蔽护经岁年。\n一朝何事失扃鐍，樵者得之人共传。\n欲往从之人惮远，险溪绝壑穷攀缘。\n初疑霜崩涌天谷，翻若云奔不岩宿。\n散为飞风扬轻烟，垂似银丝贯珠玉。\n随风变态难尽名，观者洞骇心与目。\n清寒侵袂心益爽，清甘熨齿手屡掬，我欲揽之作玉虹。\n似开九丈锦屏风，有若插碧金芙蓉。\n笑骑挥斥凌太空，穷源直到天河东。",
        "dynasty": "宋",
        "collection_info": null
    },
    {
        "uuid": "e6c6ca705d582ce83f43469e8c27686c",
        "title": "赠许从道之子祖孙",
        "author": "刘过",
        "content": "祖孙今年几年齿，两髻紞紞垂到耳。\n读书要以六经先，次第汉唐十七史。\n老夫之见窃不然，别有一说为举似。\n方今孽胡日衰甚，河朔早暮风尘起。\n腐儒酸寒作何用，国家所欠奇伟士。\n丈夫立身两字尽，臣子忠孝而已矣。\n吾观汝相头面阔，颜色粗厚黑而紫。\n汝翁七十鬓髮转，汝父科第迟如此。\n与生生死蠹文字，土田官人村夫子。\n不如左弯右挟弓，肉食封侯差快耳。",
        "dynasty": "宋",
        "collection_info": null
    },
    {
        "uuid": "7a77c7345dd132ab58d58e424015c81b",
        "title": "郭帅遗蕨羹",
        "author": "刘过",
        "content": "书生穷无食肉相，老不能官犹崛强。\n一杯紫蕨江西羹，万户封侯犹未当。\n主人幕下三千士，谈王说伯如蜂起。\n日日椎鲜与击肥，厌饫腥羶饱而已。\n此生只愿吃此羹，坐看将军勋业成。\n金山乞取一片山，要看濈濈儿拳短，穷人便是知田汉。",
        "dynasty": "宋",
        "collection_info": null
    },
    {
        "uuid": "12a19f1de40548e72239be2aa30eac4b",
        "title": "舟中",
        "author": "刘过",
        "content": "扁舟去时风怒恶，舟入深溪雪花落。\n我行无事有底忙，且向荻花深处着。\n邻船乞火炮蛤蜊，樽中浊醪把一巵。\n陶陶万事不復理，冻口且吐寒酸时。",
        "dynasty": "宋",
        "collection_info": null
    },
    {
        "uuid": "5726ddf3743ef6311941cf651c9a0bda",
        "title": "村墅",
        "author": "刘过",
        "content": "俗子有钱村亦乐，秋田米熟歌牛角。\n三家村墅无官方，夜半呼卢笑声谑。\n寻思我辈不如君，平生读书徒苦辛。\n遭时丧乱未得志，长策短藁无由伸。\n不如卖剑买牛去，也学此翁村裏住。\n只愁夜半月明时，得意无人和诗句。",
        "dynasty": "宋",
        "collection_info": null
    },
    {
        "uuid": "a773336c670aa42a5a526ab3ee069b0d",
        "title": "题一犁春雨图后",
        "author": "刘过",
        "content": "阿耘无田食破砚，奉亲日籴供朝饭。\n有田正恐拙把犂，何得更为图画看。\n汝父名汝汝当知，有田无田未可期。\n有田不耕汝懒病，无田画田真画餠。\n画田之外乃画牛，捕捉风影何时休。\n头上安头入诗轴，全家不应犹食粥。",
        "dynasty": "宋",
        "collection_info": null
    },
    {
        "uuid": "4c6ae60142089c42b1504264102d9cf7",
        "title": "寄竹隠先生孙应时",
        "author": "刘过",
        "content": "竹湖人之英，剧县勇自试。\n三年种桃李，遗爱及僮稚。\n咸欲父母之，谓吾公之子。\n独有督邮嫌，见谓不事事。\n瑕疵催科细，欲以三尺治。\n八月羁僦楼，半年縻隠市。\n小窗天日晴，洒落自胸次。\n抖擞旧尘埃，楮札左右置。\n寄傲点画间，挥染当游戏。\n人贤世所希，嗜好人共贵。\n车马闹填门，载酒日纷至。\n大书极豪放，小草亦姿媚。\n敛藏经纶业，进此第一义。\n玉板抄歌诗，石碑刻图记。\n人家锦为轴，高壁垂至地。\n袭藏较工拙，临写费同异。\n争如老刘子，落魄一狂士。\n半生不读书，颇能会其意。\n寒泉骥马饮，平陆蛟龙起。\n得非久幽愤，于以发奇气。\n故使钟鼎疎，自足名一世。\n毛锥久见绝，一见尚能喜。\n酒边袖予诗，不誉亦不忌。\n有时夺之去，箱箧余故纸。\n如持将军诰，屡博姑苏醉。",
        "dynasty": "宋",
        "collection_info": null
    },
    {
        "uuid": "77495faf671ae4180d72efc0fe6e3e3a",
        "title": "同许从道游涵碧亭",
        "author": "刘过",
        "content": "犯暑日午来，坐到日落归。\n松桂丛团团，竹光凈晖晖。\n乳窦成濯缨，绿染身上衣。\n却倾所携酒，对酌老石矶。\n幽鸟当歌者，荐以首山薇。\n敛藏大千界，游戏麈尾挥。\n寺门长安道，结束驷马肥。\n醉乡访腥荤，屏风肉红围。\n我亭不关锁，何人款柴扉。\n掉臂樵担行，藤萝自烟霏。\n古所谓迂阔，若此二子稀。\n既非携娉婷，又乏玉鞍飞。\n不知有何好，林泉少焉依。\n境胜更着语，鬼神暗呵讥。\n但知笑他人，不觉自己非。",
        "dynasty": "宋",
        "collection_info": null
    },
    {
        "uuid": "ccd11145f40df8ed4487827b758974cb",
        "title": "湖学别苏召叟",
        "author": "刘过",
        "content": "失学老无成，宁不心自慊。\n子卿生吾后，逸俊眼未见。\n委身入垆锤，顾此金百炼。\n有如顽钝质，岂可便磨刬。\n看君说经旨，不异瓴水建。\n小诗虽有技，风味亦不浅。\n我途未易穷，本自安眠饭。\n俯仰道德光，耳目自濡染。\n凉风忽秋思，一夜窗纸飐。\n平生湖海梦，高兴动淮沔。\n追思狂踪迹，失处不可掩。\n醉搥黄鹤楼，一掷赌百万。\n只今觉衰甚，四海游已倦。\n所余习气在，未了一第欠。\n师友贵隆亲，古学当自反。\n小夫事机械，心甚山川险。\n半生客吴粤，生死交情见。\n谁知尘土中，得君初识面。\n何时束装来，草草衾裘办。\n密迩恋轩诚，功名期岁晚。",
        "dynasty": "宋",
        "collection_info": null
    },
    {
        "uuid": "754a362ed515f57edb665878f2eb548e",
        "title": "答曹元章",
        "author": "刘过",
        "content": "先生修廉隅，日日自惊畏。\n老夫寄杯酒，狂亦非所讳。\n酸咸虽不同，各自有正味。\n切莫对痴人，说梦其词费。",
        "dynasty": "宋",
        "collection_info": null
    },
    {
        "uuid": "0d0a1ec363772c74a398c6e87e88fb80",
        "title": "古意席上为徐子宜侍郎赋",
        "author": "刘过",
        "content": "桃李多芳妍，开落如春风。\n託身终自天，花不百日红。\n残月望朝日，各自相西东。\n为君整仪容，照水不照镜。\n为君进甘旨，君视肉有堇。\n悲歌欲感君，声若君不闻。\n金玉徒结君，君看若浮云。\n父母长嘆息，谓儿好容德。\n脂泽固不妍，珠翠亦无色。\n娉婷艷阳春，自丑不自惜。\n君心河汉流，为雨不復收。\n妾心东流水，赴海终不止。",
        "dynasty": "宋",
        "collection_info": null
    },
    {
        "uuid": "c8f7b7dbf4aed344721af769d081f229",
        "title": "怀古四首为知己魏倅元长赋兼呈王永叔宗丞戴少望  其一",
        "author": "刘过",
        "content": "言理不可求，吾将讯苍苍。\n草木被春华，松柏遭摧伤。\n才高未为福，名大或不祥。\n煌煌太史公，逸气横八方。\n瑞麟出非时，巷伯终见戕。\n晏婴不可作，鲍叔遥相望。\n发愤着春秋，掩夺日月光。\n文章诚可传，毁辱庸何伤。",
        "dynasty": "宋",
        "collection_info": null
    },
    {
        "uuid": "e124ec5ee8725f3fe11fa37b186ace76",
        "title": "怀古四首为知己魏倅元长赋兼呈王永叔宗丞戴少望  其二",
        "author": "刘过",
        "content": "高高黄金台，燕赵争趋风。\n后来得荆卿，恩礼尽鞠躬。\n丈夫易感激，况在穷厄中。\n缟衣登素车，函谷照已空。\n吕政当野死，燕丹无奇功。\n侠骨化为铁，血变海水红。\n英愤气不磨，今为亘天虹。",
        "dynasty": "宋",
        "collection_info": null
    },
    {
        "uuid": "2e423d628955fe818faf50cd45eb3902",
        "title": "怀古四首为知己魏倅元长赋兼呈王永叔宗丞戴少望  其三",
        "author": "刘过",
        "content": "天地有大经，圣贤实先觉。\n一身万世则，激厉为忠朴。\n周勃真少文，汲黯信无学。\n岿然社稷臣，汉脉终有託。\n微臣有扬雄，百拜美新作。\n男儿无英标，焉用读书博。",
        "dynasty": "宋",
        "collection_info": null
    },
    {
        "uuid": "d928ae042634377b3aeec86c91958dc7",
        "title": "怀古四首为知己魏倅元长赋兼呈王永叔宗丞戴少望  其四",
        "author": "刘过",
        "content": "嗣宗党司马，徒尔餔其糟。\n叔夜屹玉山，落落昆崙高。\n神仙之可求，蓬岛何迢遥。\n汤武非圣人，况识师与昭。\n一死继结缨，孤竹争清标。\n荡阴一杯血，綵凤无凡毛。\n鸱鸢嗜腐鼠，竟绝终身交。",
        "dynasty": "宋",
        "collection_info": null
    },
    {
        "uuid": "e91c02b5d2763965b044687b0f77a93f",
        "title": "雨寒寄姜尧章",
        "author": "刘过",
        "content": "一冬无此寒，十日不得出。\n闭门坐如鈎，老去万感入。\n冶游亦余事，况乃灯火毕。\n独怜镜湖春，一一各秀发。\n枝条掇芳蕤，惨悴变仓卒。\n凡草何足云，谁吊梅柳屈。\n东城有佳士，词笔最华逸。\n持此往问之，雨溅袍袴湿。\n蛮笺定送似，来时诗意涩。\n醉裏作蛇鸦，行草倩苏十。",
        "dynasty": "宋",
        "collection_info": null
    },
    {
        "uuid": "530ed20164e55ba7fe1dd540354b2e6a",
        "title": "海棠得无字",
        "author": "刘过",
        "content": "步障蜀州锦，重重碧罗襦。\n娇多不胜春，十五未嫔夫。\n我欲金屋之，贮以贡上都。\n窈窕飞世间，秾李侍绿珠。\n冶容致人疑，讵知非妖狐。\n雉扇开绿绮，君王丽华俱。\n后庭非无花，有宠争得无。\n八姨淡手抹，试粧不施朱。\n不如玉环翠，睡起姿态殊。\n人言花倾国，况乃下蔡乎。",
        "dynasty": "宋",
        "collection_info": null
    },
    {
        "uuid": "6c421156f6a8dae827dc844cd2c062dc",
        "title": "谒郭马帅",
        "author": "刘过",
        "content": "千金买骏马，百金市蛾眉。\n长安酒家楼，挥洒惊人诗。\n天子不得臣，公卿气吞之。\n俯视儿女辈，自诡男子奇。\n谁知金陵都，五年重来兹。\n黑貂日以敝，尘埃鬓成丝。\n故人风雨散，知己今为谁。\n郭侯山西英，而有熊豹姿。\n巍峩西忠庙，乔木人所思。\n垂芳到云仍，大将奕世为。\n兄弟各三衙，父子步武随。\n万户侯冠军，金印何纍纍。\n虽然平戎策，终鬰未得施。\n方今羣胡扰，似觉虏运衰。\n达靼军其西，会以蒙国斯。\n蛇豕互吞噬，干戈极猖披。\n盗贼毛猬起，敛民及刀锥。\n父老思汉官，壶浆傒王师。\n吾君自神武，妙算出筹帷。\n收揽天下才，尺寸不可遗。\n机会一日来，恢復此其时。\n况如郭侯者，礼贤正谦卑。\n使之会云龙，列城归指麾。\n安知古中原，不使同驱驰。\n过也久沦落，狂名诸公知。\n然亦壮心胆，志慕鞭四夷。\n脱靴呼将军，举扇障元规。\n有音世不赏，诗酒聊自嬉。\n霜风忽无情，一夜冷彻肌。\n高卧百尺楼，闭门无晨炊。\n起视匣中剑，依旧光陆离。\n有恩或可报，一死所不辞。",
        "dynasty": "宋",
        "collection_info": null
    },
    {
        "uuid": "c8dc52eabe22bb5527c7084eae5e76a6",
        "title": "悲淮南",
        "author": "刘过",
        "content": "淮民穷到骨，忍復搥其肌。\n不知铁钱禁，作俑者为谁。\n行商断来路，清野多流离。\n主人日边来，四牡驱以驰。\n或云易之是，或云收之宜。\n几人困往返，遂逐文书移。\n救焚卒无策，燎火久益滋。\n缅怀征搉初，山海煮摘时。\n虽云便公家，亦復挠其私。\n今者纵虎豹，而使渴与饥。\n萧萧芦苇林，日夜边风吹。\n悲哉淮南民，持此将安之。",
        "dynasty": "宋",
        "collection_info": null
    },
    {
        "uuid": "c0fbf67644ab5d820ab1af2437ed1aa3",
        "title": "俞太古尝叩阍上书有名天下予甚敬之相会于姑苏将归洞庭赋诗以壮其行",
        "author": "刘过",
        "content": "人树俱不堪，岁月驹隙过。\n老怀泪如洗，欲唱谁当和。\n洛阳今少年，弊事劳力破。\n精神经百炼，锋锐坚不挫。\n陶名滋惟旧，欹席快一坐。\n气焰九霄虹，磊落万玉货。\n平生床上下，楼辄让子卧。\n诸公吮疽尔，不去良可唾。\n洞庭清风熟，肄业情勿惰。\n有诗寄来者，工拙吾能课。",
        "dynasty": "宋",
        "collection_info": null
    },
    {
        "uuid": "aa4f5e09dd36fd9e5521724dc2e9871b",
        "title": "九日鄂渚登高楚观分得能字",
        "author": "刘过",
        "content": "一山如龙来，起伏力不胜。\n老夫跨其脊，半空欲飞腾。\n尚念同游人，一二东南朋。\n税驾为小留，木末朱栏凭。\n远水天共阔，秋风响饥鹰。\n城郭千万家，营垒相依凭。\n年年重阳节，高处尽可登。\n南楼与北榭，游览昔所曾。\n插花楚观上，醉舞仅所能。\n惊倒地上人，白日看上昇。",
        "dynasty": "宋",
        "collection_info": null
    },
    {
        "uuid": "b8d421d7e4a1998a038220b667ffb83c",
        "title": "读书",
        "author": "刘过",
        "content": "重寻读书盟，笔砚已荆棘。\n只堪把鉏在，趁此尚有力。\n世途风波恶，躬履见险侧。\n敢云卖文活，一钱知不直。",
        "dynasty": "宋",
        "collection_info": null
    },
    {
        "uuid": "2990295dabf33032fcf483585d328266",
        "title": "思故人",
        "author": "刘过",
        "content": "朋从纷如云，益觉索居甚。\n肺肠百忧集，午夜不安寝。\n长恐木石心，化作萋兮锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "uuid": "d7631c37174c4f94baf46c1d5575af0d",
        "title": "归耕",
        "author": "刘过",
        "content": "途穷百无成，或许营菟裘。\n依然大槐宫，蚁穴梦封侯。\n人生眠饭耳，物外亦赘疣。\n科名付诸公，老矣吾归休。",
        "dynasty": "宋",
        "collection_info": null
    },
    {
        "uuid": "3e93aa81f6a3c3e82c7dfbc8cd627a39",
        "title": "自嘆",
        "author": "刘过",
        "content": "羣公列屋居，官贵辄鼎台。\n艷粧照珠翠，寒谷嘘春回。\n书生穷蹇甚，一笑百祸胎。\n何时业债尽，面目还本来。",
        "dynasty": "宋",
        "collection_info": null
    },
    {
        "uuid": "7a9679fde04cbf46c78849cacebbddb6",
        "title": "赠乡人周从龙谈命",
        "author": "刘过",
        "content": "庐陵儒万人，颇亦出青紫。\n老子三不归，未省乡里士。\n暮年罕交游，仅识子周子。\n风流属当行，岂止谈天尔。\n夜从青楼饮，一醉几欲死。",
        "dynasty": "宋",
        "collection_info": null
    },
    {
        "uuid": "08834628d025487c176f7b05c63b9c0b",
        "title": "送程伯俞赴海陵苏使君之招",
        "author": "刘过",
        "content": "红裙族雕筵，一醉当鲸吸。\n使君若问余，为道贫彻骨。",
        "dynasty": "宋",
        "collection_info": null
    },
    {
        "uuid": "8c3c80c1b6806d1ed1995b62ae90bad5",
        "title": "代寿韩平原  其一",
        "author": "刘过",
        "content": "衣钵登庸復旧毡，文王尚父赵平原。\n自从庆历到今日，只说开禧初改元。\n朝闢东斋广东阁，夜看南极照南园。\n九霞觞举先旬浃，却领千官寿帝垣。",
        "dynasty": "宋",
        "collection_info": null
    },
    {
        "uuid": "fbb018d288cac38607ebb85ec1ef93f4",
        "title": "代寿韩平原  其二",
        "author": "刘过",
        "content": "际会风云振古难，十年袖手且旁观。\n要令邻敌尊裴度，必向东山起谢安。\n一品千龄灵寿杖，五公四世进贤冠。\n功成裂地封留了，却趁赤松盟未寒。",
        "dynasty": "宋",
        "collection_info": null
    },
    {
        "uuid": "955ef8ed7497a733f1d394fb908251c2",
        "title": "代寿韩平原  其三",
        "author": "刘过",
        "content": "畴昔张旃过相时，相人争覩汉官仪。\n未能劖刻燕然石，不忍摩挲昼锦碑。\n慷慨欲平千载恨，经营已嘆十年迟。\n要令阅古诗篇伟，好读车攻復古诗。",
        "dynasty": "宋",
        "collection_info": null
    },
    {
        "uuid": "cd79925eba4f6d8a77544e83e689e9d1",
        "title": "代寿韩平原  其四",
        "author": "刘过",
        "content": "国付平章众正开，凌烟录尽到云台。\n鸳鸿充序皆桃李，羔雁成羣及草莱。\n强国断无踰此策，随车未必尽真材。\n更须妙斡垂纶手，看取灵鳌上手来。",
        "dynasty": "宋",
        "collection_info": null
    },
    {
        "uuid": "849ee7eac359424f3e8ebfef1187882c",
        "title": "代寿韩平原  其五",
        "author": "刘过",
        "content": "宇宙之间物物春，戚疎曾不间陶钧。\n裔分裴皞东西眷，谊笃嗣宗南北邻。\n中令诸孙难遍识，栖筠俗子老堪亲。\n试捐内举拘挛迹，无异平原十九人。",
        "dynasty": "宋",
        "collection_info": null
    },
    {
        "uuid": "2b834c8f5af0b61671c7a53782ad74e6",
        "title": "寿建康太尉",
        "author": "刘过",
        "content": "万里寒风一布袍，特将诗句谒英豪。\n正当武曲临凡世，恰值骊龙出海涛。\n五马尽投千岁鹤，六军急献万年桃。\n不因此日沧溟近，一钓那能得巨鳌。",
        "dynasty": "宋",
        "collection_info": null
    },
    {
        "uuid": "e7bac0e63b33f63e0fab422511d0fd32",
        "title": "庆周益公新府",
        "author": "刘过",
        "content": "潭潭新府列名卿，玉带金鱼喜气横。\n能广万间庇寒士，定容驷马向高闳。\n午桥庄上江山秀，独乐园中花草荣。\n才作美哉轮奂颁，清台又奏相星明。",
        "dynasty": "宋",
        "collection_info": null
    },
    {
        "uuid": "0f0598d336cb3de365c14bbdb043cea2",
        "title": "辞周益公",
        "author": "刘过",
        "content": "一曲归欤浩浩歌，世间无地不风波。\n人从贫贱识者少，事向艰难省处多。\n紫塞将军秋佩印，玉堂学士夜鸣珂。\n太平宰相不收拾，老死山林无奈何。",
        "dynasty": "宋",
        "collection_info": null
    },
    {
        "uuid": "58b381bcca428de3c2bc7b022ab03a64",
        "title": "代上谯太尉",
        "author": "刘过",
        "content": "叮咛天语听传呼，咤咤雷霆压万夫。\n泽国使临殊玉节，彤墀香近惹金炉。\n庆逢龙跃风云阔，职有蝉联父子俱。\n援手坠渊余事耳，故人有子在泥途。",
        "dynasty": "宋",
        "collection_info": null
    },
    {
        "uuid": "dac2454adb9f73124d9e61fbc524a4d4",
        "title": "谒易司谏  其一",
        "author": "刘过",
        "content": "已死姦谀老舐牛，非才讵可镇西州。\n豺狼逐去羣狐惧，鸷鸟虽多一鹗秋。\n天下孤寒有生意，诸蕃元帅为清修。\n太平更有当年事，未可廉纤只么休。",
        "dynasty": "宋",
        "collection_info": null
    },
    {
        "uuid": "eb9cb42154c3ad50c636fb38782b3be3",
        "title": "谒易司谏  其二",
        "author": "刘过",
        "content": "十载长安五往来，立谈无语口慵开。\n懒看龌龊随时士，谁是艰难济世才。\n韦布岂无堪将相，庙堂未易贱蒿莱。\n上书欲谒平章去，光范门前肯自媒。",
        "dynasty": "宋",
        "collection_info": null
    },
    {
        "uuid": "3eb952b277766b8c75b66249162fbc53",
        "title": "上金陵章侍郎  其一",
        "author": "刘过",
        "content": "龙虎东西两踞盘，帝教弹压此山川。\n风行魏蜀三分国，浪静江淮万里天。\n半壁旌旗佳丽地，十州鼓角鬰葱边。\n便当击楫中流誓，莫使鞭为祖逖先。",
        "dynasty": "宋",
        "collection_info": null
    },
    {
        "uuid": "0988e0318de16b6ddc88ea49152550c5",
        "title": "上金陵章侍郎  其二",
        "author": "刘过",
        "content": "欲上云霄虎豹关，失身一落市城间。\n经过鲁肃捐时廪，想像谢安游处山。\n去国梦魂愁切切，感时滴泪血斑斑。\n少陵却欲依严武，妻嫂轻人未敢还。",
        "dynasty": "宋",
        "collection_info": null
    },
    {
        "uuid": "a6bee578f46ea4fa7742d027b8aeab5a",
        "title": "上袁文昌知平江五首  其一",
        "author": "刘过",
        "content": "骨秀如仙孕武夷，故教手笔世宗师。\n隶分唐汉诸家字，句压陈黄二子诗。\n茂苑雨晴花发处，洞庭霜重橘黄时。\n尘埃俗吏那能此，一段奇功自可知。",
        "dynasty": "宋",
        "collection_info": null
    },
    {
        "uuid": "be80cb762743f8f6effe66046a3ffbae",
        "title": "上袁文昌知平江五首  其二",
        "author": "刘过",
        "content": "车马城中早上忙，子城内裏看星郎。\n十州已茂圜扉草，一炷初凝画戟香。\n铜剖虎符新雨露，玉持使节旧风霜。\n明年樱笋成时候，不在乌台即玉堂。",
        "dynasty": "宋",
        "collection_info": null
    },
    {
        "uuid": "a966418550f14e17b16f59f82ef3974c",
        "title": "上袁文昌知平江五首  其三",
        "author": "刘过",
        "content": "欲上姑苏望虎丘，小邦宁有此风流。\n山川形势今三辅，人物英雄古列侯。\n华屋鳞鳞冠盖里，画桥曲曲管絃楼。\n金陵蜀郡俱疎远，除却皇都第一州。",
        "dynasty": "宋",
        "collection_info": null
    },
    {
        "uuid": "5b763db0d1de88250d9fb2c63dcd4c73",
        "title": "上袁文昌知平江五首  其四",
        "author": "刘过",
        "content": "行尽淮南日日东，自携隻影入吴松。\n人生五马方知贵，客老诸侯嘆未逢。\n适意秋风宁为鲙，惊心半夜忽闻钟。\n十年无计离场屋，说着功名气拂胸。",
        "dynasty": "宋",
        "collection_info": null
    },
    {
        "uuid": "2c68d5fe463c91b538e4724d139fd1dc",
        "title": "上袁文昌知平江五首  其五",
        "author": "刘过",
        "content": "已办行都欲去船，箇中因得少留连。\n长安在望空悲日，刺史谁知别有天。\n鼓吹后车喧水际，旌旗前骑簇花边。\n书生不愿悬金印，只觅扬州骑鹤钱。",
        "dynasty": "宋",
        "collection_info": null
    },
    {
        "uuid": "f1803d06e06ab787de2a7972b6240816",
        "title": "寄李侍郎",
        "author": "刘过",
        "content": "未照玉堂金炬莲，地官董正职尤专。\n常经要足邦中赋，胜算犹烦马上鞭。\n黄阁少须持紫橐，黑头早已继青毡。\n方今讲论肥民策，不数横流地上钱。",
        "dynasty": "宋",
        "collection_info": null
    },
    {
        "uuid": "319c11312b2260dfe3a7f1447af9246a",
        "title": "寄湖州赵侍郎",
        "author": "刘过",
        "content": "桑柘村村烟树浓，新秧刺水麦梳风。\n舟行苕霅双溪上，人在苏杭两郡中。\n鼓角丽声相旦暮，旌旗小队间青红。\n主人夙有神仙骨，合住水晶天上宫。",
        "dynasty": "宋",
        "collection_info": null
    },
    {
        "uuid": "34a23eaef4525045591834614b09ada0",
        "title": "谒淮西帅",
        "author": "刘过",
        "content": "家住徐城未卜还，归心正在杳冥间。\n东游吴魏三千里，西入成都一万山。\n解使愁肠能寸寸，空令泪眼已斑斑。\n此情不告英雄帅，说向儿曹总是閒。",
        "dynasty": "宋",
        "collection_info": null
    },
    {
        "uuid": "395123828dbde49b5ad349f414845fbf",
        "title": "谒金陵武帅李奭时叩殿帅为易宪章求书碑  其一",
        "author": "刘过",
        "content": "江南无此一雄藩，稳称将军小踞蟠。\n韬畧世传天下少，棣华鼎峙帅臣难。\n狂胡要使如灰灭，中国先须大器安。\n惨惨尘沙天欲雪，北风凛凛剑芒寒。",
        "dynasty": "宋",
        "collection_info": null
    },
    {
        "uuid": "bbcca1d408f52faea0e3b7de69532b69",
        "title": "谒金陵武帅李奭时叩殿帅为易宪章求书碑  其二",
        "author": "刘过",
        "content": "搏虎屠龙两未成，萧然华髮一书生。\n狂踪潦倒初无定，老气峥嵘自不平。\n借马饱游云梦泽，归舟小驻石头城。\n磨崖已办中兴颂，洗眼西湖看北征。",
        "dynasty": "宋",
        "collection_info": null
    },
    {
        "uuid": "b70881e79497aa8911c0705cdef229ef",
        "title": "呈李漕  其一",
        "author": "刘过",
        "content": "默祷神仙政隠忧，天心人意已周流。\n旱苗已槁七八月，甘雨如期十五州。\n风月冷吹云梦晚，水花新浸武昌秋。\n异时白粲输官处，知有丰年万斛收。",
        "dynasty": "宋",
        "collection_info": null
    },
    {
        "uuid": "a3ee93974b449b97caf5574974955838",
        "title": "呈李漕  其二",
        "author": "刘过",
        "content": "尘埃破帽倦骑馿，一雨穷途快有余。\n盆盎自天倾屋瓦，龙蛇平地起阶渠。\n冷侵絺绤觉太甚，声满梧桐殊不疎。\n口业未偿诗有债，夜深灯大小窗虚。",
        "dynasty": "宋",
        "collection_info": null
    },
    {
        "uuid": "c9c2931487a627bc6267cffcf305ef57",
        "title": "喜雨呈吴按察  其一",
        "author": "刘过",
        "content": "使君人物旧乌台，天听虽高力挽回。\n湖水欲平江为退，秋田未旱雨朱来。\n云随黄鹤游何许，风满南楼亦快哉。\n凉意入秋清可画，月岩知有桂花开。",
        "dynasty": "宋",
        "collection_info": null
    },
    {
        "uuid": "c32d1ff8e87edd6deaae1e6279fca83d",
        "title": "喜雨呈吴按察  其二",
        "author": "刘过",
        "content": "黄鹤山前雨乍过，城南草市乐如何。\n千金估客倡楼醉，一笛牧童牛背歌。\n江夏水生归未得，武昌鱼美价无多。\n掉船亦欲徜徉去，古井而今淡不波。",
        "dynasty": "宋",
        "collection_info": null
    },
    {
        "uuid": "fa83d5d4930d6a1779145ca053e190a2",
        "title": "谒京口张守  其一",
        "author": "刘过",
        "content": "未识诸人名已侯，一麾应此滞徐州。\n谁知安石恐未免，欲借寇君何可留。\n遗爱与山同北固，平生作计岂东周。\n上方已听尚书履，声在星辰最上头。",
        "dynasty": "宋",
        "collection_info": null
    },
    {
        "uuid": "df8f412e0f35ae2c07156603ab7c9db9",
        "title": "谒京口张守  其二",
        "author": "刘过",
        "content": "危楼年少记登临，老矣重来力不禁。\n风月欲谈嫌许事，山川不险似人心。\n淡烟衰草乡关远，细雨黄花节序深。\n虽有小诗行乐处，世无知己为谁吟。",
        "dynasty": "宋",
        "collection_info": null
    },
    {
        "uuid": "97512b59ce3e8f51f6696264f72a064b",
        "title": "上刘和州  其一",
        "author": "刘过",
        "content": "戟外梅花角有声，使君心与月华明。\n郡当采石今衝要，船在乌江罢战争。\n酒贱人家歌袴饮，地宽客子带刀耕。\n太平官府无公事，见说香凝燕寝兵。",
        "dynasty": "宋",
        "collection_info": null
    },
    {
        "uuid": "c6a643852abf1d45986306c3d8b4b2d6",
        "title": "上刘和州  其二",
        "author": "刘过",
        "content": "草树荒寒晚叶枯，又寻短棹泛焦湖。\n场经古战心欲折，客老诸侯饥更驱。\n去国寂寥从白眼，筹边谋画看洪儒。\n袖诗来谒公应记，曾说襄阳厕座隅。",
        "dynasty": "宋",
        "collection_info": null
    },
    {
        "uuid": "1344ebd145170297ca98fabd6ce6c4d7",
        "title": "雪中呈颜使君升坚  其一",
        "author": "刘过",
        "content": "一冬所欠者雪耳，造物忽然如戏儿。\n清甚牧之江上郡，朗吟次仲馆中诗。\n试灯夜静疎梅落，卖剑村深小麦滋。\n多少使君调燮意，风流自有化工知。",
        "dynasty": "宋",
        "collection_info": null
    },
    {
        "uuid": "5b53b1ccb7a1ae1fd659f4cd882e1ec2",
        "title": "雪中呈颜使君升坚  其二",
        "author": "刘过",
        "content": "阴阳舒惨剎那间，刺使天高见一斑。\n人物眼中如水鑑，世情身外不冰山。\n涤除瑕垢与掩匿，弹压风云俱涩悭。\n羔酒帐金输武库，煮茶萧寺等僧閒。",
        "dynasty": "宋",
        "collection_info": null
    },
    {
        "uuid": "bc9aa95dbf2080cd578361d57c4aa80c",
        "title": "春雨寄徐东阳",
        "author": "刘过",
        "content": "和州昔有贤从事，今作东阳父母官。\n百里望风皆畏易，四郊得雨及时难。\n秋成有望米价减，水满不争民业安。\n诗句定多公事少，不妨閒写寄人看。",
        "dynasty": "宋",
        "collection_info": null
    },
    {
        "uuid": "c201d46af5f848465ef1013f0e32f958",
        "title": "谒江华曾百里  其一",
        "author": "刘过",
        "content": "抠衣三十年前事，曾以诸生傍绛纱。\n一国所尊吾白下，双鳬犹远令江华。\n时来馆学总余事，老去衣冠怀故家。\n共怪我门郊岛外，狂生尚有一刘叉。",
        "dynasty": "宋",
        "collection_info": null
    },
    {
        "uuid": "07b3a6384c3befe0de65a901ba0cc1a9",
        "title": "谒江华曾百里  其二",
        "author": "刘过",
        "content": "鬓髮已皤非故吾，依然破帽老骑馿。\n江边游子断肠句，汉殿逐臣流涕书。\n父祖松楸三世冢，弟兄桑梓百年居。\n狐丘未死归心切，未有相如驷马车。",
        "dynasty": "宋",
        "collection_info": null
    },
    {
        "uuid": "fee8cd37122e752005feafb8d26f55e0",
        "title": "赠鄂渚李广文",
        "author": "刘过",
        "content": "曾去征袍冀主恩，青衫君已染尘痕。\n故人然诺千金重，刺史文章一代尊。\n楚泽地多增感慨，峡江天小易黄昏。\n要知后夜相思处，细雨青灯独掩门。",
        "dynasty": "宋",
        "collection_info": null
    },
    {
        "uuid": "05aeacc0bed9793ecc307dcf9a10ef3d",
        "title": "赠侯戎",
        "author": "刘过",
        "content": "江淮万里以诗行，此老胸中有甲兵。\n何止据鞍犹矍铄，试教落笔便纵横。\n逢时有用真才出，知己不遭儒者轻。\n若见英雄今马帅，为言刘子尚狂生。",
        "dynasty": "宋",
        "collection_info": null
    },
    {
        "uuid": "34df4237e25aae35eec15c5ae4bc693e",
        "title": "赠赵道卿",
        "author": "刘过",
        "content": "虬髭猬鬓虎精神，大袖披披二尺巾。\n散尽赀财犹结客，畧为言语便惊人。\n斩蛟桥下惩前失，藏兔窟中甘后尘。\n朝士只今谁着眼，颠狂赢得且安身。",
        "dynasty": "宋",
        "collection_info": null
    },
    {
        "uuid": "9b9a89f9d7c1c7eb45fff10673cc2110",
        "title": "赠陈时可",
        "author": "刘过",
        "content": "交游半世已公卿，犹抱遗经对短檠。\n负米过于扛鼎重，选官难似上竿行。\n百年母子相依命，一片忠忱谁为明。\n灯火小楼风雨夜，岁寒时得话平生。",
        "dynasty": "宋",
        "collection_info": null
    },
    {
        "uuid": "3a33bad6500ef1ee593851b568ef7230",
        "title": "呈胡季解",
        "author": "刘过",
        "content": "老病颠狂药不医，粗豪駡坐欲何为。\n前生纵使希真是，已死尚存忠简知。\n颠倒六经鸜鹆舞，澜翻一曲竹枝词。\n虽然结袜王生僭，人以此贤张释之。",
        "dynasty": "宋",
        "collection_info": null
    },
    {
        "uuid": "755fa1c72d7b48408273ec7572e38d27",
        "title": "简季文",
        "author": "刘过",
        "content": "衰鬓萧骚半欲丝，尚能随队作儿嬉。\n棋无杀意从人活，琴有仁声却自悲。\n落魄陈平归汉日，中伤张禄入秦时。\n诸公莫作狂夫看，恐是英雄未可知。",
        "dynasty": "宋",
        "collection_info": null
    },
    {
        "uuid": "7f16b37921de8f107384648d76369886",
        "title": "陪赵丞饮东轩",
        "author": "刘过",
        "content": "冠盖如云许后陪，酒红医老上吾腮。\n转旋舞影干坤窄，摇撼歌声风雨来。\n鱼网撒池莲叶老，龙涎熏坐桂花开。\n羣娥捧劝同文字，商畧西风更百杯。",
        "dynasty": "宋",
        "collection_info": null
    },
    {
        "uuid": "aeaeee5390788cec2f6b8a7dfb4da799",
        "title": "上张紫微真仙",
        "author": "刘过",
        "content": "真仙元是昔于湖，今在高楼何处居。\n非玉不容陪伟论，拨灰犹为作行书。\n云霞缥缈来旌节，琼玖玲珑闻佩琚。\n幽显殊途人世隔，冷风吹雨送回车。",
        "dynasty": "宋",
        "collection_info": null
    },
    {
        "uuid": "5203af9919012854f58d9764d1384469",
        "title": "送刘从周教授",
        "author": "刘过",
        "content": "凤阁鸾台次第留，此生何必为身谋。\n工夫到易通三圣，洁白持身第一流。\n桑梓静思如子少，萍蓬自嘆此生浮。\n还乡若有过从便，会尽人间只点头。",
        "dynasty": "宋",
        "collection_info": null
    },
    {
        "uuid": "f30bda6c215a1c55d7e1728143673854",
        "title": "送王东乡归天台  其一",
        "author": "刘过",
        "content": "枚数人才难倒指，有如公者又东归。\n班行失士国轻重，道路不言心是非。\n载酒青山随处饮，谈诗玉麈为谁挥。\n归期趁得东风早，莫放梅花一片飞。",
        "dynasty": "宋",
        "collection_info": null
    },
    {
        "uuid": "e4723fd1dddb006fcf0eb00aa644324d",
        "title": "送王东乡归天台  其二",
        "author": "刘过",
        "content": "千岩万壑天台路，一日分为两日程。\n事可语人酬对易，面无惭色去留轻。\n放开笔下閒风月，收敛胸中旧甲兵。\n世事看来忙不得，百年到手是功名。",
        "dynasty": "宋",
        "collection_info": null
    },
    {
        "uuid": "d4529e7d328c0fe65c50cb45328dbde1",
        "title": "送刘允叔还浙东",
        "author": "刘过",
        "content": "树倒羣公尚不飞，先生于此独知几。\n杀身无益事成败，闭口不言心是非。\n吴渚莼鲈张翰去，鑑湖风月贺章归。\n从教血染长安市，一舸清风眠钓矶。",
        "dynasty": "宋",
        "collection_info": null
    },
    {
        "uuid": "d09125a1fb72542e967b301576e21ffa",
        "title": "送友人得馆游南康",
        "author": "刘过",
        "content": "匏大从来速售难，依人高戴误儒冠。\n江南又客诸侯去，梅子愁人四月寒。\n半世光阴旋蚁磨，百年举子上鱼竿。\n世间多少不平事，盍向庐山静处看。",
        "dynasty": "宋",
        "collection_info": null
    },
    {
        "uuid": "611bda0ede664619863ba24da2ab0e3b",
        "title": "寄张都干蒙正",
        "author": "刘过",
        "content": "林深叶密绿阴繁，荷渐生芽蒲有根。\n心事蹉跎过岁月，故人落寞共干坤。\n舟行莼菜水云浦，路入杨梅烟雨村。\n何日扣门寻子去，一樽聊对话黄昏。",
        "dynasty": "宋",
        "collection_info": null
    },
    {
        "uuid": "87bd5c0758d96e024a9d46b7fb69736d",
        "title": "寄郭德顺",
        "author": "刘过",
        "content": "玉弟金昆共七人，典刑惟有此公存。\n一区未尽扬雄宅，满座常倾北海樽。\n人品细看真第一，诗篇远寄不辞频。\n笋舆归路无人管，风雨潇湘行暗村。",
        "dynasty": "宋",
        "collection_info": null
    },
    {
        "uuid": "7ef656e421b5448d726d4c849c464b24",
        "title": "寄郭伯瞻",
        "author": "刘过",
        "content": "圣门力学钱公辅，盛世能书蔡伯喈。\n出处有时安义命，笑谈无我见襟怀。\n桂花香满山堂闹，秋气清连石洞偕。\n只好放教椽笔健，留将大字写磨崖。",
        "dynasty": "宋",
        "collection_info": null
    },
    {
        "uuid": "fdee747331b5f5fbf21fac51bbc598f4",
        "title": "醉中寄王子林",
        "author": "刘过",
        "content": "我头扶病醉岑岑，履历糟丘岁月深。\n行李随身惟一剑，对花买笑亦千金。\n离乡别去天涯泪，上冢凄其寒食心。\n风雨闭门无客过，炉香销尽夜沈沈。",
        "dynasty": "宋",
        "collection_info": null
    },
    {
        "uuid": "deeeb308146eeb341cb5daad733cdb71",
        "title": "寄吕英父  其一",
        "author": "刘过",
        "content": "清时萧散坐才疎，收拾穷愁却着书。\n诗笔有神通梦寐，丰标不俗更清癯。\n黄花细雨图江路，落日西风处士庐。\n抖擞尘埃旧时帽，不妨觅句倒骑馿。",
        "dynasty": "宋",
        "collection_info": null
    },
    {
        "uuid": "1e970f73042c0b227521dedf1ba6d44b",
        "title": "寄吕英父  其二",
        "author": "刘过",
        "content": "秋到家山冷不知，但惊风露入新诗。\n低头欲拜无东野，满耳惟闻说项斯。\n骨格昂藏云鹤瘦，吟哦凄断雪猿悲。\n文章已得真消息，三十科名未是迟。",
        "dynasty": "宋",
        "collection_info": null
    },
    {
        "uuid": "fb8582df89cee40f0716011c12239779",
        "title": "寄潘文叔",
        "author": "刘过",
        "content": "不随千骑过维扬，夜渡关山却一航。\n臭味偶同贫更好，功名有志老何伤。\n自甘商皓来东阁，敢怨陈登卧上床。\n欲击单于知力倦，归来且理旧诗囊。",
        "dynasty": "宋",
        "collection_info": null
    },
    {
        "uuid": "d63a0b4af322ce5356f90735b2261be0",
        "title": "寄程鹏飞",
        "author": "刘过",
        "content": "往事游边忆少年，未尝携刺五侯门。\n春风跃马汉南道，落日椎牛淮上村。\n科举未为暮年计，穷途不忍向人言。\n男儿慷慨头当断，未有人施可报恩。",
        "dynasty": "宋",
        "collection_info": null
    },
    {
        "uuid": "ca092d04a5e326c919168075782cc89e",
        "title": "襄阳雪中寄江西诸友",
        "author": "刘过",
        "content": "雨涩风悭夜向阑，粉花飘扑客衣单。\n功名有分平吴易，贫贱无闻访戴难。\n懒逐银杯行处马，静思玉鑑舞时鸾。\n诗成咫尺谁堪寄，当与邦人醉底看。",
        "dynasty": "宋",
        "collection_info": null
    },
    {
        "uuid": "7115c999b283e839facdc1b458b54c91",
        "title": "舟次富池寄九江诸公",
        "author": "刘过",
        "content": "既无文彩又颠狂，五十余年梦一场。\n错认我为林子晦，也教人唤贺知章。\n樽前鹤翅从谁舞，老去槐花尚自忙。\n船解酒醒人不见，长江万里水茫茫。",
        "dynasty": "宋",
        "collection_info": null
    },
    {
        "uuid": "d0b0dc15083e058e397cb5f26235721f",
        "title": "南康邂逅江西吴运判  其一",
        "author": "刘过",
        "content": "一节西来已骇传，不堪归去便湘川。\n舟行彭蠡轻文种，酒到浔阳醉乐天。\n台谏久无公议论，朝廷新有骤除迁。\n臣心毕竟终忧国，不敢瞻乌涕泫然。",
        "dynasty": "宋",
        "collection_info": null
    },
    {
        "uuid": "5c8ad97ba1bbb0c0e107c0da4c95d2bc",
        "title": "南康邂逅江西吴运判  其二",
        "author": "刘过",
        "content": "万里西征一叶舟，谁怜天地此生浮。\n初征秋浦雁飞处，又泊江南霜叶洲。\n贫困尽从归后见，雄豪半为病来休。\n十年心事閒搔首，荻雨芦风总是愁。",
        "dynasty": "宋",
        "collection_info": null
    },
    {
        "uuid": "4a1d6ea2dfa6fd4e4caced3e49472161",
        "title": "湖口邂逅张伯丰同行",
        "author": "刘过",
        "content": "万里无人独自行，得君逆旅尉东征。\n联同骑马相先后，共作诗词迭唱赓。\n仆向洞庭和雪渡，船从湖口带冰撑。\n明年袍绿荆州去，遇有西人好寄声。",
        "dynasty": "宋",
        "collection_info": null
    },
    {
        "uuid": "7f374710c8ba18857f6dcdc9825e6eee",
        "title": "西湖别舍弟润之",
        "author": "刘过",
        "content": "几度归程入梦间，秋鸿社燕两为难。\n西湖半夜风雨急，交泗一床心胆寒。\n落第我为中酒味，圜桥子亟洗儒酸。\n臂弓秣马长淮去，莫笑狂夫老据鞍。",
        "dynasty": "宋",
        "collection_info": null
    },
    {
        "uuid": "8e94f088462a739bdd630a00872a8025",
        "title": "张帅干席上口占",
        "author": "刘过",
        "content": "海树婆娑日出东，一年穷处已残冬。\n春衫湿到西湖雨，魂梦觉来长乐钟。\n梅掷白英楼压凤，灯挑红焰剑缠龙。\n便教分阃持麾去，未惬平时锦乡胸。",
        "dynasty": "宋",
        "collection_info": null
    },
    {
        "uuid": "0047d41118a3cc88ae70e9cbdfa8397f",
        "title": "姑苏送王武冈不值访汪仲冕席上口占",
        "author": "刘过",
        "content": "严城夜出鼓冬冬，画鹢三更不见踪。\n何必披云寻乐广，真成避雨识茅容。\n藓花似雪玲珑白，腊酒如春琥珀浓。\n若使世间无我辈，老夫何处不穷冬。",
        "dynasty": "宋",
        "collection_info": null
    },
    {
        "uuid": "6b36a1fbfca5f10eada4b1840059ec57",
        "title": "毛积夫席上口占",
        "author": "刘过",
        "content": "夜听南窗金屈枝，水花凉果似秋时。\n人言爱酒陶元亮，坐有能诗无本师。\n颠倒六经鸜鹆舞，澜翻一曲鹧鸪词。\n同游那得轻相笑，恐是长庚未可知。",
        "dynasty": "宋",
        "collection_info": null
    },
    {
        "uuid": "e4f1baa007649fe71c2736d5568b37e6",
        "title": "放翁坐上",
        "author": "刘过",
        "content": "林雾霏霏晓意凉，野栀纔放已传香。\n幸哉世事日相远，怪底诗情老更狂。\n腊蚁三杯浮重碧，春膏一幅砑轻黄。\n何如放浪形骸外，尽乞江湖作醉乡。",
        "dynasty": "宋",
        "collection_info": null
    },
    {
        "uuid": "225a4d2f75247f937e6ac7373b45d5bf",
        "title": "次刘启之韵",
        "author": "刘过",
        "content": "豪结交游三十年，暮年识子海霜边。\n江西析派诗同社，鸿宝传家子已仙。\n无用白鬚甘我老，有才青眼望谁怜。\n譬如飘泊湓城下，篁竹萧疎无管絃。",
        "dynasty": "宋",
        "collection_info": null
    },
    {
        "uuid": "ff6220cf555b9449c624eda2c46b0fb0",
        "title": "次张昌化合溪新亭韵  其一",
        "author": "刘过",
        "content": "不碍溪流水不平，主人平处主鸥盟。\n两峰呈秀出天造，双涧同流到地清。\n尚忆经过曾对酒，欲来登览恨无名。\n仙凡咫尺红尘隔，草草题诗亦浪评。",
        "dynasty": "宋",
        "collection_info": null
    },
    {
        "uuid": "c02c3268bb57ed997ec95fc3f371e59c",
        "title": "次张昌化合溪新亭韵  其二",
        "author": "刘过",
        "content": "燕尾溪流上下分，中余里许地翻平。\n林疎邑屋高低见，水涨舫船来往轻。\n坡老已仙谁杰作，诗人为县得重评。\n唐山见说双溪馆，今见双溪亭又成。",
        "dynasty": "宋",
        "collection_info": null
    },
    {
        "uuid": "841ce471c39e00f46565668248111e91",
        "title": "次吕簿池亭韵",
        "author": "刘过",
        "content": "举杯邀月到幽塘，八月波心碎夜光。\n倒影帘花翻翠色，飞梭锦段织红芳。\n是中有客供千首，此外无尘染六郎。\n昨夕主人閒立久，一身风露带天香。",
        "dynasty": "宋",
        "collection_info": null
    },
    {
        "uuid": "355a3094ee09daa1620a276067c333be",
        "title": "次史良夫寄题云岫",
        "author": "刘过",
        "content": "轻烟薄雾任渠行，幽壑深崖款我生。\n变化不知天地阔，行藏只要日星明。\n肯同苍狗移常熟，每为鸣鸠放好情。\n便趁风雷助霶霈，人间匕筯不须惊。",
        "dynasty": "宋",
        "collection_info": null
    },
    {
        "uuid": "238f5d19af039def2d1230a9c0fdc883",
        "title": "长干寺用荆公韵",
        "author": "刘过",
        "content": "萦纡一径试幽寻，花竹禅房未是深。\n野水不波清欲冻，崇冈有竹翠成阴。\n琵琶昵昵怨儿语，兰桂温温和水沈。\n诗句欲追前辈后，谁呼粉黛污清吟。",
        "dynasty": "宋",
        "collection_info": null
    },
    {
        "uuid": "33548d4a36648f2ca4fc66d2dab9529d",
        "title": "和都干并柬允道",
        "author": "刘过",
        "content": "老子声名旧白眉，客窗相款话心时。\n相犹忘我吾无法，骨已换仙君有诗。\n莼菜羹香春冉冉，鹿游台上草离离。\n一樽吊古平章看，未羡君王郡牧麾。",
        "dynasty": "宋",
        "collection_info": null
    },
    {
        "uuid": "1c9249e731081bc196a4907fc54bbea4",
        "title": "和印监寺玉簪花",
        "author": "刘过",
        "content": "得得寻芳听自由，名花先占八分秋。\n鹭鸶折股晚风冷，姑射遗簪胜地幽。\n霜叶皱痕罗扇薄，香苞破处雪衣柔。\n一瓶一钵休岑寂，骑鹤腰钱岂易谋。",
        "dynasty": "宋",
        "collection_info": null
    },
    {
        "uuid": "ecf01a9c56eed32d429f45183de177a6",
        "title": "咏余商卿栀子花",
        "author": "刘过",
        "content": "香不求知色自然，朝来何许雪华鲜。\n如行佛国参知识，未嫁仙姿益凈娟。\n梅子已黄犹夜雨，客游方倦作春眠。\n地卑山近征衣润，不费熏炉一炷烟。",
        "dynasty": "宋",
        "collection_info": null
    },
    {
        "uuid": "8f3d0d50f7400929c26e78593f10f9ef",
        "title": "与青原正庵老",
        "author": "刘过",
        "content": "倦行老矣徧东南，最后青原识正庵。\n无法更求身外说，有禅应向意中参。\n春风遶寺雨花坠，石鼎烹茶泉味甘。\n暂脱尘嚣聊税驾，与君相对款清谈。",
        "dynasty": "宋",
        "collection_info": null
    },
    {
        "uuid": "465241691029056195327069de546a99",
        "title": "简能仁礼老",
        "author": "刘过",
        "content": "幻身到处等空虚，习气依然未扫除。\n柏树子边寻祖意，栴檀林下伴僧居。\n三千世界初无碍，十二时辰得自如。\n牛粪火堆煨芋熟，时时拾得懒残余。",
        "dynasty": "宋",
        "collection_info": null
    },
    {
        "uuid": "b26c0b20d192ac87fd6107b6d874099d",
        "title": "赠张道士",
        "author": "刘过",
        "content": "修廊行尽到山斋，中有高人百念灰。\n门外不知春出笋，池边惟见地生苔。\n内丹久炼龙长在，大药将成鹤屡来。\n想见年年朝玉帝，眉间一点淡黄开。",
        "dynasty": "宋",
        "collection_info": null
    },
    {
        "uuid": "ab029f4ba05d537a14eecd767a9beab2",
        "title": "赠永嘉张相士",
        "author": "刘过",
        "content": "青城游遍蜀中山，归看公卿饱已谙。\n桀骜稍能儿德祖，兴亡何阙百曹参。\n诸公富贵纸上语，满座风雷终日谈。\n我似北人君记取，偶然留滞在东南。",
        "dynasty": "宋",
        "collection_info": null
    },
    {
        "uuid": "d4240e62f8ffa4e82e9165e1f50ebf11",
        "title": "赠术士",
        "author": "刘过",
        "content": "一性圆明俱是佛，四方落魄总成仙。\n逢人只可少说话，卖卜不须多觅钱。\n退一步行安乐法，道三箇好喜欢缘。\n老夫亦欲挑包去，若要相寻在酒边。",
        "dynasty": "宋",
        "collection_info": null
    },
    {
        "uuid": "3acbb30dc364ce3610627074da05b9aa",
        "title": "夜思中原",
        "author": "刘过",
        "content": "中原邈邈路何长，文物衣冠天一方。\n独有孤臣流血泪，更无奇杰叫天阊。\n关河夜月冰霜重，宫殿春风草木荒。\n犹耿孤忠思报主，插天剑气夜光芒。",
        "dynasty": "宋",
        "collection_info": null
    },
    {
        "uuid": "a0be5b4d11f85fb07e8a76c5c00b48a1",
        "title": "题凤凰台",
        "author": "刘过",
        "content": "公子飘然有俊才，此台翻觉在尘埃。\n江淮浩渺洲渚没，凤鸟寂寥鸿雁来。\n时事不言惟拄笏，书生无用且衔杯。\n生平自厌胸中窄，万里霜天一日开。",
        "dynasty": "宋",
        "collection_info": null
    },
    {
        "uuid": "298dabab9fa7c464d63bd13b50313a2f",
        "title": "题池州一览亭",
        "author": "刘过",
        "content": "尘土中无绝妙词，不能重赋翠微诗。\n淋漓醉墨杨廷秀，慷慨悲吟杜牧之。\n岩壑尚多吾足倦，江山信美客归迟。\n夕阳鸦点城门闭，堤上鞭垂万柳丝。",
        "dynasty": "宋",
        "collection_info": null
    },
    {
        "uuid": "3c680ef47f5195952b51583f49ca5c71",
        "title": "题高远亭",
        "author": "刘过",
        "content": "戍古城荒地势雄，一亭分半庾楼东。\n庐山面目今真识，江汉朝宗此会同。\n司马宅荒惟苦竹，元规尘远尚西风。\n胡尘只隔淮河在，谁为长驱一扫空。",
        "dynasty": "宋",
        "collection_info": null
    },
    {
        "uuid": "59c67f78ff67216038a498b2543ffdbd",
        "title": "赏心亭",
        "author": "刘过",
        "content": "何人将我此来游，白鹭那知客有愁。\n如子矜持山玉立，似予迂阔水盘洲。\n尘襟抖擞风云入，石刻摩挲岁月流。\n惆怅谪仙鸾驭远，离离别恨黯滩头。",
        "dynasty": "宋",
        "collection_info": null
    },
    {
        "uuid": "c88a1712957398cf33e023171a6bb306",
        "title": "龚山长栖阁",
        "author": "刘过",
        "content": "柳径参差小叶蓝，不知世有府潭潭。\n扬雄宅就巢枝一，去病家寒绕树三。\n从臾诸公时烂漫，劝酬终日酒醺酣。\n出门万里江边去，尘满征衫我甚惭。",
        "dynasty": "宋",
        "collection_info": null
    },
    {
        "uuid": "72775e8c365d15f35a45e3c4b70de6cb",
        "title": "南康天开图画楼",
        "author": "刘过",
        "content": "楼外烟波渺去鸿，楼头庐阜翠摩空。\n故知造物铺张巧，不费丹青点染工。\n赤壁江山横夜月，辋川庭馆卧秋风。\n祇今满地无图画，尽在西湾杳霭中。",
        "dynasty": "宋",
        "collection_info": null
    },
    {
        "uuid": "f399c3cb2e040a205c2f9099fa4229c6",
        "title": "建业酒楼落成预点灯",
        "author": "刘过",
        "content": "高楼百尺久摧颓，轮奂重新亦壮哉。\n彻夜笙歌催腊尽，聒天箫鼓挽春回。\n都人杂沓挥千镒，我辈登临谩一杯。\n京国繁华欣再覩，老来醉眼更堪开。",
        "dynasty": "宋",
        "collection_info": null
    },
    {
        "uuid": "7ec783b3810dfafb086840658101af1a",
        "title": "洞霄宫",
        "author": "刘过",
        "content": "杖藜随步到琼宫，满目幽奇景莫穷。\n山锁九层虽极远，洞庭五处自相通。\n侵云天柱笼朝雾，傍水清阴弄晚风。\n可惜春禽啼晓月，又催行李过江东。",
        "dynasty": "宋",
        "collection_info": null
    },
    {
        "uuid": "b1b56c32aaecd1ab9c6ee20ad5f11d35",
        "title": "同许从道登琼翠阁",
        "author": "刘过",
        "content": "清潭石洞游俱徧，最后来寻此阁遨。\n树木满林成芘荫，溪山围县恰週遭。\n结交有味贫何害，薄酒虽村饮亦豪。\n明日重阳吾未去，更于何处可登高。",
        "dynasty": "宋",
        "collection_info": null
    },
    {
        "uuid": "82ec843225b202da43f8ec7a3ad3c6ff",
        "title": "同郭殿帅游凤山寺探桃李",
        "author": "刘过",
        "content": "廉纤小雨久于梅，喜得晴新亦快哉。\n五色波光丽鳷鹊，十分云气近蓬莱。\n旌旗侧畔宫墙转，戈戟丛中武库回。\n走马看花生怕晚，果然桃李一山开。",
        "dynasty": "宋",
        "collection_info": null
    },
    {
        "uuid": "153a6462ad40b5de25fde7d03c805b54",
        "title": "雪晴游惠山",
        "author": "刘过",
        "content": "松杉如立密当门，长在山中管送迎。\n栖石草根留雪在，响阶檐溜滴春声。\n簿书拨置君能到，碑刻摩挲眼倍明。\n欲作小诗无好句，只题年月记经行。",
        "dynasty": "宋",
        "collection_info": null
    },
    {
        "uuid": "e4597faba8b35f77206e6193484ad238",
        "title": "游岝崿山",
        "author": "刘过",
        "content": "倦游华髮老飘飘，意气依然在九霄。\n努力尚能登岝崿，废诗那可寄参寥。\n欹斜古寺云为屋，稳帖溪流石架桥。\n安得柳间桃李动，丹青吾欲画生绡。",
        "dynasty": "宋",
        "collection_info": null
    },
    {
        "uuid": "bd0194af5cb8368fe9ddf6b0c1ee3538",
        "title": "登白云绝顶",
        "author": "刘过",
        "content": "雨罢新晴怯宿寒，一帘秋色满阑干。\n欲穷大地三千界，须上高峰八百盘。\n累世避人秦妇子，一时惊客汉衣冠。\n尘寰元有清吟处，便作三山蓬岛看。",
        "dynasty": "宋",
        "collection_info": null
    },
    {
        "uuid": "9b880b5d39da83276f2caf598f129d65",
        "title": "登清凉台寺",
        "author": "刘过",
        "content": "江南江北许多山，到处登临得凭栏。\n老木渐丹霜有信，怒涛衝岸水生寒。\n倦游半世乌三匝，往事千年指一弹。\n落日正西催上马，依依回首问长安。",
        "dynasty": "宋",
        "collection_info": null
    },
    {
        "uuid": "011bf2667211aa2d00fdefa0cc6968fd",
        "title": "又借韵小行",
        "author": "刘过",
        "content": "杖屦寻诗问所由，一天草木叶知秋。\n天低云淡村村好，雨过山深物物幽。\n斑驳岩头苔藓湿，鈎辀树尾鸟声柔。\n眼前不见市朝事，始笑从前利禄谋。",
        "dynasty": "宋",
        "collection_info": null
    },
    {
        "uuid": "9beb99aab193f254fa6545f7f5132f5e",
        "title": "大麓道中",
        "author": "刘过",
        "content": "竹舆哑轧晓烟收，苍玉岩巉万里秋。\n路转羊肠回草径，溪分燕尾遶沙洲。\n爱山有癖须还债，觅句无工是不休。\n晴得几时尤更好，桂花蓓蕾作针头。",
        "dynasty": "宋",
        "collection_info": null
    },
    {
        "uuid": "02ce75274c30b4efda79f1e4481b776a",
        "title": "登凌云高处",
        "author": "刘过",
        "content": "摄衣更上一层楼，纔到层霄最上头。\n方识干坤真转毂，好知身世付虚舟。\n九秋草木岚烟湿，万里山川海气浮。\n更欲杖藜穷望眼，眼中何处认神州。",
        "dynasty": "宋",
        "collection_info": null
    },
    {
        "uuid": "b443443b6ddec5edfc791a4f1b867e0c",
        "title": "过泰和宫",
        "author": "刘过",
        "content": "林塘漠漠乱花飞，门掩苍苔过客稀。\n蝴蝶与身俱是梦，杜鹃怜我几时归。\n徐行便当篮舆稳，清话何妨羽扇挥。\n四十九年蘧伯玉，此生毕竟是邪非。",
        "dynasty": "宋",
        "collection_info": null
    },
    {
        "uuid": "16a6b7efb2be6a0512116c4c735b70f4",
        "title": "过西兴",
        "author": "刘过",
        "content": "奔涛汹涌欲骑鲸，船去钱塘棹不停。\n何日子胥鞭楚墓，伤时周顗泣新亭。\n蚊虻过耳蛮音恶，虾蟹熏人海气腥。\n吴下阿蒙非昔日，眼高相对有谁青。",
        "dynasty": "宋",
        "collection_info": null
    },
    {
        "uuid": "8823b1f8cbd3415fff310e8c51417a8c",
        "title": "游北墅",
        "author": "刘过",
        "content": "客裏浮沈又一年，春风北墅故依然。\n路边花有香相引，涧下松无色可怜。\n仙鹤舞随人击筑，神鸦飞傍客归船。\n何须故扫霜前叶，却趁东风学晓烟。",
        "dynasty": "宋",
        "collection_info": null
    },
    {
        "uuid": "1d846b0e74e0939f46f2c41920051845",
        "title": "吕氏山堂喜雨",
        "author": "刘过",
        "content": "凉满蒲萄磊落枝，倦游来此亦忘归。\n沟渠水活龙蛇动，树木月明乌鹊飞。\n欣减黄粱新米价，愁生白苎旧征衣。\n风流却扇团圞坐，一夜谈兵玉麈挥。",
        "dynasty": "宋",
        "collection_info": null
    },
    {
        "uuid": "914b86569d4138f4b7305b123e072a3a",
        "title": "雨作妨登山  其一",
        "author": "刘过",
        "content": "莫笑林宗折角巾，雨师坚壁助愁城。\n菰蒲乍冷横烟淡，鸥鹭惊秋立水轻。\n山势欲穷犹有路，溪流似断又闻声。\n好怀聊拟携筇去，政惬农夫荷笠耕。",
        "dynasty": "宋",
        "collection_info": null
    },
    {
        "uuid": "750bfe97e2b1cabc2892d4a2a990e4fe",
        "title": "雨作妨登山  其二",
        "author": "刘过",
        "content": "暑风快处岸乌巾，去去扁舟远帝城。\n过眼溪山含雾重，多情草木逗烟轻。\n琴书正要疎人事，禽鸟跫然听履声。\n莫恨漏天霖雨恶，鸡窗好好笔为耕。",
        "dynasty": "宋",
        "collection_info": null
    },
    {
        "uuid": "fb5c872b903df40cf8def9660a6ec3a6",
        "title": "雨作妨登山  其三",
        "author": "刘过",
        "content": "杖履飘然不整巾，缘何问得梵王城。\n淡烟翠湿千螺皱，微日烟消一纸轻。\n隔山鸟语如人语，触处风声若水声。\n见说一犁今已足，笑歌蓬首饷夫耕。",
        "dynasty": "宋",
        "collection_info": null
    },
    {
        "uuid": "c25f8a6d020c7b77ea967fe3e7610a77",
        "title": "挂搭松窝",
        "author": "刘过",
        "content": "十年南北走东西，豪气峥嵘老不衰。\n快斩妖魔三尺剑，朗吟风月五言诗。\n山无福地吾焉往，神有灵丹世不知。\n却恐松窝知此意，一丝挂搭去何疑。",
        "dynasty": "宋",
        "collection_info": null
    },
    {
        "uuid": "53f760ab8ec13c70eb651171bd63672f",
        "title": "盐官权学",
        "author": "刘过",
        "content": "人生百岁等欢悲，已判行藏任所之。\n笔砚重寻惊梦觉，课程聊復伴儿嬉。\n荒原傍海多閒趣，闭户观书有倦时。\n破帽尘埃今已矣，不妨更借蹇馿骑。",
        "dynasty": "宋",
        "collection_info": null
    },
    {
        "uuid": "6ed081dc93662f0259d4d5a9d38a4b84",
        "title": "盐官借沈氏屋",
        "author": "刘过",
        "content": "借宅西头对短檠，一灯相对纸窗横。\n煨炉火活蹲鸱熟，沸鼎茶香蚯蚓鸣。\n万卷读书空老大，诸生盖世尽功名。\n依稀草木还乡去，便向夜深闻雨声。",
        "dynasty": "宋",
        "collection_info": null
    },
    {
        "uuid": "19e23d22287087263ffdaa26989e4044",
        "title": "入徽州",
        "author": "刘过",
        "content": "白傅庭前正解船，梦中忽已过番川。\n红尘冉冉行天上，黄道骎骎近日边。\n石洞歙溪俱可砚，山肥徽路总堪田。\n把茅便欲侨居去，奈此功名未了缘。",
        "dynasty": "宋",
        "collection_info": null
    },
    {
        "uuid": "744ca4670fb8bf61f3600d50ee6b5156",
        "title": "寓公坊",
        "author": "刘过",
        "content": "秋风渐渐正吹凉，似报归期未欲忙。\n寻路竹间深入寺，泊船沙外远依庄。\n小槽压酒珠红滴，新饭炊粳雪白香。\n更听夜来思远浦，军声十万似钱塘。",
        "dynasty": "宋",
        "collection_info": null
    },
    {
        "uuid": "1842ca381b533c903f2edf97dffbc6e9",
        "title": "六合道中",
        "author": "刘过",
        "content": "十年曾记此来游，有策中原一战收。\n蒲柳易凋嫌势去，金汤无用卒和休。\n悲风髣髴鸣刁斗，缺月参差照敌楼。\n庙食封侯何日事，不堪老马又滁州。",
        "dynasty": "宋",
        "collection_info": null
    },
    {
        "uuid": "5ef2c81eb5923d44103e3006ce6cc9c3",
        "title": "醉中偶成",
        "author": "刘过",
        "content": "小院蒲萄月架东，舞腰忙趁鼓声雄。\n诗成綵笔分题后，人在金钗赌令中。\n秋叶冷吟风浩荡，晚林烘透日玲珑。\n腰间若佩滁州印，定有人呼作醉翁。",
        "dynasty": "宋",
        "collection_info": null
    },
    {
        "uuid": "50372ad5fe57cb65588a0420a976bd5e",
        "title": "无锡道观",
        "author": "刘过",
        "content": "门外红尘市一廛，买瓜买李兴悠然。\n树根石透月洒落，殿阁屋多风折旋。\n卖墨道人勤置酒，能诗老子欲飞仙。\n髑髅南面蛆虫辈，鹏鷃逍遥各自天。",
        "dynasty": "宋",
        "collection_info": null
    },
    {
        "uuid": "5bd197efa2e66b3f23b90b1de5f94b6d",
        "title": "招义铭育王见佛照",
        "author": "刘过",
        "content": "豪杰书生懒散仙，小庵藏迹得安閒。\n禅曾勘破诸公去，诗在推敲一字间。\n夜雨滴残梧叶老，夕阳行处水花悭。\n买舟便欲乘风去，孤绝同游海岛山。",
        "dynasty": "宋",
        "collection_info": null
    },
    {
        "uuid": "86f3205551aced3ae25438e0dc71777c",
        "title": "金陵雪中",
        "author": "刘过",
        "content": "风幻寒威夜扑人，晓看云脚四垂阴。\n牧羝塞上功名泪，骑马蓝关窜逐心。\n冷面不春愁菀结，冻鬚如铁恐萧森。\n昼炉醉拨灰为字，不为閒思暖帐金。",
        "dynasty": "宋",
        "collection_info": null
    },
    {
        "uuid": "a88341ac3acc908795fa0b39e4d45d1f",
        "title": "对雪效乐天",
        "author": "刘过",
        "content": "匣中雷吼一长剑，溪上月明多少舟。\n无贼可平閒李愬，有人不访倦王猷。\n银杯缟带从渠便，瑶树琼林得自由。\n衣敝独嫌灰絮料，帘高想见月垂鈎。",
        "dynasty": "宋",
        "collection_info": null
    },
    {
        "uuid": "9c55634d1f4a5ddda00ac3129311fc9b",
        "title": "观白鹭洲风涛",
        "author": "刘过",
        "content": "一声雷鼓挟风威，顷刻衝涛没钓矶。\n行客骇看银汉落，阳侯惊起玉山飞。\n蛟龙便尔争先化，鸥鹭茫然失所依。\n安得长竿入吾手，翩然东海钓鳌归。",
        "dynasty": "宋",
        "collection_info": null
    },
    {
        "uuid": "29d0a0a1572681546fefb83f50e1dc37",
        "title": "偕陈调翁龙山买舟待夜潮发",
        "author": "刘过",
        "content": "来逢春雨长鱼苗，去见秋风擘蟹螯。\n久矣归心到乡国，依然水宿伴渔舠。\n一天如许皆明月，二客所须惟浊醪。\n今夜四更潮有信，更须留眼看银涛。",
        "dynasty": "宋",
        "collection_info": null
    },
    {
        "uuid": "b05a2e3b2e9b61993a67f723cf0306a9",
        "title": "发舟",
        "author": "刘过",
        "content": "宝气亭前首问途，清飈日日送籧篨。\n丹枫无处不愁客，白鹭有情如导吾。\n青竹閒垂任子钓，紫鳞时掣季鹰鱼。\n烟波渺渺江天晚，水宿又听溪鸟呼。",
        "dynasty": "宋",
        "collection_info": null
    },
    {
        "uuid": "04fb56a1555e243d6bcdbfbb9d25226d",
        "title": "舟中偶作",
        "author": "刘过",
        "content": "日日拖舟上碧溪，寒滩水浅草离离。\n尺书雁断岁行尽，五两风轻帆去迟。\n白鹭导吾如有志，丹枫愁客亦何为。\n关头要趁梅花约，更着宽程五日期。",
        "dynasty": "宋",
        "collection_info": null
    },
    {
        "uuid": "bd1b69eb30e375ae8b1490304cf8dd9b",
        "title": "舟中",
        "author": "刘过",
        "content": "下水南风未觉难，我舟不动稳如山。\n东西日月寻常事，变化烟云顷刻间。\n沙鸟似惊皆退避，林峦如画亦浑閒。\n归期只欲长安近，屈指何时到北关。",
        "dynasty": "宋",
        "collection_info": null
    },
    {
        "uuid": "5f89121fac3aa04f1c9a11e2bebced55",
        "title": "霜寒舟中",
        "author": "刘过",
        "content": "展转牛衣冷不禁，着人无奈晓寒侵。\n由来十月清霜重，况乃荒村白露深。\n有客分金来橘社，何人涂血染枫林。\n不堪青女来料理，折尽衰翁一片心。",
        "dynasty": "宋",
        "collection_info": null
    },
    {
        "uuid": "49bbb280cc8846e12351a88ff50e78b7",
        "title": "春日即事  其一",
        "author": "刘过",
        "content": "久客无人问所须，小窗翻得逐痴愚。\n黄昏以后酒三盏，白日之间饭两盂。\n谷雨笋茶俱俊美，条风杞菊竞甘腴。\n先贤且谓可行乐，况是平生山泽癯。",
        "dynasty": "宋",
        "collection_info": null
    },
    {
        "uuid": "506ac9a8c3836f0094720c1e843efefe",
        "title": "春日即事  其二",
        "author": "刘过",
        "content": "出门虽是欠陶朱，便使关门亦可居。\n物价甚廉常食肉，佣赀极省易钞书。\n已安栎社如无用，若比丛林似有余。\n归与未归天上事，只消如此看何如。",
        "dynasty": "宋",
        "collection_info": null
    },
    {
        "uuid": "e0e9399c70a7430bb4566e10740cd6d0",
        "title": "幽居",
        "author": "刘过",
        "content": "对面沧浪可濯缨，不思泛舸出春城。\n浮沈枌社何人重，俯仰茅檐是事轻。\n玉蕊连屏寒徙倚，蒲萄上架月纵横。\n江湖老矣无他愿，只欲清阴便得成。",
        "dynasty": "宋",
        "collection_info": null
    },
    {
        "uuid": "a86c0fad0f873e17417952c609f00a9c",
        "title": "自述  其一",
        "author": "刘过",
        "content": "扁舟送客出姑苏，晚泊吴江夜雨余。\n波浪稍平风力定，青黄相间橘林疎。\n匆忙旅馆催行酒，草率杯盘旋买鱼。\n与我壁间书岁月，无人为作小王书。",
        "dynasty": "宋",
        "collection_info": null
    },
    {
        "uuid": "eba50e46eb99a82b1a08aeda34c38952",
        "title": "自述  其二",
        "author": "刘过",
        "content": "精神凋耗鬓毛衰，劫火光中第几回。\n无可奈何教老去，有时猛省忽愁来。\n师崇道学原非僞，客寄苏州却类獃。\n明日重阳又佳节，得钱且醉菊花杯。",
        "dynasty": "宋",
        "collection_info": null
    },
    {
        "uuid": "0a117ed3e780090ae5d40ee4f33695c1",
        "title": "自惭",
        "author": "刘过",
        "content": "一榻留人去便垂，自惭非友亦非师。\n初无伎俩惟贪酒，遇有工夫或赋诗。\n晒日枣林红磊落，响风桐叶碧参差。\n人家正做鲈鱼鲙，老子秋来却自悲。",
        "dynasty": "宋",
        "collection_info": null
    },
    {
        "uuid": "f5372a135f1505db870e17d7caf5196a",
        "title": "下第",
        "author": "刘过",
        "content": "荡荡天门叫不应，起寻归路嘆南行。\n新亭未必非周顗，宣室终须召贾生。\n振海潮声春汹涌，插天剑气夜峥嵘。\n伤心故国三千里，纔是余杭第一程。",
        "dynasty": "宋",
        "collection_info": null
    },
    {
        "uuid": "ee9169d29b263cef4341fa37fbf34719",
        "title": "岁晚",
        "author": "刘过",
        "content": "手种疎梅已发妍，相从三过客中年。\n吾生岂得须如意，随处何妨且信缘。\n风月心多时小醉，轩裳梦少且闲眠。\n万人海裏能如此，是自在禅并散仙。",
        "dynasty": "宋",
        "collection_info": null
    },
    {
        "uuid": "696e8b92937de6d9c6259631bb5baaf6",
        "title": "代上韩开府",
        "author": "刘过",
        "content": "位号钧枢等，元勋阀阅传。\n九重新洗日，一柱独擎天。\n战守筹帷外，迁除化笔边。\n衣冠图盛事，不记几貂蝉。",
        "dynasty": "宋",
        "collection_info": null
    },
    {
        "uuid": "aa0275bc65a211a2c2c131a2e1e577e0",
        "title": "上周少保  其一",
        "author": "刘过",
        "content": "游戏公孤了，归来不爱名。\n昌黎前进士，司马老先生。\n有节花宜晚，无波水自平。\n翳云遮不得，南极益精明。",
        "dynasty": "宋",
        "collection_info": null
    },
    {
        "uuid": "738c6f088188cc13f9c5bd95a2c8a8a9",
        "title": "上周少保  其二",
        "author": "刘过",
        "content": "早被儒冠误，依稀老更侵。\n科名数行泪，岐路一生心。\n自惜亡猿木，谁怜跃冶金。\n使无钟鼎志，何地可山林。",
        "dynasty": "宋",
        "collection_info": null
    },
    {
        "uuid": "cded59e431f1f4b621ab8103d78e9bac",
        "title": "初伏阙上书得旨还乡上杨守秘书  其一",
        "author": "刘过",
        "content": "郡大庐陵古，分符得秘郎。\n息争民珥笔，课最米连樯。\n水隔蓬山远，风凝画戟香。\n少须官事了，归去玉为堂。",
        "dynasty": "宋",
        "collection_info": null
    },
    {
        "uuid": "9d8c53eaf703e4dbe0ad69706e23d149",
        "title": "初伏阙上书得旨还乡上杨守秘书  其二",
        "author": "刘过",
        "content": "百计归无策，谁知祸有胎。\n江河周顗泣，城郭令威来。\n访旧鬚俱白，过家心欲摧。\n故乡非不好，不是锦衣回。",
        "dynasty": "宋",
        "collection_info": null
    },
    {
        "uuid": "300d6e272876a7efbfea051974ba4436",
        "title": "上范秘监  其一",
        "author": "刘过",
        "content": "郡大当涂古，分符得少蓬。\n威如乌府在，令与绣衣同。\n铃阁紬书外，花村卖剑中。\n少需抚摩意，来作玉堂翁。",
        "dynasty": "宋",
        "collection_info": null
    },
    {
        "uuid": "91374137ae6ea7ebe350e14da95c433a",
        "title": "上范秘监  其二",
        "author": "刘过",
        "content": "畴昔经行路，黄山更一过。\n天涯知己少，岁晚客愁多。\n路断车生角，冰坚水不波。\n使君森画戟，闻此盍如何。",
        "dynasty": "宋",
        "collection_info": null
    },
    {
        "uuid": "7418d46ad8e4b7c486eff73eaa0dd7cf",
        "title": "寄周益公",
        "author": "刘过",
        "content": "猥贱诗难化，讙嚣语不齐。\n长途难短堠，小雨易深泥。\n逐利如争鹿，伤人类割鸡。\n心虽怀益国，梦亦畏江西。",
        "dynasty": "宋",
        "collection_info": null
    },
    {
        "uuid": "c29e4530321b558901ac834f01753159",
        "title": "和大参相公  其一",
        "author": "刘过",
        "content": "松深烟锁径，月冷水明楼。\n日涨沧溟窄，山阴古木秋。\n琴书超物表，气宇识神游。\n突兀东南壮，干坤第一流。",
        "dynasty": "宋",
        "collection_info": null
    },
    {
        "uuid": "2ea5077b142c1bc5ea54c59557d42928",
        "title": "和大参相公  其二",
        "author": "刘过",
        "content": "气压三千界，云横百尺楼。\n地灵绝兴替，木老阅春秋。\n杖屦逍遥步，琴书汗漫游。\n利名空役役，回首愧禅流。",
        "dynasty": "宋",
        "collection_info": null
    },
    {
        "uuid": "7bd2a2f87b6b5bb2e88ebe79425f2ad0",
        "title": "和大参相公  其三",
        "author": "刘过",
        "content": "山邃龙蟠屈，江昏蜃吐楼。\n撞钟千百指，阅世八千秋。\n僧笑衣冠累，天容杖屦游。\n松梢清影碎，薄月带沙流。",
        "dynasty": "宋",
        "collection_info": null
    },
    {
        "uuid": "bbb70c54da1520f0cbb7cdbc3f57b5c5",
        "title": "和子纯韵",
        "author": "刘过",
        "content": "桥下水如箭，惊奔万古号。\n溪毛翻碧带，石藓衬银涛。\n天外千层秀，云低数尺高。\n垂垂兴偏恶，蓬鬓为诗搔。",
        "dynasty": "宋",
        "collection_info": null
    },
    {
        "uuid": "2682e172692283388d583ae6744363f8",
        "title": "赠刘叔拟招山",
        "author": "刘过",
        "content": "不醉何劳饮，无诗底用吟。\n百年为客老，一念爱乡心。\n草路青原泪，烟波白鹭心。\n班超归未得，愁见旧家林。",
        "dynasty": "宋",
        "collection_info": null
    },
    {
        "uuid": "412abb376c51bb2a3124dae04a53909b",
        "title": "送杨伯子",
        "author": "刘过",
        "content": "天下少奇士，况乎吾一州。\n逢人问姓字，知子有源流。\n兰砌多黄口，蓬山半白头。\n诚斋知未可，唤作小坡休。",
        "dynasty": "宋",
        "collection_info": null
    },
    {
        "uuid": "ec141c1952ce76ed841a640c85f0bc26",
        "title": "送金陵胡抚干仲芳  其一",
        "author": "刘过",
        "content": "故家凋丧后，初识澹庵孙。\n玉树明庭角，冰澌吐话言。\n荆州得上幕，楚壤带中原。\n我欲附舟去，白鱼朱橘繁。",
        "dynasty": "宋",
        "collection_info": null
    },
    {
        "uuid": "cc19da3c82bb30229df1f76ac79bc620",
        "title": "送金陵胡抚干仲芳  其二",
        "author": "刘过",
        "content": "共醉百斛酒，千金一笑倾。\n寄情桃叶渡，弔古石头城。\n战守筹雄地，更番出戍兵。\n瓮天留不住，图畧遂西征。",
        "dynasty": "宋",
        "collection_info": null
    },
    {
        "uuid": "46fb53469f61d71da2e2d7ca74275e22",
        "title": "都中留随州李判官",
        "author": "刘过",
        "content": "幸自东南好，西归未可忙。\n茶添橄榄味，酒借蛤蜊香。\n绝品宜春醉，新烹趁日长。\n倒囊烦厚载，归遣北人尝。",
        "dynasty": "宋",
        "collection_info": null
    },
    {
        "uuid": "330cca6e4ebe522197aa43e42b7b1afb",
        "title": "江头送赵教即席同赋",
        "author": "刘过",
        "content": "东州二三子，相送黄鹤矶。\n渭北烟树合，江南春水肥。\n波宽鱼意足，沙浅鸟痕微。\n我亦欲东去，斜风雨湿衣。",
        "dynasty": "宋",
        "collection_info": null
    },
    {
        "uuid": "7f6eb521841cdecaadf100bd122671d2",
        "title": "送许阎二兄归岳阳",
        "author": "刘过",
        "content": "岳鄂旧游处，重来岁月更。\n联翩识吾友，邂逅慰平生。\n风送故人远，槐催举子惊。\n扁舟更珍重，万里莫留行。",
        "dynasty": "宋",
        "collection_info": null
    },
    {
        "uuid": "92e1b3a9f74c9da3f41fd7dd06570a98",
        "title": "九日寄陈君举舍人",
        "author": "刘过",
        "content": "白髮江湖暗，青灯几席凉。\n病身几千百，佳节又重阳。\n命也吾何奈，天乎孰可量。\n元龙楼百尺，犹得慰行藏。",
        "dynasty": "宋",
        "collection_info": null
    },
    {
        "uuid": "06c3fec2b5724620d536819c4adbe8da",
        "title": "除夜寄卢菊磵",
        "author": "刘过",
        "content": "见说卢夫子，诗成手自书。\n雪便金帐暖，云荫玉山居。\n椒叶储名酒，萍虀荐野蔬。\n夜寒裩犊鼻，应念马相如。",
        "dynasty": "宋",
        "collection_info": null
    },
    {
        "uuid": "ac6aaca549e51564841d88c590d7d3ef",
        "title": "寄桐庐程宰",
        "author": "刘过",
        "content": "路入严州去，桐庐得暂过。\n盘餐汤餠贱，机杼绮罗多。\n令尹哦诗治，居民酌酒歌。\n吏人公事少，门雀可张罗。",
        "dynasty": "宋",
        "collection_info": null
    },
    {
        "uuid": "2b55de1d637f3c7ae9aac2ccd2c8d301",
        "title": "寄吴子云",
        "author": "刘过",
        "content": "曾是乘轩客，飘零老更穷。\n棹船秋叶浦，策杖桂枝丛。\n往事都如梦，新诗不用工。\n草庐消得几，不许卧隆中。",
        "dynasty": "宋",
        "collection_info": null
    },
    {
        "uuid": "61f12f3f4672b936058784f3b6a3d285",
        "title": "吴尉东阁西亭  其一",
        "author": "刘过",
        "content": "袭桂行香径，朱栏稍转西。\n水风飕石冷，云月堕檐低。\n棋败深杯罚，诗豪健笔题。\n舞忙钗鬓乱，更为捧柔荑。",
        "dynasty": "宋",
        "collection_info": null
    },
    {
        "uuid": "40003607d201f4f67609532e0b19230c",
        "title": "吴尉东阁西亭  其二",
        "author": "刘过",
        "content": "石板桥东阁，轩窗如此华。\n碧虚澄水鑑，红影侵霜花。\n似串歌云驻，如泥醉帽斜。\n但惊风露冷，飘落怕还家。",
        "dynasty": "宋",
        "collection_info": null
    },
    {
        "uuid": "9bd0cfe2a428029448760f69d5eafd69",
        "title": "湖口宰任伯厚挹清亭",
        "author": "刘过",
        "content": "正笑行役倦，登临心眼开。\n舒蕲千里见，蜀赣两江来。\n老觉树如此，凉生风快哉。\n主人方好客，不算酒行杯。",
        "dynasty": "宋",
        "collection_info": null
    },
    {
        "uuid": "0a56f352cefd5730208f0b53291b6971",
        "title": "题龚山长栖阁",
        "author": "刘过",
        "content": "爱客龚山长，能容日日过。\n栽培初种竹，爱护乍生荷。\n堂对青山短，门关白日多。\n细听閒议论，不似我狂歌。",
        "dynasty": "宋",
        "collection_info": null
    },
    {
        "uuid": "51c71f93ca87cd67d4bcdbcbb219291a",
        "title": "题禾川龙飞英疏荣阁",
        "author": "刘过",
        "content": "堂扁朱书字，何人可得之。\n三衙新统帅，六馆老宗师。\n文武无穷意，江山不尽诗。\n亲恩如可报，会有报君时。",
        "dynasty": "宋",
        "collection_info": null
    },
    {
        "uuid": "a969a88976038f8992754a8835eef10f",
        "title": "题黄文叔燕堂  其一",
        "author": "刘过",
        "content": "仕宦不惬意，有家胡不归。\n林栖乌反哺，梁语燕于飞。\n鸥鹭忘之久，貂蝉贵者稀。\n但存慈母健，日日舞斑衣。",
        "dynasty": "宋",
        "collection_info": null
    },
    {
        "uuid": "8cdb36b84340fc3e966a13dfb718d927",
        "title": "题黄文叔燕堂  其二",
        "author": "刘过",
        "content": "着屋图书裏，四山楼观重。\n莼添张翰思，橘当李侯封。\n湖水自平淡，花枝多冶容。\n兴来诗已就，只可酒千钟。",
        "dynasty": "宋",
        "collection_info": null
    },
    {
        "uuid": "23484da9e6bc696b3c13845e3ed86cb2",
        "title": "西湖次弟润之韵",
        "author": "刘过",
        "content": "旧说西湖好，春来更一游。\n林逋山际宅，苏小水边楼。\n行密柳堤闹，树多花影稠。\n天堂从此去，真箇说杭州。",
        "dynasty": "宋",
        "collection_info": null
    },
    {
        "uuid": "ca5b3b7d8582242844565fad9aa2d488",
        "title": "雨华台次胡仲芳韵",
        "author": "刘过",
        "content": "寒意湿烟草，浮生吹浪花。\n绕台皆峻岭，陈迹一飞霞。\n子醉辞吐凤，吾狂字落鸦。\n儿童应笑客，风飐角巾斜。",
        "dynasty": "宋",
        "collection_info": null
    },
    {
        "uuid": "577a67a737865f35e0a3f75a20edf975",
        "title": "酒楼",
        "author": "刘过",
        "content": "夜上青楼去，如迷洞府深。\n妓歌千调曲，客杂五方音。\n藕白玲珑玉，柑黄磊落金。\n酣歌恣萧散，无復越中吟。",
        "dynasty": "宋",
        "collection_info": null
    },
    {
        "uuid": "d129eb4cf5142a7ca195b05173317a5a",
        "title": "登旷轩",
        "author": "刘过",
        "content": "去春曾与客，携手过桥来。\n寺阴松极美，坞深桃不开。\n红尘万里去，白首一年回。\n凈洗旷轩眼，雪天閒看梅。",
        "dynasty": "宋",
        "collection_info": null
    },
    {
        "uuid": "c645c17b16c7fd521a984d6e65d362a0",
        "title": "铁塔寺呈轻老",
        "author": "刘过",
        "content": "树木有古意，轩窗多野情。\n断冈城一带，齐岸草丛生。\n醉骨风蝉蜕，病身沙鸟轻。\n惜无东野笔，琢句斗僧清。",
        "dynasty": "宋",
        "collection_info": null
    },
    {
        "uuid": "7603c3a1a77ee3465720486ff1c9dedf",
        "title": "同曹元章游新安寺",
        "author": "刘过",
        "content": "畏暑倦杯酌，修廊散步行。\n寺深藏古意，蝉老带秋声。\n去就诸缘薄，穷通一念轻。\n更寻水清处，为我濯尘缨。",
        "dynasty": "宋",
        "collection_info": null
    },
    {
        "uuid": "811dfa119d99617b6f956510bc29d130",
        "title": "游古山",
        "author": "刘过",
        "content": "信步作幽讨，有庵如此深。\n佛灯明老屋，秋日淡疎林。\n柏树祖师意，松楸老子心。\n十年弃坟墓，洒泪一悲吟。",
        "dynasty": "宋",
        "collection_info": null
    },
    {
        "uuid": "1bb98bb055cc71363fef6169a9a1d5d7",
        "title": "题古山庵",
        "author": "刘过",
        "content": "薄醉来游此，西风吹帽纱。\n倦鸦丛密树，凉雨湿秋花。\n题壁人何在，哦诗句未加。\n一杯汤餠具，坐到日西斜。",
        "dynasty": "宋",
        "collection_info": null
    },
    {
        "uuid": "b4a1d282c09cdfd3445b4119d10c25ea",
        "title": "题龙华寺壁",
        "author": "刘过",
        "content": "春事梅边动，荒江信马行。\n久穷知远举，多瘦怯衣轻。\n今日龙华寺，昔时黄姥城。\n废兴吾已解，一醉万缘清。",
        "dynasty": "宋",
        "collection_info": null
    },
    {
        "uuid": "33e3ae29a774db762e1c6856cc4884a3",
        "title": "题雁汊峰东林寺",
        "author": "刘过",
        "content": "雁汊泊船去，岸头閒访僧。\n故人留少驻，俗子见何曾。\n佛屋擎天柱，心光续命灯。\n任渠狂到死，吾老慢腾腾。",
        "dynasty": "宋",
        "collection_info": null
    },
    {
        "uuid": "f283f6216a37ba536c60b1ce9d86c153",
        "title": "书高塘庵",
        "author": "刘过",
        "content": "庵上木已拱，山前水可陂。\n峥嵘晦翁字，突兀大参碑。\n云叶孤飞白，乌羣反哺慈。\n伤心前辈尽，问道欲从谁。",
        "dynasty": "宋",
        "collection_info": null
    },
    {
        "uuid": "d0a7eb13765c437ce00af81be351f389",
        "title": "聿追庵题壁",
        "author": "刘过",
        "content": "路转羊肠曲，山藏蜗角深。\n树多成荫密，水少亦悲吟。\n露草重阳泪，风花寒食心。\n摩挲墓铭看，久立读碑阴。",
        "dynasty": "宋",
        "collection_info": null
    },
    {
        "uuid": "b0f3d9260998cd697ec15130fde73eac",
        "title": "元宵偶书",
        "author": "刘过",
        "content": "磊落东游客，磨跎但过僧。\n有怀千不足，自顾百无能。\n旧日名城酒，他时梦境灯。\n放歌声激烈，醉倒睡腾腾。",
        "dynasty": "宋",
        "collection_info": null
    },
    {
        "uuid": "92d0ee4e6b5bb88c8774913f93783218",
        "title": "寓东阳  其一",
        "author": "刘过",
        "content": "元帅东阳主，令君吾故人。\n可怜九华客，犹是一穷民。\n古者狂狷士，人间自在身。\n化工都不管，何地有阳春。",
        "dynasty": "宋",
        "collection_info": null
    },
    {
        "uuid": "4853291b5ecede92bd816bbcca6f01d0",
        "title": "寓东阳  其二",
        "author": "刘过",
        "content": "不学老无似，艰难却饱谙。\n远从陶靖节，来访杜征南。\n意到羹莼适，贫犹食荠甘。\n惜无庐可卧，尚遶鹊枝三。",
        "dynasty": "宋",
        "collection_info": null
    },
    {
        "uuid": "c0fbacf64aef488e52b6cf2c1936eb50",
        "title": "泊船吴江县",
        "author": "刘过",
        "content": "草树连塘岸，人家半橘洲。\n暖寒寻酒去，觉懒罢诗休。\n逆境年年梦，劳生处处愁。\n天涯倦行客，明日又苏州。",
        "dynasty": "宋",
        "collection_info": null
    },
    {
        "uuid": "87ab8e702b0f4b26042f7e4148a1dee5",
        "title": "送客剡溪",
        "author": "刘过",
        "content": "送客山阴路，春风散马蹄。\n纵观神禹穴，深入子猷溪。\n嫩草绿于染，珍禽娇已啼。\n去程千万里，步步有云梯。",
        "dynasty": "宋",
        "collection_info": null
    },
    {
        "uuid": "a1ce5ede50327b49fece6a86a3ae4162",
        "title": "阙景初进纳长安相值于西采石话及家事因与对酌",
        "author": "刘过",
        "content": "未有还家策，故乡吾太和。\n龙洲沙石健，快阁水云多。\n场屋科名累，江湖岁月磨。\n茅柴一杯酒，相对奈愁何。",
        "dynasty": "宋",
        "collection_info": null
    },
    {
        "uuid": "b114200459a5317e2e5d276081ce6f8f",
        "title": "方竹杖",
        "author": "刘过",
        "content": "鹤骨风前瘦，龙姿雨后鲜。\n锋棱四面峻，节操一生坚。\n荷篠行随适，看山倚最便。\n从教方有碍，终不效规圆。",
        "dynasty": "宋",
        "collection_info": null
    },
    {
        "uuid": "8ffa9d70c5a3f53592c7d53a0d776c35",
        "title": "挽拙庵杨居士  其一",
        "author": "刘过",
        "content": "前辈晨星似，如公抑又希。\n榆边游已倦，菊径晚方归。\n听雨兄同老，冲天子欲飞。\n伤心弹指顷，一梦故人非。",
        "dynasty": "宋",
        "collection_info": null
    },
    {
        "uuid": "b61517d342cfd409054f00e4a94340b2",
        "title": "挽拙庵杨居士  其二",
        "author": "刘过",
        "content": "尚忆龙蟠国，城西作客时。\n有山皆载酒，无日不赓诗。\n风雨交游散，江湖泪眼悲。\n百年心事在，只有凤雏知。",
        "dynasty": "宋",
        "collection_info": null
    },
    {
        "uuid": "2455e6c09cdab002c5ec602ae35dcd9d",
        "title": "挽苏吏部",
        "author": "刘过",
        "content": "奕世征文献，逢时仕学优。\n爱遗边郡在，官止外郎休。\n月黑新茔夜，溪横旧隠秋。\n从游老宾客，欲替二孤愁。",
        "dynasty": "宋",
        "collection_info": null
    },
    {
        "uuid": "1cb1744abe3da0761f3b2b0abe91d940",
        "title": "上益公十绝为寿 金乌",
        "author": "刘过",
        "content": "金翰振晓近天威，玉宇循琼昼影迟。\n曾上大裘头上看，暧然可爱是冬曦。",
        "dynasty": "宋",
        "collection_info": null
    },
    {
        "uuid": "bc5202123314180fe6076758da503d0f",
        "title": "上益公十绝为寿 玉兔",
        "author": "刘过",
        "content": "雪淡星疎月有光，广寒仙府岁偏长。\n多应自制延年药，振古长同桂子香。",
        "dynasty": "宋",
        "collection_info": null
    },
    {
        "uuid": "ba8a41db406b7df7e6d35ebef8181551",
        "title": "上益公十绝为寿 宝龟",
        "author": "刘过",
        "content": "纳锡曾看上九江，又闻詹事奉储皇。\n巢成荷上窥仙景，左顾溪中赐印章。",
        "dynasty": "宋",
        "collection_info": null
    },
    {
        "uuid": "101d64eac5c538e1b8568ee0031c185b",
        "title": "上益公十绝为寿 玄鹤",
        "author": "刘过",
        "content": "缑山橘井与青田，驱策风云友列仙。\n名号横空心万里，九皋声动九重天。",
        "dynasty": "宋",
        "collection_info": null
    },
    {
        "uuid": "3581185f751d1baa9a005e22a5226933",
        "title": "上益公十绝为寿 寿鹿",
        "author": "刘过",
        "content": "年永曾闻葛稚川，玉京何处锦纹鲜。\n赏花应制嘉宾宴，小雅当为第一篇。",
        "dynasty": "宋",
        "collection_info": null
    },
    {
        "uuid": "b94305cbc8eeb2bccb06a09c23e6b2cf",
        "title": "上益公十绝为寿 丹桂",
        "author": "刘过",
        "content": "少壮东堂奏捷功，浮香仙籍继家风。\n年年占得中元景，一颗冰轮照九穹。",
        "dynasty": "宋",
        "collection_info": null
    },
    {
        "uuid": "a36ecfd711b0f7ad074ec4bd4c16397c",
        "title": "上益公十绝为寿 影木",
        "author": "刘过",
        "content": "枝如华盖耸瀛洲，永世香风荏苒浮。\n特有羣仙来弭节，细听鸣凤碧枝头。",
        "dynasty": "宋",
        "collection_info": null
    },
    {
        "uuid": "8592942f0e1452694f61ff8e55d00e15",
        "title": "上益公十绝为寿 古柏",
        "author": "刘过",
        "content": "冰条雪叶节高坚，台宪风生凛凛然。\n可羡堪为栋梁用，至唐千载尚三千。",
        "dynasty": "宋",
        "collection_info": null
    },
    {
        "uuid": "64e933164ca16a4b811b1d9c9759daff",
        "title": "上益公十绝为寿 佳菊",
        "author": "刘过",
        "content": "寿客尤宜在寿乡，钿花的皪傲新霜。\n更歌华寿今归去，尚有渊明野趣香。",
        "dynasty": "宋",
        "collection_info": null
    },
    {
        "uuid": "0440349579fd967ae720bfb87dcc8475",
        "title": "上益公十绝为寿 苍官",
        "author": "刘过",
        "content": "东封已受大夫封，又入丁公吉梦中。\n祗道济时作舟楫，茯神尤有济人功。",
        "dynasty": "宋",
        "collection_info": null
    },
    {
        "uuid": "93f2ce4cfe5a3a4dce8d838730928eef",
        "title": "代吴守与赵侯为寿  其一",
        "author": "刘过",
        "content": "地蟠江汉节岿然，劲气扶舆几倍年。\n白玉丹砂浩无数，夜光随处见山川。",
        "dynasty": "宋",
        "collection_info": null
    },
    {
        "uuid": "c2b3f6214609679a6f3dba7114b2cd0d",
        "title": "代吴守与赵侯为寿  其二",
        "author": "刘过",
        "content": "气运由来有盛衰，循环久已见天机。\n黄山云散无尘滓，上将腾光入紫微。",
        "dynasty": "宋",
        "collection_info": null
    },
    {
        "uuid": "7490fa09eaa96e2797fd235ee5eb85c7",
        "title": "代吴守与赵侯为寿  其三",
        "author": "刘过",
        "content": "虎头燕颔足奇谋，玉帐兵形象水流。\n此去关河应不远，上方拟筑望英楼。",
        "dynasty": "宋",
        "collection_info": null
    },
    {
        "uuid": "a639362cd5a25aca1a119007df2e2539",
        "title": "代吴守与赵侯为寿  其四",
        "author": "刘过",
        "content": "文伟当年记鄂城，崎岖蜀道播英声。\n何如衣锦枌榆社，卧护元戎十万兵。",
        "dynasty": "宋",
        "collection_info": null
    },
    {
        "uuid": "6df177ca7505879f21b5ca6cf76503a0",
        "title": "代吴守与赵侯为寿  其五",
        "author": "刘过",
        "content": "夜上南楼望玉京，将星光底寿星明。\n不须便即骑黄鹤，且为皇家致太平。",
        "dynasty": "宋",
        "collection_info": null
    },
    {
        "uuid": "c2c64a2f15d63f39d75df0ae388c54d9",
        "title": "呈徐侍郎兼寄辛幼安  其一",
        "author": "刘过",
        "content": "当年今日误承恩，自倚容华託至尊。\n门外游丝难驻目，依然青草暗长门。",
        "dynasty": "宋",
        "collection_info": null
    },
    {
        "uuid": "d9918bc834ff67ac12719f9fb2e2d004",
        "title": "呈徐侍郎兼寄辛幼安  其二",
        "author": "刘过",
        "content": "猿臂将军战不休，当时部曲已封侯。\n夜深忽梦燕山月，犹幸君王晚更收。",
        "dynasty": "宋",
        "collection_info": null
    },
    {
        "uuid": "c42f55fff3aa36cd61dfa3807dc84b0b",
        "title": "官舍阻雨十日不能出闷成五绝呈徐判部  其一",
        "author": "刘过",
        "content": "学弄笔头儿戏事，风流眼底亦无之。\n汪孙已往周洪没，本分作家今是谁。",
        "dynasty": "宋",
        "collection_info": null
    },
    {
        "uuid": "2aab1b0cc1ca93937ebc5e745634c79c",
        "title": "官舍阻雨十日不能出闷成五绝呈徐判部  其二",
        "author": "刘过",
        "content": "竹隠先生名满世，自为举子已诗声。\n春风若入五花判，莫遣紫微红药惊。",
        "dynasty": "宋",
        "collection_info": null
    },
    {
        "uuid": "e721fc8fd274cfd87e0b23537f485d03",
        "title": "官舍阻雨十日不能出闷成五绝呈徐判部  其三",
        "author": "刘过",
        "content": "秋霜烈日生前操，流水行云意外诗。\n未必中兴四君子，于斯二者更兼之。",
        "dynasty": "宋",
        "collection_info": null
    },
    {
        "uuid": "7cd73847bedcf360db36903a2c939d34",
        "title": "官舍阻雨十日不能出闷成五绝呈徐判部  其四",
        "author": "刘过",
        "content": "潦倒傍门羞骑马，倦游老欲寄昆山。\n留将造请嗫嚅口，慷慨狂歌泉石间。",
        "dynasty": "宋",
        "collection_info": null
    },
    {
        "uuid": "81ddb87b8f22c0fbd4d4b0cf7d098773",
        "title": "官舍阻雨十日不能出闷成五绝呈徐判部  其五",
        "author": "刘过",
        "content": "世间别有人才在，台阁招徕恐未多。\n半老江湖半岩穴，为公一赋草庐歌。",
        "dynasty": "宋",
        "collection_info": null
    },
    {
        "uuid": "d59d2910ca48c8429d09e9dcee86567e",
        "title": "呈辛稼轩  其一",
        "author": "刘过",
        "content": "精神此老健于虎，红颊白鬚双眼青。\n未可瓢泉便归去，要将九鼎重朝廷。",
        "dynasty": "宋",
        "collection_info": null
    },
    {
        "uuid": "b278192924703d64a0ab7900bf5bebc4",
        "title": "呈辛稼轩  其二",
        "author": "刘过",
        "content": "闭门翘足观山睡，松桧鬰然云气高。\n说梦向人应不信，碧油幢下有旌旄。",
        "dynasty": "宋",
        "collection_info": null
    },
    {
        "uuid": "6b390290be7ba1440a7360c2383d3c5b",
        "title": "呈辛稼轩  其三",
        "author": "刘过",
        "content": "书来赐以兰溪酒，下视潘葑奴仆之。\n吾老尚能三百盏，一杯水不值吾诗。",
        "dynasty": "宋",
        "collection_info": null
    },
    {
        "uuid": "d69e4bf61199635921305040866f089c",
        "title": "呈辛稼轩  其四",
        "author": "刘过",
        "content": "卧庐人昔如龙起，鼎足魏吴如等閒。\n若结梅花为保社，林逋只合住孤山。",
        "dynasty": "宋",
        "collection_info": null
    },
    {
        "uuid": "f088b4c9635bf424a35aef63baf3f741",
        "title": "呈辛稼轩  其五",
        "author": "刘过",
        "content": "书生不愿黄金印，十万提兵去战场。\n只欲稼轩一题品，春风侯骨死犹香。",
        "dynasty": "宋",
        "collection_info": null
    },
    {
        "uuid": "884a5ffb711ae4884ba480103ea2c547",
        "title": "投诚斋  其一",
        "author": "刘过",
        "content": "省斋去国艮斋老，不独宣尼嘆乏才。\n试数诸公有名者，庐陵那得两诚斋。",
        "dynasty": "宋",
        "collection_info": null
    },
    {
        "uuid": "109b49d07d823e1ea1a246ddb501bfb2",
        "title": "投诚斋  其二",
        "author": "刘过",
        "content": "蓬莱东观是亨衢，经国文章要鉅儒。\n顿着五花犹不判，却于注易下工夫。",
        "dynasty": "宋",
        "collection_info": null
    },
    {
        "uuid": "52883d336b12ffca767c9352e5a75d53",
        "title": "投诚斋  其三",
        "author": "刘过",
        "content": "画戟门边春昼长，鼎新模范宿淮阳。\n吏人傒眼报公事，一瓣浓熏班马香。",
        "dynasty": "宋",
        "collection_info": null
    },
    {
        "uuid": "23ed97c3d73a072fc8c9e94ff46ca409",
        "title": "投诚斋  其四",
        "author": "刘过",
        "content": "智愚上下尔自异，尺寸不差公短长。\n毕竟昌黎仍旧好，何曾人说段文昌。",
        "dynasty": "宋",
        "collection_info": null
    },
    {
        "uuid": "b80b7ab0b5385d255cec80da226c7a66",
        "title": "投诚斋  其五",
        "author": "刘过",
        "content": "绫衾厌入承明直，却把一麾江上来。\n云气隔天迷望眼，不堪花落几宫槐。",
        "dynasty": "宋",
        "collection_info": null
    },
    {
        "uuid": "ba3d1ec5141cc26b69384c3935dd8a41",
        "title": "投诚斋  其六",
        "author": "刘过",
        "content": "夫子声名号浙西，作成文士欲何为。\n达人胸次元无翳，芥子须弥我独知。",
        "dynasty": "宋",
        "collection_info": null
    },
    {
        "uuid": "918041c5242ce65aa25297c1cfe5b0cd",
        "title": "投诚斋  其七",
        "author": "刘过",
        "content": "初政寰区望太平，黎民乐业喜更生。\n裴公用舍无轻重，天下从兹有重轻。",
        "dynasty": "宋",
        "collection_info": null
    },
    {
        "uuid": "274d8ee560e3b5d27abd244a20f60cfa",
        "title": "上吴居父  其一",
        "author": "刘过",
        "content": "时平无事清吟好，卫霍贪功未足奇。\n争似一篇人脍炙，四方传诵卧龙诗。",
        "dynasty": "宋",
        "collection_info": null
    },
    {
        "uuid": "f46a75f322cf4cd1b985e9ad4720df02",
        "title": "上吴居父  其二",
        "author": "刘过",
        "content": "庙堂陶铸人才尽，流落江淮老病身。\n尚踏槐花随举子，不知邓禹是何人。",
        "dynasty": "宋",
        "collection_info": null
    },
    {
        "uuid": "2a0135f96772bea66213c9328d38adee",
        "title": "呈王山父  其一",
        "author": "刘过",
        "content": "疎烟淡淡树重重，略得西南有路通。\n钟板不鸣山寺静，闭门人在月明中。",
        "dynasty": "宋",
        "collection_info": null
    },
    {
        "uuid": "70f98cdf6c7f87c0beb30a06c1611ebf",
        "title": "呈王山父  其二",
        "author": "刘过",
        "content": "办得茅庐我便归，玉堂何处有梅枝。\n岁寒老树虽荒寂，会有腊残春到时。",
        "dynasty": "宋",
        "collection_info": null
    },
    {
        "uuid": "03430011a655d680bd7cad796488a370",
        "title": "和危府教  其一",
        "author": "刘过",
        "content": "先生场屋文之虎，气慑狐狸自不知。\n老去莫嫌官尚冷，灞桥风月要新诗。",
        "dynasty": "宋",
        "collection_info": null
    },
    {
        "uuid": "9b18fd5ac1afd437aebd4dd1a09ac6d2",
        "title": "和危府教  其二",
        "author": "刘过",
        "content": "天上羣仙台望居，芹宫未是辱泥途。\n莫邪变化须臾事，一点一镕金在炉。",
        "dynasty": "宋",
        "collection_info": null
    },
    {
        "uuid": "610ec1f8043494ab32c7f512bf4a1509",
        "title": "和危府教  其三",
        "author": "刘过",
        "content": "行脚诸方履历深，似禅和子寄丛林。\n试拈朝报一转语，以道观之无损心。",
        "dynasty": "宋",
        "collection_info": null
    },
    {
        "uuid": "028fe6b23c2aef2ef952b303cd46fd69",
        "title": "送胡仲方  其一",
        "author": "刘过",
        "content": "略无一物将人意，更逐行轩去似飞。\n剩把清吟供恵远，聊将远出当依归。",
        "dynasty": "宋",
        "collection_info": null
    },
    {
        "uuid": "aacf654bc4a5b09305ec4e64120902a8",
        "title": "送胡仲方  其二",
        "author": "刘过",
        "content": "郑公句在贫何恨，刘毅家寒泪一挥。\n穷达莫言乡义重，此行毕竟是耶非。",
        "dynasty": "宋",
        "collection_info": null
    },
    {
        "uuid": "433a3b3aa7b35285e52123b5a4b0043f",
        "title": "寄沈仲居进三国志  其一",
        "author": "刘过",
        "content": "十年铅椠鬓丝秋，独抱成书四海游。\n三国诸人应梦裏，一番公案又从头。",
        "dynasty": "宋",
        "collection_info": null
    },
    {
        "uuid": "837d7924f37aee40969a34f476375c5d",
        "title": "寄沈仲居进三国志  其二",
        "author": "刘过",
        "content": "万死中原百战争，流芳遗臭各垂名。\n思量陈寿已饶舌，又费先生一管城。",
        "dynasty": "宋",
        "collection_info": null
    },
    {
        "uuid": "56c126be25304e5ceba0178c62371a48",
        "title": "寄张东之  其一",
        "author": "刘过",
        "content": "见山堂上山如画，二十年前曾客来。\n风絮满城归不得，江南老却贺方回。",
        "dynasty": "宋",
        "collection_info": null
    },
    {
        "uuid": "c2cc1688b32790269310b9229e19ac84",
        "title": "寄张东之  其二",
        "author": "刘过",
        "content": "紫骝借得将军马，垂柳西湖第一桥。\n欲傍酒家做寒食，腐儒何日有狐貂。",
        "dynasty": "宋",
        "collection_info": null
    },
    {
        "uuid": "8d12b68ba308705a7da33fd3447b2d4b",
        "title": "柬胡卫道  其一",
        "author": "刘过",
        "content": "淮北山南幕府开，江淮谁念有遗才。\n出门万里长安道，乞我于潜驭马来。",
        "dynasty": "宋",
        "collection_info": null
    },
    {
        "uuid": "dedb0a0b54ccae854419c8b3f496db0f",
        "title": "柬胡卫道  其二",
        "author": "刘过",
        "content": "结束弓刀鞍马间，精神矍铄我犹顽。\n褒衣博带休相笑，前带头巾金帽环。",
        "dynasty": "宋",
        "collection_info": null
    },
    {
        "uuid": "e7e731609e5e7f80ede30240d05eb063",
        "title": "过无锡见李元德祭酒  其一",
        "author": "刘过",
        "content": "恋树栖禽暖不飞，不如弓缴有危机。\n季鹰若悟莼鲈好，应悔江东不蚤归。",
        "dynasty": "宋",
        "collection_info": null
    },
    {
        "uuid": "2cb5216201427332aab327c8e2293a8e",
        "title": "过无锡见李元德祭酒  其二",
        "author": "刘过",
        "content": "高门扫日鸣珂里，吹竹弹丝暖响中。\n寂寞一区如此宅，世间却有两扬雄。",
        "dynasty": "宋",
        "collection_info": null
    },
    {
        "uuid": "46f203553c72748a7628d85ee09aa07a",
        "title": "过无锡见李元德祭酒  其三",
        "author": "刘过",
        "content": "新变文章学未成，青云无路致吾身。\n应逢垫角诸生笑，欲效林宗却整巾。",
        "dynasty": "宋",
        "collection_info": null
    },
    {
        "uuid": "cf7ffc39f6380512c870323c7deb0d4e",
        "title": "赠经长老",
        "author": "刘过",
        "content": "菜肚老子禅已饱，爱人从臾作诗僧。\n客来无处着欢喜，一语不曾谈葛藤。",
        "dynasty": "宋",
        "collection_info": null
    },
    {
        "uuid": "72de126a658352e4f9b9f2393c2b53e3",
        "title": "题自然足轩  其一",
        "author": "刘过",
        "content": "秋光万斛泼疎帘，瘦玉萧萧拂画檐。\n鹊尾炉中香篆冷，矮窗袖手对楞严。",
        "dynasty": "宋",
        "collection_info": null
    },
    {
        "uuid": "414bb866476f15eff3735b52147eee8f",
        "title": "题自然足轩  其二",
        "author": "刘过",
        "content": "翠竹无多第一奇，正忧喧聒俗人知。\n清风自足老僧用，只是窗前无好诗。",
        "dynasty": "宋",
        "collection_info": null
    },
    {
        "uuid": "41e253223ac5932c039070a8d8ffdba6",
        "title": "题自然足轩  其三",
        "author": "刘过",
        "content": "有竹芜生不费鉏，亭亭楚玉影癯癯。\n风师自是识人意，何用纵横十万夫。",
        "dynasty": "宋",
        "collection_info": null
    },
    {
        "uuid": "d151cf6036bc7a2291c4446a76d30c5e",
        "title": "题东林寺",
        "author": "刘过",
        "content": "尔自贪痴不肯閒，江南多少好青山。\n老夫为不爱官职，买得狂名满世间。",
        "dynasty": "宋",
        "collection_info": null
    },
    {
        "uuid": "f58fb3bbb3e59ad21a459148893b0253",
        "title": "书越州能仁寺壁",
        "author": "刘过",
        "content": "流年转眼一飞梭，如此头颅奈老何。\n狼籍落花春不老，竹鸡啼处雨声多。",
        "dynasty": "宋",
        "collection_info": null
    },
    {
        "uuid": "7f29e9ec144e0cd10a933b1ec2c5429e",
        "title": "书僧舍壁  其一",
        "author": "刘过",
        "content": "绿杨染水浓如画，天气欲晴风自和。\n二月杏花犹未放，一春分外觉寒多。",
        "dynasty": "宋",
        "collection_info": null
    },
    {
        "uuid": "d042c74d7129d8d46be9a05f748a7eff",
        "title": "书僧舍壁  其二",
        "author": "刘过",
        "content": "雪汁融融溪棹回，此山林竹亦佳哉。\n看残未了槐岩在，笋蕨肥时又一来。",
        "dynasty": "宋",
        "collection_info": null
    },
    {
        "uuid": "818564bac7ff8d6c809bbdba2425d196",
        "title": "山末",
        "author": "刘过",
        "content": "山末疎红尾尾霞，晚烟丛薄是人家。\n移船更喜吹香好，枸橘花开媚浅沙。",
        "dynasty": "宋",
        "collection_info": null
    },
    {
        "uuid": "12831d60772af4a65f5481bbdfef89af",
        "title": "游清潭吕资益蟠谷十绝 清潭",
        "author": "刘过",
        "content": "一潭清浄水无泥，潭岸无泥石更奇。\n拟待月明垂钓去，前溪雨足怕龙归。",
        "dynasty": "宋",
        "collection_info": null
    },
    {
        "uuid": "d0a4d0e6bcbe5b1b9dded52156579d00",
        "title": "游清潭吕资益蟠谷十绝 蟠谷",
        "author": "刘过",
        "content": "逶迤路逐惊蛇去，转盼不知身已高。\n雪积万层山四合，碧油幢外有旌旄。",
        "dynasty": "宋",
        "collection_info": null
    },
    {
        "uuid": "ad3ce9ea5c909d099898dc3f6e66ce98",
        "title": "游清潭吕资益蟠谷十绝 饮绿",
        "author": "刘过",
        "content": "野花红白倚岩开，只可临风自一杯。\n谨莫放教公子见，恐携窈窕入笼来。",
        "dynasty": "宋",
        "collection_info": null
    },
    {
        "uuid": "c5098bf7775d3b68c9e3a7a01596f164",
        "title": "游清潭吕资益蟠谷十绝 初秋",
        "author": "刘过",
        "content": "老子垂垂秋露下，九月空山天气寒。\n黄花剩开且勿剪，留得一秋烟雨看。",
        "dynasty": "宋",
        "collection_info": null
    },
    {
        "uuid": "b6bf45d63e5bd630393d900fc23ecba7",
        "title": "游清潭吕资益蟠谷十绝 啜羹",
        "author": "刘过",
        "content": "香不求知色正青，青于九畹见飘零。\n山中若有离骚伴，痛饮吾知胜独醒。",
        "dynasty": "宋",
        "collection_info": null
    },
    {
        "uuid": "b9ba20fa411b78a9ed10afc861f21202",
        "title": "游清潭吕资益蟠谷十绝 含晖",
        "author": "刘过",
        "content": "湿云将雨过溪东，石涩滩鸣水势雄。\n忽作晚晴秋更好，月来林外透玲珑。",
        "dynasty": "宋",
        "collection_info": null
    },
    {
        "uuid": "eb2948547b5c0af51bc55a8caca3b492",
        "title": "游清潭吕资益蟠谷十绝 漱玉",
        "author": "刘过",
        "content": "帝所森严寂不喧，九关虎豹守天门。\n何人奏事含风殿，日晏鸣珂下紫垣。",
        "dynasty": "宋",
        "collection_info": null
    },
    {
        "uuid": "a5979e1a7376fd4fd8115bafaa8302bf",
        "title": "游清潭吕资益蟠谷十绝 香径",
        "author": "刘过",
        "content": "一花带蕊香气满，何况丛生树两行。\n风露益高秋雨足，请君来此撼琳琅。",
        "dynasty": "宋",
        "collection_info": null
    },
    {
        "uuid": "d642b177af7a4db09b47b8d9d81e2b65",
        "title": "游清潭吕资益蟠谷十绝 谷庵",
        "author": "刘过",
        "content": "穹庐架屋石崚嶒，香火西风只一僧。\n日晚课经犹未了，闭门先点佛前灯。",
        "dynasty": "宋",
        "collection_info": null
    },
    {
        "uuid": "07b4eb35d857e1e0f929acba66a2ba7c",
        "title": "游清潭吕资益蟠谷十绝 碧莲峰",
        "author": "刘过",
        "content": "前山崛起青莲朵，色扫晴空如叶开。\n若拟空花犹未了，空中安得有峰来。",
        "dynasty": "宋",
        "collection_info": null
    },
    {
        "uuid": "e99135dde1d9c9fa4d358809f2ecc26b",
        "title": "三登径山而雨或曰龙王相迎予笑而戏以诗",
        "author": "刘过",
        "content": "细雨霏霏洒路尘，龙神有意迓佳宾。\n世间小节成姑息，尽念熬焦烈骨人。",
        "dynasty": "宋",
        "collection_info": null
    },
    {
        "uuid": "c6eac263a634ca45905fa195428d3408",
        "title": "游古仙岩",
        "author": "刘过",
        "content": "白苹风裏步清秋，来作灵岩古洞游。\n笑倚飞云访仙迹，夕阳无语伴人愁。",
        "dynasty": "宋",
        "collection_info": null
    },
    {
        "uuid": "43936e6b0969c95f2963a186ef2aed2e",
        "title": "欲游閤皁山",
        "author": "刘过",
        "content": "仙梯难上尘缘重，俗驾勒回仙有灵。\n烟霭糢糊雨昏黑，数峰疑在眼中青。",
        "dynasty": "宋",
        "collection_info": null
    },
    {
        "uuid": "b042ac7cb321467f62a8f60aadc8df82",
        "title": "湖上",
        "author": "刘过",
        "content": "五行撩我到钱塘，花底题诗句亦香。\n莫惜高吟三十韵，敢烦诗伯为平章。",
        "dynasty": "宋",
        "collection_info": null
    },
    {
        "uuid": "25cf59632ac60f15074e358278435c77",
        "title": "弋阳渡头",
        "author": "刘过",
        "content": "车声尽日滑黄泥，怕听空桑叫竹鸡。\n风雨不知春早晚，柳条拖绿半江低。",
        "dynasty": "宋",
        "collection_info": null
    },
    {
        "uuid": "bfe634b9a494ed7908e69a58e24787b6",
        "title": "初入平氏书院",
        "author": "刘过",
        "content": "雪屋弹琴泛作声，寂无人语纸窗明。\n倦游识破诸缘妄，心与梅花一处清。",
        "dynasty": "宋",
        "collection_info": null
    },
    {
        "uuid": "7d91bdd9813b17c5002cb886893656bd",
        "title": "湖口阻风",
        "author": "刘过",
        "content": "冒雪衝霜已十程，狂风乃敢厄吾行。\n无人说向江神道，莫待明年却世情。",
        "dynasty": "宋",
        "collection_info": null
    },
    {
        "uuid": "c329322560c44e43fe3202709337fc93",
        "title": "蕲州道中",
        "author": "刘过",
        "content": "如箭阴风劈面吹，雪花斜夹雨垂垂。\n胸中自有平戎策，路入蕲州冷不知。",
        "dynasty": "宋",
        "collection_info": null
    },
    {
        "uuid": "901fd68552c81f7beae1d8bb588764cc",
        "title": "自宣溪过早禾渡  其一",
        "author": "刘过",
        "content": "雨后斜阳未见晴，晓看红日报窗明。\n笋舆十里宣溪路，刬地浓云脚裏行。",
        "dynasty": "宋",
        "collection_info": null
    },
    {
        "uuid": "6a271313f0bcfc5ae305aec3d216886b",
        "title": "自宣溪过早禾渡  其二",
        "author": "刘过",
        "content": "梅欲搀春菊送秋，早来渡口晚烟收。\n风从滩上催船过，滚起寒沙一併流。",
        "dynasty": "宋",
        "collection_info": null
    },
    {
        "uuid": "635152e172e5660b4b1960c7888d296f",
        "title": "钓台",
        "author": "刘过",
        "content": "百尺难量大丈夫，问他出处意何如。\n干坤已付刘文叔，从此先生归钓渔。",
        "dynasty": "宋",
        "collection_info": null
    },
    {
        "uuid": "fc3e20f4b9030b6b800e05fd7ee6b8e2",
        "title": "龚山长栖阁",
        "author": "刘过",
        "content": "不知此是何人宅，杨柳虽低屋却高。\n见说图书皆长物，六经之外有离骚。",
        "dynasty": "宋",
        "collection_info": null
    },
    {
        "uuid": "48bfe8fddd8e6c76a2ab692180d00cbf",
        "title": "村店  其一",
        "author": "刘过",
        "content": "林深路转午鸡啼，知有人家住隔溪。\n一鸟闹红春欲动，酒帘正在杏花西。",
        "dynasty": "宋",
        "collection_info": null
    },
    {
        "uuid": "459480b0da05dc9225c2046470c4ba6a",
        "title": "村店  其二",
        "author": "刘过",
        "content": "溪边犹棹酒船回，冷水湾头雨意开。\n一路有诗吟不稳，当初悔不共君来。",
        "dynasty": "宋",
        "collection_info": null
    },
    {
        "uuid": "421994fb232ba15f784bf84c4dafc4c7",
        "title": "春日书事",
        "author": "刘过",
        "content": "薄雪笼日护初晴，沙岸潮来春水生。\n间傍柳堤骑马去，一鞭春色柳风轻。",
        "dynasty": "宋",
        "collection_info": null
    },
    {
        "uuid": "1e9a9b072da330694e1bea4e7c2d4d43",
        "title": "春归",
        "author": "刘过",
        "content": "百花开尽到酴醾，一片春心又欲归。\n可恨东风留不得，谩教啼鸟怨斜晖。",
        "dynasty": "宋",
        "collection_info": null
    },
    {
        "uuid": "117ef38e7422dec07e62b70a618fe94f",
        "title": "和送牡丹韵",
        "author": "刘过",
        "content": "娉娉袅袅洛阳花，合在瑶池阿母家。\n乞与老人浑不爱，白髯相对毵乌纱。",
        "dynasty": "宋",
        "collection_info": null
    },
    {
        "uuid": "45198e4844d0c53b4e4f6724995d540b",
        "title": "萱草",
        "author": "刘过",
        "content": "不尽人间万古愁，却评萱草解忘忧。\n开花若总关憔悴，谁信浮生更白头。",
        "dynasty": "宋",
        "collection_info": null
    },
    {
        "uuid": "3dc7a42dc23da730ff7ae8d7f6c63277",
        "title": "梅花  其一",
        "author": "刘过",
        "content": "人间不尽春来意，恰则一枝梅更疎。\n待得和羹几时在，祗今风月上新除。",
        "dynasty": "宋",
        "collection_info": null
    },
    {
        "uuid": "544eb79c54a86f3ff3c459ddbffb1607",
        "title": "梅花  其二",
        "author": "刘过",
        "content": "香气恼人休不得，荒林月裏夜相过。\n花应笑客有底急，客若不来花奈何。",
        "dynasty": "宋",
        "collection_info": null
    },
    {
        "uuid": "75748d78085562ce61629bf95b791c2a",
        "title": "梅花  其三",
        "author": "刘过",
        "content": "冻云垂垂雪欲落，雨涩风悭如此寒。\n分折南枝与君着，老夫自要北枝看。",
        "dynasty": "宋",
        "collection_info": null
    },
    {
        "uuid": "5be68c2fa4e43cfa1e2e543302c23582",
        "title": "梅花  其四",
        "author": "刘过",
        "content": "高门拂日琼为树，呼我不来那肯过。\n不知此花有何好，寒乡日日用亡何。",
        "dynasty": "宋",
        "collection_info": null
    },
    {
        "uuid": "a88777c55c12f2ee0c6934e1eb9a3ad6",
        "title": "梅花  其五",
        "author": "刘过",
        "content": "寂无人语断回程，日落未落孤山横。\n平湖水阔何许去，傍竹边松自好行。",
        "dynasty": "宋",
        "collection_info": null
    },
    {
        "uuid": "648d74301a518f1deea4ef31a6224f77",
        "title": "雪",
        "author": "刘过",
        "content": "醉枕醒来夜未央，倦身展转厌藜床。\n映窗色皎犹疑月，刮骨寒知不是霜。",
        "dynasty": "宋",
        "collection_info": null
    },
    {
        "uuid": "fbf4654c781590321fad2e7369ebea02",
        "title": "喜雨  其一",
        "author": "刘过",
        "content": "谁借长鞭策懒龙，黄梅水涨舳舻通。\n还知君子忧雨切，常在桑麻稼穑中。",
        "dynasty": "宋",
        "collection_info": null
    },
    {
        "uuid": "f8004406fcd38fdf35c9094e89aadac9",
        "title": "喜雨  其二",
        "author": "刘过",
        "content": "北方旱气与兵连，犹恐淮州亦蔓延。\n数日下田新雨足，不应千里不同天。",
        "dynasty": "宋",
        "collection_info": null
    },
    {
        "uuid": "701d02c5a4b528be0a9801ed6fe60d9f",
        "title": "闻杜宇",
        "author": "刘过",
        "content": "杜宇几声烟霭外，相思只在蜀山阴。\n閒愁不共花飞尽，赢得伤春一片心。",
        "dynasty": "宋",
        "collection_info": null
    },
    {
        "uuid": "760e4ceacda9fbcc9a9660ac891f5c72",
        "title": "闻鶑",
        "author": "刘过",
        "content": "东风扶日上花枝，恰恰幽禽弄暖时。\n百啭忽惊春梦破，间关石上话相思。",
        "dynasty": "宋",
        "collection_info": null
    },
    {
        "uuid": "513e8425d6463e648b9ce73b1ff7b443",
        "title": "雁  其一",
        "author": "刘过",
        "content": "朝随汉使到天涯，暮与江鸥宿浦沙。\n岁晚客途营一饱，稻粱多处即为家。",
        "dynasty": "宋",
        "collection_info": null
    },
    {
        "uuid": "f05b32c8d8f6e937999bb8de1943b4cd",
        "title": "雁  其二",
        "author": "刘过",
        "content": "万重山水万重云，岁岁江南客此身。\n天末西风晚来急，数行飞下一汀苹。",
        "dynasty": "宋",
        "collection_info": null
    },
    {
        "uuid": "da1aa93ee36c0decbdf8d79ee9399944",
        "title": "渔翁",
        "author": "刘过",
        "content": "短篷三尺寄烟波，短褐休休岁月过。\n江海不知戎马事，酒酣搔首唱渔歌。",
        "dynasty": "宋",
        "collection_info": null
    },
    {
        "uuid": "327682d3873c040e8286f557cdd43092",
        "title": "听阮",
        "author": "刘过",
        "content": "绛蜡攒花夜气横，樽前更着许风情。\n却将江上风涛手，来听纱窗侧阮声。",
        "dynasty": "宋",
        "collection_info": null
    },
    {
        "uuid": "040dd778957e8eda11a4fa8edb76e18d",
        "title": "閒步",
        "author": "刘过",
        "content": "山径无人鸟篆沙，杖藜閒看摘新茶。\n锦綳委地笋翻箨，黄玉满林松带花。",
        "dynasty": "宋",
        "collection_info": null
    },
    {
        "uuid": "a8f4f3030d3d53e1dae3c74841731d67",
        "title": "梦觉",
        "author": "刘过",
        "content": "梦回斜日转花阴，时有黄鹂送好音。\n高卧草庐人不识，东风啼鸟独知心。",
        "dynasty": "宋",
        "collection_info": null
    },
    {
        "uuid": "e752277a10927ec7875aea608fab0c80",
        "title": "感旧",
        "author": "刘过",
        "content": "罗结同心柳带青，碧桃香裏记将迎。\n春风重到凭栏处，肠断江楼不忍登。",
        "dynasty": "宋",
        "collection_info": null
    },
    {
        "uuid": "c433891ce8388cf48987a5003daa380c",
        "title": "游郭希吕石洞二十咏 清旷",
        "author": "刘过",
        "content": "笋舆咿哑来，路转此歇脚。\n长内挟秋下，深意满万壑。",
        "dynasty": "宋",
        "collection_info": null
    },
    {
        "uuid": "f9fb008ff94a73206b756a88eb8d8abd",
        "title": "游郭希吕石洞二十咏 深秀",
        "author": "刘过",
        "content": "苍髯万松宫，窈窕一径开。\n请回俗士驾，切莫呵殿来。",
        "dynasty": "宋",
        "collection_info": null
    },
    {
        "uuid": "69afa8e7e1fc8a9d33ce44a0d286d230",
        "title": "游郭希吕石洞二十咏 书院",
        "author": "刘过",
        "content": "力学如力耕，勤惰尔自知。\n便使书种多，会有岁稔时。",
        "dynasty": "宋",
        "collection_info": null
    },
    {
        "uuid": "2399cb2da8d850ee92f2acabc19e7afb",
        "title": "游郭希吕石洞二十咏 谷口",
        "author": "刘过",
        "content": "水流自何许，远欲穷其源。\n石梯苔藓层，微有屐齿痕。",
        "dynasty": "宋",
        "collection_info": null
    },
    {
        "uuid": "1e325fa4683ae43669a292d4605e10dd",
        "title": "游郭希吕石洞二十咏 月峡",
        "author": "刘过",
        "content": "两崖限东西，裏有一带天。\n老蟾更多事，驾月下潺湲。",
        "dynasty": "宋",
        "collection_info": null
    },
    {
        "uuid": "859b6372fc6b4bd8ed3e79a68dfd0e00",
        "title": "游郭希吕石洞二十咏 桂壑",
        "author": "刘过",
        "content": "丛丛万横枝，罗生杂松篁。\n不以岩穴幽，岁晚政自香。",
        "dynasty": "宋",
        "collection_info": null
    },
    {
        "uuid": "765b906466684eb522b7e090f81252c3",
        "title": "游郭希吕石洞二十咏 小烂柯",
        "author": "刘过",
        "content": "游戏一弹棋，岁月驹隙过。\n不如两忘机，石上跏趺坐。",
        "dynasty": "宋",
        "collection_info": null
    },
    {
        "uuid": "1dc1ce3966ca96e6e9b4bd4f74b3a6c8",
        "title": "游郭希吕石洞二十咏 倾月",
        "author": "刘过",
        "content": "去去山转深，树下益凄冷。\n时有月乌飞，间碎梧桐影。",
        "dynasty": "宋",
        "collection_info": null
    },
    {
        "uuid": "692dd9a86793389b91ddde49bb58f4fb",
        "title": "游郭希吕石洞二十咏 閟云",
        "author": "刘过",
        "content": "仙宫已降敕，雅有新迁除。\n乞为此阁使，云物屡卷舒。",
        "dynasty": "宋",
        "collection_info": null
    },
    {
        "uuid": "ddf016339680b7c79f85660e7cfcf06d",
        "title": "游郭希吕石洞二十咏 高碧",
        "author": "刘过",
        "content": "小山碧巉岩，直上与天齐。\n诗成欲磨崖，藤罗费攀跻。",
        "dynasty": "宋",
        "collection_info": null
    },
    {
        "uuid": "3d08747abbfcfa7abc4e3e3fd61f519d",
        "title": "游郭希吕石洞二十咏 石井",
        "author": "刘过",
        "content": "银床遶周遭，一规寒浸水。\n试敲拄杖看，恐触蛟龙起。",
        "dynasty": "宋",
        "collection_info": null
    },
    {
        "uuid": "e3bfa7ce52038795940266b460316e0f",
        "title": "游郭希吕石洞二十咏 壶天",
        "author": "刘过",
        "content": "逆溪随水行，更上紫翠峰。\n朱栏忽飞阁，映带烟霞重。",
        "dynasty": "宋",
        "collection_info": null
    },
    {
        "uuid": "a0b2e44fc6c26013e08df193c7f6b093",
        "title": "游郭希吕石洞二十咏 玉佩",
        "author": "刘过",
        "content": "借榻卧云屋，欹枕仔细听。\n误疑鸣珂声，不知水泠泠。",
        "dynasty": "宋",
        "collection_info": null
    },
    {
        "uuid": "2543d255985c6779a906406049e36451",
        "title": "游郭希吕石洞二十咏 飞雪",
        "author": "刘过",
        "content": "山前大飞雪，路有何处入。\n蒙茸亦花飞，冷溅征衣湿。",
        "dynasty": "宋",
        "collection_info": null
    },
    {
        "uuid": "2549db8ee84ad5291ef80cd05f244b25",
        "title": "游郭希吕石洞二十咏 笙鹤",
        "author": "刘过",
        "content": "木末俯清轩，独立久延伫。\n何人骑鹤来，髣髴吹笙侣。",
        "dynasty": "宋",
        "collection_info": null
    },
    {
        "uuid": "a0eea8ec3f1e104e578f6b3a77a98b16",
        "title": "游郭希吕石洞二十咏 韬玉",
        "author": "刘过",
        "content": "至宝不自献，韬藏亦英华。\n余香被草木，秀擢幽岩花。",
        "dynasty": "宋",
        "collection_info": null
    },
    {
        "uuid": "0f91585b118884c03153cff9dc8d568c",
        "title": "游郭希吕石洞二十咏 倚剑",
        "author": "刘过",
        "content": "石壁自磨礲，三嘆用不久。\n如去到人间，为侬洗尘垢。",
        "dynasty": "宋",
        "collection_info": null
    },
    {
        "uuid": "7a9a898c38a947f9bb43d95af87907fe",
        "title": "游郭希吕石洞二十咏 药圃",
        "author": "刘过",
        "content": "古文不可卖，未觉卖药非。\n侵晨荷锄往，暮得芝朮归。",
        "dynasty": "宋",
        "collection_info": null
    },
    {
        "uuid": "9ccd381f711ed87edb3c7c8245c1277f",
        "title": "游郭希吕石洞二十咏 玉泉",
        "author": "刘过",
        "content": "石砾沙沃尽，悠悠潭影斜。\n尘襟不忍濯，为惜无玷瑕。",
        "dynasty": "宋",
        "collection_info": null
    },
    {
        "uuid": "2d5930392fb2234bb07957843593e4b6",
        "title": "游郭希吕石洞二十咏 石桥",
        "author": "刘过",
        "content": "隔山闻禽声，欲往道路隔。\n顾瞻此桥上，白云出迎客。",
        "dynasty": "宋",
        "collection_info": null
    },
    {
        "uuid": "cf83a0a896284c58f83e744fa866020a",
        "title": "题京口多景楼",
        "author": "刘过",
        "content": "壮观东南二百州，景于多处却多愁。\n江流千古英雄泪，山掩诸公富贵羞。\n北府只今唯有酒，中原在望莫登楼。\n西风战舰成何事，只送年年使客舟。",
        "dynasty": "宋",
        "collection_info": null
    },
    {
        "uuid": "0c3fb87f7e2e6b307e0753357fcd809d",
        "title": "赋羊腰肾羹",
        "author": "刘过",
        "content": "拔毫已付管城子，烂胃曾封关内侯。\n死后不知身外物，也随樽俎伴风流。",
        "dynasty": "宋",
        "collection_info": null
    },
    {
        "uuid": "58609a3b6fe8e50258adb7ba3c4368b9",
        "title": "挽张魏公",
        "author": "刘过",
        "content": "背水未成韩信阵，明星已陨武侯军。\n平生一点不平气，化作祝融峰上云。",
        "dynasty": "宋",
        "collection_info": null
    },
    {
        "uuid": "b417c1b8b3e4ed5d0e34bbdb075f289b",
        "title": "再游仪真呈张使君",
        "author": "刘过",
        "content": "江淮冠盖闹如林，求一己知何处寻。\n风月欲谈嫌许事，山川不险似人心。\n使君德量如天远，举子科名自陆沉。\n秋气未悲先泪下，黄花虽好不曾簪。",
        "dynasty": "宋",
        "collection_info": null
    },
    {
        "uuid": "7e12c9a8d4f45205b86691322026860b",
        "title": "寄如皋叶尉",
        "author": "刘过",
        "content": "借马石庄去，天寒晓出门。\n乱岗行兔窟，数点入鸦村。\n欲醉酒力薄，如迷海气昏。\n客游无限事，端的向谁言。",
        "dynasty": "宋",
        "collection_info": null
    },
    {
        "uuid": "50c897e70840a91298ed764c57edf444",
        "title": "游灵岩",
        "author": "刘过",
        "content": "风露凄然八月秋，瘦藤扶我到山头。\n僧居突兀飞鸿上，人迹依稀任鹿游。\n旧事已空流水在，闲情都付落花休。\n越王未是真尝胆，计出婵娟事可羞。",
        "dynasty": "宋",
        "collection_info": null
    },
    {
        "uuid": "5305983936701e307c56b9914b61e296",
        "title": "王农丞舟中",
        "author": "刘过",
        "content": "危樯高占飞鸦字，京淮两路传宣使。\n面如玉盘腰有金，见说京淮已无事。\n儒生性命何足怜，十年厌闻犬羊膻。\n一朝悔祸亦不恶，且愿四海皆安眠。",
        "dynasty": "宋",
        "collection_info": null
    },
    {
        "uuid": "0b7f932bdf91071eb5c66d55d1f2f001",
        "title": "寄王巽伯",
        "author": "刘过",
        "content": "朋从纷如云，愈觉居索甚。\n肺肝百忧集，五夜不安枕。\n长恐铁石心，化作萋其锦。\n日暮怀佳人，霜风悄寒凛。",
        "dynasty": "宋",
        "collection_info": null
    },
    {
        "uuid": "92fe018ec86a1f14b9347fa4532aa18e",
        "title": "赠乡人曹倅待聘为通州静海宰及施博士",
        "author": "刘过",
        "content": "茅苇连天昨已非，二年重到最堪悲。\n芹宫尚有肩吾在，花县犹存子建知。\n踯躅南飞三绕树，凄凉北望四愁诗。\n东风若不均披拂，荐福仍然又断碑。",
        "dynasty": "宋",
        "collection_info": null
    },
    {
        "uuid": "09c2be8b4f499251be90b14fd1041e1d",
        "title": "代欧阳丞上韩平章  其一",
        "author": "刘过",
        "content": "当年欧富与韩范，戮力同心佐汉庭。\n今日故家浑似旧，醉翁之后独雕零。",
        "dynasty": "宋",
        "collection_info": null
    },
    {
        "uuid": "ef53b4aa605ce983ca10aeff843170ab",
        "title": "代欧阳丞上韩平章  其二",
        "author": "刘过",
        "content": "玉立堂堂社稷臣，人言忠献是前身。\n三生昼锦堂前梦，莫忘当年作记人。",
        "dynasty": "宋",
        "collection_info": null
    },
    {
        "uuid": "17baeb6da26f8e46133fe86f834dc3dd",
        "title": "谒苏州守",
        "author": "刘过",
        "content": "十年狂荡客征途，时为文章未剖符。\n引臂欲攀天上月，回身却碍日中乌。\n穷愁自是真男子，慷慨须投大丈夫。\n闻道使鱼鰲海阔，特将香饵钓姑苏。",
        "dynasty": "宋",
        "collection_info": null
    },
    {
        "uuid": "d7052c69053fc45286ac79093ba51eee",
        "title": "题迭浪轩",
        "author": "刘过",
        "content": "僧房矮占一窗幽，不见当年迭浪浮。\n湖已为田知幻化，律更以教示精修。\n白莲何日还同社，顽石无时不点头。\n可惜能诗张孟辈，却无一字此间留。",
        "dynasty": "宋",
        "collection_info": null
    }
]