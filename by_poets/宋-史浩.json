[
    {
        "uuid": "1ffc1640cbd42992cfa388ba75f3849b",
        "title": "采莲延遍・采莲令 霞霄上",
        "author": "史浩",
        "content": "霞霄上，有寿乡广袤无际。\n东极沧海，缥缈虚无，蓬莱弱水。\n风生屋浪，鼓楫扬旍，不许凡人得至。\n甚幽邃。\n试右望金枢外。\n西母楼阁，玉阙瑶池。\n万顷琉璃。\n双成倩巧，方朔诙谐。\n来往徜徉，霓裳飘摇宝砌。\n更稀奇。",
        "dynasty": "宋",
        "collection_info": null
    },
    {
        "uuid": "e66cbc548013bb070867fa85986e12d9",
        "title": "采莲摇捱遍・采莲令 南邻幄丹宫",
        "author": "史浩",
        "content": "南邻幄丹宫，赤伏显符记。\n朱陵曜绮绣，箕翼炯、瑞光腾起。\n每岁秋分老人见，表皇家、袭庆迎祺。\n天子当膺，无疆万岁。\n北窥玄冥，魁杓拥佳气。\n长拱极、终古无移。\n论南北东西。\n相直何啻千万里。\n信难计。",
        "dynasty": "宋",
        "collection_info": null
    },
    {
        "uuid": "c26e7c947493ad42ae86d59fce8e0106",
        "title": "采莲入破・采莲令 璇穹层云上覆",
        "author": "史浩",
        "content": "璇穹层云上覆，光景如梭逝。\n惟此过隙缓征辔。\n垂象森列昭回。\n碧落卓然躔度，炳曜更腾辉。\n永永清光晔炜。\n绵四野、金璧为地。\n蕊珠馆，琼玖室，俱高峙。\n千种奇葩，松椿可比。\n暗香幽馥，岁岁长春，阳乌何曾西委。",
        "dynasty": "宋",
        "collection_info": null
    },
    {
        "uuid": "ada8b1472facca9172d1322b0377dbb5",
        "title": "采莲衮遍・采莲令 遍此境",
        "author": "史浩",
        "content": "遍此境，人乐康，挟难老术，悟长生理。\n尽阿僧祗劫，赤松王令安期。\n彭篯盛矣。\n尚为婴稚。\n鹤算龟龄，绛老休夸甲子。\n鲐背耸、黄发垂髻。\n更童颜，长鼓腹、同游戏。\n真是华胥。\n行有歌，坐有乐，献笑都是神仙，时见群翁启齿。",
        "dynasty": "宋",
        "collection_info": null
    },
    {
        "uuid": "d34f2c87bc25a5092383dffdc5ffd9ba",
        "title": "采莲实催・采莲令 露华霞液",
        "author": "史浩",
        "content": "露华霞液，云桨椒醑，姿玉斝金罍。\n交酬成雅会。\n拚沈醉。\n中山千日，未为长久，今此陶陶一饮，动经万祀。\n陈果蓏，皆是奇异。\n似瓜如斗尽备。\n三千岁。\n一熟珍味。\n饤坐中，莹似玉、爽口流涎，三偷不枉，西真指议。",
        "dynasty": "宋",
        "collection_info": null
    },
    {
        "uuid": "822c8e44db613297210078437504a41f",
        "title": "采莲衮・采莲令 有珍馔",
        "author": "史浩",
        "content": "有珍馔，时时馈。\n滑甘丰腻。\n紫芝荧煌，嫩菊秀媚。\n贮玛瑙琥珀精器。\n延年益寿莫拟。\n人间烹饪徒费。\n休说龙肝凤髓。\n动妙乐、仙音鼎沸。\n玉箫清，瑶瑟美。\n龙笛脆。\n杂还飞鸾，花裀上、趁拍红牙，馀韵悠扬，竟海变桑田未止。",
        "dynasty": "宋",
        "collection_info": null
    },
    {
        "uuid": "4a0286ff1ea12baae51d272b295d8a30",
        "title": "采莲歇拍・采莲令 其间有洞天侣",
        "author": "史浩",
        "content": "其间有洞天侣，思游尘世。\n珠葆摇曳。\n华表真人，清江使者，相从密议。\n此老遨嬉。\n我辈应须随侍。\n正举步、忽思同类。\n十八公、方耸壑，宜邀致。\n夙驾星言，人争图绘。\n朅来鄞山甬水。\n因此崇成，四明里第。",
        "dynasty": "宋",
        "collection_info": null
    },
    {
        "uuid": "0ae51ee907b57c0350e4ac92a1830385",
        "title": "采莲煞衮・采莲令 吾皇喜",
        "author": "史浩",
        "content": "吾皇喜。\n光宠无贰。\n玉带金鱼荣贵。\n或者疑之。\n岂识圣明，曾主斯乡，尝相与尽缱绻，胶漆何可相离。\n今日风云合契。\n此实天意。\n吾皇圣寿无极，享晏粲千载相逢，我翁亦昌炽。\n永作升平上瑞。",
        "dynasty": "宋",
        "collection_info": null
    },
    {
        "uuid": "37dc85e357333d322bf8d10a1fef4e4c",
        "title": "采莲舞 练光浮",
        "author": "史浩",
        "content": "练光浮，烟敛澄波渺。\n燕脂湿、靓妆初了。\n绿云伞上露滚滚，的皪真珠小。\n笼娇媚、轻盈伫眺。\n无言不见仙娥，凝望蓬岛。\n玉阙葱葱，镇锁佳丽春难老。\n银潢急、星槎飞到。\n暂离金砌，为爱此、极目香红绕。\n倚兰棹。\n清歌缥缈。\n隔花初见，楚楚风流年少。",
        "dynasty": "宋",
        "collection_info": null
    },
    {
        "uuid": "acf37f5d8ed80c05031f3fbd3e61581f",
        "title": "采莲舞 蕊沼清冷涓滴水",
        "author": "史浩",
        "content": "蕊沼清冷涓滴水。\n迢迢烟浪三千里。\n微孕青房包绣绮。\n熏风里。\n幽芳洗尽闲桃李。\n羽氅飘萧尘外侣。\n相呼短棹轻偎倚。\n一片清歌天际起。\n声尤美。\n双双惊起鸳鸯睡。",
        "dynasty": "宋",
        "collection_info": null
    },
    {
        "uuid": "dda2cadca8b102549391044397c50215",
        "title": "采莲舞 翠盖参差森玉柄",
        "author": "史浩",
        "content": "翠盖参差森玉柄。\n迎风浥露香无定。\n不着尘沙真体净。\n芦花径。\n酒侵酥脸霞相映。\n棹拨木兰烟水暝。\n月华如练秋空静。\n一曲悠扬沙鹭听。\n牵清兴。\n香红已满蒹葭艇。",
        "dynasty": "宋",
        "collection_info": null
    },
    {
        "uuid": "29976b929f047335e64f97c61a8b75ca",
        "title": "采莲舞 草软沙平风掠岸",
        "author": "史浩",
        "content": "草软沙平风掠岸。\n青蓑一钓烟江畔。\n荷叶为裀花作幔。\n知谁伴。\n醇醪只把鲈鱼换。\n盘缕银丝杯自暖。\n篷窗醉着无人唤。\n逗得醒来横脆管。\n清歌缓。\n彩鸾飞去红云乱。",
        "dynasty": "宋",
        "collection_info": null
    },
    {
        "uuid": "0b5f47d99ed605a64b271f5723d4aa96",
        "title": "采莲舞 太华峰头冰玉沼",
        "author": "史浩",
        "content": "太华峰头冰玉沼。\n开花十丈干云杪。\n风散天香闻四表。\n知多少。\n亭亭碧叶何曾老。\n试问霏烟登鸟道。\n丹崖步步祥光绕。\n折得一枝归月峤。\n蓬莱岛。\n霞裾侍女争言好。",
        "dynasty": "宋",
        "collection_info": null
    },
    {
        "uuid": "7da597ae5a24a6c5066f9da4855d57f1",
        "title": "采莲舞 珠露漙漙清玉宇",
        "author": "史浩",
        "content": "珠露漙漙清玉宇。\n霞标绰约消烦暑。\n时驭清风之帝所。\n寻旧侣。\n三千仙仗临烟渚。\n舴艋飘摇来复去。\n渔翁问我居何处。\n笑把红蕖呼鹤驭。\n回头语。\n壶中自有朝天路。",
        "dynasty": "宋",
        "collection_info": null
    },
    {
        "uuid": "262383747c867a3a498b84f9050d923e",
        "title": "采莲舞 彤霞出水弄幽姿",
        "author": "史浩",
        "content": "彤霞出水弄幽姿。\n娉婷玉面相宜。\n棹歌先得一枝枝。\n波上画鲸飞。\n向此画堂高会，幽馥散、堪引瑶卮。\n幸然逢此太平时。\n不醉可无归。",
        "dynasty": "宋",
        "collection_info": null
    },
    {
        "uuid": "a5baf85171aeee9c661f74fe28075cc5",
        "title": "采莲舞 蕊宫阆苑",
        "author": "史浩",
        "content": "蕊宫阆苑。\n听钧天帝乐，知他几遍。\n争似人间，一曲采莲新传。\n柳腰轻，莺舌啭。\n逍遥烟浪谁羁绊。\n无奈天阶，早已催班转。\n却驾彩鸾，芙蓉斜盼。\n愿年年，陪此宴。",
        "dynasty": "宋",
        "collection_info": null
    },
    {
        "uuid": "e1fcbf6e8cce2d6c567da3b234b2cb57",
        "title": "太清舞 武陵自古神仙府",
        "author": "史浩",
        "content": "武陵自古神仙府。\n有渔人迷路。\n洞户迸寒泉，泛桃花容与。\n寻花逶逦见灵光，舍扁舟、飘然入去。\n注目渺红霞，有人家无数。",
        "dynasty": "宋",
        "collection_info": null
    },
    {
        "uuid": "356bf2c6c07f11e6262771a2f3f7ea05",
        "title": "太清舞 须臾却有人相顾",
        "author": "史浩",
        "content": "须臾却有人相顾。\n把肴桨来聚。\n礼数既雍容，更衣冠淳古。\n渔人方问此何乡，众颦眉、皆能深诉。\n元是避嬴秦，共携家来住。",
        "dynasty": "宋",
        "collection_info": null
    },
    {
        "uuid": "7c09486f0797f0b2eb0d8a470fb927df",
        "title": "太清舞 当时脱得长城苦",
        "author": "史浩",
        "content": "当时脱得长城苦。\n但熙熙朝暮。\n上帝锡长生，任跳丸乌兔。\n种桃千万已成阴，望家乡、杳然何处。\n从此与凡人，隔云霄烟雨。",
        "dynasty": "宋",
        "collection_info": null
    },
    {
        "uuid": "a27fec2448f792d9899338a2a82667cf",
        "title": "太清舞 渔舟之子来何所",
        "author": "史浩",
        "content": "渔舟之子来何所。\n尽相猜相语。\n夜宿玉堂空，见火轮飞舞。\n凡心有虑尚依然，复归指、维舟沙浦。\n回首已茫茫，叹愚迷不悟。",
        "dynasty": "宋",
        "collection_info": null
    },
    {
        "uuid": "8de3d4c6e2d8e5e2f3ad5db566d4bf55",
        "title": "太清舞 我今来访烟霞侣",
        "author": "史浩",
        "content": "我今来访烟霞侣。\n沸华堂箫鼓。\n疑是奏钧天，宴瑶池金母。\n却将桃种散阶除，俾华实、须看三度。\n方记古人言，信有缘相遇。",
        "dynasty": "宋",
        "collection_info": null
    },
    {
        "uuid": "183864f026b940eca1d7e306759f7c9e",
        "title": "太清舞 云軿羽幰仙风举",
        "author": "史浩",
        "content": "云軿羽幰仙风举。\n指丹霄烟雾。\n行作玉京朝，趁两班鹓鹭。\n玲珑环佩拥霓裳，却自有、箫韶随步。\n含笑嘱芳筵，后会须来赴。",
        "dynasty": "宋",
        "collection_info": null
    },
    {
        "uuid": "6911c23d666b28e0c502c3fb702e4c79",
        "title": "太清舞 游尘世、到仙乡",
        "author": "史浩",
        "content": "游尘世、到仙乡。\n喜君王。\n跻治虞唐。\n文德格遐荒。\n四裔尽来王。\n干戈偃息岁丰穰。\n三万里农桑。\n归去告穹苍。\n锡圣寿无疆。",
        "dynasty": "宋",
        "collection_info": null
    },
    {
        "uuid": "f5a73de2c99d9c46beb9768b0a4bcbb2",
        "title": "柘枝舞 □人奉圣□□朝□□□□主□□□□□留伊",
        "author": "史浩",
        "content": "□人奉圣□□朝□□□□主□□□□□留伊。\n得荷云戏、幸遇文明，尧阶上、太平时。\n□□□□何不罢岁□征舞柘枝。",
        "dynasty": "宋",
        "collection_info": null
    },
    {
        "uuid": "8237ff832353d10dd7671642e91b3f5e",
        "title": "柘枝舞 我是柘枝娇女",
        "author": "史浩",
        "content": "我是柘枝娇女。\n□□多风措。\n□□□、□住深□，妙学得柘枝舞。\n□□头戴凤冠，□□□纤腰束素。\n□□遍体锦衣装，来献呈歌舞。",
        "dynasty": "宋",
        "collection_info": null
    },
    {
        "uuid": "0295dbff0790a6deda725cdd86da00f3",
        "title": "柘枝舞 回头却望尘寰去",
        "author": "史浩",
        "content": "回头却望尘寰去。\n喧画堂箫鼓。\n整云鬟、摇曳青绡，爱一曲柘枝舞。\n好趁华封盛祝笑，共指南山烟雾。\n蟠桃仙酒醉升平，望凤楼归路。",
        "dynasty": "宋",
        "collection_info": null
    },
    {
        "uuid": "1244199db1d04fa242669fdf3cdad40e",
        "title": "花舞 贵客之名从此有",
        "author": "史浩",
        "content": "贵客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "ee9ef6b774cb478860b0bef4fb531048",
        "title": "花舞 嘉客之名从此有",
        "author": "史浩",
        "content": "嘉客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "1e3f92969f4158884a98f239b301a071",
        "title": "花舞 素客之名从此有",
        "author": "史浩",
        "content": "素客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "0019c4099da0ea0efd07dcd9f7a922a5",
        "title": "花舞 幽客之名从此有",
        "author": "史浩",
        "content": "幽客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "0f7e97097cf9d0f5d2c3fd01cba967d6",
        "title": "花舞 野客之名从此有",
        "author": "史浩",
        "content": "野客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "e4793885a18334ac6550f45c124799a9",
        "title": "花舞 雅客之名从此有",
        "author": "史浩",
        "content": "雅客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "bd57b34a6919e2e793b568f81e789f11",
        "title": "花舞 净客之名从此有",
        "author": "史浩",
        "content": "净客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "7f97ae4337c4be5cc263f975f9495d58",
        "title": "花舞 仙客之名从此有",
        "author": "史浩",
        "content": "仙客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "4df10c963d3e94bb3bb9f54f2856b6e6",
        "title": "花舞 寿客之名从此有",
        "author": "史浩",
        "content": "寿客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "53f4b6a64790c36f2169d69fda44a5f4",
        "title": "花舞 清客之名从此有",
        "author": "史浩",
        "content": "清客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "b5297593e6d039cc4a8efc9eed27d618",
        "title": "花舞 近客之名从此有",
        "author": "史浩",
        "content": "近客之名从此有。\n多谢风流，飞驭陪尊酒。\n持此一卮同劝后。\n愿花长在人长寿。",
        "dynasty": "宋",
        "collection_info": null
    },
    {
        "uuid": "091ebb1bd7e268e2cebb26ec9575d6ac",
        "title": "花舞 算仙家",
        "author": "史浩",
        "content": "算仙家，真巧数，能使众芳长绣组。\n羽軿芝葆，曾到世间，谁共凡花为伍。\n桃李漫夸艳阳，百卉又无香可取。\n岁岁年年长是春，何用芳菲分四序。",
        "dynasty": "宋",
        "collection_info": null
    },
    {
        "uuid": "1546d20f7ab019dccfd3164e5bd217cf",
        "title": "花舞 对芳辰",
        "author": "史浩",
        "content": "对芳辰，成良聚，珠服龙妆环宴俎。\n我御清风，来此纵观，还须折枝归去。\n归去蕊珠绕头，一一是东君为主。\n隐隐青冥怯路遥，且向台中寻伴侣。",
        "dynasty": "宋",
        "collection_info": null
    },
    {
        "uuid": "caf7d614140d8566614e6e64a5c903b2",
        "title": "花舞 叹尘寰",
        "author": "史浩",
        "content": "叹尘寰，乌兔走，花谢花开能几许。\n十分春色，一半遣愁，那堪飘零风雨。\n争似此花自然，悄不待、根生下土。\n花既无凋春又长，好带花枝倾寿醑。",
        "dynasty": "宋",
        "collection_info": null
    },
    {
        "uuid": "02b8d4b6bfeee85fce8fe5bb89be2d35",
        "title": "花舞 是非场",
        "author": "史浩",
        "content": "是非场，名利海，得丧炎凉徒自苦。\n至乐陶陶，唯有醉乡，谁向此间知趣。\n花下一杯一杯，且莫把、光阴虚度。\n八极神游长寿仙，蜾蠃螟蠕休更觑。",
        "dynasty": "宋",
        "collection_info": null
    },
    {
        "uuid": "b00d850516f02e9f1801c0eee1580202",
        "title": "剑舞 荧荧巨阙",
        "author": "史浩",
        "content": "荧荧巨阙。\n左右凝霜雪。\n且向玉阶掀舞，终当有、用时节。\n唱彻。\n人尽说。\n宝此制无折。\n内使奸雄落胆，外须遣、豺狼灭。",
        "dynasty": "宋",
        "collection_info": null
    },
    {
        "uuid": "3fde64021af2041096a27e8fe6fd7bc0",
        "title": "渔夫舞 细雨斜风都不管",
        "author": "史浩",
        "content": "细雨斜风都不管。\n柔蓝软绿烟堤畔。\n鸥鹭忘机为主伴。\n无羁绊。\n等闲莫许金章换。",
        "dynasty": "宋",
        "collection_info": null
    },
    {
        "uuid": "f7889a6d3df18977f56afc163f01d07b",
        "title": "渔夫舞 好景侬家披得去",
        "author": "史浩",
        "content": "好景侬家披得去。\n前村雪屋云深处。\n一棹清歌归晚浦。\n真佳趣。\n知谁画得归缣素。",
        "dynasty": "宋",
        "collection_info": null
    },
    {
        "uuid": "0ff3cd384f1f2b60923338783c76c39c",
        "title": "渔夫舞 济涉还渠渔父子",
        "author": "史浩",
        "content": "济涉还渠渔父子。\n生涯只在烟波里。\n练静忽然风又起。\n赢得底。\n吹来别浦看桃李。",
        "dynasty": "宋",
        "collection_info": null
    },
    {
        "uuid": "dec867fe9d62d8c86338cedf9c3b32cf",
        "title": "渔夫舞 万斛黄金迷俯仰",
        "author": "史浩",
        "content": "万斛黄金迷俯仰。\n轻舠不碍飞双桨。\n光透碧霄千万丈。\n真堪赏。\n恰如镜里人来往。",
        "dynasty": "宋",
        "collection_info": null
    },
    {
        "uuid": "3b09bf7246d94a43e0fa75eede976f91",
        "title": "渔夫舞 已见白鱼翻翠荇",
        "author": "史浩",
        "content": "已见白鱼翻翠荇。\n任公一掷波千顷。\n不是六鳌休便领。\n清昼永。\n悠扬要在神仙境。",
        "dynasty": "宋",
        "collection_info": null
    },
    {
        "uuid": "197b20ccd5508337cac7a2c40e3d0cd0",
        "title": "渔夫舞 一引修鳞吾事了",
        "author": "史浩",
        "content": "一引修鳞吾事了。\n棹船归去歌声杳。\n门俯清湾山更好。\n眠到晓。\n鸣榔艇子方云扰。",
        "dynasty": "宋",
        "collection_info": null
    },
    {
        "uuid": "aadafd799d46808d4497791480ffddea",
        "title": "渔夫舞 试倩霜刀登玉缕",
        "author": "史浩",
        "content": "试倩霜刀登玉缕。\n银鳞不忍供盘俎。\n掷向清波方圉圉。\n休更取。\n小槽且听真珠雨。",
        "dynasty": "宋",
        "collection_info": null
    },
    {
        "uuid": "3662f9cee0d2c910139139bd0d3c558a",
        "title": "渔夫舞 莫惜清尊长在手",
        "author": "史浩",
        "content": "莫惜清尊长在手。\n圣朝化洽民康阜。\n说与渔家知得否。\n齐稽首。\n太平天子无疆寿。",
        "dynasty": "宋",
        "collection_info": null
    },
    {
        "uuid": "ed81542a138b03e6904751d21611dab9",
        "title": "望海潮 烟笼香径",
        "author": "史浩",
        "content": "烟笼香径，霞舒花砌，东君绣出芳辰。\n蝶羽弄轻，鸾声啭巧，嬉嬉舞态歌唇。\n纶制出严宸。\n曳耀春品服，荣锡绯银。\n向此华涂要路，颜色倍精神。\n珠帘碧甃方新。\n有兰堂快目，水榭通津。\n玉斝蘸清，金虬蔼翠，轮蹄尽集簪绅。\n偕老指双椿。\n望武林咫尺，同上青云。\n异日重为此会，应羡凤池人。",
        "dynasty": "宋",
        "collection_info": null
    },
    {
        "uuid": "e6bbabb97c71398b95093dbc7cea8668",
        "title": "望海潮 烟浓柳径",
        "author": "史浩",
        "content": "烟浓柳径，霞蒸花砌，春深特地芳辰。\n蝶侣斗狂，莺雏弄巧，嬉嬉舞态歌唇。\n西铺集簪绅。\n正桂熏兰玉，天寿松椿。\n竞捧瑶觥潋滟，来祝纵怀人。\n当年辍侍严宸。\n有星轺问俗，熊轼临民。\n康阜政成，蕃宣治美，归休燕处申申。\n行庆紫泥新。\n起钓璜国老，东海之滨。\n屈指重开此宴，应已拜平津。",
        "dynasty": "宋",
        "collection_info": null
    },
    {
        "uuid": "855aee319d041b52330099d6f8c0e05c",
        "title": "望海潮 熊罴嘉梦",
        "author": "史浩",
        "content": "熊罴嘉梦，风云享会，磻溪应卜之年。\n黄菊萃英，红萸酿馥，安排预赏芳筵。\n环佩拥神仙。\n向粉额两字，金缕红鲜。\n最好花裀展处，双凤舞翩翩。\n人人竞擘香笺。\n璨珠玑溢目，祝颂无边。\n彭祖一分，庄椿十倍，千秋未足多言。\n日驭且停鞭。\n把燕闲欢乐，分付壶天。\n笑享亲朋岁岁，春酒庆团圆。",
        "dynasty": "宋",
        "collection_info": null
    },
    {
        "uuid": "feb191fdfa73e86c25c99a74cb96cdca",
        "title": "感皇恩 健卒走红尘",
        "author": "史浩",
        "content": "健卒走红尘，芝封飞到。\n金缕斜斜印三道。\n舞鸾翔凤，犹带御炉烟袅。\n茜衣新象笏，银章好。\n对此况当，莺花缭绕。\n画栋翚翚映蓬岛。\n绣帘初卷，共指松椿偕老。\n浩歌拚烂醉，金尊倒。",
        "dynasty": "宋",
        "collection_info": null
    },
    {
        "uuid": "32dd0c18bc63375c0e47ef849320812d",
        "title": "感皇恩 风雨揽元宵",
        "author": "史浩",
        "content": "风雨揽元宵，收灯方了。\n深院红莲尚围绕。\n德星同聚，更有祥光临照。\n始知真洞府，春长好。\n应是化工，偏怜衰老。\n剩把青藜作荣耀。\n正须沈醉，拚却玉山频倒。\n寄声更漏子，休催晓。",
        "dynasty": "宋",
        "collection_info": null
    },
    {
        "uuid": "30bbbfad7fb6eb33557a8ff01a8b3225",
        "title": "满庭芳 烘锦花堤",
        "author": "史浩",
        "content": "烘锦花堤，铺绵柳巷，晓来膏雨初晴。\n画堂初建，碧沼映朱楹。\n最好芙蓉绣褥，交辉敞、孔雀金屏。\n那堪更，华裾满坐，和气动欢声。\n冰清。\n真美行，棠阴善政，槐市高名。\n今朝消受得，茜服光荣。\n况是齐眉并寿，谁云道、乐事难并。\n相将见，飞凫过阙，除目下彤庭。",
        "dynasty": "宋",
        "collection_info": null
    },
    {
        "uuid": "cbc1d18761d82ba234d01f2e74923d60",
        "title": "满庭芳 爱日轻融",
        "author": "史浩",
        "content": "爱日轻融，阴云初敛，一番雪意阑珊。\n柳摇金缕，梅绽五腮寒。\n知是东皇翠葆，飞星汉、来止人间。\n开新宴，笙歌逗晓，和气满城寰。\n风光，偏舜水，贤侯政美，棠荫多欢。\n更圜扉草鞠，木索长闲。\n休向今朝惜醉，红妆映、群玉颓山。\n相将见，宜春帖子，清夜写金銮。",
        "dynasty": "宋",
        "collection_info": null
    },
    {
        "uuid": "c1b55d5945c2e4c75a7d656455b4a4c8",
        "title": "满庭芳 微霰疏飘",
        "author": "史浩",
        "content": "微霰疏飘，骄云轻簇，短檠暗淡笼纱。\n冷禁兰帐，清晓忽飞花。\n已是平芜步阔，那堪更、折竹如蓑。\n凭栏处，关心一叶，归兴渺无涯。\n为瑞，已多少，适从狼子，来自龙沙。\n赖吾皇神武，薄海为家。\n尽扫腥风杀气，依然放、红日光华。\n回头看，山蹊水坞，缟带不随车。",
        "dynasty": "宋",
        "collection_info": null
    },
    {
        "uuid": "5a100d67f5749ef16f3b7e512a5ae6e1",
        "title": "满庭芳 鲸海波澄",
        "author": "史浩",
        "content": "鲸海波澄，棠阴日永，正宜坐啸雍容。\n岁丰民乐，无讼到庭中。\n试数循良自古，龚黄外、谁可追踪。\n那堪更，恩均髦寿，良会此宵同。\n璇穹。\n占瑞处，荧煌五马，璀璨群公。\n盛笙歌落绮，共引髯翁。\n祗恐芝泥趣召，双旌展、猎猎飞红。\n须知道，君王渴见，名久在屏风。",
        "dynasty": "宋",
        "collection_info": null
    },
    {
        "uuid": "ab0b2bf7f9739c2d0412d0f2837678c5",
        "title": "满庭芳 十载江湖",
        "author": "史浩",
        "content": "十载江湖，一朝簪组，宠荣曷称衰容。\n圣恩不许，归卧旧庐中。\n慨念东山伴侣，烟霞外、久阔仙踪。\n今何幸，相逢故里，谈笑一尊同。\n吾州，真幸会，湖边贺监，海上黄公。\n胜渭川遗老，绛县仙翁。\n纵饮何辞烂醉，脸霞转、一笑生红。\n从今后，婆娑化国，千岁乐皇风。",
        "dynasty": "宋",
        "collection_info": null
    },
    {
        "uuid": "feae35f643ac0a1354ca6f8efeeeedf3",
        "title": "满庭芳 油幕初开",
        "author": "史浩",
        "content": "油幕初开，骍旄前导，暂归梓里舂容。\n致身槐揆，功在鼎彝中。\n自是襟怀绝俗，今犹记、笔砚陈踪。\n张高会，君恩厚赐，乐与故人同。\n把麾，鄞水上，相看青眼，谁复如公。\n况亲陪尊俎，笑接群翁。\n坐上笙歌屡合，须拚到、晓日酣红。\n公今去，恩波四海，桃李尽东风。",
        "dynasty": "宋",
        "collection_info": null
    },
    {
        "uuid": "6444340e08821137acb6849302c117d4",
        "title": "满庭芳 玉阙朝回",
        "author": "史浩",
        "content": "玉阙朝回，沙堤烟晓，碧幢光动军容。\n虎符熊轼，行指七闽中。\n假道吾乡我里，挥金事、思蹑前踪。\n倾怀处，萤窗雪案，犹说昔年同。\n相看，俱老大，襟期道义，不为王公。\n念儿时聚戏，今已成翁。\n敢借玉壶美酒，还为寿、金盏翻红。\n仍频祝，中书二纪，寰海振淳风。",
        "dynasty": "宋",
        "collection_info": null
    },
    {
        "uuid": "6061dfb3e69fe3bc100beb1e465ecfa6",
        "title": "满庭芳 复拥旌麾",
        "author": "史浩",
        "content": "复拥旌麾，重歌褥裤，满城长自春容。\n搢绅耆旧，欢溢笑谈中。\n尽道邦君恺悌，逍遥遂、湖海遐踪。\n今朝会，公真乐善，屈意与人同。\n恩勤，东道主，挥金汉傅，怀绶朱公。\n引群仙环拱，欲寿吾翁。\n春瓮初澄盎绿，春衫更、轻染香红。\n持杯愿，归登绛阙，花萼醉春风。",
        "dynasty": "宋",
        "collection_info": null
    },
    {
        "uuid": "6cf262b5407cffa335127e1899d88c02",
        "title": "满庭芳 鹤冷风亭",
        "author": "史浩",
        "content": "鹤冷风亭，鸿迷烟渚，晓来雪意填空。\n酿成佳瑞，端为兆年丰。\n况有神娲妙手，调和得、云彩皆同。\n楼台上，铺琼缀玉，随步广寒宫。\n天公。\n开地轴，八纮混一，莫辨堤封。\n又须教、归禽狡兽沈踪。\n坐见花敷万木，谁知道、春已输工。\n三杯酒，西湖父老，相与话时雍。",
        "dynasty": "宋",
        "collection_info": null
    },
    {
        "uuid": "ae4308e6c1ef88a82bc8b054879d07e3",
        "title": "庆清朝 翠竹茎疏",
        "author": "史浩",
        "content": "翠竹茎疏，碧溪流浅，绮窗为尔时开。\n依稀远岸，才见一点寒梅。\n冷定半疑是雪，因风还度暗香来。\n醉清兴，瘦策过桥，黄帽青鞋。\n繁枝正微雨后，似怨人知晚，泪浥冰腮。\n殷勤百绕，留连踏遍莓苔。\n报道玉人睡觉，菱花初试晓妆台。\n携归去，粉额殢人，比并轻抬。",
        "dynasty": "宋",
        "collection_info": null
    },
    {
        "uuid": "e6308b8d6cb44ca69d507e14cbe845a7",
        "title": "蓦山溪 清淡无限",
        "author": "史浩",
        "content": "清淡无限，林下逢人少。\n骑马踏红尘，恁区区、何时是了。\n名场利海，毕竟白头翁，山簇翠，水拖蓝，只个生涯好。\n君侯洒落，卜筑开冰沼。\n三径直危楼，遍岩隈、幽花香草。\n风勾月引，馀事作诗人，词歌雪，气凌云，寒瘦伦郊岛。",
        "dynasty": "宋",
        "collection_info": null
    },
    {
        "uuid": "546b3379751e789df5f286083aa674bb",
        "title": "青玉案 玉姬曾向瑶池舞",
        "author": "史浩",
        "content": "玉姬曾向瑶池舞。\n轻掷霓裳忤王母。\n从此烟消飞鹤驭。\n一来人世，有缘相遇，得得为鸳侣。\n年年此际霞觞举。\n彩笔香笺染新句。\n休饵灵砂奔月去。\n齐眉不老，直须携手，同上青冥路。",
        "dynasty": "宋",
        "collection_info": null
    },
    {
        "uuid": "7d8590b77206a6e82172a2b895a058ab",
        "title": "青玉案 涌金斜转青云路",
        "author": "史浩",
        "content": "涌金斜转青云路。\n溯衮衮、红尘去。\n春色勾牵知几度。\n月帘风幌，有人应在，唾线馀香处。\n年来不梦巫山暮。\n但苦忆、江南断肠句。\n一笑匆匆何尔许。\n客情无奈，夜阑归去，簌簌红空雨。",
        "dynasty": "宋",
        "collection_info": null
    },
    {
        "uuid": "96d5444683b945d2cde61cee1712ee2b",
        "title": "青玉案 年来减却风情大",
        "author": "史浩",
        "content": "年来减却风情大。\n百样收心待不作。\n恰恨仙翁停画舸。\n雪中把酒，美人频为，浅破樱桃颗。\n清歌谁许阳春和。\n悄不放、遥空片云过。\n惊落梁尘浑可可。\n一声啭处，故园春近，桃李还知么。",
        "dynasty": "宋",
        "collection_info": null
    },
    {
        "uuid": "6bdc461fb944b25a432e62030e73ed0f",
        "title": "西江月 红蓼千堤挺蕊",
        "author": "史浩",
        "content": "红蓼千堤挺蕊，苍梧一叶辞柯。\n夜阑清露泻银河。\n洗出芙蓉半朵。\n解带初开粉面，绕梁还听珠歌。\n心期端的在秋波。\n想得今宵只我。",
        "dynasty": "宋",
        "collection_info": null
    },
    {
        "uuid": "faba3d0e6c885df0ce1c8ec6b3056aed",
        "title": "喜迁莺 凤阙朱旗展",
        "author": "史浩",
        "content": "凤阙朱旗展，弄罢五弦，南熏敲竹。\n雨糁桃蹊，钱浮荷沼，一瞬染成新绿。\n玉皇香案吏，曾是时、鹤飞江国。\n对此际，每丹霄效瑞，非烟郁郁。\n卜筑。\n陶山曲，风榭月台，图画应难足。\n绿绮春浓，青蛇星烂，肯便稳栖烟麓。\n玳筵称寿，清皓齿、霏霏珠玉。\n竞屈指，看芝封紫检，鸣驺入谷。",
        "dynasty": "宋",
        "collection_info": null
    },
    {
        "uuid": "5b08a86679ee5cd356124f9a616b33f1",
        "title": "喜迁莺 征鸿回北",
        "author": "史浩",
        "content": "征鸿回北。\n正雪洗烧痕，千岩匀绿。\n鱼纵新漪，梅繁断岸，春到鉴湖一曲。\n满城绣帘珠幌，暖响聒天丝竹。\n渐向晚，放芙蕖千顷，交辉华烛。\n贤牧。\n棠阴静，康阜政成，褒诏来黄屋。\n玉笋光寒，紫荷香润，人道此装须趣。\n且出催花银漏，恣饮宝觥醽醁。\n向明岁，看传柑归去，腰横金粟。",
        "dynasty": "宋",
        "collection_info": null
    },
    {
        "uuid": "06c133391f72ffeaf84d7a5f65e86a64",
        "title": "喜迁莺 才过元夕",
        "author": "史浩",
        "content": "才过元夕。\n送宴赏未阑，欢娱无极。\n且莫收灯，仍休止酒，留取凤笙龙笛。\n金马玉堂学士，当此同开华席。\n最堪爱，是兰膏光在，金釭连壁。\n难觅。\n交欢处，杯吸百川，雅量皆勍敌。\n老子衰迟，居然怀感，厚意怎生酬得。\n况已倦游客路，一志归安泉石。\n但屈指，愿诸贤衮绣，联飞鹏翼。",
        "dynasty": "宋",
        "collection_info": null
    },
    {
        "uuid": "559327c026684895657ae912a65d4943",
        "title": "喜迁莺 谯门残月",
        "author": "史浩",
        "content": "谯门残月。\n正画角晓寒，梅花吹彻。\n瑞日烘云，和风解冻，青帝乍临东阙。\n暖响土牛箫鼓，夹路珠帘高揭。\n最好是，看彩幡金胜，钗头双结。\n奇绝。\n开宴处，珠履玳簪，俎豆争罗列。\n舞袖翩翻，歌声缥缈，压倒柳腰莺舌。\n劝我应时纳祜，还把金炉香爇。\n愿岁岁，这一卮春酒，长陪佳节。",
        "dynasty": "宋",
        "collection_info": null
    },
    {
        "uuid": "d660e03e9f9b87f68be7e210d0c6c3e5",
        "title": "喜迁莺 雪消春浅",
        "author": "史浩",
        "content": "雪消春浅。\n听爆竹送穷，椒花待旦，系马合簪，鸣鸦列炬，几处玳筵开宴。\n介我百千眉寿，齐捧玉壶金盏。\n最奇绝，是小桃新坼，争妍粉面。\n女伴。\n频告语，守岁通宵，莫放笙歌散。\n酒晕朝霞，寒欺重翠，却忆凤屏香暖。\n笑拂满身花影，遥指珠帘深院。\n待到了，道一声稳睡，明年相见。",
        "dynasty": "宋",
        "collection_info": null
    },
    {
        "uuid": "27cad1e03f697b4b06b04bc9b7d0a07c",
        "title": "喜迁莺 凭高寓目",
        "author": "史浩",
        "content": "凭高寓目。\n爱屹起四窗，云南云北。\n缥缈烟霞，萧森松竹，多少洞天岩谷。\n着向十洲三岛，入海何妨登陆。\n要知处，在皇家新赐，西湖一曲。\n林麓。\n真胜概，樊榭鹿亭，百卉生幽馥。\n绿绮春浓，青蛇星烂，隔断世间尘俗。\n笑呼羡门俦侣，时引宝觞醽醁。\n醉和醒，但南山之寿，难忘勤祝。",
        "dynasty": "宋",
        "collection_info": null
    },
    {
        "uuid": "d3241d799ee0cecf5e3c8ea588db17db",
        "title": "点绛唇 我为劳生",
        "author": "史浩",
        "content": "我为劳生，自怜浪迹天涯遍。\n如今春换。\n又是孤萍断。\n谁信年时，老子情非浅。\n思量见。\n画楼天远。\n花倚夕阳院。",
        "dynasty": "宋",
        "collection_info": null
    },
    {
        "uuid": "d9f0afa4c5aa12b3742fe03230239518",
        "title": "点绛唇 千里欢谣",
        "author": "史浩",
        "content": "千里欢谣，使君美政高三辅。\n沸天箫鼓。\n笑拥锋车去。\n卧辙攀辕，漫拟双旌住。\n还知否。\n禁林深处。\n已辟金闺路。",
        "dynasty": "宋",
        "collection_info": null
    },
    {
        "uuid": "e66451feb8251768caa758631265e069",
        "title": "点绛唇 翠幄园林",
        "author": "史浩",
        "content": "翠幄园林，火云方绽南熏起。\n玉轮天外。\n夜色凉如水。\n况有清歌，劝我尊浮蚁。\n拚沈醉。\n万花丛里。\n一枕朦胧睡。",
        "dynasty": "宋",
        "collection_info": null
    },
    {
        "uuid": "00acb7615df4bee23b79f3bf7f407d15",
        "title": "点绛唇 曾到蟾宫",
        "author": "史浩",
        "content": "曾到蟾宫，玉轮乞得长随手。\n数声轻叩。\n已有锵琼玖。\n最好长清，浑不惊秋候。\n歌阑后。\n那回辞酒。\n笑把遮檀口。",
        "dynasty": "宋",
        "collection_info": null
    },
    {
        "uuid": "39b1d2ffea8c8cbb6e73f877959bfe5b",
        "title": "木兰花慢 喜阳和应律",
        "author": "史浩",
        "content": "喜阳和应律，启佳气、满寰瀛。\n正雪洗疏梅，云浮淡月，昨夜生明。\n熊罴信占梦好，当年相阀再蟠英。\n收拾仙风道韵，萃兹一点台星。\n功名。\n壮岁逢真。\n主紫橐、耀西清。\n向玉笋光中，瑶林宴里，来拥双旌。\n青毡家旧物，看长参、鼎鼎乐升平。\n春醑休辞介寿，鹤书已播彤廷。",
        "dynasty": "宋",
        "collection_info": null
    },
    {
        "uuid": "e99c061047832f94e08ba8090eef8bc3",
        "title": "临江仙 衮绣蝉联三重客",
        "author": "史浩",
        "content": "衮绣蝉联三重客，朝回晓日曈昽。\n绿杨门巷拥花骢。\n喜承天上语，来作主人公。\n况值瑶林风露爽，冰轮碾上晴空。\n桂香和影堕金锺。\n莫辞通夕醉，明日是秋中。",
        "dynasty": "宋",
        "collection_info": null
    },
    {
        "uuid": "a12bf85bdbda138f2d730276ad6d30ed",
        "title": "临江仙 槛竹敲风初破睡",
        "author": "史浩",
        "content": "槛竹敲风初破睡，楚台梦雨精神。\n背屏斜映小腰身。\n山明双翦水，香满一钗云。\n炉袅金丝帘窣地，绮窗秋静无尘。\n半钩春笋带湘筠。\n兰亭初写就，愁杀卫夫人。",
        "dynasty": "宋",
        "collection_info": null
    },
    {
        "uuid": "82401e795501c206c10fddd9e7704f28",
        "title": "临江仙 绣幕罗裙风冉冉",
        "author": "史浩",
        "content": "绣幕罗裙风冉冉，象床毡幄低垂。\n兽炉香袅锦屏围。\n不贪敧钿枕，偏爱倚花枝。\n软玉红绡轻暖透，温温翠袖扶持。\n正忺安稳坐移时。\n雨云忘峡梦，身境是瑶池。",
        "dynasty": "宋",
        "collection_info": null
    },
    {
        "uuid": "9eb4c6f2d5c21220e286ab855f9950bd",
        "title": "鹧鸪天 画角梅花曲未终",
        "author": "史浩",
        "content": "画角梅花曲未终。\n霜严飞落五更风。\n谁知林外鸡三唱，推出红轮海上峰。\n官一品，禄千锺。\n此时分付荷重瞳。\n更教赐子云南境，绝胜湖边九里松。",
        "dynasty": "宋",
        "collection_info": null
    },
    {
        "uuid": "332a4c23d9d9b717627fe095a576c056",
        "title": "鹧鸪天 我本飘然出岫云",
        "author": "史浩",
        "content": "我本飘然出岫云。\n挂冠归去岸纶巾。\n但教名利休缰锁，心地何时不是春。\n竹叶美，菊花新。\n百杯且听绕梁尘。\n故乡父老应相贺，林下方今见一人。",
        "dynasty": "宋",
        "collection_info": null
    },
    {
        "uuid": "b4b1b262e8a17ce80185a0b8d85ca23e",
        "title": "鹧鸪天 孔雀双飞敞画屏",
        "author": "史浩",
        "content": "孔雀双飞敞画屏。\n锦花茵上舞娉婷。\n红绡袖暖琉璃滑，金鸭炉香椒桂馨。\n丹脸渥，秀眉青。\n平生阴德在遐龄。\n如今便好添龟鹤，元是南箕一寿星。",
        "dynasty": "宋",
        "collection_info": null
    },
    {
        "uuid": "7db56165e030c54ca6684fba0cf84976",
        "title": "鹧鸪天 晓日曈昽花露稀",
        "author": "史浩",
        "content": "晓日曈昽花露稀。\n明光已报敞金扉。\n三千彩仗翔鸾舞，数百银袍振鹭飞。\n开雉扇，正垂衣。\n奏篇初得上彤墀。\n胪传绕殿天颜喜，先折东风第一枝。",
        "dynasty": "宋",
        "collection_info": null
    },
    {
        "uuid": "3359e3bb428f2b188811a94208489612",
        "title": "蝶恋花 桂影团团光正满",
        "author": "史浩",
        "content": "桂影团团光正满。\n更似菱花，齐把匀娇面。\n非镜非蟾君细看。\n元来却是吴姬扇。\n一曲阳春犹未遍。\n惊落梁尘，不数莺喉啭。\n好着红绡笼玉腕。\n轻敲引入笙歌院。",
        "dynasty": "宋",
        "collection_info": null
    },
    {
        "uuid": "0c68eed36d51854bcc2d02a794ef64ec",
        "title": "宝鼎现 霞霄丹阙",
        "author": "史浩",
        "content": "霞霄丹阙，瑞霭佳气，青葱如绮。\n才半月、东君雨露，无限韶华生宝砌。\n渐向晚、放烛龙掀舞，周币红蕖绀蕊。\n况对峙、鳌峰赑屃，不隔蓬莱弱水。\n圣主有乐升平意。\n引芝华、双辇凝翠。\n纷万俗、歌谣弦管，声混莺吟喧凤吹。\n更漏永、正冰轮掩映，光接康衢万里。\n似移下、一天星斗，妆点都城表里。\n清警跸、忽登楼，簇彩仗、锦襦丝履。\n看柑传万颗，恩浃王公近侍。\n散异卉覆千官醉。\n竞捧瑶觞起。\n愿岁岁、今宵宴赏，春满山河百二。",
        "dynasty": "宋",
        "collection_info": null
    },
    {
        "uuid": "0742ec0660319c69ffcfd4e59cf5d259",
        "title": "最高楼 当年尚父",
        "author": "史浩",
        "content": "当年尚父，一个便兴周。\n今十倍，更何忧。\n冲融道貌丹为脸，扶疏漆发黑盈头。\n世方知，非熊老，聚吾州。\n有智略、可从兹日用，有志愿、可从兹日酬。\n天付我，怎教休。\n琼浆且共飞千斛，蟠桃应得见三偷。\n谅吾皇，恢复后，尽封侯。",
        "dynasty": "宋",
        "collection_info": null
    },
    {
        "uuid": "e114ef48925ea7cf0de54edf03d8ea74",
        "title": "明月逐人来 莫嫌春浅",
        "author": "史浩",
        "content": "莫嫌春浅。\n寒威俱敛。\n阳和至此时方见。\n木君敷令，把雪霜扫断。\n要集德星胜伴。\n为有仙翁，正尔名喧蕃汉。\n眉寿比、聃彭更远。\n兼资勋业，已中双雕箭。\n清步槐庭影满。",
        "dynasty": "宋",
        "collection_info": null
    },
    {
        "uuid": "f518af27736bf617465e90d3142c4ea9",
        "title": "踏莎行 歌舌莺娇",
        "author": "史浩",
        "content": "歌舌莺娇，舞腰蜂细。\n华堂是处皆颐指。\n四弦独擅席中春，移船出塞声能继。\n慢拈幽情，轻拢柔思。\n其中有口传心事。\n主人灯火下楼时，偏渠领略深深意。",
        "dynasty": "宋",
        "collection_info": null
    },
    {
        "uuid": "01da813fe40c493b39fa3901be00c6b1",
        "title": "生查子 双蛟画鼓催",
        "author": "史浩",
        "content": "双蛟画鼓催，一水银蟾满。\n见夺锦标回，却倚花枝看。\n已擘冷金笺，更酹玻璃碗。\n归去诧乡关，不负平生眼。",
        "dynasty": "宋",
        "collection_info": null
    },
    {
        "uuid": "dc781baf95007773cfb4dac14ee7fc86",
        "title": "江城子 片帆初落甬勾东",
        "author": "史浩",
        "content": "片帆初落甬勾东。\n碧湖空。\n满汀风。\n回首一川，银浪飐孤篷。\n且驾两椽烟雨里，凭曲槛，浥空蒙。\n闲移拄杖上晴峰。\n莫匆匆。\n伴冥鸿。\n笑指家山，苹叶藕花中。\n脚力倦时呼小艇，归棹稳，月朦胧。",
        "dynasty": "宋",
        "collection_info": null
    },
    {
        "uuid": "a8bc5f753e217f0e22cd6b0ea8b256e4",
        "title": "浪淘沙令 祝寿祝寿",
        "author": "史浩",
        "content": "祝寿祝寿。\n筵开锦绣。\n拈起香来玉也似手。\n拈起盏来金也似酒。\n祝寿祝寿。\n命比干坤久。\n长寿长寿。\n松椿自此碧森森底茂。\n乌兔从他汨轳轳底走。\n长寿长寿。",
        "dynasty": "宋",
        "collection_info": null
    },
    {
        "uuid": "6deb22b45764e421736397a868890d1f",
        "title": "瑞鹤仙 霁光春未晓",
        "author": "史浩",
        "content": "霁光春未晓。\n拥绛蜡攒星，霜蹄轻袅。\n皇居耸云杪。\n霭祥烟瑞气，青葱缭绕。\n金门羽葆。\n听胪唱、千官并到。\n庆三朝、雉扇开时，拜舞仰瞻天表。\n荣耀。\n万方图籍，四裔明王，赆賝珍宝。\n椒盘颂好。\n称寿斝，祝难老。\n更传宣锡坐，钧天妙乐，声遏行运缥缈。\n逗归来、酒晕生霞，此恩怎报。",
        "dynasty": "宋",
        "collection_info": null
    },
    {
        "uuid": "5a7547735598f200018f3dbae78770bc",
        "title": "水龙吟 翠空缥缈虚无",
        "author": "史浩",
        "content": "翠空缥缈虚无，算唯海上蓬瀛好。\n琼瑶宫阙，蕊珠台榭，玲珑缭绕。\n弱水沈冥，瑞云遮隔，几人曾到。\n四明中，自有神仙洞府，烟霞里、知多少。\n堪笑当年狂客，爱休官、何须入道。\n婆娑绿发垂肩，着甚黄冠乌帽。\n花底金船，月边玉局，尽能迟老。\n待丹成九转，飘然驾鹤，却游三岛。",
        "dynasty": "宋",
        "collection_info": null
    },
    {
        "uuid": "66daee03bdc75bb40a398bd665da76eb",
        "title": "水龙吟 平湖渺渺烟波",
        "author": "史浩",
        "content": "平湖渺渺烟波，是中只许神仙住。\n人间空爱，夭桃繁李，雪飞红雨。\n谁信壶天，靓妆玉貌，春光容与。\n似佳人才子，青冥步稳，同携手、成欢聚。\n老子时来宴赏，拥笙歌、留连尊俎。\n乌纱压倒，香云簪遍，知他几度。\n多谢东君，肯教满架，长情相处。\n更须拚痛饮，年年此际，作芳菲主。",
        "dynasty": "宋",
        "collection_info": null
    },
    {
        "uuid": "60627ac43d335405c501f025e09ce44f",
        "title": "永遇乐 鄞有壶天",
        "author": "史浩",
        "content": "鄞有壶天，景传图画，声着海县。\n四面攒峰，皆七十二，各在窗中见。\n祥云拥蔽，飞泉缭绕，咫尺似天涯远。\n如今向、仙家觅得，挈来十洲东畔。\n虚无缥缈，蓬莱方丈，所喜只居隔岸。\n羽幰垂珠，琼车织翠，长是陪嘉宴。\n豺狼远迹，风波不作，日月御轮须缓。\n且衔杯、称贤乐圣，度兹岁晚。",
        "dynasty": "宋",
        "collection_info": null
    },
    {
        "uuid": "cf3543b3ad28abf9af8ea850231aeb18",
        "title": "迎仙客 瑞云绕",
        "author": "史浩",
        "content": "瑞云绕。\n四窗好。\n何须隔水寻蓬岛。\n日常晓。\n春不老。\n玉蕊楼台，果是无尘到。\n没智巧。\n没华妙。\n个中只喜风波少。\n清尊倒。\n朱颜笑。\n回首行人，犹在长安道。",
        "dynasty": "宋",
        "collection_info": null
    },
    {
        "uuid": "f73d45351b044a153698f9fe09aa5791",
        "title": "南浦 一箭舜弦风",
        "author": "史浩",
        "content": "一箭舜弦风，向晓来、轻寒初报麦秀。\n蝶股歇花须，韶光老，莺声倦闻呼友。\n池塘绿暗，数竿粉节天然瘦。\n对兹美景，爱清歌妙曲，千锺芳酒。\n谁知别是壶中，缭画阁朱栏，烟谷云岫。\n三岛十洲东，青霄上，神工幻成岩窦。\n瑶台阆苑，翠旌羽葆频相就。\n世凡洗断，教乌兔从今，迟迟飞走。",
        "dynasty": "宋",
        "collection_info": null
    },
    {
        "uuid": "01bfa793ccf6f52ee1793bb5b7f4b0b0",
        "title": "夜合花 三岛烟霞",
        "author": "史浩",
        "content": "三岛烟霞，十洲风月，四明古号仙乡。\n萦纡雉堞，中涵一片湖光。\n绕岸异卉奇芳。\n跨虹桥、隐映垂杨。\n玉楼珠阁，冰帘卷起，无限红妆。\n龙舟两两飞扬。\n见飘翻绣旗，歌杂笙簧。\n清尊满泛，休辞饮到斜阳。\n直须画蜡荧煌。\n况夜深、不阻城隍。\n且拚沈醉，归途便教，彻晓何妨。",
        "dynasty": "宋",
        "collection_info": null
    },
    {
        "uuid": "853e97b2ca514f2ea438d158045a8969",
        "title": "人月圆 夕阳影里东风软",
        "author": "史浩",
        "content": "夕阳影里东风软，骄马趁香车。\n看花妆镜，藏春绣幕，百万人家。\n夜阑归去，星繁绛蜡，珠翠鲜华。\n笙歌不散，疏锺隐隐，月在梅丫。",
        "dynasty": "宋",
        "collection_info": null
    },
    {
        "uuid": "1effd7777f3fb75272c994bbf0683e79",
        "title": "人月圆 骄云不向天边聚",
        "author": "史浩",
        "content": "骄云不向天边聚，密雪自飞空。\n佳人纤手，霎时造化，珠走盘中。\n六街灯市，争圆斗小，玉碗频供。\n香浮兰麝，寒消齿颊，粉脸生红。",
        "dynasty": "宋",
        "collection_info": null
    },
    {
        "uuid": "c70b1f4a90dccb8372d5dc344e4581f7",
        "title": "粉蝶儿 一箭和风",
        "author": "史浩",
        "content": "一箭和风，秾熏许多春意。\n闹蛾儿、满城都是。\n向深闺，争翦碎、吴绫蜀绮。\n点妆成，分明是、粉须香翅。\n玉容似花，全胜故园桃李。\n最相宜、鬓云秋水。\n怎教他，却去与、庄周同睡。\n愿年年，伴星球、烂游灯市。",
        "dynasty": "宋",
        "collection_info": null
    },
    {
        "uuid": "931cdf671a2163844667b1942e9562f5",
        "title": "粉蝶儿 玉屑轻盈",
        "author": "史浩",
        "content": "玉屑轻盈，鲛绡霎时铺遍。\n看仙娥、骋些神变。\n咄嗟间，如撒下、真珠一串。\n火方然，汤初滚、尽浮锅面。\n歌楼酒垆，今宵任伊索唤。\n那佳人、怎生得见。\n更添糖，拚折本、供他几碗。\n浪儿门，得我这些方便。",
        "dynasty": "宋",
        "collection_info": null
    },
    {
        "uuid": "fb5bc2643619eeff6a47159b11921058",
        "title": "教池回 云淡天低",
        "author": "史浩",
        "content": "云淡天低，疏雨乍霁，桃溪嫩绿蒙茸。\n珠帘映画毂，金勒耀花骢。\n绕湖上、罗衣隘香风。\n擘波双引蛟龙。\n寻奇处，高标锦段，各骋英雄。\n缥缈初登彩舫，箫鼓沸，群仙玉佩丁东。\n夕阳中、拚一饮千锺。\n看看见、璧月穿林杪，十洲三岛舂容。\n醉归去，双旌摇曳，夹路金笼。",
        "dynasty": "宋",
        "collection_info": null
    },
    {
        "uuid": "50825b247b131ffcd9b43330573692af",
        "title": "如梦令 小院春风不老",
        "author": "史浩",
        "content": "小院春风不老。\n鹊碧霓裳缥缈。\n雪脸间朱颜，各自一般轻妙。\n忒掉。\n忒掉。\n真个一双两好。",
        "dynasty": "宋",
        "collection_info": null
    },
    {
        "uuid": "57b450271bde1ff53e9b015a5292bee6",
        "title": "洞仙歌 琼肌太白",
        "author": "史浩",
        "content": "琼肌太白，浅着鹅黄罩。\n金缕檀心更天巧。\n算同时、虽有似火红榴，争比得、淡妆伊家轻妙。\n兴来清赏处，无限真香，可惜生教生闽峤。\n这消息、纵使移向蒸沈，终不似凭栏，披襟一笑。\n若归去长安诧标容，单道胜、酴醿水仙风貌。",
        "dynasty": "宋",
        "collection_info": null
    },
    {
        "uuid": "b01c4e65dc7b26cbda9d31d23502d097",
        "title": "醉蓬莱 纪今辰高会",
        "author": "史浩",
        "content": "纪今辰高会，屈指三朝，更逢重九。\n珠履瑶簪，聚一天星斗。\n菊蕊含芳，桂花笼艳，有美容争秀。\n衮绣堂中，蓬壶影里，异香喷兽。\n况是清朝，太平真主，治享雍熙，眷深耆旧。\n恩锡兼金，遣星轺东走。\n咫尺威光，下拜归美，愿我皇眉寿。\n自此重裁，谢笺千纸，年年回奏。",
        "dynasty": "宋",
        "collection_info": null
    },
    {
        "uuid": "fef97992693ab5820b38eeebc9a96ecf",
        "title": "声声慢 风收淅沥",
        "author": "史浩",
        "content": "风收淅沥，雾隐森罗。\n群山万玉嵯峨。\n禁街车马，银杯缟带相过。\n胥涛晚来息怒，练光浮、都不扬波。\n最好处，是渔翁归去，鼓棹披蓑。\n况是东堂锡宴，龙墀骤，貂珰宣劝金荷。\n庆此嘉瑞，明岁黍稌应多。\n天家预知混一，把琼瑶、铺遍山河。\n这宴饮，罄华戎、同醉泰和。",
        "dynasty": "宋",
        "collection_info": null
    },
    {
        "uuid": "84edcc3d13f6bac7a8699812010dd502",
        "title": "秋蕊香 玉露瀼瀼",
        "author": "史浩",
        "content": "玉露瀼瀼，秋色似画，东堂宴席初开。\n红萸泛寿斝，紫菊上妆台。\n倚栏见、新雁已南来。\n落霞孤鹜徘徊。\n最奇处，重阳将近，凉满襟怀。\n萧洒秀眉，华发丹脸，映双瞳、的皪如孩。\n擘香笺、听丽句新裁。\n池上三回蟠桃熟，玉纤时捧琼杯。\n但愿得，年年此会满蓬莱。",
        "dynasty": "宋",
        "collection_info": null
    },
    {
        "uuid": "c52038a3c201c0ade3f4e277f06ddd50",
        "title": "渔家傲 春恨不禁听杜宇",
        "author": "史浩",
        "content": "春恨不禁听杜宇。\n买舟忽觅东鄞路。\n一笑轻帆同野渡。\n频回顾。\n吴山夜岫俱眉妩。\n何事匆匆分袂去。\n夫君小隐临烟渚。\n明夜月华来竹坞。\n相思处。\n还应梦属清江橹。",
        "dynasty": "宋",
        "collection_info": null
    },
    {
        "uuid": "64273b08d45c90300203d24e761e6fdc",
        "title": "花心动 迟日轻阴",
        "author": "史浩",
        "content": "迟日轻阴，雨初收，花枝湿红犹滴。\n玉镫绣鞯，才得新晴，柳岸往来如织。\n画楼几处珠帘卷，风光遍、神仙瑶席。\n萃佳景，分明管领，一陂澄碧。\n忽见波涛噀激。\n苍烟际、双龙起为勍敌。\n桂楫拨云，鼍鼓轰雷，竞夺锦标千尺。\n恁时彩舰虹桥畔，舂容引、宝觥霞液。\n兴浓处，笙歌又还竟夕。",
        "dynasty": "宋",
        "collection_info": null
    },
    {
        "uuid": "6aab93302a221515b437936cf7e8b05d",
        "title": "水龙吟 雪中蓓蕾嫣然",
        "author": "史浩",
        "content": "雪中蓓蕾嫣然，美人莫恨春容少。\n化工消息，只须些子，阳和便了。\n文杏徒繁，牡丹虽贵，敢夸妍妙。\n看冰肌玉骨，诗家漫道，银蟾莹、白驹皎。\n楼上角声催晓。\n是东皇、丝纶新草。\n青旗苍辂，欲临东阙，遣伊先到。\n排斥风霜，扫除氛雾，直教闻早。\n算功高调鼎，不如竹外，一枝斜好。",
        "dynasty": "宋",
        "collection_info": null
    },
    {
        "uuid": "eaaf5046428c75142c030c397bf37637",
        "title": "瑞鹤仙 是花堪爱惜",
        "author": "史浩",
        "content": "是花堪爱惜。\n谢天教、花信添花颜色。\n花红衬花碧。\n灿朝阳花露，鲛珠频滴。\n花光的皪。\n映花下、□茵百尺。\n趁花时，手拈花枝，饱嗅此花消息。\n常恐，一番花褪，失了花容，怎生寻觅。\n花神效力。\n将花貌，尽留得。\n更移花并植，仙家玉圃，不许花阴过隙。\n向花前，长把蕉花，为花主席。",
        "dynasty": "宋",
        "collection_info": null
    },
    {
        "uuid": "abf2404bc330cbca27a23798b38d45ee",
        "title": "喜迁莺 三春正美",
        "author": "史浩",
        "content": "三春正美。\n是霁景融和，韶华如绮。\n夹岸香红，登墙粉白，开遍故园桃李。\n画舸绣帘高卷，锦毂朱轩低倚。\n对此际，向池台好处，争倾绿蚁。\n醉里。\n须醒悟，些子芳菲，造物都谩你。\n一瞬光阴，霎时蜂蝶，还付落花流水。\n我有大丹九转，真个长春不死。\n待得了，把高歌清赏，随缘而已。",
        "dynasty": "宋",
        "collection_info": null
    },
    {
        "uuid": "afb9853b2e2a30c321351935f636fb2f",
        "title": "菩萨蛮 提壶漫欲寻芳去",
        "author": "史浩",
        "content": "提壶漫欲寻芳去。\n桃红柳绿年年事。\n唯有列仙翁。\n清明本在躬。\n何须从外讨。\n皮里阳秋好。\n堪羡个中人。\n无时不是春。",
        "dynasty": "宋",
        "collection_info": null
    },
    {
        "uuid": "dd21523fbccb8935e40d1e59910ef6a5",
        "title": "南浦 天气正清和",
        "author": "史浩",
        "content": "天气正清和，庆西干、释迦如来出世。\n毓质向金盆，祥云布、层霄九龙喷水。\n东传震旦，正令此日人人记。\n露盘百卉拥金容，香汤争来拂洗。\n谁知这个因缘，化众生令求，尘埃脱离。\n一点本昭昭，当须向、兹时便知瞥地。\n何烦费手，自然作个惺惺底。\n若犹未晤，且管令师僧，八丈十二。",
        "dynasty": "宋",
        "collection_info": null
    },
    {
        "uuid": "110aae348e2514e8a34ae79a8b157449",
        "title": "青玉案 银涛渐溢江南路",
        "author": "史浩",
        "content": "银涛渐溢江南路。\n泛短棹、轻帆去。\n破块跳珠知几度。\n竹窗新粉，藕池香碧，应在云深处。\n萧萧鹤发虽云暮。\n曾得神仙悟真句。\n久视长生亲见语。\n离愁扫尽，更无慵困，怕甚黄梅雨。",
        "dynasty": "宋",
        "collection_info": null
    },
    {
        "uuid": "bc4dcebc4ec91e01d4cfc8305bb26a23",
        "title": "花心动 槐夏阴浓",
        "author": "史浩",
        "content": "槐夏阴浓，笋成竿、红榴正堪攀折。\n菖歜碎琼，角黍堆金，又赏一年佳节。\n宝觥交劝殷勤愿，把玉腕、彩丝双结。\n最好是，龙舟竞夺，锦标方彻。\n此意凭谁向说。\n纷两岸，游人强生区别。\n胜负既分，些个悲欢，过眼尽归休歇。\n到头都是强阳气，初不悟、本无生灭。\n见破底，何须更求指诀。",
        "dynasty": "宋",
        "collection_info": null
    },
    {
        "uuid": "515c9d95538f41f0829a9f412c1f9309",
        "title": "卜算子 符箓玉搔头",
        "author": "史浩",
        "content": "符箓玉搔头，艾虎青丝鬓。\n一曲清歌倒酒莲，尚有香蒲晕。\n角簟碧纱厨，挥扇消烦闷。\n唯有先生心地凉，不怕炎曦近。",
        "dynasty": "宋",
        "collection_info": null
    },
    {
        "uuid": "e3754ec4de37b1698b9424a9c58655d9",
        "title": "永遇乐 日永绣工",
        "author": "史浩",
        "content": "日永绣工，减却一线，节临短至。\n幸有杯盘，随分快乐，□得醺醺醉。\n寻思尘世，寒来暑往，冻极又还热炽。\n恰如个、脾家疟疾，比着略长些子。\n人生百岁，一年一发，且是不通医治。\n两鬓青丝，皆伊染就，今已星星地。\n除非炉内，龙盘虎绕，养得大丹神水。\n却从他、阴阳自变，卦分泰否。",
        "dynasty": "宋",
        "collection_info": null
    },
    {
        "uuid": "49ba435d4f2787934c6bd0d06f2f19ca",
        "title": "鹊桥仙 金乌玉兔",
        "author": "史浩",
        "content": "金乌玉兔，时当几望，只是光明相与。\n天孙河鼓事应同，又启比、人间男女。\n精神契合，风云交际，不在一宵欢聚。\n乘槎曾得问星津，为我说、因缘如此。",
        "dynasty": "宋",
        "collection_info": null
    },
    {
        "uuid": "926480a2d5d132bbcbafd9985d460d88",
        "title": "瑞鹤仙 霁天风露好",
        "author": "史浩",
        "content": "霁天风露好。\n乍暑退西郊，凉生秋早。\n银潢炯云杪。\n拥香车鹊翅，凌波初到。\n清歌缥缈。\n凭危阁、新蟾吐曜。\n有盈尊美酒，蛛丝钿合，拜舞竞分天巧。\n堪笑。\n世间痴绝，不识人中，拙是珍宝。\n多愁易老。\n都缘是，不闻道。\n骋些儿机智，遭他驱使，毕竟辛勤到了。\n又何如，百事无能，是非较少。",
        "dynasty": "宋",
        "collection_info": null
    },
    {
        "uuid": "db5e034e14b63bc345f4a5b7f1707c35",
        "title": "念奴娇 碧天似水",
        "author": "史浩",
        "content": "碧天似水，看常娥摩出，一轮寒璧。\n桂魄扶疏光照耀，尘界都成银色。\n万象森罗，羞明卷彩，黯淡唯今夕。\n风高露重，井梧湿翠时滴。\n谁信鹤发婆娑，鄮峰真隐，对影为三益。\n虎绕龙盘丹就后，一颗清辉的国。\n不养银蟾，不关玉兔，到处无亏蚀。\n三千行满，也能飞上璇极。",
        "dynasty": "宋",
        "collection_info": null
    },
    {
        "uuid": "cc6d47376a1dfe68fe1db8ac8ec71c77",
        "title": "芰荷香 过横塘",
        "author": "史浩",
        "content": "过横塘。\n见红妆翠盖，柄柄擎香。\n月娥有意，暮霭收尽银潢。\n一轮高挂，且放同、千里清光。\n秋中气爽天凉。\n露凝玉臂，风拂云裳。\n老子通宵不忍睡，把青尊小酌，仍更思量。\n自家活计，幸有无限珍藏。\n大千世界，静极后、普现十方。\n圆明不损毫芒。\n精神会处，独坐胡床。",
        "dynasty": "宋",
        "collection_info": null
    },
    {
        "uuid": "38ffa8dcc2a0924e2fecfd3141e1ce90",
        "title": "清平乐 池台非雾",
        "author": "史浩",
        "content": "池台非雾。\n缥缈双溪路。\n家在江南佳丽处。\n看取谢公风度。\n蟠桃酒酝千秋。\n金焦欲上迟留。\n笑待锦花裀上，双鸾舞彻梁州。",
        "dynasty": "宋",
        "collection_info": null
    },
    {
        "uuid": "e4c91bdeff9e32be66cdc9895b84f386",
        "title": "清平乐 翠蛾雪柳",
        "author": "史浩",
        "content": "翠蛾雪柳。\n鬓影春风透。\n灯火千门辉绮绣。\n移下一天星斗。\n剩拚连夜欢游。\n金波欲上迟留。\n且看香梅影底，双鸾舞彻梁州。",
        "dynasty": "宋",
        "collection_info": null
    },
    {
        "uuid": "f45fe0e4c217f6e6404c97655deea569",
        "title": "清平乐 石头虎踞",
        "author": "史浩",
        "content": "石头虎踞。\n骄虏何能渡。\n曾是六朝雄胜处。\n瑞绕碧江云路。\n当时霸国多贤。\n风流只解遗鞭。\n便好扬舲北伐，举头即见长安。",
        "dynasty": "宋",
        "collection_info": null
    },
    {
        "uuid": "70de45e6dce5c6bf835034a4d98cdf74",
        "title": "清平乐 万花如绣",
        "author": "史浩",
        "content": "万花如绣。\n淑景熏晴昼。\n一曲齐称千岁寿。\n欢拥两行红袖。\n当年西府横翔。\n急流稳上仙乡。\n笑阅磻溪日月，行看尚父鹰扬。",
        "dynasty": "宋",
        "collection_info": null
    },
    {
        "uuid": "28b2fd44c6f15d9a42f3f988e304869f",
        "title": "清平乐 槐庭元老",
        "author": "史浩",
        "content": "槐庭元老。\n四海真师表。\n曲为故人敦久要。\n隔巷不嫌时到。\n虚堂已入凉飔。\n一觥为寿何辞。\n看即关河恢复，千秋永辅淳熙。",
        "dynasty": "宋",
        "collection_info": null
    },
    {
        "uuid": "2888863a67d01ff907e2a029db4d5a74",
        "title": "清平乐 当年桂籍",
        "author": "史浩",
        "content": "当年桂籍。\n同展摩云翼。\n位冠洪枢情似昔。\n肯共一尊瑶席。\n经纶素韫胸中。\n筹帷小试成功。\n已殄黄池小丑，行收沙漠肤功。",
        "dynasty": "宋",
        "collection_info": null
    },
    {
        "uuid": "f0954d2308f4ad85555703df068f0c92",
        "title": "清平乐 吾皇睿哲",
        "author": "史浩",
        "content": "吾皇睿哲。\n廷有真三杰。\n同向清时扬茂烈。\n掩迹皋陶夔契。\n联镳忽访山樊。\n凉生花底清尊。\n太史明朝日奏，台星皆聚柴门。",
        "dynasty": "宋",
        "collection_info": null
    },
    {
        "uuid": "0bb0ea45674812990fb860b3f6fb9c89",
        "title": "清平乐 南阳宾友",
        "author": "史浩",
        "content": "南阳宾友。\n道旧须尊酒。\n一曲为公千岁寿。\n弦索春风纤手。\n忠谋黼黻明昌。\n英词锦绣甘肠。\n帝所盛推颇牧，人间尤重班扬。",
        "dynasty": "宋",
        "collection_info": null
    },
    {
        "uuid": "db2be9b44332dd517c04321625742f82",
        "title": "朝中措 冻云着地静无风",
        "author": "史浩",
        "content": "冻云着地静无风。\n簌蔌坠遥空。\n无限人间险秽，一时为尔包容。\n凭高试望，楼台改观，山径迷踪。\n唯有碧江千里，依然不住流东。",
        "dynasty": "宋",
        "collection_info": null
    },
    {
        "uuid": "a0dfb14845307743da81bb360dc91813",
        "title": "七娘子 东篱寿菊金犹浅",
        "author": "史浩",
        "content": "东篱寿菊金犹浅。\n对南山、把酒开新宴。\n绛阙丛霄，玉书丹篆。\n坐间俱是神仙伴。\n童颜绿发何曾变。\n喜婴儿姹女交相恋。\n寄语诗翁，茱萸重看。\n明年此会人人健。",
        "dynasty": "宋",
        "collection_info": null
    },
    {
        "uuid": "acc8538d8c40243b44702016c9f11968",
        "title": "惜黄花 秋光将老",
        "author": "史浩",
        "content": "秋光将老。\n黄花开早。\n露浥清晓，金钱万叠犹小。\n簪遍碧云鬟，压倒乌纱帽。\n更把来、玉觞同釂。\n过□添炉鼎，朱颜愈少。\n壮道骨，长仙风，养成灵宝。\n今日去登高，谩说龙山好。\n悄不如、自家蓬岛。",
        "dynasty": "宋",
        "collection_info": null
    },
    {
        "uuid": "da0d2bd071ac2436ad7fb81586303083",
        "title": "浣溪沙 翠馆银罂下紫清",
        "author": "史浩",
        "content": "翠馆银罂下紫清。\n内家闻说庆嘉平。\n柳条萱草眼偏明。\n小阁数杯成酩酊，醒来不爱佩环声。\n为通幽梦到蓬瀛。",
        "dynasty": "宋",
        "collection_info": null
    },
    {
        "uuid": "80aa4ccb99ed53992a87c37899b48fd1",
        "title": "临江仙 腊月正当三十夜",
        "author": "史浩",
        "content": "腊月正当三十夜，几人到此惺惺。\n一轮明月本圆明。\n朗然无挂碍，何用问前程。\n况有长生真秘□，岁华虽换休惊。\n但将歌酒乐升平。\n尘缘如未了，明日贺新正。",
        "dynasty": "宋",
        "collection_info": null
    },
    {
        "uuid": "dfe6df3cd60d7832effb5d5e2e8634aa",
        "title": "感皇恩 结柳送穷文",
        "author": "史浩",
        "content": "结柳送穷文，驱傩吓鬼。\n爆火熏天漫儿戏。\n自家炉鼎，有却冷清清地。\n腊月三十日，如何避。\n且与做些，神仙活计。\n铅汞收添结灵水。\n跳丸日月，一任东生西委。\n玉颜长向此，迎新岁。",
        "dynasty": "宋",
        "collection_info": null
    },
    {
        "uuid": "d393ffa079b8fea1d958080feb2116bc",
        "title": "满庭芳 梅萼冰融",
        "author": "史浩",
        "content": "梅萼冰融，柳丝金浅，绪风还报初春。\n木君青旆，猎猎下苍旻。\n亲捧虚皇妙旨，将枯朽、咸与维新。\n须臾见，芳郊乐圃，生气遍无垠。\n青丝，行白玉，一杯介寿，红浪粼粼。\n便安排歌舞，蝶翅莺唇。\n别有神仙窟宅，干坤内、充满氤氲。\n功成处，花开不老，酒熟镇甘醇。",
        "dynasty": "宋",
        "collection_info": null
    },
    {
        "uuid": "49e5287d6954ff2c50b8f9a2e7a43dee",
        "title": "扑胡蝶・扑蝴蝶 光阴转指",
        "author": "史浩",
        "content": "光阴转指。\n百岁知能几。\n儿时童稚，老来将耄矣。\n就中些子强壮，又被浮名牵系。\n良辰尽成轻弃。\n此何理。\n若有惺惺活底，必解自为计。\n清尊在手，且须拚烂醉。\n醉乡不涉风波地。\n睡到花阴正午，笙歌又还催起。",
        "dynasty": "宋",
        "collection_info": null
    },
    {
        "uuid": "989d643dd4a71335de8a43687a497175",
        "title": "蝶恋花 玉瓮新醅翻绿蚁",
        "author": "史浩",
        "content": "玉瓮新醅翻绿蚁。\n滴滴真珠，便有香浮鼻。\n欲把盈尊成雅会。\n更须寻个无愁地。\n况是赏心多乐事。\n美景良辰，又复来相值。\n料得天家深有意。\n教人长寿花前醉。",
        "dynasty": "宋",
        "collection_info": null
    },
    {
        "uuid": "afe07bdee2447d7e425af5a69b7c1e79",
        "title": "临江仙 自古圣贤皆寂寞",
        "author": "史浩",
        "content": "自古圣贤皆寂寞，祗教饮者留名。\n万花丛里酒如渑。\n池台仍旧贯，歌管有新声。\n欲识醉乡真乐地，全胜方丈蓬瀛。\n是非荣辱不关情。\n百杯须痛饮，一枕拚春酲。",
        "dynasty": "宋",
        "collection_info": null
    },
    {
        "uuid": "b5924710df58c829e9aebc8d548d6a67",
        "title": "粉蝶儿 一盏阳和",
        "author": "史浩",
        "content": "一盏阳和，分明至珍无价。\n解教人、啰哩哩啰。\n把胸中，些磊块，一时熔化。\n悟从前，恁区区，总成虚假。\n何妨竟夕，交酬玉觞金斝。\n更休辞、醉眠花下。\n待明朝，红日上，三竿方罢。\n引笙歌，拥珠玑，笑扶归马。",
        "dynasty": "宋",
        "collection_info": null
    },
    {
        "uuid": "c6f27d9576b5b4ad1d8538e47a19696f",
        "title": "瑞鹤仙 瑞烟笼绣幕",
        "author": "史浩",
        "content": "瑞烟笼绣幕。\n正玳席欢燕，觥筹交错。\n高情动寥廓。\n恣清谈雄辩，珠玑频落。\n锵锵妙乐。\n且赢取、升平快乐。\n又何辞、醉玉颓山，是处有人扶着。\n追念抟风微利，画饼浮名，久成离索。\n输忠素约。\n没材具，漫担阁。\n怅良辰美景，花前月下，空把欢游蹉却。\n到如今、对酒当歌，怎休领略。",
        "dynasty": "宋",
        "collection_info": null
    },
    {
        "uuid": "cda271150501fa1f09dcb3a822f5c457",
        "title": "永遇乐 桃李繁华",
        "author": "史浩",
        "content": "桃李繁华，芰荷清净，景物相继。\n霜后橙黄，雪中梅绽，迤逦春还至。\n寻思天气，寒暄凉燠，各有一时乐地。\n如何被、浮名牵役，此欢逐成抛弃。\n如今醒也，扁舟短棹，更有篮舆胡倚。\n到处为家，山肴社酒，野老为宾侣。\n三杯之后，吴歌楚舞，忘却曳金穿履。\n虽逢个、清朝贵客，也须共来一醉。",
        "dynasty": "宋",
        "collection_info": null
    },
    {
        "uuid": "22143fb9b97d0e22be6a986ade619501",
        "title": "青玉案 闲忙两字无多子",
        "author": "史浩",
        "content": "闲忙两字无多子。\n叹举世、皆由此。\n逐利争名忙者事。\n廛中得丧，仕中宠辱，无限非和是。\n谁人解识闲中味。\n雪月烟云自能致。\n世态只如风过耳。\n三杯两盏，眼朦胧地，长向花前醉。",
        "dynasty": "宋",
        "collection_info": null
    },
    {
        "uuid": "ef6702b6ba8dd7120412418ec7344077",
        "title": "满庭芳 和靖重湖",
        "author": "史浩",
        "content": "和靖重湖，知章一曲，浙江左右为邻。\n绣鞯彩舰，只许日寻春。\n正好厌厌夜饮，都寂静、没个游人。\n夫何故，欢阑兴阻，只为隔城闉。\n堪嘉，唯甬水，回环雉堞，中峙三神。\n更楼台缭岸，花柳迷津。\n不惜频添画烛，更深看、舞上华裀。\n拚沈醉，从他咿喔，金距报凌晨。",
        "dynasty": "宋",
        "collection_info": null
    },
    {
        "uuid": "e17fa934c16d2c828444e2854d569994",
        "title": "满庭芳 柴作疏篱",
        "author": "史浩",
        "content": "柴作疏篱，茅编小屋，绕堤苦竹黄芦。\n老翁蜗处，却自乐清虚。\n理钓何妨钩直，据琴又、不管弦无。\n逍遥处，都捐世虑，忘我亦忘渠。\n雨馀。\n添美景，眉横山妩，脸媚花腴。\n笑凡间粉黛，浓抹轻涂。\n客至三杯薄酒，欲眠后、一枕蘧蘧。\n起来见，龟翻鹤舞，却是寿星图。",
        "dynasty": "宋",
        "collection_info": null
    },
    {
        "uuid": "9451677c76972614a814ad9c3d0f63fe",
        "title": "临江仙 曾向泗滨浮玉质",
        "author": "史浩",
        "content": "曾向泗滨浮玉质，也居十二峰前。\n飞来藓发尚如拳，郁纷因出岫，巧镂是谁镌。\n挈榼凭栏成胜赏，老夫亦自颓然。\n坐疑霭霭上瑶天。\n已为苏旱雨，却放老龙眠。",
        "dynasty": "宋",
        "collection_info": null
    },
    {
        "uuid": "156d1bd887df934cdb450db524bf0a90",
        "title": "好事近 敧枕不成眠",
        "author": "史浩",
        "content": "敧枕不成眠，得句十分清绝。\n一夜酸风阁花，酝江天飞雪。\n晓来的皪看枝头，老蚌剖明月。\n帝所待调金鼎，莫教人轻折。",
        "dynasty": "宋",
        "collection_info": null
    },
    {
        "uuid": "f33577e717a5bf71085d51a9c48463d4",
        "title": "好事近 对竹擘吟笺",
        "author": "史浩",
        "content": "对竹擘吟笺，正是赏梅时节。\n便把这些清致，作东湖三绝。\n帝家金鼎待调羹，何似且休折。\n却爱玉楼清弄，褪霏霏香雪。",
        "dynasty": "宋",
        "collection_info": null
    },
    {
        "uuid": "9700647062c040a96f992afcba9b266e",
        "title": "念奴娇 银潢耿耿",
        "author": "史浩",
        "content": "银潢耿耿，正露零仙掌，尘空天幕。\n碧玉扶疏□万朵，偏称水村山郭。\n巧酝檀英，密包金粟，只待清秋着。\n三春桃李，自应束在高阁。\n好是月窟奇标，东堂幽韵，不管西风恶。\n独立盈盈回首笑，白苇丹枫索索。\n折向冰壶，莫教纱帽，醉里轻簪却。\n浓芳长在，□疑身在云壑。",
        "dynasty": "宋",
        "collection_info": null
    },
    {
        "uuid": "e7cf04240bebab735bba54df7970cf04",
        "title": "念奴娇 枝头蓓蕾",
        "author": "史浩",
        "content": "枝头蓓蕾，褪红绡微露，江南春色。\n多谢东风吹半朵，来入骚人瑶席。\n粉脸轻红，芳心羞吐，别有真消息。\n妆台帘卷，寿阳着意留得。\n好是雪满群山，玉纤频拈，泛清波文鹢。\n深院相逢人尽道，标格都从天锡。\n梦蝶徒劳，霜禽休妒，争奈伊怜惜。\n高楼谁倚，寄言休为横笛。",
        "dynasty": "宋",
        "collection_info": null
    },
    {
        "uuid": "6ce82a18792b71bcd1f27e37d859a96a",
        "title": "念奴娇 银塘江上",
        "author": "史浩",
        "content": "银塘江上，展鲛绡初见，长天一色。\n风拭菱花光照眼，谁许红尘轻积。\n转盼冯夷，奔云起电，两岸惊涛拍。\n振空破地，水龙争喷吟笛。\n客有步屧江干，胸吞奇观，寄英词元白。\n素壁淋浪翻醉墨，飘洒神仙踪迹。\n好待波匀，横飞小艇，快引香筒碧。\n烟消月出，不眠拚了通夕。",
        "dynasty": "宋",
        "collection_info": null
    },
    {
        "uuid": "533f4758cb69d55edb648d15a0da35da",
        "title": "白苎 腊天寒",
        "author": "史浩",
        "content": "腊天寒，晓风劲，幽香频吐。\n精神绰约，谁羡姑射居处。\n江南探春独步。\n恨无侣。\n微语。\n又谁管、雪势霜威埋妒。\n且图少陵东阁作诗苦。\n拟烦玉纤轻拗、宁相许。\n惜取。\n栏干遍倚，月淡黄昏，水边清浅，不放红尘染污。\n似名画手丹青，罢施缃素。\n不随艳卉，强媚韶光一瞬，飘荡无据。\n只恐金门，宝鼎方调，时时来觑。\n便把枝头，豆颗朝天去。",
        "dynasty": "宋",
        "collection_info": null
    },
    {
        "uuid": "37ffff6eaed83d260d767f3241c379d6",
        "title": "浣溪沙 一握钩儿能几何",
        "author": "史浩",
        "content": "一握钩儿能几何。\n弓弓珠蹙杏红罗。\n即时分惠谢奴哥。\n香压幽兰兰尚浅，样窥初月月仍多。\n只堪掌上恹琼波。",
        "dynasty": "宋",
        "collection_info": null
    },
    {
        "uuid": "719308f9731ba30fd4975fd348dc1a1e",
        "title": "浣溪沙 珠履三千巧斗妍",
        "author": "史浩",
        "content": "珠履三千巧斗妍。\n就中弓窄只迁迁。\n恼伊刬袜转堪怜。\n舞罢有香留绣褥，步馀无迹在金莲。\n好随云雨楚峰前。",
        "dynasty": "宋",
        "collection_info": null
    },
    {
        "uuid": "b299532fc1e6785156c5299c49127087",
        "title": "浣溪沙 湿翠湖山收晚烟",
        "author": "史浩",
        "content": "湿翠湖山收晚烟。\n月华如练水如天。\n兴来催上钓鱼船。\n青箬一尊汀草畔，霜筠数曲渚花边。\n更于何处觅神仙。",
        "dynasty": "宋",
        "collection_info": null
    },
    {
        "uuid": "dfa1f6eb0d7426b4416faf5c1e5a6076",
        "title": "浣溪沙 梁武憨痴达摩呆",
        "author": "史浩",
        "content": "梁武憨痴达摩呆。\n个中消息岂容猜。\n九年面壁口慵开。\n双履却寻归路止，一花原不是君栽。\n这回枉了一遭来。",
        "dynasty": "宋",
        "collection_info": null
    },
    {
        "uuid": "1974362b2b469e6ef30fdd7253234134",
        "title": "浣溪沙 索得玄珠也是呆",
        "author": "史浩",
        "content": "索得玄珠也是呆。\n人人有分莫胡猜。\n顶门一眼镇长开。\n路断玉关无辙迹，雪埋葱岭没根栽。\n始称达摩不曾来。",
        "dynasty": "宋",
        "collection_info": null
    },
    {
        "uuid": "e07c849b178f477f591e59b63cf3c5d3",
        "title": "浣溪沙 胜概朱楹俯碧湖",
        "author": "史浩",
        "content": "胜概朱楹俯碧湖。\n萧萧风月一尘无。\n只堪绿蚁满尊浮。\n况是小春天正爽，杖藜相与探梅初。\n半皴枝上未成珠。",
        "dynasty": "宋",
        "collection_info": null
    },
    {
        "uuid": "9ae3dcecec3cf98cf5c9add31cf6e0bd",
        "title": "浣溪沙 远岫数堆苍玉髻",
        "author": "史浩",
        "content": "远岫数堆苍玉髻。\n平湖千顷碧琉璃。\n笙歌催我上船时。\n载月有如浮玉鉴，采莲还复拥燕脂。\n更于何处觅瑶池。",
        "dynasty": "宋",
        "collection_info": null
    },
    {
        "uuid": "19845eec3464096c2992d3d303dbc95e",
        "title": "武陵春 报道东皇初弭节",
        "author": "史浩",
        "content": "报道东皇初弭节，芳思满凌晨。\n争看钗头彩胜新。\n金字写宜春。\n四坐行盘堆白玉，纤手自和匀。\n恰似蟾宫妙丽人。\n将月出浮云。",
        "dynasty": "宋",
        "collection_info": null
    },
    {
        "uuid": "7ad32fcb58a0de9676f802886033adbe",
        "title": "千秋岁 吾乡我里",
        "author": "史浩",
        "content": "吾乡我里。\n偕老真无比。\n宴席展，欢声起。\n蕊宫仙子绕，玉砌莱衣戏。\n称贺处，眉心竞指朱书字。\n忆昔西周吕。\n年纪虽相似。\n独自个，谁为侣。\n如今双凤老，堪引同螺醉。\n彭祖寿，十分方一从头纪。",
        "dynasty": "宋",
        "collection_info": null
    },
    {
        "uuid": "61fbb98aff0dc1846d49a134b55aac06",
        "title": "新荷叶 真隐先生",
        "author": "史浩",
        "content": "真隐先生，家居近在东湖。\n茅屋三椽，自有一种清虚。\n秫来酿酒，便无后、也解赊沽。\n只愁客至，不能拚此芳壶。\n且乐天真，醉乡里、无限欢娱。\n时倚花枝，困来着枕蘧蘧。\n回观昨梦，徒然使、心剿形癯。\n始知今日，得闲却是良图。",
        "dynasty": "宋",
        "collection_info": null
    },
    {
        "uuid": "9251619c44678ec5964e796d835e3cb3",
        "title": "醉蓬莱 喜泉通碧甃",
        "author": "史浩",
        "content": "喜泉通碧甃。\n秫刈黄云，酿成芳酎。\n瑞霭凝香，更阳和锺秀。\n晓瓮寒光，夜槽清响，听颔珠频溜。\n昼锦堂深，聚星筵启，一觥为寿。\n况此神仙，蕊宫俦侣，玉殿英游，尽皆亲旧。\n赢得开怀，对良辰握手。\n醉席淋漓笑语，都不问、欲残更漏。\n绣幕春风，轻丝美韵，明朝还又。",
        "dynasty": "宋",
        "collection_info": null
    },
    {
        "uuid": "1093e794d8c26dd70a455da15b197957",
        "title": "瑶台第一层 寥廓澄清",
        "author": "史浩",
        "content": "寥廓澄清。\n人正在、瑶台第一层。\n瑞霭深处，蕊宫掩映，金碧觚棱。\n异花非世种，蔼剩馥、紫雾飞腾。\n有仙驾，过吾庐环堵，少驻云軿。\n俄惊。\n重壶叠巘，顿然潇洒俗尘清。\n佩环声里，宝觥潋滟，舞态娉婷。\n祝言千岁寿，仍更予、五福川增。\n返蓬瀛。\n问今朝兹会，昔日谁曾。",
        "dynasty": "宋",
        "collection_info": null
    },
    {
        "uuid": "ff8b49ac10a1628b0a74cc081f0f1ce1",
        "title": "如梦令 摘索衣裳宫样",
        "author": "史浩",
        "content": "摘索衣裳宫样。\n生得脸儿福相。\n容止忒精神，一似观音形像。\n归向。\n归向。\n见者擎拳合掌。",
        "dynasty": "宋",
        "collection_info": null
    },
    {
        "uuid": "ff88bfbe64db265be998ffd229d5d0f8",
        "title": "如梦令 粉脸霞生一缕",
        "author": "史浩",
        "content": "粉脸霞生一缕。\n掩映绿云秋水。\n言语更雍容，具足十分娇美。\n无比。\n无比。\n要比除非镜里。",
        "dynasty": "宋",
        "collection_info": null
    },
    {
        "uuid": "e9103df7c3323ead8b12976a8fbd7158",
        "title": "如梦令 红杏白梨肌理",
        "author": "史浩",
        "content": "红杏白梨肌理。\n时样新妆淡伫。\n真个是观音，少个杨枝净水。\n欢喜。\n欢喜。\n尽此一锺醇美。",
        "dynasty": "宋",
        "collection_info": null
    },
    {
        "uuid": "e5bd7477081410dc2fb33b5efa1682ab",
        "title": "如梦令 罗袜半钩新月",
        "author": "史浩",
        "content": "罗袜半钩新月。\n更把凤鞋珠结。\n步步着金莲，行得轻轻瞥瞥。\n难说。\n难说。\n真是世间奇绝。",
        "dynasty": "宋",
        "collection_info": null
    },
    {
        "uuid": "3e9bcfee94448ce53fb5fb87b935d11a",
        "title": "如梦令 试把珠帘低卷",
        "author": "史浩",
        "content": "试把珠帘低卷。\n宛见梅妆粉面。\n绿绕更红围，齐捧瑶卮来劝。\n堪羡。\n堪羡。\n此是神仙阆苑。",
        "dynasty": "宋",
        "collection_info": null
    },
    {
        "uuid": "f113a8e1c000ab9d4908547be6688e18",
        "title": "如梦令 一笑尊前相语",
        "author": "史浩",
        "content": "一笑尊前相语。\n莫遣良辰虚度。\n饮兴正浓时，兔碗聊分春露。\n留住。\n留住。\n催办后筵歌舞。",
        "dynasty": "宋",
        "collection_info": null
    },
    {
        "uuid": "702ce42514bb96c6e389bc2391535543",
        "title": "南歌子 藻涧蟾光动",
        "author": "史浩",
        "content": "藻涧蟾光动，松风蟹眼鸣。\n浓熏沈麝入金瓶。\n泻出温温一盏、涤烦膺。\n爽继云龙饼，香无芝术名。\n主人襟韵有馀清。\n不向今宵忘了、淡交情。",
        "dynasty": "宋",
        "collection_info": null
    },
    {
        "uuid": "a2584ef1468482a6b9c3d9c0d7b271ee",
        "title": "画堂春 小槽春酿香红",
        "author": "史浩",
        "content": "小槽春酿香红。\n良辰飞盖相从。\n主人着意在金钟。\n茗碗作先容。\n欲到醉乡深处，应须仗、两腋香风。\n献酬高兴渺无穷。\n归骑莫匆匆。",
        "dynasty": "宋",
        "collection_info": null
    },
    {
        "uuid": "1c44ba6377526319b84817ef63a4cf76",
        "title": "杏花天 梦魂飞过屏山曲",
        "author": "史浩",
        "content": "梦魂飞过屏山曲。\n见依旧、如花似玉。\n天寒翠袖依修竹。\n两点春山斗绿。\n披衣起、闲愁万斛。\n正月澹、梅花照屋。\n重温绣被熏清馥。\n不管明烧画烛。",
        "dynasty": "宋",
        "collection_info": null
    },
    {
        "uuid": "a78850007cca0ab3de91b91b8c290e6e",
        "title": "临江仙 忆昔来时双髻小",
        "author": "史浩",
        "content": "忆昔来时双髻小，如今云鬓堆鸦。\n绿窗冉冉度年华。\n秋波娇殢酒，春笋惯分茶。\n居士近来心绪懒，不堪老眼看花。\n画堂明月隔天涯。\n春风吹柳絮，知是落谁家。",
        "dynasty": "宋",
        "collection_info": null
    },
    {
        "uuid": "4f52d1cd5858698b747e65eb13af2f16",
        "title": "临江仙 试凭阑干春欲暮",
        "author": "史浩",
        "content": "试凭阑干春欲暮，桃花点点胭脂。\n故山凝望水云迷。\n数堆苍玉髻，千顷碧琉璃。\n我本清都闲散客，蓬莱未是幽奇。\n明朝归去鹤齐飞。\n三山乘缥缈，海运到天池。",
        "dynasty": "宋",
        "collection_info": null
    },
    {
        "uuid": "9c6f2239bbcf9966b529bd00ec6b6cfa",
        "title": "东湖游山",
        "author": "史浩",
        "content": "四明山水天下异，东湖景物尤佳致。\n古来奇处芜没多，极目空余老苍翠。\n最称险奥唯福泉，崒嵂万仞摩青天。\n屹起精蓝名寿圣，松风飒飒泉涓涓。\n一径崎岖通下水，风物人情更淳美。\n两椽茅屋何萧然，是即吾庐靠山起。\n吾尝终日倚阑干，眼界峨峨碧玉攒。\n有时出户一乘兴，枯筇蜡屐随清湍。\n攀萝直上上水去，烟霞迤逦僧家路。\n龙藏虎蛰天地宽，陟岵欷歔空堕泪。\n次经象坎白云庵，阴崖断谷常青岚。\n中有村墟号韩岭，渔歌樵斧声相参。\n陶公霞屿峥嵘出，秀杰绵延数非一。\n鼈山孤立水中央，规圆不頼人镵刻。\n地雄山壮泉源豪，七十二溪俱怒涛。\n截山突屼起六堰，百尺花蹊金石牢。\n鸣桹掷钓渔艇短，数百成羣来往欵。\n绿蓑青笠苦忘归，细雨斜风浑不管。\n栖真兰若唯南隅，闻是徐王旧隠居。\n莲塘十里香风阔，凫鹥鸂鶒时沉洳。\n一帆迅抵青山寺，丈室云堂高赑屃。\n森森松菊蔽村祠，细读刓碑知故事。\n云是皇朝李使君，浚浊澄清利后人。\n迄今旱岁頼实利，血食往往长秋春。\n破雾穿云梯磴滑，石胁山腰徧金剎。\n濯足清流舒啸长，篔筜十亩清风戛。\n紫衣道士氏曰朱，高论山前结草庐。\n客至石坛无俗物，横琴数曲酒一壶。\n对岸二灵只一苇，依约谁家葬龙耳。\n夜深踈雨洗遥空，一朵浓云罩山觜。\n金襕禅老今大颠，坏衲蒲团日坐禅。\n我行不问西来意，消息还将方寸传。\n乌石山头滕奥口，泓澄万丈辉星斗。\n过客谁知此地灵，只闻静夜生龙吼。\n鑑湖芜没多田畴，临平车马尤喧啾。\n纷纷未识兹万顷，神仙窟宅合在东南北西陬。\n周游几千里，此兴犹未已。\n归来摸写笔不停，大匠从其诮狂斐。",
        "dynasty": "宋",
        "collection_info": null
    },
    {
        "uuid": "633dec59e6c0f541c628784954f24c3d",
        "title": "时晋亨作小轩块石盆池名曰趣远真隠居士赋之",
        "author": "史浩",
        "content": "新晴可步履，杖策穿云林。\n萧斋有达士，六合涵胸襟。\n东偏闢小窗，广袤不盈寻。\n片石远山意，寸池沧海心。\n乃知一芥子，可纳须弥岑。\n归鸿目不尽，为尔发微吟。",
        "dynasty": "宋",
        "collection_info": null
    },
    {
        "uuid": "ac955d7d2f2bab6f4b7c68efca9fdb99",
        "title": "次韵鲍以道天童育王道中吴体",
        "author": "史浩",
        "content": "逆云佛塔金千寻，傍耸滴翠玲珑岑。\n春供万象富远目，响答两地纷啼禽。\n风摇野帻去復去，露浥乳窦深尤深。\n奇声俊逸鲍夫子，蓬社不挂渊明心。",
        "dynasty": "宋",
        "collection_info": null
    },
    {
        "uuid": "9024c6ee0325d8fd015c09a93eafccd7",
        "title": "次韵杨少辅山居六咏 迭山",
        "author": "史浩",
        "content": "嵩山远万里，儿孙可邀致。\n当轩罗三峰，便有出羣意。\n不蜡谢氏屐，徜徉日游戏。\n邂逅风雨兴，端可名福地。",
        "dynasty": "宋",
        "collection_info": null
    },
    {
        "uuid": "0f612c6b6cf9c9ade94108cdb932752c",
        "title": "次韵杨少辅山居六咏 凿池",
        "author": "史浩",
        "content": "萧萧足佳致，心远地自偏。\n斫去苍苔纹，得此清泠泉。\n湛然不容滓，于以明性天。\n肯復以童儿，见诮韩公篇。",
        "dynasty": "宋",
        "collection_info": null
    },
    {
        "uuid": "8589c64e1f186a10da5c348b0bd88928",
        "title": "次韵杨少辅山居六咏 栽松",
        "author": "史浩",
        "content": "童童蒿艾间，拱把力尚微。\n托根一得所，势隘天四围。\n春烟滋苍髯，朔雪被羽衣。\n他年大夫封，风雨良足依。",
        "dynasty": "宋",
        "collection_info": null
    },
    {
        "uuid": "d8af4864d0ad37d2b456cd8ea7d783a6",
        "title": "次韵杨少辅山居六咏 洗竹",
        "author": "史浩",
        "content": "春林藉雷惊，𧥄𧥄牛羊出。\n风月迩来稀，厌此琅玕密。\n繁柯谢一洗，挺挺岁寒质。\n终成葛陂龙，云路骋骏逸。",
        "dynasty": "宋",
        "collection_info": null
    },
    {
        "uuid": "e03538d969f28cf361bcbf4a8f7b7438",
        "title": "次韵杨少辅山居六咏 浇花",
        "author": "史浩",
        "content": "芳圃向成趣，雨泽多愆时。\n花开不抱瓮，花谢嗟何为。\n潘岳兴不浅，陶潜颜可怡。\n安得商家霖，万木均嬉嬉。",
        "dynasty": "宋",
        "collection_info": null
    },
    {
        "uuid": "01acd77a3d31724200be42add2c6c0a8",
        "title": "次韵杨少辅山居六咏 薙草",
        "author": "史浩",
        "content": "设罗门巷静，草深山更幽。\n何事勤诛锄，杖屦来羊求。\n王孙未归楚，苌弘已弃周。\n惜此年年绿，君其勿剪休。",
        "dynasty": "宋",
        "collection_info": null
    },
    {
        "uuid": "2be07f10d6559cf5ddcb7fba9b1d045d",
        "title": "雪中三英 梅花",
        "author": "史浩",
        "content": "雪花大如毬，万木方枯愁。\n绛衣孕珠颗，的皪枝南头。\n风标信孤挺，游戏堕人境。\n褪白露微青，志已在金鼎。",
        "dynasty": "宋",
        "collection_info": null
    },
    {
        "uuid": "d844239290f508f14a5f9ee7f8de61d4",
        "title": "雪中三英 蜡梅",
        "author": "史浩",
        "content": "蜂房酿余滋，众香熏蜜脾。\n幻作应真面，行行排玉枝。\n相看紫檀色，风摇振金锡。\n天遣久住世，不畏高楼笛。",
        "dynasty": "宋",
        "collection_info": null
    },
    {
        "uuid": "89b6c7e897ba45315de51b2b7f4feb45",
        "title": "雪中三英 瑞香",
        "author": "史浩",
        "content": "蕙帐万缘空，幽人鼻观通。\n破晓扪翠麓，获此锦熏笼。\n造化本无意，芬芬随尔类。\n不知鼻闻香，还是香浮鼻。",
        "dynasty": "宋",
        "collection_info": null
    },
    {
        "uuid": "ed8f497ec6daa3e0841f16927fb72638",
        "title": "次韵慈奥寂照院僧石岩花",
        "author": "史浩",
        "content": "溪山朔雪销篱落，始闻花信惊梅萼。\n韶华一瞬掉头去，满眼园林成翠幄。\n谁知幽谷犹藏春，万蔕千跗意态新。\n霞光分彩气欲热，露浥燕脂色未匀。\n墨工绘句谩称好，不见此花空到老。\n子美羞看黄四蹊，退之不数红云岛。\n天下健步吾能用，拟擘云头骑綵凤。\n叫阍乞与生香归，只许牡丹名并飞。",
        "dynasty": "宋",
        "collection_info": null
    },
    {
        "uuid": "4ca6f405ef1d9173cfe99365b0a5ec03",
        "title": "雪夜行舟駡鬼",
        "author": "史浩",
        "content": "朔风一夜吹寒雪，万里青山变华髮。\n东湖兴尽回扁舟，两岸芦花照天发。\n篙工拨棹光陆离，一簑好景渡头归。\n忽惊波面渐幽晦，问讯归程船復退。\n空岩有鬼鸣啾啾，鼓檝扬波如部队。\n须臾夜朗分西东，对岸村墟指顾中。\n妖氛孽影叱咤散，人家灯火犹朦胧。\n呜呼山鬼尔何错，灭顶于余奚所作。\n不能随尔作祸衅，冷炙残杯图咀嚼。\n我有长笺叩上真，我有健步飞如神。\n请呼雷公起霹雳，割截汝辈为微尘。\n鸣呼山鬼听我语，从此逍遥自游止。\n如斯搅括枉费力，生死由天不由汝。",
        "dynasty": "宋",
        "collection_info": null
    },
    {
        "uuid": "947a01c9537d0da756e3992ca92c49bb",
        "title": "宣州李漕园亭三首 控鳌亭",
        "author": "史浩",
        "content": "平生谢宣城，作意澄江练。\n不知烟霞间，有此巨鳌抃。\n三山没泱漭，几岁舞鰌鱓。\n邂逅钓竿手，一掣金背见。\n控之朝玉京，飞腾绝星汉。\n控之游绛阙，蓬莱压诸彦。\n伟我亭中人，风雷有奇变。\n何必紫绮裘，日诵黄庭卷。",
        "dynasty": "宋",
        "collection_info": null
    },
    {
        "uuid": "1496dc0db8588b827e59380529d2550a",
        "title": "宣州李漕园亭三首 吸川亭",
        "author": "史浩",
        "content": "百川缈鲸波，鲸背高突兀。\n佳气浮金银，层观可髣髴。\n中有万顷陂，余地纳溟渤。\n咫尺三千里，惊湍詟凡骨。\n而我理烟艇，遥欲窥其窟。\n凭栏俯瀰漫，始觉到崷崒。\n涓流信污沱，昼夜徒汩汩。\n万钱沃燥吻，何取杯中物。",
        "dynasty": "宋",
        "collection_info": null
    },
    {
        "uuid": "3ce4531a67a35e53c3a7010257ce260c",
        "title": "宣州李漕园亭三首 守道堂",
        "author": "史浩",
        "content": "徂徕不可倚，衡茅迹已陈。\n凛凛盖代气，千载日日新。\n拭眼登高堂，佳名信可人。\n向来子石子，无乃公前身。\n作颂拟清庙，未免世俗嗔。\n偃蹇百僚底，见有双眉颦。\n公今文章伯，笔力重万钧。\n庙堂有夔卨，此道公当伸。",
        "dynasty": "宋",
        "collection_info": null
    },
    {
        "uuid": "7ffe29aa781ccb62cfd5365c5445a19c",
        "title": "史伯鱼读书堂",
        "author": "史浩",
        "content": "我来嗟许晚，已失读书堂。\n遗址烟焰余，草木犹辉光。\n乃知子史子，揭名意何长。\n书册本可好，履践斯为良。\n痴绝蠹万卷，未若陶食忘。\n苟得是中趣，高可云外翔。\n政不守萤雪，汩汩勤朱黄。\n譬如沈痾痊，安用千金方。",
        "dynasty": "宋",
        "collection_info": null
    },
    {
        "uuid": "212c2d0443c55e7b2a900f1e6cfeacb3",
        "title": "代叔父九经堂歌",
        "author": "史浩",
        "content": "黄冠物外士，碧眼世中儿。\n琅函赤轴富裒蓄，金作蛟龙盘绣栭。\n撞钟击钵走聋俗，圣典寂寞令人悲。\n我登九经堂，四顾光陆离。\n画檐散彩喷朝日，翠幌倒影摇天池。\n牙籤插架争突兀，若有鬼物森扶持。\n使君雅意尊经术，故闢后圃披遗基。\n咄嗟土木上星汉，下视仙宫梵宇俱么微。\n我愿兹堂徧寰海，共治皆以经为师。\n一变人心至齐鲁，再使风俗跻农羲。\n却向兹堂命宾友，霜藤象管唱新诗。\n东风吹到君王耳，唤取文翁归玉墀。",
        "dynasty": "宋",
        "collection_info": null
    },
    {
        "uuid": "e8d0cc9580f61482fa3ff8533040ac70",
        "title": "次韵沈泽夫逍遥歌",
        "author": "史浩",
        "content": "在昔蒙庄有至言，万物逍遥天地间。\n大鹏斥鷃异禀赋，随性奚假人防闲。\n怒飞未觉宇宙隘，决起那知世界宽。\n洪纤有量莫相越，智巧不用常优閒。\n默观万化尽如许，脱悟此理行非艰。\n但当涵养取深造，工夫祇在澄心源。\n心源澄寂固能应，视彼所寓皆居安。\n佳哉蒙庄岂诞妄，所得实自吾孔颜。\n远则兼善非附势，穷而独处非左计。\n陋巷箪瓢依圣师，何殊禹稷游平世。\n修仙欲生成大幻，佞佛欲死是干慧。\n死生之说本同归，原始当求一言契。\n了知吾道出世间，学渚深流不思济。\n遂令前辈薄后人，直谓轲死真无继。\n此生造化曷可轻，勿为名利思营营。\n吹嘘呼吸勤吐纳，导引致寿先熊经。\n后枯正藉一溉力，且使既老身康宁。\n向上更须观一着，一之所起犹未形。\n从渠海岱自更貌，何止一阅三千龄。\n守一还期守真一，真一诚通能事毕。\n吾之所取进乎技，解牛中得养生术。",
        "dynasty": "宋",
        "collection_info": null
    },
    {
        "uuid": "5cda8f4fb52dff92dd089a240bef23f0",
        "title": "次韵沈高卿杂言",
        "author": "史浩",
        "content": "读书正其远大者，莫为蟛蜞专尔雅。\n傥从纸上觅筌蹄，当识升高必自下。\n富贵不来将奈何，岂作求食思毁瓦。\n富贵适来无容心，处以恬然宁满假。\n仕官要须得若人，是为学足美其身。\n万方思治徯康济，当吏立政频咨询。\n从容风俗到淳古，坐可尧舜吾君民。\n昂头引颈不愧惭，奚必翰墨夸清新。\n吁嗟二者理非各，俗儒妄分诚臆度。\n学成用我鹗在天，不用聊復龟藏殻。\n名利宠辱尚如许，死生之变良足託。\n沈子才雄敌万夫，声华合与前贤符。\n君看昔人可炙手，行若市井真屠沽。\n敝袍陋巷世不如，往往胸次多良图。\n乃知富贵本余事，穷达有命吾生俱。\n君诗卓绝了无和，我復感激重扬揄。\n难逢臭味同，勉子谨厥初，毋待桑榆补东隅。",
        "dynasty": "宋",
        "collection_info": null
    },
    {
        "uuid": "4d8252ba92245875fef52aa1ea74e21a",
        "title": "代上孙仲益尚书生日",
        "author": "史浩",
        "content": "吴山高兮江水长，江山鬰鬰蟠光芒。\n上帝靳固钟俊良，数千百岁谁可当。\n西徐老人鬓眉苍，身着秋碧云锦裳。\n驭风骑气下大荒，帝命锦绣裹肺肠。\n天门赐之龙虎章，下为人间除不祥。\n主盟吾道承素王，向来斯文病膏肓。\n公于此时气堂堂，道配欧苏力相望。\n朝游蓬壶暮扶桑，黼黻河汉回辉光。\n临流拯溺为舟航，人生废置不可量。\n万里放逐蛇虺乡，翦翎笼中看鵰翔。\n小儒愿公如子房，不愿公贵如六郎。\n玉烈石髓请饱尝，不须更待龙宫方。",
        "dynasty": "宋",
        "collection_info": null
    },
    {
        "uuid": "2ce6823651f5755f16d56cec4014d4d6",
        "title": "题陈天予国正借轩",
        "author": "史浩",
        "content": "子猷昔借宅，余地着霜筠。\n君今地无隙，乃復借诸邻。\n开窗罗万箇，倾盖如相亲。\n轻风韵萧瑟，密雪乘珠珍。\n行当享清绝，宁问谁主宾。\n人生空洞间，千亩纳渭滨。\n胡为徇目力，咫尺分参辰。\n便当混物我，一视无越秦。\n还以赏君轩，借与不借均。\n比意识者会，君无语俗人。",
        "dynasty": "宋",
        "collection_info": null
    },
    {
        "uuid": "7c706a98a5e88edd4353a6c96a25a167",
        "title": "赠天童英书记",
        "author": "史浩",
        "content": "学禅见性本，学诗事之余。\n二者若异致，其归岂殊途。\n方其空洞间，寂默一念无。\n感物赋万象，儒悬镜太虚。\n不将亦不迎，其应常如如。\n向非悟本性，未免声律拘。\n英师箇中人，以诗隠浮图。\n桃红柳青青，翠竹黄花俱。\n误落世间耳，脱畧公卿徒。\n昨朝得东风，打包过江湖。\n胡为来帝乡，叫阍彻宸居。\n堂堂老阿师，道价东西徂。\n住山垂一世，学子纷云趋。\n寒潭风静练，皎月天心孤。\n迩来隻屦轻，片雪销洪炉。\n愿言立强名，故事臣敢诬。\n事成明当发，长吟入春芜。\n从兹窣堵波，山雪閟天书。\n顾我坐学省，兀兀如守株。\n因君听篷雨，为谢故溪鱼。",
        "dynasty": "宋",
        "collection_info": null
    },
    {
        "uuid": "05b96e6713f028a6e53509139ba1f92c",
        "title": "次韵游西湖",
        "author": "史浩",
        "content": "平生林处士，一叶老波光。\n坐令西湖名，千古磨苍苍。\n迩来子李子，掉鞅出柴桑。\n官閒到休日，清浅寻幽香。\n金风度林麓，野艇生微凉。\n竹间寄登览，孤岑水中央。\n拂石辨奇蹟，哦诗味遗芳。\n归来笔不停，醉墨翻淋浪。\n他时三贤亭，合着君在旁。\n只恐作霖雨，幽梦通商王。",
        "dynasty": "宋",
        "collection_info": null
    },
    {
        "uuid": "d2b36a2cffbbb9acf806fc42e96b2203",
        "title": "次韵冯圆中酴醾  其一",
        "author": "史浩",
        "content": "东风满架吹寒玉，惯逐园丁供菜束。\n瀛洲一见眼偏明，缥渺霓裳舞仙曲。\n纷纷桃李俱苍苔，冰壶着此真幽独。\n更须酿取瓮头春，醉倒莫看蛮与触。",
        "dynasty": "宋",
        "collection_info": null
    },
    {
        "uuid": "0b0b827e7b2cded7e4fcd1efb050b0f6",
        "title": "次韵冯圆中酴醾  其二",
        "author": "史浩",
        "content": "碧云堆裏颜如玉，红紫便应高阁束。\n千寻结架上青冥，山外水边随诘曲。\n飘然来及牡丹时，洁白自知吾步独。\n道人傥置枕屏前，第一莫教纤手触。",
        "dynasty": "宋",
        "collection_info": null
    },
    {
        "uuid": "5593a7d98af88b74c908f296aeead104",
        "title": "次韵马德骏赠刘韶美",
        "author": "史浩",
        "content": "迢迢弱水环蓬山，山在虚无缥渺间。\n子有仙风弥八极，云烟为尔一开关。\n却欲管城邀四友，写出嘉模看匠手。\n功名不挂达者心，未比即时一杯酒。\n夫君胸次非不活，就使口占须腕脱。\n惟其不欲世人夸辩洽，汉董唐刘颜如甲。",
        "dynasty": "宋",
        "collection_info": null
    },
    {
        "uuid": "85dc46b7c091d35be1e9c55225509349",
        "title": "次韵王龟龄赠韶美",
        "author": "史浩",
        "content": "奎壁忽堕地，晁董喧炎刘。\n公生百世后，掉鞅从之游。\n仙桂满月窟，何事玉斧修。\n亭亭看直上，高压百花头。\n昔我登麟阁，正喜挹风流。\n参辰曳裾日，心旌倍悠悠。\n纫阑作春佩，采菊供晨羞。\n相期有义路，岁晚俱能由。",
        "dynasty": "宋",
        "collection_info": null
    },
    {
        "uuid": "f9e6daf61c0bf044b0892acf87309c15",
        "title": "和建王雨中闻戒酒之什",
        "author": "史浩",
        "content": "簇云行太虚，作霖自天意。\n凉气入郊垧，通宵喜不寐。\n冬鼓喧铜驼，鲸钟韵萧寺。\n迟明上层楼，羽扇端可弃。\n万象奔空来，揽之入诗思。\n七椀有余清，一觞成径醉。\n倒着白接䍦，飘萧新出笥。\n客有可人姿，终规聊见志。\n乐饮虽及辰，沈酣非所恣。\n主人云梦胸，绰有容物智。\n温颜起谢客，博哉斯言利。\n平生千金躯，于此肯尝试。\n逡巡扫鉅篇，华衮酬一字。\n观者嗟贤王，不以儒为戏。",
        "dynasty": "宋",
        "collection_info": null
    },
    {
        "uuid": "bb861933e48bfd1f1b8e499d12b8a84f",
        "title": "上建王生辰  其一",
        "author": "史浩",
        "content": "上帝昌我宋，高目视所以。\n天子亶聪明，亦既受多祉。\n庆泽渺梦图，班衣有元嗣。\n兹辰甫诞辰，想见龙颜喜。",
        "dynasty": "宋",
        "collection_info": null
    },
    {
        "uuid": "856eec6026065049c2545ec0f9f8d1cb",
        "title": "上建王生辰  其二",
        "author": "史浩",
        "content": "子孝与臣忠，二者有大戒。\n王今得兼隆，无乃神所介。\n晨昏奉赤墀，腰围白玉带。\n堂堂真天人，骄吝蔑纤芥。",
        "dynasty": "宋",
        "collection_info": null
    },
    {
        "uuid": "ecec0fc8e45dfb7f391ff43b1389e336",
        "title": "上建王生辰  其三",
        "author": "史浩",
        "content": "中使晓飞鞚，下拜金屈巵。\n门既却贺宾，宴不侈曲眉。\n玉炉浄棐几，但诵天保诗。\n在我有古制，在彼俱弗为。",
        "dynasty": "宋",
        "collection_info": null
    },
    {
        "uuid": "96ecf887bc7782d1c599282c8f21d8d4",
        "title": "上建王生辰  其四",
        "author": "史浩",
        "content": "下客曳长裾，薄技奚所奏。\n唯有六经腴，王心本研究。\n方瞳秋月明，绿髮寒松茂。\n天子历无疆，王亦千万寿。",
        "dynasty": "宋",
        "collection_info": null
    },
    {
        "uuid": "49829e9447858ef2a451333e2a17e2c1",
        "title": "游西湖分韵得要字",
        "author": "史浩",
        "content": "儒生纸上争攻剽，传癖书痴等贻诮。\n不然利海竞锥刀，或向名场羡华要。\n纷纷臧谷两亡羊，说以西湖却头掉。\n西湖自倚倾城姿，肯与西施角年少。\n品题定价有前贤，陈迹班班犹可弔。\n试因休沐许寻盟，浄洗缁尘一登眺。\n身疑孤星破浮云，心逐惊猱走空峤。\n野竹万箇秋声虚，败荷十里香风妙。\n凌霄金剎梵仙居，怪石嶙峋余万窍。\n高敷桂子浥新黄，好傍长枝发清啸。\n老禅林外熟蹲鸱，双耳不闻天使召。\n行行欲问处士桥，路转忽逢水仙庙。\n未羞菊蕊荐芳馨，一盏寒泉敢先釂。\n翩翩沙鸟没苍烟，红蓼丹枫舞斜照。\n急呼艇子泛漪涟，正欲渡间狎渔钓。\n同行磊落三数公，嘉此襟期非素料。\n襞笺吟写乐游诗，愈使西湖有光耀。\n伊余同赋却忘言，了知造物工相撩。\n千古游人安在哉，城郭山林归一窖。\n会须象罔得玄珠，可免小儿轻侮笑。",
        "dynasty": "宋",
        "collection_info": null
    },
    {
        "uuid": "7c096ffe03c1233f600e3a793e67b0d4",
        "title": "次韵洪景卢雪",
        "author": "史浩",
        "content": "瑶台迥物表，地脉谁解缩。\n一朝天门开，跬步即琼屋。\n霭霭行簇云，霏霏忽瞇目。\n初疑蛱蝶惊，故遣儿曹扑。\n须臾大如席，几车飞鸾鹄。\n化工信巧妙，花卉千林足。\n洁白皎奇姿，光芒渺地轴。\n清垂寒江钓，静折空岩竹。\n唯人在宇内，太仓一粒粟。\n俯仰得真赏，四坐列羣玉。\n锦绣张轩牖，珠翠辉华烛。\n钵击笔下成，杯催瓮头熟。\n檀板衬红绡，更殢新裁曲。\n宁知冰氏子，穷岁无半斛。\n裘褐欲蔽肤，尚待春苗绿。\n为瑞岂宜多，晛消胡不速。",
        "dynasty": "宋",
        "collection_info": null
    },
    {
        "uuid": "d0da8663e692a0747a1ae32818266b14",
        "title": "听阮",
        "author": "史浩",
        "content": "水晶宫殿黄金阙，玉斧修成大圆月。\n漆光照胆毛髮寒，依约峰峦见林樾。\n谁人于此安四絃，流水高山寄清越。\n初如孤鹤唳蓝田，渐若羣鸾舞丹穴。\n踈踈夜雨滴秋阶，忽然雪竹空岩折。\n世间万态不可穷，絃中有口俱能说。\n锦瑟华年过眼休，枯桐已为伯牙绝。\n是间真意亘千古，千古仲容名不灭。\n人生俯仰天地内，瞬息百年同一阅。\n请君姑置是非事，来凭云窗听高洁。",
        "dynasty": "宋",
        "collection_info": null
    },
    {
        "uuid": "66e4c68095a505fabdab18d7d6be5cd0",
        "title": "寄题胜金阁",
        "author": "史浩",
        "content": "黄金委粪壤，六籍垂日星。\n兹焉论胜负，无乃未知经。\n云林倚杰阁，楚楚罗汗青。\n寄与阁上人，移之置中扃。",
        "dynasty": "宋",
        "collection_info": null
    },
    {
        "uuid": "cc4def4f5fbc6fb567e721d9dfe48547",
        "title": "古风四首 颐真",
        "author": "史浩",
        "content": "门外长安道，纷纷名利人。\n谁知方寸许，有地可颐真。\n真能了万象，亦復冥诸尘。\n不离虚幻境，举目见全身。",
        "dynasty": "宋",
        "collection_info": null
    },
    {
        "uuid": "a56d61f4f8cffa6db6421246c63989b2",
        "title": "古风四首 云壑",
        "author": "史浩",
        "content": "壶天眇巨壑，微云映修林。\n英英从何来，肤寸忽千寻。\n早岁骤为雨，春空轻作阴。\n会须搔首听，中有老龙吟。",
        "dynasty": "宋",
        "collection_info": null
    },
    {
        "uuid": "5e1b0f5a3f5f7eed0573fc353d1d9215",
        "title": "古风四首 月岩",
        "author": "史浩",
        "content": "青山吐白玉，团栾光万顷。\n何时飞来峰，着此破昏暝。\n料想清夜阑，主人深自领。\n安得招欢伯，三人成对影。",
        "dynasty": "宋",
        "collection_info": null
    },
    {
        "uuid": "35df359e0cf9a6c43c0e5a1809cdc34c",
        "title": "古风四首 善渊",
        "author": "史浩",
        "content": "观水须观澜，监水必监止。\n清漪不受触，风定畧无滓。\n时以喻方寸，太虚融众理。\n客来如问津，须君亲指似。",
        "dynasty": "宋",
        "collection_info": null
    },
    {
        "uuid": "f5dddc8bf0b9caf038dac0d311a57411",
        "title": "送王嘉叟编修倅洪州",
        "author": "史浩",
        "content": "男儿抱经纶，动必为时利。\n姑置俗儒谈，盍各言尔志。\n匹马从军游，叫阍上封事。\n秦王不能坑，汉祖不敢戏。\n不溺蛮粤头，当断匈奴臂。\n雍容奏凯还，礼乐格天地。\n化工泯无迹，君隆尧舜治。\n此志倘萧条，五湖资一醉。\n钓竿拂沧波，藜杖倚烟寺。\n采菊秋荐馨，纫兰春及衣。\n作诗以遣怀，把酒以适意。\n随处是道场，其乐叵思议。\n公乎箇中人，出处洞兹义。\n弹冠下七闽，簉迹中都吏。\n学士如堵墙，争欲挽之试。\n公曰平生心，科目非所觊。\n我有活国谋，囊封彻天视。\n九重一夜阑，拊髀为歔欷。\n迟明未报可，幞被秣归骑。\n帝曰予汝嘉，予忧在阃寄。\n南昌古名藩，咨汝往其贰。\n画栋晓飞云，珠帘暮雨坠。\n要当轸民疠，岂独览佳致。\n公清衡重轻，内外匪殊异。\n苟与道周旋，俯仰何所媿。\n金柔以炼刚，玉美由火炽。\n隠忍斯成功，沈深乃大器。\n穷达付自尔，是谓浩然气。\n宣室行受釐，前席宁许避。\n吾词非浪发，请公默而识。",
        "dynasty": "宋",
        "collection_info": null
    },
    {
        "uuid": "6e53e5805923036c24637c833aecbe7b",
        "title": "送王时亨舍人帅蜀二十韵",
        "author": "史浩",
        "content": "文翁上岷江，风化亟飞扬。\n峩峩当代间，辈出王马扬。\n挽彼石室流，濯此锦绣肠。\n遂令蜀士夫，至今能文章。\n武侯隠偏地，云龙适相值。\n纯诚革斯俗，三代可立致。\n千载凛如生，老栢犹英气。\n遂令蜀士夫，至今抱忠义。\n乖崖一专城，四海喧嘉名。\n发奸照幽伏，世仰如神明。\n蠹弊迹已去，灵祠俎犹腥。\n遂令蜀士夫，至今有能声。\n清献镇南峤，余风弭贪暴。\n琴鹤适自随，薏苡雅非好。\n熙朝庆登崇，深仁格穹焘。\n遂令蜀士夫，至今秉清操。\n英英王紫微，横金拥旌麾。\n五十四州地，和气蒙烟霏。\n兼美数君子，士夫得其依。\n行行报政成，天子竚公归。",
        "dynasty": "宋",
        "collection_info": null
    },
    {
        "uuid": "34e28c16e0922e0e1606de7019e63f6c",
        "title": "次韵姚令威郎中九日部宿",
        "author": "史浩",
        "content": "堂堂老诗匠，持被入星省。\n乌帽不衝风，青绫怯余冷。\n岂无菊蕊杯，莫洗寸心耿。\n却呼短檠来，共此良夜永。",
        "dynasty": "宋",
        "collection_info": null
    },
    {
        "uuid": "29e630c93ab6878539f0bfda1877dfba",
        "title": "上建王生辰  其一",
        "author": "史浩",
        "content": "高穹祚明德，圣主历无疆。\n谈笑復境土，穆穆游岩廊。\n一定天下本，忠孝资元良。\n愿言千万寿，玉立侍清光。",
        "dynasty": "宋",
        "collection_info": null
    },
    {
        "uuid": "517851d0e768596bebb40ec040c8b70c",
        "title": "上建王生辰  其二",
        "author": "史浩",
        "content": "椒殿霭葱蒨，瑞雾蒙烟霏。\n有子不必多，一夔灿斑衣。\n天地久覆载，日月长光辉。\n愿言千万寿，怡色奉庭闱。",
        "dynasty": "宋",
        "collection_info": null
    },
    {
        "uuid": "f3981a03691c143272e7c7d1a7606436",
        "title": "上建王生辰  其三",
        "author": "史浩",
        "content": "太史仰干象，光芒见前星。\n森然拱帝所，无乃趋过庭。\n道德粹金玉，词华渺沧溟。\n愿言千万寿，声闻炳丹青。",
        "dynasty": "宋",
        "collection_info": null
    },
    {
        "uuid": "886f3af5d3eff32e290889bebdf8976e",
        "title": "上建王生辰  其四",
        "author": "史浩",
        "content": "炎图亘无极，吾王今中兴。\n银潢注瀰漫，及是歌绳绳。\n金龟曜玉砌，芝兰香始升。\n愿言千万寿，颔首观云仍。",
        "dynasty": "宋",
        "collection_info": null
    },
    {
        "uuid": "9c04ab5e799488bf4e893e8d35aebd3f",
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 德骏瘗字韵",
        "author": "史浩",
        "content": "天地一郛郭，阴阳司启闭。\n大江蟠其中，滔滔每东诣。\n瀰漫万顷宽，源委众流细。\n经营到杨子，讵可以里计。\n颇闻神禹功，设此限地势。\n羣龙沸波浪，风雨杂吞噬。\n稍非济川手，未免鱼腹瘗。\n三国取汉鼎，英雄驰乱世。\n交朋若弟昆，反眼或背戾。\n各取天一方，巢穴自株柢。\n唯于阿堵中，快心咸底滞。\n曹丕亦时杰，弭节悸无际。\n胡为称干戈，狂酲倚微毳。\n笑指铁瓮城，不韪欲睥睨。\n皇穹佐有德，夺鑑俾昏翳。\n烟尘一时平，兵威即衰替。\n我来弔瓜洲，与子若宿契。\n焦山空在望，我实媿牵制。",
        "dynasty": "宋",
        "collection_info": null
    },
    {
        "uuid": "f8ed0e55392172c794a03679e4d6cae5",
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 圆中鹤字韵",
        "author": "史浩",
        "content": "轻舠舣江浒，欲作扬州鹤。\n翩然下中流，隠隠片帆落。\n两岸阨海口，焦乃居上腭。\n呀呷受沧溟，余地着万壑。\n碧瓦差龙鳞，浮图峙麟角。\n潮回露滩舂，礧砢出坚确。\n仆碑苍藓余，琬琰在山脚。\n玉气熏林峦，风烟不萧索。\n何年王右军，大书此镵凿。\n遂令卫永辈，千古束高阁。\n嗟予咫尺许，来往诚大错。\n頼有三公诗，时时资咀嚼。\n唯忧赤地旱，兹石或流烁。\n用汝作霖雨，王言非戏谑。",
        "dynasty": "宋",
        "collection_info": null
    },
    {
        "uuid": "b7346ee3cc40a3310ab4826e82c3323a",
        "title": "德骏贤郎铭字韵",
        "author": "史浩",
        "content": "老凤鸣阿阁，有雏灿丹青。\n相将上浮玉，有翼垂南溟。\n惟实在竹头，香雾风泠泠。\n惟泉似清醴，漱作甘露零。\n满胸饮冰雪，终日翔禅扃。\n摩娑古断碑，颦頞嗟天刑。\n觅句写真赏，岂只夸一能。\n后生正可畏，之子乃妙龄。\n使我读数四，爽气生襟灵。\n飞书寄豚犬，俾作座右铭。",
        "dynasty": "宋",
        "collection_info": null
    },
    {
        "uuid": "b0859c69d1a9008da20726002089e33d",
        "title": "陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字",
        "author": "史浩",
        "content": "大江汹澎湃，风静星斗涵。\n截然当地险，界限天东南。\n金陵帝王都，窟宅何耽耽。\n龙虎争负恃，盘踞昔所谈。\n我适访陈迹，策马衝烟岚。\n蒋山上迭翠，秦淮俯拖蓝。\n宝公道场主，貌像坚瞿昙。\n千年窣堵波，倒影落寒潭。\n共知胜绝处，即是弥勒龛。\n舂春足佳致，慨想聊停骖。\n六朝互兴废，较德同朝三。\n中原文武境，久困兵贪婪。\n曾无混一志，溥施鸿恩覃。\n区区守覇图，跼束令人惭。\n岂若吾主圣，坐遣凶渠戡。\n长驱翔灞上，垂拱受朝参。\n回观兹奥区，脱去如遗簪。\n小臣执羁靮，喜释心如惔。\n再拜觞万寿，恺乐将屡酣。\n却来寻故栖，了此七不堪。",
        "dynasty": "宋",
        "collection_info": null
    },
    {
        "uuid": "13a5af5428ba1646114f7f67fbe57497",
        "title": "次韵冯圆中雪",
        "author": "史浩",
        "content": "东风巧醖寒，吹雨作飞雪。\n酒面不成春，兽炭何曾热。\n堕空远飘飘，入帘轻瞥瞥。\n功归大有年，谁道军储阙。",
        "dynasty": "宋",
        "collection_info": null
    },
    {
        "uuid": "410dfe6b6e761327db17f84089c729c7",
        "title": "饯冯圆中郎中守邛州",
        "author": "史浩",
        "content": "岷峨秀多士，照乘辉连城。\n夫君挺奇瑞，梯栈来神京。\n殿前策三道，光焰摩九精。\n甲科雄鹭序，四海驰文名。\n一朝坐璧水，缓辔登蓬瀛。\n二年作铨总，谈笑流品清。\n陛对本故事，中间俄一鸣。\n黼座固色喜，无乃羣邪惊。\n堂堂颇牧论，万古追家声。\n胡为忽掉头，解组寻归程。\n帝曰邛筰民，抚字宜烦卿。\n汝其下膏泽，癯瘠均丰盈。\n上方宝环赐，迟汝襦袴氓。\n承平二千石，倚任谁云轻。\n况復近乡井，正昼锦方荣。\n过家仍上冢，钲鼓喧双旌。\n男儿贵行志，岂俟腰金横。\n风云傥际会，衮绣居槐庭。\n别酒置客邸，伊嗟未忍倾。\n所嗟君子外，何独伤离情。",
        "dynasty": "宋",
        "collection_info": null
    },
    {
        "uuid": "c28e700a9718e0f913f49ea042f1198b",
        "title": "途中即事  其一",
        "author": "史浩",
        "content": "巾车向东南，御者欲西北。\n西北信繁华，岂若吾故国。\n有泉可洗心，有含可休仆。\n御者契我言，欣然亦转毂。",
        "dynasty": "宋",
        "collection_info": null
    },
    {
        "uuid": "d48f5fcbdaa284c4566e64f19548ca08",
        "title": "途中即事  其二",
        "author": "史浩",
        "content": "四山俱荒茅，松竹不露颖。\n清绝一株梅，依依秀孤岭。\n轻风引余馨，淡月露寒影。\n东君蚤催实，待此荐金鼎。",
        "dynasty": "宋",
        "collection_info": null
    },
    {
        "uuid": "42622cfc69f9c4f184f80b14aa0b777e",
        "title": "途中即事  其三",
        "author": "史浩",
        "content": "春水涨波縠，画鹢争先驰。\n一夜风如许，持此将焉之。\n小舣俟风息，居然无险巇。\n纷纷彼朝涉，欣吾来解维。",
        "dynasty": "宋",
        "collection_info": null
    },
    {
        "uuid": "6631a5b58bea893445b925de44a3a2a2",
        "title": "次韵潘德鄜山行",
        "author": "史浩",
        "content": "学佛以佛魔，学儒为儒缚。\n胡不朝隠几，嗒焉似南郭。\n是非风过耳，名利束高阁。\n回视平生心，无乃亦大错。\n便当息万缘，摆去如斧削。\n神游八极表，笑傲有余乐。\n山水得胜处，一揽襟量廓。\n杖锡羣峰颠，宫殿浮碧落。\n下瞰徐符岩，居然在山脚。\n众水会一涧，颓波泻珠箔。\n奔放出中涂，隠潭钟万壑。\n轰如破蛰雷，急似晴空雹。\n或復地中行，鸢飞鱼自跃。\n跻攀至飞电，乳窦知谁凿。\n向来因风絮，句法诚软弱。\n六花倾万仓，千古无锁钥。\n蒙润遍寰海，何止洒林薄。\n凭栏眼欲眩，顿洗眵昏浊。\n翻身上妙高，愈觉吟魂矍。\n凿齿对弥天，相视两无怍。\n祇恐星轺登，蕙帐闻怨鹤。",
        "dynasty": "宋",
        "collection_info": null
    },
    {
        "uuid": "fd1fa408ea7b1f45e6449c49541ab5b7",
        "title": "次韵潘德鄜咏昙老四窗",
        "author": "史浩",
        "content": "石窗兀太虚，四顾蔽云幄。\n朝看爽气浮，暮送红日落。\n主人宅是间，结茅侣猿鹤。\n平生丘壑姿，肯内谢康乐。\n客有子潘子，登临富佳作。\n笔发天地秘，灵光动寥廓。\n长谣万峰顶，世事俱脱畧。\n回头睨俗士，机巧费穿凿。",
        "dynasty": "宋",
        "collection_info": null
    },
    {
        "uuid": "e066b1c63a84444f7f1f9c50dedb2d90",
        "title": "上赐御制新秋过雨书怀诗且令属和",
        "author": "史浩",
        "content": "畏暑却余威，飙驭临寰海。\n一雨濯寥空，晴光露精彩。\n干坤陟清凉，居然神观改。\n俯听林麓间，万彙喧天籁。\n便当置蒲葵，暍者得自在。\n此恩夷夏均，圣德如天大。",
        "dynasty": "宋",
        "collection_info": null
    },
    {
        "uuid": "77ce9d1122ca81a3cfb5839007dc29c0",
        "title": "进锡宴澄碧殿诗",
        "author": "史浩",
        "content": "季秋中澣日，淳熙隆四禩。\n朝回揽辔间，中使俄传旨。\n少须日转申，宣名陪宴喜。\n预令扫玉堂，深夜备栖止。\n悚惧跪承命，走驺亟穿市。\n绛阙耸皇居，非烟常靡靡。\n入自东华门，熊罴森爪士。\n诏许乘肩舆，安徐无跛倚。\n復古距选德，相望几数里。\n修廓接云汉，岧嶤灿珠蕊。\n中途敞金扉，恍若蓬壶裏。\n羣山拥苍壁，四顾环弱水。\n山既日夕佳，水亦湛无滓。\n冰帘映绮疏，琼殿中央峙。\n澄碧曜宸奎，神龙争守视。\n舞蹈上丹墀，天威不违咫。\n奉觞祈万寿，时蒙一启齿。\n余波丐鼠腹，酒行不知几。\n徘徊下瑶席，缓步烦玉趾。\n从游至清激，锡坐谈名理。\n泉声韵瑟琴，一洗筝笛耳。\n皇云万几暇，观书每来此。\n论道及帝王，直欲齐其轨。\n尧舜禹汤文，前身无乃是。\n臣言匪献谀，道实由心起。\n既然明是心，要在力行尔。\n登桥釂余罍，饮兴未容已。\n金莲引双烛，再拜离阶戺。\n玉音宠谕臣，此会宜有纪。\n归涂感恩荣，占写忘骫骳。",
        "dynasty": "宋",
        "collection_info": null
    },
    {
        "uuid": "ca493e94b317d1a44f2f9af2759ad260",
        "title": "次韵程泰之尚书",
        "author": "史浩",
        "content": "程王二夫子，听履上甘泉。\n咳唾妙一世，万斛明珠圆。\n官居季孟间，风义帝相先。\n每当持论许，闻者殆欲仙。\n蛟龙纵巨壑，鹰隼横寥天。\n坐令脍炙余，枵腹犹便便。\n程方秋欲半，金波照觥船。\n追想昔年日，高会有由缘。\n亲故持吉语，置酒家东偏。\n今年玉堂直，对此宜无眠。\n夜色凉如水，冰轮吐层颠。\n顾影还自慰，身冠六卿联。\n巍巍太平基，圣主乐得贤。\n作句纪兹夕，所喜期不愆。\n藏之在巾笥，未肯露其全。\n王于退食际，髣髴知云然。\n求之既愈力，璀璨出长编。\n荆潭伫唱酬，凡目一洗湔。\n我生亦何幸，披味如击鲜。\n明朝问纸价，都下已争传。",
        "dynasty": "宋",
        "collection_info": null
    },
    {
        "uuid": "66e70a2d4bccf7ca2fa3a6e8b94e3a89",
        "title": "又依前韵",
        "author": "史浩",
        "content": "混沌既开闢，溥博分渊泉。\n其中具明眼，来往类跳圆。\n惟有诗工夫，可探造化先。\n研摩到极致，换骨如得仙。\n上以美教化，下以明性天。\n元白愧重浊，鲍谢羞轻便。\n佩剑虽相笑，沈迷乃同船。\n未登风雅域，为问何因缘。\n无非警策句，各在诗一偏。\n我欲窥其奥，晏食宵不眠。\n观舞悟深旨，曾不及张颠。\n清新乏奇妙，局束犹拘联。\n习气未能断，为之乎犹贤。\n写出多瑕疵，未免拙慈愆。\n公诗百篇内，浩然志帅全。\n愈出力愈促，即之俱自然。\n熟读已成诵，宁待三绝编。\n如澡银潢水，尘氛俱尽湔。\n敬当珍此赐，墨蹟令常鲜。\n更许示余帙，泚笔吾须传。",
        "dynasty": "宋",
        "collection_info": null
    },
    {
        "uuid": "22d0c7f7a39a1c2efa2eaf9e4b48bae3",
        "title": "次韵李光祖瑞香",
        "author": "史浩",
        "content": "石蹊万折冻欲裂，两岸梅英照天发。\n于中更有锦熏笼，芳菲不待勾萌达。\n奇姿苒苒来仙源，从此横枝不直钱。\n东风零乱委泥土，只为山家作玉田。\n岂若夫君有真色，紫葩碧叶从初得。\n几将消息露人间，纷纷尘俗谁能识。\n晚居卢阜声名飞，蕙帐悠悠春梦迟。\n起来鼻观犹馥鬰，杖藜便觉香风随。\n夭桃谩说燕脂染，落絮徒云白毡糁。\n品题一着佳客称，併使丁香风味减。\n蓝溪夫子诚好事，赠我此花良有为。\n平生岩壑在胸中，培殖根荄年不记。\n故应谓我知花谱，千夫綵綷来吾圃。\n拜嘉欢喜不敢当，直欲美芹羞帝所。\n昔扈龙舆白石川，回銮小憩玉津园。\n曾见此花千百本，较量今者端无前。\n若居御苑逢膏泽，车载盆栽惟所适。\n吾王顾盼即生春，不费阳和些子力。",
        "dynasty": "宋",
        "collection_info": null
    },
    {
        "uuid": "cec8477c52fbf8dd643895983fdb7d6c",
        "title": "恭和御制长春花诗  其一",
        "author": "史浩",
        "content": "玉殿万几閒，宸章灿珠蕊。\n俯念簪履旧，恩光来太紫。\n禁籞玩长春，嫣然异羣卉。\n羣卉固亦佳，时过逐流水。\n独此供清游，余香袭芳芷。\n一经圣品题，贵名何日已。\n再拜体皇情，感深铭诸几。",
        "dynasty": "宋",
        "collection_info": null
    },
    {
        "uuid": "59574735cf40f15e18bd1c7d0d2caad5",
        "title": "恭和御制长春花诗  其二",
        "author": "史浩",
        "content": "帝予四时春，着花无浪蕊。\n殖本在蓬壶，非烟笼翠紫。\n雪裏友寒梅，芳辰领繁卉。\n每蒙天一笑，睿思涌泉水。\n霑丐及老臣，芬芗胜荃芷。\n况復屡褒嘉，载赓宁但已。\n第愧狂斐辞，不足溷琼几。",
        "dynasty": "宋",
        "collection_info": null
    },
    {
        "uuid": "2911f36871c82086178588ec7b643cb6",
        "title": "恭和御制长春花诗  其三",
        "author": "史浩",
        "content": "玉帝富云章，宝匣镌琅蕊。\n六丁谨缄縢，芝彤燕泥紫。\n龙衔下碧虚，端为咏嘉卉。\n咫尺不违颜，何曾隔弱水。\n炷熏启天藏，椒兰和白芷。\n光焰万丈余，光临殊未已。\n敬须营杰阁，敢只留棐几。",
        "dynasty": "宋",
        "collection_info": null
    },
    {
        "uuid": "a26162566137679aeebd540009f75ebf",
        "title": "恭和御制翠寒堂诗",
        "author": "史浩",
        "content": "禁蘌葱葱拥瑞云，雄楼杰阁环金碧。\n花光草色媚芳辰，凤辇舂容惟所适。\n中有虚堂玉作楹，冰雪玲珑周四壁。\n不知跬步是瑶台，何须八骏殷勤觅。\n青松万箇拱檐牙，生香不减芝兰室。\n更欲相看饱岁寒，踈梅瘦竹为三益。\n吾皇土木未尝兴，为询此景从何得。\n神运元从德寿来，天成岂假人工役。",
        "dynasty": "宋",
        "collection_info": null
    },
    {
        "uuid": "4b654e5b405b96c6708eb4ff4d5e7278",
        "title": "次韵杨醇中",
        "author": "史浩",
        "content": "昔年居处虽同里，止识荆州面而已。\n朅来蜗舍细论文，始向灵台见吾子。\n夜阑相与哦新诗，珠玑璀璨皆英辞。\n野塘转月梅影瘦，深院风静帘旌垂。\n策杖园林穷胜事，心远尤惊尘世异。\n岂唯得助有江山，更却红裙爱文字。\n金盘磊落百果装，玉壶嘉醑浮清光。\n坐上风流俱鲍谢，况乃有子无他肠。\n酒行无算不可数，便欲飞身到仙府。\n忽然巨轴出长篇，媿我无言参也鲁。\n笑呼适意谈交情，共听夜鹤鸣空庭。\n良辰美景赏心处，喜遂四者之难并。\n却将健句徐推拓，三叹余音见依约。\n约去辞荣归故乡，赞我纷华滋味薄。\n次言奎画在蓬门，乞与龙章照眼根。\n兹我谢氏如获宝，报以琼瑶未足论。\n我惭辅相初无补，偶尔逢时遇真主。\n但能奉此翰墨珍，庶若商那因考父。\n林间稚子献殷勤，只为君知爱厥亲。\n遗羹美意见方册，今此一举如千钧。\n君不见皇家已视金銮草，趣君径上长安道。\n忠臣须取孝子门，空谷行歌驹皎皎。",
        "dynasty": "宋",
        "collection_info": null
    },
    {
        "uuid": "86dfcbf4c6f9cc0d4e8ae82a1a6dd41e",
        "title": "题蜗室",
        "author": "史浩",
        "content": "平生喜善类，遇之以青目。\n广厦千万间，帡幪未渠足。\n唯予自栖身，三椽乃蜗缩。\n问之何为然，知足常不辱。\n人生天地间，渺然如一粟。\n侈心纔动摇，曷厌溪壑欲。\n纸帐暖有余，蒲团眠易熟。\n神游万物表，不虑此局促。\n门外竞轩冕，卑哉蛮与触。",
        "dynasty": "宋",
        "collection_info": null
    },
    {
        "uuid": "24934ca8ac03a896c3bcfe5aec4d958a",
        "title": "次韵昙师以某焚三代赠黄所示长句",
        "author": "史浩",
        "content": "霁天破晓严清霜，宿具赠帛罗豆觞。\n旌旗蔽野气轩昂，夹岸更復飞舟航。\n金炉细爇百和香，绛笼然蜡影交光。\n问予何事出柴桑，为指白云山中央。\n岩岩双表鹤翅张，松楸霭霭摩青苍。\n渐登幽域至飨堂，向来百物陈满床。\n锦囊纶诰列前行，奠酌器皿皆琳琅。\n祝言小子心不遑，几年恤典箧笥藏。\n抵今方获燔赠黄，觊灵来兮染指尝。\n潜德既拜天褒扬，后嗣感激两泪滂。\n帝恩欲报方思量，忽睹健句如栢梁。\n葩华盈轴艷春阳，建安七子谁可当。\n何止李杜万丈长。\n再四披阅予敢忘，同来亲宾皆在旁。\n共诧粲可能文章，其中一客起鸣吭。\n众骇何为色不康，未甘释子侵予疆。",
        "dynasty": "宋",
        "collection_info": null
    },
    {
        "uuid": "57aefd1279cd257f6805a2a1d094a7a7",
        "title": "走笔次韵寄平元衡禅老",
        "author": "史浩",
        "content": "年来管城不脱帽，只羡夫君诗法好。\n怡云剥啄到云寮，始知春风属此老。\n忆昔代匮持钧衡，红尘瘦马太忙生。\n自从得请归吾里，常与鹿豕为羣行。\n有时片月随杖屦，飘飘洒洒欲仙去。\n去寻杖锡四明中，听取怡云末后句。",
        "dynasty": "宋",
        "collection_info": null
    },
    {
        "uuid": "8457fb909419c73402b24a13d1fa8c99",
        "title": "次韵戏酬张以道",
        "author": "史浩",
        "content": "新诗韵清越，宛若泗滨磬。\n呼儿诵终篇，悠扬久无定。\n浑欲挽斯人，岁晚共三径。\n烂饮烟萝间，不知夕阳暝。",
        "dynasty": "宋",
        "collection_info": null
    },
    {
        "uuid": "6198ab8b68009d176c0eb6bd37f1182a",
        "title": "次韵张汉卿梦庵十八咏 梦庵",
        "author": "史浩",
        "content": "兹庵路何许，云深不知处。\n梦觉两俱忘，始可蓦直去。",
        "dynasty": "宋",
        "collection_info": null
    },
    {
        "uuid": "fef6b743c2b3d9653bb5b4f72b56d395",
        "title": "次韵张汉卿梦庵十八咏 勤斋",
        "author": "史浩",
        "content": "默岂交摩诘，谈何事阿戎。\n时行百物生，不息唯天工。",
        "dynasty": "宋",
        "collection_info": null
    },
    {
        "uuid": "82c743819cc7cff7ab65cb1ecf8f4eb0",
        "title": "次韵张汉卿梦庵十八咏 妙用寮",
        "author": "史浩",
        "content": "空中一物无，于焉生万有。\n向此求神通，杯桊即非柳。",
        "dynasty": "宋",
        "collection_info": null
    },
    {
        "uuid": "34fb4f6fe48acf02d1f60770fd4d0e5e",
        "title": "次韵张汉卿梦庵十八咏 玉沼",
        "author": "史浩",
        "content": "一泓湛无滓，遶砌如天成。\n鬚眉彻底见，风浪何曾生。",
        "dynasty": "宋",
        "collection_info": null
    },
    {
        "uuid": "393694c38bdcda32a94892978b3478de",
        "title": "次韵张汉卿梦庵十八咏 碧溪庵",
        "author": "史浩",
        "content": "烟岚染秋黛，潺潺径大空。\n平畴藉光及，比屋饶千钟。",
        "dynasty": "宋",
        "collection_info": null
    },
    {
        "uuid": "f8224a264372bbfdcd8812a81b387366",
        "title": "次韵张汉卿梦庵十八咏 山房",
        "author": "史浩",
        "content": "平生安乐地，不受利名煎。\n其中一空洞，寥寥无色天。",
        "dynasty": "宋",
        "collection_info": null
    },
    {
        "uuid": "e14c60f4394c48911963806fa9dfb563",
        "title": "次韵张汉卿梦庵十八咏 喜老堂",
        "author": "史浩",
        "content": "生处本恬淡，得失诚酸辛。\n婆娑鬓渐秋，天地一閒人。",
        "dynasty": "宋",
        "collection_info": null
    },
    {
        "uuid": "952eaa7d87f46d0589ccb962ba9afeea",
        "title": "次韵张汉卿梦庵十八咏 宴默庵",
        "author": "史浩",
        "content": "法门建章富，法幢空处成。\n于此下一则，浮云涴太清。",
        "dynasty": "宋",
        "collection_info": null
    },
    {
        "uuid": "97d659368edf1e3d9a4a30c6397ff4b8",
        "title": "次韵张汉卿梦庵十八咏 众香堂",
        "author": "史浩",
        "content": "秾熏知见林，燕坐观物化。\n鼻孔如撩天，可闻不可画。",
        "dynasty": "宋",
        "collection_info": null
    },
    {
        "uuid": "833ec4b91a7e0667739dc8dae844515f",
        "title": "次韵张汉卿梦庵十八咏 禅窟",
        "author": "史浩",
        "content": "胸中炯明月，一照万缘空。\n蝉蜕云霄表，堕地为儒宗。",
        "dynasty": "宋",
        "collection_info": null
    },
    {
        "uuid": "7966570419c4f2436d6719584ea0ca75",
        "title": "次韵张汉卿梦庵十八咏 隠山岩",
        "author": "史浩",
        "content": "夫君活国手，爱此隠仙字。\n行再出刀圭，可使民久视。",
        "dynasty": "宋",
        "collection_info": null
    },
    {
        "uuid": "6fe133937fd5f925224fdffeec14805f",
        "title": "次韵张汉卿梦庵十八咏 霞外",
        "author": "史浩",
        "content": "注目眇无际，彤云灿晚暾。\n心融八极表，欲辩已忘言。",
        "dynasty": "宋",
        "collection_info": null
    },
    {
        "uuid": "07356faf1b0f0f87e96fa32e2b10179e",
        "title": "次韵张汉卿梦庵十八咏 驻屐",
        "author": "史浩",
        "content": "缓步一徙倚，细数新条枚。\n悠然得真趣，独立迟谁来。",
        "dynasty": "宋",
        "collection_info": null
    },
    {
        "uuid": "b5b3bbe06eb9f13ef0b6465d99b45b06",
        "title": "次韵张汉卿梦庵十八咏 月林",
        "author": "史浩",
        "content": "蟾窟有奇芳，殖根此茂密。\n人间万种香，企之不可及。",
        "dynasty": "宋",
        "collection_info": null
    },
    {
        "uuid": "56abaa1cbfe8d86da1a67479d4ac9f77",
        "title": "次韵张汉卿梦庵十八咏 积翠",
        "author": "史浩",
        "content": "万迭互团绕，风烟朝夕俱。\n三穴已扫竟，无復藏妖狐。",
        "dynasty": "宋",
        "collection_info": null
    },
    {
        "uuid": "9397ba96c873663ada1238e8a1ac25fa",
        "title": "次韵张汉卿梦庵十八咏 醉宜",
        "author": "史浩",
        "content": "何人过三径，共此曲糱春。\n月下倩人扶，花影铺满身。",
        "dynasty": "宋",
        "collection_info": null
    },
    {
        "uuid": "65833fc975eaa1c27c8985b97500b18e",
        "title": "次韵张汉卿梦庵十八咏 澄漪",
        "author": "史浩",
        "content": "濯缨与濯足，均是沧浪水。\n箇裏不胜清，渭神爽应泚。",
        "dynasty": "宋",
        "collection_info": null
    },
    {
        "uuid": "d3e216c72033d764ff8d74ddcd87c59b",
        "title": "次韵张汉卿梦庵十八咏 听松",
        "author": "史浩",
        "content": "洒然清泠吹，过我十八公。\n飕飗喧宇宙，可奈此孤丛。",
        "dynasty": "宋",
        "collection_info": null
    },
    {
        "uuid": "ad170fa78c8f859d13afc8e6c1d5a7c9",
        "title": "走笔次韵张以道 石窗",
        "author": "史浩",
        "content": "尝闻皮陆句，未覩心先降。\n于今烦鬼工，徙置排金釭。\n蕙帐拥猿鹤，石磴来旌幢。\n月明风亦静，篆烟浮四窗。",
        "dynasty": "宋",
        "collection_info": null
    },
    {
        "uuid": "529a595f30121f774e90ffcf73122618",
        "title": "走笔次韵张以道 过云",
        "author": "史浩",
        "content": "云埋路欲迷，独许幽人过。\n时从客子来，更寻深处坐。\n抵掌到幽眇，万事俱识破。\n茫茫名利人，糠粃不足簸。",
        "dynasty": "宋",
        "collection_info": null
    },
    {
        "uuid": "448ebe8068ed89edc858820b25c9290c",
        "title": "走笔次韵张以道 云南",
        "author": "史浩",
        "content": "空洞远万里，佳景萃其南。\n縠纹波似染，螺髻花羣簪。\n紫芝鲜最馥，青櫺坚直甘。\n解召羡门侣，双鸾聊与骖。",
        "dynasty": "宋",
        "collection_info": null
    },
    {
        "uuid": "25b340db401fba51106ef429a7647050",
        "title": "走笔次韵张以道 云北",
        "author": "史浩",
        "content": "幽岩列仙貌，阴雪如粉扑。\n矧当摇落时，宛见沙漠北。\n朔风吹不动，中有难凋木。\n吾尝爱此景，小驻葛陂竹。",
        "dynasty": "宋",
        "collection_info": null
    },
    {
        "uuid": "5370169fc5639d378108b69a703ea8ad",
        "title": "走笔次韵张以道 鹿亭",
        "author": "史浩",
        "content": "双鹿处岩隈，似有人性灵。\n山童自驯扰，俗客必心惊。\n循除水濈濈，竹暗藏幽亭。\n有时带露归，濈濈身有青。",
        "dynasty": "宋",
        "collection_info": null
    },
    {
        "uuid": "dae4536d2078783a70da75be0c5dfff5",
        "title": "走笔次韵张以道 樊榭",
        "author": "史浩",
        "content": "何年樊仙翁，踞此作云榭。\n境胜唯清凉，寒燠匪冬夏。\n俯观尘世人，杳在万仞下。\n渐次入真境，还如倒食蔗。",
        "dynasty": "宋",
        "collection_info": null
    },
    {
        "uuid": "8f169482e8ba56b55141d380ea26dca0",
        "title": "走笔次韵张以道 潺湲洞",
        "author": "史浩",
        "content": "万派漱寒玉，及此犹潺湲。\n临流觌毛髮，体粟生轻寒。\n余波荡尘氛，一洗清尘寰。\n观澜得妙理，用处心常閒。",
        "dynasty": "宋",
        "collection_info": null
    },
    {
        "uuid": "8a7c4a5202916b793d8fbd7cf177db86",
        "title": "走笔次韵胡中方赏丹桂之什",
        "author": "史浩",
        "content": "粟蕊抟金叶凝碧，独在秋林逞颜色。\n岂知东溟史氏居，别有奇标人不识。\n嫦娥侍女盈万千，一一姿貌皆无前。\n为厌此花忒淡薄，渥丹乞与春争妍。\n媒滋燕脂霜染蒨，殖根只向广寒殿。\n几尘俗韵不可干，清凉唯许金风扇。\n何年移到蓬莱乡，鉅万索直谁敢偿。\n盘纡栏槛久不曜，一日名飞羣国香。\n豪贵争看期缩地，载酒迟来烦鼓吹。\n园丁闻之竞采撷，夜深不使花神睡。\n接枝换骨离四明，飘飘爽气排妖氛。\n遂令禁篽成真赏，余馨剩馥常氤氲。\n芙蓉寒菊不足数，包羞正似无盐女。\n从渠摇落动秋声，独步唯兹徧寰宇。\n我尝对此倾葵金，却思四海状元心。\n殷勤劝花宜且住，寒士人人折得去。",
        "dynasty": "宋",
        "collection_info": null
    },
    {
        "uuid": "76fe32869af067ff75f7599e8583bb4a",
        "title": "赠别王虚中平江赡军",
        "author": "史浩",
        "content": "爱子诗无敌，清新日造微。\n解颜方一笑，折柳遽成归。\n苏馆凝香重，松江脍玉肥。\n是中如得句，无惜寄柴扉。",
        "dynasty": "宋",
        "collection_info": null
    },
    {
        "uuid": "f1f34dbd389889cf9e08086baf144a60",
        "title": "次韵赵若拙酴醾",
        "author": "史浩",
        "content": "春去雪又在，夜寒风自香。\n娉婷白玉面，缥缈碧云裳。\n露下已侵袂，月明初度墙。\n婆娑光影下，老子坐胡床。",
        "dynasty": "宋",
        "collection_info": null
    },
    {
        "uuid": "8d8acd5d5e407f94bf4ab49f307efd09",
        "title": "次韵刘国正立春",
        "author": "史浩",
        "content": "百岁今强半，逢春却怕春。\n趁时三盏酒，转眼一年人。\n车马繁华地，江湖漫浪身。\n茅檐拥残雪，清梦到家频。",
        "dynasty": "宋",
        "collection_info": null
    },
    {
        "uuid": "c80a0d115857a6c17498117f4ad3ad8e",
        "title": "秋荷十韵",
        "author": "史浩",
        "content": "涨碧湖方迥，娇红藕竞芳。\n已疑星斗下，仍讶锦云张。\n脉脉初离立，盈盈忽缀行。\n烟藏何限思，雨送不胜香。\n解佩皋临汉，闻弦浦近湘。\n向来便看此，欲去未渠央。\n叶好嗔儿摘，蓬新唤客尝。\n更禁和月淡，直思付风狂。\n得载平生酒，閒鸣尽日榔。\n甘将百诗咏，恣弄水仙乡。",
        "dynasty": "宋",
        "collection_info": null
    },
    {
        "uuid": "71d869fdda13a8807fd05c3d52977394",
        "title": "次韵恩平郡王",
        "author": "史浩",
        "content": "彤庭秋晚宴，和气与春同。\n寿酒千钟绿，宫化万迭红。\n金羁鸾仗底，赤舄玉阶中。\n归路闻人语，关雎诵国风。",
        "dynasty": "宋",
        "collection_info": null
    },
    {
        "uuid": "e5890fa46625f63b7dcc3dfdcdf89f82",
        "title": "次韵恩平郡王游山登寺中小阁",
        "author": "史浩",
        "content": "天边倚萧寺，小阁翠微中。\n烟霭三峯秀，松杉一径通。\n潮音从耳悟，尘虑转头空。\n堪笑林间弋，犹思落塞鸿。",
        "dynasty": "宋",
        "collection_info": null
    },
    {
        "uuid": "9c90a3aa772f26a18dc73fd62598d57e",
        "title": "和建王明远楼",
        "author": "史浩",
        "content": "天阙移楼观，来供帝子亲。\n明光扶日域，远势接星津。\n瑞霭常蒙润，清风每拂尘。\n图书惟左右，脂粉却参辰。\n觅句多诗髓，开谈即道真。\n槐阴瞻五学，芸馥见三神。\n雨露恩方渥，江山景倍新。\n愿言增万柱，寒士并栖身。",
        "dynasty": "宋",
        "collection_info": null
    },
    {
        "uuid": "c880b5ce3fb7bea524304e8f22c42cb4",
        "title": "送杜殿院出守遂宁",
        "author": "史浩",
        "content": "万里徕西蜀，声华振士林。\n匪躬无近援，圣主作知音。\n已破姦邪胆，方劳抚字心。\n政成须趣驾，天下仰为霖。",
        "dynasty": "宋",
        "collection_info": null
    },
    {
        "uuid": "29fcaa3530aa37e367e16c064224ac0a",
        "title": "次韵姚令威郎中从驾早行  其一",
        "author": "史浩",
        "content": "姚马真人杰，英标贯伏犀。\n修途随上下，软语杂高低。\n扈跸俱多士，扬鞭过万蹄。\n伊余兹滥吹，所喜发鵾鸡。",
        "dynasty": "宋",
        "collection_info": null
    },
    {
        "uuid": "0ed697cf5c7c680c3245e24c5dacf22b",
        "title": "次韵姚令威郎中从驾早行  其二",
        "author": "史浩",
        "content": "蔌蔌长空雪，霏霏似粉犀。\n色同无路险，野阔见山低。\n玉葆随鸾仗，银杯逐马蹄。\n催班何太早，夜白悞晨鸡。",
        "dynasty": "宋",
        "collection_info": null
    },
    {
        "uuid": "f8b6c0e64f7a22e508b80bf7010fa07e",
        "title": "次韵姚令威郎中从驾早行  其三",
        "author": "史浩",
        "content": "大驾遐方国，熊罴间象犀。\n风严知令正，云重觉天低。\n夹道瞻芝表，中原逐兽蹄。\n定宣恢復赦，拭目看金鸡。",
        "dynasty": "宋",
        "collection_info": null
    },
    {
        "uuid": "2eaf6a413d244017193b1e57173c1770",
        "title": "次韵姚令威郎中从驾早行  其四",
        "author": "史浩",
        "content": "圣主披英俊，公才是擢犀。\n班扬俱气慑，屈宋亦眉低。\n健鹘摩天翼，真媒历块蹄。\n回眸看贱子，下驷与鵾鸡。",
        "dynasty": "宋",
        "collection_info": null
    },
    {
        "uuid": "af63ab763e5fd66e78de6a2b7837edb3",
        "title": "次韵姚令威郎中从驾早行  其五",
        "author": "史浩",
        "content": "有美风骚将，词锋利更犀。\n胸吞云梦小，气压斗牛低。\n鸷鸟常舒翼，名驹岂凿蹄。\n不能胜百战，浑欲介吾鸡。",
        "dynasty": "宋",
        "collection_info": null
    },
    {
        "uuid": "16f78c4142247cbd8edeeb6f6ce09510",
        "title": "晓起用前韵",
        "author": "史浩",
        "content": "破晓穷幽眺，端知翫月犀。\n雪消青嶂近，天淡玉绳低。\n出塞三春翼，嘶风万里蹄。\n男儿弧矢志，何事饭笼鸡。",
        "dynasty": "宋",
        "collection_info": null
    },
    {
        "uuid": "ad1ed0dac46ee5d3d7d0b24f5aed3257",
        "title": "晨兴怀寺中用前韵",
        "author": "史浩",
        "content": "薛公言慷慨，端可讽驯犀。\n器广蜃江小，名高雁岭低。\n宸居清琐闼，禁路紫骝蹄。\n揆德宜长处，何因梦白鸡。",
        "dynasty": "宋",
        "collection_info": null
    },
    {
        "uuid": "e97d2911d636b9c36e750768d035003d",
        "title": "同游赏心亭用前韵  其一",
        "author": "史浩",
        "content": "古堞高千雉，危亭屹巨犀。\n云霄知路近，星斗入檐低。\n山缭龙盘脊，江涵虎踞蹄。\n相携倚秋阁，得失付虫鸡。",
        "dynasty": "宋",
        "collection_info": null
    },
    {
        "uuid": "95c2f5987ec52e48deb7446b2a854bf8",
        "title": "同游赏心亭用前韵  其二",
        "author": "史浩",
        "content": "赏心多乐事，快目喜联犀。\n雪浪翻空急，江云过眼低。\n天寒风着袂，兴尽马旋蹄。\n归路仍泥滑，林间语竹鸡。",
        "dynasty": "宋",
        "collection_info": null
    },
    {
        "uuid": "04a895ef190ea95c82dd30835996d100",
        "title": "次韵洪景卢右司问梅",
        "author": "史浩",
        "content": "东皇荣万木，首倡属江梅。\n得地应先发，须时不受催。\n可堪连日冷，未忍一樽开。\n竹外摇残雪，知君到几回。",
        "dynasty": "宋",
        "collection_info": null
    },
    {
        "uuid": "e9137c7e01a59dbff62950553dcbb30a",
        "title": "次韵皇孙所和二诗  其一",
        "author": "史浩",
        "content": "锦绣环清跸，祥云捧日华。\n千官鹓鹭集，万骑虎貔夸。\n余孽皇威远，中原望眼赊。\n遥怜太液水，波暖欲生花。",
        "dynasty": "宋",
        "collection_info": null
    },
    {
        "uuid": "08c708bc3c8193d15c598af395ce5a78",
        "title": "次韵皇孙所和二诗  其二",
        "author": "史浩",
        "content": "岁晚垂弧旦，雍容从北征。\n龙舟瞻日表，兔苑足诗情。\n况有流霞美，何辞醉玉倾。\n祝君无限寿，烟阁寄功名。",
        "dynasty": "宋",
        "collection_info": null
    },
    {
        "uuid": "7129e80f6f95d88fc63f65ea08163beb",
        "title": "饯冯圆中吏部出守",
        "author": "史浩",
        "content": "蚤岁登巍第，即潜正黑头。\n一封忧国虑，五马便乡州。\n笔底平生学，胸中康济谋。\n胜须勤蓄积，圣主欲兼收。",
        "dynasty": "宋",
        "collection_info": null
    },
    {
        "uuid": "21236e27ee534f2f569d85071ce79879",
        "title": "进明堂庆成诗",
        "author": "史浩",
        "content": "六阅淳熙禩，秋高日仲辛。\n大君敷涣号，重屋荐明禋。\n玉辂兴清庙，龙旗亘紫宸。\n云阴连夜解，霁色一朝新。\n周礼樽罍备，虞韶乐舞陈。\n合宫天地并，侑席祖宗均。\n峻墄登三献，修楹秩百神。\n肃祗伸睿意，肸蠁降高旻。\n宣室宜膺福，慈闱亟拱宸。\n簪花驰万骑，归胙见双亲。\n釐事超隆古，年龄肇亿春。\n蓼萧覃有截，成命播无垠。\n惠馂颁羣后，恩波逮老臣。\n祝尧非健笔，徒学华封人。",
        "dynasty": "宋",
        "collection_info": null
    },
    {
        "uuid": "2add8b763cddd9ad0f451eccf48cb3a6",
        "title": "经筵读正说终篇恭进谢恩感遇诗",
        "author": "史浩",
        "content": "帝祚隆三叶，仁风被九垠。\n泥金封禅后，汗简典坟新。\n祖训敷皇极，奎星耀紫宸。\n儒家尊首志，文论歉前尘。\n好生兵遂偃，崇俭俗还淳。\n传宝参河洛，重光待圣神。\n求讲深紬绎，退访极咨询。\n治绍尧稽古，欢谐舜事亲。\n披编兹有获，彻卷岂辞频。\n锡予恩波浃，荣华宴俎陈。\n奏诗无杰句，拜手愧名臣。",
        "dynasty": "宋",
        "collection_info": null
    },
    {
        "uuid": "74dbafa69f51e66e24b34421f58876ab",
        "title": "次韵孙季和东湖二诗  其一",
        "author": "史浩",
        "content": "出郭乘清兴，扁舟一迅风。\n山光真黛比，水色与天同。\n宿鹭班班白，寒枫处处红。\n谁知吾胜槩，名冠甬勾东。",
        "dynasty": "宋",
        "collection_info": null
    },
    {
        "uuid": "a2a62d2bacec5647c5410886888cd33b",
        "title": "次韵孙季和东湖二诗  其二",
        "author": "史浩",
        "content": "水拭双鸾镜，山环六曲屏。\n云端迸朝日，木杪见踈星。\n梅坞春长在，柴门夜不扃。\n援琴谁写景，思得与君听。",
        "dynasty": "宋",
        "collection_info": null
    },
    {
        "uuid": "4a75fbfe2ccbcfddf29e1ebc75e6d2e2",
        "title": "送安之往依沈叔晦师席",
        "author": "史浩",
        "content": "吾孙年甫冠，抗志在青冥。\n重趼轻千里，求师为一经。\n功名适来去，器识是丁宁。\n既得贤模范，归欤喜过庭。",
        "dynasty": "宋",
        "collection_info": null
    },
    {
        "uuid": "b012e5b635ef2f905b8b42d28361ce9e",
        "title": "蚁王得知字",
        "author": "史浩",
        "content": "蠢蠢称蝼蚁，尊王世所知。\n峻台存主礼，环穴受臣仪。\n依战如扬武，排行似出师。\n南柯虽一梦，治国得良规。",
        "dynasty": "宋",
        "collection_info": null
    },
    {
        "uuid": "12a5b908031df07df20fa52436d0c42f",
        "title": "蜃楼得生字",
        "author": "史浩",
        "content": "青苹风乍息，巨浸欲潮平。\n毒雾方看吐，层楼忽已成。\n凭栏无海若，吞鸟类罗生。\n安得挥长剑，驱除致永清。",
        "dynasty": "宋",
        "collection_info": null
    },
    {
        "uuid": "8cc38e56536763ea838776bc08469e4e",
        "title": "蛩吟得时字",
        "author": "史浩",
        "content": "虫唯蜻蛚类，近渐实知时。\n露重哦寒晓，更深揽夜思。\n堂中讥晋什，床下诵幽诗。\n唧唧俱成咏，何曾捻断髭。",
        "dynasty": "宋",
        "collection_info": null
    },
    {
        "uuid": "8b293b925061d308c7dc738a93a36ce0",
        "title": "花鬚得中字",
        "author": "史浩",
        "content": "花有千跗萼，藏鬚向箇中。\n怒张擎晓日，笑翦寄春风。\n蚪捲香丝乱，龙掀腻粉丛。\n露霑尤的皪，唾玉在髼鬉。",
        "dynasty": "宋",
        "collection_info": null
    },
    {
        "uuid": "92ab1ad621a9280e781e9237142d24eb",
        "title": "柳带得归字",
        "author": "史浩",
        "content": "渭水亭亭柳，春柔可绾衣。\n烟添染黛色，风束舞腰围。\n对影同心在，攀条解赐归。\n行人繫不住，结绶上王畿。",
        "dynasty": "宋",
        "collection_info": null
    },
    {
        "uuid": "ca5f0e7f0e9dd43833e41e4c971ffc1e",
        "title": "雪消得寒字",
        "author": "史浩",
        "content": "同云收万里，爱日已三竿。\n见睍将潜迹，无风特地寒。\n晴檐如下雨，槁涧忽鸣湍。\n渐觉山河復，方知世界宽。",
        "dynasty": "宋",
        "collection_info": null
    },
    {
        "uuid": "b9a179d688d8e4f56c3c0d9d54d2617e",
        "title": "雨丝得秋字",
        "author": "史浩",
        "content": "千丝棼不乱，细雨忽盈眸。\n密密如机捲，踈踈岂茧抽。\n纫裳难作缝，欲钓不胜鈎。\n霢霂知何事，收功在有秋。",
        "dynasty": "宋",
        "collection_info": null
    },
    {
        "uuid": "2849a9e0e738cf2ff814d93a241ad169",
        "title": "豆粥得容字",
        "author": "史浩",
        "content": "残腊风霜劲，嘉宾嘉会逢。\n清泉云子滑，熟末桂香浓。\n金谷咄嗟具，芜蒌仓猝供。\n争如金雅宴，樽酒共舂容。",
        "dynasty": "宋",
        "collection_info": null
    },
    {
        "uuid": "07fda954e61b8c95e3eab2c99a39fdaa",
        "title": "水仙花得看字",
        "author": "史浩",
        "content": "奇姿擅水仙，长向雪中看。\n翠碧瑶簪盍，鹅黄粉袂攒。\n夜阑香苒苒，风过佩珊珊。\n着在冰霜裏，姮娥御广寒。",
        "dynasty": "宋",
        "collection_info": null
    },
    {
        "uuid": "56b1d1f9467287d34a3d8a51464a6fe9",
        "title": "钟馗图得人字",
        "author": "史浩",
        "content": "虬鬚张怒目，蓝绶亸乌巾。\n抃舞身无定，驱除梦有神。\n收功祛疟鬼，流咏起唐人。\n图画高悬处，明朝庆履新。",
        "dynasty": "宋",
        "collection_info": null
    },
    {
        "uuid": "c655bb558a9030e3c6d3d5515770d03d",
        "title": "椒盘得多字",
        "author": "史浩",
        "content": "有美椒盘献，三朝庆始和。\n灵茎丛玉敦，醖酒满金荷。\n不向汤铭见，其如晋颂何。\n欲知勤祝处，功在历年多。",
        "dynasty": "宋",
        "collection_info": null
    },
    {
        "uuid": "bebc15ffa7e6e3cf60c247632b2daaf5",
        "title": "诗社得神字",
        "author": "史浩",
        "content": "今宵文会友，作句擅清新。\n始也诗言志，终焉笔有神。\n既无折角者，宁有面墙人。\n只待逢真主，艰难七月陈。",
        "dynasty": "宋",
        "collection_info": null
    },
    {
        "uuid": "d92dfe7445630fc9679a6898bf271638",
        "title": "叔父知县庆宅并章服",
        "author": "史浩",
        "content": "芝检荧荧金缕黄，拜恩初捧鹊炉香。\n花笼丽日晖朱绶，燕啄新泥上画梁。\n歌遏行云鶑睍睆，舞飘回雪蝶轻狂。\n一巵竞祝双椿老，伫看于飞到玉堂。",
        "dynasty": "宋",
        "collection_info": null
    },
    {
        "uuid": "e15e9ddf42d3feec6a2b40f467a62a5a",
        "title": "次韵权郡钱直阁鹿鸣宴",
        "author": "史浩",
        "content": "去去无材策治安，全资风力助轻翰。\n欲平紫气频侵斗，当倩中书为脱冠。\n香入梅梢春意近，德将鲸饮玉杯残。\n珠玑更復传华衮，荣比青霄驾綵鸾。",
        "dynasty": "宋",
        "collection_info": null
    },
    {
        "uuid": "9bc8945eb45eb5be3e56eeacad7ca915",
        "title": "次韵钱直阁和吕支盐梅花",
        "author": "史浩",
        "content": "隠隠仙安迥出羣，朅来还是一番春。\n山墙倚雪凝姑射，水国临风咏洛神。\n清洗娇腮全恶粉，快飞幽馥去朝真。\n直交别浦停三弄，羞作高楼欲坠人。",
        "dynasty": "宋",
        "collection_info": null
    },
    {
        "uuid": "1ba510ea98f968a9288964da9e17dc7d",
        "title": "次韵汪元举以诗觅时季和海棠花栽",
        "author": "史浩",
        "content": "一纸淋漓醉墨鲜，锦囊连夜到溪边。\n搜求仙种宁辞远，恼乱花神不使眠。\n弄影未看妃子态，补亡先得少陵篇。\n明年应向东风裏，百遶雕栏玉步连。",
        "dynasty": "宋",
        "collection_info": null
    },
    {
        "uuid": "257fd56aede4f7b01f139442b08b4386",
        "title": "次韵王正之惊蛰有感言归",
        "author": "史浩",
        "content": "闻说天家起阿香，揽桃催杏脸无央。\n夜蟾不解照仙李，朝雨何妨梦楚王。\n知买扁舟成折柳，剩哦佳句作甘棠。\n故园风物虽云好，何必归程遽许忙。",
        "dynasty": "宋",
        "collection_info": null
    },
    {
        "uuid": "3f28f3e24ce3df42d5f8e92382df39bd",
        "title": "次韵范经干昆季昌国杂咏 酴醾花",
        "author": "史浩",
        "content": "满架犹烦雪作英，年年嚮此眼偏明。\n春迟故欲牡丹伴，韵胜还驰雅客名。\n缥缈碧裳留夜月，娉婷玉面起朝酲。\n却嫌梅蕊无才思，零落苍苔为笛声。",
        "dynasty": "宋",
        "collection_info": null
    },
    {
        "uuid": "9ae986e4403246563ad460db00f48377",
        "title": "江倅出家乐",
        "author": "史浩",
        "content": "沈沈春酌话绸缪，花月行船看拍浮。\n手束柔荑调雁柱，袖翻纹锦出香毬。\n未攀青子犹如豆，欲脍赪鳞始上鈎。\n蓬岛古来无觅处，我曹今此得真游。",
        "dynasty": "宋",
        "collection_info": null
    },
    {
        "uuid": "37e15a7f19fa23bdf8375470f939c820",
        "title": "范干招兄显道",
        "author": "史浩",
        "content": "片帆落处是三山，绝景尘居了不关。\n梦草池塘如有得，对床风雨亦非艰。\n骑鲸渡海风生腋，挥麈谈玄笑满颜。\n从此清名追二陆，锦囊赓和不容閒。",
        "dynasty": "宋",
        "collection_info": null
    },
    {
        "uuid": "580e6f82e95e8808675563a80145fd9b",
        "title": "杂兴  其一",
        "author": "史浩",
        "content": "人言铨选异堂除，我笑兹言亦太迂。\n四海九州均一治，六曹三省岂殊途。\n春风到处林无槁，夏雨通时物尽濡。\n会得只将忠实报，门生恩府漫称呼。",
        "dynasty": "宋",
        "collection_info": null
    },
    {
        "uuid": "8394391170fe85917307dc80dee41945",
        "title": "杂兴  其二",
        "author": "史浩",
        "content": "世间谀佞枉求多，忠实由来曷可磨。\n谋寝两淮须仗汲，乱消六馆独由何。\n当年乌府心无挠，今日鸾台道不颇。\n若也随时效谀佞，岂能功业许巍峩。",
        "dynasty": "宋",
        "collection_info": null
    },
    {
        "uuid": "746ff8e9496534de94735e43c8aaabea",
        "title": "杂兴  其三",
        "author": "史浩",
        "content": "人材莫谓世全无，用则贤良弃则愚。\n孔圣既生颜闵在，周家纔起甫申俱。\n归恩报德还忠实，附热趋炎属佞谀。\n散尽田文门下客，独余冯子是名儒。",
        "dynasty": "宋",
        "collection_info": null
    },
    {
        "uuid": "e684b64e6324a2b37c09d020f5ea9bab",
        "title": "杂兴  其四",
        "author": "史浩",
        "content": "世间无处是坚牢，富贵功名亦谩劳。\n一昃一盈天外月，再生再汐海中潮。\n红尘衮衮知何补，白髮骎骎谁得饶。\n加我数年专读易，定须轻举到烟霄。",
        "dynasty": "宋",
        "collection_info": null
    },
    {
        "uuid": "f1ff6cb089facc50512fcad490643a6f",
        "title": "送商筑叟赴南省",
        "author": "史浩",
        "content": "少微烨烨瑞光开，壮士昂头出草莱。\n健笔伫倾三峡水，晴空争听一声雷。\n恩承淡墨金门启，宴锡奇花玉女栽。\n预想春风掉归鞅，西郊翠霭上衣来。",
        "dynasty": "宋",
        "collection_info": null
    },
    {
        "uuid": "fcdada2c3b90fedcf687b990e98edd00",
        "title": "次韵商筑叟雪",
        "author": "史浩",
        "content": "风威云势两徘徊，故遣瑶花扑面来。\n兔苑芳菲谈笑得，玉京门阙等閒开。\n光浮编简浑疑月，香入杯觞始认梅。\n为报寒乡几冰室，功成却拟放春回。",
        "dynasty": "宋",
        "collection_info": null
    },
    {
        "uuid": "34b40954391bea048ec93ce8f9db3f2e",
        "title": "上平江守徐侍郎生日  其一",
        "author": "史浩",
        "content": "翼轸腾光万代尊，地灵人杰萃侯门。\n紫芝秀宇尘无染，黄宪澄波挠不浑。\n泥湿丹书双彩凤，香凝画戟两朱轮。\n生朝有客成飘泊，犹寄巢莲碧玉樽。",
        "dynasty": "宋",
        "collection_info": null
    },
    {
        "uuid": "98764e5d04d51599fc454404c80c97f5",
        "title": "上平江守徐侍郎生日  其二",
        "author": "史浩",
        "content": "时节文章与盛衰，我公端合振中微。\n玉锋修满姮娥月，天巧分残织女机。\n正始风流回治世，豫章宗派得传衣。\n知音久矣烦牙颊，一瓣炉熏心所归。",
        "dynasty": "宋",
        "collection_info": null
    },
    {
        "uuid": "f3208adf21e80031f40d5d1ec687b712",
        "title": "上绍兴守俞阁学生日  其一",
        "author": "史浩",
        "content": "扶舆光气拥清苕，竦记真儒载诞朝。\n天令聿新青帝律，王正初御紫宸朝。\n已开师幕居东陕，行握台符侍九霄。\n春醑如渑介眉寿，亦应兼喜颂陈椒。",
        "dynasty": "宋",
        "collection_info": null
    },
    {
        "uuid": "8940bcd593093a65c635c547b18dcada",
        "title": "上绍兴守俞阁学生日  其二",
        "author": "史浩",
        "content": "试向黄堂寿我公，庞眉齯齿气冲融。\n乌飞会看三松老，鲸饮何辞百榼空。\n的皪方瞳曜迟日，扶踈绿鬓受春风。\n摩挲铜狄长安道，肉眼它年记此翁。",
        "dynasty": "宋",
        "collection_info": null
    },
    {
        "uuid": "1ac5e46f1d5e96f84bb9bd647c3ab0c5",
        "title": "上绍兴守俞阁学生日  其三",
        "author": "史浩",
        "content": "自从㦸钺临东阃，恋恋车尘拜紫芝。\n排雾已逢回阮眼，持蠡谁解测黄陂。\n知音不借一人誉，走驿聊驰千岁诗。\n桃李从今满天下，月明乌鹊得依枝。",
        "dynasty": "宋",
        "collection_info": null
    },
    {
        "uuid": "40a4dffcd0434a802ae6797f72669aa0",
        "title": "次韵高宰谢朱倅惠酒",
        "author": "史浩",
        "content": "仙庐深倚翠微间，酬答风烟肯暂閒。\n不遣长须干美政，却驰双榼破愁颜。\n句高饭颗人应瘦，醉着河阳鬓未班。\n楚客秋情正无頼，併须乞取展眉山。",
        "dynasty": "宋",
        "collection_info": null
    },
    {
        "uuid": "bbf3a79cba9eaf04c1179f266d46202b",
        "title": "上曹守徽猷生日  其一",
        "author": "史浩",
        "content": "东皇缥仗下层云，来驾和风再浃辰。\n勋阀此时生鸑鷟，天家满意抱麒麟。\n方瞳的皪辉迟日，绿鬓扶踈受早春。\n太史谈公甚奇异，老人星即是前身。",
        "dynasty": "宋",
        "collection_info": null
    },
    {
        "uuid": "e3272d9d6c61aa584361ed3fc5e70c64",
        "title": "上曹守徽猷生日  其二",
        "author": "史浩",
        "content": "天圣阴功天下母，庆源重此毓英髦。\n政区贤否澄冰鑑，诗得江山妙泪毫。\n已使列城歌既醉，可无众口赋崧高。\n油幢谁道容温席，行从君王宴碧桃。",
        "dynasty": "宋",
        "collection_info": null
    },
    {
        "uuid": "dab8aef5a7d09dc3efc3efdd0e79cf92",
        "title": "上高提举生日  其一",
        "author": "史浩",
        "content": "淡荡春光二月余，鬰葱佳气霭扶舆。\n杏园高萼红千颗，银汉新蟾玉一梳。\n控鹤暂辞仙府籍，观风聊拥使星车。\n香萦画㦸簪裾盍，赢得长生几卷书。",
        "dynasty": "宋",
        "collection_info": null
    },
    {
        "uuid": "45bf553d537b8f02ffbda3d5eddf2432",
        "title": "上高提举生日  其二",
        "author": "史浩",
        "content": "圣主龙飞念故人，侯门雨露一番新。\n登瀛已宠皇华贵，被綵专荣白髮亲。\n好语旧闻千岁鹤，仁风今扇七州春。\n定知福寿无边际，坐看云来舞绣茵。",
        "dynasty": "宋",
        "collection_info": null
    },
    {
        "uuid": "bd818ff9bd83cccbab0fcf097a690208",
        "title": "拟进讲筵尚书终篇锡宴诗  其一",
        "author": "史浩",
        "content": "煌煌典诰炳丹青，圣主于今集大成。\n已究商周真灏噩，固知尧禹本聪明。\n神驰帝乐翔云海，恩逐天香到酒觥。\n下拜龙威瞻咫尺，羣臣始觉倍光生。",
        "dynasty": "宋",
        "collection_info": null
    },
    {
        "uuid": "1d484b6d9bb16c305a22465ae6855551",
        "title": "拟进讲筵尚书终篇锡宴诗  其二",
        "author": "史浩",
        "content": "蚤朝论道沃宸聪，更许经生侍九重。\n万卷精微归一览，小儒糟粕受三冬。\n明兼舜目超唐汉，宴锡需云法祖宗。\n愧乏涓尘裨海岳，今辰亦得奉舂容。",
        "dynasty": "宋",
        "collection_info": null
    },
    {
        "uuid": "86380ae788044467bead66d2c281e552",
        "title": "寄题蒋学正三径庵  其一",
        "author": "史浩",
        "content": "浮名两角竞蜗牛，举世谁人肯罢休。\n鼻祖独能轻汉魏，耳孙宁不慕羊求。\n似闻竹外三家市，犹占溪头十里秋。\n安得枯藤破烟暝，细寻佳处赋清幽。",
        "dynasty": "宋",
        "collection_info": null
    },
    {
        "uuid": "5f005ffca6f79e5a6b9b05fc819045ba",
        "title": "寄题蒋学正三径庵  其二",
        "author": "史浩",
        "content": "纷纷俗子信么么，过眼何须问唯阿。\n三径固知皆坦路，一庵聊復障颓波。\n陶潜彭泽思松菊，贺老鑑湖吟芰荷。\n闻说与君同得道，月明风静每相过。",
        "dynasty": "宋",
        "collection_info": null
    },
    {
        "uuid": "fb3cb1e8f3606956ed178fab02aac160",
        "title": "次韵陈春卿眇云轩  其一",
        "author": "史浩",
        "content": "修竹丛中屋半楹，坐来天际数峯青。\n定知俗物不挂眼，只许飞云过短櫺。",
        "dynasty": "宋",
        "collection_info": null
    },
    {
        "uuid": "7b5ac2a7f9bc29232b8d4a6672770e8d",
        "title": "次韵陈春卿眇云轩  其二",
        "author": "史浩",
        "content": "油然肤寸起岩峦，萦抱山腰玉带宽。\n会作旱天三日雨，莫将空阔等閒看。",
        "dynasty": "宋",
        "collection_info": null
    },
    {
        "uuid": "48966c66e3ebabe00f4847ce1f8a2edc",
        "title": "下水庵晓望偶题",
        "author": "史浩",
        "content": "踈树梢头露晓星，薄寒侵榻睡初醒。\n沙鸥何处惊飞起，点破遥山一抹青。",
        "dynasty": "宋",
        "collection_info": null
    },
    {
        "uuid": "e8d7576ac12eb37732a2ea3275057fbe",
        "title": "次韵范干闻画眉鸟声",
        "author": "史浩",
        "content": "春风着意舞长杨，中有珍禽口尚黄。\n曾闻章台看眉妩，故应学得汉家粧。",
        "dynasty": "宋",
        "collection_info": null
    },
    {
        "uuid": "6fd29d1540cc2154196a297003e0ebed",
        "title": "题左举善郊居四绝 草堂",
        "author": "史浩",
        "content": "莫随朝叩合休休，万里今谁没白鸥。\n付与幽人几椽屋，不须吴咏忆扁舟。",
        "dynasty": "宋",
        "collection_info": null
    },
    {
        "uuid": "5e389b4b29f6d8cd745fa9ca363b49e0",
        "title": "题左举善郊居四绝 听松",
        "author": "史浩",
        "content": "不吟柳绿与桃红，久要论交十八公。\n想得阶前月如翦，独将双耳立西风。",
        "dynasty": "宋",
        "collection_info": null
    },
    {
        "uuid": "1cbf1e47d5e469de7c01240d06283135",
        "title": "题左举善郊居四绝 浮香",
        "author": "史浩",
        "content": "横枝靓立碧山傍，喷得幽香度短墙。\n更欲移筇约和靖，小风吹月咏沧浪。",
        "dynasty": "宋",
        "collection_info": null
    },
    {
        "uuid": "23f2784fb2e0d184619ddcd2f6fb3fed",
        "title": "题左举善郊居四绝 总相宜堂",
        "author": "史浩",
        "content": "自倚倾城绰约娘，不争时世作新粧。\n若将西子相唐突，正恐莲花似六郎。",
        "dynasty": "宋",
        "collection_info": null
    },
    {
        "uuid": "cac8a9905d8f058bb608c4281f25c291",
        "title": "题处州录参厅平远楼",
        "author": "史浩",
        "content": "山川着意吐幽奇，秾淡风烟总令姿。\n大似鹅溪垂数幅，饱看摩诘画中诗。",
        "dynasty": "宋",
        "collection_info": null
    },
    {
        "uuid": "cdc513e2574755852acf598c10eca71a",
        "title": "次韵恩平郡王晚步",
        "author": "史浩",
        "content": "步履蘅皋取次游，日华清淡雨云浮。\n天公不喜烧银烛，乞与归途玉一鈎。",
        "dynasty": "宋",
        "collection_info": null
    },
    {
        "uuid": "5076a6c9a2ddd36a2e33015d2925dd53",
        "title": "次韵馆中秋香  其一",
        "author": "史浩",
        "content": "庭前高下碧玉树，秋日奈兹风露何。\n两度开花君莫问，为渠天近得香多。",
        "dynasty": "宋",
        "collection_info": null
    },
    {
        "uuid": "4cb8022ca377fc9515a8f5c736652125",
        "title": "次韵馆中秋香  其二",
        "author": "史浩",
        "content": "亭亭万叶翦青罗，岂为冰霜便改柯。\n满着珠玑间金粟，倩谁纤手剖天鹅。",
        "dynasty": "宋",
        "collection_info": null
    },
    {
        "uuid": "a84b2293bf99a317f10e1d1ea04b3149",
        "title": "分题得花露双字韵",
        "author": "史浩",
        "content": "凝红湿翠媚春江，残月幽香度晓窗。\n正恐枝头珠作颗，冷惊宿蝶去双双。",
        "dynasty": "宋",
        "collection_info": null
    },
    {
        "uuid": "6d31d8d26a1aa02fafa83f0467519280",
        "title": "题雪窦随鳬岩",
        "author": "史浩",
        "content": "纷纷飞雪堕青天，穷彻随鳬信有源。\n想得王乔之帝所，每来岩下涤潺湲。",
        "dynasty": "宋",
        "collection_info": null
    },
    {
        "uuid": "ba7772247581f74b526316aa8152cb64",
        "title": "因见父老云东湖九百九十顷七十二溪故有是作",
        "author": "史浩",
        "content": "东湖九百九十顷，七十二溪攒翠波。\n乞我扁舟任飘泊，却敲明月叫渔歌。",
        "dynasty": "宋",
        "collection_info": null
    },
    {
        "uuid": "075ea950b059ac02b44fdbda92fe4e75",
        "title": "次韵冯圆中木犀六言",
        "author": "史浩",
        "content": "碧玉闹粧金粟，香随烟雾横斜。\n更欲移筇问讯，前山几度云遮。",
        "dynasty": "宋",
        "collection_info": null
    },
    {
        "uuid": "88c87b3bcdd9d4ef7216f040930e7e84",
        "title": "和建王春晚园中赏翫",
        "author": "史浩",
        "content": "静院朝回静鼓琴，浴沂新咏间清音。\n燕閒未省忘稽古，始信贤王宝寸阴。",
        "dynasty": "宋",
        "collection_info": null
    },
    {
        "uuid": "0d0e69083e9e4ab3fa681e47758cd4bc",
        "title": "题严陵钓台",
        "author": "史浩",
        "content": "功名于道九牛毛，无怪先生抵死逃。\n漠漠桐江千古后，云台何似钓台高。",
        "dynasty": "宋",
        "collection_info": null
    },
    {
        "uuid": "fa1b0322e5bfaa36a6ed514ca946601f",
        "title": "题雪窦飞雪亭",
        "author": "史浩",
        "content": "苍岷万仞起岩峦，悬瀑霏霏六月寒。\n波及下方俱润泽，人间须作六花看。",
        "dynasty": "宋",
        "collection_info": null
    },
    {
        "uuid": "e2a6c26a7271ecba94c50e968108fcac",
        "title": "题雪窦妙峯亭",
        "author": "史浩",
        "content": "松篁一径曲通桥，直上危亭十里遥。\n但觉羣生俱俯首，不知身已在云霄。",
        "dynasty": "宋",
        "collection_info": null
    },
    {
        "uuid": "b076e983c5553afb1dc489555210416c",
        "title": "丁酉八月十三日夜以经筵官番宿翰苑予十五年前曾为学士  其一",
        "author": "史浩",
        "content": "玉堂夜直看蝇头，烛尽双莲兴未休。\n檐外忽惊凉月在，正移花影到银鈎。",
        "dynasty": "宋",
        "collection_info": null
    },
    {
        "uuid": "bd367b9a1e84a73f9db2f9cabcacc70f",
        "title": "丁酉八月十三日夜以经筵官番宿翰苑予十五年前曾为学士  其二",
        "author": "史浩",
        "content": "忆昔初为鳌禁游，油拳草制拜公侯。\n沈思十五年前事，壮志消磨雪满头。",
        "dynasty": "宋",
        "collection_info": null
    },
    {
        "uuid": "e8c450c608dee92e5e51a2d42ad43c7e",
        "title": "丁酉八月十三日夜以经筵官番宿翰苑予十五年前曾为学士  其三",
        "author": "史浩",
        "content": "青烟漠漠已潜收，但见银潢双派流。\n白玉一轮尤皎洁，始知后夜是中秋。",
        "dynasty": "宋",
        "collection_info": null
    },
    {
        "uuid": "47750238bb33e2c109ae6dbc1c3f4acf",
        "title": "野庵分题 和镇国闻笛",
        "author": "史浩",
        "content": "碧溪浮月练光寒，一曲风传到枕前。\n应在南楼尽深处，玉梅飞坠学榆钱。",
        "dynasty": "宋",
        "collection_info": null
    },
    {
        "uuid": "c00b02144a4c581e7a6094b716bb5afd",
        "title": "野庵分题 苔钱",
        "author": "史浩",
        "content": "谁将翠靥出青箱，散在瑶阶作孔方。\n好是楼头三弄后，田田买断落梅香。",
        "dynasty": "宋",
        "collection_info": null
    },
    {
        "uuid": "fc7c29a2415c939c35aceb9a1c550d99",
        "title": "野庵分题 草茵",
        "author": "史浩",
        "content": "眼眩初疑绿锦张，风回犹带袜尘香。\n连堤费尽天孙巧，乞与行人卧夕阳。",
        "dynasty": "宋",
        "collection_info": null
    },
    {
        "uuid": "f522184c5a698b1eb4ff9e29adebf2b5",
        "title": "野庵分题 野望",
        "author": "史浩",
        "content": "閒云黯淡草萋萋，楚泽风高雁阵低。\n拟倩王维画平远，正须六幅翦鹅溪。",
        "dynasty": "宋",
        "collection_info": null
    },
    {
        "uuid": "addbe4a2224aa2fa279c8dd82766e139",
        "title": "野庵分题 笋指",
        "author": "史浩",
        "content": "春来初见着斑衣，一束纤纤玉未肥。\n试捧银笙按工尺，听君一曲阮郎归。",
        "dynasty": "宋",
        "collection_info": null
    },
    {
        "uuid": "f92dae4d6cf23c4dc0a86116e17f8bf8",
        "title": "野庵分题 羞",
        "author": "史浩",
        "content": "隠隠双娥翠黛攒，半遮团扇下云端。\n背人不语为何事，娇怯应嫌众目看。",
        "dynasty": "宋",
        "collection_info": null
    },
    {
        "uuid": "824cc984aa88570dddd58748251cde03",
        "title": "野庵分题 笔架",
        "author": "史浩",
        "content": "四友文房相与俱，管城偏是一豪儒。\n自从乞得珊瑚枕，还有周公梦也无。",
        "dynasty": "宋",
        "collection_info": null
    },
    {
        "uuid": "3aeb98f2ac75dd3035796af05612eb44",
        "title": "野庵分题 柳阴",
        "author": "史浩",
        "content": "始惊妩媚作眉颦，又见青葱锁暮春。\n几度夕阳穿小院，密藏多少卖花人。",
        "dynasty": "宋",
        "collection_info": null
    },
    {
        "uuid": "17210adfa3b6ddde57629f2c13c74a71",
        "title": "野庵分题 墨香",
        "author": "史浩",
        "content": "万突长然古涧松，远烟收拾藉良工。\n胶媒酿出真消息，付与毛锥立儁功。",
        "dynasty": "宋",
        "collection_info": null
    },
    {
        "uuid": "e53b20512313830013356d257a762d5b",
        "title": "野庵分题 茶香",
        "author": "史浩",
        "content": "灵芽雨后发幽丛，剩馥先令鼻观通。\n战退睡魔三百万，枪旗果解立奇功。",
        "dynasty": "宋",
        "collection_info": null
    },
    {
        "uuid": "a5baff4004dc8f4b1ab78e419c7393d0",
        "title": "野庵分题 柳色",
        "author": "史浩",
        "content": "何处朱门窈窕深，萧然一径绿成阴。\n回眸却笑阳关道，匹马区区走到今。",
        "dynasty": "宋",
        "collection_info": null
    },
    {
        "uuid": "23641a8c773c308789374d54e8ca9785",
        "title": "野庵分题 梅",
        "author": "史浩",
        "content": "清洗娇腮全恶粉，暗飞幽馥去朝真。\n直教别浦停三弄，羞作高楼欲坠人。",
        "dynasty": "宋",
        "collection_info": null
    },
    {
        "uuid": "352fab6983b1577033d29fbe78dd9454",
        "title": "野庵分题 香雾",
        "author": "史浩",
        "content": "袅袅龙涎百和芳，须臾轻蔼徧兰堂。\n捧炉仙子云鬟湿，不学公超妖幻方。",
        "dynasty": "宋",
        "collection_info": null
    },
    {
        "uuid": "06e0fc9aa61a938ca5950fd6bfca6196",
        "title": "次韵张汉卿",
        "author": "史浩",
        "content": "钓竿方欲展丝纶，独向山房访可人。\n但觉烟霞随步武，不知身已在三神。",
        "dynasty": "宋",
        "collection_info": null
    },
    {
        "uuid": "f226068022b01df070c6b6a1a3805667",
        "title": "又次韵汉卿  其一",
        "author": "史浩",
        "content": "本是飘然不繫船，迩来清兴为梅牵。\n小春枝上含珠颗，蜡屐还须破晚烟。",
        "dynasty": "宋",
        "collection_info": null
    },
    {
        "uuid": "d3fa4eed24e8749d6e93623e49b7ff35",
        "title": "又次韵汉卿  其二",
        "author": "史浩",
        "content": "利锁名缰此幻身，故园一别五经春。\n而今乞得归来后，夜鹤朝猿不怨人。",
        "dynasty": "宋",
        "collection_info": null
    },
    {
        "uuid": "fc300dd9233e6a1724dc451ed951ba03",
        "title": "次韵汉卿谩赋",
        "author": "史浩",
        "content": "夫君胸次炯氷壶，坐受沧溟万壑输。\n付与笔端为雨露，九天神物夜惊呼。",
        "dynasty": "宋",
        "collection_info": null
    },
    {
        "uuid": "320cb8745f470602d7a88ea6ce95df07",
        "title": "咏閒",
        "author": "史浩",
        "content": "幽蹊亲见花苞拆，静室频看香篆移。\n莫道閒中无事业，此般消息有谁知。",
        "dynasty": "宋",
        "collection_info": null
    },
    {
        "uuid": "59331394d3cc905b5498de53942c4500",
        "title": "还乡后十月作  其一",
        "author": "史浩",
        "content": "后园三径欲重开，一曲新从君赐来。\n有愧莱公勋业盛，平生无地起楼台。",
        "dynasty": "宋",
        "collection_info": null
    },
    {
        "uuid": "dfc6e0586f030aa2d7065991f7998b1d",
        "title": "还乡后十月作  其二",
        "author": "史浩",
        "content": "乞得閒身正首丘，朝猿夜鹤怨皆休。\n静观心地浑无事，祇有君王恩未酬。",
        "dynasty": "宋",
        "collection_info": null
    },
    {
        "uuid": "716bacb2a9036cc88d3a800a3358aac9",
        "title": "还乡后十月作  其三",
        "author": "史浩",
        "content": "钟鼓园林无尽乐，交游息绝到春閒。\n予今方寸无偏系，似处陶裴季孟间。",
        "dynasty": "宋",
        "collection_info": null
    },
    {
        "uuid": "bf1ffd8d077510767a11a8339d88a7ad",
        "title": "次韵郑郎中作四明谢遗尘九题走笔不二 石窗",
        "author": "史浩",
        "content": "峻极生从地势坤，擎天一柱四窗存。\n有时空洞来龙驾，列岳灵祇尽骏奔。",
        "dynasty": "宋",
        "collection_info": null
    },
    {
        "uuid": "ccc4e7a307a41c0d67eae3da4da068ee",
        "title": "次韵郑郎中作四明谢遗尘九题走笔不二 过云",
        "author": "史浩",
        "content": "苍苍廿里籍仙踪，出岫无心瑞霭浓。\n南北往来蹊径熟，故应环佩日相从。",
        "dynasty": "宋",
        "collection_info": null
    },
    {
        "uuid": "8dec621d5950022c2e15f180c4ecc129",
        "title": "次韵郑郎中作四明谢遗尘九题走笔不二 云南",
        "author": "史浩",
        "content": "向阳一麓与天齐，鸡犬遥闻只隔溪。\n俗客未应容易到，是间唯许羽人栖。",
        "dynasty": "宋",
        "collection_info": null
    },
    {
        "uuid": "713958feff005e533c469e4e75972e63",
        "title": "次韵郑郎中作四明谢遗尘九题走笔不二 云北",
        "author": "史浩",
        "content": "云北人言是北溟，修鳞可驾上金庭。\n高风已得扶摇便，聊向虚窗聚德星。",
        "dynasty": "宋",
        "collection_info": null
    },
    {
        "uuid": "e5cf1434660d28eacfbb6149d9f2d10f",
        "title": "次韵郑郎中作四明谢遗尘九题走笔不二 鹿亭",
        "author": "史浩",
        "content": "谁将此物命危亭，漏洩知因甫里生。\n渴饮云浆饥沆瀣，笑渠凡质食蒿萍。",
        "dynasty": "宋",
        "collection_info": null
    },
    {
        "uuid": "40124298ec36d5ffce635ca08ab05570",
        "title": "次韵郑郎中作四明谢遗尘九题走笔不二 樊榭",
        "author": "史浩",
        "content": "从来此地隔凡尘，多是嬴秦避世人。\n檐外饱闻丹凤味，阶前更看舞麒麟。",
        "dynasty": "宋",
        "collection_info": null
    },
    {
        "uuid": "61d4920676e80272c6c5f8afdeb67f9a",
        "title": "次韵郑郎中作四明谢遗尘九题走笔不二 潺湲洞",
        "author": "史浩",
        "content": "金作栏干玉作塘，莲漪一派注仙乡。\n涓涓波及人间世，雪窦山前白练长。",
        "dynasty": "宋",
        "collection_info": null
    },
    {
        "uuid": "daf258e756f87f52d3e62e9c83aa9507",
        "title": "次韵郑郎中作四明谢遗尘九题走笔不二 青櫺子",
        "author": "史浩",
        "content": "羽幰新从帝所回，余欢未尽玳筵开。\n醉抛青子香泥上，留与王家取次栽。",
        "dynasty": "宋",
        "collection_info": null
    },
    {
        "uuid": "97635160eef845dfa0eb6b94e86d7eed",
        "title": "次韵郑郎中作四明谢遗尘九题走笔不二 鞠侯",
        "author": "史浩",
        "content": "乌鞠攀缘日往还，人间仰视在天端。\n如今蕙帐休惊晓，林下衰翁已挂冠。",
        "dynasty": "宋",
        "collection_info": null
    },
    {
        "uuid": "0292f7f501074882fee88c73015034cd",
        "title": "又一绝",
        "author": "史浩",
        "content": "能比桃源去路迷，洞天乞得在湖西。\n南雷九咏增光甚，多谢雄篇再品题。",
        "dynasty": "宋",
        "collection_info": null
    },
    {
        "uuid": "d3d9b751f8ec8e93966cab7f6d744cfe",
        "title": "用文叔州字韵和飓风诗",
        "author": "史浩",
        "content": "西帝风行杀气秋，丘陵草木尽虔刘。\n要令地轴平如掌，混一车书四百州。",
        "dynasty": "宋",
        "collection_info": null
    },
    {
        "uuid": "4a4855230c798b237d94712fabc4a48b",
        "title": "和九日赐宴琼林苑",
        "author": "史浩",
        "content": "鸣跸登高秋暮天，西郊辇路直如絃。\n禁园花覆千官醉，愈觉君恩湛湛然。",
        "dynasty": "宋",
        "collection_info": null
    },
    {
        "uuid": "2f4a07cbc624db61f1df62ad6ca49dcc",
        "title": "和竹裏",
        "author": "史浩",
        "content": "霜筠万箇遶云根，中作茅檐据水村。\n踈处只容猿鹤过，了无俗客敢登门。",
        "dynasty": "宋",
        "collection_info": null
    },
    {
        "uuid": "cd68252e3e09cf44e6ea71098375de7b",
        "title": "和夜直",
        "author": "史浩",
        "content": "金莲双烛渐烧残，青琐珑璁月影寒。\n五色丝纶朝入奏，天街花露已阑干。",
        "dynasty": "宋",
        "collection_info": null
    },
    {
        "uuid": "92bad5e04370d2962aa93140dab37d71",
        "title": "和杨柳",
        "author": "史浩",
        "content": "绿衣濯濯红粧靓，春半园林露未晞。\n正似佳人与才子，倚窗深处淡相宜。",
        "dynasty": "宋",
        "collection_info": null
    },
    {
        "uuid": "a6434d93e500ececf4c5a46ad5002f60",
        "title": "和钟山晚步",
        "author": "史浩",
        "content": "幽溪细雨落轻花，无限舂锄立岸沙。\n苦竹黄芦迷望眼，孤烟起处是人家。",
        "dynasty": "宋",
        "collection_info": null
    },
    {
        "uuid": "cd48d2c6454a061ec72cb15f173bf200",
        "title": "和道傍大松人取以为明",
        "author": "史浩",
        "content": "夭矫龙鳞众欲攀，肯随蒿艾老空山。\n便教不受栋梁用，犹作光明满世间。",
        "dynasty": "宋",
        "collection_info": null
    },
    {
        "uuid": "4b6326199f51e16c96e3562f5730676c",
        "title": "和同熊伯通自定林过悟真",
        "author": "史浩",
        "content": "欲寻云屋煮新茶，领客行寻一径斜。\n遐想当时挂纱帽，笑看碗面白浮花。",
        "dynasty": "宋",
        "collection_info": null
    },
    {
        "uuid": "2f1a8ea42a3761657cded243cc386ed2",
        "title": "和城北",
        "author": "史浩",
        "content": "春温初褪鹤绫袍，已觉东风绽小桃。\n搘策城阴无限景，秦淮波阔蒋山高。",
        "dynasty": "宋",
        "collection_info": null
    },
    {
        "uuid": "8c966bf21ca202167327e857dd3efe78",
        "title": "和答东流顿令罢官阻风",
        "author": "史浩",
        "content": "解印今朝去有期，何须更勒北山移。\n了知风伯恳留意，正是攀辕卧辙时。",
        "dynasty": "宋",
        "collection_info": null
    },
    {
        "uuid": "8e7ec66ae6601177c9dc86057792b500",
        "title": "和斜径",
        "author": "史浩",
        "content": "风拂繁阴开曲径，云移寸碧出遥岑。\n柳枝濯濯嫌烟淡，荷叶田田怯水深。",
        "dynasty": "宋",
        "collection_info": null
    },
    {
        "uuid": "813a8f52f078b88ee867684807755f92",
        "title": "和雨晴",
        "author": "史浩",
        "content": "不管狂风横雨催，小园日日有花开。\n羣仙恐湿凌波袜，戏蹴香红衬绿苔。",
        "dynasty": "宋",
        "collection_info": null
    },
    {
        "uuid": "1564b202861f87f96465c8dc14b3c80a",
        "title": "和乌石",
        "author": "史浩",
        "content": "梅花一径万重山，冈外浮云去住间。\n莫恨寻幽无侣伴，世途能有几人閒。",
        "dynasty": "宋",
        "collection_info": null
    },
    {
        "uuid": "465c028a115ed6389098a3f78a53a3a3",
        "title": "和乌塘",
        "author": "史浩",
        "content": "云遶青山水遶堤，游人陌上手同携。\n遗簪坠珥欢方洽，只恐楼头日欲西。",
        "dynasty": "宋",
        "collection_info": null
    },
    {
        "uuid": "7491dadbe0db50fbf4eb2f1d997d6871",
        "title": "和奉和严公军城早秋",
        "author": "史浩",
        "content": "金飇猎猎受降旌，虎帐纍纍细柳营。\n坐屈遐荒三百万，何须掠地与屠城。",
        "dynasty": "宋",
        "collection_info": null
    },
    {
        "uuid": "822c2d2249e83bf974147ec103928fdf",
        "title": "和从韦明府觅绵竹",
        "author": "史浩",
        "content": "县以竹名佳致在，令君节与竹俱高。\n何妨乞取千竿翠，月影翻风似碧涛。",
        "dynasty": "宋",
        "collection_info": null
    },
    {
        "uuid": "b99687f42b9c6924b3e0c555d7c50fe7",
        "title": "和杜中书九日",
        "author": "史浩",
        "content": "佳人通夕赏重阳，醉尽楼边白玉缸。\n莫遣飞霜到丛菊，恐惊宿蝶去双双。",
        "dynasty": "宋",
        "collection_info": null
    },
    {
        "uuid": "ab9b221eed6e25ad052250173e35493c",
        "title": "和春晚题韦家亭子",
        "author": "史浩",
        "content": "马蹄轻蹙落花香，三月芳菲堕渺茫。\n正好留春开雅宴，危亭羣幕已高张。",
        "dynasty": "宋",
        "collection_info": null
    },
    {
        "uuid": "365a2c40fa26faa99e064ca58b8fe132",
        "title": "和朱坡绝句",
        "author": "史浩",
        "content": "芳华三月只些儿，生怕春林鸟唤归。\n寄与东君须久住，勿容一片落花飞。",
        "dynasty": "宋",
        "collection_info": null
    },
    {
        "uuid": "9820ef52857fd6b12e6d7e6287d118c6",
        "title": "和重送国棋王逢",
        "author": "史浩",
        "content": "前身应是奕秋徒，自谓人间敌手无。\n君去尚留边角势，为君题作烂柯图。",
        "dynasty": "宋",
        "collection_info": null
    },
    {
        "uuid": "a642d2f9f7b8212cb47d0a3093440646",
        "title": "和题水口草市",
        "author": "史浩",
        "content": "饭裹绿荷朝趁市，香浮青瓮晚登楼。\n凭谁写入鹅溪绢，一簇人烟古渡头。",
        "dynasty": "宋",
        "collection_info": null
    },
    {
        "uuid": "cd8582223c67e97e3542829ee4c60489",
        "title": "和泊秦淮",
        "author": "史浩",
        "content": "一叶轻舠倚岸沙，沙边灯火几人家。\n夜来江阔天无际，唯见银蟾辊浪花。",
        "dynasty": "宋",
        "collection_info": null
    },
    {
        "uuid": "9e71119a854e38be8975d6cc58a4313d",
        "title": "即席赋木芙蓉",
        "author": "史浩",
        "content": "盈盈伫立傲秋霜，露染臙脂作靓粧。\n正似瑶池见金母，醉归未脱绿云裳。",
        "dynasty": "宋",
        "collection_info": null
    },
    {
        "uuid": "6da9dc1dadd678d3166399160cd1df15",
        "title": "弥坚小圃小春见梅",
        "author": "史浩",
        "content": "孤根十月已先温，不待青春入烧痕。\n冷艷一枝何处看，竹边池阁水边村。",
        "dynasty": "宋",
        "collection_info": null
    },
    {
        "uuid": "f4650894558927b4b36bc46f753416db",
        "title": "棠阴得明字",
        "author": "史浩",
        "content": "蔽芾甘棠遶讼庭，日高碎影更纵横。\n直教憩处无人迹，始信康公教化明。",
        "dynasty": "宋",
        "collection_info": null
    },
    {
        "uuid": "d07f712bd70f8aaa918c37661cc1a8a9",
        "title": "砚纹得明字",
        "author": "史浩",
        "content": "歙水端溪各擅名，刷丝鸜鹆眼分明。\n不因守黑谈玄辈，奇璞缘何见管城。",
        "dynasty": "宋",
        "collection_info": null
    },
    {
        "uuid": "5d467a5892abe73f2e0c07238a57e587",
        "title": "阿育王山有松万株乞亭名于真隠居士榜曰松风陆务观作诗因次韵",
        "author": "史浩",
        "content": "飕飕万峰顶，宇宙尽闻声。\n会得真消息，知予是强名。",
        "dynasty": "宋",
        "collection_info": null
    },
    {
        "uuid": "cd99f119b6da43cb52dfac913e2a093e",
        "title": "瓜州渡头六言",
        "author": "史浩",
        "content": "竹叶舟中渔父，瓜州渡口人家。\n占得烟波活计，全胜富贵生涯。",
        "dynasty": "宋",
        "collection_info": null
    },
    {
        "uuid": "9c14ffb550a87195105555711f86f116",
        "title": "饯徽州李守  其一",
        "author": "史浩",
        "content": "当年仗策扣军戏，已有昌言简帝知。\n目见飞龙升白水，手扶赫日上咸池。\n飘萍一世其如命，剖竹专城会得时。\n三十六峰方秀发，可无佳致付新诗。",
        "dynasty": "宋",
        "collection_info": null
    },
    {
        "uuid": "04214360b88494df137780f530a2af77",
        "title": "饯徽州李守  其二",
        "author": "史浩",
        "content": "九重翔凤舞丝纶，圣主临朝见故人。\n德友再生洙水上，客星今起钓台滨。\n紫荷欲待明光晓，红旆先行泽国春。\n祖帐岂须怀别思，来年马首向城闉。",
        "dynasty": "宋",
        "collection_info": null
    },
    {
        "uuid": "796afb48e98d7edf32cbfe3a1fb20420",
        "title": "次韵周祭酒所和馆中雪诗  其一",
        "author": "史浩",
        "content": "不作当年行路难，平明下马趋朝班。\n欢声渐入玉连锁，瑞气先凝金博山。\n曾说岁穰占腊裏，更传天喜见颜间。\n归来乞与新诗句，清绝何人许共攀。",
        "dynasty": "宋",
        "collection_info": null
    },
    {
        "uuid": "0d1ea336c958f601e16e19514c4ac3c8",
        "title": "次韵周祭酒所和馆中雪诗  其二",
        "author": "史浩",
        "content": "造化工夫正不难，幻成梅柳已班班。\n清吟且可对冰柱，烂醉未应颓玉山。\n鹤冷风亭来砌下，雁迷烟渚驻云间。\n不移跬步居银阙，仙驭何劳着手攀。",
        "dynasty": "宋",
        "collection_info": null
    },
    {
        "uuid": "394397d9b0fc469d176695424b363586",
        "title": "次韵周祭酒所和馆中雪诗  其三",
        "author": "史浩",
        "content": "风急何辞上阁难，且来共住玉京班。\n一蓑已得诗中画，万迭休传海外山。\n未放微阳穿日脚，少留清影在窗间。\n莫嗔爱入西湖社，夫子龙鳞正许攀。",
        "dynasty": "宋",
        "collection_info": null
    },
    {
        "uuid": "59045e0ffb3802846fc1009255422a25",
        "title": "梅花借喜雪韵  其一",
        "author": "史浩",
        "content": "老去风光报答难，树头春律喜新班。\n忽惊断岸一番雪，便忆故园千迭山。\n斜日淡烟茅舍外，冷香幽韵竹篱间。\n玉壶虚佐寒窗静，不敢呼童取次攀。",
        "dynasty": "宋",
        "collection_info": null
    },
    {
        "uuid": "334107ae1e6f5a7c19cbd05f9c5e85df",
        "title": "梅花借喜雪韵  其二",
        "author": "史浩",
        "content": "看花容易咏花难，自古何人立首班。\n东阁五言还水部，西湖一径指孤山。\n度墙野月黄昏后，啄雪幽禽去住间。\n冷定识渠真面目，从兹桃李不须攀。",
        "dynasty": "宋",
        "collection_info": null
    },
    {
        "uuid": "ddb8d79ec9d27bf16d3a09ec4280cae9",
        "title": "梅花借喜雪韵  其三",
        "author": "史浩",
        "content": "谩取山樊作二难，祇今风味若为班。\n斜窥浅碧洛神赋，瘦怯轻寒姑射山。\n小辍殊杯清影下，竞留新绝翠微间。\n枝边青子垂垂出，金鼎成时试一攀。",
        "dynasty": "宋",
        "collection_info": null
    },
    {
        "uuid": "af0be67531cb6eb262c8335f3b4030b1",
        "title": "次韵刘国正再赋",
        "author": "史浩",
        "content": "去腊寻幽良独难，杖藜何处见斓斑。\n江村篱落雪晴路，水月池台春近山。\n纸帐朦胧来醉裏，人家依约在林间。\n西湖处士君今是，月晓多应独自攀。",
        "dynasty": "宋",
        "collection_info": null
    },
    {
        "uuid": "476c4f57f50cf5cdec845f7cc476133e",
        "title": "次韵何国博春日隔年",
        "author": "史浩",
        "content": "嶰管灰飞又一年，綵幡聊復映皤然。\n香催元日椒花酒，星点千家爆竹烟。\n未分风光销老裏，拟追欢赏到春边。\n凭谁为向东君说，莫遣寒英趁野泉。",
        "dynasty": "宋",
        "collection_info": null
    },
    {
        "uuid": "6f8baa61917a5e8f5ace7a2b02dc3aa8",
        "title": "次韵唐太博重过西湖",
        "author": "史浩",
        "content": "红尘汩汩解穷年，试说西湖思豁然。\n上下层楼涵倒影，联翩飞鸟没寒烟。\n未须梅萼催诗兴，长有春风在日边。\n安得扁舟去招隠，云窗相对听鸣泉。",
        "dynasty": "宋",
        "collection_info": null
    },
    {
        "uuid": "63f6b9611b1af13833aa2c8dc31cbb95",
        "title": "少卿杨公雅喜士左举善又东南之秀假楼居为丹壶以济人既谢以诗因出示辄次其韵",
        "author": "史浩",
        "content": "烟柳葱葱锁玉栏，楼头伟观熟窥斑。\n不因置酒垂青目，安得开窗面北山。\n尘市故知容隠者，声名无奈落人间。\n胸中剩有安民术，且把丹壶与驻颜。",
        "dynasty": "宋",
        "collection_info": null
    },
    {
        "uuid": "5bf255c778e6255159211cdd8bfab633",
        "title": "和普安郡王桂子",
        "author": "史浩",
        "content": "嫦娥屑玉醖旃檀，乞与人间秋后看。\n已向水边吟月晓，却来花下立更残。\n西风把酒休催菊，南国行歌不赋兰。\n何必秾香千万斛，鼻端须此百忧宽。",
        "dynasty": "宋",
        "collection_info": null
    },
    {
        "uuid": "7ce2c4c1fdb513b3f1475ec2f0c20d55",
        "title": "次韵恩平郡王丹桂",
        "author": "史浩",
        "content": "银潢滚滚碧流长，洗出清秋百种芳。\n着蕊半殷生桂子，离羣独立有天香。\n仙人剥啄遥相过，野老婆娑日在傍。\n正喜奇姿媚霜露，不随时世学新妆。",
        "dynasty": "宋",
        "collection_info": null
    },
    {
        "uuid": "5081152f3afb3bec39c97eae4620ca2b",
        "title": "送任秘监龙图知洪府",
        "author": "史浩",
        "content": "夫子胸中万顷宽，照人英采玉峰寒。\n难蟠凛凛虹蜺气，易舍峩峩獬豸冠。\n秋在石渠同过鴈，春回江渚却鸣鸾。\n由来内外俱行道，达者何曾异辙看。",
        "dynasty": "宋",
        "collection_info": null
    },
    {
        "uuid": "c8f0af4020caa99c7671192db79fb9fb",
        "title": "代恩平郡王赋董氏园亭",
        "author": "史浩",
        "content": "怪底王生愿卜隣，岩前有月对颐真。\n夜深清影频侵户，日永虚堂不着尘。\n能向箇中参妙旨，却于忙裏作閒身。\n朝回试解黄金带，即是毗耶彼上人。",
        "dynasty": "宋",
        "collection_info": null
    },
    {
        "uuid": "f2018a90415f947e635f25e3b7cca153",
        "title": "次韵任龙图留别",
        "author": "史浩",
        "content": "挂席桅樯倚数寻，小风吹饱思难禁。\n三千奏牍曾医国，十万兵屯已属心。\n江路踈梅春意近，楚天孤鹜晓烟沈。\n是中秀句应无限，着眼归鸿迟好音。",
        "dynasty": "宋",
        "collection_info": null
    },
    {
        "uuid": "6c86a5bee30d588cff11028725289b78",
        "title": "上普安郡王生辰  其一",
        "author": "史浩",
        "content": "朔风吹律醖霜严，帝遣神仙下斗南。\n阙月遡弦金作缕，非烟效瑞锦成岚。\n平生漫吹欣相遇，一瓣浓熏已徧参。\n欲向今朝伸善颂，世间唯有达尊三。",
        "dynasty": "宋",
        "collection_info": null
    },
    {
        "uuid": "4908150946e5901b0df98b3935219c10",
        "title": "上普安郡王生辰  其二",
        "author": "史浩",
        "content": "银潢双派毓诸昆，始信閒平不足论。\n画㦸森严韬虎豹，玉阶芬馥蔼兰荪。\n明光殿下纡莱服，命衮丛中上寿樽。\n长立首班扶帝社，是为天下爵之尊。",
        "dynasty": "宋",
        "collection_info": null
    },
    {
        "uuid": "485c9a46025b01f91b154101a6be0fbc",
        "title": "上普安郡王生辰  其三",
        "author": "史浩",
        "content": "寿乡日月缓征辕，箕翼光芒万古存。\n龟上碧莲波荡漾，鹤归华表影翩翻。\n笑看曼倩三偷果，坐阅刘晨七世孙。\n绿髮扶踈受修日，是为天下齿之尊。",
        "dynasty": "宋",
        "collection_info": null
    },
    {
        "uuid": "0a582052532e5a12126a364d1ca51ece",
        "title": "上普安郡王生辰  其四",
        "author": "史浩",
        "content": "堂堂玉立冠宗藩，中有澄波挠不浑。\n彩笔英辞追电影，黄钟和气散春温。\n不言自是行天运，独智何妨入圣门。\n忠孝一心唯戴主，是为天下德之尊。",
        "dynasty": "宋",
        "collection_info": null
    },
    {
        "uuid": "ff81468de9f53d9a5f1f07e07ade4476",
        "title": "次韵林寺簿立冬日斋祠精进寺",
        "author": "史浩",
        "content": "篮舆忽得到林间，飞鸟翩翩相与还。\n俎豆欲严来日祭，轩窗聊共此时閒。\n芬敷残菊添秋色，摇落苍梧见远山。\n夫子肝肠真锦绣，归途新句已班班。",
        "dynasty": "宋",
        "collection_info": null
    },
    {
        "uuid": "9a1f0cf9ddcf7bb549b024f320a2261d",
        "title": "次韵王龟龄校书梅花  其一",
        "author": "史浩",
        "content": "底处衝寒欲放梅，柴门雪压为伊开。\n酸风不管欹纱帽，冷艳终朝粲玉杯。\n尚觉西湖三径远，先吹东阁五言来。\n一枝入眼君须惜，莫遣高楼怨笛催。",
        "dynasty": "宋",
        "collection_info": null
    },
    {
        "uuid": "9362a20bd5e7b05e46606e821bdc17be",
        "title": "次韵王龟龄校书梅花  其二",
        "author": "史浩",
        "content": "朔风吹雪障江梅，不着诗攻不解开。\n正恐与花无半面，胡然有意及三杯。\n清凉怕逐炎炎去，澹泊曾参的的来。\n祇向茅檐露消息，华堂虚费管絃催。",
        "dynasty": "宋",
        "collection_info": null
    },
    {
        "uuid": "08d66bd1df04392cde9aa14007e251b3",
        "title": "赠杨都运持节夔路",
        "author": "史浩",
        "content": "帝城祖帐溢千夫，又遣星轺下蜀都。\n春昼预知看衣锦，秋风可但为思鲈。\n北方泉货须留地，他日车轮剩结蒲。\n万里未应怀别恨，与君元不隔江湖。",
        "dynasty": "宋",
        "collection_info": null
    },
    {
        "uuid": "5c184f24ba2cdbdcbc4cb83c87383ee1",
        "title": "次韵张台法元日书事",
        "author": "史浩",
        "content": "好事东君不惮劳，点妆梅柳见才高。\n尽输好景资元日，故遣清赍属我曹。\n锦绣忽贻新笔墨，琼瑶无以报瓜桃。\n春风染徧西湖绿，且涤金杯共漱醪。",
        "dynasty": "宋",
        "collection_info": null
    },
    {
        "uuid": "d377632b9e21decd9ca9389cf0a5fc42",
        "title": "次韵黄虚中春怀",
        "author": "史浩",
        "content": "杏园桑陌草连空，点点残红溅晚风。\n篱落喜闻营细柳，烟尘徒尔隘新丰。\n不因宣室咨梁傅，安得朝廷知弱翁。\n他日淮肥惊鹤唳，金龟似斗合须公。",
        "dynasty": "宋",
        "collection_info": null
    },
    {
        "uuid": "f146f9410486776e2e2e4650e6a643e0",
        "title": "和建王雪",
        "author": "史浩",
        "content": "春风剪水出云来，着处为花是有才。\n柳絮压盐知句丽，银杯逐马看朝回。\n已开谢砌俱堆玉，不信何郎只咏梅。\n梁苑词华萃文杰，笑渠楚国赋阳台。",
        "dynasty": "宋",
        "collection_info": null
    },
    {
        "uuid": "89a6b65594f67b079990283a2de8ccd3",
        "title": "和建王颐真庵",
        "author": "史浩",
        "content": "夫君锦绣裹肝肠，思涌秋涛溢海塘。\n曾向囊中明的砾，却来句裏得清凉。\n妙因目击初无语，神与天通自发光。\n欲识至音还太古，湖江道术两相忘。",
        "dynasty": "宋",
        "collection_info": null
    },
    {
        "uuid": "1d4ba1786b120f233f89cd3f96f1d5a2",
        "title": "次韵陈察平望有作",
        "author": "史浩",
        "content": "白旄黄钺拟亲麾，胜气俄周天四围。\n犬豕闻风先兽骇，狼狐见月已星稀。\n鬰葱非雾中原在，岌嶪神京大驾归。\n谠议更须频启沃，间无容髮是投机。",
        "dynasty": "宋",
        "collection_info": null
    },
    {
        "uuid": "c61c2692940d2d056b1cfdb4aac88f79",
        "title": "再次韵马德骏郎中  其一",
        "author": "史浩",
        "content": "父老骈肩不可麾，鑪烟争遶御班围。\n共瞻帝所天光近，更识淮壖马迹稀。\n丹扆预传雄算去，元枢先奏凯歌归。\n由来干舞苗民格，即是姚虞上上机。",
        "dynasty": "宋",
        "collection_info": null
    },
    {
        "uuid": "87d5eff967efe8122431b385591cb1d2",
        "title": "再次韵马德骏郎中  其二",
        "author": "史浩",
        "content": "戈鋋掣电万人麾，无霸空矜大十围。\n关外羽书长踵至，路旁烽火觉烟稀。\n已闻异域离心久，行见名王稽首归。\n箇是吾皇用神武，小臣宁能洩天机。",
        "dynasty": "宋",
        "collection_info": null
    },
    {
        "uuid": "54780c59ae158128d7b0ba8b928025db",
        "title": "又次韵  其一",
        "author": "史浩",
        "content": "当年复被乞州麾，敢意今朝扈禁围。\n光闪雪矛情益壮，声传玉漏梦全稀。\n已无马向清淮饮，端有龙从白水归。\n倚柁预思歌凯后，却寻鸥鸟共忘机。",
        "dynasty": "宋",
        "collection_info": null
    },
    {
        "uuid": "25fc1644a4e8ebce365a936080dd2f81",
        "title": "又次韵  其二",
        "author": "史浩",
        "content": "健笔如椽不辍麾，瘦生端復减腰围。\n昔人句法今谁在，当代文雄似子稀。\n光焰故应侵斗去，葩华直欲挽春归。\n鑪香一瓣真消得，拟向君家觅锦机。",
        "dynasty": "宋",
        "collection_info": null
    },
    {
        "uuid": "3bd04a846bcb02fe6df73f3e2f7e5d2b",
        "title": "游雨花台",
        "author": "史浩",
        "content": "试扶鸠策上烟霞，尚想当年天雨花。\n潮熟野航归别浦，雪干宿鹭点晴沙。\n高连西竺三千界，俯眺南阳十万家。\n更欲云开穷远目，鬰葱起处认中华。",
        "dynasty": "宋",
        "collection_info": null
    },
    {
        "uuid": "bf603680353be465b1b5882c49cd52a7",
        "title": "次韵冯圆中郎中游甘露寺",
        "author": "史浩",
        "content": "试凭古剎俯江城，追思孙权共孔明。\n三国有人成底事，六朝何代不交兵。\n中原天子今恹復，北塞胡儿始削平。\n附翼攀鳞真际会，小臣亦解说功名。",
        "dynasty": "宋",
        "collection_info": null
    },
    {
        "uuid": "89d66c1b7f6ac32fa89dfd4d428562bc",
        "title": "喜到镇江復用前韵",
        "author": "史浩",
        "content": "试于京口驻旌麾，仰觇清光在日围。\n浮玉林峦随指顾，平山栏槛尚依稀。\n烟尘已逐胡奴去，城郭空惊丁令归。\n摩抚正须烦恺悌，进攻初不碍乘机。",
        "dynasty": "宋",
        "collection_info": null
    },
    {
        "uuid": "a59d0845f4bd9c0225f124d4027ede33",
        "title": "次韵建王秦府有感",
        "author": "史浩",
        "content": "世间谁不有兴亡，堪叹伊人事最彰。\n诗礼未闻传似续，楼台先欲芘淫荒。\n自从冠履归泉下，无復轮蹄塞柳行。\n富贵由来保勤俭，高危满溢岂能长。",
        "dynasty": "宋",
        "collection_info": null
    },
    {
        "uuid": "1b57213f455cb733e749ff6213e8b9cb",
        "title": "次韵梁谏议吴殿院二诗 江皋晚望",
        "author": "史浩",
        "content": "烟销晴日淡笼沙，伫立江皋望眼赊。\n金剎倚空知梵宇，青蓑着艇见渔家。\n时平喜听三京復，乱定还拚两鬓华。\n丘壑满胸随处好，不妨旌旆过云涯。",
        "dynasty": "宋",
        "collection_info": null
    },
    {
        "uuid": "3454f815856b196f6e1e11e77f013454",
        "title": "次韵梁谏议吴殿院二诗 阻雨未到金焦",
        "author": "史浩",
        "content": "万古金焦浪拍沙，隔江虽迩到何赊。\n颇闻敌马轻千里，未省瓜州今几家。\n阴雨连宵舟懒动，好风吹晓日方华。\n会须急作登连计，建邺明朝在一涯。",
        "dynasty": "宋",
        "collection_info": null
    },
    {
        "uuid": "42cfe338f52b172ecf5ebd84032106b0",
        "title": "恭和御制秋晚曲宴诗",
        "author": "史浩",
        "content": "清时睿泽浸函生，和气熏陶万宝成。\n乃即上林开特宴，更容广乐奏新声。\n奉觞剑履风云合，立仗旌旗日月明。\n兴国旧仪欣再读，愿观混一致昇平。",
        "dynasty": "宋",
        "collection_info": null
    },
    {
        "uuid": "e641053140804514aecda13b32536109",
        "title": "恭和圣制秋日秘阁观图书宴羣臣诗",
        "author": "史浩",
        "content": "舜承尧治焕有章，祥开东壁正腾光。\n天临广内朝班肃，宴欵僊山午漏长。\n已庆车书同薄海，行看琛贽尽名王。\n由来服远先文德，不待将军出定襄。",
        "dynasty": "宋",
        "collection_info": null
    },
    {
        "uuid": "725badb7f247fbb24b3ed254653b8d1b",
        "title": "送曾原伯大卿赴江东漕运",
        "author": "史浩",
        "content": "阔步骎骎上要津，忽求补外为宁亲。\n不贪农扈登卿月，正喜秦淮拥使轮。\n相就二男真孝子，益尊八座太夫人。\n临岐勿復深言别，看即斑衣侍紫宸。",
        "dynasty": "宋",
        "collection_info": null
    },
    {
        "uuid": "bff513ae266b4d6a7ca9c569a1a7f3a7",
        "title": "与谢守殿撰",
        "author": "史浩",
        "content": "乞得閒身欲自由，便当寻壑更经丘。\n力除骄志期争席，尽洗机心为狎鸥。\n兵卫旌旗真冗长，门迎车马谩諠啾。\n贤侯幸得同声臭，此礼从今合罢休。",
        "dynasty": "宋",
        "collection_info": null
    },
    {
        "uuid": "c3dbf538e3174ea04680396c77aebfda",
        "title": "山间偶成",
        "author": "史浩",
        "content": "乘兴篮舆竟出关，故园重见一开颜。\n镜鸾莹彻氷中水，僧衲斓斑雪后山。\n已许梅花供胜赏，更邀酒子伴清閒。\n明朝未忍为归计，猿鹤方兹喜我还。",
        "dynasty": "宋",
        "collection_info": null
    },
    {
        "uuid": "c41c84238ea30a4001917c2fafba83fe",
        "title": "次韵务观游四明洞天",
        "author": "史浩",
        "content": "风烟偶尔属吾邦，箇箇松筠耸碧幢。\n奎画百函龙作卫，云岑四面石为窗。\n水边自喜陪振鹭，篱外从渠有吠厖。\n多谢故人迂五马，清谈剔尽几银釭。",
        "dynasty": "宋",
        "collection_info": null
    },
    {
        "uuid": "23981c1446d2177d6817741f57c2cb3b",
        "title": "与东湖寿老",
        "author": "史浩",
        "content": "乞得西湖养病身，小园真隠谩颐真。\n已将竹院舍幽客，更筑乡畦招可人。\n茗碗昼看花坠影，吟窗夜与月为隣。\n清凉境界天家予，自是全无一点尘。",
        "dynasty": "宋",
        "collection_info": null
    },
    {
        "uuid": "bb665b182d5e68b92bb8a135075fda5e",
        "title": "走笔次韵吴判院",
        "author": "史浩",
        "content": "世态螳螂谩捕蝉，谁知富贵本由天。\n但令册府荷氷鑑，何必熏炉拥燧烟。\n一曲赐来成别墅，百杯赢得吸晴川。\n可人过我谈名理，月到纱窗兴欲仙。",
        "dynasty": "宋",
        "collection_info": null
    },
    {
        "uuid": "f800e0f9d1e7e9ee0dbaf97d8897c749",
        "title": "竹院昙老病目寄诗索和走笔次韵",
        "author": "史浩",
        "content": "平生双眼只观书，今日休分紫夺朱。\n青白泯然从客至，席阶及也要人扶。\n丹砂伫使清明在，金屑应嫌计策踈。\n幸有铄迦全透顶，不妨洞见混元初。",
        "dynasty": "宋",
        "collection_info": null
    },
    {
        "uuid": "5af3cff3909550cf5dbe32afdb47ac3f",
        "title": "次韵刘廷佐",
        "author": "史浩",
        "content": "道林袖裏出清新，珠玉离离光照隣。\n知是谪仙寻丽句，寄来真隠是陈人。\n几年卜筑成三径，今日声名重万钧。\n汀草岸花增意气，从兹日月是青春。",
        "dynasty": "宋",
        "collection_info": null
    },
    {
        "uuid": "1c40c281c61c0c57a21d0750101385af",
        "title": "显仁皇太后挽辞  其一",
        "author": "史浩",
        "content": "白水神龙跃，苍梧缋翟归。\n八纮瞻寿母，二纪御慈闱。\n春酒霞方烂，秋阳露已稀。\n伤心老莱服，不上赭黄衣。",
        "dynasty": "宋",
        "collection_info": null
    },
    {
        "uuid": "89bbe6a69717967bfa1477f7f12dae99",
        "title": "显仁皇太后挽辞  其二",
        "author": "史浩",
        "content": "霜晓东朝路，鸣笳素葆飜。\n龙輴菆禹穴，鱼钥閟尧门。\n助奠风云合，缠哀海岳昏。\n唯余慈俭宝，垂裕九重尊。",
        "dynasty": "宋",
        "collection_info": null
    },
    {
        "uuid": "1db62e3ab4e85b8cd1137ca02d310c89",
        "title": "高宗圣神武文宪孝皇帝挽辞  其一",
        "author": "史浩",
        "content": "赤伏膺符日，皇图若缀旒。\n配天期祀夏，復古果兴周。\n再造承三统，维新叙九畴。\n世方知艺祖，燕翼有贻谋。",
        "dynasty": "宋",
        "collection_info": null
    },
    {
        "uuid": "c1ca61ddd5c7c60a9433e64029393420",
        "title": "高宗圣神武文宪孝皇帝挽辞  其二",
        "author": "史浩",
        "content": "宸谟先自治，邻壤憺威棱。\n翼翼慈宁殿，峩峩永佑陵。\n朔南兼覆冒，遐迩悉丰登。\n阴德顺阳报，真人嗣中兴。",
        "dynasty": "宋",
        "collection_info": null
    },
    {
        "uuid": "c1e5f94fda2909e58ee505a5ca666033",
        "title": "高宗圣神武文宪孝皇帝挽辞  其三",
        "author": "史浩",
        "content": "郏鄏年方永，崆峒道益隆。\n忧勤三纪外，揖逊一言中。\n尧屋心非有，虞琴养正丰。\n乘云帝乡去，率土动悲风。",
        "dynasty": "宋",
        "collection_info": null
    },
    {
        "uuid": "7e448825c8ec4a584015509fd6397249",
        "title": "高宗圣神武文宪孝皇帝挽辞  其四",
        "author": "史浩",
        "content": "北内笳声咽，旛幢蔽九关。\n龙輴菆禹穴，马鬣等秦山。\n会奠风云惨，垂洟雨露潜。\n伤心未央殿，时节玉巵间。",
        "dynasty": "宋",
        "collection_info": null
    },
    {
        "uuid": "1bc1ef086cdf38df89d081ffa437b906",
        "title": "高宗圣神武文宪孝皇帝挽辞  其五",
        "author": "史浩",
        "content": "念昔延英对，皇心眷琐材。\n飜身辞璧水，举武上蓬莱。\n日毂扶今圣，槐庭上亚台。\n大恩无路报，泪血溅余哀。",
        "dynasty": "宋",
        "collection_info": null
    },
    {
        "uuid": "675e230a41560ca7e6a0eabab95ba863",
        "title": "姑夫王知录挽辞",
        "author": "史浩",
        "content": "闻说先生效一官，清风已自迫人寒。\n功名未究黄粱梦，云汉先成白玉棺。\n润屋何妨藏万卷，过庭咸喜得双鸾。\n武陵仙窟君归去，落莫桃花泪不干。",
        "dynasty": "宋",
        "collection_info": null
    },
    {
        "uuid": "10255661f5bcb4f2b3116e712199e827",
        "title": "丰必强母郭氏挽辞",
        "author": "史浩",
        "content": "汾阳遗泽渺千春，来配名家德有邻。\n蟾窟初看攀桂子，萱堂忽失断机人。\n秀眉影属霜缣浄，斜日风开丹旐新。\n锦轴已闻生命诰，赠黄从此踵松筠。",
        "dynasty": "宋",
        "collection_info": null
    },
    {
        "uuid": "ae14d66c31cbbf268295af0a108096ae",
        "title": "林通判妻挽辞",
        "author": "史浩",
        "content": "夕郎凛凛余风烈，有女犹为世妇师。\n处己幽闺推德厚，相夫贤路已名驰。\n秋天零露铭旌湿，晓月沈光独鹤悲。\n他日赠黄频锡宠，冢前羊虎石纍纍。",
        "dynasty": "宋",
        "collection_info": null
    },
    {
        "uuid": "f20c14f956b8077492c3fa5fa65f9556",
        "title": "致政王宣义挽辞  其一",
        "author": "史浩",
        "content": "圣世尊遗逸，先生道最优。\n浮名付诗酒，高论屈公侯。\n方绾新荷绶，俄随夜壑舟。\n唯余义方训，岁晚欲兴周。",
        "dynasty": "宋",
        "collection_info": null
    },
    {
        "uuid": "e80ef311c60ead395dd94c5ae3da29a7",
        "title": "致政王宣义挽辞  其二",
        "author": "史浩",
        "content": "天大于门报，人歌窦氏芳。\n诤臣登冢嗣，圣德在吾皇。\n栢惨方庐墓，琴祥定趣装。\n他年疏大国，锦轴屡燔黄。",
        "dynasty": "宋",
        "collection_info": null
    },
    {
        "uuid": "bd89d58ebc559045588151ada572bce5",
        "title": "赵开府卫国夫人宋氏挽辞",
        "author": "史浩",
        "content": "生居宅相宠无伦，来荫金枝德有隣。\n夫拥斋旄仪上宰，身兼郡主国夫人。\n方看十子翻丹凤，忽忆三山驾紫麟。\n霜洁兰熏全懿美，史官秉笔正誾誾。",
        "dynasty": "宋",
        "collection_info": null
    },
    {
        "uuid": "7318b6c1f63277f1f01db0fcf5260cd4",
        "title": "吴明可阁学挽辞",
        "author": "史浩",
        "content": "持橐甘泉日，英声耸缙绅。\n循良六郡守，蹇谔一台臣。\n德亚耕萃叟，年同钓渭人。\n设施浑未尽，识者为眉颦。",
        "dynasty": "宋",
        "collection_info": null
    },
    {
        "uuid": "14dcbee93888284b28a83f5193d5b948",
        "title": "虞好古挽辞",
        "author": "史浩",
        "content": "蹑屩担簦不厌频，治安有策上严宸。\n朝为逆旅马助教，暮作南昌梅子真。\n岂是天教亡寸禄，祇应身欲到三神。\n从今遂泯凌云气，挂剑寒松泪满巾。",
        "dynasty": "宋",
        "collection_info": null
    },
    {
        "uuid": "abe5934fa6da1a20acfb03105f8a51d6",
        "title": "楼予善使君挽辞  其一",
        "author": "史浩",
        "content": "游夏渊源鲍谢才，声名虽泯思无涯。\n人间一叶灵芝落，地下千年玉叶埋。\n彭泽素琴尘自满，茂陵遗藁志全乖。\n惜君多少凌云气，挂剑青松祇怆怀。",
        "dynasty": "宋",
        "collection_info": null
    },
    {
        "uuid": "d4d03bd42e223c44b24eccd1cf2b6c2e",
        "title": "楼予善使君挽辞  其二",
        "author": "史浩",
        "content": "壮年方喜脱尘埃，便把州麾上钓台。\n冰鑑已明消健讼，民膏不取却余财。\n官箴信尔无遗恨，家学端知有自来。\n欲识邦人思恺悌，水声山色亦兴哀。",
        "dynasty": "宋",
        "collection_info": null
    },
    {
        "uuid": "e1e26ac245bc16286466698178e19473",
        "title": "丞相魏大观文挽辞",
        "author": "史浩",
        "content": "姚江得尉是公先，凤沼居惭我在前。\n退处对栽三径柳，追欢时共五湖船。\n尚嗟邻好无多日，何遽归程隔九泉。\n苒苒衰迟易伤感，送违陡觉泪潸然。",
        "dynasty": "宋",
        "collection_info": null
    },
    {
        "uuid": "eb9d87c4a55f9792507b5930c4f2f66d",
        "title": "赵叔达侍郎挽辞  其一",
        "author": "史浩",
        "content": "山东真相种，邂逅处鄞川。\n折桂丹犹渥，持荷紫更鲜。\n清谈夸众口，大笔炳遗编。\n无限凌云气，沈埋向九泉。",
        "dynasty": "宋",
        "collection_info": null
    },
    {
        "uuid": "85c5ffb2b24551e61e056cebc4d356e8",
        "title": "赵叔达侍郎挽辞  其二",
        "author": "史浩",
        "content": "江外昔分符，人皆咏袴襦。\n有书充栋宇，无屋远庖厨。\n容膝渊明舍，饮瓢颜氏徒。\n莫言太清俭，本是列僊儒。",
        "dynasty": "宋",
        "collection_info": null
    },
    {
        "uuid": "230e27041d4a581d98a84a7a45fd3c47",
        "title": "钱师魏参政挽辞",
        "author": "史浩",
        "content": "冠岁踵英游，桥门隽逸流。\n文章唐杜老，事业汉留侯。\n未旨黄金鼎，先成白玉楼。\n经纶展不尽，识者为时忧。",
        "dynasty": "宋",
        "collection_info": null
    },
    {
        "uuid": "f6d2d4b428187e258af079eb3ba99639",
        "title": "王季海丞相挽辞",
        "author": "史浩",
        "content": "宝历隆兴记，张罗猎鉅公。\n斗南人杰用，塞北马羣空。\n紫橐论思绩，黄扉造化功。\n祇今收实效，四海畅淳风。",
        "dynasty": "宋",
        "collection_info": null
    },
    {
        "uuid": "3c6a4a17b36a6cb54a0e5958f48154d5",
        "title": "胡长文阁学挽辞",
        "author": "史浩",
        "content": "圣主当年侧席求，一时献替尽嘉谋。\n刑名不作汉晁错，忠义有如唐马周。\n夕闼未酬怀鼎志，坤臣徒起袴襦讴。\n忽乘鹤驭凌云去，应与丛宵造物游。",
        "dynasty": "宋",
        "collection_info": null
    },
    {
        "uuid": "ce003c4d0f9129e4b604a289b084c5d9",
        "title": "袁和叔父宣义挽词",
        "author": "史浩",
        "content": "学子抠衣三鳣堂，芝兰鬰鬰苞芬香。\n古人用器列彜鼎，前辈遗编充栋梁。\n事业未容传信史，功名端合付贤良。\n佳城他日祥光聚，知是几番焚赠黄。",
        "dynasty": "宋",
        "collection_info": null
    },
    {
        "uuid": "d821ba88052710897cd65a3bd5d414e7",
        "title": "童丱须知 君臣篇",
        "author": "史浩",
        "content": "浑沌判天地，高卑未相亲。\n三才欲通贯，中间须有人。\n人最灵于物，民至愚而神。\n天地寄聪明，动静必相因。\n饱食无用心，蚩蚩禽兽均。\n逸居苟不教，焉能叙彜伦。\n天地悯此类，是故立君臣。\n君以圣居上，发政先施仁。\n臣以贤作辅，法度期持循。\n圣贤适际会，利泽渐无垠。\n君或肆酷虐，百姓皆颦呻。\n君或用忠恕，四海熙如春。\n臣或进谄谀，陂僻正路堙。\n臣或善谏诤，君子之道伸。\n所以委质者，恭敬日恂恂。\n权倖不敢附，贿赂不足珍。\n穷达自有命，乌可毁天真。\n挺然秉中正，于以奉咨询。\n言必称尧舜，孟氏醇乎醇。\n从容引当道，纳诲每谆谆。\n君如语好货，公刘道可遵。\n居行有积裹，王业肇于豳。\n君如语好色，太王爱妃嫔。\n当时无怨旷，后效应驺麟。\n见牛未见羊，王政此问津。\n今乐犹古乐，乐在同乎民。\n卒令归正道，何必批逆鳞。\n拳拳爱主心，曾莫懈昏晨。\n谋猷入以告，归美法君陈。\n善则君所有，过思已自新。\n况乃有几事，不密则失身。\n但能持此戒，何愧古臣隣。\n汉唐德既衰，风俗愈不淳。\n上下怀猜贰，相视如越秦。\n上固好自用，下亦非同寅。\n充员苟爵位，责效蔑涓尘。\n朝居廊庙上，暮不齿簪绅。\n呜呼君臣间，何乃如参辰。\n恭惟我清朝，一德格穹旻。\n起喜歌声洽，恩覃率土滨。",
        "dynasty": "宋",
        "collection_info": null
    },
    {
        "uuid": "cb164e2e0bec420e0c730f3a4fd09add",
        "title": "童丱须知 父子篇",
        "author": "史浩",
        "content": "太易本空空，空中有太极。\n太极判二仪，万物斯生植。\n天地为父母，万物为子息。\n人居万物羣，最曰具灵识。\n两家各生子，匪媒其可得。\n合礼成夫妻，相共孕英特。\n方当姙娠初，疾呕不纳食。\n妻既日呻吟，夫亦日忧恻。\n辛勤弥十月，存亡未可测。\n暨及震夙时，痛楚千万亿。\n稍或失调护，沦胥在顷刻。\n幸尔见婴儿，欢色动颜色。\n乳哺更携持，几年先用力。\n母实钟爱怜，父亦思诲饬。\n资禀尚凡庸，视之如岐嶷。\n骄慢不率教，巧计为藏匿。\n一语或中理，夸扬其肯默。\n葆养觊成人，庶几供子职。\n提孩知爱亲，此情何可抑。\n冬温而夏凊，未足酬其德。\n昏定而晨省，未足酬其德。\n三牲滋美味，未足酬其德。\n四序纫华衣，未足酬其德。\n竭身至老死，未足酬其德。\n碎身如糜粉，未足酬其德。\n男仕女有行，其常在亲侧。\n悠然父母心，相望长相忆。\n问讯与馈遗，来往当如织。\n口体所供奉，无问一钱直。\n亲苟未沾尝，享之宁敢即。\n其有不安节，归省恨不亟。\n毋分嫡与继，存心何间忒。\n虽或不我爱，其敢忘翼翼。\n王祥跃冰鱼，薛包恋门阈。\n驭车骞忍寒，耕田舜引慝。\n于此坚至行，青史斯刊勒。\n切勿使偏亲，索处萱堂北。\n富贵未解忧，天伦乃物则。\n不应中道废，失性甘狂惑。\n呜呼霄壤间，孰有无亲国。\n女子远外家，间隙成荆棘。\n男子听妇言，偏爱滋货殖。\n礼容故背违，言辞苦凌逼。\n于义或参商，于物或吝啬。\n劬劳保抱恩，总不存悃愊。\n亲老力已衰，欲竞知何克。\n饮泣更包羞，烦寃满胸臆。\n父子情既离，万世恩之贼。\n上帝实监临，天祸阴诛殛。\n世事每好还，子孙必凶愎。\n嗟哉宇内人，身处礼义域。\n忍将君子行，轻以私意蚀。\n受报方知改，岵屺嗟空陟。\n生徒伍禽兽，死则堕鬼蜮。\n一念能回光，悖逆顿可熄。\n吾言虽鄙俚，万古为矜式。",
        "dynasty": "宋",
        "collection_info": null
    },
    {
        "uuid": "a0c6891d61c4c21dc9d80bd77039df05",
        "title": "童丱须知 夫妇篇",
        "author": "史浩",
        "content": "天地生万物，阴阳相配偶。\n两家因媒妁，是以为夫妇。\n男贵有器识，不问财薄厚。\n女贵有贤行，不问色妍丑。\n二者既相值，家肥得长久。\n二者傥不然，举动多掣肘。\n夫无妇承顺，何以事父母。\n妇无夫应援，何以事姑舅。\n外或专放荡，薄游酗樽酒。\n内或资悍厉，争竞恣纷纠。\n傥信牝鸡晨，长舌肆谗口。\n离间骨肉亲，败乱廉洁守。\n居官鲜德操，居家失孝友。\n渐渍不觉知，顿使初心负。\n故须砺刚方，循循常善诱。\n使其良心生，悔恨能自咎。\n若也纵沉迷，一切俱听受。\n冥然在世间，禽兽而牝牡。\n堂堂六尺躯，方足俱圆首。\n聪明不下人，何乃畏仇偶。\n子孙则象之，余殃贻厥后。\n吾言诚伐病，宜以铭座右。",
        "dynasty": "宋",
        "collection_info": null
    },
    {
        "uuid": "b4269f9a336fbe30c7cb94e13aeeb579",
        "title": "童丱须知 长幼篇",
        "author": "史浩",
        "content": "父母有男女，兄良必弟悌。\n天性所禀赋，初不烦法制。\n如何中道间，阋墙成背戾。\n盖由结婚姻，异姓以女妻。\n妻不娴教训，夫不恤苗裔。\n怨隙由爱惜，纷争为财计。\n浸润日已久，同恶遂相济。\n昆季若仇敌，长幼绝交际。\n孤然离索身，何以异狗彘。\n当思父母心，喜得贤子继。\n为彼慵懦儿，清阴均映蔽。\n如何我自贤，了不念同蔕。\n宜罄友于情，金兰彰夙契。\n推心更及远，落地皆鲁卫。\n祥览何人哉，高风驰万世。\n俚言虽不文，将以助棠棣。",
        "dynasty": "宋",
        "collection_info": null
    },
    {
        "uuid": "65820dc3faf8fda991a058f427a2dced",
        "title": "童丱须知 朋友篇",
        "author": "史浩",
        "content": "先王德泽深，士民皆修睦。\n琢磨贵取友，为学不应独。\n分宁非君臣，严光蹴帝腹。\n人君尚择交，况乃为臣仆。\n仕宦同恩荣，庠序同诵读。\n萍蓬偶邂逅，里闬频追逐。\n握手出肺肝，勤渠叙寒燠。\n一旦临利害，狞然遂反目。\n朱博先着鞭，索居叹萧育。\n不见管夷吾，全交有鲍叔。\n苏章太不情，恩雠在隔宿。\n不见庾公斯，孺子生可卜。\n嗟哉世间人，云雨徒飜覆。\n得丧自有天，人岂能祸福。\n险心怀五兵，寿命多短促。\n君子坦荡荡，为之歌伐木。",
        "dynasty": "宋",
        "collection_info": null
    },
    {
        "uuid": "f51d385d51a2a6f0e5f7b294a85d7049",
        "title": "童丱须知 祭祀篇",
        "author": "史浩",
        "content": "文王御家邦，风化必自迩。\n采繁夫人职，专言奉祭祀。\n洪惟祖先心，贵得贤后嗣。\n匪取一时孝，觊其能事死。\n盖自平生来，功行勤积累。\n防范不敢违，贻厥作基址。\n子孙洎有室，懵不知此理。\n燕饮恣欢谑，口腹纵奢靡。\n霜降雨露濡，怆惕昧所履。\n故其临祭时，倦色成跛倚。\n酣歌或笑呼，愤怒或笞捶。\n不恤祭如在，大似不得已。\n祖先必吐之，岂復锡繁祉。\n我劝世间人，于此莫轻视。\n春秋祭享间，斋戒先恭己。\n忧思动哀慕，虔谨具芳美。\n时物堪荐新，当如奉甘旨。\n饾饤乎自供，焉可使奴婢。\n扫除蠲秽杂，涤灌去尘滓。\n馨香出釜甑，滋味登簠簋。\n勿为贫故约，勿为富故侈。\n丰俭或有常，不可变其轨。\n以此奉吾先，神灵必欢喜。\n绵绵百世后，余庆何能弭。",
        "dynasty": "宋",
        "collection_info": null
    },
    {
        "uuid": "2efd31bf7d0a28d79de17f0b0e113926",
        "title": "童丱须知 舅姑篇",
        "author": "史浩",
        "content": "女子年既笄，出适乃从夫。\n从夫始曰妇，将以事舅姑。\n舅姑生男儿，鼓舞更忻愉。\n禀受胚胎成，身体洎髮肤。\n玩之如美玉，宝之如明珠。\n觊其能立身，孝养勤朝晡。\n岂知壮有室，却使失欢娱。\n妇既恣狼戾，夫亦与之俱。\n翁妪有憎恶，导夫起嗟吁。\n叔妹有异胞，俾夫肆欺诬。\n及其享富贵，却云夫自图。\n珍异私帑积，赀产别籍拘。\n不念翁与妪，生尔夫之躯。\n不念叔与妹，尔夫当友于。\n动辄生离间，岂不负心乎。\n天殃或人祸，舍尔其谁诛。\n我有为妇法，尔其听而孚。\n凡事舅姑礼，与事亲无殊。\n唯当辅君子，相勉以相须。\n定省问安否，温凊视衣襦。\n俎豆奉燕乐，几杖供扶持。\n出因侍坐席，入则临庖厨。\n亲意或欲与，承命惟所需。\n不作曾元养，问有必曰无。\n亲意所爱敬，率行不敢渝。\n当以内则篇，终身为范模。\n其有疾病时，忧惶问医巫。\n不眠衣带敝，不食形容枯。\n药饵必自试，宁敢离须臾。\n以至復初后，吾身方得苏。\n其有贫困时，四壁立家徒。\n夫既日负米，不惮涉崎岖。\n妇亦悯其劳，推食盈盘盂。\n质贷如已尽，素手居穷途。\n每务宽慈抱，何尝使向隅。\n以其所以养，麤粝成甘腴。\n亲怒我勿怨，亲肥我独臞。\n忘饥日反哺，岂不见慈乌。\n亲既感尔孝，祝尔多英雏。\n佗日尔有妇，復与尔同符。\n因知妇行孝，乃自立根株。\n出尔反乎尔，曾不差锱铢。\n当时奉翁妪，后效收桑榆。\n时哉不可失，作诗劝踟蹰。",
        "dynasty": "宋",
        "collection_info": null
    },
    {
        "uuid": "5ef99b2027f156f89aacde007c4511f0",
        "title": "童丱须知 叔妹篇",
        "author": "史浩",
        "content": "妇欲事舅姑，先当和叔妹。\n叔妹不我和，舅姑生怨憝。\n伯叔贵依义，崇恩胡可废。\n晨昏同问安，致敬敛身退。\n语笑不妄发，正色绝冶态。\n夜行必以烛，相遇毋盼睐。\n女妹贵亲暱，唯当尽恩爱。\n椸枷混衣裳，粧奁同粉黛。\n威仪俾娴习，纫缝勤教诲。\n其间有过差，识性须忍耐。\n伯叔各生子，嬉戏鱼同队。\n切勿分彼己，爱犹我儿辈。\n姊妹或归宁，亲戚无阻碍。\n童稚既抚存，仆妾亦下逮。\n彼于父母前，岂不知欣戴。\n遂使高堂言，吾子得贤配。\n推此厚族党，睦婣居外内。\n心期在阴德，施惠每韬晦。\n丧葬乏资财，男女未婚对。\n称家之有无，彼必怀感佩。\n岁时馈壶浆，燕享盍簪玳。\n贫富与贵贱，待之宜一槩。\n猗欤行此行，妇德无瑕颣。\n万口併一谈，可贻彤管载。",
        "dynasty": "宋",
        "collection_info": null
    },
    {
        "uuid": "96cbffc797af57f9da0a1ea35ab1b767",
        "title": "童丱须知 娣姒篇",
        "author": "史浩",
        "content": "兄弟各授室，爰归事夫祖。\n是为叔伯姒，异姓始相聚。\n习气或氷炭，安可一涂取。\n故当专和柔，顺适无违拒。\n彼有妒嫉心，作意相狎侮。\n惟知以善诱，不异鱼相与。\n彼有狼戾心，凌轹猛如虎。\n惟知以理遣，茹刚宜勿吐。\n奴媵工谗谮，间谍多簧鼓。\n婴孩羣戏弄，叫啼负寃苦。\n恩怨霎时间，信之诚无补。\n见境勿动怀，表吾中有主。\n子侄无分别，一意思存抚。\n不见北平王，猫尚能相乳。\n财物有通无，寒温均帛缕。\n不见柳河东，数世同门户。\n今人有女儿，不教以规矩。\n唯与婢妾羣，曾不师保姆。\n一旦入夫门，骄横不足数。\n长舌为厉阶，牝鸡晨风雨。\n夫既无刚肠，间言遂旁午。\n兄弟若仇雠，有面不相覩。\n异爨或索居，分财或析土。\n同胞谓慈亲，同气谓严父。\n一旦因汝来，各使失依怙。\n我故作是诗，为世开朦瞽。",
        "dynasty": "宋",
        "collection_info": null
    },
    {
        "uuid": "5b32f70de8831af9d96aeb87ec1f103b",
        "title": "童丱须知 臧获篇",
        "author": "史浩",
        "content": "人生贵适意，安佚固有以。\n便嬖足使令，臧获皆率俾。\n婢实居深闺，奴当立阶戺。\n内外傥致严，家法斯尽理。\n怙势以作威，招权自丰己。\n奴或有是人，刑罚不可弛。\n衔寃恣狠傲，妒宠专负恃。\n奴或有是人，斥逐其可已。\n处众能包容，见得思廉耻。\n守分每知足，爱主常归美。\n忠谨辈行服，和柔姊妹喜。\n为之有室家，周旋表终始。\n其或小瑕疪，过误非姦宄。\n第当明戒饬，勿遽施鞭捶。\n其或肆谗间，作意生荆杞。\n第当亲骨肉，不可党奴婢。\n骨肉长聚头，奴婢安可儗。\n凡百御下人，读此味其旨。",
        "dynasty": "宋",
        "collection_info": null
    },
    {
        "uuid": "c55e948025e219a752d6e14665d6a7bb",
        "title": "童丱须知 敬天篇",
        "author": "史浩",
        "content": "古者明良会，君臣必敬天。\n小心常翼翼，终日自坤干。\n雷电彰威怒，星辰是变迁。\n凌兢每寅畏，上帝必垂怜。",
        "dynasty": "宋",
        "collection_info": null
    },
    {
        "uuid": "8f8cac9cba558deb805bf246d622e77d",
        "title": "童丱须知 传道篇",
        "author": "史浩",
        "content": "帝王学有源，执中以传道。\n塞路排杨墨，逃亲鄙释老。\n大学吾所行，中庸吾所保。\n直下肯承当，后人斯有考。",
        "dynasty": "宋",
        "collection_info": null
    },
    {
        "uuid": "52394efccf8077dec4c74bbe0b4b376a",
        "title": "童丱须知 修德篇",
        "author": "史浩",
        "content": "生身天地间，所贵在修德。\n众善既奉行，诸恶当屏息。\n美利世同霑，阴功人不识。\n冥心契上天，享佑无纪极。",
        "dynasty": "宋",
        "collection_info": null
    },
    {
        "uuid": "f86bec6f76589b6ad70a0ec08f6952ae",
        "title": "童丱须知 恤民篇",
        "author": "史浩",
        "content": "主圣臣贤日，勤政在恤民。\n差徭唯务息，赋敛直须均。\n但使皆当富，何忧富却贫。\n孟公仁义说，不取利吾身。",
        "dynasty": "宋",
        "collection_info": null
    },
    {
        "uuid": "7f575416d1339bd5376292cb02d13bdd",
        "title": "童丱须知 措刑篇",
        "author": "史浩",
        "content": "尧舜雍熙治，成功在措刑。\n哀矜行法令，钦恤爱生灵。\n若使杀无罪，宁教失不经。\n于公尚阴德，何况是朝廷。",
        "dynasty": "宋",
        "collection_info": null
    },
    {
        "uuid": "4ac5b8daf99858cf4bd1f12ddda37fef",
        "title": "童丱须知 乐声篇",
        "author": "史浩",
        "content": "乐声表至和，在乎民共乐。\n百姓或怨咨，八音徒振作。\n朝歌商纣擒，暖响奏婴缚。\n四海得欢心，全胜听弦索。",
        "dynasty": "宋",
        "collection_info": null
    },
    {
        "uuid": "4cc4e9ffc1c5556cbcb35462a41d533b",
        "title": "童丱须知 忠恕篇",
        "author": "史浩",
        "content": "君子行忠恕，报恩不报仇。\n恩者人善意，一饭亦当酬。\n仇者被迷误，事过何足尤。\n持之久不倦，其心乃休休。",
        "dynasty": "宋",
        "collection_info": null
    },
    {
        "uuid": "739ce7468fb84a04406880aff7a58102",
        "title": "童丱须知 疏财篇",
        "author": "史浩",
        "content": "人生贵疏财，过富诚多事。\n愚固益其过，贤亦损其志。\n指廪悯人穷，挥金侈上赐。\n万古播清名，谁云能败类。",
        "dynasty": "宋",
        "collection_info": null
    },
    {
        "uuid": "6c3e7cf8562cd3c9eae6073f1f1c819c",
        "title": "童丱须知 见德篇",
        "author": "史浩",
        "content": "凡人在世间，不晓乘除理。\n非义或得财，扪心未可喜。\n俸禄却萧条，子孙仍委靡。\n更有祸随身，阴谴何时已。",
        "dynasty": "宋",
        "collection_info": null
    },
    {
        "uuid": "0d298b7d07f55de990e6fd29f2aa4468",
        "title": "童丱须知 习尚篇",
        "author": "史浩",
        "content": "习尚从何来，影响由先世。\n好礼必温恭，收书乃文艺。\n初心傥不思，后弊必难制。\n古人约其身，所以裕苗裔。",
        "dynasty": "宋",
        "collection_info": null
    },
    {
        "uuid": "bf2aa7eadd1e4d717c0c6d811ad26540",
        "title": "童丱须知 宫室八篇 其一",
        "author": "史浩",
        "content": "茅茨不翦阶三尺，自古唐虞是圣人。\n万乐阿房歌舞地，只消一炬化为尘。",
        "dynasty": "宋",
        "collection_info": null
    },
    {
        "uuid": "c551f0a35ff3cd307e0f2acbf0dcd3dd",
        "title": "童丱须知 宫室八篇 其二",
        "author": "史浩",
        "content": "大禹卑宫自一身，能令四海叙彜伦。\n雕墙峻宇垂丕训，更有遗风及后人。",
        "dynasty": "宋",
        "collection_info": null
    },
    {
        "uuid": "77a5fd3ea379204b9372d1b3ad3afabc",
        "title": "童丱须知 宫室八篇 其三",
        "author": "史浩",
        "content": "相国当年葺未央，欲将壮丽奉高皇。\n谁知后裔求增广，万户千门起建章。",
        "dynasty": "宋",
        "collection_info": null
    },
    {
        "uuid": "9e1432bdd744498f36bfb82f6083e0ec",
        "title": "童丱须知 宫室八篇 其四",
        "author": "史浩",
        "content": "榱题数尺耸高堂，得志吾人正未遑。\n若有贤名并德行，茅茨之下亦风光。",
        "dynasty": "宋",
        "collection_info": null
    },
    {
        "uuid": "96208c40d30a4ba96af8150d0c5a9a75",
        "title": "童丱须知 宫室八篇 其五",
        "author": "史浩",
        "content": "广厦须增千万间，普令寒士尽欢颜。\n少陵自处知何所，低小茅檐鷰往还。",
        "dynasty": "宋",
        "collection_info": null
    },
    {
        "uuid": "063a3ef3540378643f9cce2ed93b59e8",
        "title": "童丱须知 宫室八篇 其六",
        "author": "史浩",
        "content": "数间破屋洛城中，却有高名振古风。\n寄语纷纷美宅者，安居宁不愧卢仝。",
        "dynasty": "宋",
        "collection_info": null
    },
    {
        "uuid": "cbbd98ddc62a8046d18de42c43d5c31f",
        "title": "童丱须知 宫室八篇 其七",
        "author": "史浩",
        "content": "结庐休与梓人评，此辈唯知侈栋楹。\n身在地方归未得，归来却始悔高明。",
        "dynasty": "宋",
        "collection_info": null
    },
    {
        "uuid": "62170388dfb27fcbdd754ce4e40e276e",
        "title": "童丱须知 宫室八篇 其八",
        "author": "史浩",
        "content": "乞身閒退本何图，赐第俄然处帝都。\n报德未忘三捷奏，祈天且办一重鑪。",
        "dynasty": "宋",
        "collection_info": null
    },
    {
        "uuid": "91882cab4c3e25a2919b53c66f41f53f",
        "title": "童丱须知 张设八篇 其一",
        "author": "史浩",
        "content": "吾皇多暇只观书，田猎游盘一事无。\n北伐日行三十里，何曾异域市名驹。",
        "dynasty": "宋",
        "collection_info": null
    },
    {
        "uuid": "83739ef3b576fa6cf4b383289c58bbbd",
        "title": "童丱须知 张设八篇 其二",
        "author": "史浩",
        "content": "为国先须班马政，蓄储专以备兵戎。\n近来贵室豪家子，金勒雕鞍纵侈风。",
        "dynasty": "宋",
        "collection_info": null
    },
    {
        "uuid": "c8d9d2bf0acda037d7a8f4dd4eae8049",
        "title": "童丱须知 张设八篇 其三",
        "author": "史浩",
        "content": "文帝却回千里马，项王独爱一名骓。\n乌江不渡骓难逝，细柳徐行马不驰。",
        "dynasty": "宋",
        "collection_info": null
    },
    {
        "uuid": "14b64a2f81f6a6dff9f4946d8dd44828",
        "title": "童丱须知 张设八篇 其四",
        "author": "史浩",
        "content": "车如流水马如龙，从此诸郎不得封。\n无限外家多败类，独余马氏着谦恭。",
        "dynasty": "宋",
        "collection_info": null
    },
    {
        "uuid": "5ee8185caf486ffbc41102147e0674e0",
        "title": "童丱须知 张设八篇 其五",
        "author": "史浩",
        "content": "辎车乘马君王赐，不赏边功即予贤。\n外物何须勤觊望，惟于事业每加鞭。",
        "dynasty": "宋",
        "collection_info": null
    },
    {
        "uuid": "b05b351f521a588641ca351a224dd1df",
        "title": "童丱须知 张设八篇 其六",
        "author": "史浩",
        "content": "妇人自处只闺房，车马宁须侈闹装。\n莫与他人争富贵，从来俭素足辉光。",
        "dynasty": "宋",
        "collection_info": null
    },
    {
        "uuid": "7730c79e2328de27dee2642d721ad45a",
        "title": "童丱须知 张设八篇 其七",
        "author": "史浩",
        "content": "少时常是出无舆，徒步徐行亦当车。\n近日堪嗟随俗变，便无人与也骑馿。",
        "dynasty": "宋",
        "collection_info": null
    },
    {
        "uuid": "04fc37a5e5103d65ebf2df3824b4690a",
        "title": "童丱须知 张设八篇 其八",
        "author": "史浩",
        "content": "衰残无似一臞儒，圣主恩容帝里居。\n每到传宣陪燕侍，东华门裏赐肩舆。",
        "dynasty": "宋",
        "collection_info": null
    },
    {
        "uuid": "28b2abdf1c9c09301e6e5d890f810bbb",
        "title": "童丱须知 张设八篇 其一",
        "author": "史浩",
        "content": "帘帷聊欲障堂皇，有德何须锦绣光。\n四汉孝文真谊主，殿中只集上书囊。",
        "dynasty": "宋",
        "collection_info": null
    },
    {
        "uuid": "ec2c528efc091c4599c74fe75d712dfa",
        "title": "童丱须知 张设八篇 其二",
        "author": "史浩",
        "content": "晋帝当时自不君，却将步障助骄臣。\n石崇不为绿珠死，天谴穷奢故殡身。",
        "dynasty": "宋",
        "collection_info": null
    },
    {
        "uuid": "d2d6817545cb0ff62561010cad7ae745",
        "title": "童丱须知 张设八篇 其三",
        "author": "史浩",
        "content": "嗜慾煎熬岂有穷，罗屏羣幕围香风。\n更添锦绮为华饰，不念寒家四壁空。",
        "dynasty": "宋",
        "collection_info": null
    },
    {
        "uuid": "fb571cbdb02bb05155f8fa560c8d27da",
        "title": "童丱须知 张设八篇 其四",
        "author": "史浩",
        "content": "蜗涎苔藓不能除，觅得碑文当壁衣。\n富贵一朝还自恣，尽将锦绣缭墙围。",
        "dynasty": "宋",
        "collection_info": null
    },
    {
        "uuid": "eb9cee9c4001dc18756f57cb2f401ab6",
        "title": "童丱须知 张设八篇 其五",
        "author": "史浩",
        "content": "庶人屋壁施文绣，贾谊言之太息时。\n不独庶人须禁止，有官君子亦当知。",
        "dynasty": "宋",
        "collection_info": null
    },
    {
        "uuid": "a41c13fd4857da65cac34f0a64a655bc",
        "title": "童丱须知 张设八篇 其六",
        "author": "史浩",
        "content": "帷幕时间奉此身，当知流转会成尘。\n随缘且用遮空壁，莫较敷陈旧与新。",
        "dynasty": "宋",
        "collection_info": null
    },
    {
        "uuid": "180c09bbc7feb63ad354b111955946f3",
        "title": "童丱须知 张设八篇 其七",
        "author": "史浩",
        "content": "绢帛鲜华由染工，红花紫草遂收功。\n若教明眼人猜破，始信浮生色是空。",
        "dynasty": "宋",
        "collection_info": null
    },
    {
        "uuid": "48189deb76695ee84d1b69db2313d5dd",
        "title": "童丱须知 张设八篇 其八",
        "author": "史浩",
        "content": "平时败壁旧泥空，芦席将来谩御风。\n不是君恩令仕进，何因满眼挂青红。",
        "dynasty": "宋",
        "collection_info": null
    },
    {
        "uuid": "c5c8550ccd1c7c54b8803b1dadd5f416",
        "title": "童丱须知 衾褥八篇 其一",
        "author": "史浩",
        "content": "锦縠绫罗不足贪，无过紫绀与红蓝。\n仁宗一味黄紬被，万古传扬作美谈。",
        "dynasty": "宋",
        "collection_info": null
    },
    {
        "uuid": "fd90b791d230d6d00fc3db93b67658c4",
        "title": "童丱须知 衾褥八篇 其二",
        "author": "史浩",
        "content": "贵家兽炭拥红炉，衾褥重重绮绣铺。\n当念蓬窗饥寒女，一鍼一缕用工夫。",
        "dynasty": "宋",
        "collection_info": null
    },
    {
        "uuid": "6b5e291c3e97d86859ba1e991b2b7c7e",
        "title": "童丱须知 衾褥八篇 其三",
        "author": "史浩",
        "content": "自古贤人起细微，王章涕泣卧牛衣。\n若还遇主居温燠，勿忘当时处布韦。",
        "dynasty": "宋",
        "collection_info": null
    },
    {
        "uuid": "04b0e8aa26e473097f781155bb844692",
        "title": "童丱须知 衾褥八篇 其四",
        "author": "史浩",
        "content": "贫家何事苦劳心，终岁经营一布衾。\n男女夫妻同盖覆，依然氷冷过更深。",
        "dynasty": "宋",
        "collection_info": null
    },
    {
        "uuid": "65d4dc6d592b93aaeb05511a3b4446cd",
        "title": "童丱须知 衾褥八篇 其五",
        "author": "史浩",
        "content": "女子生来享富华，安知门外有寒家。\n风严雪满多殭死，只为无钱买苎麻。",
        "dynasty": "宋",
        "collection_info": null
    },
    {
        "uuid": "a39288e5c5d5be400fc67b1ad271c771",
        "title": "童丱须知 衾褥八篇 其六",
        "author": "史浩",
        "content": "被衣不要大温然，腠理开舒易感寒。\n譬似檐隈生草木，不禁霜雪便雕残。",
        "dynasty": "宋",
        "collection_info": null
    },
    {
        "uuid": "30dcdc3a9f4706225ef17eead9ba97c8",
        "title": "童丱须知 衾褥八篇 其七",
        "author": "史浩",
        "content": "我生自幼识艰难，枕席虽温敢自安。\n安得衾裯无限数，普令天下不忧寒。",
        "dynasty": "宋",
        "collection_info": null
    },
    {
        "uuid": "d25784a38589274af6f8e7adf661fb2b",
        "title": "童丱须知 衾褥八篇 其八",
        "author": "史浩",
        "content": "梦幻浮华有此身，青毡已旧不须新。\n百年撤手成归计，多少衣衾属别人。",
        "dynasty": "宋",
        "collection_info": null
    },
    {
        "uuid": "25d9727da8b468fd86f0130abced0cb5",
        "title": "童丱须知 玩好八篇 其一",
        "author": "史浩",
        "content": "圣主中扃日湛然，白珩不重只尊贤。\n更于老氏求三宝，慈俭每为天下先。",
        "dynasty": "宋",
        "collection_info": null
    },
    {
        "uuid": "cad19aa8932ebc12e6b72636e4e16f9a",
        "title": "童丱须知 玩好八篇 其二",
        "author": "史浩",
        "content": "异物丛珍品最高，此心不可动纤毫。\n西戎慕义陈方物，太保犹先作旅獒。",
        "dynasty": "宋",
        "collection_info": null
    },
    {
        "uuid": "a2763860ec0c15a980a87a232531c0e8",
        "title": "童丱须知 玩好八篇 其三",
        "author": "史浩",
        "content": "德产精微偏海隅，谁知寸宝可亡虞。\n果闻晋国成功后，垂棘还同合浦珠。",
        "dynasty": "宋",
        "collection_info": null
    },
    {
        "uuid": "043a76e468792442efde494aaa761f02",
        "title": "童丱须知 玩好八篇 其四",
        "author": "史浩",
        "content": "六国精英辇运来，粧成舞殿与歌台。\n金块珠砾今何在，但见阿房满地灰。",
        "dynasty": "宋",
        "collection_info": null
    },
    {
        "uuid": "bbe3f76b4df17952816e559ce805da53",
        "title": "童丱须知 玩好八篇 其五",
        "author": "史浩",
        "content": "文帝勤劳养庆源，力行恭俭为元元。\n后王犹听姦臣奏，独为青骢伐大宛。",
        "dynasty": "宋",
        "collection_info": null
    },
    {
        "uuid": "3910522526094e777057e61372fe0e15",
        "title": "童丱须知 玩好八篇 其六",
        "author": "史浩",
        "content": "内家嗜好淡无营，天下方知仰圣明。\n唐帝若无倪若水，南方黔首怨鵁鶄。",
        "dynasty": "宋",
        "collection_info": null
    },
    {
        "uuid": "dd6f329d9bd9a509c9f4ca793fd343f6",
        "title": "童丱须知 玩好八篇 其七",
        "author": "史浩",
        "content": "人鬼幽明两不关，人生只畏鬼为姦。\n欲知古器从何得，尽出丘陵冢墓间。",
        "dynasty": "宋",
        "collection_info": null
    },
    {
        "uuid": "0efcece43a542bad06e049a10046e0ce",
        "title": "童丱须知 玩好八篇 其八",
        "author": "史浩",
        "content": "谷粟桑麻不可无，剩求珍玩欲何如。\n道人家具唯清浄，不用巾箱巧贮储。",
        "dynasty": "宋",
        "collection_info": null
    },
    {
        "uuid": "52bdc2e212a50356c11b3bda574d0814",
        "title": "童丱须知 衣服八篇 其一",
        "author": "史浩",
        "content": "葛覃专美后妃贤，浣濯衣裳是所先。\n若使身无恭俭德，金珠镂绘谩新鲜。",
        "dynasty": "宋",
        "collection_info": null
    },
    {
        "uuid": "baa86b8c9328d5f8dd0d977fe745915e",
        "title": "童丱须知 衣服八篇 其二",
        "author": "史浩",
        "content": "巧把真珠缕作襦，争奇斗好尽功夫。\n文皇海内多丝帛，只为夫人曳地无。",
        "dynasty": "宋",
        "collection_info": null
    },
    {
        "uuid": "2eab54c694fa62f8183139ad6a33ab6e",
        "title": "童丱须知 衣服八篇 其三",
        "author": "史浩",
        "content": "织者何人衣者谁，越溪寒女汉宫妃。\n宫妃莫道无青史，马后先传大练衣。",
        "dynasty": "宋",
        "collection_info": null
    },
    {
        "uuid": "4624fe105b30496c146a1c1cce44efcf",
        "title": "童丱须知 衣服八篇 其四",
        "author": "史浩",
        "content": "人君风化匪虚文，举动常令天下闻。\n唐帝宫中三浣濯，未如晋武雉裘焚。",
        "dynasty": "宋",
        "collection_info": null
    },
    {
        "uuid": "ec6ab4749717dcde6add6c1aac224f16",
        "title": "童丱须知 衣服八篇 其五",
        "author": "史浩",
        "content": "柔桑春茧未登盆，催税公文已在门。\n一口无辜繫囚狱，全家号泣动乡村。",
        "dynasty": "宋",
        "collection_info": null
    },
    {
        "uuid": "f048c180d1863534cb225fbe4a81b961",
        "title": "童丱须知 衣服八篇 其六",
        "author": "史浩",
        "content": "官中催税急如絃，纳中还须陪费钱。\n若有纰踈并糊药，忍看捧血满庭鲜。",
        "dynasty": "宋",
        "collection_info": null
    },
    {
        "uuid": "194ea1d3b344038b0ae8940446fb88b4",
        "title": "童丱须知 衣服八篇 其七",
        "author": "史浩",
        "content": "千梭札札未成端，织了先须纳县官。\n请得却资泥土用，不知机上忍饥寒。",
        "dynasty": "宋",
        "collection_info": null
    },
    {
        "uuid": "a23623cdd71918e95eb6bfdb077e3bfd",
        "title": "童丱须知 衣服八篇 其八",
        "author": "史浩",
        "content": "蜡屐平生能几两，衣裘粗足莫贪多。\n愚哉富室千箱积，回禄穿窬汝奈何。",
        "dynasty": "宋",
        "collection_info": null
    },
    {
        "uuid": "b01c3ac3de39ae4ea63370c13197f823",
        "title": "童丱须知 酒醴八篇 其一",
        "author": "史浩",
        "content": "欢欣歌饮皆从欠，乐极悲哀自此生。\n不见古人成礼处，主宾百拜只三行。",
        "dynasty": "宋",
        "collection_info": null
    },
    {
        "uuid": "dcb67f763b81311024548a4cd5c9e6bd",
        "title": "童丱须知 酒醴八篇 其二",
        "author": "史浩",
        "content": "越主投醪仇可报，商家沈酗自相攻。\n的知此物难多饮，只为邦家作礼容。",
        "dynasty": "宋",
        "collection_info": null
    },
    {
        "uuid": "9513e75e5dc33e67455dfcffda6b6fa7",
        "title": "童丱须知 酒醴八篇 其三",
        "author": "史浩",
        "content": "为子孙顺为臣忠，夫妻和睦弟恭兄。\n如何却致彜纶斁，只为贪他酒味醲。",
        "dynasty": "宋",
        "collection_info": null
    },
    {
        "uuid": "126d9e797466daa84af94985ef1737f2",
        "title": "童丱须知 酒醴八篇 其四",
        "author": "史浩",
        "content": "平日恂恂号古人，三杯纔饮乱天真。\n精神愦愦如痴梦，赢得时时病在身。",
        "dynasty": "宋",
        "collection_info": null
    },
    {
        "uuid": "a3603da3930be8bd04dec39014071ec0",
        "title": "童丱须知 酒醴八篇 其五",
        "author": "史浩",
        "content": "酒可忘忧更养神，直须少饮始为真。\n君看阮籍刘伶辈，终为沉酣丧此身。",
        "dynasty": "宋",
        "collection_info": null
    },
    {
        "uuid": "dad060cc5f250f8ffc13d06ff1dd63be",
        "title": "童丱须知 酒醴八篇 其六",
        "author": "史浩",
        "content": "女子亲傍礼法拘，合移孝道事翁姑。\n若还径醉无醒日，亦自无心相厥夫。",
        "dynasty": "宋",
        "collection_info": null
    },
    {
        "uuid": "bb2179df4cee20a9071d399b5addd005",
        "title": "童丱须知 酒醴八篇 其七",
        "author": "史浩",
        "content": "居家姆传未曾成，纔及笄年便有行。\n中馈既然长酩酊，儿孙婢仆尽纵横。",
        "dynasty": "宋",
        "collection_info": null
    },
    {
        "uuid": "e8f487fa7e8eb6be50f66b89a67015f6",
        "title": "童丱须知 酒醴八篇 其八",
        "author": "史浩",
        "content": "休说私酤趁得钱，官场警捕致忧煎。\n锥刀未必成家计，家计因兹却荡然。",
        "dynasty": "宋",
        "collection_info": null
    },
    {
        "uuid": "3bb2ba27d4302db34340a442c9e75b38",
        "title": "童丱须知 膳羞八篇 其一",
        "author": "史浩",
        "content": "圣主勤勤欲措刑，何尝黩武爱兴兵。\n四方罢贡伤生物，愈见仁恩浃有情。",
        "dynasty": "宋",
        "collection_info": null
    },
    {
        "uuid": "2e7720dbee80d99a9fa7c78b2cecf123",
        "title": "童丱须知 膳羞八篇 其二",
        "author": "史浩",
        "content": "设牧端因飨鬼神，大亨亦为养贤人。\n抡材祈福缘何事，只为苍生不为身。",
        "dynasty": "宋",
        "collection_info": null
    },
    {
        "uuid": "40ced6cdb86c5343f9d96e0c1b80dc36",
        "title": "童丱须知 膳羞八篇 其三",
        "author": "史浩",
        "content": "滹沱麦饭出匆匆，禁脔天厨未必丰。\n若使平安能念此，铏羹土塯古人同。",
        "dynasty": "宋",
        "collection_info": null
    },
    {
        "uuid": "4977fcccd27be05022f83393e5c1c98a",
        "title": "童丱须知 膳羞八篇 其四",
        "author": "史浩",
        "content": "嗟见时人大侈生，八珍同聚一杯羹。\n若知过口成污秽，何用留心事割烹。",
        "dynasty": "宋",
        "collection_info": null
    },
    {
        "uuid": "e62c7323ead7c5f155b8e9a45bb3e9a8",
        "title": "童丱须知 膳羞八篇 其五",
        "author": "史浩",
        "content": "物因相胜还相啖，弱者多为强者亨。\n勿谓天教充食类，斯人岂为虎狼生。",
        "dynasty": "宋",
        "collection_info": null
    },
    {
        "uuid": "c07271f31990bd1b4fa391939a3817ca",
        "title": "童丱须知 膳羞八篇 其六",
        "author": "史浩",
        "content": "二膳朝朝饱即休，何须嗜杀苦营求。\n鱼鰕蟹蛤皆微细，数百方能满一瓯。",
        "dynasty": "宋",
        "collection_info": null
    },
    {
        "uuid": "4190cd69c1310cd0775dd4594ec75666",
        "title": "童丱须知 膳羞八篇 其七",
        "author": "史浩",
        "content": "飞潜蠕动尽贪生，就死无辜或自鸣。\n只可为亲甘旨具，自家口腹莫频亨。",
        "dynasty": "宋",
        "collection_info": null
    },
    {
        "uuid": "0977f53030ab02cfac157cb14921cfe9",
        "title": "童丱须知 膳羞八篇 其八",
        "author": "史浩",
        "content": "戒杀当知有数端，闻声见死敢加餐。\n居家自作专因我，虽美还应下筯难。",
        "dynasty": "宋",
        "collection_info": null
    },
    {
        "uuid": "e81fc0a1ab89c2474154af5944cb9aae",
        "title": "童丱须知 梳粧八篇 其一",
        "author": "史浩",
        "content": "随宜首饰莫留情，珠翠虽多未是荣。\n不见孟光居俭约，荆钗却立万年名。",
        "dynasty": "宋",
        "collection_info": null
    },
    {
        "uuid": "52b640923d69895b845242a5b2c6901c",
        "title": "童丱须知 梳粧八篇 其二",
        "author": "史浩",
        "content": "南蕃有鸟翠葳蕤，千百为羣自在飞。\n负痛衔寃无罪死，将来贵室缕冠衣。",
        "dynasty": "宋",
        "collection_info": null
    },
    {
        "uuid": "e565cac364139bb30f03292ecfd3e72f",
        "title": "童丱须知 梳粧八篇 其三",
        "author": "史浩",
        "content": "贵家所好若无偏，翠羽真珠不直钱。\n簪珥一求难得货，穷山深海尽骚然。",
        "dynasty": "宋",
        "collection_info": null
    },
    {
        "uuid": "d11b15c644e72f4fc02a27089534ccd5",
        "title": "童丱须知 梳粧八篇 其四",
        "author": "史浩",
        "content": "生灵膏血是缗钱，买得珍珠颗颗圆。\n痛惜鲛人在深海，风潮沉溺几多船。",
        "dynasty": "宋",
        "collection_info": null
    },
    {
        "uuid": "af919a9cc0fef24eb817aa2cd0fa587d",
        "title": "童丱须知 梳粧八篇 其五",
        "author": "史浩",
        "content": "北珠天产在戎蕃，不定还看走玉盘。\n鉅万费钱收拾得，到头终不救饥寒。",
        "dynasty": "宋",
        "collection_info": null
    },
    {
        "uuid": "ef4f7513efd4a885867a66a8aedd965d",
        "title": "童丱须知 梳粧八篇 其六",
        "author": "史浩",
        "content": "绣草铺茸玉作冠，四时花样几千般。\n当思蓬首寒窗女，终岁无油两鬓干。",
        "dynasty": "宋",
        "collection_info": null
    },
    {
        "uuid": "4d89019f75bf8cd39f11d42b86ae3e89",
        "title": "童丱须知 梳粧八篇 其七",
        "author": "史浩",
        "content": "倡优卑贱起淫风，涂泽唯知特地浓。\n珍重贤门贞洁女，不施朱粉自雍容。",
        "dynasty": "宋",
        "collection_info": null
    },
    {
        "uuid": "9017b74cf7e5201b6efe30918d1808f8",
        "title": "童丱须知 梳粧八篇 其八",
        "author": "史浩",
        "content": "常须默坐悟前因，为爱铅华堕女身。\n若也于斯能改悔，来生定免落风尘。",
        "dynasty": "宋",
        "collection_info": null
    },
    {
        "uuid": "ebb093842bb68121215889a5a39cd540",
        "title": "童丱须知 稻粱八篇 其一",
        "author": "史浩",
        "content": "后稷星光灿混仪，天教堕地作农师。\n牛羊腓字寒氷暖，自有神明默护持。",
        "dynasty": "宋",
        "collection_info": null
    },
    {
        "uuid": "ceedd8ed4658c5513f5353288492eaa1",
        "title": "童丱须知 稻粱八篇 其二",
        "author": "史浩",
        "content": "方册尝观无逸书，更于七月诵豳诗。\n周公爱主真深切，稼穑艰难先使知。",
        "dynasty": "宋",
        "collection_info": null
    },
    {
        "uuid": "45f05a38b4306686705010a320b31bb3",
        "title": "童丱须知 稻粱八篇 其三",
        "author": "史浩",
        "content": "能述先王播殖功，伯禽之后有僖公。\n故虽牧养駉駉盛，务惜吾农不起戎。",
        "dynasty": "宋",
        "collection_info": null
    },
    {
        "uuid": "3c3c4e71f55ad7fb4058c674faf243a4",
        "title": "童丱须知 稻粱八篇 其四",
        "author": "史浩",
        "content": "文帝年年下玺书，唯忧农亩不丰余。\n匈奴嫚侮吾甘忍，所喜千仓饱贮储。",
        "dynasty": "宋",
        "collection_info": null
    },
    {
        "uuid": "e37db6d520a6be1bbdbb15217234d8bc",
        "title": "童丱须知 稻粱八篇 其五",
        "author": "史浩",
        "content": "武帝征诛不厌频，太仓无復有陈陈。\n末年户口多虚耗，却始封侯欲富民。",
        "dynasty": "宋",
        "collection_info": null
    },
    {
        "uuid": "5d5a04816533be4d1b713d86ccc28e7d",
        "title": "童丱须知 稻粱八篇 其六",
        "author": "史浩",
        "content": "古者四民今六民，为添释老不耕耘。\n三农重困皆因此，况有张颐百万军。",
        "dynasty": "宋",
        "collection_info": null
    },
    {
        "uuid": "e0303cd4bbe7658f136277dabbd56cd9",
        "title": "童丱须知 稻粱八篇 其七",
        "author": "史浩",
        "content": "勿嫌糠粃勿嫌陈，当念农家种苦辛。\n输得逋租盈廪廥，却归耕陇作饥民。",
        "dynasty": "宋",
        "collection_info": null
    },
    {
        "uuid": "d3a711a0874ac29939bfc9518c5309f2",
        "title": "童丱须知 稻粱八篇 其八",
        "author": "史浩",
        "content": "代耕有禄及婴孩，饮啄当知所自来。\n若也食焉无怠事，庶于报国有涓埃。",
        "dynasty": "宋",
        "collection_info": null
    },
    {
        "uuid": "684ba7aa689735b51ece5aa80dc00a16",
        "title": "天申节锡宴当筵致语口号  其一",
        "author": "史浩",
        "content": "帝眷炎图亿万秋，真人秉箓御神州。\n通和邻壤边声息，仁浃群生协气流。\n一札凤飞琼苑诏，千官花拥醉乡游。\n江城今日腾嘉颂，遥认中天绛阙浮。",
        "dynasty": "宋",
        "collection_info": null
    },
    {
        "uuid": "609118da2c005ad2c2baa13cb97d2f08",
        "title": "天申节锡宴当筵致语口号  其二",
        "author": "史浩",
        "content": "邑近蓬莱萃刘真，晓看簪履望尧云。\n三呼请祝圣人寿，亿载长为天下君。\n荷柄飞香浮碧斚，榴花照座舞红裙。\n更听既醉昇平雅，始信宸恩浃海垠。",
        "dynasty": "宋",
        "collection_info": null
    },
    {
        "uuid": "d7e5175eb36f67747f5ce3258dc83fc2",
        "title": "天申节望阙祝圣致语口号  其一",
        "author": "史浩",
        "content": "簪缨万国拱尧云，遥认霏烟霭帝阍。\n始听嵩呼徧夷夏，便知孝治感干坤。\n凤飞一札蟠桃宴，花覆千官湛露恩。\n历数在躬无纪极，垂衣请颂有虞尊。",
        "dynasty": "宋",
        "collection_info": null
    },
    {
        "uuid": "6ef4eccb42d4a48751d12591c4a8d703",
        "title": "天申节望阙祝圣致语口号  其二",
        "author": "史浩",
        "content": "万国星联拱北辰，晓看簪履拜尧云。\n三呼请祝圣人寿，亿载长为天下君。\n乐奏广庭声缥缈，香腾寰海瑞氤氲。\n太平今日非无象，花覆千官玉脸熏。",
        "dynasty": "宋",
        "collection_info": null
    },
    {
        "uuid": "06f3cbe0895a599c1cc7fd510e44b59a",
        "title": "上明良庆会阁碑致语口号",
        "author": "史浩",
        "content": "绵绵宝历与天长，兴运重光属我皇。\n德洽化隆超汉晋，父慈子孝协虞唐。\n三阶顺轨时万泰，万国归心道益昌。\n一自皋陶赓载后，于今始得颂明良。",
        "dynasty": "宋",
        "collection_info": null
    },
    {
        "uuid": "e89cbdf6edf20407123cc26a95dd0636",
        "title": "叔父知县庆宅并章服致语口号",
        "author": "史浩",
        "content": "簪缨济济佩锵锵，竞集华堂献寿觞。\n朱绂始闻新命诰，青毡俄睹旧门墙。\n梁闱琴瑟声俱妙，谢砌芝荪气倍香。\n烂醉莫嫌欢未彻，从今三万六千场。",
        "dynasty": "宋",
        "collection_info": null
    },
    {
        "uuid": "5f5c225453e4052d4e961577241402dd",
        "title": "代人纳婿亲会致语口号",
        "author": "史浩",
        "content": "人物宣城妙九州，乘龙果是属清流。\n相逢解赋澄江练，上胜都归迭嶂楼。\n画戟林中银漏迥，香梅影底玉杯浮。\n洞房咫尺笙歌沸，谁道华胥祇梦游。",
        "dynasty": "宋",
        "collection_info": null
    },
    {
        "uuid": "6e70eb6314e034e6e3e729a5e8a94bf5",
        "title": "叔父盐簿庆宅致语口号",
        "author": "史浩",
        "content": "清晓簪裾碾画轮，更循玉砌拥兰荪。\n定知广厦新遗址，来向华堂上寿樽。\n歌遏锦云声缥缈，舞攒星蜡影翩翻。\n剩须拚却如泥醉，显拜行符驷马门。",
        "dynasty": "宋",
        "collection_info": null
    },
    {
        "uuid": "8114a56969066ed45b3181cc8da83c70",
        "title": "余姚待县官致语口号",
        "author": "史浩",
        "content": "浙右风烟属舜亭，几年纔此萃群英。\n棠敷灵荫连天阔，湖泛恩波澈底清。\n醉吸霞光金盏窄，笑扶花影玉山倾。\n定知太史先占瑞，天外祥星一处明。",
        "dynasty": "宋",
        "collection_info": null
    },
    {
        "uuid": "370b5a92eae53a4cfc93b8b68903d42d",
        "title": "余姚待新宰致语口号",
        "author": "史浩",
        "content": "清朝出宰是郎星，牛刃恢恢正发硎。\n宾佐雍容心尽赤，杯盘酬对眼全青。\n政平况是庭无讼，俗易还闻户不扃。\n赢得通宵恣欢谑，看看联翮上朝廷。",
        "dynasty": "宋",
        "collection_info": null
    },
    {
        "uuid": "6d29e41997eb4c017b31f1d69f111c75",
        "title": "代新余姚高宰燕友致语口号",
        "author": "史浩",
        "content": "鬰葱佳气拥兹辰，两见姚江得主人。\n报最已闻歌满道，告新还善政如神。\n词传绮席鶑声滑，酒吸红波玉脸春。\n休向阳关惜分袂，他年接武侍严宸。",
        "dynasty": "宋",
        "collection_info": null
    },
    {
        "uuid": "293bd82f8484a26a1b9506701f78aaff",
        "title": "代余姚高宰侍郎以下致语口号",
        "author": "史浩",
        "content": "舜亭风化俨当年，人物犹追之凯贤。\n持橐有功先计相，题舆出治亦儒先。\n相看尹贰俱冰雪，消得杯盘列管弦。\n欲识他时风虎变，疑丞辅弼拱中天。",
        "dynasty": "宋",
        "collection_info": null
    },
    {
        "uuid": "71089e1a2b16db67da235caef8e2b5b9",
        "title": "余姚县燕贡士致语口号",
        "author": "史浩",
        "content": "玉京才子宴瑶池，雪压梅梢春近时。\n尽道舜江登舜牧，却归尧殿侍尧咨。\n鹏抟看即掀双翼，鲸饮何辞酒百巵。\n好是嫦娥倚丹桂，拟教人折一枝枝。",
        "dynasty": "宋",
        "collection_info": null
    },
    {
        "uuid": "2e5c407f55e6397d28c9eb02d109a6cd",
        "title": "代余姚李宰燕交致语口号",
        "author": "史浩",
        "content": "鬰葱佳瑞蔼姚州，令尹联翩得胜流。\n报最已闻腾茂绩，告新行復着芳猷。\n歌传白雪欢声洽，酒浥青樽喜气浮。\n莫惜通宵恣谈谑，他年接武侍宸游。",
        "dynasty": "宋",
        "collection_info": null
    },
    {
        "uuid": "dfe755d8dfab51c9f625fd24869cf01d",
        "title": "代赵倅燕广德守钱郎中致语口号",
        "author": "史浩",
        "content": "清朝登用是儒宗，尤喜桐川协气浓。\n画戟林中今长贰，红莲幕裏昔游从。\n云飞共庆情方洽，鲸饮何妨量有容。\n且向山城足欢谑，他年接武亚夔龙。",
        "dynasty": "宋",
        "collection_info": null
    },
    {
        "uuid": "3f56fbbcb1312c62b78bd69a3cc5c4ca",
        "title": "代寄居饯明守王侍郎致语口号",
        "author": "史浩",
        "content": "芝封一札燕泥香，祖帐雍容绮席张。\n坐上共知环鲍谢，人间争欲借龚黄。\n旌旜影裏传金斝，衮绣光中拜玉皇。\n他日回头东海岸，定应遗爱满甘棠。",
        "dynasty": "宋",
        "collection_info": null
    },
    {
        "uuid": "89bf0bb9e2a796d346f89f565d0de5eb",
        "title": "寄居为诸学职庆寿致语口号",
        "author": "史浩",
        "content": "朝来太史上宸廷，为说东鄞集寿星。\n已把湖山供笑乐，更催歌舞看娉婷。\n蓝田有玉应千岁，韦室专门祇六经。\n接武定应成福禄，介眉何惜醉修龄。",
        "dynasty": "宋",
        "collection_info": null
    },
    {
        "uuid": "06ec880a3a00988a0ec2fa6de1d58351",
        "title": "寄居为诸乡老庆寿致语口号",
        "author": "史浩",
        "content": "海宇熙熙寿域中，耆儒最盛甬勾东。\n共开樽俎为高会，尤喜乡闾有义风。\n九老未应多白傅，四明何止一黄公。\n行看联璧安车上，尽是当筵鹤髮翁。",
        "dynasty": "宋",
        "collection_info": null
    },
    {
        "uuid": "742f25c5c8d0b696aa5807207f4634f9",
        "title": "四明尊老会致语口号  其一",
        "author": "史浩",
        "content": "东阁初开瑞霭凝，晓催簪履庆修龄。\n风回秀发扶疏绿，喜入方瞳的皪青。\n纱帽着花春不老，玉杯浮雪酒微醒。\n今朝太史占鄞鄮，无限文星作寿星。",
        "dynasty": "宋",
        "collection_info": null
    },
    {
        "uuid": "ce5276947620d697ec83dcecd80093ad",
        "title": "四明尊老会致语口号  其二",
        "author": "史浩",
        "content": "山在虚无缥缈间，相望同是一乡关。\n欲尊德齿成高会，且遣樽罍悦寿颜。\n歌罢青丝回雪髮，舞余文锦绕云鬟。\n□□□□□□醉，贵老行看一札颁。",
        "dynasty": "宋",
        "collection_info": null
    },
    {
        "uuid": "a08465f4b2119c24b97227673738c256",
        "title": "诸亲庆赐第復会致语口号",
        "author": "史浩",
        "content": "鹤髮星星退急流，昔年两作凤池游。\n挂冠未许田间去，锡第还为帝所留。\n剩喜亲朋千里集，聊持歌舞一觥酬。\n莫辞醉席梅花地，嘉话归传古鄮州。",
        "dynasty": "宋",
        "collection_info": null
    },
    {
        "uuid": "105eb08d6e45c84a3de3d7487317138a",
        "title": "诸亲庆弥正弥远及具叔怀恩命復会致语口号",
        "author": "史浩",
        "content": "都城赐第起祥云，知是君王贵老人。\n罗绮丛中喧鼓吹，楼台影裏聚簪绅。\n剩添风月非钱买，赢得樽罍到手频。\n他日华堂重此会，主宾朱紫耀青春。",
        "dynasty": "宋",
        "collection_info": null
    },
    {
        "uuid": "a666d83305412b071c6762c7d94ef3ec",
        "title": "復明守谢直阁会致语口号",
        "author": "史浩",
        "content": "鄮水鄞江喜气浮，祇应共理得贤侯。\n千帆过海欣无警，九谷登场庆有秋。\n圣主正思黄霸入，仙翁方伴赤松游。\n一杯相遇何妨醉，春在西湖月在楼。",
        "dynasty": "宋",
        "collection_info": null
    },
    {
        "uuid": "01b056c362c85c6d61b27baba2910186",
        "title": "待魏丞相汪尚书赵侍郎致语口号",
        "author": "史浩",
        "content": "燕集西湖锦绣围，花迎晴晓露方晞。\n把杯且共寻前约，控手何须悟昨非。\n已喜一翁归绿野，更看三杰上黄扉。\n云台指日标鸿烈，应许严陵老钓矶。",
        "dynasty": "宋",
        "collection_info": null
    },
    {
        "uuid": "9f79427d4e1295e824111e39200d205a",
        "title": "饯明守谢殿撰赴召致语口号",
        "author": "史浩",
        "content": "玉砌芝兰庆有余，蔼然英誉走云衢。\n澄清揽辔多持节，恺悌宜民屡剖符。\n圣主出纶催上道，邦人卧辙蔽行途。\n一巵听取临岐语，剩吐精忠作帝谟。",
        "dynasty": "宋",
        "collection_info": null
    },
    {
        "uuid": "457bf6ae95bbb42fe7b49975a592a33f",
        "title": "待明守杨少卿致语口号",
        "author": "史浩",
        "content": "鄮城鬰鬰蔼祥烟，何幸分符得大贤。\n散利士知廉律己，救荒民仰食为天。\n仁风行见周千里，雅俗俱欣受一廛。\n正恐最闻须召入，介眉今日且樽前。",
        "dynasty": "宋",
        "collection_info": null
    },
    {
        "uuid": "6315347d39d7848b1663f4a0fda7b751",
        "title": "復明守杨少卿会致语口号",
        "author": "史浩",
        "content": "春入西湖绕岸花，十洲三岛倍芳华。\n夭桃来自神明胄，玉润生从宰辅家。\n男室得时谐凤侣，孙枝有客泛星槎。\n盍簪此日成高会，盛事他年梓里夸。",
        "dynasty": "宋",
        "collection_info": null
    },
    {
        "uuid": "be410322d0c6195253964f7f63b9454c",
        "title": "復赵倅会致语口号",
        "author": "史浩",
        "content": "宝绪光华是似贤，远移仙驭缔姻联。\n高情已笃金兰契，盛礼还开锦绣筵。\n小奉杯盘图报答，剩陈丝竹且留连。\n细看四座神仙客，始信西湖即洞天。",
        "dynasty": "宋",
        "collection_info": null
    },
    {
        "uuid": "f00d1a8bd8d4d645392cb1c982da1516",
        "title": "纳孙妇钱氏亲会致语口号",
        "author": "史浩",
        "content": "夹路红榴取次芳，三槐嫩绿影交相。\n解装初憩簪缨客，肆席爰开衮绣堂。\n西子随车腾懿德，东床择婿得仙郎。\n一巵何止千秋祝，更伫鸣驺下帝乡。",
        "dynasty": "宋",
        "collection_info": null
    },
    {
        "uuid": "f6da294678420a11a880a05cde907219",
        "title": "待明守赵殿撰致语口号",
        "author": "史浩",
        "content": "潭潭大府坐真王，有子于今拥碧幢。\n羽扇仁风辞霅水，熊幡和气满鄞江。\n舞翻回雪随清吹，歌遏行云度美腔。\n玉斝莫辞良夜饮，伫看星聚首吾邦。",
        "dynasty": "宋",
        "collection_info": null
    },
    {
        "uuid": "5d2940ba0886bcb73cf0fbe6b1fc0e88",
        "title": "婿王肃之就成亲会致语口号",
        "author": "史浩",
        "content": "太宰岩岩正拱宸，笑看双凤度东津。\n冰清爱弟为佳婿，玉立难兄处上宾。\n火毓鹊炉香蔼蔼，月穿梅影酒粼粼。\n主人剩喜机云集，唯祝联镳侍紫宸。",
        "dynasty": "宋",
        "collection_info": null
    },
    {
        "uuid": "9b1f94ea1444bc7d9c78a8e639a51a7a",
        "title": "待王十六监岳致语口号",
        "author": "史浩",
        "content": "东皇旌旆到人寰，漏泄春工露一斑。\n已向江村访梅萼，却来灯市赏鰲山。\n主宾冰玉欢无尽，伯季埙箎兴不悭。\n欲识鲁公须拜后，微黄一点见眉间。",
        "dynasty": "宋",
        "collection_info": null
    },
    {
        "uuid": "39ffffa2dee676ee60ddad64dd7b86e6",
        "title": "代弥坚就赵府作会致语口号",
        "author": "史浩",
        "content": "潭潭大府坐真王，中有神仙聚画堂。\n玉润曾闻韵琴瑟，冰清初喜见鸾凰。\n扶舆和气笙歌沸，馥鬰春风锦绣光。\n他日诸孙成宅相，颔头休羡郭汾阳。",
        "dynasty": "宋",
        "collection_info": null
    },
    {
        "uuid": "00376fc707ec3d4a4e8f9614fb2950eb",
        "title": "诸亲庆寿致语口号",
        "author": "史浩",
        "content": "鬰葱佳气拥丛霄，又见端门遣使轺。\n觞豆兼全真璀璨，茗香剩馥更飘飖。\n双旌容与留千骑，三族耆庞聚一朝。\n正是瑶池八仙会，介眉何必羡松乔。",
        "dynasty": "宋",
        "collection_info": null
    },
    {
        "uuid": "e56e9c36f2cdcff901cf711572e0ede6",
        "title": "六老会致语口号",
        "author": "史浩",
        "content": "六人四百四十岁，好似同资一气生。\n王母蟠桃三度熟，窦家仙桂五枝荣。\n蓬壶影裏环嘉客，衮绣堂中溢颂声。\n太史占祥应入奏，光躔南斗寿星明。",
        "dynasty": "宋",
        "collection_info": null
    },
    {
        "uuid": "aeb5f033a51602879e5f7c29c47675a2",
        "title": "五老会致语口号",
        "author": "史浩",
        "content": "昔日翱翔艺圃中，词锋凛凛各争雄。\n倦飞雅遂鸿冥志，良集皆成鹤髮翁。\n休问功名千古后，且欣花月一樽同。\n明朝太史应驰奏，寿象联珠见甬东。",
        "dynasty": "宋",
        "collection_info": null
    },
    {
        "uuid": "efbfc80ee890a12847f22deade191b93",
        "title": "待权明州延提刑致语口号",
        "author": "史浩",
        "content": "山水东鄞本自佳，使星临照愈光华。\n甘棠美荫踰千里，画角仁声度万家。\n正喜泉香浮竹叶，更看杯影浸梅花。\n最闻便有芝封到，莫惜连宵晕脸霞。",
        "dynasty": "宋",
        "collection_info": null
    },
    {
        "uuid": "3fcafcf5205f95fe97b1710f8f5866af",
        "title": "待胡少张王叔举二孙婿致语口号",
        "author": "史浩",
        "content": "鬰葱佳气霭鄞川，剩说侯门得二贤。\n天下中庸追远躅，江东儁秀踵遗编。\n歌喉睍睆鶑同丽，舞袖翩翻蝶共妍。\n行看联名登虎榜，亲闱归侍綵衣鲜。",
        "dynasty": "宋",
        "collection_info": null
    },
    {
        "uuid": "bbacf6e166d7c66dc70b5389e481164b",
        "title": "姊加封太宜人庆会致语口号",
        "author": "史浩",
        "content": "鄮山鄞水百祥开，一轴丝纶天上来。\n应为教忠登仕籍，遂膺锡类到兰陔。\n笙簧丛裏歌新阕，锦绣光中荐宝杯。\n从此芝封须迭至，长教寿母宴春台。",
        "dynasty": "宋",
        "collection_info": null
    },
    {
        "uuid": "cbcb0195770ebb3a3438289a6381bd49",
        "title": "德翁弟转员郎庆会致语口号",
        "author": "史浩",
        "content": "鄮山鄞水百祥臻，天佑龙门萃达尊。\n又见常珍登耄齿，更欣华秩亚星垣。\n龚黄政美褒宜重，箕翼光腾福正繁。\n他日老更兴盛举，会看兄弟迭承恩。",
        "dynasty": "宋",
        "collection_info": null
    },
    {
        "uuid": "14a453e9f9cd4c8aa95cabcf96f60e10",
        "title": "燕新第乡人致语口号",
        "author": "史浩",
        "content": "鄮山鄞水百祥开，壮士昂头谢草莱。\n戛玉锵金俱杰出，纡青拖紫正朋来。\n未饶卫国多君子，何独山东有相材。\n富贵功名随步武，清时钟鼓且衔杯。",
        "dynasty": "宋",
        "collection_info": null
    },
    {
        "uuid": "dc12380f21355acf948fd27dae48ada6",
        "title": "復诸亲庆会致语口号",
        "author": "史浩",
        "content": "潭府今朝雅宴开，鬰纷佳气霭蓬莱。\n笙歌丛裏环珠履，衮绣光中荐玉杯。\n已喜群仙来阆苑，更须三熟见瑶台。\n料应太史占干象，星斗森罗拥上台。",
        "dynasty": "宋",
        "collection_info": null
    },
    {
        "uuid": "f709b91707e5722bc1e064790e56ca42",
        "title": "寄居庆汪中嘉尚书年登七秩会致语口号",
        "author": "史浩",
        "content": "鄮山鄞水百祥开，天佑神仙间世来。\n剩喜千龄纔七秩，更祈八座上三台。\n箫韶声裏翻红袖，衮绣光中釂玉杯。\n每阅十期成再会，方瞳丹脸永如孩。",
        "dynasty": "宋",
        "collection_info": null
    },
    {
        "uuid": "772d21dc030530981f015ab7c807d681",
        "title": "宴明守林郎中致语口号",
        "author": "史浩",
        "content": "春融绿野日迟迟，五马相从燕喜时。\n湿翠峰前挥玉麈，香梅影底引瑶巵。\n适闻圣主询黄髮，将趣文翁上赤墀。\n且趁好天同一醉，陶陶莫问夜何其。",
        "dynasty": "宋",
        "collection_info": null
    },
    {
        "uuid": "aa4d8ce94b93eda37b7ccc6b1e9ab038",
        "title": "宴奉使杨御药致语口号",
        "author": "史浩",
        "content": "神圣相承乐太平，尊贤贵老有真情。\n煌煌凤翮飞丹检，赫赫轺车下紫清。\n觞豆交酬当美景，笙竽合乐起新声。\n客星今喜使星聚，干象森罗彻晓明。",
        "dynasty": "宋",
        "collection_info": null
    },
    {
        "uuid": "031a6027eb5f7c423561c9b709af0e3b",
        "title": "寄居庆汪中嘉尚书致语口号",
        "author": "史浩",
        "content": "剩喜群仙集四明，年踰七秩庆耆英。\n三章快遂归田志，八座争看衣锦荣。\n笑捧一巵龟鹤寿，欢腾六乐凤鸾鸣。\n举头莫道长安远，会见临廱拜老更。",
        "dynasty": "宋",
        "collection_info": null
    },
    {
        "uuid": "c822c3738d03251362b80e260b443b85",
        "title": "饯明守林郎中致语口号",
        "author": "史浩",
        "content": "圣主留神惠兆民，循良奉诏莫辞频。\n纔闻五袴喧三辅，又拥双旗镇七闽。\n操袂不须成作恶，举觞方喜上通津。\n日边正拟登黄霸，会见槐庭衮绣新。",
        "dynasty": "宋",
        "collection_info": null
    },
    {
        "uuid": "67f24dc1264f46b47c974efaa92fbfd7",
        "title": "待明州权府提刑虞察院致语口号",
        "author": "史浩",
        "content": "小春纔过气纡徐，门外旌麾正塞途。\n剩喜二天临制阃，却来三径访耆儒。\n酒浮沆瀣杯中液，茗瀹枪旗碗面腴。\n且趁良宵拚一醉，赐环行即上亨衢。",
        "dynasty": "宋",
        "collection_info": null
    },
    {
        "uuid": "0bc38352618af88b3bb92d092004413b",
        "title": "宴明守高大卿致语口号",
        "author": "史浩",
        "content": "东风昨夜到林塘，千骑初临绿野堂。\n乐裏何烦丝竹韵，座间自有雪梅芳。\n民安竟夜户不闭，海静无波帆稳张。\n趁此清平同一醉，金瓯已覆颍川黄。",
        "dynasty": "宋",
        "collection_info": null
    },
    {
        "uuid": "1668a95726e9869279376c073f626343",
        "title": "闻家中被盗作三颂勉之  其一",
        "author": "史浩",
        "content": "年饶谷拥困群耕，盗贼多从此辈生。\n料得欲偷偷既得，从今改恶不宵行。",
        "dynasty": "宋",
        "collection_info": null
    },
    {
        "uuid": "9d78a9c1fcba7200afa5be60e9dd40c8",
        "title": "闻家中被盗作三颂勉之  其二",
        "author": "史浩",
        "content": "几年补破得遮寒，今日空余赤肉团。\n从此便知元不有，细书词理枉经官。",
        "dynasty": "宋",
        "collection_info": null
    },
    {
        "uuid": "652928ba5fc68ae403b49ea1f234f94b",
        "title": "闻家中被盗作三颂勉之  其三",
        "author": "史浩",
        "content": "孟光衣服合山居，烟褐明青休着渠。\n欲得此曹心不动，只将荆布在冠裾。",
        "dynasty": "宋",
        "collection_info": null
    },
    {
        "uuid": "91f1886bb9aeb5c7d503c0ccc52c2bc0",
        "title": "羽客熊叶二师言归铁柱以五十六言饯之",
        "author": "史浩",
        "content": "喜见洪都二散人，直疑吴许是前身。\n看梅始识林和靖，载酒还寻贺季真。\n铁柱擎天龙已蛰，星坛近斗月为邻。\n思归却有他年约，来庆吾登九十春。",
        "dynasty": "宋",
        "collection_info": null
    },
    {
        "uuid": "4e66daf9553df964777a263a83b2ea94",
        "title": "次韵贲长老",
        "author": "史浩",
        "content": "露地当年说白牛，反令后学莫能由。\n足行香陌无穷辙，家在清江欲尽头。\n罣碍顿除犹是病，因缘未了且乘流。\n此山日夕浮佳气，见则何烦蜡屐游。",
        "dynasty": "宋",
        "collection_info": null
    },
    {
        "uuid": "d2800d2fff8fe363cbd32781ca97a596",
        "title": "适过宝奎寿居仁师出示王判院偈真隠老子走笔次韵",
        "author": "史浩",
        "content": "见了黄梅留一宿，此风久矣无人续。\n相逢谁许问寒暄，箇中且自龟藏六。\n寿师严冷面如铁，背负真乘腰不折。\n有时禅定出尘表，兀坐蒲团头满雪。\n平生俗物不挂目，终日翻经聊自足。\n不离当处常湛然，波澄倒影千山绿。\n迩来邂逅文中虎，一幅水藤为下语。\n我今欲赞没因由，只把茶瓯对赵州。",
        "dynasty": "宋",
        "collection_info": null
    },
    {
        "uuid": "e8579a4c5cfe0a48065162ef26f747fc",
        "title": "酬释法平  其一",
        "author": "史浩",
        "content": "团团璧月印寒潭，时有清风扫碧岚。\n照见山人方隠几，洒然无物自沈酣。",
        "dynasty": "宋",
        "collection_info": null
    },
    {
        "uuid": "49ecb4d0f5ef2a4263630436cf1d17b9",
        "title": "酬释法平  其二",
        "author": "史浩",
        "content": "白鹭栖烟一点明，皎然压倒语全清。\n莫言后代无人继，仗锡行将擅此名。",
        "dynasty": "宋",
        "collection_info": null
    },
    {
        "uuid": "2da2cee914a2df67844681c88e0c6fb8",
        "title": "再次韵胡中方赏丹桂之什",
        "author": "史浩",
        "content": "鄮峰老子双瞳碧，已悟人间空是色。\n群花四季作芳菲，一笑观之如不识。\n有时斗酒沽十千，狂歌烂醉群花前。\n红红白白自妖艷，谁曾着口论媸妍。\n惟闻丹桂藏青蒨，清芬正满姮娥殿。\n却思一见无由缘，但写奇标在团扇。\n忽闻移本下吾乡，此愿端知合得偿。\n园工玉斧与换骨，坐使凡种皆天香。\n先皇得之植禁地，饫赏钧天动仙吹。\n高烧凤蜡类星繁，正恐夜深花欲睡。\n于今哀戚徧幽明，鼎湖仙驾超尘氛。\n遗髯注想文王囿，玉阑佳气徒氤氲。\n胡君真材一二数，他日补天慕娲女。\n正欲攀枝效郗诜，会看声名飞海宇。\n雄篇拂地如锵金，俊逸清新洗我心。\n怪底斯人掉头不肯住，明年射策君门去。",
        "dynasty": "宋",
        "collection_info": null
    },
    {
        "uuid": "856bf20a6ccc8f98b306c0ec8af6536a",
        "title": "访混朴吴尊师",
        "author": "史浩",
        "content": "何年隠四明，与世绝逢迎。\n圣主方虚席，先生不入城。\n风雷随地起，宫殿自天成。\n近喜篮舆稳，宁忧白髮生。",
        "dynasty": "宋",
        "collection_info": null
    },
    {
        "uuid": "84886ed4a9d4388febae9b4cd9a26a69",
        "title": "赠傅得一  其一",
        "author": "史浩",
        "content": "试问此行何所止，乌有乡中无住里。\n醉时不觉醒时痴，世人谁识颠道士。",
        "dynasty": "宋",
        "collection_info": null
    },
    {
        "uuid": "0e2a7ee607cf1245d3eea776b158ff85",
        "title": "赠傅得一  其二",
        "author": "史浩",
        "content": "相识三十年，身颠心不颠。\n有人还会得，即是地行仙。",
        "dynasty": "宋",
        "collection_info": null
    },
    {
        "uuid": "ebc25b33d6b373fc40ffa953cf55bc3e",
        "title": "严光墓",
        "author": "史浩",
        "content": "玉匣蛟龙已草莱，一丘马鬣尚封培。\n云台若也表名姓，千古谁知有钓台。",
        "dynasty": "宋",
        "collection_info": null
    },
    {
        "uuid": "1488ea4f8b73815afb5ff2a22383231f",
        "title": "东钱湖",
        "author": "史浩",
        "content": "行李萧萧一担秋，浪头始得见渔舟。\n晚烟笼树鸦还集，碧水连天鸥自浮。\n十字港通霞屿寺，二灵山到月波楼。\n于今幸遂归湖愿，长忆当年贺监游。",
        "dynasty": "宋",
        "collection_info": null
    },
    {
        "uuid": "23790878327f8e54f9b428b2d6701fe0",
        "title": "题墨花",
        "author": "史浩",
        "content": "元功初剪刻，妙处极玄玄。\n醉墨谁家笔，于今合自然。",
        "dynasty": "宋",
        "collection_info": null
    },
    {
        "uuid": "f49d9a66f3b0ac1f7437b552d7517e4d",
        "title": "尽心堂",
        "author": "史浩",
        "content": "曲士怀轩裳，铢寸较得失。\n纷纭战宠辱，矛盾相撞抶。\n大方惟达人，天游寄虚室。\n卷舒傥由己，出处要无必。\n时来作砭针，一起当疗疾。\n时去收龙蛇，夭矫自超逸。\n隠见了无碍，妙迹那可诘。\n我公天人姿，宿有补天术。\n心宜尽心理，心静与天一。\n当年风雨会，黄道宾出日。\n干坤方疮痍，涂炭入忧恤。\n神锋指幽燕，酋领将斧锧。\n世数有长消，匆匆谢簪绂。\n归来卧林薮，道自无伸屈。\n庆堂示余彦，亲洒银笔述。\n聊遗郢人斤，千载斲妙质。\n定应山水观，中与胸趣匹。\n仰看衡云飞，云静山崒嵂。\n俯眄湘流水，舟楫空荡潏。\n可怜天东北，狼烟暗鬰律。\n神州见苍莽，悲风为萧瑟。\n再拜愿有期，经纶勿韬鬰。\n天心酌民言，公再调鼎实。\n风霆驱八荒，游戏须一出。",
        "dynasty": "宋",
        "collection_info": null
    },
    {
        "uuid": "a2223a9d7a89f282ca797646db457b0d",
        "title": "喻弥陀偈",
        "author": "史浩",
        "content": "搅翻十里西湖水，化作四方八德池。\n浄洗众生烦恼垢，人人见自性阿弥。",
        "dynasty": "宋",
        "collection_info": null
    }
]