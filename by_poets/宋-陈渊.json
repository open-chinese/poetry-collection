[
    {
        "uuid": "5efe27730c44fde1e88b4d4e6ec737a7",
        "title": "延平江上呈吴国华先生",
        "author": "陈渊",
        "content": "青山如伟人，可望不可制。\n屹然瞰碧流，龙翔虎豹视。\n春风何时来，草木舞深翠。\n禽鸟暖相依，飞鸣得真意。\n谁言静无作，坐致无边利。\n愿言斩茅茨，结室傍荟蔚。\n且要观此身，功业亦细事。",
        "dynasty": "宋",
        "collection_info": null
    },
    {
        "uuid": "5cb7e76658025b2b1d20619756f37df4",
        "title": "玉山驿见周东老题诗和之",
        "author": "陈渊",
        "content": "尘劳千种祇纷纷，之子归来始一春。\n掉舌不知何处去，又还携剑出南闽。",
        "dynasty": "宋",
        "collection_info": null
    },
    {
        "uuid": "3b36291d06e803861e0e32da84cc979b",
        "title": "立我轩",
        "author": "陈渊",
        "content": "是身犹逆旅，真吾所寄耳。\n若人问真吾，本空何可拟。\n立我物必随，我应为物使。\n捐物更求我，是以物为已。\n文章镜面尘，富贵路傍屣。\n胡为认而有，展转迷不已。\n此迷自何得，定以有我起。\n达人齐万变，视彼犹视此。\n隤然天地间，形稿心如水。\n独有长存者，万刼不能死。\n夷齐与盗跖，趣操定谁美。\n是非傥难分，物我那相訿。\n君怀经济心，题牓故云尔。\n我乏异俗才，诗言亦其理。",
        "dynasty": "宋",
        "collection_info": null
    },
    {
        "uuid": "83a2dab93e7c504a88534d23d6b2d9ec",
        "title": "和人独酌二绝  其一",
        "author": "陈渊",
        "content": "共矜春色尽衔杯，文字红裙各有侪。\n何似西园闲处士，一杯花下畏人来。",
        "dynasty": "宋",
        "collection_info": null
    },
    {
        "uuid": "6a2d4cb0190b82e51f7ce142fa21cb99",
        "title": "和人独酌二绝  其二",
        "author": "陈渊",
        "content": "休论身外千端事，且醉花前一榻风。\n举盏但能邀皓月，隔篱何必唤邻翁。",
        "dynasty": "宋",
        "collection_info": null
    },
    {
        "uuid": "cd1c6923eee1d6e5c9e55fe118b29543",
        "title": "邻有张生者病革势不可救忽梦医人邓舜臣言万病圆如说服之遂安感而作诗",
        "author": "陈渊",
        "content": "医王脱超如蜕蝉，幻身变灭成飞烟。\n百年薪尽火犹传，直驱神马穷青天。\n自从和扁不少延，冀北万疋今萧然。\n挟方储药人摩肩，闲花野卉纷争妍。\n昨梦宵蝶正蹁蹮，忽忽神遇高人前。\n旧交量见意终圆，相顾眼笑如忘年。\n因言疠疫兴哀怜，语我妙药醒沉绵。\n唯有岐婆世所贤，此物病极犹能痊。\n觉来揽衣视星躔，明月堕落遥山巅。\n挑灯草简便求旃，十粒入手收淮蠙。\n平明攻疾才下咽，顿活始信真天全。\n先生爱习不忍捐，尚念故国多凡缘。\n祇应造物相留连，闵此众万刼火煎。\n故令丹成犹未仙，妙畀神力司阴权。\n世间愚术谋相先，不计性命徒论钱。\n谁能如公心不偏，此诗义直何当宣。\n付与末俗惩轻悁。",
        "dynasty": "宋",
        "collection_info": null
    },
    {
        "uuid": "b35079cd2ae5fd1fe4c89e2bc5a34b29",
        "title": "崇安分水岭",
        "author": "陈渊",
        "content": "已见江南草木菲，笋舆愁下乱山围。\n但将双泪凭西注，寄语江神稳送归。",
        "dynasty": "宋",
        "collection_info": null
    },
    {
        "uuid": "0ab0f87018be37fc35f6c563cae8349e",
        "title": "离紫溪驿",
        "author": "陈渊",
        "content": "小风吹面雨廉纤，轻薄衣裳懒更添。\n一线离情裁不断，暮云将过粤山尖。",
        "dynasty": "宋",
        "collection_info": null
    },
    {
        "uuid": "f1463958d8296ca07703b148f25ead9c",
        "title": "铅山",
        "author": "陈渊",
        "content": "欲留无计去还悲，渐远闽山物象非。\n家在天南今北首，忍看归鸟背人飞。",
        "dynasty": "宋",
        "collection_info": null
    },
    {
        "uuid": "8783090af89fe52f0dec4080983b3bd2",
        "title": "信州禅月院晚眺",
        "author": "陈渊",
        "content": "一觉华胥日又曛，晚来愁绪乱纷纷。\n角声对起重城近，吹动灵山万迭云。",
        "dynasty": "宋",
        "collection_info": null
    },
    {
        "uuid": "ae425a9f0acd9def626a76a96cf0d061",
        "title": "舟中初晴",
        "author": "陈渊",
        "content": "碧玉空江漾晓晖，水光浮簟影交飞。\n酒昏头重慵扶起，卧看蛟龙上客衣。",
        "dynasty": "宋",
        "collection_info": null
    },
    {
        "uuid": "35de97350d6f02f7b6dac628bb1716d9",
        "title": "登睦州环峰亭",
        "author": "陈渊",
        "content": "月照空山杜宇啼，唤归渔艇夜天低。\n那堪又是双溪水，独上危楼十二梯。",
        "dynasty": "宋",
        "collection_info": null
    },
    {
        "uuid": "2270945cca7c854a3fdeb267be4a2e0f",
        "title": "泊姑苏凭汇亭候同行不至",
        "author": "陈渊",
        "content": "扁舟繫岸五六日，草屦遶亭千百迴。\n欲行无计住不可，梦想万事心如摧。\n燕雀飞鸣意自适，翩翩檐外相往来。\n乃知荆棘殊不恶，培风万里真劳哉。",
        "dynasty": "宋",
        "collection_info": null
    },
    {
        "uuid": "14e3779b155c17507aeb868a89fd361a",
        "title": "次韵李仲虎召伯相遇",
        "author": "陈渊",
        "content": "区区千里为浮名，小隐终惭郑子真。\n双阙几时瞻北极，万山无处望南闽。\n尊前壮士今如梦，胯下真王迹已尘。\n共俯淮流追往事，玉蟾依旧水粼粼。",
        "dynasty": "宋",
        "collection_info": null
    },
    {
        "uuid": "13d44528077dcb0a0bf1de86265603b7",
        "title": "重阳后送谨常兄之符离",
        "author": "陈渊",
        "content": "锁外分携处，离觞话远途。\n黄花看不足，寒雁去何孤。\n农圃非吾业，衣冠本世儒。\n应当慎行止，无使世氛污。",
        "dynasty": "宋",
        "collection_info": null
    },
    {
        "uuid": "e17e3ceaeed1b53f8ed638ab5fbe6671",
        "title": "九月二十二日秋举失利出门用中相饯夜步河上留别",
        "author": "陈渊",
        "content": "太平今日古无邻，触目郊原事事新。\n年少自应迷鼓吹，野人终是厌尘埃。\n忘怀处世思同俗，有事关心不为身。\n药石有能医久痼，此生宁復怨垂纶。",
        "dynasty": "宋",
        "collection_info": null
    },
    {
        "uuid": "ca8fcc13c2129523228b29944e30bb7a",
        "title": "钱塘过廖次山以诗见赠次韵",
        "author": "陈渊",
        "content": "往来江海两年余，自怪乡音已变吴。\n樽酒每思难会面，客乡何意復趋隅。\n雨寒君未瞻天竺，水涸吾妨适镜湖。\n幸此徘徊缓分袂，笑谈犹得对冰壶。",
        "dynasty": "宋",
        "collection_info": null
    },
    {
        "uuid": "123f17c97a45d9fc4b940a7d4f062475",
        "title": "次韵欲游西湖阻雨",
        "author": "陈渊",
        "content": "去年赏西湖，薄暑扳跻难。\n同游幸胜士，酒沃衣巾斑。\n今岁来钱塘，腊雨扁舟寒。\n友朋适四集，局蹙樊笼间。\n此生分林泉，造物犹余悭。\n未为登岳祷，且作访戴还。\n无私本天理，敢怨阴云顽。\n向来旱蝗恶，征赋亦未寛。\n宁令风作雪，要看麦堆山。",
        "dynasty": "宋",
        "collection_info": null
    },
    {
        "uuid": "01fc85547b3e6a8d10454b99d2117508",
        "title": "萧山觉苑寺雪后杜门",
        "author": "陈渊",
        "content": "雪融檐溜如秋霖，古寺掩关无足音。\n诗书废放道眼净，钟鼓杳隔禅房深。\n老僧劝坐媒以火，茶鼎静听苍蝇吟。\n胸中激梗造澄澈，一念不作千忧沉。\n浮生半日未易得，邂逅胜境聊安心。\n明日孤帆落何许，岁晚浊醪谁共斟。",
        "dynasty": "宋",
        "collection_info": null
    },
    {
        "uuid": "5f192c34a0640d16a0f86d57f05b64d2",
        "title": "钱清待潮",
        "author": "陈渊",
        "content": "江潮来去自有时，扁舟阁浅心如飞。\n岸容霜竹青照眼，春信雪梅香扑衣。\n天寒鄞江道路阻，岁晏钱清风俗非。\n故园回首二千里，落日看尽行云归。",
        "dynasty": "宋",
        "collection_info": null
    },
    {
        "uuid": "12793ddb7adfe74813db531148c95d3b",
        "title": "钱清过堰",
        "author": "陈渊",
        "content": "小风吹树寒流止，始觉西江潮正起。\n须臾倒卷縠纹来，已没岸痕犹未已。\n江流自下河自高，逆上更堪行罔水。\n九牛回首竹索细，十丈沙泥拒舟底。\n舟师绝叫鼙鼓喧，观者骈肩汗如洗。\n未经破碎亦偶然，得造涟漪真幸尔。\n世间何事非人力，计久终须倚天理。\n他年我欲治河源，要使黄流贯清泚。",
        "dynasty": "宋",
        "collection_info": null
    },
    {
        "uuid": "193effbb91b02f265fbb0915eafbb35b",
        "title": "萧山雪中寄季修",
        "author": "陈渊",
        "content": "南雪一尺余，兹事岂常有。\n直恐春气融，不忍加以帚。\n我友隔十里，无人共觞酒。\n披衣坐短蓬，吟苦千呵手。\n疾风穿帘幕，阴雾低窗牖。\n思君欲乘兴，奈此衣见肘。\n吾生为已疏，未即学耕耦。\n要令天下肥，自以一身后。\n三登今告祥，此意亦云偶。\n端能歌丰年，击壤和田叟。",
        "dynasty": "宋",
        "collection_info": null
    },
    {
        "uuid": "0572207a66e0df1b68ef0d9a2f417c12",
        "title": "过鑑湖",
        "author": "陈渊",
        "content": "稽山霸业已芜没，贺老鑑湖今几时。\n当年乞得亦清绝，不道后日知谁尸。\n人生底物乃吾有，谬辱君赐宁非痴。\n游人依旧逐胜赏，歌舞自昔皆尘泥。\n荷枯苇折洲渚出，深处不变清琉璃。\n汪汪万顷挠不浊，坐令我忆牛医儿。",
        "dynasty": "宋",
        "collection_info": null
    },
    {
        "uuid": "db682e096b0f2f7043fdd50557f7055e",
        "title": "季修欲之仰山预作诗送之",
        "author": "陈渊",
        "content": "飘零今日海东偏，见子奔驰不自怜。\n洛社求师霜入屦，仰山寻隐草连天。\n白云南望家虽近，璧水东来计已然。\n赖有从前息心地，不令尘土化流年。",
        "dynasty": "宋",
        "collection_info": null
    },
    {
        "uuid": "2ea583ad9c8f5a6795347c3b88245f83",
        "title": "病减枕上五首  其一",
        "author": "陈渊",
        "content": "阶草无期日自生，独余贫病破元正。\n春风一种生生意，谁道年来也世情。",
        "dynasty": "宋",
        "collection_info": null
    },
    {
        "uuid": "f823578fe5852f79659d37633c0b9c61",
        "title": "病减枕上五首  其二",
        "author": "陈渊",
        "content": "飘零古寺倚江边，高卧春风百病纒。\n造化小儿真戏我，不令歌酒趁新年。",
        "dynasty": "宋",
        "collection_info": null
    },
    {
        "uuid": "06c2b7711e99d374698e558c0093093e",
        "title": "病减枕上五首  其三",
        "author": "陈渊",
        "content": "多情春梦草生池，起欲寻芳力尚疲。\n未解维摩无一语，故应习气欲题诗。",
        "dynasty": "宋",
        "collection_info": null
    },
    {
        "uuid": "bf41bc11f685bb6e0593f39046987f47",
        "title": "病减枕上五首  其四",
        "author": "陈渊",
        "content": "尘埃子石蒙蛛网，残落霜毫暗藓纹。\n未把语言为戏剧，新年不作送穷文。",
        "dynasty": "宋",
        "collection_info": null
    },
    {
        "uuid": "9bdca336444a7f38a7087cb5acf7be78",
        "title": "病减枕上五首  其五",
        "author": "陈渊",
        "content": "三釡承亲计已疏，万钟行道竟何如。\n安贫未赴阇黎饭，信命宁裁宰相书。",
        "dynasty": "宋",
        "collection_info": null
    },
    {
        "uuid": "021b6726389b8842b32db9bb0318a828",
        "title": "季修有诗求公晦颜公书元次山碑铭既而公晦和成使病者亦赋之",
        "author": "陈渊",
        "content": "英雄仙去形骸薧，空有遗铭卧荒草。\n谁将后事付平原，石刻长随天不老。\n古来笔法多神逸，断碣尘埃谁復扫。\n顾无清议蔼人间，末技纵工何足道。\n往年好古搜奇蹟，百过曾看争坐稾。\n直词无復假军容，僣逆知公能辩早。\n教儿祇欲传家法，挥金可笑欧阳媪。\n岂知名义重丘山，遗屦终令鲁人宝。\n此碑文墨两奇伟，千载漫郎犹有考。\n当时谈笑傲豺狼，首领不求明哲保。\n至今心画落银鈎，逸若骅骝初脱皁。\n先生年来好收书，兼爱此翁忠有余。\n岂惟笔力求深造，定要声名不减渠。",
        "dynasty": "宋",
        "collection_info": null
    },
    {
        "uuid": "6a75713728e36579d3ec398b8caf31e1",
        "title": "季修舍舟趋诸暨谒刘元成独泛钱清江有怀其人",
        "author": "陈渊",
        "content": "人远牛羊暮，春深草树滋。\n野桥低映水，溪岸曲萦篱。\n风雨江湖思，干坤杖屦疑。\n论心竟谁是，短棹欲何之。",
        "dynasty": "宋",
        "collection_info": null
    },
    {
        "uuid": "2a77f70b5ff598aaac34d87528d3a1fe",
        "title": "闻许景受上书被召二首  其一",
        "author": "陈渊",
        "content": "九万须凭负翼风，男儿端不为贫穷。\n当时三顾应虚出，毕竟论功要有终。",
        "dynasty": "宋",
        "collection_info": null
    },
    {
        "uuid": "bdc91c32806e22d19d44e382056c7dd7",
        "title": "闻许景受上书被召二首  其二",
        "author": "陈渊",
        "content": "男儿出处欲如神，莫谩将身过许人。\n今日万人看中鹄，挟弓持矢且逡巡。",
        "dynasty": "宋",
        "collection_info": null
    },
    {
        "uuid": "8880c9514665a69e866adb6c1ada4474",
        "title": "闻公晦叔往廉州以诗送之",
        "author": "陈渊",
        "content": "宗之潇洒玉为颜，叔夜粗疏万事寛。\n天与海边尝瘴疠，意令他日惯艰难。\n功名自古谁能必，忠孝于今众所观。\n志士杀身当不顾，小人怀土但求安。",
        "dynasty": "宋",
        "collection_info": null
    },
    {
        "uuid": "756f7472765625773a00cd34bfccef01",
        "title": "观猎",
        "author": "陈渊",
        "content": "苍鹰黄犬五花騘，木落风高箭上弓。\n三穴若能搜狡兔，九天方可下冥鸿。",
        "dynasty": "宋",
        "collection_info": null
    },
    {
        "uuid": "b22bdc9bbd46dc18e70a0efe6ca65eae",
        "title": "登奔牛堰山亭",
        "author": "陈渊",
        "content": "桑阴浓处已深春，小市喧呼迥不闻。\n谁与山头共游戏，静看禽鸟鬬纷纷。",
        "dynasty": "宋",
        "collection_info": null
    },
    {
        "uuid": "4bbf980174c3218d6a3aabe34ebc3951",
        "title": "谒满处冲归以诗赠之",
        "author": "陈渊",
        "content": "八年重见各蹉跎，把酒论文奈别何。\n行止未应经扫地，是非安用辩倾河。\n阳春属和从来少，流水知音不必多。\n妙语惊人慵举似，归来如学病维摩。",
        "dynasty": "宋",
        "collection_info": null
    },
    {
        "uuid": "b20cd88cffd15ab9f75b978c4b081b6c",
        "title": "处冲见和復次韵二首  其一",
        "author": "陈渊",
        "content": "高谈无补自风波，毕竟平生意若何。\n万里悞游梁苑囿，三年悔寄楚山河。\n轩裳气味情终可，林壑风流兴已多。\n赖有故人真远器，会看鹏翼九天摩。",
        "dynasty": "宋",
        "collection_info": null
    },
    {
        "uuid": "8a38efe286fbff25fa22037bb5cdc4f9",
        "title": "处冲见和復次韵二首  其二",
        "author": "陈渊",
        "content": "岁月空惊去若波，樗材浑欲树无何。\n人情不似春生草，末学方矜水灌河。\n顾我嵚崎徒意广，如君飘逸患才多。\n周南纵復嗟留滞，未便悬头学揣摩。",
        "dynasty": "宋",
        "collection_info": null
    },
    {
        "uuid": "298c415aa0a6da9a71b83dabaae0faef",
        "title": "处冲又和颇及佛理亦次韵答之",
        "author": "陈渊",
        "content": "相逢虽许借余波，此理而今更问何。\n便合形骸同槁木，不须文墨骋悬河。\n五千遗教元非实，三万藏书亦太多。\n此外别传应有路，顿根无物可渐摩。",
        "dynasty": "宋",
        "collection_info": null
    },
    {
        "uuid": "c9dc2914bee44f7b65eec5e5436bbc12",
        "title": "处冲为栖神导气之术每晓起得意成诗前后四首次其韵  其一",
        "author": "陈渊",
        "content": "功名亦误人，自古谁能了。\n老大欲退藏，少壮知几少。\n彤墀班已齐，宿鸟尚木杪。\n岂无山林心，路长天杳杳。",
        "dynasty": "宋",
        "collection_info": null
    },
    {
        "uuid": "0dc0d904aaf78f91719db5d8afa84f26",
        "title": "处冲为栖神导气之术每晓起得意成诗前后四首次其韵  其二",
        "author": "陈渊",
        "content": "少时自树立，劲气干云霄。\n一枕梦初觉，万古心何寥。\n年来畏祸机，自悟空峣峣。\n小穷不必送，真隐谁能招。",
        "dynasty": "宋",
        "collection_info": null
    },
    {
        "uuid": "4fe96aa70a18167c53a0ab69be86767f",
        "title": "处冲为栖神导气之术每晓起得意成诗前后四首次其韵  其三",
        "author": "陈渊",
        "content": "交鬬存龙虎，经申学熊鸟。\n婴儿检奔放，姹女栖窈窕。\n神仙岂无术，自为志已湫。\n晨兴一炷香，吾意穷三藐。",
        "dynasty": "宋",
        "collection_info": null
    },
    {
        "uuid": "70f28e4e20554ed8dcaa4b1da05c513d",
        "title": "处冲为栖神导气之术每晓起得意成诗前后四首次其韵  其四",
        "author": "陈渊",
        "content": "朝气爽不昏，清净天无霞。\n善恶两相融，世虑遗尘沙。\n疏钟下残月，余响递幽遐。\n了失去来心，淤泥出荷茄。",
        "dynasty": "宋",
        "collection_info": null
    },
    {
        "uuid": "fec251e7165f69ae354078009d770918",
        "title": "秋夕",
        "author": "陈渊",
        "content": "衰榆弱柳未经霜，已见飘零片片黄。\n雨后晚风生户牖，莫将灯火汗清凉。",
        "dynasty": "宋",
        "collection_info": null
    },
    {
        "uuid": "54fdd39b86e413ab47da36c493c99581",
        "title": "七夕三首  其一",
        "author": "陈渊",
        "content": "北里南邻锦绣陈，万端千迭日初晴。\n收藏犊鼻何须挂，不与人间鬬独清。",
        "dynasty": "宋",
        "collection_info": null
    },
    {
        "uuid": "64c665fad312916dfa46cc4d4ca50c64",
        "title": "七夕三首  其二",
        "author": "陈渊",
        "content": "天上银蟾曲似鈎，人间箫鼓万家浮。\n从来世事俱儿戏，不独秦娥乞巧楼。",
        "dynasty": "宋",
        "collection_info": null
    },
    {
        "uuid": "156273a738c2e2bcb8681a2509be9ed5",
        "title": "七夕三首  其三",
        "author": "陈渊",
        "content": "信马随车力不胜，聊将觞豆乐交朋。\n青楼乞巧真儿女，我亦如今拙未能。",
        "dynasty": "宋",
        "collection_info": null
    },
    {
        "uuid": "225ca20a632461b0436df80a6d7cb5dd",
        "title": "七夕闺意戏范济美三首  其一",
        "author": "陈渊",
        "content": "衡阳新雁几时归，惆怅佳人万事非。\n蓬首西风还拜月，夜凉赢得露沾衣。",
        "dynasty": "宋",
        "collection_info": null
    },
    {
        "uuid": "3e9bde354ed7a92cdb98fa56348f6b4f",
        "title": "七夕闺意戏范济美三首  其二",
        "author": "陈渊",
        "content": "经年不復到庭除，又见秋风柳欲疏。\n看罢巧楼归小阁，床头重捡近来书。",
        "dynasty": "宋",
        "collection_info": null
    },
    {
        "uuid": "d646a9dfac8a0f397abd2eb22daf3985",
        "title": "七夕闺意戏范济美三首  其三",
        "author": "陈渊",
        "content": "祝君樽酒醉罗裳，此夜应须石作肠。\n幸自书生恶滋味，那堪千里羡牛郎。",
        "dynasty": "宋",
        "collection_info": null
    },
    {
        "uuid": "9600948ed141696164da1d6c45faf7d0",
        "title": "九日登庄楼二首  其一",
        "author": "陈渊",
        "content": "久客惊秋意，天涯思不穷。\n三年犹北国，万里对西风。\n时序悲歌裏，干坤醉眼中。\n黄花一樽酒，千古此心同。",
        "dynasty": "宋",
        "collection_info": null
    },
    {
        "uuid": "f0a8c319d49f144baa9882908a71811a",
        "title": "九日登庄楼二首  其二",
        "author": "陈渊",
        "content": "木落秋容净，时平国势雄。\n望云心自远，采菊兴谁同。\n诗酒浮生过，功名一笑空。\n留连凭痛饮，冠帻任高风。",
        "dynasty": "宋",
        "collection_info": null
    },
    {
        "uuid": "1a2c463a004b489338bbd0ea1e0bec20",
        "title": "次韵范济美秋雨感怀",
        "author": "陈渊",
        "content": "一别剑溪水，三换京尘秋。\n夜听空阶雨，岁月惊如流。\n岂不念故国，水清山亦幽。\n蝼蚁有微情，未忍追浮丘。\n平生老苍交，夫子贤其尤。\n穷经三十年，一字不见收。\n赖有管城公，落纸无全牛。\n他时恐不免，速达吾所羞。",
        "dynasty": "宋",
        "collection_info": null
    },
    {
        "uuid": "7448e9bf1e5149af75d9f10ce178f12d",
        "title": "代句龙君辅上潼州令",
        "author": "陈渊",
        "content": "卓鲁当时事，风流莫与班。\n最成三载后，名在两川间。\n桑梓深聆德，絃歌幸毖顽。\n牛刀淹试可，骥足暂投闲。\n偃室何当造，膺门早许扳。\n丹墀初受命，墨绶遽言还。\n何子方游学，终童未出关。\n梁园今万里，蜀道自千山。\n籍眼终多白，莱衣念戏斑。\n归期春服就，潼水会承颜。",
        "dynasty": "宋",
        "collection_info": null
    },
    {
        "uuid": "f6cc7c7279038cb4b1e331f934974e9d",
        "title": "同魏季修雪中闲步二首  其一",
        "author": "陈渊",
        "content": "纤纤月色淡黄昏，城郭千家雪照人。\n携手望春同茗饮，小坊灯火自相亲。",
        "dynasty": "宋",
        "collection_info": null
    },
    {
        "uuid": "f43280e3614b6d8b4c7a889d55799545",
        "title": "同魏季修雪中闲步二首  其二",
        "author": "陈渊",
        "content": "草草瑶池小宴终，玉人招我广寒宫。\n归来怀袖天香满，月照梅梢雪未融。",
        "dynasty": "宋",
        "collection_info": null
    },
    {
        "uuid": "cbcebba4e776c58e29ba9b37b9f4438f",
        "title": "次韵俞德翁述怀二首  其一",
        "author": "陈渊",
        "content": "事业无媒祗漫劳，平生于世一牛毛。\n三年万里看飞雪，不向人前愧缊袍。",
        "dynasty": "宋",
        "collection_info": null
    },
    {
        "uuid": "8cbb3803881ad6760294554efd1c4381",
        "title": "次韵俞德翁述怀二首  其二",
        "author": "陈渊",
        "content": "飘泊天涯不繫舟，又还穷腊动离愁。\n轩裳琐琐知何者，直自时平未肯休。",
        "dynasty": "宋",
        "collection_info": null
    },
    {
        "uuid": "4966e7602d6c0babdac5f077c5141767",
        "title": "寄内",
        "author": "陈渊",
        "content": "去住初难料，行藏只是嫌。\n天高山簇剑，江静月磨鎌。\n久别平安否，新愁觉梦兼。\n双鱼何日寄，迢递岁将淹。",
        "dynasty": "宋",
        "collection_info": null
    },
    {
        "uuid": "720e2e7bc368a73c1b1998e2d7147e9a",
        "title": "春雪",
        "author": "陈渊",
        "content": "阴风度严切，密雪纷如雾。\n虚窗觉逾明，腊纸粘飞絮。\n文书不挂眼，对榻聊箕踞。\n春愁暗乘人，匆匆出非虑。\n门前亦有酒，官禁不可酤。\n永怀傲江湖，何当脱羁馵。",
        "dynasty": "宋",
        "collection_info": null
    },
    {
        "uuid": "f6b51d997a5ad755954099ef2f03cd60",
        "title": "岁暮述怀寄安常兄",
        "author": "陈渊",
        "content": "意广诗余怨，才狂酒见真。\n雪梅新溅泪，霜月冷伤神。\n短剑深藏匣，哀絃久委尘。\n良游惜迟暮，云物又惊春。",
        "dynasty": "宋",
        "collection_info": null
    },
    {
        "uuid": "9954165cd7989e617228783b779a03e4",
        "title": "三月十一日欲往荆南景德寺睡起呈曹令德",
        "author": "陈渊",
        "content": "风门自开阖，门外黄尘暮。\n午衾温留人，春梦如飞絮。\n我行指洞庭，千里始顿屦。\n仆夫呼起起，寸心撮百虑。\n此生睡不足，正坐奔驰故。\n四年四往来，日月途中度。\n美人亦念我，赠以别知赋。\n英辞粲星斗，深语发妙悟。\n坐起再三读，一一明月句。\n何似谢所投，静黙有佳趣。",
        "dynasty": "宋",
        "collection_info": null
    },
    {
        "uuid": "af5dfc0118f96fdb6da88f7c704a5d33",
        "title": "令德送余都门外眷眷惜别余恨不款作诗寄之",
        "author": "陈渊",
        "content": "行人不忍别，遇酒辄醉倒。\n仆夫怪何迟，谬应行亦好。\n怜君如弟兄，每见开怀抱。\n天涯重分携，祖席都门道。\n城头倾落日，酒尽迹还扫。\n留连意虽勤，晤语终草草。\n君如汗血驹，千里未脱皁。\n我若随波鱼，圉圉依寒藻。\n去住各有谋，聚散初不保。\n惟余一寸心，耿耿迟君老。",
        "dynasty": "宋",
        "collection_info": null
    },
    {
        "uuid": "4bebd74bb3c8200efa6e58eee2275748",
        "title": "同杨遵道出京本欲作诗而吟咏久废恐取道襄阳吊古遗迹遵道有作不能多继也先以诗谢之",
        "author": "陈渊",
        "content": "经年不作诗，意到无好语。\n强欲理短绠，頽井暗尘土。\n夫子贤达流，奔逸不受圉。\n风流梦鳣后，清德逼而祖。\n文章守家法，骚雅到前古。\n屈宋或交绥，曹刘真臭乳。\n而我独何人，词格本寒苦。\n枯肠费搜搅，况復久不吐。\n胡为谬见假，亦使郊继愈。\n无乃缘葭莩，遂与哙等伍。\n此行过襄阳，倒指不旬数。\n庞公亦安之，孟子不可覩。\n声名向千载，石刻余羊杜。\n山川空形胜，耆旧一仰俯。\n终当吊遗迹，尊酒酹江浒。\n恐君成感慨，严韵傥见侮。\n作诗谢不能，亦以丐斤斧。",
        "dynasty": "宋",
        "collection_info": null
    },
    {
        "uuid": "b7c9dd24af1dddd2bca5e3c8cab7a4bb",
        "title": "十五日过许夜雨暴作明日行四十里宿于颖桥又明日晴书时",
        "author": "陈渊",
        "content": "狂风撼平野，沙砾眯两目。\n笋舆我与君，道远疲征逐。\n惊雷一夜发，暴雨溢川谷。\n平明泥没趾，寸步不容续。\n我生赋穷蹇，触处背天福。\n风雨岂不好，行路非所欲。\n中途聊息肩，村驿便可宿。\n我劳固其分，端恐僵僮仆。\n燎炉燃湿薪，傍舍酒初熟。\n安能浣愁肠，但取充饥腹。\n中宵耿不眠，明月忽挂屋。\n揽衣起视夜，秣马亦膏毂。\n人情易喜愠，天道有飜覆。\n阴霁那可知，去去无欲速。",
        "dynasty": "宋",
        "collection_info": null
    },
    {
        "uuid": "9bfc919de1d5c9f672398fc0bf4f213b",
        "title": "汝州道中呈遵道",
        "author": "陈渊",
        "content": "青烟漠漠柳依依，落日云中雁北飞。\n咄咄书空谁的会，迟迟行道子同归。\n桑阴盖地牛羊困，麦秀漫山鸟雀肥。\n向晚未知投宿处，败篱疏屋火烟微。",
        "dynasty": "宋",
        "collection_info": null
    },
    {
        "uuid": "8657c0aedc10da0e038ac52648c0ba29",
        "title": "承遵道和又用前韵书怀",
        "author": "陈渊",
        "content": "端的荆州得所依，羽翰终欲更南飞。\n闽山万里长牵梦，蜀鸟千言只唤归。\n当日朋侪俱草泽，而今儿女自轻肥。\n白云南望三年客，长是尊前诵式微。",
        "dynasty": "宋",
        "collection_info": null
    },
    {
        "uuid": "2b0c06eaa36c2766cc0290e914da5330",
        "title": "春晚书事",
        "author": "陈渊",
        "content": "杨花扑面春如梦，麦穗齐腰日似年。\n多病不缘诗得瘦，放怀全藉酒能仙。",
        "dynasty": "宋",
        "collection_info": null
    },
    {
        "uuid": "9d4909d4b8463a99ad17c3c22c02c7cf",
        "title": "杨花二首  其一",
        "author": "陈渊",
        "content": "出处陶潜宅，兴亡炀帝堤。\n窗扉容点缀，原野自高低。\n地迥栖难稳，风高去易迷。\n颠忙能几日，萍满水东西。",
        "dynasty": "宋",
        "collection_info": null
    },
    {
        "uuid": "fcc2be48093bbbb0f4f886ea327a73aa",
        "title": "杨花二首  其二",
        "author": "陈渊",
        "content": "漫天方作雪，糁径忽铺氊。\n已是春如酒，那堪尔似绵。",
        "dynasty": "宋",
        "collection_info": null
    },
    {
        "uuid": "5d3de00bdb7dc0993e3e78b38d5e7083",
        "title": "木香花二首  其一",
        "author": "陈渊",
        "content": "翠袖青裙衬雪肤，雨余终日醉相扶。\n祗应不使朱铅污，独抱幽香与世疏。",
        "dynasty": "宋",
        "collection_info": null
    },
    {
        "uuid": "98c19e3758d2719ab9978305df1f8996",
        "title": "木香花二首  其二",
        "author": "陈渊",
        "content": "直自江梅堕雪英，便迟幽艶到清明。\n杨花着地香初破，乞与愁人一解酲。",
        "dynasty": "宋",
        "collection_info": null
    },
    {
        "uuid": "640559eea6ab70a42c7cfab340868c6a",
        "title": "自入襄城即有山水之兴路中稍有赓唱因呈遵道",
        "author": "陈渊",
        "content": "风沙久迷神，山水忽照眼。\n粼粼碧玉甃，叠叠青螺绾。\n人烟盛乐土，草树亦精产。\n云霞入杳冥，禽鸟度杯醆。\n放情千里迥，悟意一笑莞。\n胸襟得奇趣，酬唱出新撰。\n虫鱼怯嘲诮，文史困鸠僝。\n我诗实易成，淡薄非佳馔。\n君词颇简出，严绝类烧栈。\n自应即退缩，强尔取惊赧。\n微言固可录，狂论犹未刬。\n勿使俗人知，归途畏书简。",
        "dynasty": "宋",
        "collection_info": null
    },
    {
        "uuid": "656116c4fba0716f96ff4853fc5ab7ba",
        "title": "和遵道杨花",
        "author": "陈渊",
        "content": "金明池道绿阴稠，万点颠忙正可愁。\n马上只贪看舞雪，不知飞满帽檐毬。",
        "dynasty": "宋",
        "collection_info": null
    },
    {
        "uuid": "1a7f6e20ca99a58852dfb0e7d8cc47e7",
        "title": "漫兴",
        "author": "陈渊",
        "content": "云林恰恰莺能友，沙路行行蚁有臣。\n虽有溪山供醉眼，亦嫌尘土污芳春。",
        "dynasty": "宋",
        "collection_info": null
    },
    {
        "uuid": "52be89bbc8d2d42548511c9ca906f17b",
        "title": "登岘山二首  其一",
        "author": "陈渊",
        "content": "五百年间一梦中，登临回首兴何穷。\n当时事业轩天起，此日风流扫地空。\n堕泪山头春草长，沉碑江上晚烟蒙。\n故令倦客成惆怅，目断斜阳不忍东。",
        "dynasty": "宋",
        "collection_info": null
    },
    {
        "uuid": "d0a677fb310b2653411999a748f54eb9",
        "title": "登岘山二首  其二",
        "author": "陈渊",
        "content": "路过青山曲转腰，松门楸岭背尘嚣。\n烟云西望孤鸿没，舟楫东来一水朝。\n忠义有怀空郁郁，功名余事漫寥寥。\n无人就与山西将，缓带轻裘敌自消。",
        "dynasty": "宋",
        "collection_info": null
    },
    {
        "uuid": "0b9b6d5c5bb5918211cd20efb32c42a4",
        "title": "晚行",
        "author": "陈渊",
        "content": "晚烟低扫树千重，一簇人家接远空。\n日暮荒陂行客尽，只寻牛迹去匆匆。",
        "dynasty": "宋",
        "collection_info": null
    },
    {
        "uuid": "a33e7349db472ff27da68a86e3ebeb95",
        "title": "怀邓南夫",
        "author": "陈渊",
        "content": "丈室经年疏玉麈，数行何日寄银鈎。\n只应立我轩前柳，满眼飞绵绿正稠。",
        "dynasty": "宋",
        "collection_info": null
    },
    {
        "uuid": "91e027dc32a17770fc2c23f948b1f67b",
        "title": "思安常兄",
        "author": "陈渊",
        "content": "凌虚阁下烟波阔，升俊坊前草木香。\n归去溪南春正好，不应萧索对松篁。",
        "dynasty": "宋",
        "collection_info": null
    },
    {
        "uuid": "a4e72d16e3b154360c4a17ed04100e98",
        "title": "春晚入荆州",
        "author": "陈渊",
        "content": "绿树连云草湿烟，乱花飘锦柳飞绵。\n三春别我无多日，万点愁人又一年。\n池馆胜游空过眼，江山佳处欲投鞭。\n从君预觅清凉地，准备南州五月天。",
        "dynasty": "宋",
        "collection_info": null
    },
    {
        "uuid": "e6f61e981d46186bf90ce428af01fc4d",
        "title": "早行",
        "author": "陈渊",
        "content": "梦中闻得子规啼，灯下惊呼马亦嘶。\n宿雾故迷山远近，肩舆才辨路高低。\n鷄鸣犬吠遥相应，野草幽花自不齐。\n待得晨光开霁色，不知行道几人迷。",
        "dynasty": "宋",
        "collection_info": null
    },
    {
        "uuid": "0a4fd351daa9f2435a551e6c2ea5e3ec",
        "title": "京师相善者乡友四人各赋一篇以见其所慕 适正",
        "author": "陈渊",
        "content": "淡薄不易亲，和平不可离。\n平生一樽酒，万事醒復醉。\n诗成稾不存，物至情无累。\n纷纷尘俗中，笑裏有真意。",
        "dynasty": "宋",
        "collection_info": null
    },
    {
        "uuid": "1506354810a12cee88c382dc47da9e39",
        "title": "京师相善者乡友四人各赋一篇以见其所慕 载德",
        "author": "陈渊",
        "content": "辞寡觉我喧，气定觉我烦。\n沉吟孤鹤立，戏谑阳春温。\n岂不苦鞭策，去马终恋轩。\n由来君子德，寡怨非其恩。",
        "dynasty": "宋",
        "collection_info": null
    },
    {
        "uuid": "77f51c433f139db762c3de50205b6e11",
        "title": "京师相善者乡友四人各赋一篇以见其所慕 如愚",
        "author": "陈渊",
        "content": "义重财自轻，气刚语还直。\n毁誉不挂怀，行坐颇自得。\n浮生困局蹙，世路亦艰棘。\n思君胆如斗，解我愁似织。",
        "dynasty": "宋",
        "collection_info": null
    },
    {
        "uuid": "9aeb8079e5dffe4e699a34e5d83cdf3a",
        "title": "京师相善者乡友四人各赋一篇以见其所慕 令德",
        "author": "陈渊",
        "content": "襟怀冬日温，容貌秋水净。\n惠然肯顾我，蒹葭玉相映。\n诗人固难肥，酒客亦多病。\n善保千金躯，爱子清而劲。",
        "dynasty": "宋",
        "collection_info": null
    },
    {
        "uuid": "7d1bd7d07e05622669cf3d4ba51c98ce",
        "title": "至荆州寄用中",
        "author": "陈渊",
        "content": "前年携手东水门，秋月夜看黄流奔。\n匆匆别话苦不尽，鸣鷄吠犬催朝暾。\n放船锁外望回骑，清泪滴滴如泉源。\n飘零可念浪萍散，得丧未把秋毫论。\n闽山万迭阻归计，越国半年空断魂。\n朅来璧水就朋友，闻子荆渚将鱼轩。\n尺书迢递忽寄我，消息久绝知生存。\n妻孥同活似慰意，伏腊不给谁可言。\n但期君马当北首，岂谓我辔今南辕。\n客乡邂逅不易得，想见妙语如春温。\n况闻迩来治经术，虫鱼琐细穷朝昏。\n倾嚢倒廪幸见□，不须羞涩时所尊。",
        "dynasty": "宋",
        "collection_info": null
    },
    {
        "uuid": "4495f78e391480647d940a01f1264993",
        "title": "用中既和成以示山口唐藴明藴明亦和再用前韵呈二公",
        "author": "陈渊",
        "content": "高城缭绕环居门，草树蔽日鼪鼯奔。\n疏篁转影凉午枕，卧看鸟雀嬉晴暾。\n清香一缕爇沉水，浓茗十分烹壑源。\n乘风欲效玉川子，蓬莱无路心难论。\n虚堂愁坐漠无语，顷刻百虑空劳魂。\n缅怀皇佑贤御史，当日直气何轩轩。\n臧孙强谏宜有后，奇士果见诸孙存。\n流传佳语忽到我，展卷疾读皆微言。\n平生廖子口如铁，肯为此友西其辕。\n故应目击得深省，千载无愧孔与温。\n更将余力事酬唱，巧注未以黄金昏。\n古来求友贵胜己，二子年德皆吾尊。",
        "dynasty": "宋",
        "collection_info": null
    },
    {
        "uuid": "25ffffc84980846aaafbcd3fec168c1d",
        "title": "容斋书事二首  其一",
        "author": "陈渊",
        "content": "南国余梅润，东墻更竹阴。\n门庭迂市井，草树似山林。\n客寄吾家是，斋居古意深。\n微风过枕簟，何有万黄金。",
        "dynasty": "宋",
        "collection_info": null
    },
    {
        "uuid": "7eb153fd3718c83f8e674ea64a17a056",
        "title": "容斋书事二首  其二",
        "author": "陈渊",
        "content": "方丈孤城角，风来梦亦醒。\n分明更无事，俯仰忽忘形。\n小室尘谁扫，空亭柏自青。\n生涯任流转，天地一浮萍。",
        "dynasty": "宋",
        "collection_info": null
    },
    {
        "uuid": "00e0c182d01ca8b6789c527e9d8ae5a7",
        "title": "和向和卿尝茶",
        "author": "陈渊",
        "content": "俗子醉红裙，羶荤败人意。\n花甆烹月团，此乐天不畀。\n诸公各英姿，淡薄得真味。\n聊为下季隐，不替江湖思。\n轻云落杯醆，飞雪洒肠胃。\n笑谈出冰玉，毫末视鼎贵。\n我作月旦评，全胜家置喙。\n传闻茶后诗，便得古人配。\n谁能三百饼，一洗玉川睡。\n御风归蓬莱，高论惊儿辈。",
        "dynasty": "宋",
        "collection_info": null
    },
    {
        "uuid": "b6cd353e0716aaa5717790e1a6d104e5",
        "title": "寄谢用中",
        "author": "陈渊",
        "content": "黄蘗无多法，维摩不二门。\n此间堪折柱，吾道亦难言。\n学者初何有，师乎贵不烦。\n十年成我志，今日是君恩。",
        "dynasty": "宋",
        "collection_info": null
    },
    {
        "uuid": "ed0cce08de7b7b574e31e4d267981294",
        "title": "得用中书有礼人不答之悔作诗解之",
        "author": "陈渊",
        "content": "一时先达揔飘零，亦有阳春世莫听。\n漫刺从来无处着，曳裾今日欲谁经。\n只应旧友头空白，难使新知眼便青。\n射猎南山休夜出，灞陵有尉宿君亭。",
        "dynasty": "宋",
        "collection_info": null
    },
    {
        "uuid": "5be641f6edb54989638d13ba4dfa2c7d",
        "title": "送遵道",
        "author": "陈渊",
        "content": "秋月隔疏帘，光体终隐微。\n捲帘试寓目，万里余清辉。\n人生异肝胆，同一造化机。\n君心乃余心，南北非相违。\n三年迟君来，一见悟前非。\n况乃度寒暑，葭玉容相依。\n与君忘年交，没齿其庶几。\n月色亦良好，君胡捐我归。",
        "dynasty": "宋",
        "collection_info": null
    },
    {
        "uuid": "edbb94a9630780fa58de630881e4fc2c",
        "title": "陈漕生辰",
        "author": "陈渊",
        "content": "六管阳初復，前宵月尚圆。\n长庚俄梦李，崧岳故兴宣。\n肤使新恩数，忠臣夙眷偏。\n节龙开远目，衣绣耸华年。\n日月声名起，风雷号令传。\n自应威动岳，曾是力回天。\n相国关中粟，尚书地上钱。\n委藏淹府库，飞輓乱车船。\n南獠元归地，西方正拓边。\n定知新将饱，尤赖我公贤。\n赫赫兰台旧，飘飘凤沼仙。\n终焉还魏阙，聊亦驻荆川。\n曲学联珠履，非才污彩笺。\n千秋期鹤寿，万里附鹏骞。",
        "dynasty": "宋",
        "collection_info": null
    },
    {
        "uuid": "1c02cd13720a2a76cc56558acef33054",
        "title": "席提举生辰",
        "author": "陈渊",
        "content": "朔风迎腊换尧蓂，一叶阶前尚吐英。\n天上麒麟来昨梦，河东鸑鷟自时名。\n锦衣故国今谁有，棣萼中朝日更荣。\n终上青冥环坐座，弧南长并一星明。",
        "dynasty": "宋",
        "collection_info": null
    },
    {
        "uuid": "4418781a800256b0434c23a18146d71f",
        "title": "入荆州学四绝句呈昭祖  其一",
        "author": "陈渊",
        "content": "问舍求田不可迟，十年羁落意多违。\n须知泽雉樊中畜，不及蓬鸠地上飞。",
        "dynasty": "宋",
        "collection_info": null
    },
    {
        "uuid": "a0cc01e0e876133e29dfda9763112173",
        "title": "入荆州学四绝句呈昭祖  其二",
        "author": "陈渊",
        "content": "拂天乔木映修廊，满目帘间白苎忙。\n曾是璧池疏散惯，卧听鸣鼓懒衣裳。",
        "dynasty": "宋",
        "collection_info": null
    },
    {
        "uuid": "412de7b2cba33a0a700e0dba376350ab",
        "title": "入荆州学四绝句呈昭祖  其三",
        "author": "陈渊",
        "content": "短柏森森团积雪，疏篁簌簌撼微风。\n从前不道容斋好，此景而今落梦中。",
        "dynasty": "宋",
        "collection_info": null
    },
    {
        "uuid": "b61a9a46538cee6dfd02ccdbeba56289",
        "title": "入荆州学四绝句呈昭祖  其四",
        "author": "陈渊",
        "content": "明知安分即忘归，故倚春风看落晖。\n叔度汪汪波万顷，未应如我苦怀归。",
        "dynasty": "宋",
        "collection_info": null
    },
    {
        "uuid": "e29d5492c70d4ee7f4a99bb9a9aa8a64",
        "title": "金銮两绝  其一",
        "author": "陈渊",
        "content": "雨过窗明夏簟虚，纷纷鸟雀静庭除。\n维摩丈室无人问，一枕熏风听粥鱼。",
        "dynasty": "宋",
        "collection_info": null
    },
    {
        "uuid": "f9495200fdf5ea9eae55a03984bcb1a6",
        "title": "金銮两绝  其二",
        "author": "陈渊",
        "content": "门外涂泥一尺深，高车谁復更幽寻。\n不因雨后看亭柏，安得山僧数见临。",
        "dynasty": "宋",
        "collection_info": null
    },
    {
        "uuid": "2fdc0aabe3f151caabc3b300917e4460",
        "title": "次韵杨丈夜寒直舍  其一",
        "author": "陈渊",
        "content": "天寒官舍转骚骚，败壁饥虫永夜号。\n应对短檠呵冻手，只将长卷扫冰毫。\n官游久矣空环辙，生事萧然孰载醪。\n亦有从前经国意，拔贤人或望山涛。",
        "dynasty": "宋",
        "collection_info": null
    },
    {
        "uuid": "bf626e9fbc3b2ca3090454077b713fa2",
        "title": "次韵杨丈夜寒直舍  其二",
        "author": "陈渊",
        "content": "銮辂盐车等是劳，便逢良乐肯鸣号。\n秪应末路歌牛角，不及寒窗秃兔毫。\n世事分明如昨梦，人情端的胜春醪。\n终当短艇从公去，俯仰江湖戏怒涛。",
        "dynasty": "宋",
        "collection_info": null
    },
    {
        "uuid": "bc5264707ed947932f29c8d599ee53c4",
        "title": "春日偶题",
        "author": "陈渊",
        "content": "未可郊原纵晓鞍，人间犹似有轻寒。\n春光不似常年短，过了清明更好看。",
        "dynasty": "宋",
        "collection_info": null
    },
    {
        "uuid": "3fe459e4df29a2a646732d89322f13ad",
        "title": "次韵张从道三首 石首道中",
        "author": "陈渊",
        "content": "匹马江村路，长鞭短袂裘。\n问民知所病，驱御去如流。\n雾卷千山晓，霜余万木秋。\n古来奔走吏，流落有奇谋。",
        "dynasty": "宋",
        "collection_info": null
    },
    {
        "uuid": "8c0da8fbd4e892d608bd95fcc4c190f4",
        "title": "次韵张从道三首 自建宁泛江至石首",
        "author": "陈渊",
        "content": "江注天围尽，舟排浪阵轻。\n岸容疏柳色，秋气断鸿声。\n风日虽堪爱，云烟易妒晴。\n鲈鱼如有兴，好在未知名。",
        "dynasty": "宋",
        "collection_info": null
    },
    {
        "uuid": "0ac87b0f3c419f1b166afa4fdd266a58",
        "title": "次韵张从道三首 月夜江行",
        "author": "陈渊",
        "content": "吏隐飘然在一涯，更堪行役退年华。\n多情却有空江月，长伴离人梦到家。",
        "dynasty": "宋",
        "collection_info": null
    },
    {
        "uuid": "833f028c95737c6c252ae76f4fcd7a97",
        "title": "次韵从道夜宿推院",
        "author": "陈渊",
        "content": "谁遣参军阨所长，夜听铃鼓度修廊。\n风流偶未逢狂客，歌颂空惊逼漫郎。\n莫恨骅骝縻皁枥，要令松柏饱冰霜。\n如闻委吏真劳扰，不许归田是孔方。",
        "dynasty": "宋",
        "collection_info": null
    },
    {
        "uuid": "c6030d3de750419eb706db010a39dfef",
        "title": "送昭远兼寄昭祖诸友",
        "author": "陈渊",
        "content": "离肠如乱丝，欲解纷无绪。\n别话似泉源，衮衮日夜注。\n几年见君文，万里偶相聚。\n一日不易得，矧兹寒暑度。\n孤云向北飞，三凤各南骛。\n人生类泛梗，后约亦何据。\n伤心璧池东，尘土暗归路。\n凭高极远目，不见篮舆去。\n君如千里驹，奔放尤难御。\n强使就检绳，不入驽骀步。\n何当宴瑶池，定欲求飞兔。\n盐车未可嘶，俛首且羁馵。\n余生易语言，开口初莫虑。\n一从摩诘游，便省黙黙处。\n何时遂携孥，入隐高山雾。\n招君贤昆季，静坐契深悟。\n浊醪聊共倾，清境烦君赋。\n况有林下人，解道因风絮。",
        "dynasty": "宋",
        "collection_info": null
    },
    {
        "uuid": "edec3f1ac77f9695969bae7641332b92",
        "title": "寄内",
        "author": "陈渊",
        "content": "明月向人圆，爱之不忍睡。\n坐久风露寒，忽忽心如醉。\n念君一适我，所遇无欢意。\n况乃久别离，相思到梦寐。\n我生百不堪，缪学屠龙技。\n于今半世人，升斗亦未遂。\n赖有室中友，素怀隐居志。\n肯与梁伯鸾，扁舟共东逝。",
        "dynasty": "宋",
        "collection_info": null
    },
    {
        "uuid": "a088e3fcac84ad9c9fa2bab585a3adfe",
        "title": "奉酬杨达甫见赠",
        "author": "陈渊",
        "content": "春风不世情，暖入闲门草。\n君诗其似之，披拂逮枯槁。\n平生金石友，岁晚迹如扫。\n一见杨夫子，胸腹便倾倒。\n间关六年别，一字寄不早。\n忽蒙锦绣赠，光彩照龙藻。\n嗟我独何人，揖我谓我好。\n无乃嗜好偏，收拾到羊枣。\n从来诗人穷，君亦行此道。\n我欲从君游，山林不知老。",
        "dynasty": "宋",
        "collection_info": null
    },
    {
        "uuid": "2a06b13740fc8d8269a01881374b0052",
        "title": "小轩观月呈兴宗叔",
        "author": "陈渊",
        "content": "茅檐手可攀，修竹出檐上。\n寒蟾漏疏明，碎影罗屏障。\n情知月色好，达览在虚旷。\n东家富池台，端坐不能访。\n山林足寓目，细大初无相。\n但使人心安，景物自清畅。\n霜风中夜作，曲沼金飜浪。\n禽鸟断飞鸣，杉松起酬唱。\n燎炉宿残火，尚可温新酿。\n数杯遣沉冥，万虑一时放。\n谁能外形骸，于世无所仰。\n晤语一亭间，頽然齐得丧。",
        "dynasty": "宋",
        "collection_info": null
    },
    {
        "uuid": "d37e7cfc06fc61aaa3fbea2aacaafc3b",
        "title": "流长亭",
        "author": "陈渊",
        "content": "江拆乱山围，西来素练飞。\n岚光环石窆，潭影漾松扉。\n欲尽风前树，难忘草上晖。\n但期流泽远，长与水东归。",
        "dynasty": "宋",
        "collection_info": null
    },
    {
        "uuid": "77b122a052ffacf91df559a96f6acf03",
        "title": "再用送昭远诗韵寄昭远昆仲",
        "author": "陈渊",
        "content": "六经学不传，谁能寻坠绪。\n君家有师承，不数虫鱼注。\n公子韦氏门，粲若五星聚。\n胸中容万顷，一一黄叔度。\n人情悦纷华，世路争驰骛。\n取乐须臾间，转首已失据。\n余生末俗中，蚤幸识夷路。\n折桂从乃翁，频年麾不去。\n冉有岂辞仆，樊迟亦能御。\n雍容荆渚间，夫子步亦步。\n初从言下入，筌蹄索鱼兔。\n终遂义中行，良乐驱骐馽。\n有时坐终夕，收视息浮虑。\n了了不可言，明明有佳处。\n别来能几时，心月翳云雾。\n诸郎幸不远，寄语多予悟。\n坐为尘事撄，空咏别知赋。\n遥想玉华游，春梦如飞絮。",
        "dynasty": "宋",
        "collection_info": null
    },
    {
        "uuid": "cb5de9f33d463e5405f21569bed9b619",
        "title": "小轩闲题二首  其一",
        "author": "陈渊",
        "content": "舍南舍北梅，墻裏墻外竹。\n逌然寄其间，不见一物俗。\n东风将小雨，夜涨春池绿。\n俯槛数龟鱼，仰檐送鸿鹄。\n交情石投水，坐客冰照玉。\n从容得此生，已矣万事足。\n谁言南轩小，正可陋华屋。\n但恐世故撄，不容长处独。",
        "dynasty": "宋",
        "collection_info": null
    },
    {
        "uuid": "00022f3b4f1d0fe05b896b9a87074328",
        "title": "小轩闲题二首  其二",
        "author": "陈渊",
        "content": "青山拱檐楹，渌水鉴毛髪。\n花香晚更清，鸟语静不聒。\n客至不能饮，举觞聊自罚。\n坐啸激清风，起舞弄明月。\n是身如浮沤，起灭在溟渤。\n百年一弹指，何者为不没。\n文章会消磨，名誉易衰歇。\n渊明吾之师，兹理久已达。",
        "dynasty": "宋",
        "collection_info": null
    },
    {
        "uuid": "b57cea7fded01b2ede6f7fcc30e39167",
        "title": "约令德郊行二首  其一",
        "author": "陈渊",
        "content": "檐前摇风拂面低，麦芽穿雪绿齐齐。\n凭君便作游春计，莫待花繁去路迷。",
        "dynasty": "宋",
        "collection_info": null
    },
    {
        "uuid": "6e9879c22986582d8eed66312fed119e",
        "title": "约令德郊行二首  其二",
        "author": "陈渊",
        "content": "小雪纤纤盖地皮，一飜风过忽成泥。\n东君似劝人行乐，不使尘埃趁马蹄。",
        "dynasty": "宋",
        "collection_info": null
    },
    {
        "uuid": "fbcd6d811664f4e768ff464659723f9d",
        "title": "酬晏伯达",
        "author": "陈渊",
        "content": "半生流转任飞篷，万里归来兴又东。\n寂寞倦投扬子宅，低徊却寄鲁侯宫。\n阻寻鸡黍他年约，长忆园林一醉同。\n何日过君花下饮，烂看浓艶舞春风。",
        "dynasty": "宋",
        "collection_info": null
    },
    {
        "uuid": "f2ae001737d9b5c4325ef3b2860f0cb3",
        "title": "钱塘书怀二首  其一",
        "author": "陈渊",
        "content": "远客真秦赘，清时谢楚狂。\n斑衣辞故国，青佩久殊方。\n世俗蛮争触，余生谷似臧。\n正须逃姓字，毋使异庚桑。",
        "dynasty": "宋",
        "collection_info": null
    },
    {
        "uuid": "cf98734baf4935149b3a22f4fac7d37f",
        "title": "钱塘书怀二首  其二",
        "author": "陈渊",
        "content": "客舍连朝雨，春愁醉梦如。\n白云千里目，黄犬万金书。\n所幸交情薄，从来世事疏。\n只应狼疐尾，空自咏归欤。",
        "dynasty": "宋",
        "collection_info": null
    },
    {
        "uuid": "c5da7e5d99ec3b3ed4fa11b43df39e40",
        "title": "钱塘学中寄伯思六言五首  其一",
        "author": "陈渊",
        "content": "门外莺惊短梦，窗间雨送清寒。\n亦有惜春情绪，分明不奈花残。",
        "dynasty": "宋",
        "collection_info": null
    },
    {
        "uuid": "216abce533c8b27b158b81290be463f0",
        "title": "钱塘学中寄伯思六言五首  其二",
        "author": "陈渊",
        "content": "点点榆钱委砌，冥冥柳絮穿帘。\n日暖野禽争食，纷纶忽堕危檐。",
        "dynasty": "宋",
        "collection_info": null
    },
    {
        "uuid": "4810c5bb083929af02cc6acc11cfc07c",
        "title": "钱塘学中寄伯思六言五首  其三",
        "author": "陈渊",
        "content": "剑水庭闱底处，苕溪水月弥深。\n绿草年年离恨，白云日日归心。",
        "dynasty": "宋",
        "collection_info": null
    },
    {
        "uuid": "c94ae9766d20c6fe487dcf05d07a6ee3",
        "title": "钱塘学中寄伯思六言五首  其四",
        "author": "陈渊",
        "content": "世路红尘可厌，人情白首如新。\n便可闭门端坐，不须开眼看人。",
        "dynasty": "宋",
        "collection_info": null
    },
    {
        "uuid": "4eb9ef70b385b00f4e705286700ce176",
        "title": "钱塘学中寄伯思六言五首  其五",
        "author": "陈渊",
        "content": "部伍亭前归路，凤凰山下萧斋。\n我自无聊不住，君如有兴重来。",
        "dynasty": "宋",
        "collection_info": null
    },
    {
        "uuid": "f49e584adcc057d8980bebe2516a8a7f",
        "title": "雪中入国门寄令德三首  其一",
        "author": "陈渊",
        "content": "纷纷轻薄欲谁从，爱子从来臭味同。\n千里远来应念我，速须鞭马要从容。",
        "dynasty": "宋",
        "collection_info": null
    },
    {
        "uuid": "99933d8078ae61f684d342e1d344e11b",
        "title": "雪中入国门寄令德三首  其二",
        "author": "陈渊",
        "content": "此生于世已心灰，自笑都城十往来。\n为有饥寒余虑在，故应随俗强低回。",
        "dynasty": "宋",
        "collection_info": null
    },
    {
        "uuid": "1156435990f316345b0c478b26824fc9",
        "title": "雪中入国门寄令德三首  其三",
        "author": "陈渊",
        "content": "谁能一饮□千钟，分付闲愁入酒中。\n共向重楼看晓景，一天飞絮舞春风。",
        "dynasty": "宋",
        "collection_info": null
    },
    {
        "uuid": "220e194cb1dd5e06a9827d193943a890",
        "title": "下汴",
        "author": "陈渊",
        "content": "参天古柳鸣蝉急，卷地黄流转岸多。\n好去扁舟稳扶柂，秋风吹水易扬波。",
        "dynasty": "宋",
        "collection_info": null
    },
    {
        "uuid": "c7273ef32d59d23ddb5ba47d027c9b0e",
        "title": "过淮",
        "author": "陈渊",
        "content": "天高秋月凉，风定秋水清。\n扁舟淮海间，爱此一叶轻。\n微生久覊旅，艰险已饱更。\n经今几往来，始见波浪平。\n篙师且停棹，莫遣鱼龙惊。\n吾行欲安之，要待东方明。",
        "dynasty": "宋",
        "collection_info": null
    },
    {
        "uuid": "b194144b52eaa12b1066d756e047fc75",
        "title": "登召伯斗野亭",
        "author": "陈渊",
        "content": "落帆新城曲，维舟古河右。\n幽寻得危亭，星斗穿户牖。\n西风扫残叶，庭宇不待帚。\n娟娟云间月，亦復照杯酒。\n明朝又东南，污流映衰柳。\n莫以此时心，炽然分净垢。",
        "dynasty": "宋",
        "collection_info": null
    },
    {
        "uuid": "7fbd097c8af688cab4034beeeb49b5cb",
        "title": "过浦城赠王令长源二首  其一",
        "author": "陈渊",
        "content": "化龙潭上濯沧浪，梦笔峰前憩小棠。\n十载不辞淹簿领，一同聊欲课耕桑。\n经纶未展风霜力，文采空余锦绣肠。\n莫叹穷荒縻骥足，万人饥冻要扶伤。",
        "dynasty": "宋",
        "collection_info": null
    },
    {
        "uuid": "edef6154e69f549cf4849b680f48b238",
        "title": "过浦城赠王令长源二首  其二",
        "author": "陈渊",
        "content": "半生流落倦尘埃，闻说英名首重回。\n画虎自惭非妙手，割鷄空復嘆高才。\n北堂恋恋思归梦，南浦匆匆惜别杯。\n此去山林真已矣，看公云翮振风雷。",
        "dynasty": "宋",
        "collection_info": null
    },
    {
        "uuid": "7100988cc8efb92ad21f854695bea507",
        "title": "题绿波亭",
        "author": "陈渊",
        "content": "南浦江波绿，阳关柳色青。\n夕阳千古恨，分付短长亭。",
        "dynasty": "宋",
        "collection_info": null
    },
    {
        "uuid": "a46f184e8c4f547ab425e97889f96137",
        "title": "还舍",
        "author": "陈渊",
        "content": "半生走长途，所冀亦已微。\n田园已芜没，及此徒手归。\n妻孥携幼稚，相望天一涯。\n所嗟垂老亲，甘旨不得时。\n季妺復未嫁，长姊贫且嫠。\n皇皇三十口，未欲听所之。\n平生道义交，岁晚无晨炊。\n岂不念我贫，闭户长苦饥。\n高门多自足，我復拙言辞。\n已矣可奈何，颜公犹食糜。",
        "dynasty": "宋",
        "collection_info": null
    },
    {
        "uuid": "a6d66a13a2ebe932e9910c40f996299d",
        "title": "邓元孚待制挽词四首  其一",
        "author": "陈渊",
        "content": "从容绍圣末，直节更谁攀。\n不见豺当路，悬知虎在山。\n石渠聊试可，江国竟投闲。\n尚冀调金鼎，那知去不还。",
        "dynasty": "宋",
        "collection_info": null
    },
    {
        "uuid": "3c8718924895aaed1f3fe5cdc9e6100f",
        "title": "邓元孚待制挽词四首  其二",
        "author": "陈渊",
        "content": "永泰君臣分，钦慈母子恩。\n渊衷虽有在，孤迹自难论。\n身去朝廷远，名垂简策尊。\n秪应延阁命，犹未厌舆言。",
        "dynasty": "宋",
        "collection_info": null
    },
    {
        "uuid": "4c6223c4d563eef0d365903ed700334b",
        "title": "邓元孚待制挽词四首  其三",
        "author": "陈渊",
        "content": "季父恩稽报，平生不自安。\n诸郎方未命，犹子遽先官。\n义气今何在，高风众所难。\n惜哉耆老逝，闾里欲何观。",
        "dynasty": "宋",
        "collection_info": null
    },
    {
        "uuid": "2ebed6cfe4d8d0b06f0fc34d40de710c",
        "title": "邓元孚待制挽词四首  其四",
        "author": "陈渊",
        "content": "越岸方投绂，将回出岫云。\n楹间俄梦奠，地下去修文。\n落日川原静，悲风草树熏。\n但令千载后，掩涕想余芬。",
        "dynasty": "宋",
        "collection_info": null
    },
    {
        "uuid": "49107fab5625a93f7d13509a9b510b29",
        "title": "与杨如愚四首  其一",
        "author": "陈渊",
        "content": "文章初不计工拙，言语何常识重轻。\n不向故人齐物我，一生怀抱为谁倾。",
        "dynasty": "宋",
        "collection_info": null
    },
    {
        "uuid": "f77d22ebea03432a1169b0b2362cfcc7",
        "title": "与杨如愚四首  其二",
        "author": "陈渊",
        "content": "半生踪迹辱泥沙，胸胆初无献子家。\n臧谷亡羊俱可念，不须蛮触故纷拏。",
        "dynasty": "宋",
        "collection_info": null
    },
    {
        "uuid": "eb3d138d7bc28c99bc876fe805abb0e6",
        "title": "与杨如愚四首  其三",
        "author": "陈渊",
        "content": "十年相见不予疏，亦记平生戏笑无。\n纵有伯禽堪寓意，可能终不记狂奴。",
        "dynasty": "宋",
        "collection_info": null
    },
    {
        "uuid": "b4bb1149094beadbc0ab4b70426a65b4",
        "title": "与杨如愚四首  其四",
        "author": "陈渊",
        "content": "谷风凄怨不堪歌，奈此人情世态何。\n流俗但随忧乐转，故人应合起颓波。",
        "dynasty": "宋",
        "collection_info": null
    },
    {
        "uuid": "ee2259a70530234c97fe4c37dc2fabad",
        "title": "存诚斋夏日呈龟山先生二首  其一",
        "author": "陈渊",
        "content": "长者一床室，先生五柳门。\n度人聊示病，观物欲忘言。\n小圃池台足，熏风草树繁。\n杖藜随处处，归鸟报黄昏。",
        "dynasty": "宋",
        "collection_info": null
    },
    {
        "uuid": "bb611d1af9e1ca19a0d849bbc628aabc",
        "title": "存诚斋夏日呈龟山先生二首  其二",
        "author": "陈渊",
        "content": "双桧轩之北，高梧户以南。\n午阴临短梦，晓吹落清谈。\n鬬老三无喜，嵇生七不堪。\n天涯復相值，此意得重参。",
        "dynasty": "宋",
        "collection_info": null
    },
    {
        "uuid": "8280c064b59f2f4be01a2ff3fb88b827",
        "title": "答朱晋老见责不赴会",
        "author": "陈渊",
        "content": "屠龙事业初何有，画饼声名不愿求。\n春色未阑犹足赏，乱花深处要追游。",
        "dynasty": "宋",
        "collection_info": null
    },
    {
        "uuid": "eba41f2f86f847ac780603e3fe36fcb1",
        "title": "达观轩",
        "author": "陈渊",
        "content": "林杪飞空出栱枅，登临高处乱烟迷。\n云鹏撃水南溟近，霜剑凌空北斗低。\n千里江山围万井，一潭风月纳双溪。\n同谁此地呈胸腹，下视嚣尘万不齐。",
        "dynasty": "宋",
        "collection_info": null
    },
    {
        "uuid": "170b1cd0142f6bedc68d81e94415b9fe",
        "title": "宿仙霞圣仙寺呈伯思子静二首  其一",
        "author": "陈渊",
        "content": "风物吾乡似，山川地势分。\n稻畦飜碧浪，麦壠布黄云。\n客舍常争席，山僧独献芹。\n茅柴余沥在，聊饷仆夫勤。",
        "dynasty": "宋",
        "collection_info": null
    },
    {
        "uuid": "a64dafe97b39e5752ba77be2ca6acee1",
        "title": "宿仙霞圣仙寺呈伯思子静二首  其二",
        "author": "陈渊",
        "content": "晓日山原静，熏风杖屦轻。\n开谈时造极，得意自难名。\n奔走非前计，淹留见俗情。\n赖渠金石友，端的慰平生。",
        "dynasty": "宋",
        "collection_info": null
    },
    {
        "uuid": "4666e00a7640ed46443fe7cb5805e196",
        "title": "通州夏雨",
        "author": "陈渊",
        "content": "长风卷地驱炎暑，暴雨飜空送晚凉。\n只此蚊蝇俱扫迹，不须迢递待秋霜。",
        "dynasty": "宋",
        "collection_info": null
    },
    {
        "uuid": "5f72a9a4a258dc03b083c2aeb164c5e3",
        "title": "延平林力道阁上观水二首  其一",
        "author": "陈渊",
        "content": "千重翠巘分三岸，十里寒潭合两溪。\n更得横流吞险濑，岂嫌春水浊如泥。",
        "dynasty": "宋",
        "collection_info": null
    },
    {
        "uuid": "84077b8030cb0d418422419eb5354c12",
        "title": "延平林力道阁上观水二首  其二",
        "author": "陈渊",
        "content": "要看春水拍天流，更为溪山一日留。\n谁遣白云迷眼界，坐令归思入扁舟。",
        "dynasty": "宋",
        "collection_info": null
    },
    {
        "uuid": "fd412f40bc23247036f56b8cf81224a7",
        "title": "两浙周提刑生日",
        "author": "陈渊",
        "content": "淮南草木亦知威，故国重看衣绣归。\n不用埋轮留魏阙，故应持斧静圜扉。\n天瞻柳舍双丸会，地应蓂阶五叶飞。\n此日长庚来吉梦，弧南终并一星晖。",
        "dynasty": "宋",
        "collection_info": null
    },
    {
        "uuid": "b80c58d898e83163a363f33cb78690b4",
        "title": "看论语四首  其一",
        "author": "陈渊",
        "content": "明明孔圣能毋四，的的曾参所贵三。\n一部鲁论开圣域，古人无死要重参。",
        "dynasty": "宋",
        "collection_info": null
    },
    {
        "uuid": "e219efb40f19b1171974edd38fcf6e1a",
        "title": "看论语四首  其二",
        "author": "陈渊",
        "content": "天道文章岂两岐，雷声渊黙本同时。\n如何子贡能言者，说与无言更有疑。",
        "dynasty": "宋",
        "collection_info": null
    },
    {
        "uuid": "d06699b236167d626c227848afcc3e5c",
        "title": "看论语四首  其三",
        "author": "陈渊",
        "content": "陋巷从容一事无，不因邻鬬出吾庐。\n箪瓢岂是忘忧物，自是从容乐有余。",
        "dynasty": "宋",
        "collection_info": null
    },
    {
        "uuid": "1c2eeda9228c5c02d55bc87fc3dcc503",
        "title": "看论语四首  其四",
        "author": "陈渊",
        "content": "直从尧舜以中传，又到东丘续断絃。\n看取子思亲的处，始知论语自无偏。",
        "dynasty": "宋",
        "collection_info": null
    },
    {
        "uuid": "5cbb486821ab49e1234fe240c4c6ebfd",
        "title": "梦得亭上",
        "author": "陈渊",
        "content": "雷霆卷地滩声急，旌斾摇空树影寒。\n千古西山留爽气，雨余容我倚栏看。",
        "dynasty": "宋",
        "collection_info": null
    },
    {
        "uuid": "010fbf0ffb546c8907a390f8d2d465ff",
        "title": "留别邓南夫四首  其一",
        "author": "陈渊",
        "content": "平生交友各飘蓬，只有丸丸雪后松。\n万里归来还往绝，独君时许略从容。",
        "dynasty": "宋",
        "collection_info": null
    },
    {
        "uuid": "91bd2ef1858ecece281f223261faf01b",
        "title": "留别邓南夫四首  其二",
        "author": "陈渊",
        "content": "昂昂劲气初无作，荡荡奇胸久息机。\n容我醉时开谠论，一轩明月夜忘归。",
        "dynasty": "宋",
        "collection_info": null
    },
    {
        "uuid": "4d87dc4a9b42b60f189a50c1a3a68035",
        "title": "留别邓南夫四首  其三",
        "author": "陈渊",
        "content": "有子才如汗血驹，新门高大可容车。\n故应袖手藏深渺，怜我冰霜涉畏途。",
        "dynasty": "宋",
        "collection_info": null
    },
    {
        "uuid": "7e1c795f596eab098353b490ea9843d6",
        "title": "留别邓南夫四首  其四",
        "author": "陈渊",
        "content": "比余于玉有奇文，一落泥涂十二春。\n惭愧深知同鲍叔，尚言荆璞定逢人。",
        "dynasty": "宋",
        "collection_info": null
    },
    {
        "uuid": "dc42eccd4d5447ac6f292b01732a6ebc",
        "title": "越州道中杂诗十三首  其一",
        "author": "陈渊",
        "content": "心息久相依，息调心自住。\n忽焉不自知，根尘失所寓。\n向来尚有锥，今我已忘兔。\n似入无功乡，不由嵇阮路。",
        "dynasty": "宋",
        "collection_info": null
    },
    {
        "uuid": "2075671a3e4b3b3f3a597e4d305908c5",
        "title": "越州道中杂诗十三首  其二",
        "author": "陈渊",
        "content": "暴气燎原火，浅量盈浍水。\n不见杨关西，此生真已矣。\n谁言佩豭由，不作缊袍耻。\n至道傥有闻，客尘如脱屣。",
        "dynasty": "宋",
        "collection_info": null
    },
    {
        "uuid": "23110f12130409559c24f78de33a37ed",
        "title": "越州道中杂诗十三首  其三",
        "author": "陈渊",
        "content": "世儒读论语，未脱小儿气。\n岂悟无絃琴，中藏千古意。\n颜渊黙然处，曾子亦心醉。\n处处傥逢渠，字字皆有味。",
        "dynasty": "宋",
        "collection_info": null
    },
    {
        "uuid": "c8002bcb29a12728cfbf9ba71528b125",
        "title": "越州道中杂诗十三首  其四",
        "author": "陈渊",
        "content": "人心有黙契，晤语不在多。\n一笑离凡情，万象皆含和。\n孰是忘言人，听此无声歌。\n有怀阅古堂，梦中时一过。",
        "dynasty": "宋",
        "collection_info": null
    },
    {
        "uuid": "d112e301508ec3aa98491a2a1324d10f",
        "title": "越州道中杂诗十三首  其五",
        "author": "陈渊",
        "content": "浮云作秋阴，细雨如朝雾。\n放形山水间，意适无艰步。\n忽遇古招提，空翠森回互。\n倚杖听泉鸣，悠然不能去。",
        "dynasty": "宋",
        "collection_info": null
    },
    {
        "uuid": "901d342bd70b5bd9235ef212e7d10529",
        "title": "越州道中杂诗十三首  其六",
        "author": "陈渊",
        "content": "小舟适久雨，疏篷常自蔽。\n形留一席间，心与天地际。\n逝者不可作，遗编等蝉蜕。\n一念无古今，千载若符契。",
        "dynasty": "宋",
        "collection_info": null
    },
    {
        "uuid": "29656ccb23d4d345e36929a3d6ff5c92",
        "title": "越州道中杂诗十三首  其七",
        "author": "陈渊",
        "content": "胸中有佳处，妙意不期会。\n弄笔作五言，心手无内外。\n千古陶渊明，秀句含天籁。\n偶然游其藩，遂尔厌雕绘。",
        "dynasty": "宋",
        "collection_info": null
    },
    {
        "uuid": "d133f1a660a7ae575e9f4a091f2c77d9",
        "title": "越州道中杂诗十三首  其八",
        "author": "陈渊",
        "content": "渊明已黄壤，诗语余奇趣。\n我行田野间，举目辄相遇。\n谁云古人远，正是无来去。\n展卷味其言，即今果何处。",
        "dynasty": "宋",
        "collection_info": null
    },
    {
        "uuid": "5b40647c4703cac520e31c2bd20a064e",
        "title": "越州道中杂诗十三首  其九",
        "author": "陈渊",
        "content": "老珃言道德，颇復求自已。\n但于阁闢机，未免容或使。\n列庄犹反约，申韩遂殊轨。\n所差适毫釐，奚翅缪千里。",
        "dynasty": "宋",
        "collection_info": null
    },
    {
        "uuid": "194002749bcc91edff883a19affa71bc",
        "title": "越州道中杂诗十三首  其一○",
        "author": "陈渊",
        "content": "扬雄窥圣域，何啻越距楚。\n断然着成书，凖易与论语。\n古来文字学，似此奚足数。\n谁谓千秋人，斯言果轻许。",
        "dynasty": "宋",
        "collection_info": null
    },
    {
        "uuid": "44aa3faf2270339e3bb9ec76efcbfecd",
        "title": "越州道中杂诗十三首  其一一",
        "author": "陈渊",
        "content": "王通礼法士，谈道则未然。\n虽闻一字中，尚倚诸子偏。\n区区尊孔子，未悟失其传。\n自圣犹不疑，续经何足愆。",
        "dynasty": "宋",
        "collection_info": null
    },
    {
        "uuid": "ae2d60ea7d4cf6d5880920528546d21b",
        "title": "越州道中杂诗十三首  其一二",
        "author": "陈渊",
        "content": "堂堂陆忠州，谈辩如倾河。\n从容仁义途，步武寻丘轲。\n一斥不復返，方书事研磨。\n至今谏草存，沧溟遗一波。",
        "dynasty": "宋",
        "collection_info": null
    },
    {
        "uuid": "ec2c5a75be530a8990db09c37bc4047f",
        "title": "越州道中杂诗十三首  其一三",
        "author": "陈渊",
        "content": "我行何所挟，万里一毛颖。\n服劳髪欲秃，木语意先领。\n畸人如告我，心清事自省。\n从今中书君，亦復免驰骋。",
        "dynasty": "宋",
        "collection_info": null
    },
    {
        "uuid": "22a939f12a349a049adbcd23b61fa66f",
        "title": "和如愚思剑溪",
        "author": "陈渊",
        "content": "佳人经岁隔参辰，柳绿桃红奈远情。\n遥想玉楼春睡起，一江风日弄清明。",
        "dynasty": "宋",
        "collection_info": null
    },
    {
        "uuid": "5bfbf3347ad5ea915d36f30700354264",
        "title": "冯元用九日约白云寺登高以追昔年都城望津之会偶以事不往蒙示长篇次韵",
        "author": "陈渊",
        "content": "与君都城别，星霜屡变易。\n每怀望津游，怅然如有失。\n此生覊旅中，岁序惊心魄。\n还家几何时，自愧不暖席。\n建溪古渡头，短棹凌虚碧。\n掀篷忽见君，恍若梦中得。\n相携定舍馆，石径走迂直。\n危亭至如归，坐午及昏黒。\n黄花笑东篱，未许蓬蒿没。\n咫尺白云楼，坐阻造毫逸。\n人生正似兹，有志谁能必。\n当时连鳌手，至今犹挟策。\n高才真楚璞，末技同齐瑟。\n无心效骞腾，自分投闲僻。\n望津傥同登，意气那復昔。",
        "dynasty": "宋",
        "collection_info": null
    },
    {
        "uuid": "e72aa66c8502e3bc716bc27642b36ecb",
        "title": "次韵酬邓天启",
        "author": "陈渊",
        "content": "少年翰墨场，自姹穿杨箭。\n谁论第一功，不数曹参战。\n圣门窥管豹，一斑时许见。\n弃捐忧患中，更欲资陶錬。\n两邓富文采，端可同席砚。\n投璧或未知，贾石谁敢衒。\n小栟诗益奇，出语人所羡。\n过门遗新篇，无乃思与狷。\n我怀古作者，临文频抚卷。\n孰能扫千人，期君当八面。",
        "dynasty": "宋",
        "collection_info": null
    },
    {
        "uuid": "c7b8396056823c0e48183597e1d51bbc",
        "title": "次韵邦美叔和天启见寄",
        "author": "陈渊",
        "content": "竹风挟雨撼篷窗，静听秋声转騒窣。\n朝来饥卧媚微凉，叩门不作渊明乞。\n小栟见饷有新诗，七言端为吾家出。\n共谁渠有古人风，孰识中藏谪仙骨。\n书如周鼓未差讹，语效商盘仍诘屈。\n谁与和者叔不痴，落笔成章一嗟咄。\n无用如今君岂樗，自寇从来我非漆。\n板茅它日傥相寻，好在山深林更密。",
        "dynasty": "宋",
        "collection_info": null
    },
    {
        "uuid": "fc807db223fe27988e3074ed203cee78",
        "title": "三月二日泛舟下延平晚泊西芹",
        "author": "陈渊",
        "content": "扁舟劣容身，风浪困掀簸。\n曲肱游华胥，梦断千山过。\n纵横波间石，满目牛羊卧。\n秋毫傥不支，巨舰忽已破。\n篙师号神逸，却立变衰懦。\n我岂未之思，悬知无可奈。\n此生足惊忧，似为天所瘅。\n那能一生死，且復耐摧挫。\n日暮同济人，举酒纷相贺。\n一笑尽余觞，歌罢无予和。",
        "dynasty": "宋",
        "collection_info": null
    },
    {
        "uuid": "f54bb72d56cae2dc08cc4a4b9c7cad8f",
        "title": "次韵令德答天启",
        "author": "陈渊",
        "content": "小栟妙语言，下笔初无难。\n曹郎更精深，一字不苟安。\n我师陶靖节，亦未游其藩。\n但觉万仞渊，中有蛟龙蟠。\n人言失故步，乃在学邯郸。\n平淡恐未臻，先作郊岛寒。\n古来文墨士，十九姓字漫。\n尚赖相可否，盐梅助咸酸。",
        "dynasty": "宋",
        "collection_info": null
    },
    {
        "uuid": "c9f3642fada2453a4418027a658fde26",
        "title": "復次韵答令德见和来诗及维摩黙然之意",
        "author": "陈渊",
        "content": "多言亦焉用，守黙良独难。\n维摩得此门，众生病自安。\n当时许子将，不造寔与蕃。\n终以月旦评，有愧申屠蟠。\n忠良覆汉鼎，鲁酒围邯郸。\n独爱千顷陂，沧波照人寒。\n君岂叔度欤，胸襟江海漫。\n自然已愤厥，不须珍柚酸。",
        "dynasty": "宋",
        "collection_info": null
    },
    {
        "uuid": "ade78613cdd00b5d8fda5e198af59af6",
        "title": "用令德韵题严陵祠",
        "author": "陈渊",
        "content": "价微良易酬，器博无近用。\n骐骥非良乐，万里谁能控。\n萧王汉中兴，四海倚为重。\n谁为渊驱鱼，一呼百万众。\n妙算环无端，奇功射必中。\n忘机谅未能，岂数汉阴瓮。\n故人鈎尚直，倦作仪韶凤。\n应无万牛力，负此丘山栋。\n羊裘又独往，苦语余嘲弄。\n至今卖菜言，空记当时梦。",
        "dynasty": "宋",
        "collection_info": null
    },
    {
        "uuid": "d970ecad976f5efd547cc0284459665f",
        "title": "跋子静所藏鲁直书乐天八字偈",
        "author": "陈渊",
        "content": "凝师八字源则丰，乐天说偈流无穷。\n山谷眼明如日中，落笔惊电驰蛟龙。\n谁其得之建溪翁，取人所弃岂俗同。\n搜奇抉怪晋余风，嫉邪愤世髪上衝。\n自我观之案两重，巧偷豪夺愿不逢。\n好语传播人所攻，斯言有味当见容。",
        "dynasty": "宋",
        "collection_info": null
    },
    {
        "uuid": "45ccdefc135730203d7968a36a3bd147",
        "title": "题公叙舫斋",
        "author": "陈渊",
        "content": "胥靡来时楫，鸱夷去后舟。\n济川曾入梦，浮海竟难留。\n忠信虽堪倚，行藏要自谋。\n应同仙似泰，不数勇如由。\n水阔风涛夕，鲈肥浦屿秋。\n落帆如得计，整棹欲何求。\n明月时堪载，新醪便可浮。\n江山无尽意，长舣剑溪头。",
        "dynasty": "宋",
        "collection_info": null
    },
    {
        "uuid": "3995da8ef8c1ecea34ddf9660dad6d6f",
        "title": "和罗仲素寄子静长篇",
        "author": "陈渊",
        "content": "龟山绝壑蟠豫章，秀干往往参天长。\n十年收拾多散亡，只有太白追蟾光。\n知君所得不可详，宴坐镡溪名益彰。\n独尝为我露其铓，尽扫杨墨挥韩庄。\n迩来黄面稍侵疆，剑藏于室矢在房。\n分将肌肉剜为疮，犹说道心乃平常。\n我欲从之挹余芳，竟坐此传乖所望。\n新诗谩说陋汉唐，直以未画穷羲皇。\n岂知籓篱不自防，欲举万目谁为纲。\n况彼桀骜非勤王，安用援手登之堂。\n爱君骏足如飞黄，一空冀北无留良。\n四蹄雷雹方腾骧，肯如驽马徒争强。",
        "dynasty": "宋",
        "collection_info": null
    },
    {
        "uuid": "b731b4e7f836681653cb27dfd45b8f19",
        "title": "和子静三绝 亭竹二首 其一",
        "author": "陈渊",
        "content": "窗外度声风宛转，庭前舒影月分明。\n参横斗转情无尽，骨冷魂清梦不成。",
        "dynasty": "宋",
        "collection_info": null
    },
    {
        "uuid": "3d863245201c491263b89b5a2f8629b0",
        "title": "和子静三绝 亭竹二首 其二",
        "author": "陈渊",
        "content": "霜雪岂能摧劲节，埃尘无復入虚怀。\n故应淡薄无人管，不是子猷谁復来。",
        "dynasty": "宋",
        "collection_info": null
    },
    {
        "uuid": "cf0f578e363cf62853cbc5ef29a6c74e",
        "title": "和子静三绝 渔父一首",
        "author": "陈渊",
        "content": "一声横笛起芦花，惊断天边雁字斜。\n白首饱谙鲈鳜美，未能连夜网游鰕。",
        "dynasty": "宋",
        "collection_info": null
    },
    {
        "uuid": "19116ce4893f0c8f39af413bb3fd74b6",
        "title": "舟中诵子静江上之作为和二绝  其一",
        "author": "陈渊",
        "content": "月下长吟露湿衣，谪仙尝忆谢玄晖。\n澄江一句无今古，何似晴空独鸟飞。",
        "dynasty": "宋",
        "collection_info": null
    },
    {
        "uuid": "dbd45b986ae5971a51a90fa5dc8d2a03",
        "title": "舟中诵子静江上之作为和二绝  其二",
        "author": "陈渊",
        "content": "扁舟直与石相摩，得到平流幸已多。\n夜泊寒潭风不定，更忧雷雨作惊波。",
        "dynasty": "宋",
        "collection_info": null
    },
    {
        "uuid": "b092d3523edb17e4ad461b6913480f78",
        "title": "闽县令陈梦兆鱼乐轩",
        "author": "陈渊",
        "content": "有乐宁尔忧，无忧乃至乐。\n观身见物理，鱼乐岂子各。\n万生扰为病，安静即艮药。\n何以适其情，已定要无虐。\n江湖与此池，等是泉未涸。\n周旋苟得所，是处觉寛绰。\n君看濒海民，兹物困剽掠。\n纵横堕鈎网，琐细入杯杓。\n谁云沧海广，游泳渺无託。\n乃知尺泽间，所乐逾纵壑。\n我家一亩宫，隙地不容凿。\n未能禁数罟，念此每怀怍。\n陈公吏之师，养善息羣恶。\n爱民以及鱼，退念此盘礴。\n鱼亦喜公来，出没供笑谑。\n当年濠上游，天籁纷酬酢。\n昭琴既不鼓，应问两俱错。\n贤哉郑国侨，一物心无着。\n但信悠然语，未悟已投镬。\n悬知此鱼烹，不羡波间跃。\n谁当较异同，我亦无今昨。",
        "dynasty": "宋",
        "collection_info": null
    },
    {
        "uuid": "6b12cc61d19451035472c98f65c4ee4e",
        "title": "午睡怀安县风篁亭",
        "author": "陈渊",
        "content": "旌旗蔽野阶除寂，环佩鸣空枕簟凉。\n梦断钧天知是想，一沟泉落乐声长。",
        "dynasty": "宋",
        "collection_info": null
    },
    {
        "uuid": "3b3851e44572f3e49fcac045c581b0fb",
        "title": "次韵邓志宏送张思道游福唐",
        "author": "陈渊",
        "content": "纷纷涴耳俱宜洗，坐遣高人厌丘里。\n迅流早自促行舟，更有西风满江苇。\n当年笔阵扫千军，今日流辈推能文。\n英辞谹辩洒醉墨，倐忽百变春空云。\n人间万事秋毫细，轩冕傥来谁着意。\n身随去棹落波间，兴逐冥鸿渺天际。\n三山便到蓬莱宫，卸帆海屿窥鱼龙。\n夜凉横笛弄明月，万顷琉璃秋色中。",
        "dynasty": "宋",
        "collection_info": null
    },
    {
        "uuid": "495b99e240c88f4a38b3c7028f35f7f2",
        "title": "自京回次韵邓志宏见赠",
        "author": "陈渊",
        "content": "妙龄才思涌如泉，末技文章不自贤。\n余子岂知多问寡，老生端许一当千。\n淹留莫止为山篑，收拾终同至海川。\n云路笔间天尺五，会令鷄犬亦能仙。",
        "dynasty": "宋",
        "collection_info": null
    },
    {
        "uuid": "814480a4bc51877c2c18f2135aaa5cf4",
        "title": "翁承事挽词五首  其一",
        "author": "陈渊",
        "content": "徐行直视日如愚，律己齐家尽可书。\n九十一年由砥道，肯令荆棘敝衣裾。",
        "dynasty": "宋",
        "collection_info": null
    },
    {
        "uuid": "a8379a89b5379527d1eaa5d43902b53b",
        "title": "翁承事挽词五首  其二",
        "author": "陈渊",
        "content": "不将尧舜等瞿昙，简语宁同卖菜添。\n惆怅老成无復见，一时流俗正清谈。",
        "dynasty": "宋",
        "collection_info": null
    },
    {
        "uuid": "a1a44156812d10517505552a33442ab1",
        "title": "翁承事挽词五首  其三",
        "author": "陈渊",
        "content": "苦语熏心不易忘，它时闻教我为详。\n须知令尹多仁术，寔自严君有义方。",
        "dynasty": "宋",
        "collection_info": null
    },
    {
        "uuid": "e34caadf4bd178a759c3a5d0c1e3ad8d",
        "title": "翁承事挽词五首  其四",
        "author": "陈渊",
        "content": "霜髯碧眼照华灯，夹道游人避履声。\n曾是元宵随步月，西风何忍见铭旌。",
        "dynasty": "宋",
        "collection_info": null
    },
    {
        "uuid": "9d2d39a687f5a201b1e05b83af9bdc0b",
        "title": "翁承事挽词五首  其五",
        "author": "陈渊",
        "content": "楼阁溪山两鬬雄，中横千丈未雩龙。\n当时令尹儿啼处，依旧东流遶七峰。",
        "dynasty": "宋",
        "collection_info": null
    },
    {
        "uuid": "6182aab702bb590396ae9acd72d6760a",
        "title": "泊舟延平二绝  其一",
        "author": "陈渊",
        "content": "野梅飘尽喜春归，又见溪桃片片飞。\n醉卧暖风呼不醒，乱红无数点人衣。",
        "dynasty": "宋",
        "collection_info": null
    },
    {
        "uuid": "27ce71b8c1b4fe3e6a8a1f53baa6e01b",
        "title": "泊舟延平二绝  其二",
        "author": "陈渊",
        "content": "星河不动水东流，夜影摇空逼钓舟。\n梦破沧浪歌在耳，欲寻溪友向烟洲。",
        "dynasty": "宋",
        "collection_info": null
    },
    {
        "uuid": "86c3719822f3b4d6e325804c5a70f65b",
        "title": "寓漳南静众寺三月晦信步到庵亭旷望久之聊寄所感",
        "author": "陈渊",
        "content": "意行不知远，倚杖嚣尘外。\n南州风物繁，此地溪山会。\n俯窥城市喧，蚁垤几成坏。\n只尔可忘情，未用旋吾斾。",
        "dynasty": "宋",
        "collection_info": null
    },
    {
        "uuid": "91adf9fa3498513746ed5f4f06f58b17",
        "title": "过永春剧头舖见壁间石刻临漳王漕诗辄题数句",
        "author": "陈渊",
        "content": "壁间得微词，语尽意有余。\n摸传岂真知，无乃势所驱。\n从来碧纱笼，不护寒士书。\n焉知题柱生，终无驷马车。\n粉板会当洗，援毫聊自娯。\n从人分轻重，削迹今何如。",
        "dynasty": "宋",
        "collection_info": null
    },
    {
        "uuid": "ce0f8ee3d61eca07ba2dd249622beadb",
        "title": "次韵德纯通判贺用中生子",
        "author": "陈渊",
        "content": "暴客年来不过门，羡君三秀各生春。\n悬弧适在龙溪侧，履迹知从剑水滨。\n鲁国考祥欣得鲤，杜陵占梦信为麟。\n问名更取诗翁语，盛事流传西鬬新。",
        "dynasty": "宋",
        "collection_info": null
    },
    {
        "uuid": "2ba85cd79b83096111e11958b9b8d601",
        "title": "次韵李伯纪舍人招饮",
        "author": "陈渊",
        "content": "胸中造物可与友，笔下骚人真是奴。\n共传排佛似迁愈，独喜赋梅追隐逋。\n盘空未念鸱腐鼠，在野宁无驹束刍。\n时时造席闻妙语，谬辱知己非夷吾。",
        "dynasty": "宋",
        "collection_info": null
    },
    {
        "uuid": "019e4d4c000d3d82c775a5b9ae50413d",
        "title": "再和李伯纪舍人韵",
        "author": "陈渊",
        "content": "时来将相宁有种，卫青故是民家奴。\n悬鹑未用叹岁恶，阔网近喜除官逋。\n本无得丧任失马，但有言说皆陈刍。\n从公一饮百壶尽，醉倒不知谁谓吾。",
        "dynasty": "宋",
        "collection_info": null
    },
    {
        "uuid": "0a4a0dbc21e6b29af39bc180959bad13",
        "title": "和李舍人留题泛碧斋",
        "author": "陈渊",
        "content": "山脚回环插远浔，碧琉璃上玉为岑。\n共怜采鹢风前试，正值沧波雨后深。\n应为莼鲈轻去国，遂令胡越尽同心。\n济川此去为舟楫，也念江湖有陆沉。",
        "dynasty": "宋",
        "collection_info": null
    },
    {
        "uuid": "ca5b6ba3613bbd884dcd367af01b80bf",
        "title": "陪知县夜饮泛碧斋再用前韵",
        "author": "陈渊",
        "content": "暑雨初收水拍浔，溪光南北影千岑。\n移舟为爱玻璃阔，放盏那知琥珀深。\n缓带小风来水面，倚栏凉月转天心。\n酒酣更驻凌波袜，直待银河夜色沉。",
        "dynasty": "宋",
        "collection_info": null
    },
    {
        "uuid": "5b417afb1308ccff6753901728d152a2",
        "title": "铅山道中小休",
        "author": "陈渊",
        "content": "秋阳如猎火，四顾不可避。\n肩舆得微阴，休此仆夫瘁。\n我生道途间，岁月七之四。\n山林固清远，及物乃初意。\n黄云堆壠亩，早稻一尺穗。\n所欣居者乐，未敢嘆劳勚。\n诏书寛逋负，豪吏不少置。\n民穷戒勿扰，天下适无事。",
        "dynasty": "宋",
        "collection_info": null
    },
    {
        "uuid": "146841876e4e3279c4cf06ed54102fb5",
        "title": "赠别杨至游三首  其一",
        "author": "陈渊",
        "content": "醉乡佳处许谁临，幸有匏尊可共斟。\n要试从前寛窄量，但知空盏莫辞深。",
        "dynasty": "宋",
        "collection_info": null
    },
    {
        "uuid": "ac4a1842e9ba32c9744ade7e1bb309b6",
        "title": "赠别杨至游三首  其二",
        "author": "陈渊",
        "content": "和平简易是吾师，自有家风更问谁。\n不是妙年狂气歇，可能从我独无疑。",
        "dynasty": "宋",
        "collection_info": null
    },
    {
        "uuid": "8d8faf8b0f8734a074a9cd08eefa8e55",
        "title": "赠别杨至游三首  其三",
        "author": "陈渊",
        "content": "贪瞋痴尽即如如，究竟心源一法无。\n应悟濓溪真古佛，始知伊洛是醇儒。",
        "dynasty": "宋",
        "collection_info": null
    },
    {
        "uuid": "98791f1639cbe3bda12a731cc7ecf526",
        "title": "次韵李伯纪舍人食了斋所寄石芝有感",
        "author": "陈渊",
        "content": "石芝附石元无根，有名不载农黄文。\n绛囊远致自东海，谪仙为向诗中论。\n谈余得味仍遭苦，未辨终甘莫轻吐。\n此言要自显真心，不比繁辞较钟乳。\n太丘晚交谁独深，梁溪心如百炼金。\n只应异代友元礼，许国有盟今更寻。\n双鱼万里将芹子，妙意难名聊寄耳。\n余甘橄榄正须渠，它日忠信今悟矣。",
        "dynasty": "宋",
        "collection_info": null
    },
    {
        "uuid": "0db74983a268524b9d3b4848b2a634ea",
        "title": "书室独坐",
        "author": "陈渊",
        "content": "春入庭柯寸寸蓝，风檐孤坐怯轻衫。\n青天白日从来好，柏树桃花子细参。",
        "dynasty": "宋",
        "collection_info": null
    },
    {
        "uuid": "c5bb6e9f2de3b42c4144131180cceb9c",
        "title": "自浦城放船下建安寄庞几先  其一",
        "author": "陈渊",
        "content": "扁舟西下趁残阳，目断云边归雁行。\n短棹莫辞风浪恶，人间平地有羊肠。",
        "dynasty": "宋",
        "collection_info": null
    },
    {
        "uuid": "68a75dd6f5f6cc53aaeef7a08f55bea8",
        "title": "自浦城放船下建安寄庞几先  其二",
        "author": "陈渊",
        "content": "茅柴也解发清狂，仰看云天尽十觞。\n白首岁寒犹道路，自怜无意避风霜。",
        "dynasty": "宋",
        "collection_info": null
    },
    {
        "uuid": "428cab332173503895fd9c06c1da655c",
        "title": "奉陪婺州守南楼宴集",
        "author": "陈渊",
        "content": "溪山自昔东阳胜，宾客偏于北海多。\n四坐英标真倚玉，一时雄辨剧悬河。\n淹留惭应三刀梦，岂弟仍传五袴歌。\n更避正堂延盖老，待将清净继萧何。",
        "dynasty": "宋",
        "collection_info": null
    },
    {
        "uuid": "ff6609a5448f417dd80c6f92204928f1",
        "title": "奉陪龟山先生观修城",
        "author": "陈渊",
        "content": "西山淼淼送斜阳，往事回头一梦长。\n万里喜霑新雨露，百年重拓旧金汤。\n杵声撼野雷初动，锸柄挥风蚁自行。\n尊俎折衝今可恃，补牢端为念亡羊。",
        "dynasty": "宋",
        "collection_info": null
    },
    {
        "uuid": "6b44f6070ef5f34f759782ea5b864aae",
        "title": "次韵邓志宏和吏部谢公铁字韵诗二首  其一",
        "author": "陈渊",
        "content": "结交自惜羞余耳，直要人情淡如水。\n晏婴鲍叔久已亡，嗟我欲从谁氏子。\n大栟笔阵扫千人，诗成不顾俗士瞋。\n长歌欲夺谪仙气，短韵更逼宣城真。\n尔来念我知交绝，託以不能资老拙。\n自笑今年锥也无，何须更觅针头铁。",
        "dynasty": "宋",
        "collection_info": null
    },
    {
        "uuid": "d9f7a2b249617a8ff299c98175850f66",
        "title": "次韵邓志宏和吏部谢公铁字韵诗二首  其二",
        "author": "陈渊",
        "content": "愁霖十日槎生耳，寒气薄人如着水。\n坐对毗耶数卷书，未厌铜炉烧柏子。\n区区我亦可怜人，只有无求人不瞋。\n虽无名字振京国，不屈未应惭子真。\n冻琴壁间絃自绝，袖手深藏鸠更拙。\n本无流水遣谁知，此去从人讥嚼铁。",
        "dynasty": "宋",
        "collection_info": null
    },
    {
        "uuid": "f51e97e1fceb189227369a8e464c4efd",
        "title": "再和邓志宏二首  其一",
        "author": "陈渊",
        "content": "石马祠门余隻耳，梦魂先过瞿塘水。\n人间得丧岂偶然，可笑纷纷夸夺子。\n文章自古多穷人，妙夺造化天应瞋。\n谩言勤苦得富贵，见弹求鸮何日真。\n张罗门巷行人绝，岁晏谁怜生事拙。\n穷通有数勿復言，已办此心坚似铁。",
        "dynasty": "宋",
        "collection_info": null
    },
    {
        "uuid": "cf0d8659384d5e79b5560661214d42d3",
        "title": "再和邓志宏二首  其二",
        "author": "陈渊",
        "content": "先友遗书犹在耳，念之清泪如铅水。\n可怜万事已忘情，独尝託我芝兰子。\n阿戎文采映前人，脱略不顾妻孥瞋。\n却能饮我瞑眩药，知我老大言尤真。\n利欲昏人须猛绝，妙年母谓吾谋拙。\n古来解使玉如泥，剑铓除是锟铻铁。",
        "dynasty": "宋",
        "collection_info": null
    },
    {
        "uuid": "40b074c0498a614e33cca4fcfb1a4fe9",
        "title": "廖成伯奉议生辰",
        "author": "陈渊",
        "content": "曾听尊前世綵歌，喜闻烟袖舞婆娑。\n名驹汗血得夷路，老柏凌霜只旧柯。\n桃李盛时随地有，芝兰生处近人多。\n春风二月年年事，莫问灵椿岁几何。",
        "dynasty": "宋",
        "collection_info": null
    },
    {
        "uuid": "69786e94527d7ee6c19613cf2b1affb0",
        "title": "交溪静安院见许尉题壁次韵",
        "author": "陈渊",
        "content": "柱颐修剑上凌烟，自古功名亦偶然。\n钟鼎山林俱不恶，一瓢吾欲尽余年。",
        "dynasty": "宋",
        "collection_info": null
    },
    {
        "uuid": "01661707f46d48b4d1191d4599991943",
        "title": "用中示以字瑞既书其事又赋诗一首",
        "author": "陈渊",
        "content": "河图布画非人力，鸟迹成文岂偶然。\n自昔秘藏神所护，至今陈露墨犹鲜。\n胸襟有道推先觉，斤斧无情肯自全。\n但欲剖心彰景命，爨桐何意拟熏絃。",
        "dynasty": "宋",
        "collection_info": null
    },
    {
        "uuid": "16cd910afe983ecff1488bd45e5a5593",
        "title": "字瑞奇特再用前韵",
        "author": "陈渊",
        "content": "春来无物不争妍，爨木呈祥孰使然。\n应为奇文开奥穾，不随凢卉竞蕃鲜。\n洼隆密向暌中合，点画仍从毁处全。\n御史说符直可验，从来谋国直如絃。",
        "dynasty": "宋",
        "collection_info": null
    },
    {
        "uuid": "147df76dd00e6a057b70c8c14a704c87",
        "title": "提举生辰",
        "author": "陈渊",
        "content": "东井遥观盾日升，南风犹入舜絃鸣。\n鹏程九万岂终息，椿岁八千方再荣。\n平世功名期凤鸟，一时文采应长庚。\n浮瓜沉李年年事，稽首弧南一点明。",
        "dynasty": "宋",
        "collection_info": null
    },
    {
        "uuid": "f5c20092549653cc84d8affd69790248",
        "title": "俞宪生辰  其一",
        "author": "陈渊",
        "content": "北固楼前万顷秋，月明风定大江流。\n从来此地多英杰，果有奇才副简求。\n秀气一天开夜色，威名千里驾潮头。\n山川长在人难老，应抱文章入相周。",
        "dynasty": "宋",
        "collection_info": null
    },
    {
        "uuid": "ea61c0327251e26626b22a8d14bcf72c",
        "title": "俞宪生辰  其二",
        "author": "陈渊",
        "content": "淮南持斧功成后，瓯粤乘轺喜蹔临。\n使者英标衣蹙绣，近臣新渥帯横金。\n三山气入中秋好，八郡香焚晓雾深。\n已为黎元开寿域，可无椿岁慰人心。",
        "dynasty": "宋",
        "collection_info": null
    },
    {
        "uuid": "24563946505b08000c13774267fcc12c",
        "title": "耿宪生辰",
        "author": "陈渊",
        "content": "象纬祥光动，门弧瑞气纒。\n秋来孤鹤徤，霜近古松坚。\n邻境豺狼尽，新恩雨露偏。\n轺车犹问俗，宝带独优贤。\n投笔男儿志，封侯烈士年。\n老成端可恃，终冀勒燕然。",
        "dynasty": "宋",
        "collection_info": null
    },
    {
        "uuid": "d723155ec6778b89deaee351120d4301",
        "title": "郑漕生辰二首  其一",
        "author": "陈渊",
        "content": "至公无辙迹，万变归诸正。\n谁云学则然，要在成以性。\n我公钟间气，异禀刚且劲。\n一毫不容私，心境自澄映。\n超然是非表，烛物眼常净。\n还将溟渤量，一了百川竞。\n由来仁者寿，兹理天所命。\n欲知椿龄永，视此寛平政。\n桂花弄小春，晚香适再盛。\n年年几望月，影泛杯中圣。\n尚书心如水，远裔有余庆。\n何以继清风，家声南北郑。",
        "dynasty": "宋",
        "collection_info": null
    },
    {
        "uuid": "3b69cdf0999ce46c9e792ad970199c7c",
        "title": "郑漕生辰二首  其二",
        "author": "陈渊",
        "content": "象纬祥光动，门弧瑞气盈。\n小阳春在序，几望月偏明。\n他日三千牍，清时九万程。\n名因使粤重，功自满吴成。\n伟量溟波阔，奇词锦段呈。\n褒扬看唾玉，轻重倚提衡。\n松柏真难老，芝兰足后生。\n笋班行趣召，金带已先横。\n内史言何美，尚书心自清。\n祇应南北相，重振旧家声。",
        "dynasty": "宋",
        "collection_info": null
    },
    {
        "uuid": "36b949d83016153b831779cae1ab6c80",
        "title": "唐大夫生辰",
        "author": "陈渊",
        "content": "气转初寒候，祥开既望辰。\n应时来鸑鷟，占梦获麒麟。\n盛德圭无玷，高才竹有筠。\n胸襟藏巨壑，人物妙洪钧。\n使者光华远，朝廷宠数新。\n鹏程九万里，椿干八千春。\n鼎鼐虚前席，风云即要津。\n黒头纡衮绣，天意在斯民。",
        "dynasty": "宋",
        "collection_info": null
    },
    {
        "uuid": "03912fc9827550c60935c748659050c4",
        "title": "次韵运使龙图宠示道中夜行之什",
        "author": "陈渊",
        "content": "畏途千里可宵行，正是邻邦道路平。\n谕蜀昔传司马檄，备吴今罢亚夫营。\n阴云扫地千林出，晓月凌空万骑迎。\n缓带驿亭留险语，春雷端使蛰虫惊。",
        "dynasty": "宋",
        "collection_info": null
    },
    {
        "uuid": "4d1dc2625c5346dcb88cc7782b079e53",
        "title": "次韵子静",
        "author": "陈渊",
        "content": "渊明束带向督邮，已觉归思不可留。\n纷纷朱墨何时休，岂得置锥无一丘。\n平生涉世如虚舟，明月从人惊暗投。\n胸次已无泾渭流，不应在我缘春秋。",
        "dynasty": "宋",
        "collection_info": null
    },
    {
        "uuid": "b74c2f40cb98a96fd34096e5ebe530d9",
        "title": "黄兵部生辰四首  其一",
        "author": "陈渊",
        "content": "中朝人物竞推先，富贵前途看永年。\n九万里程飞正远，八千春干久弥坚。",
        "dynasty": "宋",
        "collection_info": null
    },
    {
        "uuid": "08724f6e369b7922fbef534a1e516e94",
        "title": "黄兵部生辰四首  其二",
        "author": "陈渊",
        "content": "南国初持使节回，斑衣仍把锦新裁。\n大椿更向萱堂祝，长到春来共寿杯。",
        "dynasty": "宋",
        "collection_info": null
    },
    {
        "uuid": "08c251a5457388015c7a9b965d736adf",
        "title": "黄兵部生辰四首  其三",
        "author": "陈渊",
        "content": "蚤岁飞荣应宿郎，至今鷄舌尚含香。\n未应驷马夸流俗，只为慈亲乐故乡。",
        "dynasty": "宋",
        "collection_info": null
    },
    {
        "uuid": "c56dd86de207bf03b8e70f99094dd221",
        "title": "黄兵部生辰四首  其四",
        "author": "陈渊",
        "content": "地上泉流府库充，艰难天与岁时丰。\n他时若论关中漕，合数萧何第一功。",
        "dynasty": "宋",
        "collection_info": null
    },
    {
        "uuid": "f1bcc955bd69d64a4131a8ac31a5fc94",
        "title": "遯斋有感",
        "author": "陈渊",
        "content": "达士岂嫌祠竈请，虞人安可以旌招。\n由来不恋五斗粟，自是叩门胜折腰。",
        "dynasty": "宋",
        "collection_info": null
    },
    {
        "uuid": "64bc31b67fde1935b7ca9f5ac2d7763b",
        "title": "戏题延平阁上  其一",
        "author": "陈渊",
        "content": "黄昏欲去更凭栏，珍重银蟾照胆寒。\n可是歌眉能繫别，人间无此好溪山。",
        "dynasty": "宋",
        "collection_info": null
    },
    {
        "uuid": "fc7a7d50ab9667f4293101a0bc0d9ce5",
        "title": "戏题延平阁上  其二",
        "author": "陈渊",
        "content": "西风吹露湿峩冠，迥立三山二水间。\n后夜江楼应殢酒，一鈎残月与谁看。",
        "dynasty": "宋",
        "collection_info": null
    },
    {
        "uuid": "b3ebca74ea1f1edcef0c32ed9685a645",
        "title": "谒罗养蒙辱示长篇次韵",
        "author": "陈渊",
        "content": "它时对语闻莺迁，青秧离离初揷田。\n重来刈稻歌有年，浪过日月将谁怜。\n故人落笔生云烟，胸中端有万斛泉。\n从来经笥谩便便，诗书何如一囊钱。\n有时玉树临风前，仰视落日窥层巅。\n已知万古然不然，得处往往多忘筌。\n正须青绫护醉眠，坐使士类归埴埏。\n不应直为莼鲈还，夜听秋雨穷遗编。\n我今已办访戴船，日欲倚棹寒潭边。\n要当学海如百川，未信轲死今无传。",
        "dynasty": "宋",
        "collection_info": null
    },
    {
        "uuid": "d14523f42ac252eba917b944c4c4e536",
        "title": "小诗七首寄养蒙兼呈景骏  其一",
        "author": "陈渊",
        "content": "粥鱼斋鼓网蛛窠，古寺长廊客少过。\n唯有一溪明月在，夜寒偏向断垣多。",
        "dynasty": "宋",
        "collection_info": null
    },
    {
        "uuid": "2173ed0185c3c4a469988548e41e7589",
        "title": "小诗七首寄养蒙兼呈景骏  其二",
        "author": "陈渊",
        "content": "斜阳不到竹阴幽，小径萦纡傍碧流。\n行到草深桥断处，却乘明月泛归舟。",
        "dynasty": "宋",
        "collection_info": null
    },
    {
        "uuid": "7d67b0a2608c1bcde218a1159960b287",
        "title": "小诗七首寄养蒙兼呈景骏  其三",
        "author": "陈渊",
        "content": "它时樽酒对春风，夜雨霏霏扺晓钟。\n但说寻常往来地，岂知重到有丹枫。",
        "dynasty": "宋",
        "collection_info": null
    },
    {
        "uuid": "ce8fc387606ff0ada653b2a536f1a8f9",
        "title": "小诗七首寄养蒙兼呈景骏  其四",
        "author": "陈渊",
        "content": "太史溪头十里间，朝阳峰下水涵天。\n青鞋不踏红尘陌，梦断僧窗又一年。",
        "dynasty": "宋",
        "collection_info": null
    },
    {
        "uuid": "66680074d505dfc3768de64adf05d286",
        "title": "小诗七首寄养蒙兼呈景骏  其五",
        "author": "陈渊",
        "content": "才疏不下孔北海，道广更师陈太丘。\n世路风波无着处，却寻真隐得清游。",
        "dynasty": "宋",
        "collection_info": null
    },
    {
        "uuid": "d630339e04c2da760d51ed619fb242be",
        "title": "小诗七首寄养蒙兼呈景骏  其六",
        "author": "陈渊",
        "content": "二妙胸中万顷寛，诗成千字海涛飜。\n已能共入渊骞室，自是同登李杜坛。",
        "dynasty": "宋",
        "collection_info": null
    },
    {
        "uuid": "b81d6a8d5644c7e74df41f4dd3503d02",
        "title": "小诗七首寄养蒙兼呈景骏  其七",
        "author": "陈渊",
        "content": "晚交谁似两龚清，冰雪情怀独老成。\n扬粃在前容齿长，积薪居上看文鸣。",
        "dynasty": "宋",
        "collection_info": null
    },
    {
        "uuid": "8302896d71ee47d3474d7f2eb9bc08d2",
        "title": "玩月",
        "author": "陈渊",
        "content": "据床招佳月，月转床屡移。\n夜久风露凉，孤斟乐忘归。\n冰轮擅空阔，是处留清辉。\n浮云扫除尽，如与赏心期。\n我行万物表，中空无一疵。\n光明徧十方，毫髪了无遗。\n心境互融澈，起坐迷东西。\n此生看此月，十年悼无时。\n它日客共饮，淋浪酒霑衣。\n十语久不契，此心唯自知。\n西风扫残暑，秋色日益奇。\n忧国付鼎食，消闲属山栖。\n恐妨此时乐，勿露囊中锥。",
        "dynasty": "宋",
        "collection_info": null
    },
    {
        "uuid": "a9a0ffaf5fe4209ec8dbc19350013473",
        "title": "三绝句寄几先  其一",
        "author": "陈渊",
        "content": "阳明连络四支中，胃气由来处处通。\n但使黄婆能饱饭，客邪端的不须攻。",
        "dynasty": "宋",
        "collection_info": null
    },
    {
        "uuid": "adf5b24c5f3bee09ef458d1f72ad093c",
        "title": "三绝句寄几先  其二",
        "author": "陈渊",
        "content": "冷暖平生既自知，是中无病欲谁医。\n但思寒热从何得，未用长吟谴鬼诗。",
        "dynasty": "宋",
        "collection_info": null
    },
    {
        "uuid": "0a348ca39ab3b8df943f807f68d5865c",
        "title": "三绝句寄几先  其三",
        "author": "陈渊",
        "content": "敌犯东南夜垒惊，却防西北有奇兵。\n将军坚卧鼻雷吼，七国峥嵘次第平。",
        "dynasty": "宋",
        "collection_info": null
    },
    {
        "uuid": "c2df09a2304b0daf3ac89c836fd4b557",
        "title": "道出南浦见萧子庄十首  其一",
        "author": "陈渊",
        "content": "雾压山城石径遥，笋舆乘月度溪桥。\n已投柳舍人方起，却访鳣堂市未嚣。",
        "dynasty": "宋",
        "collection_info": null
    },
    {
        "uuid": "895510e45a4a1b00085e876098d57ce9",
        "title": "道出南浦见萧子庄十首  其二",
        "author": "陈渊",
        "content": "墙仞未容肩可及，豹斑时许管能窥。\n相逢一笑无余事，明月满怀心自知。",
        "dynasty": "宋",
        "collection_info": null
    },
    {
        "uuid": "1aa8f602f3e014af139a7895a8498ccd",
        "title": "道出南浦见萧子庄十首  其三",
        "author": "陈渊",
        "content": "雨丝收尽暮天凉，万窍号风酿晓霜。\n待趁新晴出闽岭，夜谈还喜漏偏长。",
        "dynasty": "宋",
        "collection_info": null
    },
    {
        "uuid": "ec238430f038a3ca3b804854eb376f49",
        "title": "道出南浦见萧子庄十首  其四",
        "author": "陈渊",
        "content": "平生交契独公深，岁晚那无裹饭心。\n白首它年林下约，此盟端的几时寻。",
        "dynasty": "宋",
        "collection_info": null
    },
    {
        "uuid": "71f46dd2c7c6ea52dbfcb9657a460557",
        "title": "道出南浦见萧子庄十首  其五",
        "author": "陈渊",
        "content": "五年重见各苍颜，往事纷纷醉梦间。\n不为投闲多暇日，岂能千里谒龟山。",
        "dynasty": "宋",
        "collection_info": null
    },
    {
        "uuid": "3389018a63596abd49ace8dd12ff5bd2",
        "title": "道出南浦见萧子庄十首  其六",
        "author": "陈渊",
        "content": "龟山涉世若虚舟，触处忘怀得自由。\n道大不容长役役，心闲无事只休休。",
        "dynasty": "宋",
        "collection_info": null
    },
    {
        "uuid": "01b81fcf42226dd9371487d9efeaa77f",
        "title": "道出南浦见萧子庄十首  其七",
        "author": "陈渊",
        "content": "了斋已復归黄壤，便恐人间此道微。\n后代不知谁得法，祇今无復更传衣。",
        "dynasty": "宋",
        "collection_info": null
    },
    {
        "uuid": "31db64b0ba3ebffa42e2aa131e4c0473",
        "title": "道出南浦见萧子庄十首  其八",
        "author": "陈渊",
        "content": "四海知心有几人，淡然今与鬼为邻。\n天下共寃渠不恨，平生忧国自忘身。",
        "dynasty": "宋",
        "collection_info": null
    },
    {
        "uuid": "85d1058b4a36d73c03588720b3c0cbfa",
        "title": "道出南浦见萧子庄十首  其九",
        "author": "陈渊",
        "content": "斯文初不间衡茅，但有玄经岂患嘲。\n骐骥从他千里足，鹪鹩容我一枝巢。",
        "dynasty": "宋",
        "collection_info": null
    },
    {
        "uuid": "d8dfb6532d323841973587cfddcb6e25",
        "title": "道出南浦见萧子庄十首  其一○",
        "author": "陈渊",
        "content": "我在龙潭直下居，西来应不少双鱼。\n故人南浦如相忆，为寄平安尺素书。",
        "dynasty": "宋",
        "collection_info": null
    },
    {
        "uuid": "7f6e791d29dca282b574a4d60f81eacb",
        "title": "过江郎岩下少驻感而有作",
        "author": "陈渊",
        "content": "三峰卓立苍崕表，朝夕云烟自围绕。\n几年不向眼中青，忽露全身万山晓。\n凝然不动亘今昔，陌上行人空自老。\n我生悟此其已久，梦事萦人嗟未了。\n却怪神龙依绝顶，独以一身蟠故沼。\n风雷际会岂无时，忍视饥氓日纷扰。\n未能呵汝救凶年，明朝马首霜风早。",
        "dynasty": "宋",
        "collection_info": null
    },
    {
        "uuid": "dc5282755db54015913a7812bba7f2f8",
        "title": "三衢道中感怀寄庞几先",
        "author": "陈渊",
        "content": "霜风卷地号，达晓不成雨。\n游云乍蔽亏，朝日翳復吐。\n衢梁三日行，去往迷处所。\n茅檐得小休，蔬饭不能举。\n所嗟兵火余，白骨莾无主。\n邻邦岁又恶，贾饭逐婺女。\n遏籴彼何忍，楚越视心膂。\n况欲贼取之，不救沟壑苦。\n生逢尧舜代，短袖不容舞。\n空余卫物心，持此欲谁语。\n故人幕中杰，筹画多所补。\n朝誉竞推先，丘壑终自许。\n平生陈琳檄，解使头风愈。\n容我七子间，泛爱果轻与。\n此生听造物，未能狙公芧。\n牧羊或可息，抱关亦易处。\n要以一溉勤，聊润汉阴圃。",
        "dynasty": "宋",
        "collection_info": null
    },
    {
        "uuid": "01c19159ee46b29ada4686be5289c2d3",
        "title": "二月五日入都厅久坐候山甫不至厅前桃花一夜风雨落尽感事写怀",
        "author": "陈渊",
        "content": "簿书堆裏只匆匆，过眼繁红夜雨中。\n可念青春看又老，一杯无计略从容。",
        "dynasty": "宋",
        "collection_info": null
    },
    {
        "uuid": "6f75c2ee43e949bf1b7411f449ca0c18",
        "title": "晓登严陵钓台和安止所留诗",
        "author": "陈渊",
        "content": "溪山有底好，适契贫士欲。\n敢论生不侯，但喜梦非仆。\n千秋钓台水，不濯市朝足。\n而我独何人，得寓尘埃目。\n擕笻纵朝步，初日穿林麓。\n西风扶两腋，一举千里鹄。\n东窥夫差国，繁华混真俗。\n浊流驾頽波，一往不可復。\n之子居其间，嗜古追前躅。\n为寄无絃琴，一和郢中曲。",
        "dynasty": "宋",
        "collection_info": null
    },
    {
        "uuid": "348062109c2e99f6c2a72c2427f0d1fe",
        "title": "再用前韵",
        "author": "陈渊",
        "content": "人闲得安眠，梦断了无欲。\n那思趋朝士，一马百夫仆。\n况闻稻苗盛，昨夜新雨足。\n一饱如可期，吾事岂多目。\n盆山郁葱蒨，酌水周其麓。\n照我本来面，真白非浴鹄。\n故应此间住，却扫便违俗。\n超然寂照中，无往亦非復。\n百年只尔是，行矣毋踯躅。\n区区欲何为，世路羊肠曲。",
        "dynasty": "宋",
        "collection_info": null
    },
    {
        "uuid": "faafd16c92306ac472866d636dc04365",
        "title": "过崇仁莫宿山寺书事",
        "author": "陈渊",
        "content": "驿路涂泥一尺深，竹舆高下历千岑。\n愁霖洗尽梅梢雪，把酒无人慰此心。",
        "dynasty": "宋",
        "collection_info": null
    },
    {
        "uuid": "f8206c0ecdd46571831331c966c7d7ff",
        "title": "自梅花村回道中书壁四首  其一",
        "author": "陈渊",
        "content": "刺水秧针出已齐，雨余膏泽未全犁。\n道傍牛喘无情问，惭愧林间布谷啼。",
        "dynasty": "宋",
        "collection_info": null
    },
    {
        "uuid": "a05ac7d2d13e09fe1bdd14ebbc92f89b",
        "title": "自梅花村回道中书壁四首  其二",
        "author": "陈渊",
        "content": "綫路萦纡遶乱山，笋舆追逐棘林间。\n艰难那解苏疲瘵，自笑奔驰未得闲。",
        "dynasty": "宋",
        "collection_info": null
    },
    {
        "uuid": "cecbc396633d0ad13928bb8b9f6f7987",
        "title": "自梅花村回道中书壁四首  其三",
        "author": "陈渊",
        "content": "野花无数不知名，映竹临流若有情。\n扫尽残红春去后，乱山深处眼增明。",
        "dynasty": "宋",
        "collection_info": null
    },
    {
        "uuid": "9e47c6206325feafd797e03db2450f38",
        "title": "自梅花村回道中书壁四首  其四",
        "author": "陈渊",
        "content": "城郭初看委地红，川原今见绿蒙茸。\n惊人节物催华髪，留滞穷山醉梦中。",
        "dynasty": "宋",
        "collection_info": null
    },
    {
        "uuid": "0cb3c376faa54729387489f37b7eb6bf",
        "title": "邑中诸公见和再用前韵  其一",
        "author": "陈渊",
        "content": "郭外盈畴草又齐，十年犹负带经犂。\n未应五斗能留我，端为痴儿索饭啼。",
        "dynasty": "宋",
        "collection_info": null
    },
    {
        "uuid": "a4236da4f1570877182042d1c1c58df9",
        "title": "邑中诸公见和再用前韵  其二",
        "author": "陈渊",
        "content": "马上悠悠梦故山，茅斋依旧水云间。\n长怀窃辔尘沙外，岂愿骈头十二闲。",
        "dynasty": "宋",
        "collection_info": null
    },
    {
        "uuid": "ee24b51969331716d871c781682605fd",
        "title": "邑中诸公见和再用前韵  其三",
        "author": "陈渊",
        "content": "冷艶幽香不可名，老年春去独关情。\n林深雾暗何由见，赖有熏风为证明。",
        "dynasty": "宋",
        "collection_info": null
    },
    {
        "uuid": "d87ae3dfda70806a6aa0ad4b23be0ede",
        "title": "邑中诸公见和再用前韵  其四",
        "author": "陈渊",
        "content": "看尽愁人万点红，晓来双鬂白于茸。\n它时傥记江南梦，画我黄梅细雨中。",
        "dynasty": "宋",
        "collection_info": null
    },
    {
        "uuid": "0ab14566a10487fe8739f8046b580926",
        "title": "被檄下乡督税作释负",
        "author": "陈渊",
        "content": "诏书寛逋负，国用岂云阙。\n郡邑有常供，征求安敢辍。\n稽迟推蚤暮，鈎摘剧豪髪。\n饥氓困鞭棰，十室九告竭。\n连雨催早稻，雪穗迷空阔。\n要令公私办，当復俟旬月。\n平生虑患深，献玉每遭刖。\n忧民已无策，问俗聊省罚。\n阳城吾所慕，晚官敢求达。\n宁无抚字心，便觉催科拙。",
        "dynasty": "宋",
        "collection_info": null
    },
    {
        "uuid": "352eed4054ddee7cd64e40427847c13d",
        "title": "夏日雨后戏书",
        "author": "陈渊",
        "content": "雷霆挟雨惊残梦，萧艾乘风醒宿酲。\n黄檗一杯清昼永，张罗谁復问交情。",
        "dynasty": "宋",
        "collection_info": null
    },
    {
        "uuid": "0a92be55e64d8aa6b30e2ee065fb6de7",
        "title": "与张司录",
        "author": "陈渊",
        "content": "沉李浮瓜记昔游，重来氊帽映貂裘。\n乘风喜见经旬御，泛雪难留半夜舟。\n坐上谈机通一马，笔间词刃失全牛。\n尊前它日论诗地，柱后微文阻献酬。",
        "dynasty": "宋",
        "collection_info": null
    },
    {
        "uuid": "1a86991b3c74a769b09107d015c49517",
        "title": "奉和司录道中二首 山行",
        "author": "陈渊",
        "content": "浪蘂浮花逐去程，流红应恨水无情。\n檐间颇厌催归语，木杪空怜唤友声。\n念远却回鸿阵急，忘贫重到鷰巢成。\n待凭物理追风御，怀抱如今喜尽倾。",
        "dynasty": "宋",
        "collection_info": null
    },
    {
        "uuid": "1f9c2f663c8dcd3f0673b60074752900",
        "title": "奉和司录道中二首 偶成",
        "author": "陈渊",
        "content": "云路横翔计似疏，二原清赏更谁如。\n池塘草满供诗梦，烟雨春来入画图。\n落莫早知贫是病，参池今悟直为迂。\n傍人大笑公焉取，为说忘机或类吾。",
        "dynasty": "宋",
        "collection_info": null
    },
    {
        "uuid": "b40665025390b5dea5f43d3180270b8c",
        "title": "和司录行县道中偶风雨有感之作六首  其一",
        "author": "陈渊",
        "content": "叶底莺初啭，枝头蝶渐稀。\n雨余怜草长，风定恐花飞。\n迟暮歌终寠，淹留嘆式微。\n更堪西去雁，声逐晚云归。",
        "dynasty": "宋",
        "collection_info": null
    },
    {
        "uuid": "c254f58f30f700e67c108297f8e45039",
        "title": "和司录行县道中偶风雨有感之作六首  其二",
        "author": "陈渊",
        "content": "吏隐声藏雾，天游更御风。\n分携方举白，转盼復堆红。\n北去豺狼尽，春回雨露同。\n向来相对饮，应復念邻翁。",
        "dynasty": "宋",
        "collection_info": null
    },
    {
        "uuid": "c26d118bbee76a24fb51602221ac6571",
        "title": "和司录行县道中偶风雨有感之作六首  其三",
        "author": "陈渊",
        "content": "非关浓艶能倾国，可是幽香解返魂。\n正尔雕零废吟赏，欲留佳丽度晨昏。",
        "dynasty": "宋",
        "collection_info": null
    },
    {
        "uuid": "071257ef3873a1e1460be0a9ed0587ae",
        "title": "和司录行县道中偶风雨有感之作六首  其四",
        "author": "陈渊",
        "content": "酴醿卧雨有余态，芍药倚风无限情。\n正是江南花欲尽，淡云来往日微明。",
        "dynasty": "宋",
        "collection_info": null
    },
    {
        "uuid": "93b8443de8b0f157d4368198610ffa01",
        "title": "和司录行县道中偶风雨有感之作六首  其五",
        "author": "陈渊",
        "content": "山头漠漠烟藏树，山下潺潺水满溪。\n全胜长安花柳陌，万人尘裏逐轮蹄。",
        "dynasty": "宋",
        "collection_info": null
    },
    {
        "uuid": "661bad62fc5b21998a9c09ccd548ab75",
        "title": "和司录行县道中偶风雨有感之作六首  其六",
        "author": "陈渊",
        "content": "江山似为诗人设，风雨故应春日多。\n醉裏吟哦聊自适，眼前开落莫谁何。",
        "dynasty": "宋",
        "collection_info": null
    },
    {
        "uuid": "b518ab392fd55d4827557468a80af478",
        "title": "饶州张宏中挽词二首  其一",
        "author": "陈渊",
        "content": "壮岁英标冠士林，莫年诗酒任浮沉。\n奇姿不见临风玉，妙语空传掷地金。\n残稾有谁知句眼，断絃何处觅琴心。\n他时戏笑成陈迹，惆怅江亭十亩阴。",
        "dynasty": "宋",
        "collection_info": null
    },
    {
        "uuid": "12457e90a85b8dcbcdc21f1eb5a480b4",
        "title": "饶州张宏中挽词二首  其二",
        "author": "陈渊",
        "content": "画栋雕甍照水村，簮裳多在脊令原。\n百年得计南山豆，万事忘怀北海尊。\n自昔功名何世乏，迨今文字几人存。\n遗书傥有毫芒在，为语韩公请备论。",
        "dynasty": "宋",
        "collection_info": null
    },
    {
        "uuid": "9534278a92cc57822a068d033a617bd6",
        "title": "次韵李耸卿",
        "author": "陈渊",
        "content": "前辈风流晓露零，忽逢豪士壮心惊。\n雷霆落笔千人扫，珠玉成诗万户轻。\n应许翰林追敏捷，肯容开府鬬新清。\n向来乞米无佳传，端欲投瓜趣报琼。",
        "dynasty": "宋",
        "collection_info": null
    },
    {
        "uuid": "fe06b545d86ccf2a96dca6de163c3552",
        "title": "次韵李耸卿贺太守祷雨有应二首  其一",
        "author": "陈渊",
        "content": "一寸丹诚贯上穹，坐令千里走龙工。\n骄阳弥目苗将槁，甘雨连霄泽已丰。\n便觉风霜倾意尽，岂愁荆棘致年凶。\n江南岁漕知无阙，遥想中都喜气同。",
        "dynasty": "宋",
        "collection_info": null
    },
    {
        "uuid": "cbace89dfe8f7aea744cf5724ba02aac",
        "title": "次韵李耸卿贺太守祷雨有应二首  其二",
        "author": "陈渊",
        "content": "使君忧国愿年丰，肯放炎威久病农。\n尽道胸中藏渤澥，谁知笔下起蛟龙。\n晓凉秋气生蕲簟，梦断檐声带梵钟。\n高卧已传民讼息，秪应仁政古难逢。",
        "dynasty": "宋",
        "collection_info": null
    },
    {
        "uuid": "14d74dde3282c8de43e85eea776dd070",
        "title": "归自郡城见道中山矾盛开",
        "author": "陈渊",
        "content": "梅豆班班已满枝，暗香犹未吐酴醿。\n和风暖日江南路，正是山矾烂漫时。",
        "dynasty": "宋",
        "collection_info": null
    },
    {
        "uuid": "220e23d762a844ced9a09e0610dd531c",
        "title": "香严寺洗足",
        "author": "陈渊",
        "content": "肩舆苦顿撼，步入山间路。\n崎岖历荆榛，砂砾窘芒屦。\n披云造萧寺，弛担日已暮。\n僧房急解袜，一洗尘泥污。\n瓦盘深及膝，汤暖得频注。\n须臾和气达，凛凛毛髪竖。\n翛然入无何，醉梦宁知处。\n此生事奔走，早晏失期度。\n念兹顷刻闲，百日不一遇。\n啖蔗入佳境，钟响忽予寤。\n蒲团赴微火，黙坐聊箕踞。\n明朝尘沙黄，莫忆少陵句。",
        "dynasty": "宋",
        "collection_info": null
    },
    {
        "uuid": "eab5881caa351e328e58eadf73e82daf",
        "title": "山寺早梅三首  其一",
        "author": "陈渊",
        "content": "竹篱茅舍近前溪，烟淡风微月上迟。\n认得暗香来去处，夜寒无路觅横枝。",
        "dynasty": "宋",
        "collection_info": null
    },
    {
        "uuid": "072c44162dd4901acece7da3612d8039",
        "title": "山寺早梅三首  其二",
        "author": "陈渊",
        "content": "冰雪情怀未遽开，芝兰风味已先回。\n故人隔岁无因见，一夜月明何处来。",
        "dynasty": "宋",
        "collection_info": null
    },
    {
        "uuid": "13082c6ee21f0d6ff0e12f867eb6d461",
        "title": "山寺早梅三首  其三",
        "author": "陈渊",
        "content": "丹蕚犹含绰约肌，水边篱落雪晴时。\n此间妙得无言意，只有西湖处士诗。",
        "dynasty": "宋",
        "collection_info": null
    },
    {
        "uuid": "41c9997631f8924ee1573f8a4e52cd06",
        "title": "又题山寺二首  其一",
        "author": "陈渊",
        "content": "云间初日惨无光，天外归鸿岂恋行。\n短景去人如掣电，不应留滞野梅香。",
        "dynasty": "宋",
        "collection_info": null
    },
    {
        "uuid": "a2810a5a8c83f5c7d88c5bd6da239b35",
        "title": "又题山寺二首  其二",
        "author": "陈渊",
        "content": "云母烧香不见烟，夜深斋阁闭龙涎。\n此生暇日真难得，萧寺重来已四年。",
        "dynasty": "宋",
        "collection_info": null
    },
    {
        "uuid": "9065e1e3fecdab50e1129a1ac2b6ccbf",
        "title": "即席和焦贯道",
        "author": "陈渊",
        "content": "马上无端骨肉消，老来功业正寥寥。\n便须举白追年少，莫恨红粧不我饶。",
        "dynasty": "宋",
        "collection_info": null
    },
    {
        "uuid": "79ca10391993048748a7769c71b6fc7e",
        "title": "赵元述庆得子次韵",
        "author": "陈渊",
        "content": "贫家岂有石麒麟，说梦哦诗愧杜陵。\n但得过庭追孔鲤，不愁传钵欠卢能。",
        "dynasty": "宋",
        "collection_info": null
    },
    {
        "uuid": "c8001a2b11493eccc7ffbda8fe7d7050",
        "title": "和周唐献郎中登普光寺阁",
        "author": "陈渊",
        "content": "官闲竟日身无事，雨过连峦气似熏。\n未暇含香朝琐闼，且乘飞舄蹑青云。\n九天已振抟风翼，万目难藏隐雾文。\n谁凭危栏亲王唾，笑谈应復许随羣。",
        "dynasty": "宋",
        "collection_info": null
    },
    {
        "uuid": "34d9a77a3c1cd9fabe7a4ec9b492c0a5",
        "title": "寄曹载德谏议二首  其一",
        "author": "陈渊",
        "content": "不将尘土嘆徒劳，白首驱驰任所遭。\n鸾凤尚能安枳棘，鷽鸠何敢厌蓬蒿。\n论材竞欲推嚢颖，备物何由数涧毛。\n末路固穷真自许，未应延颈试鸣号。",
        "dynasty": "宋",
        "collection_info": null
    },
    {
        "uuid": "9923b9a90b1d9ab937522424aa22412e",
        "title": "寄曹载德谏议二首  其二",
        "author": "陈渊",
        "content": "晚途无復计行藏，捶楚尘埃秪自伤。\n未即卖刀归买犊，自怜挟策亦亡羊。\n已无竿牍勤毛颖，肯为箪瓢念孔方。\n尤喜故人书断绝，不将栖棘戏仇香。",
        "dynasty": "宋",
        "collection_info": null
    },
    {
        "uuid": "a66b6574c05241ee02b10bc943014e77",
        "title": "茂实被檄权永新以诗寄之",
        "author": "陈渊",
        "content": "涧松那可比山苗，谩说凌寒有后雕。\n更向鷄虫论得失，何如鹏鷃各逍遥。\n三钟幸自堪攘臂，五斗谁能更折腰。\n正使争先任劳苦，虞人宁不愧弓招。",
        "dynasty": "宋",
        "collection_info": null
    },
    {
        "uuid": "2ddde5fd0087ec977948faa5e3f76582",
        "title": "次韵李光祖南山四偈  其一",
        "author": "陈渊",
        "content": "声外闻和岂待言，棒头犹是老婆禅。\n如何更被文殊惑，却道维摩但黙然。",
        "dynasty": "宋",
        "collection_info": null
    },
    {
        "uuid": "026d2aa3b5396ec2bc1eabf1476377b7",
        "title": "次韵李光祖南山四偈  其二",
        "author": "陈渊",
        "content": "腊穷春到不须臾，霜下陈根岂用锄。\n若信雕荣如转毂，故应摇落有扶疏。",
        "dynasty": "宋",
        "collection_info": null
    },
    {
        "uuid": "944426c5640b1ef68459cf6b491b9608",
        "title": "次韵李光祖南山四偈  其三",
        "author": "陈渊",
        "content": "窗前松竹翠连山，窗下弦歌昼掩关。\n雪裏忍看梅欲吐，烟中遥认鸟知还。",
        "dynasty": "宋",
        "collection_info": null
    },
    {
        "uuid": "84a1f5b2336c8f9e37404964aa714556",
        "title": "次韵李光祖南山四偈  其四",
        "author": "陈渊",
        "content": "未暇南山访隐居，祇应无处不逢渠。\n凭君一省从前梦，莫叹离羣岁又除。",
        "dynasty": "宋",
        "collection_info": null
    },
    {
        "uuid": "dc7de93788157e411f3e758b1767840e",
        "title": "次韵光祖避地眉溪十绝  其一",
        "author": "陈渊",
        "content": "眼在句中宁易知，意存言外一何微。\n柏舟故是仁人事，岂为淹留念奋飞。",
        "dynasty": "宋",
        "collection_info": null
    },
    {
        "uuid": "cf9c30ae1f6717a4c7200a43ad597cb2",
        "title": "次韵光祖避地眉溪十绝  其二",
        "author": "陈渊",
        "content": "浮木如何济巨川，积薪其下火将然。\n是中已有安身地，许尔垂绅玉几前。",
        "dynasty": "宋",
        "collection_info": null
    },
    {
        "uuid": "db4f39497313bc7afec28a2419d538c8",
        "title": "次韵光祖避地眉溪十绝  其三",
        "author": "陈渊",
        "content": "弄云微月淡回廊，十室连甍占上方。\n谁道各无容足地，夜谈犹欲致时康。",
        "dynasty": "宋",
        "collection_info": null
    },
    {
        "uuid": "8e1732ffce9ea587bef6c6482af63b37",
        "title": "次韵光祖避地眉溪十绝  其四",
        "author": "陈渊",
        "content": "少年凭恃气方强，肤理微邪未觉伤。\n迨得病深无治法，始知先甲是农黄。",
        "dynasty": "宋",
        "collection_info": null
    },
    {
        "uuid": "6b06406d0e17f14f5387945196454e0f",
        "title": "次韵光祖避地眉溪十绝  其五",
        "author": "陈渊",
        "content": "访道寻幽历万山，神仙元不在山间。\n须知对面长相失，莫嘆乔松去不还。",
        "dynasty": "宋",
        "collection_info": null
    },
    {
        "uuid": "6d2bdf6b2a26b5e3c36b9f305f867ac0",
        "title": "次韵光祖避地眉溪十绝  其六",
        "author": "陈渊",
        "content": "四海黔黎共一君，须知盗贼亦吾民。\n由来齐梃胜秦甲，要在人如父子亲。",
        "dynasty": "宋",
        "collection_info": null
    },
    {
        "uuid": "4c4395e815dad3b0f352b5fd788a25c3",
        "title": "次韵光祖避地眉溪十绝  其七",
        "author": "陈渊",
        "content": "当时先主得关张，能使西川弱胜强。\n今日中原岂无士，坐愁豺虎乱要荒。",
        "dynasty": "宋",
        "collection_info": null
    },
    {
        "uuid": "3793c9992e868db8b6a6bccd704b9e41",
        "title": "次韵光祖避地眉溪十绝  其八",
        "author": "陈渊",
        "content": "污莱正尔肥蚯蚓，滞穗那能饱鸒斯。\n布谷似嫌新历缓，每从清晓报农时。",
        "dynasty": "宋",
        "collection_info": null
    },
    {
        "uuid": "9424dc0fb4bb70e941b107194fef4e3b",
        "title": "次韵光祖避地眉溪十绝  其九",
        "author": "陈渊",
        "content": "何人更下仲举榻，举世愿登元礼门。\n千古家声君与我，未知何以起斯文。",
        "dynasty": "宋",
        "collection_info": null
    },
    {
        "uuid": "52bfa05e3df8ff46ec722e63f6295c09",
        "title": "次韵光祖避地眉溪十绝  其一○",
        "author": "陈渊",
        "content": "了斋力欲排邪说，谁遣奇穷道不兴。\n长恨人亡琴亦往，赖传心法有卢能。",
        "dynasty": "宋",
        "collection_info": null
    },
    {
        "uuid": "00f9a05a0457e3370ecbc9c73c95c269",
        "title": "眉溪与光祖共谈得四绝句  其一",
        "author": "陈渊",
        "content": "干坤今古自昭然，此意何劳密处论。\n不是逢人喜倾倒，正应公事合公言。",
        "dynasty": "宋",
        "collection_info": null
    },
    {
        "uuid": "a0b6385d9fb6260294193be723c6e9ed",
        "title": "眉溪与光祖共谈得四绝句  其二",
        "author": "陈渊",
        "content": "青山雨后足奇态，好鸟檐间无俗音。\n纵使麯生难会面，可无毛颖解传心。",
        "dynasty": "宋",
        "collection_info": null
    },
    {
        "uuid": "657ea1210fd94f719d6bf3e94cfc06b6",
        "title": "眉溪与光祖共谈得四绝句  其三",
        "author": "陈渊",
        "content": "流泉为演秘密藏，枕上声从涧底来。\n半夜梦回听说偈，似传衣钵向黄梅。",
        "dynasty": "宋",
        "collection_info": null
    },
    {
        "uuid": "7e0a1ee2a33c82551fd832cfcbf1ccac",
        "title": "眉溪与光祖共谈得四绝句  其四",
        "author": "陈渊",
        "content": "溪边索共桃花笑，雨打风吹扫地空。\n待访灵云旧消息，急流无处觅残红。",
        "dynasty": "宋",
        "collection_info": null
    },
    {
        "uuid": "ac499d62f3596cf02f67a4c402163fff",
        "title": "交溪庵中因检药嚢偶成",
        "author": "陈渊",
        "content": "道人头上经春雪，不羡少年何首乌。\n已觉老来甘草莽，便当归去访田庐。",
        "dynasty": "宋",
        "collection_info": null
    },
    {
        "uuid": "58dfba8a238b2ba2cc6d681ff99bd925",
        "title": "次韵陆时可岁暮感怀  其一",
        "author": "陈渊",
        "content": "小桥横截一溪云，隔岸遥通避世人。\n钓艇偶随秋雁泊，吟窗今见腊梅新。\n烟尘已觉千山静，雨露行看万国春。\n诗酒暮年生处乐，一瓢归去岂辞贫。",
        "dynasty": "宋",
        "collection_info": null
    },
    {
        "uuid": "99b77a2a52dcc25d83ddfb89214d9ea3",
        "title": "次韵陆时可岁暮感怀  其二",
        "author": "陈渊",
        "content": "风御泠然几过旬，异乡穷腊作离人。\n淹留赖有交情重，飜覆从教俗态新。\n于世无求心似水，向人多可气如春。\n也知已造颜原室，不耻人间贱与贫。",
        "dynasty": "宋",
        "collection_info": null
    },
    {
        "uuid": "fa709a5cb42e73f4c655ea69d081e4ff",
        "title": "再和时可二首  其一",
        "author": "陈渊",
        "content": "芝眉不见忽经旬，屡出新篇故恼人。\n应共翰林争敏捷，岂如开府但清新。\n鷄豚且入他乡社，桃李何殊故国春。\n白髪苍髯共擕手，从来管鲍两忘贫。",
        "dynasty": "宋",
        "collection_info": null
    },
    {
        "uuid": "578804997eed64e1cad53f04f6210e05",
        "title": "再和时可二首  其二",
        "author": "陈渊",
        "content": "甲子公今不记句，磻溪垂钓岂其人。\n安心有道年年徤，出语无尘字字新。\n鬬智莫争三十里，贪生何用八千春。\n直须凖备新年醉，无地容锥未是贫。",
        "dynasty": "宋",
        "collection_info": null
    },
    {
        "uuid": "96eed3e25a4ce5b9f853525c3adcc720",
        "title": "又用元韵呈时可",
        "author": "陈渊",
        "content": "古来兵出仅三旬，便欲修文格远人。\n图蔓可堪师已老，涤瑕当与俗更新。\n舞干止杀知何日，卖剑归耕要及春。\n但得锄耰遍原野，饭藜何惜一身贫。",
        "dynasty": "宋",
        "collection_info": null
    },
    {
        "uuid": "56068768e71679dcada76d4355dc150a",
        "title": "次韵光祖闲居感怀",
        "author": "陈渊",
        "content": "风义久已丧，交道何其衰。\n艰窘无与俱，乃歌风及頺。\n谁言经由地，过门有犂来。\n霜雪岂不恶，松筠真奈摧。\n富贵如浮云，于我何有哉。\n所嗟道不兴，兹士犹尘埃。",
        "dynasty": "宋",
        "collection_info": null
    },
    {
        "uuid": "b8ca051e2151ecfc3df4d9838d9f61fd",
        "title": "初到临安二首  其一",
        "author": "陈渊",
        "content": "风际管絃朝病酒，云中楼阁夜闻香。\n十年一梦沙河路，独步春泥觉燕忙。",
        "dynasty": "宋",
        "collection_info": null
    },
    {
        "uuid": "3d34a3ec8f882197ce6ddbfbb90d6d00",
        "title": "初到临安二首  其二",
        "author": "陈渊",
        "content": "青鞋踏雨花铺径，朱舰凌风柳拂堤。\n天竺旧游心已懒，孤山行处路应迷。",
        "dynasty": "宋",
        "collection_info": null
    },
    {
        "uuid": "3eeb477c59d1cfd7cb44a8ea910866db",
        "title": "钱塘江",
        "author": "陈渊",
        "content": "潮头驾月衝残梦，水色浮空送峭寒。\n十幅轻蒲连夜发，不知身到海门山。",
        "dynasty": "宋",
        "collection_info": null
    },
    {
        "uuid": "74cd7547d126cd81dde0537e1be78aa8",
        "title": "次韵王长源饮垂丝海棠花下",
        "author": "陈渊",
        "content": "寇盗纵横已十春，今年花下得微曛。\n应怜万木灰薪槱，喜见奇葩脱斧斤。\n遣将几人非鞅鞅，覆盟今日尚棼棼。\n凭君为国施长策，莫恋垂丝鄙献芹。",
        "dynasty": "宋",
        "collection_info": null
    },
    {
        "uuid": "685d161416c796bafdb57280c2842f89",
        "title": "邓季明挽词三首  其一",
        "author": "陈渊",
        "content": "少年长揖出贤关，自许行藏契孔颜。\n云路不求千载遇，筚门赢得一生闲。\n奇言尽扫鷄三足，妙意谁窥豹一斑。\n尽道东床如李汉，会传余论落人间。",
        "dynasty": "宋",
        "collection_info": null
    },
    {
        "uuid": "618eab723870db57d2584dab17934b35",
        "title": "邓季明挽词三首  其二",
        "author": "陈渊",
        "content": "它时肤使早还乡，驻节旁连避世墙。\n雁序风标莲破蕚，凤雏衣袂桂飘香。\n花边对酒春难老，竹裏围棊日自长。\n曾共国人歌友爱，伤心重到棣华堂。",
        "dynasty": "宋",
        "collection_info": null
    },
    {
        "uuid": "1854c7fb54f1f8610b4db964f3b002f5",
        "title": "邓季明挽词三首  其三",
        "author": "陈渊",
        "content": "道人于世已忘名，相府闻风眼自青。\n险韵旧联韩子句，直词今称蔡邕铭。\n壁间玉唾情何厚，梁上银鈎墨尚馨。\n只尔便知君不朽，岂缘中说载元龄。",
        "dynasty": "宋",
        "collection_info": null
    },
    {
        "uuid": "3de7fd67c537b4a4faeb53d088504af7",
        "title": "省题笔谏诗",
        "author": "陈渊",
        "content": "志士忧君切，还将笔効忠。\n但于心取正，不向字求工。\n理自胸襟得，情因翰墨通。\n一言毛颖喻，千古史鱼风。\n託意挥毫上，成名补衮中。\n谁知执艺事，功与诤臣同。",
        "dynasty": "宋",
        "collection_info": null
    },
    {
        "uuid": "b13871040c69c218f7f37bd04a77dec6",
        "title": "和参谋至日喜雪三首  其一",
        "author": "陈渊",
        "content": "风鸣竹屋惧将颠，起视同云隘万川。\n共喜葭灰初应律，那知柳絮已漫天。\n传杯莫怕山頽玉，闭户从教径糁氊。\n幕府老成堪倚杖，故应衰病得安眠。",
        "dynasty": "宋",
        "collection_info": null
    },
    {
        "uuid": "325de8fb96ea75f729f5e676197f5641",
        "title": "和参谋至日喜雪三首  其二",
        "author": "陈渊",
        "content": "玉花初着乱山颠，入夜俄惊月满川。\n虽有冷光凝白昼，尚余阴曀锁青天。\n属车未返瑶池骏，远使犹餐北海氊。\n梦断忽传淮蔡捷，喜临尊酒已忘眠。",
        "dynasty": "宋",
        "collection_info": null
    },
    {
        "uuid": "d0e1dd685285e3da0fee6af1df11e882",
        "title": "和参谋至日喜雪三首  其三",
        "author": "陈渊",
        "content": "恊气方占大有年，珠玑填道璧沉川。\n尘埃已洗三千界，云雾终开尺五天。\n羔袖久惭依帅幕，牛衣端不羡蛮毡。\n求田好趁丰登候，乞与元龙榻上眠。",
        "dynasty": "宋",
        "collection_info": null
    },
    {
        "uuid": "c5716c84b61e733d769e9bccc8681eef",
        "title": "和参谋参议寻春",
        "author": "陈渊",
        "content": "二老俱传正始音，春来诗思转精神。\n风前未展垂天翼，笔下空闻掷地金。\n晓日若将开霁色，宿云先已弄轻阴。\n落花流水年年事，只恐桃源不可寻。",
        "dynasty": "宋",
        "collection_info": null
    },
    {
        "uuid": "f68be33cf623dcec53128a7d8931712d",
        "title": "次韵吴参议病中怀归因以自见",
        "author": "陈渊",
        "content": "柳丝垂地整如梳，春尽长怀旧隐居。\n草暖屡眠斜照外，水香时潄落花余。\n西山忍饿初疑隘，北海无功竟坐疏。\n同是念归公得请，自怜濡滞一轩渠。",
        "dynasty": "宋",
        "collection_info": null
    },
    {
        "uuid": "4a112253a4af37df1e08c7f71727bf81",
        "title": "次韵安茂通同薛参议上巳日唱和",
        "author": "陈渊",
        "content": "扁舟衝浪去，羸马傍城行。\n飘泊伤春绪，艰难作吏情。\n岂无贤者乐，亦有圣人清。\n莫继兰亭会，愁连曲水生。",
        "dynasty": "宋",
        "collection_info": null
    },
    {
        "uuid": "d2d0d61088242c428b41b2458e8a5fe8",
        "title": "三月二十日游东山参议不至有诗次韵",
        "author": "陈渊",
        "content": "羁怀厌朝市，逸兴薄江山。\n放杖嚣埃外，传觞紫翠间。\n碧云犹未合，飞鸟已知还。\n不见高车过，重城欲上关。",
        "dynasty": "宋",
        "collection_info": null
    },
    {
        "uuid": "69cbbb6bcfe934728095c0233b7de144",
        "title": "参谋得暂假归留别同舍次韵",
        "author": "陈渊",
        "content": "青蒿何敢附苍官，要以陈根託岁寒。\n万事忘情知我拙，一窗容膝许同欢。\n也知坚卧元非病，况是无心可得安。\n归去傥余饥溺念，岂能无意復缨冠。",
        "dynasty": "宋",
        "collection_info": null
    },
    {
        "uuid": "05e9c6e792863aa055acc72b2c4e7850",
        "title": "次韵茂通喜雨",
        "author": "陈渊",
        "content": "师行初不犯秋毫，坐缚凶渠泚与滔。\n和气自应迴岁旱，丰年当復验秋高。\n横流是处通飞鹢，归佩何时脱孟劳。\n要广江南千里润，须令天下入甄陶。",
        "dynasty": "宋",
        "collection_info": null
    },
    {
        "uuid": "16aad49cd8501d25f587915e4398762a",
        "title": "送张巨山着作使闽分韵得我字",
        "author": "陈渊",
        "content": "道山仙者居，是中乃置我。\n白前英俊前，糠粃出扬簸。\n同寮事阔略，未忍弃衰惰。\n日闻所不闻，更欲学其可。\n张侯廊庙器，文字粲藻火。\n一班见余论，已足践青琐。\n欣然取使节，去我何其果。\n无乃万斛舟，未授济川柁。\n相携湖上别，酒尽重城锁。\n分离情已重，去住计谁左。\n从来洞庭野，乘雁不加伙。\n何日西江潮，送我东归舸。",
        "dynasty": "宋",
        "collection_info": null
    },
    {
        "uuid": "b812adf7ac14cf120372435c0245e9bd",
        "title": "石夫人挽词",
        "author": "陈渊",
        "content": "好客陶家旧，多才谢女风。\n一窥知帝辅，三徙得儒宫。\n遗子经犹在，知人鉴已空。\n里闾推达识，爱壻有乘騘。",
        "dynasty": "宋",
        "collection_info": null
    },
    {
        "uuid": "237411e74aba4ccae2d334369682d0e5",
        "title": "送黄平国倅邵武",
        "author": "陈渊",
        "content": "雪到蓬山尚破裘，倦听余子说封侯。\n松楸更作连宵梦，桂玉宁堪卒岁留。\n衣绣故应人所羡，题舆仍为国分忧。\n艰难兀坐添华髪，亦欲如公可得不。",
        "dynasty": "宋",
        "collection_info": null
    },
    {
        "uuid": "294aa3fe2b4fa43169d837dcc55339ed",
        "title": "答吴济仲见寄",
        "author": "陈渊",
        "content": "季子观周乐，妙意传青简。\n诸孙拾其遗，破具前人眼。\n新诗如珠璧，字字无可拣。\n故应意有余，不但音睍睆。\n念昔我方壮，意轻三子撰。\n自闻歌白雪，欲和色先赧。\n中间各流落，念子忘寝馔。\n阻寻千里盟，未卜一笑莞。\n书来得佳句，奇字富瑟僴。\n推先情已厚，感旧涕应澘。\n周宣致中兴，土宇日益昄。\n肤使尽苏张，九合宁须轏。\n天才必有用，造物岂徒产。\n椽笔傥容挥，斗印定当绾。\n既去却须来，毋绝汉中栈。",
        "dynasty": "宋",
        "collection_info": null
    },
    {
        "uuid": "8264329b3bc4b345497d0174edaf7e7e",
        "title": "次韵邓天启贺茅舍新成二首  其一",
        "author": "陈渊",
        "content": "长者一床室，先生五柳庐。\n久贫应似我，多病或如渠。\n客少门常寂，身闲日自舒。\n窥园知鲜暇，安得掺君裾。",
        "dynasty": "宋",
        "collection_info": null
    },
    {
        "uuid": "f9ea99aaa5227ab8d07e02408d9471a9",
        "title": "次韵邓天启贺茅舍新成二首  其二",
        "author": "陈渊",
        "content": "艰难思健士，谁復数寒儒。\n老去怀三径，归来就一区。\n春情萦梦草，晚步及栖乌。\n不愧王摩诘，新诗有画图。",
        "dynasty": "宋",
        "collection_info": null
    },
    {
        "uuid": "0a7038440162a814aa632a68cbfc7521",
        "title": "次韵延年弟相庆  其一",
        "author": "陈渊",
        "content": "逐客身无事，乘闲葺敝庐。\n堂成因有室，水到自成渠。\n地迥千岩秀，春迴一气舒。\n幸为时所弃，容我懒簮裾。",
        "dynasty": "宋",
        "collection_info": null
    },
    {
        "uuid": "81059c389db5187690addd1845a9d055",
        "title": "次韵延年弟相庆  其二",
        "author": "陈渊",
        "content": "经年侍清宴，饱食愧侏儒。\n脱迹鸳鸿路，忘怀草木区。\n朝檐看鬬雀，晚槛引饥乌。\n已觉蓬蒿适，谁能九万图。",
        "dynasty": "宋",
        "collection_info": null
    },
    {
        "uuid": "0f42322c9c92129e247d2033f48d191e",
        "title": "次韵宗仁弟相庆  其一",
        "author": "陈渊",
        "content": "吾闽山水国，幽绝胜衡庐。\n隐几云生席，开轩柳映渠。\n连枝均鲁衞，异说屏荆舒。\n此外无它慕，何门可曳裾。",
        "dynasty": "宋",
        "collection_info": null
    },
    {
        "uuid": "397221026d164e1372573dfd394fff17",
        "title": "次韵宗仁弟相庆  其二",
        "author": "陈渊",
        "content": "侵疆犹未復，世不乏真儒。\n肯使金汤地，长为豺虎区。\n頽龄真病鹤，急警任飞乌。\n纵有藏身处，偷安岂远图。",
        "dynasty": "宋",
        "collection_info": null
    },
    {
        "uuid": "7a37c0be1bacc51e3dbe1397abd4d1ec",
        "title": "次韵沈公雅相庆  其一",
        "author": "陈渊",
        "content": "沈子膏粱胄，从余一草庐。\n几年同寂寞，此日更勤渠。\n师范宗韩孟，源流接谊舒。\n艰难思报国，犹未厕朝裾。",
        "dynasty": "宋",
        "collection_info": null
    },
    {
        "uuid": "b39d198213b15eb189bb6dc2ad85a666",
        "title": "次韵沈公雅相庆  其二",
        "author": "陈渊",
        "content": "尚书足勲业，振迹自穷儒。\n清德逾三世，忠名满八区。\n诗才推道藴，玄旨赖童乌。\n岂厌隆中卧，惭无八阵图。",
        "dynasty": "宋",
        "collection_info": null
    },
    {
        "uuid": "f55b6339797ecf4433f63d30728628ab",
        "title": "代朝宗弟和饯行二首  其一",
        "author": "陈渊",
        "content": "席门谁復顾寒儒，深愧频迂长者车。\n更为穆生时设醴，应怜冯子食无鱼。\n诸生久被絃歌化，盛礼谁将简册书。\n从此邑人蒙劝奬，定知容驷有高闾。",
        "dynasty": "宋",
        "collection_info": null
    },
    {
        "uuid": "ffdb63e87481dbe0d548973331215fc6",
        "title": "代朝宗弟和饯行二首  其二",
        "author": "陈渊",
        "content": "少年经业富三余，肯羡相如驷马车。\n要向青云开羽翼，岂辞黄卷注虫鱼。\n平生颇负连鰲手，老大犹随荐鹗书。\n此去果符丛桂兆，敢求椽笔掲吾闾。",
        "dynasty": "宋",
        "collection_info": null
    },
    {
        "uuid": "10084b4cf7360fc19c999c4e93ad14e4",
        "title": "兴国灿老往漳州二偈送之  其一",
        "author": "陈渊",
        "content": "江梅又趁一阳迴，身在旃檀林下来。\n行到漳南香未歇，百花闻此一时开。",
        "dynasty": "宋",
        "collection_info": null
    },
    {
        "uuid": "9199f27a671243988aca9efd172cffaf",
        "title": "兴国灿老往漳州二偈送之  其二",
        "author": "陈渊",
        "content": "浮云出岫本无心，桔橰俯仰人所引。\n一大藏教留后人，看与不看渠自省。",
        "dynasty": "宋",
        "collection_info": null
    },
    {
        "uuid": "d1021fc197184b239533b56ca5a706db",
        "title": "邓端友临要阁五首  其一",
        "author": "陈渊",
        "content": "昔年曾到十三楼，一日西湖十顷秋。\n寒碧轩中最宜暑，只缘修竹近清流。",
        "dynasty": "宋",
        "collection_info": null
    },
    {
        "uuid": "b66fe95d0be2a51a40dcfd75c2f98e42",
        "title": "邓端友临要阁五首  其二",
        "author": "陈渊",
        "content": "十里烟波竹外溪，隔溪青嶂遶窗扉。\n诗人不见东坡老，直节空余一尺围。",
        "dynasty": "宋",
        "collection_info": null
    },
    {
        "uuid": "b91375ac2ee817de00907b71eb6c8e69",
        "title": "邓端友临要阁五首  其三",
        "author": "陈渊",
        "content": "谁家多竹门可款，临要阁前沙岸傍。\n谩道熏风能解愠，正应苍玉自生凉。",
        "dynasty": "宋",
        "collection_info": null
    },
    {
        "uuid": "2b4c35620b1bc9e4c1ba955a10c2d8e6",
        "title": "邓端友临要阁五首  其四",
        "author": "陈渊",
        "content": "繁枝盖地欲成幄，杰榦凌空不碍檐。\n为语韩公莫除好，此间风月岂须添。",
        "dynasty": "宋",
        "collection_info": null
    },
    {
        "uuid": "c9547b9d0697779d97c6bf108d79d110",
        "title": "邓端友临要阁五首  其五",
        "author": "陈渊",
        "content": "甘苦元从舌上知，竹间风味与谁期。\n万竿可斩从人说，一榻乘凉要自嬉。",
        "dynasty": "宋",
        "collection_info": null
    },
    {
        "uuid": "35621fcb33aa6f9d49a272391dccdda1",
        "title": "端友和临要阁诗再次韵五首  其一",
        "author": "陈渊",
        "content": "茅斋西望水边楼，亦復开轩对奕秋。\n欲效子猷偏种竹，竹前那得一溪流。",
        "dynasty": "宋",
        "collection_info": null
    },
    {
        "uuid": "bc3a34afefafe2d8c61cb60406ad4d9d",
        "title": "端友和临要阁诗再次韵五首  其二",
        "author": "陈渊",
        "content": "乘兴谁当访剡溪，竹间应復掩双扉。\n也知剧暑攻人急，正赖青双一解围。",
        "dynasty": "宋",
        "collection_info": null
    },
    {
        "uuid": "c250e2687e311f1ffebe7a204bbe55a2",
        "title": "端友和临要阁诗再次韵五首  其三",
        "author": "陈渊",
        "content": "午窗青梦接羲皇，茗盌无多置我傍。\n此味若令儿辈觉，人间容有竹风凉。",
        "dynasty": "宋",
        "collection_info": null
    },
    {
        "uuid": "024336338edc80fea9e48230a1c8fe28",
        "title": "端友和临要阁诗再次韵五首  其四",
        "author": "陈渊",
        "content": "宿霭初收一卷帘，万山腾沓拥飞檐。\n静看野色连苍竹，便觉闲中气味添。",
        "dynasty": "宋",
        "collection_info": null
    },
    {
        "uuid": "32d8e457c993e5cca16d57010871040a",
        "title": "端友和临要阁诗再次韵五首  其五",
        "author": "陈渊",
        "content": "不将朝服换斑衣，正以亲年慰所期。\n却恐英名喧众口，未容莱子作儿嬉。",
        "dynasty": "宋",
        "collection_info": null
    },
    {
        "uuid": "f3f4797213929e0a9be2c16457382344",
        "title": "送朝宗弟赴试南宫",
        "author": "陈渊",
        "content": "霜余宾雁日南征，念子衝寒去我闽。\n应向月娥占昨梦，欲扳仙桂赴新春。\n平生学海真无底，晚节词锋更有神。\n要路争先吾老矣，可无高论蹑平津。",
        "dynasty": "宋",
        "collection_info": null
    },
    {
        "uuid": "a594b726f31a1dc984b4d91b89fb9689",
        "title": "庆邓德达得子",
        "author": "陈渊",
        "content": "海中仙果真难得，天上麒麟必异才。\n速客未为汤饼供，荐觞须俟鲤鱼来。",
        "dynasty": "宋",
        "collection_info": null
    },
    {
        "uuid": "b99975bf9cd0a0325fe0b361e508e11e",
        "title": "书心画诗",
        "author": "陈渊",
        "content": "书法从中得，难将笔下寻。\n欲知神合处，始悟画由心。\n篆隶秦非古，真行晋迄今。\n奇踪存翰墨，妙意本胸襟。\n雄徤猊飜石，骞腾鸟出林。\n古人求笔正，八法响随音。",
        "dynasty": "宋",
        "collection_info": null
    },
    {
        "uuid": "12884bfa925605d111067133eef2bdcb",
        "title": "题兴国寺碧落轩  其一",
        "author": "陈渊",
        "content": "北山其下僧伽塔，影落轩前草树间。\n谁向月明看白牯，静中相对两俱闲。",
        "dynasty": "宋",
        "collection_info": null
    },
    {
        "uuid": "d7dda229b43e360ab62c0ea8e8f54fa6",
        "title": "题兴国寺碧落轩  其二",
        "author": "陈渊",
        "content": "休论暮四同朝四，且说前三与后三。\n造物戏人无足较，老禅深处要重参。",
        "dynasty": "宋",
        "collection_info": null
    },
    {
        "uuid": "3ad84ab87e32990501aef042bea37c80",
        "title": "端友以桂浆两樽见惠赋诗六首  其一",
        "author": "陈渊",
        "content": "白衣挈榼踵吾门，颇说双泉更有兄。\n洗盏为君开醉色，不知人世有王闳。",
        "dynasty": "宋",
        "collection_info": null
    },
    {
        "uuid": "867b182844c25f7ae78c76bba8f83727",
        "title": "端友以桂浆两樽见惠赋诗六首  其二",
        "author": "陈渊",
        "content": "秋水无声泻玉觥，镜奁初启净无尘。\n未将滋味夸殊胜，已觉风神最恼人。",
        "dynasty": "宋",
        "collection_info": null
    },
    {
        "uuid": "005cbdb77c747f132907f8440bcbc7af",
        "title": "端友以桂浆两樽见惠赋诗六首  其三",
        "author": "陈渊",
        "content": "浊者为贤圣是清，古人无復论甘辛。\n因观表裏如冰玉，始信荀杨未尽醇。",
        "dynasty": "宋",
        "collection_info": null
    },
    {
        "uuid": "d59bcf06db33b1e3dcf53b840e812f83",
        "title": "端友以桂浆两樽见惠赋诗六首  其四",
        "author": "陈渊",
        "content": "鼠窃跳梁十里间，数杯中夜得安眠。\n千艘雷动人方扰，一榻山颓我自仙。",
        "dynasty": "宋",
        "collection_info": null
    },
    {
        "uuid": "69ec4f246638e33924932fe19a65686a",
        "title": "端友以桂浆两樽见惠赋诗六首  其五",
        "author": "陈渊",
        "content": "饷我两罇才斗许，客来索饮不论升。\n明朝此物岂易得，纵有市酤宁独醒。",
        "dynasty": "宋",
        "collection_info": null
    },
    {
        "uuid": "3c031d6e6f840a041509f11915685f03",
        "title": "端友以桂浆两樽见惠赋诗六首  其六",
        "author": "陈渊",
        "content": "投辖谁云有祖风，啜醨难与贵人同。\n竹林若许供鷄黍，助我醇醪幸少丰。",
        "dynasty": "宋",
        "collection_info": null
    },
    {
        "uuid": "706e60bb0227adc08d74c9fdb1fe07fb",
        "title": "代陈应之作",
        "author": "陈渊",
        "content": "淑德初无玷，高情更出尘。\n择邻思教子，剪髪为延宾。\n裁鉴推前识，提携即伟人。\n东床他日选，乌府号忠臣。",
        "dynasty": "宋",
        "collection_info": null
    },
    {
        "uuid": "e3ca98ef1a7f7e2a109babd99733ad76",
        "title": "谒璨老病未能起留二偈示之  其一",
        "author": "陈渊",
        "content": "赵州不出三门，净名坚卧一榻。\n我来堂下便迴，此间有问有答。",
        "dynasty": "宋",
        "collection_info": null
    },
    {
        "uuid": "96bae5d510cf014b801e614509af8ade",
        "title": "谒璨老病未能起留二偈示之  其二",
        "author": "陈渊",
        "content": "西堂偶尔头痛，首座从来脚跛。\n堂头更自黙黙，客来一场懡㦬。",
        "dynasty": "宋",
        "collection_info": null
    },
    {
        "uuid": "7bcb781a43f2a4f90019396b5fd0bae4",
        "title": "和璨老示双井茶纸被简板三偈  其一",
        "author": "陈渊",
        "content": "双井江南妙品，不减建溪月团。\n但使睡魔不作，可须归去蓬山。",
        "dynasty": "宋",
        "collection_info": null
    },
    {
        "uuid": "a921bf43b9fb315c588bd787a1aae20d",
        "title": "和璨老示双井茶纸被简板三偈  其二",
        "author": "陈渊",
        "content": "江静微波皱縠，庭空落絮铺茵。\n正是邻床作梦，直须款款反身。",
        "dynasty": "宋",
        "collection_info": null
    },
    {
        "uuid": "35bc25e9e8320a6e8da7e2dde7322cbe",
        "title": "和璨老示双井茶纸被简板三偈  其三",
        "author": "陈渊",
        "content": "纵使前词洗尽，不妨后信重通。\n会取曹溪一滴，语言文字皆空。",
        "dynasty": "宋",
        "collection_info": null
    },
    {
        "uuid": "dec20c1ca2eec41459998580ce2df2d2",
        "title": "次韵萧茂德",
        "author": "陈渊",
        "content": "未能仰首试鸣号，且復尘埃奈此劳。\n健笔凌云谁误许，扁舟乘雪兴何高。\n余生敢叹鬚如戟，薄俗终防笑有刀。\n留滞周南何足数，人间如我九牛毛。",
        "dynasty": "宋",
        "collection_info": null
    },
    {
        "uuid": "0276bbba654d6f32a07d78fb0566f226",
        "title": "留龙居士试建茶既去辄分送幷颂寄之",
        "author": "陈渊",
        "content": "未下钤锤墨如漆，已入筛罗白如雪。\n从来黑白不相融，吸尽方知了无别。\n老龙过我睡初醒，为破云腴同一啜。\n舌根回味只自知，放盏相看欲何说。",
        "dynasty": "宋",
        "collection_info": null
    },
    {
        "uuid": "c02bcd30b39237976f6f5bedb70cb8dd",
        "title": "得老龙见和復呈",
        "author": "陈渊",
        "content": "是渠白芽，聚为黑块。\n方讶墨坚，復如粉碎。\n生灭灭已，元非内外。\n说性说形，又说一味。\n急点一杯，扶居士醉。",
        "dynasty": "宋",
        "collection_info": null
    },
    {
        "uuid": "0c07902ad716ceb6d41ca57d8f2b6462",
        "title": "题仙霞岭上庵中示仲思",
        "author": "陈渊",
        "content": "妫之后，封于兹。\n出我车，济乎沂。\n龙得雨，燕始归。\n一投匕，遂拂衣。\n忠州孙，见者思。\n发一笑，译其辞。",
        "dynasty": "宋",
        "collection_info": null
    },
    {
        "uuid": "26a9d107174635c2897be6305ee57bcb",
        "title": "颜乐亭",
        "author": "陈渊",
        "content": "亭名颜乐枕高山，自有行藏远契颜。\n玉陛不求千载遇，荜门赢得一生闲。\n箪瓢陋巷堪游衍，富贵浮云任往还。\n更续洛川求所学，会传余论落人间。",
        "dynasty": "宋",
        "collection_info": null
    },
    {
        "uuid": "f9689630e4d1c873d663ccd54594d38b",
        "title": "濯缨亭",
        "author": "陈渊",
        "content": "涉世谁能不混尘，幸无尘土点簪绅。\n沧浪解洗许由耳，醽醁还浇靖节巾。\n心地已非污可染，盘铭自警德常新。\n此亭要与名俱永，不信西风能污人。",
        "dynasty": "宋",
        "collection_info": null
    },
    {
        "uuid": "d4a69982a2c9841a9ed2c18eeb3c9acf",
        "title": "寄傲轩",
        "author": "陈渊",
        "content": "南窗何似北窗凉，寄傲乘风各有方。\n俯仰尚嫌天地窄，卷舒宁计古今长。\n酒斟盏裏浮醅绿，菊采篱边满眼黄。\n万事醉来俱不醒，时飞清梦到羲皇。",
        "dynasty": "宋",
        "collection_info": null
    },
    {
        "uuid": "7180e57b85180220c403be05aa01163b",
        "title": "朝阳峰",
        "author": "陈渊",
        "content": "扶桑拥晴红，梧桐蔼深翠。\n鸣凤在高冈，昭昭圣王瑞。",
        "dynasty": "宋",
        "collection_info": null
    },
    {
        "uuid": "b55f9b0cc1ff70335a8355acff67bbc5",
        "title": "妙高峰",
        "author": "陈渊",
        "content": "仰止万仞高，巍巍插天碧。\n端如仁者静，妙处畴能识。",
        "dynasty": "宋",
        "collection_info": null
    },
    {
        "uuid": "67bbfc7237c33bb631ef9fb40fc9117c",
        "title": "真隐峰",
        "author": "陈渊",
        "content": "高人有真趣，林壑暂栖迟。\n悠悠经济心，未许巢由知。",
        "dynasty": "宋",
        "collection_info": null
    },
    {
        "uuid": "aae0777ad85362a6fd46ed2caa755c71",
        "title": "凝翠东峰",
        "author": "陈渊",
        "content": "东山欣仰止，岚光翠欲滴。\n驾言山中游，蓝衣照春色。",
        "dynasty": "宋",
        "collection_info": null
    },
    {
        "uuid": "1c1148cf1d85c8946c853b38ac8cbef7",
        "title": "凝翠西峰",
        "author": "陈渊",
        "content": "西峰高且峻，下有祈灵祠。\n来游适公暇，细和梁翁诗。",
        "dynasty": "宋",
        "collection_info": null
    },
    {
        "uuid": "64b3b4767a2bd232de310225ee9ad817",
        "title": "碧云峰",
        "author": "陈渊",
        "content": "碧云高出山，飘如翠鸾舞。\n万里从飞龙，八方望霖雨。",
        "dynasty": "宋",
        "collection_info": null
    }
]