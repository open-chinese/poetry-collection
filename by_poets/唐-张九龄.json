[
    {
        "uuid": "4e005ff0a2df95010c5d1244fe766553",
        "title": "横吹曲辞 折杨柳",
        "author": "张九龄",
        "content": "纤纤折杨柳，持此寄情人。\n一枝何足贵，怜是故园春。\n迟景那能久，流芳不及新。\n更愁征戍客，鬓老边城尘。",
        "dynasty": "唐",
        "collection_info": null
    },
    {
        "uuid": "e31454c75f5c67c4d1189226a465ff41",
        "title": "奉和圣制烛龙斋祭",
        "author": "张九龄",
        "content": "上帝临下，鉴亦有光。\n孰云阴隲，惟圣克彰。\n六月徂暑，四郊愆阳。\n我后其勤，告于坛场。\n精意允溢，羣灵鼓舞。\n蔚兮朝云，沛然时雨。\n雨我原田，亦既有年。\n烛龙煌煌，明宗报祀。\n于以助之，天人帝子。\n闻诗有训，国风兹始。",
        "dynasty": "唐",
        "collection_info": null
    },
    {
        "uuid": "85e256674d2962bf9be27e5faba5fffe",
        "title": "奉和圣制喜雨",
        "author": "张九龄",
        "content": "艰我稼穑，载育载亭。\n随物应之，曷圣与灵。\n谓我何凭，惟德之馨。\n谁云天远，以诚必至。\n太清无云，羲和顿辔。\n于斯烝人，瞻彼非觊。\n阴冥倏忽，沛泽咸洎。\n何以致之，我后之感。\n无皐无隰，黍稷黯黯。\n无卉无木，敷芬黮黤。\n黄龙勿来，鸣鸟不思。\n人和年丰，皇心则怡。\n岂与周宣，云汉徒诗。",
        "dynasty": "唐",
        "collection_info": null
    },
    {
        "uuid": "e59557709f4a36be1ce2f15fc7e69a02",
        "title": "南郊文武出入舒和之乐",
        "author": "张九龄",
        "content": "祝史辞正，人神庆叶。\n福以德昭，享以诚接。\n六变云备，百礼斯浃。\n祀事孔明，祚流万叶。",
        "dynasty": "唐",
        "collection_info": null
    },
    {
        "uuid": "4e6143dfaa9bcd1a2e34121dee2d63ad",
        "title": "奉和圣制幸晋阳宫",
        "author": "张九龄",
        "content": "隋季失天策，万方罹凶残。\n皇祖称义旗，三灵皆获安。\n圣期将申锡，王业成艰难。\n盗移未改命，历在终履端。\n彼汾惟帝乡，雄都信郁盘。\n一月朔巡狩，羣后陪清銮。\n霸迹在沛庭，旧仪覩汉官。\n唐风思何深？舜典敷更宽。\n户蒙枌榆復，邑争牛酒欢。\n缅惟翦商后，岂独微禹叹。\n三后既在天，万年斯不刊。\n尊祖实我皇，天文皆仰观。",
        "dynasty": "唐",
        "collection_info": null
    },
    {
        "uuid": "83c9fd068c7e16a140c1ba2f93767e7e",
        "title": "奉和圣制次成皐先圣擒建德之所",
        "author": "张九龄",
        "content": "天命诚有集，王业初惟艰。\n翦商自文祖，夷项在兹山。\n地识斩蛇处，河临饮马间。\n威加昔运往，泽流今圣还。\n尊祖颂先烈，赓歌安用攀。\n绍成即我后，封岱出天关。",
        "dynasty": "唐",
        "collection_info": null
    },
    {
        "uuid": "cf6c0b0048f53b57f789e97a24e3a7c5",
        "title": "奉和圣制赐诸州刺史以题座右",
        "author": "张九龄",
        "content": "圣人合天德，洪覆在元元。\n每劳苍生念，不以黄屋尊。\n兴化俟羣辟，择贤守列藩。\n得人此为盛，咨岳今復存。\n降鉴引君道，殷勤启政门。\n容光无不照，有象必为言。\n成宪知所奉，致理归其根。\n肃肃禀玄猷，煌煌戒朱轩。\n岂徒任遇重，兼尔宴锡繁。\n载闻励臣节，持答明主恩。",
        "dynasty": "唐",
        "collection_info": null
    },
    {
        "uuid": "15fc2b04c825217961623edb47dd5a26",
        "title": "奉和圣制送十道采访使及朝集使",
        "author": "张九龄",
        "content": "三年一上计，万国趋河洛。\n课最力已陈，赏延恩復博。\n垂衣深共理，改瑟其咸若。\n首路迴竹符，分镳扬木铎。\n戒程有攸往，诏饯无淹泊。\n昭晰动天文，殷勤在人瘼。\n持久望兹念，克终期所託。\n行矣当自强，春耕庶秋获。",
        "dynasty": "唐",
        "collection_info": null
    },
    {
        "uuid": "3db9b26a63a931ddc3af3655750e80af",
        "title": "奉和圣制谒玄元皇帝庙斋",
        "author": "张九龄",
        "content": "兴运昔有感，建祠北山巅。\n云雷初缔构，日月今悠然。\n紫气尚蓊郁，玄元如在焉。\n迨兹事追远，轮奂復增鲜。\n洞府香林处，斋坛清汉边。\n吾君乃尊祖，夙驾此留连。\n乐动人神会，钟成律度圆。\n笙歌下鸾鹤，芝朮萃灵仙。\n曾是福黎庶，岂唯味虚玄。\n赓歌徒有作，微薄谢昭宣。",
        "dynasty": "唐",
        "collection_info": null
    },
    {
        "uuid": "f099b21c531abf1222c2002b098be5af",
        "title": "巫山高",
        "author": "张九龄",
        "content": "巫山与天近，烟景长青荧。\n此中楚王梦，梦得神女灵。\n神女去已久，云雨空冥冥。\n唯有巴猿啸，哀音不可听。",
        "dynasty": "唐",
        "collection_info": null
    },
    {
        "uuid": "6375be6720bdf5e1a95ad4c6fbfa2307",
        "title": "和黄门卢监望秦始皇陵",
        "author": "张九龄",
        "content": "秦帝始求仙，骊山何遽卜。\n中年既无效，兹地所宜復。\n徒役如雷奔，珍怪亦云蓄。\n黔首无寄命，赭衣相追逐。\n人怨神亦怒，身死宗遂覆。\n土崩失天下，龙鬬入函谷。\n国为项籍屠，君同华元戮。\n始掘既由楚，终焚乃因牧。\n上宰议扬贤，中阿感桓速。\n一闻过秦论，载怀空杼轴。",
        "dynasty": "唐",
        "collection_info": null
    },
    {
        "uuid": "ea3e9d52cc87fbfa15ac9c5673c99549",
        "title": "酬周判官巡至始兴会改秘书少监见贻之作兼呈耿广州",
        "author": "张九龄",
        "content": "惟昔迁乐土，迨今已重世。\n阴庆荷先德，素风惭后裔。\n唯益梓桑恭，岂禀山川丽。\n于时初自勉，揆己无兼济。\n瘠土资劳力，良书启蒙蔽。\n一探石室文，再擢金门第。\n既起南宫草，復掌西掖制。\n过举及小人，便蕃在中岁。\n亚司河海秩，转牧江湖澨。\n勿谓符竹轻，但觉涓尘细。\n一麾尚云忝，十驾宜求税。\n心息已如灰，迹牵且为赘。\n忽捧天书委，将革海隅弊。\n朝闻循诚节，夕饮蒙瘴疠。\n义疾耻无勇，盗憎攻亦锐。\n葵藿是倾心，豺狼何反噬。\n履险甘所受，劳贤恧相曳。\n揽辔但荒服，循陔便私第。\n嘉庆始获申，恩华復相继。\n无庸我先举，同事君犹滞。\n当推奉使绩，且结拜亲契。\n更延怀安旨，曾是虑危际。\n善谋虽若兹，至理焉可替。\n所杖有神道，况承明主惠。",
        "dynasty": "唐",
        "collection_info": null
    },
    {
        "uuid": "25af24dc95ea265d55a478196c64d1e0",
        "title": "和吏部李侍郎见示秋夜望月忆诸侍郎之什其卒章有前后行之戏因命仆继作",
        "author": "张九龄",
        "content": "清秋发高兴，凉月復闲宵。\n光逐露华满，情因水镜摇。\n同时亦所见，异路无相招。\n美景向空尽，欢言随事销。\n忽听金华作，诚如玉律调。\n南宫尚为后，东观何其辽。\n名数虽云隔，风期幸未遥。\n今来重余论，怀此更终朝。",
        "dynasty": "唐",
        "collection_info": null
    },
    {
        "uuid": "b40b730a64d6ba8438b446d8cd528e4b",
        "title": "登南岳事毕谒司马道士",
        "author": "张九龄",
        "content": "将命祈灵岳，迴策诣真士。\n绝迹寻一径，异香闻数里。\n分庭八桂树，肃容两童子。\n入室希把袖，登床愿启齿。\n诱我弃智诀，迨兹长生理。\n吸精反自然，炼药求不死。\n斯言眇霄汉，顾余婴纷滓。\n相去九牛毛，惭叹知何已。",
        "dynasty": "唐",
        "collection_info": null
    },
    {
        "uuid": "b927503d01222061f1b88c4f6ad993b3",
        "title": "九月九日登龙山",
        "author": "张九龄",
        "content": "郡庭常窘束，凉野求昭旷。\n楚客凛秋时，桓公旧台上。\n清明风日好，历落江山望。\n极远何萧条，中留坐惆怅。\n东弥夏首阔，西拒荆门壮。\n夷险虽异时，古今岂殊状。\n先贤杳不接，故老犹可访。\n投弔伤昔人，挥斤感前匠。\n自为本疎散，未始忘幽尚。\n际会非有欲，往来是无妄。\n为邦復多幸，去国殊迁放。\n且泛篱下菊，还聆郢中唱。\n灌园亦何为，于陵乃逃相。",
        "dynasty": "唐",
        "collection_info": null
    },
    {
        "uuid": "08e5d915e786038b48f05a0ee4705067",
        "title": "登郡城南楼",
        "author": "张九龄",
        "content": "闭阁幸无事，登楼聊永日。\n云霞千里开，洲渚万形出。\n澹澹澄江漫，飞飞度鸟疾。\n邑人半舻舰，津树多枫橘。\n感别时已屡，凭眺情非一。\n远怀不我同，孤兴与谁悉。\n平生本单绪，邂逅承优秩。\n谬忝为邦寄，多惭理人术。\n驽铅虽自勉，仓廪素非实。\n陈力倘无効，谢病从芝朮。",
        "dynasty": "唐",
        "collection_info": null
    },
    {
        "uuid": "6a17aced3436456abcb10a69fbba26ed",
        "title": "岁初巡属县登高安南楼言怀",
        "author": "张九龄",
        "content": "山城本孤峻，凭高结层轩。\n江气偏宜早，林英粲已繁。\n余滋含宿霁，众妍在朝暾。\n拂衣释簿领，伏槛遗纷喧。\n深俯东溪澳，远延南山樊。\n归云纳前岭，去鸟投遥村。\n目尽有余意，心恻不可谖。\n朅来彭蠡泽，载经敷浅原。\n春及但生思，时哉无与言。\n不才叨过举，唯力酬明恩。\n美化犹寂蔑，迅节徒飞奔。\n虽无成立効，庶以去思论。\n行復徇孤迹，亦云吾道存。",
        "dynasty": "唐",
        "collection_info": null
    },
    {
        "uuid": "8440d8340f972d04273e3b3b4b7036fd",
        "title": "秋晚登楼望南江入始兴郡路",
        "author": "张九龄",
        "content": "潦收沙衍出，霜降天宇晶。\n伏槛一长眺，津途多远情。\n思来江山外，望尽烟云生。\n滔滔不自辨，役役且何成。\n我来飒衰鬓，孰云飘华缨。\n枥马苦蜷跼，笼禽念遐征。\n岁阴向晼晚，日夕空屏营。\n物生贵得性，身累由近名。\n内顾觉今是，追叹何时平。",
        "dynasty": "唐",
        "collection_info": null
    },
    {
        "uuid": "724385c30a07f06ba5875a3cf3bbb60d",
        "title": "登古阳云台",
        "author": "张九龄",
        "content": "庭树日衰飒，风霜未云已。\n驾言遣忧思，乘兴求相似。\n楚国兹故都，兰台有余址。\n传闻襄王世，仍立巫山祀。\n方此全盛时，岂无婵娟子。\n色荒神女至，魂荡宫观启。\n蔓草今如积，朝云为谁起。",
        "dynasty": "唐",
        "collection_info": null
    },
    {
        "uuid": "19b0be0888f8b85753322c0e8e2f08b9",
        "title": "与生公寻幽居处",
        "author": "张九龄",
        "content": "同方久厌俗，相与事遐讨。\n及此云山去，窅然岩径好。\n疑入武陵源，如逢汉阴老。\n清谐欣有得，幽闲歘盈抱。\n我本玉阶侍，偶访金仙道。\n兹焉求卜筑，所过皆神造。\n岁晚林始敷，日晏崖方杲。\n不种缘岭竹，岂植临潭草。\n即途可淹留，随日成黼藻。\n期为静者说，曾是终焉保。\n今为简书畏，秖令归思浩。",
        "dynasty": "唐",
        "collection_info": null
    },
    {
        "uuid": "bd7b1bfcbe29c92e6caa7f64859b5aee",
        "title": "与生公游石窟山",
        "author": "张九龄",
        "content": "探秘孰云远，忘怀復尔同。\n日寻高深意，宛是神仙中。\n跻险构灵室，诡制非人功。\n潜洞黝无底，殊庭忽似梦。\n岂如武安凿，自若茅山通。\n造物良有寄，嬉游乃惬衷。\n犹希咽玉液，从此昇云空。\n咄咄共携手，泠然且驭风。",
        "dynasty": "唐",
        "collection_info": null
    },
    {
        "uuid": "5a02f16f2f36716c37bedb5d8c05bf36",
        "title": "郡舍南有园畦杂树聊以永日",
        "author": "张九龄",
        "content": "为郡久无补，越乡空復深。\n苟能秉素节，安用叨华簪。\n却步园畦裏，追吾野逸心。\n形骸拘俗吏，光景赖闲林。\n内讼诚知止，外言犹匪忱。\n成蹊谢李径，衞足感葵阴。\n荣达岂不伟，孤生非所任。\n江城何寂历，秋树亦萧森。\n下有北流水，上有南飞禽。\n我愿从归翼，无然坐自沈。",
        "dynasty": "唐",
        "collection_info": null
    },
    {
        "uuid": "344be50a5e31d78f0c22ae072d155b5d",
        "title": "临泛东湖",
        "author": "张九龄",
        "content": "郡庭日休暇，湖曲邀胜践。\n乐职在中和，灵心挹上善。\n乘流坐清旷，举目眺悠缅。\n林与西山重，云因北风卷。\n晶明画不逮，阴影镜无辨。\n晚秀復芬敷，秋光更遥衍。\n万族纷可佳，一游岂能展。\n羇孤忝邦牧，顾己非时选。\n梁公世不容，长孺心亦褊。\n永念出笼絷，常思退疲蹇。\n岁徂风露严，日恐兰苕剪。\n佳辰不可得，良会何其鲜。\n罢兴还江城，闭关聊自遣。",
        "dynasty": "唐",
        "collection_info": null
    },
    {
        "uuid": "5e1b7caeed380477b3cb0b657705a776",
        "title": "始兴南山下有林泉尝卜居焉荆州卧病有怀此地",
        "author": "张九龄",
        "content": "出处各有在，何者为陆沈。\n幸无迫贱事，聊可祛迷襟。\n世路少夷坦，孟门未岖嵚。\n多惭入火术，常惕履冰心。\n一跌不自保，万全焉可寻。\n行行念归路，眇眇惜光阴。\n浮生如过隙，先达已吾箴。\n敢忘丘山施，亦云年病侵。\n力衰在所养，时谢良不任。\n但忆旧栖息，愿言遂窥临。\n云间日孤秀，山下面清深。\n萝茑自为幄，风泉何必琴。\n归此老吾老，还当日千金。",
        "dynasty": "唐",
        "collection_info": null
    },
    {
        "uuid": "99f6612e2d0fae2800ce26dd68862958",
        "title": "晨坐斋中偶而成咏",
        "author": "张九龄",
        "content": "寒露洁秋空，遥山纷在瞩。\n孤顶乍修耸，微云復相续。\n人兹赏地偏，鸟亦爱林旭。\n结念凭幽远，抚躬曷羁束。\n仰霄谢逸翰，临路嗟疲足。\n徂岁方暌携，归心亟踯躅。\n休闲倘有素，岂负南山曲。",
        "dynasty": "唐",
        "collection_info": null
    },
    {
        "uuid": "18789b0761ef70f97d4cdce11f7dfbdc",
        "title": "咏史",
        "author": "张九龄",
        "content": "大德始无颇，中智是所是。\n居然已不一，况乃务相诡。\n小道致泥难，巧言因萋毁。\n穰侯或见迟，苏生得阴揣。\n轻既长沙傅，重亦边郡徙。\n势倾不幸然，迹在胡宁尔。\n沧溟所为大，江汉日来委。\n沣水虽復清，鱼鼈岂游此。\n贤哉有小白，雠中有管氏。\n若人不世生，悠悠多如彼。",
        "dynasty": "唐",
        "collection_info": null
    },
    {
        "uuid": "5164337a6779070d4d7ef9ed6648b262",
        "title": "龙门旬宴得月字韵",
        "author": "张九龄",
        "content": "恩华逐芳岁，形胜兼韶月。\n中席傍鱼潭，前山倚龙阙。\n花迎妙妓至，鸟避仙舟发。\n宴赏良在兹，再来情不歇。",
        "dynasty": "唐",
        "collection_info": null
    },
    {
        "uuid": "752f66b8d7d61c1d07a39aec259e651d",
        "title": "骊山下逍遥公旧居游集",
        "author": "张九龄",
        "content": "君子体清尚，归处有兼资。\n虽然经济日，无忘幽栖时。\n卜居旧何所，休澣尝来兹。\n岑寂罕人至，幽深获我思。\n松涧聆遗风，兰林览余滋。\n往事诚已矣，道存犹可追。\n遗子后黄金，作歌先紫芝。\n明德有自来，奕世皆秉彝。\n岂与磻溪老，崛起周太师。\n我心希硕人，逮此问元龟。\n怊怅既怀远，沈吟亦省私。\n已云宠禄过，况在华髮衰。\n轩盖有迷復，丘壑无磷缁。\n感物重所怀，何但止足斯。",
        "dynasty": "唐",
        "collection_info": null
    },
    {
        "uuid": "12cb2b577b818ae4966105f607e343c4",
        "title": "杂诗五首 一",
        "author": "张九龄",
        "content": "孤桐亦胡为，百尺傍无枝。\n疎阴不自覆，修干欲何施。\n高冈地復迥，弱植风屡吹。\n凡鸟已相噪，凤皇安得知。",
        "dynasty": "唐",
        "collection_info": null
    },
    {
        "uuid": "7fd5859ed3bb89f8e41f43d2ae0b17ce",
        "title": "杂诗五首 二",
        "author": "张九龄",
        "content": "萝茑必有託，风霜不能落。\n酷在兰将蕙，甘从葵与藿。\n运命虽为宰，寒暑自回薄。\n悠悠天地间，委顺无不乐。",
        "dynasty": "唐",
        "collection_info": null
    },
    {
        "uuid": "01d01ccbb810127f23c61552d42842f7",
        "title": "杂诗五首 三",
        "author": "张九龄",
        "content": "良辰不可遇，心赏更蹉跎。\n终日块然坐，有时劳者歌。\n庭前揽芳蕙，江上託微波。\n路远无能达，忧情空復多。",
        "dynasty": "唐",
        "collection_info": null
    },
    {
        "uuid": "627fe8fc17924d35338c09bcc43c3f73",
        "title": "杂诗五首 四",
        "author": "张九龄",
        "content": "湘水弔灵妃，斑竹为情绪。\n汉水访游女，解佩欲谁与。\n同心不可见，异路空延伫。\n浦上青枫林，津傍白沙渚。\n行吟至落日，坐望秖愁予。\n神物亦岂孤，佳期竟何许。",
        "dynasty": "唐",
        "collection_info": null
    },
    {
        "uuid": "d01fe895d9ead27fd427faf85c0d6751",
        "title": "杂诗五首 五",
        "author": "张九龄",
        "content": "木直几自寇，石坚亦他攻。\n何言为用薄，而与火膏同。\n物类有固然，谁能取径通。\n纤纤良田草，靡靡唯从风。\n日夜沐甘泽，春秋等芳丛。\n生性苟不夭，香臭谁为中。\n道家贵至柔，儒生何固穷。\n终始行一意，无乃过愚公。",
        "dynasty": "唐",
        "collection_info": null
    },
    {
        "uuid": "e4b8b68c9b41ed5deb08e543b04290dc",
        "title": "感遇十二首 一",
        "author": "张九龄",
        "content": "兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折。",
        "dynasty": "唐",
        "collection_info": null
    },
    {
        "uuid": "3bde72e8f483aedc38a20b7224834691",
        "title": "感遇十二首 二",
        "author": "张九龄",
        "content": "幽林归独卧，滞虑洗孤清。\n持此谢高鸟，因之传远情。\n日夕怀空意，人谁感至精。\n飞沈理自隔，何所慰吾诚。",
        "dynasty": "唐",
        "collection_info": null
    },
    {
        "uuid": "20ec6e9f9cf28bfd718b2f31b6959e62",
        "title": "感遇十二首 三",
        "author": "张九龄",
        "content": "鱼游乐深池，鸟栖欲高枝。\n嗟尔蜉蝣羽，薨薨亦何为。\n有生岂不化，所感奚若斯。\n神理日微灭，吾心安得知。\n浩叹杨朱子，徒然泣路岐。",
        "dynasty": "唐",
        "collection_info": null
    },
    {
        "uuid": "0daee5334176cf691c543de804ca2568",
        "title": "感遇十二首 四",
        "author": "张九龄",
        "content": "孤鸿海上来，池潢不敢顾。\n侧见双翠鸟，巢在三珠树。\n矫矫珍木巅，得无金丸惧。\n美服患人指，高明逼神恶。\n今我游冥冥，弋者何所慕。",
        "dynasty": "唐",
        "collection_info": null
    },
    {
        "uuid": "77df63f8f36738b0811fc533cca0ec65",
        "title": "感遇十二首 五",
        "author": "张九龄",
        "content": "吴越数千里，梦寐今夕见。\n形骸非我亲，衾枕即乡县。\n化蝶犹不识，川鱼安可羡。\n海上有仙山，归期觉神变。",
        "dynasty": "唐",
        "collection_info": null
    },
    {
        "uuid": "cf7b82ccac511d838f319da07d337661",
        "title": "感遇十二首 六",
        "author": "张九龄",
        "content": "西日下山隐，北风乘夕流。\n燕雀感昏旦，檐楹呼匹俦。\n鸿鹄虽自远，哀音非所求。\n贵人弃疵贱，下士尝殷忧。\n众情累外物，恕己忘内修。\n感叹长如此，使我心悠悠。",
        "dynasty": "唐",
        "collection_info": null
    },
    {
        "uuid": "daff8b88ecb4a833122321b9e0a6e637",
        "title": "感遇十二首 七",
        "author": "张九龄",
        "content": "江南有丹橘，经冬犹绿林。\n岂伊地气暖，自有岁寒心。\n可以荐嘉客，奈何阻重深。\n运命唯所遇，循环不可寻。\n徒言树桃李，此木岂无阴。",
        "dynasty": "唐",
        "collection_info": null
    },
    {
        "uuid": "ce73959f539c19b6466c6ac7f008e7ca",
        "title": "感遇十二首 八",
        "author": "张九龄",
        "content": "永日徒离忧，临风怀蹇修。\n美人何处所？孤客空悠悠。\n青鸟跂不至，朱鳖谁云浮。\n夜分起踯躅，时逝曷淹留。",
        "dynasty": "唐",
        "collection_info": null
    },
    {
        "uuid": "dfb6ced7733c8479d418e515c2939c9a",
        "title": "感遇十二首 九",
        "author": "张九龄",
        "content": "抱影吟中夜，谁闻此叹息。\n美人适异方，庭树含幽色。\n白云愁不见，沧海飞无翼。\n凤皇一朝来，竹花斯可食。",
        "dynasty": "唐",
        "collection_info": null
    },
    {
        "uuid": "aa393352013bb63ffc06a21d4618f297",
        "title": "感遇十二首 十",
        "author": "张九龄",
        "content": "汉上有游女，求思安可得。\n袖中一札书，欲寄双飞翼。\n冥冥愁不见，耿耿徒缄忆。\n紫兰秀空蹊，皓露夺幽色。\n馨香岁欲晚，感叹情何极。\n白云在南山，日暮长太息。",
        "dynasty": "唐",
        "collection_info": null
    },
    {
        "uuid": "a6f2f789c207b6f69c99e18f7ad6d99c",
        "title": "感遇十二首 十一",
        "author": "张九龄",
        "content": "我有异乡忆，宛在云溶溶。\n凭此目不觏，要之心所钟。\n但欲附高鸟，安敢攀飞龙。\n至精无感遇，悲惋填心胸。\n归来扣寂寞，人愿天岂从。",
        "dynasty": "唐",
        "collection_info": null
    },
    {
        "uuid": "eaed452d99ab03c276ce1c0a28ddb970",
        "title": "感遇十二首 十二",
        "author": "张九龄",
        "content": "闭门迹羣化，凭林结所思。\n啸叹此寒木，畴昔乃芳蕤。\n朝阳凤安在，日暮蝉独悲。\n浩思极中夜，深嗟欲待谁。\n所怀诚已矣，既往不可追。\n鼎食非吾事，云仙尝我期。\n胡越方杳杳，车马何迟迟。\n天壤一何异，幽嘿卧帘帷。",
        "dynasty": "唐",
        "collection_info": null
    },
    {
        "uuid": "d50b364f3ba43e941350f70570f9efcc",
        "title": "江上遇疾风",
        "author": "张九龄",
        "content": "疾风江上起，鼓怒扬烟埃。\n白昼晦如夕，洪涛声若雷。\n投林鸟铩羽，入浦鱼曝鳃。\n瓦飞屋且发，帆快樯已摧。\n不知天地气，何为此喧豗。",
        "dynasty": "唐",
        "collection_info": null
    },
    {
        "uuid": "2d13e97f7fb0bb987e5c1c6579344e77",
        "title": "南阳道中作",
        "author": "张九龄",
        "content": "登郢属岁阴，及宛懵所适。\n復闻东汉主，遗此南都迹。\n佳气蔼厥初，霸图纷在昔。\n兹邦称贵近，与世尝熏赫。\n遭遇感风云，变衰空草泽。\n不识邓公树，犹传阴后石。\n驱马历闉阇，荆榛翳阡陌。\n事去物无象，感来心不怿。\n怀古对穷秋，兴言伤远客。\n眇默遵岐路，辛勤弊行役。\n云雁号相呼，林麕走自索。\n顾忆徇书剑，未尝安枕席。\n岂暇墨突黔，空持辽豕白。\n迷復期非远，归欤赏农隙。",
        "dynasty": "唐",
        "collection_info": null
    },
    {
        "uuid": "eca6110da03baed85fb9d81b5c42daad",
        "title": "湘中作",
        "author": "张九龄",
        "content": "湘流绕南岳，绝目转青青。\n怀禄未能已，瞻途屡所经。\n烟屿宜春望，林猿莫夜听。\n永路日多绪，孤舟天復冥。\n浮没从此去，嗟嗟劳我形。",
        "dynasty": "唐",
        "collection_info": null
    },
    {
        "uuid": "952ae3c89375b3b39dcff3cacc5416b3",
        "title": "彭蠡湖上",
        "author": "张九龄",
        "content": "沿涉经大湖，湖流多行泆。\n决晨趋北渚，逗浦已西日。\n所适虽淹旷，中流且闲逸。\n瑰诡良復多，感见乃非一。\n庐山直阳浒，孤石当阴术。\n一水云际飞，数峰湖心出。\n象类何交乣，形言岂深悉。\n且知皆自然，高下无相恤。",
        "dynasty": "唐",
        "collection_info": null
    },
    {
        "uuid": "0457d6c941f9a5749d985f5a1c501ae4",
        "title": "入庐山仰望瀑布水",
        "author": "张九龄",
        "content": "绝顶有悬泉，喧喧出烟杪。\n不知几时岁，但见无昏晓。\n闪闪青崖落，鲜鲜白日皎。\n洒流湿行云，溅沫惊飞鸟。\n雷吼何喷薄，箭驰入窈窕。\n昔闻山下蒙，今乃林峦表。\n物情有诡激，坤元曷纷矫。\n默然置此去，变化谁能了。",
        "dynasty": "唐",
        "collection_info": null
    },
    {
        "uuid": "43eec118235b43f4ac968d4ef7f0aeaa",
        "title": "出为豫章郡途次庐山东岩下",
        "author": "张九龄",
        "content": "兹山镇何所，乃在澄湖阴。\n下有蛟螭伏，上与虹蜺寻。\n灵仙未始旷，窟宅何其深。\n双阙出云峙，三宫入烟沈。\n攀崖犹昔境，种杏非旧林。\n想像终古迹，惆怅独往心。\n纷吾婴世网，数载忝朝簪。\n孤根自靡託，量力况不任。\n多谢周身防，常恐横议侵。\n岂匪鹓鸿列，惕如泉壑临。\n迨兹刺江郡，来此涤尘襟。\n有趣逢樵客，忘怀狎野禽。\n栖闲义未果，用拙欢在今。\n愿言答休命，归事丘中琴。",
        "dynasty": "唐",
        "collection_info": null
    },
    {
        "uuid": "1dbbf38fcde97f3c49c7fbabd84a8faf",
        "title": "巡属县道中作",
        "author": "张九龄",
        "content": "春令夙所奉，驾言遵此行。\n途中却郡掾，林下招村氓。\n至邑无纷剧，来人但欢迎。\n岂伊念邦政，尔实在时清。\n短才滥符竹，弱岁起柴荆。\n再入江村道，永怀山薮情。\n矧逢阳节献，默听时禽鸣。\n迹与素心别，感从幽思盈。\n流芳日不待，夙志蹇无成。\n知命且何欲，所图唯退耕。\n华簪极身泰，衰鬓惭木荣。\n苟得不可遂，吾其谢世婴。",
        "dynasty": "唐",
        "collection_info": null
    },
    {
        "uuid": "6ea5af16c98bd0b786b053717558a8d4",
        "title": "夏日奉使南海在道中作",
        "author": "张九龄",
        "content": "缅然万里露，赫曦三伏时。\n飞走逃深林，流烁恐生疵。\n行李岂无苦，而我方自怡。\n肃事诚在公，拜庆遂及私。\n展力惭浅效，衔恩感深慈。\n且欲汤火蹈，况无鬼神欺。\n朝发高山阿，夕济长江湄。\n秋瘴宁我毒，夏水胡不夷。\n信知道存者，但问心所之。\n吕梁有出入，乃觉非虚词。",
        "dynasty": "唐",
        "collection_info": null
    },
    {
        "uuid": "144d7cd4736dcfe1a6c484690ae79f47",
        "title": "巡按自灕水南行",
        "author": "张九龄",
        "content": "理棹虽云远，饮冰宁有惜。\n况乃佳山川，怡然傲潭石。\n奇峰岌前转，茂树隈中积。\n猿鸟声自呼，风泉气相激。\n目因诡容逆，心与清晖涤。\n纷吾谬执简，行郡将移檄。\n即事聊独欢，素怀岂兼适。\n悠悠咏靡盬，庶以穷日夕。",
        "dynasty": "唐",
        "collection_info": null
    },
    {
        "uuid": "854fac7a322a626026c1b2a767eb18b9",
        "title": "使还都湘东作",
        "author": "张九龄",
        "content": "仓庚昨归候，阳鸟今去时。\n感物遽如此，劳生安可思。\n养真无上格，图进岂前期。\n清节往来苦，壮容离别衰。\n盛明非不遇，弱操自云私。\n孤楫清川泊，征衣寒露滋。\n风朝津树落，日夕岭猿悲。\n牵役而无悔，坐愁秪自怡。\n当须报恩已，终尔谢尘缁。",
        "dynasty": "唐",
        "collection_info": null
    },
    {
        "uuid": "4f781f7d8ae90704fef3d58f6753a445",
        "title": "冬中至玉泉山寺属穷阴冰闭崖谷无色及仲春行县復往焉故有此作",
        "author": "张九龄",
        "content": "灵境信幽绝，芳时重暄妍。\n再来及兹胜，一遇非无缘。\n万木柔可结，千花敷欲然。\n松间鸣好鸟，竹下流清泉。\n石壁开精舍，金光照法筵。\n真空本自寂，假有聊相宣。\n復此灰心者，仍追巢顶禅。\n简书虽有畏，身世亦相捐。",
        "dynasty": "唐",
        "collection_info": null
    },
    {
        "uuid": "70c1f1de1285bec994e7e652a6f08509",
        "title": "郢城西北有大古冢数十观其封域多是楚时诸王而年代久远不復可识唯直西有樊妃冢因后人为植松柏故行路尽知之",
        "author": "张九龄",
        "content": "苹藻生南涧，蕙兰秀中林。\n嘉名有所在，芳气无幽深。\n楚子初逞志，樊妃尝献箴。\n能令更择士，非直罢从禽。\n旧国皆湮灭，先王亦莫寻。\n唯传贤媛陇，犹结后人心。\n牢落山川意，萧疎松柏阴。\n破墙时直上，荒径或斜侵。\n惠问终不绝，风流独至今。\n千春思窈窕，黄鸟復哀音。",
        "dynasty": "唐",
        "collection_info": null
    },
    {
        "uuid": "b02d5135bb54fe4e94f99fcc43ac8610",
        "title": "荆州作二首 一",
        "author": "张九龄",
        "content": "先达志其大，求意不约文。\n士伸在知己，已况仕于君。\n微诚夙所尚，细故不足云。\n时来忽易失，事往良难分。\n顾念凡近姿，焉欲殊常勋。\n亦以行则是，岂必素有闻。\n千虑且犹失，万绪何其纷。\n进士苟非党，免相安得羣。\n众口金可铄，孤心丝共棼。\n意忠仗朋信，语勇同败军。\n古剑徒有气，幽兰秪自熏。\n高秩向所忝，于义如浮云。",
        "dynasty": "唐",
        "collection_info": null
    },
    {
        "uuid": "9aed79fb05d654b43342b0fd7a67ff48",
        "title": "荆州作二首 二",
        "author": "张九龄",
        "content": "千载一遭遇，往贤所至难。\n问余奚为者，无阶忽上抟。\n明圣不世出，翼亮非苟安。\n崇高自有配，孤陋何足干。\n遇恩一时来，窃位三岁寒。\n谁谓诚不尽，知穷力亦殚。\n虽至负乘寇，初无挟术钻。\n浩荡出江湖，翻覆如波澜。\n心伤不材树，自念独飞翰。\n徇义在匹夫，报恩犹一餐。\n况乃山海泽，效无毫髮端。\n内讼已惭沮，积毁今摧残。\n胡为復惕息，伤鸟畏虚弹。",
        "dynasty": "唐",
        "collection_info": null
    },
    {
        "uuid": "d348b221d48938126ba1ff32eb9d83cf",
        "title": "在郡秋怀二首 一",
        "author": "张九龄",
        "content": "秋风入前林，萧瑟鸣高枝。\n寂寞游子思，寤叹何人知。\n宦成名不立，志存岁已驰。\n五十而无闻，古人深所疵。\n平生去外饰，直道如不羁。\n未得操割效，忽復寒暑移。\n物情自古然，身退毁亦随。\n悠悠沧江渚，望望白云涯。\n露下霜且降，泽中草离披。\n兰艾若不分，安用馨香为。",
        "dynasty": "唐",
        "collection_info": null
    },
    {
        "uuid": "4ebe6740083f8f8c418d4fee395ec897",
        "title": "在郡秋怀二首 二",
        "author": "张九龄",
        "content": "庭芜生白露，岁候感遐心。\n策蹇惭远途，巢枝思故林。\n小人恐致寇，终日如临深。\n鱼鸟好自逸，池笼安所钦。\n挂冠东都门，采蕨南山岑。\n议道诚愧昔，览分还惬今。\n怃然忧成老，空尔白头吟。",
        "dynasty": "唐",
        "collection_info": null
    },
    {
        "uuid": "f033df85cb6a8dc9f44d723cf291c2aa",
        "title": "忝官二十年尽在内职及为郡尝积恋因赋诗焉",
        "author": "张九龄",
        "content": "江流去朝宗，昼夜兹不舍。\n仲尼在川上，子牟存阙下。\n圣达有由然，孰是无心者。\n一郡苟能化，百城岂云寡。\n爱礼谁为羊，恋主吾犹马。\n感初时不载，思奋翼无假。\n闲宇常自闭，沈心何用写。\n揽衣步前庭，登陴临旷野。\n白水生迢递，清风寄潇洒。\n愿言采芳泽，终朝不盈把。",
        "dynasty": "唐",
        "collection_info": null
    },
    {
        "uuid": "0a6f8d4cc448d9b148c90b78fd0c594c",
        "title": "二弟宰邑南海见羣鴈南飞因成咏以寄",
        "author": "张九龄",
        "content": "鸿雁自北来，嗷嗷度烟景。\n常怀稻粱惠，岂惮江山永。\n小大每相从，羽毛当自整。\n双凫侣晨泛，独鹤参宵警。\n为我更南飞，因书至梅岭。",
        "dynasty": "唐",
        "collection_info": null
    },
    {
        "uuid": "24c56c8e861c16608b0c34a13619727c",
        "title": "将发还乡示诸弟",
        "author": "张九龄",
        "content": "岁阳亦颓止，林意日萧摵。\n云胡当此时，缅迈復为客。\n至爱孰能舍，名义来相迫。\n负德良不赀，输诚靡所惜。\n一木逢厦构，纤尘愿山益。\n无力主君恩，宁利客卿璧。\n去去荣归养，怃然叹行役。",
        "dynasty": "唐",
        "collection_info": null
    },
    {
        "uuid": "58ac2b7899ae0d53c690d6e4a95c0f3c",
        "title": "叙怀二首 一",
        "author": "张九龄",
        "content": "弱岁读羣史，抗迹追古人。\n被褐有怀玉，佩印从负薪。\n志合岂兄弟，道行无贱贫。\n孤根亦何赖，感激此为邻。",
        "dynasty": "唐",
        "collection_info": null
    },
    {
        "uuid": "ed4a51a4953d360d9ea975a6fb1946f1",
        "title": "叙怀二首 二",
        "author": "张九龄",
        "content": "晚节从卑秩，岐路良非一。\n既闻持两端，復见挟三术。\n木瓜诚有报，玉楮论无实。\n已矣直躬者，平生壮图失。\n去去勿重陈，归来茹芝朮。",
        "dynasty": "唐",
        "collection_info": null
    },
    {
        "uuid": "da7a442225ed7bb4ae2f2a47976fdd5a",
        "title": "题画山水障",
        "author": "张九龄",
        "content": "心累犹不尽，果为物外牵。\n偶因耳目好，復假丹青妍。\n尝抱野间意，而迫区中缘。\n尘事固已矣，秉意终不迁。\n良工适我愿，妙墨挥岩泉。\n变化合羣有，高深侔自然。\n置陈北堂上，仿像南山前。\n静无户庭出，行已兹地偏。\n萱草忧可树，合欢忿益蠲。\n所因本微物，况乃凭幽筌。\n言象会自泯，意色聊自宣。\n对玩有佳趣，使我心渺绵。",
        "dynasty": "唐",
        "collection_info": null
    },
    {
        "uuid": "fb09c4029f4deff26a149882dc4fd272",
        "title": "奉和圣制瑞雪篇",
        "author": "张九龄",
        "content": "万年春，三朝日，上御明台旅庭实。\n初瑞雪兮霏微，俄同云兮蒙密。\n此时骚切阴风生，先过金殿有余清。\n信宿婵娟飞雪度，能使玉人俱掩嫮。\n皓皓楼前月初白，纷纷陌上尘皆素。\n昨讶骄阳积数旬，始知和气待迎新。\n匪惟在人利，曾是扶天意。\n天意岂云遥，雪下不崇朝。\n皇情玩无斁，雪委方盈尺。\n草树纷早荣，京坻宛先积。\n君恩诚谓何，岁稔復人和。\n预数斯箱庆，应如此雪多。\n朝冕旒兮载悦，想籉笠兮农节。\n倚瑶琴兮或歌，续熏风兮瑞雪。\n福浸昌，应尤盛，瑞雪年年常感圣。\n愿以柏梁作，长为柳花咏。",
        "dynasty": "唐",
        "collection_info": null
    },
    {
        "uuid": "a1e440c614c7c6a58f31463170148043",
        "title": "奉和圣制温泉歌",
        "author": "张九龄",
        "content": "有时神物待圣人，去后汤还冷，来时树亦春。\n今兹十月自东归，羽斾逶迤上翠微。\n温谷葱葱佳气色，离宫奕奕叶光辉。\n临渭川，近天邑。\n浴日温泉復在兹，羣仙洞府那相及。\n吾君利物心，玄泽浸苍黔。\n渐渍神汤无疾苦，熏歌一曲感人深。",
        "dynasty": "唐",
        "collection_info": null
    },
    {
        "uuid": "af44f9b9e35da603cf8dcf797cc20991",
        "title": "南郊太尉酌献武舞作凯安之乐",
        "author": "张九龄",
        "content": "馨香惟后德，明命光天保。\n肃祀崇圣灵，陈信表黄道。\n玉戚初蹈厉，金匏既静好。\n介福何穰穰，精诚格穹昊。",
        "dynasty": "唐",
        "collection_info": null
    },
    {
        "uuid": "a193981d2a1e7bd65edf0a99001ac2e0",
        "title": "奉和圣制经孔子旧宅",
        "author": "张九龄",
        "content": "孔门太山下，不见登封时。\n徒有先王法，今为明主思。\n恩加万乘幸，礼致一牢祠。\n旧宅千年外，光华空在兹。",
        "dynasty": "唐",
        "collection_info": null
    },
    {
        "uuid": "dc2e9244c35d01da41398e5180370ca0",
        "title": "奉和圣制次琼岳韵",
        "author": "张九龄",
        "content": "山祗亦望幸，云雨见灵心。\n岳馆逢朝霁，关门解宿阴。\n咸京天上近，清渭日边临。\n我武因冬狩，何言是即禽。",
        "dynasty": "唐",
        "collection_info": null
    },
    {
        "uuid": "4c731f3b4e69b89df798250383712d17",
        "title": "奉和圣制送李尚书入蜀",
        "author": "张九龄",
        "content": "眷言感忠义，何有间山川。\n徇节今如此，离情空復然。\n皇心在勤恤，德泽委昭宣。\n周月成功后，明年或劳还。",
        "dynasty": "唐",
        "collection_info": null
    },
    {
        "uuid": "41276c02b5f5ad14330936d3b186c731",
        "title": "奉和圣制初出洛城",
        "author": "张九龄",
        "content": "东土淹龙驾，西人望翠华。\n山川祗询物，宫观岂为家。\n十月回星斗，千官捧日车。\n洛阳无怨思，巡幸更非赊。",
        "dynasty": "唐",
        "collection_info": null
    },
    {
        "uuid": "4ac1d1e5e4e4e0da2f50449c90e470d4",
        "title": "奉和圣制途次陕州作",
        "author": "张九龄",
        "content": "驰道当河陕，陈诗问国风。\n川原三晋别，襟带两京同。\n后殿函关尽，前旌阙塞通。\n行看洛阳陌，光景丽天中。",
        "dynasty": "唐",
        "collection_info": null
    },
    {
        "uuid": "9d2a9dd4697f3013ee2666a228d038b5",
        "title": "勅赐宁王池宴",
        "author": "张九龄",
        "content": "贤王有池馆，明主赐春游。\n淑气林间发，恩光水上浮。\n徒惭和鼎地，终谢巨川舟。\n皇泽空如此，轻生莫可酬。",
        "dynasty": "唐",
        "collection_info": null
    },
    {
        "uuid": "ad5e7c3ce9b53246c02b3b277ae2c65e",
        "title": "天津桥东旬宴得歌字韵",
        "author": "张九龄",
        "content": "清洛象天河，东流形胜多。\n朝来逢宴喜，春尽却妍和。\n泉鲔欢时跃，林莺醉裏歌。",
        "dynasty": "唐",
        "collection_info": null
    },
    {
        "uuid": "3d3f74134cfd9bcf921a98e88d58b348",
        "title": "上阳水窗旬宴得移字韵",
        "author": "张九龄",
        "content": "河汉非应到，汀洲忽在斯。\n仍逢帝乐下，如逐海槎窥。\n春赏时将换，皇恩岁不移。\n今朝游宴所，莫比天泉池。",
        "dynasty": "唐",
        "collection_info": null
    },
    {
        "uuid": "2ba1c20047ebcde43aeb9bfff472d64d",
        "title": "折杨柳",
        "author": "张九龄",
        "content": "纤纤折杨柳，持此寄情人。\n一枝何足贵，怜是故园春。\n迟景那能久，芳菲不及新。\n更愁征戍客，容鬓老边尘。",
        "dynasty": "唐",
        "collection_info": null
    },
    {
        "uuid": "b9ce04ec0def18b3e2f2351c4b4ba20b",
        "title": "剪綵",
        "author": "张九龄",
        "content": "姹女矜容色，为花不让春。\n既争芳意早，谁待物华真。\n叶作参差发，枝从点缀新。\n自然无限态，长在艳阳晨。",
        "dynasty": "唐",
        "collection_info": null
    },
    {
        "uuid": "66d05cb23e3372a311aa37a0e2b9a97f",
        "title": "和崔黄门寓直夜听蝉之作",
        "author": "张九龄",
        "content": "蝉嘶玉树枝，向夕惠风吹。\n幸入连宵听，应缘饮露知。\n思深秋欲近，声静夜相宜。\n不是黄金饰，清香徒尔为。",
        "dynasty": "唐",
        "collection_info": null
    },
    {
        "uuid": "b3c71cbfff045b67adfe6baa346d656f",
        "title": "和姚令公从幸温汤喜雪",
        "author": "张九龄",
        "content": "万乘飞黄马，千金狐白裘。\n正逢银霰积，如向玉京游。\n瑞色铺驰道，花文拂綵旒。\n还闻吉甫颂，不共郢歌俦。",
        "dynasty": "唐",
        "collection_info": null
    },
    {
        "uuid": "27f1cb461f02f92854f96919022b45ca",
        "title": "立春日晨起对积雪",
        "author": "张九龄",
        "content": "忽对林亭雪，瑶华处处开。\n今年迎气始，昨夜伴春回。\n玉润窗前竹，花繁院裏梅。\n东郊斋祭所，应见五神来。",
        "dynasty": "唐",
        "collection_info": null
    },
    {
        "uuid": "da0513a44ee045b21b9b6a3e398cd46c",
        "title": "三月三日申王园亭宴集",
        "author": "张九龄",
        "content": "稽亭追往事，睢苑胜前闻。\n飞阁凌芳树，华池落綵云。\n藉草人留酌，衔花鸟赴羣。\n向来同赏处，惟恨碧林曛。",
        "dynasty": "唐",
        "collection_info": null
    },
    {
        "uuid": "84018de9f20144e759172393b5d13e80",
        "title": "三月三日登龙山",
        "author": "张九龄",
        "content": "伊川与灞津，今日祓除人。\n岂似龙山上，还同湘水滨。\n衰颜忧更老，淑景望非春。\n禊饮岂吾事，聊将偶俗尘。",
        "dynasty": "唐",
        "collection_info": null
    },
    {
        "uuid": "134d219764ddb5475d7219e7c6b8252d",
        "title": "和王司马折梅寄京邑昆弟",
        "author": "张九龄",
        "content": "离别念同嬉，芬荣欲共持。\n独攀南国树，遥寄北风时。\n林惜迎春早，花愁去日迟。\n还闻折梅处，更有棣华诗。",
        "dynasty": "唐",
        "collection_info": null
    },
    {
        "uuid": "959f9bd49443d960dca8e4cc9d6b0023",
        "title": "晚霁登王六东阁",
        "author": "张九龄",
        "content": "试上江楼望，初逢山雨晴。\n连空青嶂合，向晚白云生。\n彼美要殊观，萧条见远情。\n情来不可极，日暮水流清。",
        "dynasty": "唐",
        "collection_info": null
    },
    {
        "uuid": "483b45cb670b5881d8f4086705f5e29e",
        "title": "苏侍郎紫薇庭各赋一物得芍药",
        "author": "张九龄",
        "content": "仙禁生红药，微芳不自持。\n幸因清切地，还遇艳阳时。\n名见桐君箓，香闻郑国诗。\n孤根若可用，非直爱华滋。",
        "dynasty": "唐",
        "collection_info": null
    },
    {
        "uuid": "9b0b43cc3aa5d689c684a5cd4d999ed6",
        "title": "和黄门卢侍御咏竹",
        "author": "张九龄",
        "content": "清切紫庭垂，葳蕤防露枝。\n色无玄月变，声有惠风吹。\n高节人相重，虚心世所知。\n凤皇佳可食，一去一来仪。",
        "dynasty": "唐",
        "collection_info": null
    },
    {
        "uuid": "66f08457e2f245be39fe862ce6dce116",
        "title": "和韦尚书答梓州兄南亭宴集",
        "author": "张九龄",
        "content": "棠棣闻余兴，乌衣有旧游。\n门前杜城陌，池上曲江流。\n暇日尝繁会，清风咏阻修。\n始知西峙岳，同气此相求。",
        "dynasty": "唐",
        "collection_info": null
    },
    {
        "uuid": "d4cb99dc652edc84d244ebf0d6c6068d",
        "title": "答陈拾遗赠竹簪",
        "author": "张九龄",
        "content": "与君尝此志，因物復知心。\n遗我龙钟节，非无玳瑁簪。\n幽素宜相重，雕华岂所任。\n为君安首饰，怀此代兼金。",
        "dynasty": "唐",
        "collection_info": null
    },
    {
        "uuid": "44fa0c6e19280700b4a8a7a78485e927",
        "title": "赠澧阳韦明府",
        "author": "张九龄",
        "content": "君有百炼刃，堪断七重犀。\n谁开太阿匣，持割武城鸡。\n竟与尚书佩，遥应天子提。\n何时遇操宰，当使玉如泥。",
        "dynasty": "唐",
        "collection_info": null
    },
    {
        "uuid": "59c8624ada028ac6f378f24d6b821f6c",
        "title": "在洪州答綦毋学士",
        "author": "张九龄",
        "content": "旬雨不愆期，由来自若时。\n尔无言郡政，吾岂欲天欺。\n常念涓尘益，惟欢草树滋。\n课成非所拟，人望在东菑。",
        "dynasty": "唐",
        "collection_info": null
    },
    {
        "uuid": "12d5ad68968d8246dd1811b21523e1b6",
        "title": "酬王六霁后书怀见示",
        "author": "张九龄",
        "content": "云雨俱行罢，江天已洞开。\n炎氛霁后灭，边绪望中来。\n作骥君垂耳，为鱼我曝鳃。\n更怜湘水赋，还是洛阳才。",
        "dynasty": "唐",
        "collection_info": null
    },
    {
        "uuid": "8abae629d3b0d74fe670a7fb9650a44a",
        "title": "酬王六寒朝见诒",
        "author": "张九龄",
        "content": "贾生流寓日，扬子寂寥时。\n在物多相背，唯君独见思。\n渔为江上曲，雪作郢中词。\n忽枉兼金讯，长怀伐木诗。",
        "dynasty": "唐",
        "collection_info": null
    },
    {
        "uuid": "a2bb49eaca2cc29351e2c7b3560dc8aa",
        "title": "林亭咏",
        "author": "张九龄",
        "content": "穿筑非求丽，幽闲欲寄情。\n偶怀因壤石，真意在蓬瀛。\n苔益山文古，池添竹气清。\n从兹果萧散，无事亦无营。",
        "dynasty": "唐",
        "collection_info": null
    },
    {
        "uuid": "dfa9bbcab8077330a866918c0f419afb",
        "title": "晨出郡舍林下",
        "author": "张九龄",
        "content": "晨兴步北林，萧散一开襟。\n復见林上月，娟娟犹未沈。\n片云自孤远，丛篠亦清深。\n无事由来贵，方知物外心。",
        "dynasty": "唐",
        "collection_info": null
    },
    {
        "uuid": "184cd878ee4a6962c5dfdc9705e370f2",
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 一",
        "author": "张九龄",
        "content": "场藿已成岁，园葵亦向阳。\n兰时独不偶，露节渐无芳。\n旨异菁为蓄，甘非蔗有浆。\n人多利一饱，谁復惜馨香。",
        "dynasty": "唐",
        "collection_info": null
    },
    {
        "uuid": "85c253719145cc9319f3eb67f95fbc83",
        "title": "园中时蔬尽皆锄理唯秋兰数本委而不顾彼虽一物有足悲者遂赋二章 二",
        "author": "张九龄",
        "content": "幸得不锄去，孤苗守旧根。\n无心羡旨蓄，岂欲近名园。\n遇赏宁充佩，为生莫碍门。\n幽林芳意在，非是为人论。",
        "dynasty": "唐",
        "collection_info": null
    },
    {
        "uuid": "da9cc79e870b76a6edde80d449dc097c",
        "title": "林亭寓言",
        "author": "张九龄",
        "content": "林居逢岁晏，遇物使情多。\n蘅茝不时与，芬荣奈汝何。\n更怜篱下菊，无如松上萝。\n因依自有命，非是隔阳和。",
        "dynasty": "唐",
        "collection_info": null
    },
    {
        "uuid": "8e75801063f84a57084d46d48f0e8817",
        "title": "送使广州",
        "author": "张九龄",
        "content": "家在湘源住，君今海峤行。\n经过正中道，相送倍为情。\n心逐书邮去，形随世网婴。\n因声谢远别，缘义不缘名。",
        "dynasty": "唐",
        "collection_info": null
    },
    {
        "uuid": "01d4fce81833d209d4024e69c9ffd2c6",
        "title": "送姚评事入蜀各赋一物得卜肆",
        "author": "张九龄",
        "content": "蜀严化已久，沈冥空所思。\n尝闻卖卜处，犹忆下帘时。\n驱传应经此，怀贤倘问之。\n归来说往事，历历偶心期。",
        "dynasty": "唐",
        "collection_info": null
    },
    {
        "uuid": "a7a3a0bd67f48b2253ceb21171d50e77",
        "title": "送窦校书见饯得云中辨江树",
        "author": "张九龄",
        "content": "江水天连色，无涯净野氛。\n微明岸傍树，凌乱渚前云。\n举棹形徐转，登舻意渐分。\n渺茫从此去，空復惜离羣。",
        "dynasty": "唐",
        "collection_info": null
    },
    {
        "uuid": "48981333a3bf6ac21cbe7e4c7c0eb295",
        "title": "饯王司马入计同用洲字",
        "author": "张九龄",
        "content": "元僚行上计，举饯出林丘。\n忽望题舆远，空思解榻游。\n别筵铺柳岸，征棹倚芦洲。\n独叹湘江水，朝宗向北流。",
        "dynasty": "唐",
        "collection_info": null
    },
    {
        "uuid": "8aefe7c72b7ab9f69023486ae98306a8",
        "title": "东湖临泛饯王司马",
        "author": "张九龄",
        "content": "南土秋虽半，东湖草未黄。\n聊乘风日好，来泛芰荷香。\n兰棹无劳速，菱歌不厌长。\n忽怀京洛去，难与共清光。",
        "dynasty": "唐",
        "collection_info": null
    },
    {
        "uuid": "54f803f65ebb9a6d284cdeacb509d901",
        "title": "饯济阴梁明府各探一物得荷叶",
        "author": "张九龄",
        "content": "荷叶生幽渚，芳华信在兹。\n朝朝空此地，采采欲因谁。\n但恐星霜改，还将蒲稗衰。\n怀君美人别，聊以赠心期。",
        "dynasty": "唐",
        "collection_info": null
    },
    {
        "uuid": "6b900e582c8d15dab8aca0b7b5561815",
        "title": "饯陈学士还江南同用征字",
        "author": "张九龄",
        "content": "荷莜旋江澳，衔杯饯霸陵。\n别前林鸟息，归处海烟凝。\n风土乡情接，云山客念凭。\n圣朝岩穴选，应待鹤书征。",
        "dynasty": "唐",
        "collection_info": null
    },
    {
        "uuid": "783719a26ad0951f2799f5a6f45a198a",
        "title": "通化门外送别",
        "author": "张九龄",
        "content": "屡别容华改，长愁意绪微。\n义将私爱隔，情与故人归。\n薄宦无时赏，劳生有事机。\n离魂今夕梦，先绕旧林飞。",
        "dynasty": "唐",
        "collection_info": null
    },
    {
        "uuid": "a7b14219838915e265a8167416790eb9",
        "title": "送杨道士往天台",
        "author": "张九龄",
        "content": "鬼谷还成道，天台去学仙。\n行应松子化，留与世人传。\n此地烟波远，何时羽驾旋？当须一把袂，城郭共依然。",
        "dynasty": "唐",
        "collection_info": null
    },
    {
        "uuid": "fb84d8125c24677b7cb4392dba5eaca3",
        "title": "送杨府李功曹",
        "author": "张九龄",
        "content": "平生属良友，结绶望光辉。\n何知人事拙，相与宦情非。\n别路穿林尽，征帆际海归。\n居然已多意，况復两乡违。",
        "dynasty": "唐",
        "collection_info": null
    },
    {
        "uuid": "05a21c9517b197f4e95baf196e12bca5",
        "title": "送宛句赵少府",
        "author": "张九龄",
        "content": "解巾行作吏，尊酒谢离居。\n修竹含清景，华池澹碧虚。\n地将幽兴惬，人与旧游疎。\n林下纷相送，多逢长者车。",
        "dynasty": "唐",
        "collection_info": null
    },
    {
        "uuid": "7446417e5ed7b289fb2a9791664e4a71",
        "title": "送韦城李少府",
        "author": "张九龄",
        "content": "送客南昌尉，离亭西候春。\n野花看欲尽，林鸟听犹新。\n别酒青门路，归轩白马津。\n相知无远近，万里尚为邻。",
        "dynasty": "唐",
        "collection_info": null
    },
    {
        "uuid": "47cdbb084a5b10c2a89d370dfae747e8",
        "title": "送苏主簿赴偃师",
        "author": "张九龄",
        "content": "我与文雄别，胡然邑吏归。\n贤人安下位，鸷鸟欲卑飞。\n激节轻华冕，移官徇綵衣。\n羡君行乐处，从此拜庭闱。",
        "dynasty": "唐",
        "collection_info": null
    },
    {
        "uuid": "19991a982b21e15c4d30a3553458cdbd",
        "title": "送广州周判官",
        "author": "张九龄",
        "content": "海郡雄蛮落，津亭壮越台。\n城隅百雉映，水曲万家开。\n里树桄榔出，时禽翡翠来。\n观风犹未尽，早晚使车回。",
        "dynasty": "唐",
        "collection_info": null
    },
    {
        "uuid": "95af67cd1d7ef52b25adf759073e7e2c",
        "title": "郡江南上别孙侍御",
        "author": "张九龄",
        "content": "云嶂天涯尽，川途海县穷。\n何言此地僻，忽与故人同。\n身负邦君弩，情纡御史骢。\n王程不我驻，离思逐秋风。",
        "dynasty": "唐",
        "collection_info": null
    },
    {
        "uuid": "9bf3c2d6dff5cd866e76da8701033047",
        "title": "道逢北使题赠京邑亲知",
        "author": "张九龄",
        "content": "征骖稍靡靡，去国方迟迟。\n路遶南登岸，情摇北上旗。\n故人怜别日，旅雁逐归时。",
        "dynasty": "唐",
        "collection_info": null
    },
    {
        "uuid": "75c7f0ecfbb53a99641b130f51f21faf",
        "title": "江上使风呈裴宣州耀卿",
        "author": "张九龄",
        "content": "江路与天连，风帆何淼然。\n遥林浪出没，孤舫鸟联翩。\n常爱千钧重，深思万事捐。\n报恩非徇禄，还逐贾人船。",
        "dynasty": "唐",
        "collection_info": null
    },
    {
        "uuid": "5a53003c1fbf34b8b91d2cd178a9c803",
        "title": "溪行寄王震",
        "author": "张九龄",
        "content": "山气朝来爽，溪流日向清。\n远心何处惬，闲棹此中行。\n丛桂林间待，羣鸥水上迎。\n徒然适我愿，幽独为谁情。",
        "dynasty": "唐",
        "collection_info": null
    },
    {
        "uuid": "199a90ed08c6458818c93aa2ba3c3ca6",
        "title": "自豫章南还江上作",
        "author": "张九龄",
        "content": "归去南江水，磷磷见底清。\n转逢空阔处，聊洗滞留情。\n浦树遥如待，江鸥近若迎。\n津途别有趣，况乃濯吾缨。",
        "dynasty": "唐",
        "collection_info": null
    },
    {
        "uuid": "ee443898c84928593cf1e5c5321d5164",
        "title": "将至岳阳有怀赵二",
        "author": "张九龄",
        "content": "湘岸多深林，青冥昼结阴。\n独无谢客赏，况復贾生心。\n草色虽云发，天光或未临。\n江潭非所遇，为尔白头吟。",
        "dynasty": "唐",
        "collection_info": null
    },
    {
        "uuid": "db26590873b90cf9092c1c58f5cee2df",
        "title": "使还湘水",
        "author": "张九龄",
        "content": "归舟宛何处，正值楚江平。\n夕逗烟村宿，朝缘浦树行。\n于役已弥岁，言旋今惬情。\n乡郊尚千里，流目夏云生。",
        "dynasty": "唐",
        "collection_info": null
    },
    {
        "uuid": "e40429b7da090a6f7e5f002bb0e1e622",
        "title": "初发道中寄远",
        "author": "张九龄",
        "content": "日夜乡山远，秋风復此时。\n旧闻胡马思，今听楚猿悲。\n念别朝昏苦，怀归岁月迟。\n壮图空不息，常恐髮如丝。",
        "dynasty": "唐",
        "collection_info": null
    },
    {
        "uuid": "c144d8d2c4ab4e0f153083dcdd4e58f5",
        "title": "自湘水南行",
        "author": "张九龄",
        "content": "落日摧行舫，逶迤洲渚间。\n虽云有物役，乘此更休闲。\n暝色生前浦，清晖发近山。\n中流澹容与，唯爱鸟飞还。",
        "dynasty": "唐",
        "collection_info": null
    },
    {
        "uuid": "a027c1b3ce7d12e1aae75bdaf542d355",
        "title": "初入湘中有喜",
        "author": "张九龄",
        "content": "征鞍穷郢路，归棹入湘流。\n望鸟唯贪疾，闻猿亦罢愁。\n两边枫作岸，数处橘为洲。\n却记从来意，翻疑梦裏游。",
        "dynasty": "唐",
        "collection_info": null
    },
    {
        "uuid": "ce398cd531d2668f4772d661c36b1691",
        "title": "耒阳溪夜行",
        "author": "张九龄",
        "content": "乘夕棹归舟，缘源路转幽。\n月明看岭树，风静听溪流。\n岚气船间入，霜华衣上浮。\n猿声虽此夜，不是别家愁。",
        "dynasty": "唐",
        "collection_info": null
    },
    {
        "uuid": "f5c0ea31d4a791219df86997ba4cf776",
        "title": "江上",
        "author": "张九龄",
        "content": "长林何缭绕，远水復悠悠。\n尽日余无见，为心那不愁。\n忆将亲爱别，行为主恩酬。\n感激空如此，芳时屡已遒。",
        "dynasty": "唐",
        "collection_info": null
    },
    {
        "uuid": "a425042f0072a34c504b6b059a6a9126",
        "title": "自彭蠡湖初入江",
        "author": "张九龄",
        "content": "江岫殊空阔，云烟处处浮。\n上来羣噪鸟，中去独行舟。\n牢落谁相顾，逶迤日自愁。\n更将心问影，于役復何求。",
        "dynasty": "唐",
        "collection_info": null
    },
    {
        "uuid": "c6dc58bb597ed1f48a5f9b351c81e754",
        "title": "赴使泷峡",
        "author": "张九龄",
        "content": "溪路日幽深，寒空入两嵚。\n霜清百丈水，风落万重林。\n夕鸟联归翼，秋猿断去心。\n别离多远思，况乃岁方阴。",
        "dynasty": "唐",
        "collection_info": null
    },
    {
        "uuid": "2fa5734090eb161a1a8ce2b9c312c50b",
        "title": "湖口望庐山瀑布泉",
        "author": "张九龄",
        "content": "万丈洪泉落，迢迢半紫氛。\n奔飞流杂树，洒落出重云。\n日照虹蜺似，天清风雨闻。\n灵山多秀色，空水共氤氲。",
        "dynasty": "唐",
        "collection_info": null
    },
    {
        "uuid": "12bc15ea38b365e160cf3e20c5c82d7a",
        "title": "浈阳峡",
        "author": "张九龄",
        "content": "行舟傍越岑，窈窕越溪深。\n水闇先秋冷，山晴当昼阴。\n重林间五色，对壁耸千寻。\n惜此生遐远，谁知造化心。",
        "dynasty": "唐",
        "collection_info": null
    },
    {
        "uuid": "159db5062f5d40044e275ba208ffe7ff",
        "title": "使至广州",
        "author": "张九龄",
        "content": "昔年尝不调，兹地亦邅回。\n本谓双凫少，何知驷马来。\n人非汉使橐，郡是越王台。\n去去虽殊事，山川长在哉。",
        "dynasty": "唐",
        "collection_info": null
    },
    {
        "uuid": "e78bdd617c3a10e763535f0524760a89",
        "title": "春江晚景",
        "author": "张九龄",
        "content": "江林多秀发，云日復相鲜。\n征路那逢此，春心益渺然。\n兴来秪自得，佳气莫能传。\n薄暮津亭下，余花满客船。",
        "dynasty": "唐",
        "collection_info": null
    },
    {
        "uuid": "5a0f219a81db0cd7f70c3c8817b18794",
        "title": "与王六履震广州津亭晓望",
        "author": "张九龄",
        "content": "明发临前渚，寒来净远空。\n水纹天上碧，日气海边红。\n景物纷为异，人情赖此同。\n乘槎自有适，非欲破长风。",
        "dynasty": "唐",
        "collection_info": null
    },
    {
        "uuid": "68c6b9745bdfcb004c15149b15d99b99",
        "title": "初发曲江溪中",
        "author": "张九龄",
        "content": "溪流清且深，松石復阴临。\n正尔可嘉处，胡为无赏心。\n我由不忍别，物亦有缘侵。\n自匪常行迈，谁能知此音。",
        "dynasty": "唐",
        "collection_info": null
    },
    {
        "uuid": "25ae52e4692ac6ab7810324381f1f15f",
        "title": "旅宿淮阳亭口号",
        "author": "张九龄",
        "content": "日暮荒亭上，悠悠旅思多。\n故乡临桂水，今夜渺星河。\n暗草霜华发，空亭雁影过。\n兴来谁与晤，劳者自为歌。",
        "dynasty": "唐",
        "collection_info": null
    },
    {
        "uuid": "da5aa3e54779ca12f8f44bc7dc092edf",
        "title": "望月怀远",
        "author": "张九龄",
        "content": "海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。",
        "dynasty": "唐",
        "collection_info": null
    },
    {
        "uuid": "8b2bee1daacae71323d53eac290dba4e",
        "title": "秋夕望月",
        "author": "张九龄",
        "content": "清逈江城月，流光万里同。\n所思如梦裏，相望在庭中。\n皎洁青苔露，萧条黄叶风。\n含情不得语，频使桂华空。",
        "dynasty": "唐",
        "collection_info": null
    },
    {
        "uuid": "1dd62e12da365e7b51b5fdbade1d4307",
        "title": "咏燕",
        "author": "张九龄",
        "content": "海燕何微眇，乘春亦蹔来。\n岂知泥滓贱，秪见玉堂开。\n绣户时双入，华轩日几回。\n无心与物竞，鹰隼莫相猜。",
        "dynasty": "唐",
        "collection_info": null
    },
    {
        "uuid": "ae21dadd0c2c703bfe9a3e7bed7fd7e7",
        "title": "故刑部李尚书荆谷山集会",
        "author": "张九龄",
        "content": "尝闻继老耼，身退道弥耽。\n结宇倚青壁，疎泉喷碧潭。\n苔石随人古，烟花寄酒酣。\n山光纷向夕，归兴杜城南。",
        "dynasty": "唐",
        "collection_info": null
    },
    {
        "uuid": "ee25d71de3744180788be5506b1da5e4",
        "title": "戏题春意",
        "author": "张九龄",
        "content": "一作江南守，江林三四春。\n相鸣不及鸟，相乐喜关人。\n日守朱丝直，年催华髮新。\n淮阳秪有卧，持此度芳辰。",
        "dynasty": "唐",
        "collection_info": null
    },
    {
        "uuid": "159f452bec44f3e44b3633a9a018f1a8",
        "title": "庭梅咏",
        "author": "张九龄",
        "content": "芳意何能早，孤荣亦自危。\n更怜花蔕弱，不受岁寒移。\n朝雪那相妬，阴风已屡吹。\n馨香虽尚尔，飘荡復谁知。",
        "dynasty": "唐",
        "collection_info": null
    },
    {
        "uuid": "c55fefba1f59aa70c96d4605544ca1f4",
        "title": "听筝",
        "author": "张九龄",
        "content": "端居正无绪，那復发秦筝。\n纤指传新意，繁絃起怨情。\n悠扬思欲绝，掩抑态还生。\n岂是声能感，人心自不平。",
        "dynasty": "唐",
        "collection_info": null
    },
    {
        "uuid": "d34b68624293fdc0d77df6236b541951",
        "title": "初秋忆金均两弟",
        "author": "张九龄",
        "content": "江渚秋风至，他乡离别心。\n孤云愁自远，一叶感何深。\n忧喜尝同域，飞鸣忽异林。\n青山西北望，堪作白头吟。",
        "dynasty": "唐",
        "collection_info": null
    },
    {
        "uuid": "c0ad1367d0b8e1c41ea8840dd61241a1",
        "title": "秋怀",
        "author": "张九龄",
        "content": "感惜芳时换，谁知客思悬。\n忆随鸿向暖，愁学马思边。\n留滞机还息，纷拏网自牵。",
        "dynasty": "唐",
        "collection_info": null
    },
    {
        "uuid": "45cf5c49746664ec6c841ab3f2613cd3",
        "title": "故刑部李尚书挽词三首 一",
        "author": "张九龄",
        "content": "仙宗出赵北，相业起山东。\n明德尝为礼，嘉谋屡作忠。\n论经白虎殿，献赋甘泉宫。\n与善今何在？苍生望已空。",
        "dynasty": "唐",
        "collection_info": null
    },
    {
        "uuid": "ce13e4dc9b3e8de1eb4b4ee23018e0ac",
        "title": "故刑部李尚书挽词三首 二",
        "author": "张九龄",
        "content": "宿昔三台践，荣华驷马归。\n印从青琐拜，翰入紫宸挥。\n题剑恩方重，藏舟事已非。\n龙门不可望，感激涕沾衣。",
        "dynasty": "唐",
        "collection_info": null
    },
    {
        "uuid": "35aaf31dd86c163c0661213849fe25eb",
        "title": "故刑部李尚书挽词三首 三",
        "author": "张九龄",
        "content": "永叹常山宝，沈埋京兆阡。\n同盟会五月，华表记千年。\n渺漫野中草，微茫空裏烟。\n共悲人事绝，唯对杜陵田。",
        "dynasty": "唐",
        "collection_info": null
    },
    {
        "uuid": "c45b4d8eb6966eca3ac596dd134d25f8",
        "title": "故徐州刺史赠吏部侍郎苏公挽歌词三首 一",
        "author": "张九龄",
        "content": "韦玄方继相，荀爽復齐名。\n在贵兼天爵，能贤出世卿。\n学闻金马诏，神见玉人清。\n藏壑今如此，为山遂不成。",
        "dynasty": "唐",
        "collection_info": null
    },
    {
        "uuid": "8217a35b786892378ae533e6e00f4015",
        "title": "故徐州刺史赠吏部侍郎苏公挽歌词三首 二",
        "author": "张九龄",
        "content": "相如只谢病，子敬忽云亡。\n岂悟瑶台雪，分雕玉树行。\n清规留草议，故事在封章。\n本谓山公启，而今殁始扬。",
        "dynasty": "唐",
        "collection_info": null
    },
    {
        "uuid": "0e9ffc41a8355551948b643aa8ca2726",
        "title": "故徐州刺史赠吏部侍郎苏公挽歌词三首 三",
        "author": "张九龄",
        "content": "返葬长安陌，秋风箫鼓悲。\n奈何相送者，不是平生时。\n寒影催年急，哀歌助晚迟。\n宁知建旟罢，丹旐向京师。",
        "dynasty": "唐",
        "collection_info": null
    },
    {
        "uuid": "429334f853c43fcd1790a81c0ca83ad7",
        "title": "故荥阳君苏氏挽歌词三首 一",
        "author": "张九龄",
        "content": "门绪公侯列，嫔风诗礼行。\n松萝方有寄，桃李忽无成。\n剑去双龙别，雏哀九凤鸣。\n何言峄山树，还似半心生。",
        "dynasty": "唐",
        "collection_info": null
    },
    {
        "uuid": "9c11f5ad30db30e79e1304d778ea001e",
        "title": "故荥阳君苏氏挽歌词三首 二",
        "author": "张九龄",
        "content": "永叹芳魂断，行看草露滋。\n二宗荣盛日，千古别离时。\n竟罢生刍赠，空留画扇悲。",
        "dynasty": "唐",
        "collection_info": null
    },
    {
        "uuid": "5f54611f6af309216243b10212769ad8",
        "title": "故荥阳君苏氏挽歌词三首 三",
        "author": "张九龄",
        "content": "缟服纷相送，玄扃翳不开。\n更悲泉火灭，徒见柳车回。\n旧室容衣奠，新茔拱树栽。\n唯应月照簟，潘岳此时哀。",
        "dynasty": "唐",
        "collection_info": null
    },
    {
        "uuid": "bc6f3eb9ffe221b025e3d46bea81b842",
        "title": "眉州康司马挽歌词",
        "author": "张九龄",
        "content": "家受专门学，人称入室贤。\n刘桢徒有气，管辂独无年。\n谪去长沙国，魂归京兆阡。\n从兹匣中劒，埋没罢衝天。",
        "dynasty": "唐",
        "collection_info": null
    },
    {
        "uuid": "6be3fb7b9473978890de5a008a7ba0f1",
        "title": "奉和圣制早发三乡山行",
        "author": "张九龄",
        "content": "羽衞森森西向秦，山川历历在清晨。\n晴云稍卷寒岩树，宿雨能销御路尘。\n圣德由来合天道，灵符即此应时巡。\n遗贤一一皆羁致，犹欲高深访隐沦。",
        "dynasty": "唐",
        "collection_info": null
    },
    {
        "uuid": "f80135f8ffa362f8be6c272c49b8143e",
        "title": "奉和圣制龙池篇",
        "author": "张九龄",
        "content": "天启神龙生碧泉，泉水灵源浸迤延。\n飞龙已向珠潭出，积水仍将银汉连。\n岸傍花柳看胜画，浦上楼台问是仙。\n我后元符从此得，方为万岁寿图川。",
        "dynasty": "唐",
        "collection_info": null
    },
    {
        "uuid": "70a23a0485a7c1904360dadcd1ff24f1",
        "title": "奉和圣制南郊礼毕酺宴",
        "author": "张九龄",
        "content": "配天昭圣业，率土庆辉光。\n春发三条路，酺开百戏场。\n流恩均庶品，纵观聚康庄。\n妙舞来平乐，新声出建章。\n分曹日抱戴，赴节凤归昌。\n幸奏承云乐，同晞湛露阳。\n气和皆有感，泽厚自无疆。\n饱德君臣醉，连歌奉柏梁。",
        "dynasty": "唐",
        "collection_info": null
    },
    {
        "uuid": "23478c57dd15158fd8e96237c84179cb",
        "title": "奉和圣制早渡蒲津关",
        "author": "张九龄",
        "content": "魏武中流处，轩皇问道回。\n长堤春树发，高掌曙云开。\n龙负王舟渡，人占仙气来。\n河津会日月，天仗役风雷。\n东顾重关尽，西驰万国陪。\n还闻股肱郡，元首咏康哉。",
        "dynasty": "唐",
        "collection_info": null
    },
    {
        "uuid": "0d1bf61de7a2e0935d4eac5005b20800",
        "title": "奉和圣制同二相南出雀鼠谷",
        "author": "张九龄",
        "content": "设险诸侯地，承平圣主巡。\n东君朝二月，南斾拥三辰。\n寒出重关尽，年随行漏新。\n瑞云丛捧日，芳树曲迎春。\n舞咏先驰道，恩华及从臣。\n汾川花鸟意，併奉属车尘。",
        "dynasty": "唐",
        "collection_info": null
    },
    {
        "uuid": "b36b6b333722d97f40573e656503cda5",
        "title": "奉和圣制经河上公庙",
        "author": "张九龄",
        "content": "昔者河边叟，谁知隐与仙。\n姓名终不识，章句此空传。\n迹为坐忘晦，言犹强着诠。\n精灵竟何所，祠宇独依然。\n道在纡宸睠，风行动睿篇。\n从兹化天下，清净復何先。",
        "dynasty": "唐",
        "collection_info": null
    },
    {
        "uuid": "572930cde9b55bc4b5b8fdb635d29a0e",
        "title": "奉和圣制送尚书燕国公赴朔方",
        "author": "张九龄",
        "content": "宗臣事有征，庙筭在休兵。\n天与三台座，人当万里城。\n朔南方偃革，河右暂扬旌。\n宠锡从仙禁，光华出汉京。\n山川勤远畧，原隰轸皇情。\n为奏熏琴唱，仍题宝劒名。\n闻风六郡伏，计日五戎平。\n山甫归应疾，留侯功復成。\n歌钟旋可望，袵席岂难行。\n四牡何时入？吾君忆履声。",
        "dynasty": "唐",
        "collection_info": null
    },
    {
        "uuid": "79e58366f1312cec42f7a4e198531c05",
        "title": "奉和圣制途经华山",
        "author": "张九龄",
        "content": "万乘华山下，千岩云汉中。\n灵居虽窅密，睿览忽玄同。\n日月临高掌，神仙仰大风。\n攒峯势岌岌，翊辇气雄雄。\n揆物知幽赞，铭勋表圣衷。\n会应陪玉检，来此告成功。",
        "dynasty": "唐",
        "collection_info": null
    },
    {
        "uuid": "65350fc760c1e50210add0ec7cbf4ff0",
        "title": "奉和圣制早登太行山率尔言志",
        "author": "张九龄",
        "content": "孟月摄提贞，乘时我后征。\n晨严九折度，暮戒六军行。\n日御驰中道，风师卷太清。\n戈鋋林表出，组练雪间明。\n动植希皇豫，高深奉睿情。\n陪游七圣列，望幸百神迎。\n气色烟犹喜，恩光草尚荣。\n之罘称万岁，今此復同声。",
        "dynasty": "唐",
        "collection_info": null
    },
    {
        "uuid": "d7dc38e84f3a58fc126b7c8ee395c4ad",
        "title": "奉和圣制登封礼毕洛城酺宴",
        "author": "张九龄",
        "content": "大君毕能事，端扆乐成功。\n运与千龄合，欢将万国同。\n汉酺歌圣酒，韶乐舞熏风。\n河洛荣光遍，云烟喜气通。\n春华顿觉早，天泽倍知崇。\n草木皆沾被，犹言不在躬。",
        "dynasty": "唐",
        "collection_info": null
    },
    {
        "uuid": "bada12ccb6dcf9d6565eef093b6d7c06",
        "title": "恩赐乐游园宴应制",
        "author": "张九龄",
        "content": "宝筵延厚命，供帐序羣公。\n形胜宜春接，威仪建礼同。\n晞阳人似露，解愠物从风。\n朝庆千龄始，年华二月中。\n辉光遍草木，和气发丝桐。\n岁岁无为化，宁知乐九功。",
        "dynasty": "唐",
        "collection_info": null
    },
    {
        "uuid": "f7fa2d2768f6c8eeb7f8004bfee6f4b8",
        "title": "奉和圣制过王浚墓",
        "author": "张九龄",
        "content": "汉王思鉅鹿，晋将在弘农。\n入蜀举长筭，平吴成大功。\n与浑虽不协，归皓实为雄。\n孤绩沦千载，流名感圣衷。\n万乘度荒陇，一顾凛生风。\n古节犹不弃，今人争效忠。",
        "dynasty": "唐",
        "collection_info": null
    },
    {
        "uuid": "84bbebc3828979d3f94f17ba9ca2fd7a",
        "title": "奉和吏部崔尚书雨后大明朝堂望南山",
        "author": "张九龄",
        "content": "迢递终南顶，朝朝阊阖前。\n朅来青绮外，高在翠微先。\n双凤褰为阙，羣龙俨若仙。\n还知到玄圃，更是谒甘泉。\n夜雨尘初灭，秋空月正悬。\n诡容纷入望，霁色宛成妍。\n东极华阴践，西弥嶓冢连。\n奔峰出岭外，瀑水落云边。\n汉帝宫将苑，商君陌与阡。\n林华铺近甸，烟霭遶晴川。\n既庶仁斯及，分忧政已宣。\n山公启事罢，吉甫颂声传。\n济济金门步，洋洋玉树篇。\n徒歌虽有属，清越岂同年。",
        "dynasty": "唐",
        "collection_info": null
    },
    {
        "uuid": "1219c64ca79cb438c3da63e4b78ad3b5",
        "title": "和崔尚书喜雨",
        "author": "张九龄",
        "content": "积阳虽有晦，经月未为灾。\n上念人天重，先祈云汉回。\n仁心及草木，号令起风雷。\n照烂阴霞止，交纷瑞雨来。\n三辰破黍稷，四达屏氛埃。\n池溜因添满，林芳为洒开。\n听中声滴沥，望处影徘徊。\n惠泽成丰岁，昌言发上才。\n无论验石鼓，不是御云台。\n直颂皇恩浃，崇朝遍九垓。",
        "dynasty": "唐",
        "collection_info": null
    },
    {
        "uuid": "e66d8f9df30b05f4ef2dbb5fce8ed71c",
        "title": "和许给事中直夜简诸公",
        "author": "张九龄",
        "content": "未央钟漏晚，仙宇蔼沈沈。\n武衞千庐合，严扃万户深。\n左掖知天近，南窗见月临。\n树摇金掌露，庭徙玉楼阴。\n他日闻更直，中宵属所钦。\n声华大国宝，夙夜近臣心。\n逸兴乘高阁，雄飞在禁林。\n宁思窃抃者，情发为知音。",
        "dynasty": "唐",
        "collection_info": null
    },
    {
        "uuid": "32d0ec859443f4d7fb45efcb72d33d60",
        "title": "和苏侍郎小园夕霁寄诸弟",
        "author": "张九龄",
        "content": "清风阊阖至，轩盖承明归。\n云月爱秋景，林堂开夜扉。\n何言兼济日，尚与宴私违。\n兴逐蒹葭变，文因棠棣飞。\n人伦用忠孝，帝德已光辉。\n赠弟今为贵，方知陆氏微。",
        "dynasty": "唐",
        "collection_info": null
    },
    {
        "uuid": "5d1d44db548563d832ae92c9031c6423",
        "title": "酬宋使君见赠之作",
        "author": "张九龄",
        "content": "时来不自意，宿昔谬枢衡。\n翊圣负明主，妨贤媿友生。\n罢归犹右职，待罪尚南荆。\n政有留棠旧，风因继组成。\n高轩问疾苦，烝庶荷仁明。\n衰废时所薄，秪言僚故情。",
        "dynasty": "唐",
        "collection_info": null
    },
    {
        "uuid": "5e339022a31a239fb107f4350cd247a6",
        "title": "酬宋使君见诒",
        "author": "张九龄",
        "content": "陟邻初禀训，献策幸逢时。\n朝列且云忝，君恩復若兹。\n庭闱际海曲，轺传荷天慈。\n顾己欢乌鸟，闻君泣素丝。\n才明应主召，福善岂神欺。\n但愿白心在，终然湼不淄。",
        "dynasty": "唐",
        "collection_info": null
    },
    {
        "uuid": "c3034531be68389da166c454d574e6d9",
        "title": "酬通事舍人寓直见示篇中兼起居陆舍人景献",
        "author": "张九龄",
        "content": "轩掖殊清秘，才华固在斯。\n兴因膏泽洒，情与惠风吹。\n所美应人誉，何私亦我仪。\n同声感乔木，比翼谢长离。\n价以陆生减，贤惭鲍叔知。\n薄游尝独媿，芳讯乃兼施。\n此夜金闺籍，伊人琼树枝。\n飞鸣復何远，相顾幸媞媞。",
        "dynasty": "唐",
        "collection_info": null
    },
    {
        "uuid": "645854b83b1e01010d9aa0e4c92a2d2a",
        "title": "与袁补阙寻蔡拾遗会此公出行后蔡有五韵诗见赠以此篇答焉",
        "author": "张九龄",
        "content": "辙迹陈家巷，诗书孟子邻。\n偶来乘兴者，不值草玄人。\n契是忘年合，情非累日申。\n闻君还薄暮，见眷及兹辰。",
        "dynasty": "唐",
        "collection_info": null
    },
    {
        "uuid": "e519009d9b026fd5ca1392b8da6d5041",
        "title": "酬赵二侍御使西军赠两省旧僚之作",
        "author": "张九龄",
        "content": "石室先鸣者，金门待制同。\n操刀尝愿割，持斧竟称雄。\n应敌兵初起，缘边虏欲空。\n使车经陇月，征斾绕河风。\n忽枉兼金讯，非徒秣马功。\n气清蒲海曲，声满柏台中。\n顾己尘华省，欣君震远戎。\n明时独匪报，尝欲退微躬。",
        "dynasty": "唐",
        "collection_info": null
    },
    {
        "uuid": "2e4aa6385b5696faf44e8933ee0c4d8d",
        "title": "武司功初有幽庭春暄见贻夏首获见以诗报焉",
        "author": "张九龄",
        "content": "芳月尽离居，幽怀重起予。\n虽言春事晚，尚想物华初。\n迟日皦方照，高斋澹復虚。\n笋成林向密，花落树应疎。\n赠鲤情无间，求莺思有余。\n暄妍不相待，含叹欲焉如。",
        "dynasty": "唐",
        "collection_info": null
    },
    {
        "uuid": "87a3dd94fcdc78269bcddba5904c601c",
        "title": "酬王履震游园林见贻",
        "author": "张九龄",
        "content": "宅生惟海县，素业守郊园。\n中览霸王说，上徼明主恩。\n一行罢兰径，数载历金门。\n既负潘生拙，俄从周任言。\n逶迤恋轩陛，萧散反丘樊。\n旧径稀人迹，前池耗水痕。\n併看芳树老，唯觉敝庐存。\n自我栖幽谷，逢君翳覆盆。\n孟轲应有命，贾谊得无冤。\n江上行伤远，林间偶避喧。\n地偏人事绝，时霁鸟声繁。\n独善心俱闭，穷居道共尊。\n乐因南涧藻，忧岂北堂萱。\n幽意加投漆，新诗重赠轩。\n平生徇知己，穷达与君论。",
        "dynasty": "唐",
        "collection_info": null
    },
    {
        "uuid": "8d9f88e8a5bd3a4ee48c22ef1a1ac3a8",
        "title": "饯王尚书出边",
        "author": "张九龄",
        "content": "汉相推人杰，殷宗伐鬼方。\n还闻出将重，坐见即戎良。\n上策应为豫，中权且用光。\n令申兵气倍，威憺虏魂亡。\n树比公孙大，城如道济长。\n夏云登陇首，秋露泫辽阳。\n武德舒宸睠，文思饯乐章。\n感恩身既许，激节胆犹尝。\n祖帐倾朝列，军麾驻道傍。\n诗人何所咏，尚父欲鹰扬。",
        "dynasty": "唐",
        "collection_info": null
    },
    {
        "uuid": "b4be20331c88d9a1ee6fd3acc455050d",
        "title": "送赵都护赴安西",
        "author": "张九龄",
        "content": "将相有更践，简心良独难。\n远图尝画地，超拜乃登坛。\n戎即昆山序，车同渤海单。\n义无中国费，情必远人安。\n他日文兼武，而今栗且宽。\n自然来月窟，何用刺楼兰。\n南至三冬晚，西驰万里寒。\n封侯自有处，征马去啴啴。",
        "dynasty": "唐",
        "collection_info": null
    },
    {
        "uuid": "d97f810bc19c4272f7c65dde08ad0873",
        "title": "奉使自蓝田玉山南行",
        "author": "张九龄",
        "content": "征骖入云壑，始忆步金门。\n通籍微躯幸，归途明主恩。\n匪唯徇行役，兼得慰晨昏。\n是节暑云炽，纷吾心所尊。\n海县且悠缅，山邮日骏奔。\n徒知恶嚣事，未暇息阴论。\n峣武经陈迹，衡湘指故园。\n水闻南涧险，烟望北林繁。\n远霭千岩合，幽声百籁喧。\n阴泉夏犹冻，阳景昼方暾。\n懿此高深极，徒令梦想存。\n盛明期有报，长往復奚言。",
        "dynasty": "唐",
        "collection_info": null
    },
    {
        "uuid": "fef1d173d1eae80b38df444b351a4af9",
        "title": "贺给事尝诣蔡起居郊馆有诗因命同作",
        "author": "张九龄",
        "content": "记言闻直史，筑室面层阿。\n岂不承明入，终云幽意多。\n沈冥高士致，休澣故人过。\n前岭游氛灭，中林芳气和。\n兹辰阻佳趣，望美独如何。",
        "dynasty": "唐",
        "collection_info": null
    },
    {
        "uuid": "8657109fbc020920111fd279561c7f30",
        "title": "南山下旧居闲放",
        "author": "张九龄",
        "content": "秪役已云久，乘闲返服初。\n块然屏尘事，幽独坐林闾。\n清旷前山远，纷喧此地疎。\n乔木凌青霭，修篁媚绿渠。\n耳和绣翼鸟，目畅锦鳞鱼。\n寂寞心还间，飘飖体自虚。\n兴来命旨酒，临罢阅仙书。\n但乐多幽意，宁知有毁誉。\n尚想争名者，谁云要路居。\n都忘下流叹，倾夺竟何如。",
        "dynasty": "唐",
        "collection_info": null
    },
    {
        "uuid": "84f8eee5207dae640aaa4115921c8131",
        "title": "高斋闲望言怀",
        "author": "张九龄",
        "content": "高斋復晴景，延眺属清秋。\n风物动归思，烟林生远愁。\n纷吾自穷海，薄宦此中州。\n取路无高足，随波适下流。\n岁华空冉冉，心曲且悠悠。\n坐惜芳时歇，胡然久滞留。",
        "dynasty": "唐",
        "collection_info": null
    },
    {
        "uuid": "d8ac9b4bc68f558cbf29e856076966bc",
        "title": "别乡人南还",
        "author": "张九龄",
        "content": "橘柚南中暖，桑榆北地阴。\n何言荣落异，因见别离心。\n吾亦江乡子，思归梦寐深。\n闻君去水宿，结思渺云林。\n牵缀从浮事，迟回谢所钦。\n东南行舫远，秋浦念猿吟。",
        "dynasty": "唐",
        "collection_info": null
    },
    {
        "uuid": "e2fc7b9f3028e565c26be9a4c61c5421",
        "title": "初发江陵有怀",
        "author": "张九龄",
        "content": "极望涔阳浦，江天渺不分。\n扁舟从此去，鸥鸟自为羣。\n他日怀真赏，中年负俗纷。\n适来果微尚，倏尔会斯文。\n復想金闺籍，何如梦渚云。\n我行多胜寄，浩思独氛氲。",
        "dynasty": "唐",
        "collection_info": null
    },
    {
        "uuid": "b26b0fae42a2b545562636193e4c3dbc",
        "title": "同綦毋学士月夜闻雁",
        "author": "张九龄",
        "content": "栖宿岂无意，飞飞更远寻。\n长途未及半，中夜有遗音。\n月思关山笛，风号流水琴。\n空声两相应，幽感一何深。\n避缴归南浦，离羣呌北林。\n联翩俱不定，怜尔越乡心。",
        "dynasty": "唐",
        "collection_info": null
    },
    {
        "uuid": "61736d635808d934f16715b2efb8a78a",
        "title": "登总持寺阁",
        "author": "张九龄",
        "content": "香阁起崔嵬，高高沙版开。\n攀跻千仞上，纷诡万形来。\n草间商君陌，云重汉后台。\n山从函谷断，川向斗城回。\n林裏春容变，天边客思催。\n登临信为美，怀远独悠哉。",
        "dynasty": "唐",
        "collection_info": null
    },
    {
        "uuid": "18dfddc4b835db7a47549efcc3e51301",
        "title": "晚憩王少府东阁",
        "author": "张九龄",
        "content": "披轩肆流览，云壑见深重。\n空水秋弥净，林烟晚更浓。\n坐隅分洞府，檐际列羣峰。\n窈窕生幽意，参差多异容。\n还惭大隐迹，空想列仙踪。\n赖此昇攀处，萧条得所从。",
        "dynasty": "唐",
        "collection_info": null
    },
    {
        "uuid": "617f7ce5d743ed1d2a76b1b042d999a8",
        "title": "登城楼望西山作",
        "author": "张九龄",
        "content": "城楼枕南浦，日夕顾西山。\n宛宛鸾鹤处，高高烟雾间。\n仙井今犹在，洪厓久不还。\n金编莫我授，羽驾亦难攀。\n檐际千峰出，云中一鸟闲。\n纵观穷水国，游思徧人寰。\n勿復尘埃事，归来且闭关。",
        "dynasty": "唐",
        "collection_info": null
    },
    {
        "uuid": "0d435536757e7b5f7d2198596860604e",
        "title": "祠紫盖山经玉泉山寺",
        "author": "张九龄",
        "content": "指涂跻楚望，策马傍荆岑。\n稍稍松篁入，泠泠磵谷深。\n观奇逐幽暎，历险忘岖嵚。\n上界投佛影，中天扬梵音。\n焚香忏在昔，礼足誓来今。\n灵异若有对，神仙真可寻。\n高僧闻逝者，远俗是初心。\n藓驳经行处，猿啼燕坐林。\n归真已寂灭，留迹岂[湮沈]。\n法地自兹广，何云千万金。",
        "dynasty": "唐",
        "collection_info": null
    },
    {
        "uuid": "e722b42f72363d12bfaeaaba729b2211",
        "title": "洪州西山祈雨是日辄应因赋诗言事",
        "author": "张九龄",
        "content": "兹山蕴灵异，走望良有归。\n丘祷虽已久，甿心难重违。\n迟明申藻荐，先夕旅岩扉。\n独宿云峰下，萧条人吏稀。\n我来不外适，幽抱自中微。\n静入风泉奏，凉生松栝围。\n穷年滞远想，寸晷阅清晖。\n虚美怅无属，素情缄所依。\n诡随嫌弱操，羇束谢贞肥。\n义济亦吾道，诚存为物祈。\n灵心倏已应，甘液幸而飞。\n闭阁且无责，随车安敢希。\n多惭德不感，知復是耶非。",
        "dynasty": "唐",
        "collection_info": null
    },
    {
        "uuid": "2d79ff22a6515bcc17faea7391ecf3ef",
        "title": "经江宁览旧迹至玄武湖",
        "author": "张九龄",
        "content": "南国更数世，北湖方十洲。\n天清华林苑，日晏景阳楼。\n果下回仙骑，津傍驻綵斿。\n凫鹥喧凤管，荷芰鬬龙舟。\n七子陪诗赋，千人和棹讴。\n应言在镐乐，不让横汾秋。\n风俗因纾慢，江山成易由。\n驹王信不武，孙叔是无谋。\n佳气日将歇，霸功谁与修。\n桑田东海变，麋鹿姑苏游。\n否运争三国，康时劣九州。\n山虽幕府在，馆岂豫章留。\n水淀还相阅，菱歌亦故遒。\n雄图不足问，唯想事风流。",
        "dynasty": "唐",
        "collection_info": null
    },
    {
        "uuid": "56f33286fa67d15ae865311a7f2c8080",
        "title": "登襄阳岘山",
        "author": "张九龄",
        "content": "昔年亟攀践，征马復来过。\n信若山川旧，谁如岁月何。\n蜀相吟安在，羊公碣已磨。\n令图犹寂寞，嘉会亦蹉跎。\n宛宛樊城岸，悠悠汉水波。\n逶迤春日远，感寄客情多。\n地本原林秀，朝来烟景和。\n同心不同赏，留叹此岩阿。",
        "dynasty": "唐",
        "collection_info": null
    },
    {
        "uuid": "9bba06917499000ff48e3bc1cc1ea5cf",
        "title": "登荆州城楼",
        "author": "张九龄",
        "content": "天宇何其旷，江城坐自拘。\n层楼百余尺，迢递在西隅。\n暇日时登眺，荒郊临故都。\n纍纍见陈迹，寂寂想雄图。\n古往山川在，今来郡邑殊。\n北疆虽入郑，东距岂防吴。\n几代传荆国，当时敌陕郛。\n上流空有处，中土復何虞。\n枕席夷三峡，关梁豁五湖。\n承平无异境，守隘莫论夫。\n自罢金门籍，来参竹使符。\n端居向林薮，微尚在桑榆。\n直似王陵戆，非如宁武愚。\n今兹对南浦，乘雁与双凫。",
        "dynasty": "唐",
        "collection_info": null
    },
    {
        "uuid": "39ded0134012de6ca8ab67a9b0f84ed2",
        "title": "登乐游原春望书怀",
        "author": "张九龄",
        "content": "城隅有乐游，表裏见皇州。\n策马既长远，云山亦悠悠。\n万壑清光满，千门喜气浮。\n花间直城路，草际曲江流。\n凭眺兹为美，离居方独愁。\n已惊玄髮换，空度绿荑柔。\n奋翼笼中鸟，归心海上鸥。\n既伤日月逝，且欲桑榆收。\n豹变焉能及，莺鸣非可求。\n愿言从所好，初服返林丘。",
        "dynasty": "唐",
        "collection_info": null
    },
    {
        "uuid": "fab3ba41856f3bdfe46d3ffd6941e50d",
        "title": "候使登石头驿楼作",
        "author": "张九龄",
        "content": "山槛凭南望，川途眇北流。\n远林天翠合，前浦日华浮。\n万井缘津渚，千艘咽渡头。\n渔商多末事，耕稼少良畴。\n自守陈蕃榻，尝登王粲楼。\n徒然骋目处，岂是获心游。\n向迹虽愚谷，求名异盗丘。\n息阴芳木所，空復越乡忧。",
        "dynasty": "唐",
        "collection_info": null
    },
    {
        "uuid": "37d58cdf4c4bb95a6c2bca10e563c665",
        "title": "登临沮楼",
        "author": "张九龄",
        "content": "高深不可厌，巡属復来过。\n本与众山绝，况兹韶景和。\n危楼入水倒，飞槛向空摩。\n杂树缘青壁，樛枝挂绿萝。\n潭清能彻底，鱼乐好跳波。\n有象言虽具，无端思转多。\n同怀不在此，孤赏欲如何。",
        "dynasty": "唐",
        "collection_info": null
    },
    {
        "uuid": "29340227b57aa11a5c53e182018469f6",
        "title": "陪王司马登薛公逍遥台",
        "author": "张九龄",
        "content": "尝闻薛公泪，非直雍门琴。\n窜逐留遗迹，悲凉见此心。\n府中因暇豫，江上幸招寻。\n人事已成古，风流独至今。\n闲情多感叹，清景暂登临。\n无復甘棠在，空余蔓草深。\n晴光送远目，胜气入幽襟。\n水去朝沧海，春来换碧林。\n赋怀湘浦弔，碑想汉川沈。\n曾是陪游日，徒为梁父吟。",
        "dynasty": "唐",
        "collection_info": null
    },
    {
        "uuid": "e3ad4100f6f07c73c7793379fdde96ff",
        "title": "尝与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏其事",
        "author": "张九龄",
        "content": "方驾与吾友，同怀不异寻。\n偶逢池竹处，便会江湖心。\n夏近林方密，春余水更深。\n清华两辉暎，闲步亦窥临。\n苹藻復佳色，凫鹥亦好音。\n韶芳媚洲渚，蕙气袭衣襟。\n萧散皆为乐，裴回从所钦。\n谓予成夙志，岁晚共抽簪。",
        "dynasty": "唐",
        "collection_info": null
    },
    {
        "uuid": "c6dc51b0dbdec350add93cc0fee80802",
        "title": "与弟游家园",
        "author": "张九龄",
        "content": "定省荣君赐，来归是昼游。\n林乌飞旧里，园果让新秋。\n枝长南庭树，池临北涧流。\n星霜屡尔别，兰麝为谁幽。\n善积家方庆，恩深国未酬。\n栖栖将义动，安得久情留。",
        "dynasty": "唐",
        "collection_info": null
    },
    {
        "uuid": "579e878ca2c43f9210c284cbd7a3c97c",
        "title": "郡内闲斋",
        "author": "张九龄",
        "content": "郡阁昼常掩，庭芜日復滋。\n檐风落鸟毳，窗叶挂虫丝。\n拙病宦情少，羇闲秋气悲。\n理人无异绩，为郡但经时。\n唯有江湖意，沈冥空在兹。",
        "dynasty": "唐",
        "collection_info": null
    },
    {
        "uuid": "4a6b4b2bf447f55e698cfea7a287c5b0",
        "title": "城南隅山池春中田袁二公盛称其美夏首获赏果会夙言故有此咏",
        "author": "张九龄",
        "content": "忆昨闻佳境，驾言寻昔蹊。\n非惟初物变，亦与旧游暌。\n幽渚为君说，清晨即我携。\n途深独睥睨，历险共攀跻。\n林笋苞青箨，津杨委绿荑。\n荷香初出浦，草色復缘堤。\n乐处将鸥狎，谭端用马齐。\n且言临海郡，兼话武陵溪。\n异壤风烟绝，空山岩径迷。\n如何际朝野，从此待金闺。",
        "dynasty": "唐",
        "collection_info": null
    },
    {
        "uuid": "15f6c88cab7a8895021a1118c068319b",
        "title": "西江夜行",
        "author": "张九龄",
        "content": "遥夜人何在，澄潭月裏行。\n悠悠天宇旷，切切故乡情。\n外物寂无扰，中流澹自清。\n念归林叶换，愁坐露华生。\n犹有汀洲鹤，宵分乍一鸣。",
        "dynasty": "唐",
        "collection_info": null
    },
    {
        "uuid": "1adc25476ec12c65b6475ec2d015af72",
        "title": "南还湘水言怀",
        "author": "张九龄",
        "content": "拙宦今何有？劳歌念不成。\n十年乖夙志，一别悔前行。\n归去田园老，倘来轩冕轻。\n江间稻正熟，林裏桂初荣。\n鱼意思在藻，鹿心怀食苹。\n时哉苟不达，取乐遂吾情。",
        "dynasty": "唐",
        "collection_info": null
    },
    {
        "uuid": "26f1b16c753ff5da1eb90b5a0db76a09",
        "title": "商洛山行怀古",
        "author": "张九龄",
        "content": "园绮值秦末，嘉遁此山阿。\n陈迹向千古，荒途始一过。\n硕人久沦谢，乔木自森罗。\n故事昔尝览，遗风今岂讹。\n泌泉空活活，樵叟独皤皤。\n是处清晖满，从中幽兴多。\n长怀赤松意，復忆紫芝歌。\n避世辞轩冕，逢时解薜萝。\n盛明今在运，吾道竟如何。",
        "dynasty": "唐",
        "collection_info": null
    },
    {
        "uuid": "32085683bc4d959878c3125b03001945",
        "title": "南还以诗代书赠京师旧僚",
        "author": "张九龄",
        "content": "薄宦晨昏阙，尊尊义取斯。\n穷愁年貌改，寂历尔胡为。\n不谄词多忤，无容礼益卑。\n微生尚何有？远迹固其宜。\n思扰梁山曲，情遥越鸟枝。\n故园从海上，良友邈天涯。\n云雨叹一别，川原劳载驰。\n上惭伯乐顾，中负叔牙知。\n去国诚寥落，经途弊险巇。\n岁逢霜雪苦，林属蕙兰萎。\n欲赠幽芳歇，行悲旧赏移。\n一从关作限，两见月成规。\n苒苒穷年籥，行行尽路岐。\n征鞍税北渚，归帆指南垂。\n树晚犹葱蒨，江寒尚渺瀰。\n土风从楚别，山水入湘奇。\n石濑相奔触，烟林更蔽亏。\n层崖夹洞浦，轻舸泛澄漪。\n松篠行皆傍，禽鱼动輙随。\n惜哉边地隔，不与故人窥。\n畴昔陪鹓鹭，朝阳振羽仪。\n来音虽寂寞，接景每逶迤。\n朝罢冥尘事，宾来话酒巵。\n邀欢逐芳草，结兴选华池。\n及此风成叹，何时雾可披。\n自怜无用者，谁念有情离。\n望美音容阔，怀贤梦想疲。\n因声达霄汉，持拙守东陂。",
        "dynasty": "唐",
        "collection_info": null
    },
    {
        "uuid": "3097b2396ed4c720720267c5682e2882",
        "title": "初发道中赠王司马兼寄诸公",
        "author": "张九龄",
        "content": "昔岁尝陈力，中年退屏居。\n承颜方弄鸟，放性或观鱼。\n曾是安疵拙，诚非议卷舒。\n林园事益简，烟月赏恆余。\n不意栖愚谷，无阶奉诏书。\n湛恩均大造，弱植媿空虚。\n肃命趋仙阙，侨装抚传车。\n念行开祖帐，怜别降题舆。\n谁谓风期许，叨延礼数殊。\n义沾投分末，情及解携初。\n追饯扶江介，光辉烛里闾。\n子云应寂寞，公叔为吹嘘。\n景物春来异，音容日向疎。\n川原行稍稳，钟鼓听犹徐。\n林隔王公轝，云迷班氏庐。\n恋亲唯委咽，思德更踌躇。\n徇义当由此，怀安乃阙如。\n愿酬明主惠，行矣岂徒欤。",
        "dynasty": "唐",
        "collection_info": null
    },
    {
        "uuid": "fe29aca347bfefef9f2579c9eb27a339",
        "title": "自始兴溪夜上赴岭",
        "author": "张九龄",
        "content": "尝蓄名山意，兹为世网牵。\n征途屡及此，初服已非然。\n日落青岩际，溪行绿篠边。\n去舟乘月后，归鸟息人前。\n数曲迷幽嶂，连圻触闇泉。\n深林风绪结，遥夜客情悬。\n非梗胡为泛，无膏亦自煎。",
        "dynasty": "唐",
        "collection_info": null
    },
    {
        "uuid": "1403bf3be80374a1674aa69f4c67d99d",
        "title": "当涂界寄裴宣州",
        "author": "张九龄",
        "content": "故人宣城守，亦在江南偏。\n如何分虎竹，相与间山川。\n章绶胡为者，形骸非自然。\n含情津渡阔，倚望脰空延。\n远近闻佳政，平生仰大贤。\n推心徒有属，会面良无缘。\n日夕遵前渚，江村投暮烟。\n念行秪意默，怀远岂言宣。\n委曲风波事，难为尺素传。",
        "dynasty": "唐",
        "collection_info": null
    },
    {
        "uuid": "18b6b989f2f1c462a3ad2766e35daa7b",
        "title": "郡中每晨兴輙见羣鹤东飞至暮又行列而返咔唳云路甚和乐焉予媿独处江城常目送此意有所羡遂赋以诗",
        "author": "张九龄",
        "content": "云间有数鹤，抚翼意无违。\n晓日东田去，烟霄北渚归。\n欢呼良自适，罗列好相依。\n远集长江静，高翔众鸟稀。\n岂烦仙子驭，何畏野人机。\n却念乘轩者，拘留不得飞。",
        "dynasty": "唐",
        "collection_info": null
    },
    {
        "uuid": "8467b3f831e0a88f98ec7ba1a939af15",
        "title": "和裴侍中承恩拜扫旋辔途中有怀寄州县官僚乡国亲故",
        "author": "张九龄",
        "content": "嵩岳神惟降，汾川鼎气雄。\n生才作霖雨，继代有清通。\n天下称贤相，朝端挹至公。\n自家来佐国，移孝入为忠。\n霜露多前感，丘园想旧风。\n扈巡过晋北，问俗到河东。\n便道恩华降，还乡礼教崇。\n野尊延故老，朝服见儿童。",
        "dynasty": "唐",
        "collection_info": null
    },
    {
        "uuid": "63b03ae645a140aa8335257c2ab2302d",
        "title": "和姚令公哭李尚书乂",
        "author": "张九龄",
        "content": "贵贱虽殊等，平生窃下风。\n云泥势已绝，山海纳还通。\n忽叹登龙者，翻将弔鹤同。\n琴诗犹可託，剑履独成空。\n畴昔尝论礼，兴言每匪躬。\n人思崔琰议，朝掩祭遵公。\n作善神何酷，依仁命不融。\n天文虚北斗，人事罢南宫。\n上幸既伤旧，下流弥感衷。\n无恩报国士，徒欲问玄穹。",
        "dynasty": "唐",
        "collection_info": null
    },
    {
        "uuid": "b9c1596ad25ab48cacdb820a03f07a0b",
        "title": "奉和圣制经函谷关作",
        "author": "张九龄",
        "content": "函谷虽云险，黄河已復清。\n圣心无所隔，空此置关城。",
        "dynasty": "唐",
        "collection_info": null
    },
    {
        "uuid": "cbf7df3b8e987aa3c5aba0229ccecca6",
        "title": "奉和圣制度潼关口号",
        "author": "张九龄",
        "content": "嶙嶙故城垒，荒凉空戍楼。\n在德不在险，方知王道休。",
        "dynasty": "唐",
        "collection_info": null
    },
    {
        "uuid": "a13f31c6fdb0bccc17635693304d8c6c",
        "title": "答太常靳博士见赠一绝",
        "author": "张九龄",
        "content": "上苑春先入，中园花尽开。\n唯余幽径草，尚待日光催。",
        "dynasty": "唐",
        "collection_info": null
    },
    {
        "uuid": "fae6fbaee20d853b831023bc9882e02d",
        "title": "登荆州城望江二首 一",
        "author": "张九龄",
        "content": "滔滔大江水，天地相终始。\n经阅几世人，復叹谁家子。",
        "dynasty": "唐",
        "collection_info": null
    },
    {
        "uuid": "5fc8fbf6149c9a470fbfbeffbfdd752e",
        "title": "登荆州城望江二首 二",
        "author": "张九龄",
        "content": "东望何悠悠，西来昼夜流。\n岁月既如此，为心那不愁。",
        "dynasty": "唐",
        "collection_info": null
    },
    {
        "uuid": "4f868735f4afed93d4ed8a52b0255076",
        "title": "赋得自君之出矣",
        "author": "张九龄",
        "content": "自君之出矣，不復理残机。\n思君如满月，夜夜减清辉。",
        "dynasty": "唐",
        "collection_info": null
    },
    {
        "uuid": "2ebb0818f2fd99e1e0be5527255006dd",
        "title": "照镜见白髪（联句）",
        "author": "张九龄",
        "content": "宿昔青云志，蹉跎白髪年。\n谁知明镜裏，形影自相怜。\n（《万首唐人绝句》补本一。\n又见《四部丛刊》影明本《张九龄集》）。",
        "dynasty": "唐",
        "collection_info": null
    },
    {
        "uuid": "b7a76bb4e935815202c15b74c9dd0cc7",
        "title": "谢公楼",
        "author": "张九龄",
        "content": "谢公楼上好醇酒，三百青蚨买一斗。\n红泥乍擘绿蚁浮，玉盌纔倾黄蜜剖。\n（《永乐大典》七八九一「楼」字韵）。",
        "dynasty": "唐",
        "collection_info": null
    },
    {
        "uuid": "addaa2632c83901593cf401ad1fb1ed9",
        "title": "九度仙楼",
        "author": "张九龄",
        "content": "谁断巨鰲足？连山分一股。\n谁跨海上鹏？压作参差羽。\n应是女娲辈，化工挥巧斧。\n掀翻煮石云，大块将天补。\n渣滓至今在，县瓴分注乳。\n磊落掷遐荒，龃龉不合土。\n忙惊日月过，晃漾空中舞。\n裒益问巨灵，谽谺碍臂武。\n塞罅制逆流，努力迹骈拇。\n神禹四载仆，九年梗作雨。\n纡回杀拗区，澎湃乱飞鼓。\n漫下祖龙鞭，六丁擭舟府。\n漫发熊绎矢，非石又非虎。\n数狭不能制，伊谁可再侮。\n曾把蓬莱轮，难将此物赌。\n罗浮亦可移，此物不可取。\n肋斗出盘山，粗能踞地主。\n芝田第九层，最上蕙生圃。\n（见同治十三年刊《直隶澧州志》卷二四）（按：嘉庆《石门县志》卷四九收此诗，署「唐张九渊」。\n）。",
        "dynasty": "唐",
        "collection_info": null
    },
    {
        "uuid": "2d33ef2957374b82cec1ec0e8c9c90be",
        "title": "游洞门题陈氏丹台诗",
        "author": "张九龄",
        "content": "鷄头西畔洞门开，陈氏丹昇劫仞台。\n𩳛鬼（《体道通鑑》作「鬽」）昔年诚誓否？至今犹说鬼肩栽。\n（见《宛委别藏》本宋陈田夫《南岳总胜集》卷中「洞门观」条。\n又见《历世真仙体道通鑑》卷三三）。",
        "dynasty": "唐",
        "collection_info": null
    },
    {
        "uuid": "dca96c5685ca9fe18c7cc11a69e1a836",
        "title": "奉和圣制烛龙斋祭",
        "author": "张九龄",
        "content": "上帝临下，鉴亦有光。\n孰云阴骘，惟圣克彰。\n六月徂暑，蔚兮朝云，沛然时雨。\n雨我原田，亦既有年。\n烛龙煌煌，",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "37115acbd308adfc0bbf1cb2bd0a28e9",
        "title": "奉和圣制喜雨",
        "author": "张九龄",
        "content": "艰我稼穑，载育载亭。\n随物应之，曷圣与灵。\n谓我何凭，于斯烝人，瞻彼非觊。\n阴冥倏忽，沛泽咸洎。\n何以致之。\n我后之感。\n无皋无隰，黍稷黯黯。\n无卉无木，敷芬黮黤。\n黄龙勿来，鸣鸟不思。\n人和年丰，皇心则怡。\n岂与周宣，",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "e2f98711c93dba4d8dcc983826c248b2",
        "title": "奉和圣制幸晋阳宫",
        "author": "张九龄",
        "content": "隋季失天策，万方罹凶残。\n皇祖称义旗，三灵皆获安。\n圣期将申锡，王业成艰难。\n盗移未改命，历在终履端。\n彼汾惟帝乡，雄都信郁盘。\n一月朔巡狩，群后陪清銮。\n霸迹在沛庭，旧仪睹汉官。\n唐风思何深，舜典敷更宽。\n户蒙枌榆复，邑争牛酒欢。\n缅惟翦商后，岂独微禹叹。\n三后既在天，万年斯不刊。\n尊祖实我皇，天文皆仰观。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "7dfb472250de6192c41d3bd7114ad89c",
        "title": "奉和圣制赐诸州刺史以题座右",
        "author": "张九龄",
        "content": "圣人合天德，洪覆在元元。\n每劳苍生念，不以黄屋尊。\n兴化俟群辟，择贤守列藩。\n得人此为盛，咨岳今复存。\n降鉴引君道，殷勤启政门。\n容光无不照，有象必为言。\n成宪知所奉，致理归其根。\n肃肃禀玄猷，煌煌戒朱轩。\n岂徒任遇重，兼尔宴锡繁。\n载闻励臣节，持答明主恩。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "063aba733e9ce724c31b219a9f89fa7f",
        "title": "奉和圣制送十道采访使及朝集使",
        "author": "张九龄",
        "content": "三年一上计，万国趋河洛。\n课最力已陈，赏延恩复博。\n垂衣深共理，改瑟其咸若。\n首路回竹符，分镳扬木铎。\n戒程有攸往，诏饯无淹泊。\n昭晰动天文，殷勤在人瘼。\n持久望兹念，克终期所托。\n行矣当自强，春耕庶秋获。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "4d0880dcc1b68b7d2fd29efc26179aea",
        "title": "奉和圣制谒玄元皇帝庙斋",
        "author": "张九龄",
        "content": "兴运昔有感，建祠北山巅。\n云雷初缔构，日月今悠然。\n紫气尚蓊郁，玄元如在焉。\n迨兹事追远，轮奂复增鲜。\n洞府香林处，斋坛清汉边。\n吾君乃尊祖，夙驾此留连。\n乐动人神会，钟成律度圆。\n笙歌下鸾鹤，芝朮萃灵仙。\n曾是福黎庶，岂唯味虚玄。\n赓歌徒有作，微薄谢昭宣。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "ab63e0199c15c4cd792f814b4e73014f",
        "title": "和黄门卢监望秦始皇陵",
        "author": "张九龄",
        "content": "秦帝始求仙，骊山何遽卜。\n中年既无效，兹地所宜复。\n徒役如雷奔，珍怪亦云蓄。\n黔首无寄命，赭衣相追逐。\n人怨神亦怒，身死宗遂覆。\n土崩失天下，龙斗入函谷。\n国为项籍屠，君同华元戮。\n始掘既由楚，终焚乃因牧。\n上宰议扬贤，中阿感桓速。\n一闻过秦论，载怀空杼轴。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "7e609925dc7306513ff43b3cbac54386",
        "title": "酬周判官巡至始兴会改秘书少监见贻之作兼呈耿广州",
        "author": "张九龄",
        "content": "惟昔迁乐土，迨今已重世。\n阴庆荷先德，素风惭后裔。\n唯益梓桑恭，岂禀山川丽。\n于时初自勉，揆己无兼济。\n瘠土资劳力，良书启蒙蔽。\n一探石室文，再擢金门第。\n既起南宫草，复掌西掖制。\n过举及小人，便蕃在中岁。\n亚司河海秩，转牧江湖澨。\n勿谓符竹轻，但觉涓尘细。\n一麾尚云忝，十驾宜求税。\n心息已如灰，迹牵且为赘。\n忽捧天书委，将革海隅弊。\n朝闻循诚节，夕饮蒙瘴疠。\n义疾耻无勇，盗憎攻亦锐。\n葵藿是倾心，豺狼何反噬。\n履险甘所受，劳贤恧相曳。\n揽辔但荒服，循陔便私第。\n嘉庆始获申，恩华复相继。\n无庸我先举，同事君犹滞。\n当推奉使绩，且结拜亲契。\n更延怀安旨，曾是虑危际。\n善谋虽若兹，至理焉可替。\n所仗有神道，况承明主惠。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "e5fb0ee6e881b68038767a6394b931aa",
        "title": "和吏部李侍郎见示秋夜望月忆诸侍郎之什其卒章有前后行之戏因命仆继作",
        "author": "张九龄",
        "content": "清秋发高兴，凉月复闲宵。\n光逐露华满，情因水镜摇。\n同时亦所见，异路无相招。\n美景向空尽，欢言随事销。\n忽听金华作，诚如玉律调。\n南宫尚为后，东观何其辽。\n名数虽云隔，风期幸未遥。\n今来重余论，怀此更终朝。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "4411252c151ed4db1100d50ed8554a3c",
        "title": "登南岳事毕谒司马道士",
        "author": "张九龄",
        "content": "将命祈灵岳，回策诣真士。\n绝迹寻一径，异香闻数裏。\n分庭八桂树，肃容两童子。\n入室希把袖，登床愿启齿。\n诱我弃智诀，迨兹长生理。\n吸精反自然，炼药求不死。\n斯言眇霄汉，顾余婴纷滓。\n相去九牛毛，惭叹知何已。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "4adbc4eebace5c9758a81954dbc9bd0c",
        "title": "九月九日登龙山",
        "author": "张九龄",
        "content": "郡庭常窘束，凉野求昭旷。\n楚客凛秋时，桓公旧台上。\n清明风日好，历落江山望。\n极远何萧条，中留坐惆怅。\n东弥夏首阔，西拒荆门壮。\n夷险虽异时，古今岂殊状。\n先贤杳不接，故老犹可访。\n投吊伤昔人，挥斤感前匠。\n自为本疏散，未始忘幽尚。\n际会非有欲，往来是无妄。\n为邦复多幸，去国殊迁放。\n且泛篱下菊，还聆郢中唱。\n灌园亦何为，于陵乃逃相。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "f26ee4ee9955d30713aa7c01920a6681",
        "title": "登郡城南楼",
        "author": "张九龄",
        "content": "闭阁幸无事，登楼聊永日。\n云霞千里开，洲渚万形出。\n澹澹澄江漫，飞飞度鸟疾。\n邑人半舻舰，津树多枫橘。\n感别时已屡，凭眺情非一。\n远怀不我同，孤兴与谁悉。\n平生本单绪，邂逅承优秩。\n谬忝为邦寄，多惭理人术。\n驽铅虽自勉，仓廪素非实。\n陈力倘无效，谢病从芝朮。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "f1a37a59055e8a48e84938b0be3a1a29",
        "title": "岁初巡属县，登高安南楼言怀",
        "author": "张九龄",
        "content": "山城本孤峻，凭高结层轩。\n江气偏宜早，林英粲已繁。\n余滋含宿霁，众妍在朝暾。\n拂衣释簿领，伏槛遗纷喧。\n深俯东溪澳，远延南山樊。\n归云纳前岭，去鸟投遥村。\n目尽有余意，心恻不可谖。\n朅来彭蠡泽，载经敷浅原。\n春及但生思，时哉无与言。\n不才叨过举，唯力酬明恩。\n美化犹寂蔑，迅节徒飞奔。\n虽无成立效，庶以去思论。\n行复徇孤迹，亦云吾道存。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "a4fb693f64b1f630f92e512b250e553d",
        "title": "秋晚登楼望南江入始兴郡路",
        "author": "张九龄",
        "content": "潦收沙衍出，霜降天宇晶。\n伏槛一长眺，津途多远情。\n思来江山外，望尽烟云生。\n滔滔不自辨，役役且何成。\n我来飒衰鬓，孰云飘华缨。\n枥马苦蜷局，笼禽念遐征。\n岁阴向晼晚，日夕空屏营。\n物生贵得性，身累由近名。\n内顾觉今是，追叹何时平。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "445e407522c65aaf18b8d93c970c3fd4",
        "title": "与生公寻幽居处",
        "author": "张九龄",
        "content": "同方久厌俗，相与事遐讨。\n及此云山去，窅然岩径好。\n疑入武陵源，如逢汉阴老。\n清谐欣有得，幽閒欻盈抱。\n我本玉阶侍，偶访金仙道。\n兹焉求卜筑，所过皆神造。\n岁晚林始敷，日晏崖方杲。\n不种缘岭竹，岂植临潭草。\n即途可淹留，随日成黼藻。\n期为静者说，曾是终焉保。\n今为简书畏，只令归思浩。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "4fd61f268391ec73a6719b8882245b68",
        "title": "与生公游石窟山",
        "author": "张九龄",
        "content": "探秘孰云远，忘怀复尔同。\n日寻高深意，宛是神仙中。\n跻险构灵室，诡制非人功。\n潜洞黝无底，殊庭忽似梦。\n岂如武安凿，自若茅山通。\n造物良有寄，嬉游乃惬衷。\n犹希咽玉液，从此升云空。\n咄咄共携手，泠然且驭风。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "f6e852cabc523ead6efdfd23bb060131",
        "title": "郡舍南有园畦杂树聊以永日",
        "author": "张九龄",
        "content": "为郡久无补，越乡空复深。\n苟能秉素节，安用叨华簪。\n却步园畦裏，追吾野逸心。\n形骸拘俗吏，光景赖闲林。\n内讼诚知止，外言犹匪忱。\n成蹊谢李径，卫足感葵阴。\n荣达岂不伟，孤生非所任。\n江城何寂历，秋树亦萧森。\n下有北流水，上有南飞禽。\n我愿从归翼，无然坐自沉。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "64e95cce9cf3428003e858df44cba89c",
        "title": "临泛东湖",
        "author": "张九龄",
        "content": "郡庭日休暇，湖曲邀胜践。\n乐职在中和，灵心挹上善。\n乘流坐清旷，举目眺悠缅。\n林与西山重，云因北风卷。\n晶明画不逮，阴影镜无辨。\n晚秀复芬敷，秋光更遥衍。\n万族纷可佳，一游岂能展。\n羁孤忝邦牧，顾己非时选。\n梁公世不容，长孺心亦褊。\n永念出笼絷，常思退疲蹇。\n岁徂风露严，日恐兰苕剪。\n佳辰不可得，良会何其鲜。\n罢兴还江城，闭关聊自遣。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "533f93d581773cdbf78ee0b0be885b1c",
        "title": "始兴南山下有林泉，尝卜居焉，荆州卧病有怀此地",
        "author": "张九龄",
        "content": "出处各有在，何者为陆沉。\n幸无迫贱事，聊可祛迷襟。\n世路少夷坦，孟门未岖嵚。\n多惭入火术，常惕履冰心。\n一跌不自保，万全焉可寻。\n行行念归路，眇眇惜光阴。\n浮生如过隙，先达已吾箴。\n敢忘丘山施，亦云年病侵。\n力衰在所养，时谢良不任。\n但忆旧栖息，愿言遂窥临。\n云间日孤秀，山下麵清深。\n萝茑自为幄，风泉何必琴。\n归此老吾老，还当日千金。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "1d512cc9988bb563bace044d18fc48c9",
        "title": "晨坐斋中偶而成咏",
        "author": "张九龄",
        "content": "寒露洁秋空，遥山纷在瞩。\n孤顶乍修耸，微云复相续。\n人兹赏地偏，鸟亦爱林旭。\n结念凭幽远，抚躬曷羁束。\n仰霄谢逸翰，临路嗟疲足。\n徂岁方暌携，归心亟踯躅。\n休閒倘有素，岂负南山曲。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "96753a55cdca06db9e00d820d17fa06b",
        "title": "咏史",
        "author": "张九龄",
        "content": "大德始无颇，中智是所是。\n居然已不一，况乃务相诡。\n小道致泥难，巧言因萋毁。\n穰侯或见迟，苏生得阴揣。\n轻既长沙傅，重亦边郡徙。\n势倾不幸然，迹在胡宁尔。\n沧溟所为大，江汉日来委。\n沣水虽复清，鱼鳖岂游此。\n贤哉有小白，仇中有管氏。\n若人不世生，悠悠多如彼。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "c2263a6cda832c0e19d9081ff122c743",
        "title": "骊山下逍遥公旧居游集",
        "author": "张九龄",
        "content": "君子体清尚，归处有兼资。\n虽然经济日，无忘幽栖时。\n卜居旧何所，休浣尝来兹。\n岑寂罕人至，幽深获我思。\n松涧聆遗风，兰林览余滋。\n往事诚已矣，道存犹可追。\n遗子后黄金，作歌先紫芝。\n明德有自来，奕世皆秉彝。\n岂与磻溪老，崛起周太师。\n我心希硕人，逮此问元龟。\n怊怅既怀远，沉吟亦省私。\n已云宠禄过，况在华髮衰。\n轩盖有迷复，丘壑无磷缁。\n感物重所怀，何但止足斯。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "66428ce37e688c7eaf264c9334aed722",
        "title": "杂诗五首",
        "author": "张九龄",
        "content": "孤桐亦胡为，百尺傍无枝。\n疏阴不自覆，修干欲何施。\n高冈地复迥，弱植风屡吹。\n凡鸟已相噪，凤凰安得知。\n萝茑必有托，风霜不能落。\n酷在兰将蕙，甘从葵与藿。\n运命虽为宰，寒暑自回薄。\n悠悠天地间，委顺无不乐。\n良辰不可遇，心赏更蹉跎。\n终日块然坐，有时劳者歌。\n庭前揽芳蕙，江上托微波。\n路远无能达，忧情空复多。\n湘水吊灵妃，斑竹为情绪。\n汉水访游女，解佩欲谁与。\n同心不可见，异路空延伫。\n浦上青枫林，津傍白沙渚。\n行吟至落日，坐望只愁予。\n神物亦岂孤，佳期竟何许。\n木直几自寇，石坚亦他攻。\n何言为用薄，而与火膏同。\n物类有固然，谁能取径通。\n纤纤良田草，靡靡唯从风。\n日夜沐甘泽，春秋等芳丛。\n生性苟不夭，香臭谁为中。\n道家贵至柔，儒生何固穷。\n终始行一意，无乃过愚公。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "75a5e2f80a4d65a1828ce7d5523facd3",
        "title": "感遇十二首",
        "author": "张九龄",
        "content": "兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折。\n幽林归独卧，滞虑洗孤清。\n持此谢高鸟，因之传远情。\n日夕怀空意，人谁感至精。\n飞沉理自隔，何所慰吾诚。\n鱼游乐深池，鸟栖欲高枝。\n嗟尔蜉蝣羽，薨薨亦何为。\n有生岂不化，所感奚若斯。\n神理日微灭，吾心安得知。\n浩叹杨朱子，徒然泣路岐。\n孤鸿海上来，池潢不敢顾。\n侧见双翠鸟，巢在三珠树。\n矫矫珍木巅，得无金丸惧。\n美服患人指，高明逼神恶。\n今我游冥冥，弋者何所慕。\n吴越数千里，梦寐今夕见。\n形骸非我亲，衾枕即乡县。\n化蝶犹不识，川鱼安可羡。\n海上有仙山，归期觉神变。\n西日下山隐，北风乘夕流。\n燕雀感昏旦，檐楹呼匹俦。\n鸿鹄虽自远，哀音非所求。\n贵人弃疵贱，下士尝殷忧。\n众情累外物，恕己忘内修。\n感叹长如此，使我心悠悠。\n江南有丹橘，经冬犹绿林。\n岂伊地气暖，自有岁寒心。\n可以荐嘉客，奈何阻重深。\n运命唯所遇，迴圈不可寻。\n徒言树桃李，此木岂无阴。\n永日徒离忧，临风怀蹇修。\n美人何处所，孤客空悠悠。\n青鸟跂不至，朱鳖谁云浮。\n夜分起踯躅，时逝曷淹留。\n抱影吟中夜，谁闻此叹息。\n美人适异方，庭树含幽色。\n白云愁不见，沧海飞无翼。\n凤凰一朝来，竹花斯可食。\n汉上有游女，求思安可得。\n袖中一札书，欲寄双飞翼。\n冥冥愁不见，耿耿徒缄忆。\n紫兰秀空蹊，皓露夺幽色。\n馨香岁欲晚，感叹情何极。\n白云在南山，日暮长太息。\n我有异乡忆，宛在云溶溶。\n凭此目不觏，要之心所钟。\n但欲附高鸟，安敢攀飞龙。\n至精无感遇，悲惋填心胸。\n归来扣寂寞，人愿天岂从。\n闭门迹群化，凭林结所思。\n啸叹此寒木，畴昔乃芳蕤。\n朝阳凤安在，日暮蝉独悲。\n浩思极中夜，深嗟欲待谁。\n所怀诚已矣，既往不可追。\n鼎食非吾事，云仙尝我期。\n胡越方杳杳，车马何迟迟。\n天壤一何异，幽嘿卧帘帷。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "57c9b0d58704b6418964ce84df239cf4",
        "title": "南阳道中作",
        "author": "张九龄",
        "content": "登郢属岁阴，及宛懵所适。\n复闻东汉主，遗此南都迹。\n佳气蔼厥初，霸图纷在昔。\n兹邦称贵近，与世尝熏赫。\n遭遇感风云，变衰空草泽。\n不识邓公树，犹传阴后石。\n驱马历闉阇，荆榛翳阡陌。\n事去物无象，感来心不怿。\n怀古对穷秋，兴言伤远客。\n眇默遵岐路，辛勤弊行役。\n云雁号相呼，林麇走自索。\n顾忆徇书剑，未尝安枕席。\n岂暇墨突黔，空持辽豕白。\n迷复期非远，归欤赏农隙。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "fea93094b632294aaf74619aa5a32caf",
        "title": "湘中作",
        "author": "张九龄",
        "content": "湘流绕南岳，绝目转青青。\n怀禄未能已，瞻途屡所经。\n烟屿宜春望，林猿莫夜听。\n永路日多绪，孤舟天复冥。\n浮没从此去，嗟嗟劳我形。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "2a48e011419f2e744a6cc8d81c5f0596",
        "title": "彭蠡湖上",
        "author": "张九龄",
        "content": "沿涉经大湖，湖流多行泆。\n决晨趋北渚，逗浦已西日。\n所适虽淹旷，中流且閒逸。\n瑰诡良复多，感见乃非一。\n庐山直阳浒，孤石当阴术。\n一水云际飞，数峰湖心出。\n象类何交纠，形言岂深悉。\n且知皆自然，高下无相恤。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "209df02fb4cd818816fe60787bfc93ef",
        "title": "出为豫章郡途次庐山东岩下",
        "author": "张九龄",
        "content": "兹山镇何所，乃在澄湖阴。\n下有蛟螭伏，上与虹蜺寻。\n灵仙未始旷，窟宅何其深。\n双阙出云峙，三宫入烟沉。\n攀崖犹昔境，种杏非旧林。\n想像终古迹，惆怅独往心。\n纷吾婴世网，数载忝朝簪。\n孤根自靡托，量力况不任。\n多谢周身防，常恐横议侵。\n岂匪鹓鸿列，惕如泉壑临。\n迨兹刺江郡，来此涤尘襟。\n有趣逢樵客，忘怀狎野禽。\n栖闲义未果，用拙欢在今。\n愿言答休命，归事丘中琴。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "00408ef08f8fe315aaee07d9aaaef7d0",
        "title": "夏日奉使南海在道中作",
        "author": "张九龄",
        "content": "缅然万里路，赫曦三伏时。\n飞走逃深林，流烁恐生疵。\n行李岂无苦，而我方自怡。\n肃事诚在公，拜庆遂及私。\n展力惭浅效，衔恩感深慈。\n且欲汤火蹈，况无鬼神欺。\n朝发高山阿，夕济长江湄。\n秋瘴宁我毒，夏水胡不夷。\n信知道存者，但问心所之。\n吕梁有出入，乃觉非虚词。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "ef30e5aab93e7a2d3b9ed33838be7239",
        "title": "使还都湘东作",
        "author": "张九龄",
        "content": "仓庚昨归候，阳鸟今去时。\n感物遽如此，劳生安可思。\n养真无上格，图进岂前期。\n清节往来苦，壮容离别衰。\n盛明非不遇，弱操自云私。\n孤楫清川泊，征衣寒露滋。\n风朝津树落，日夕岭猿悲。\n牵役而无悔，坐愁只自怡。\n当须报恩已，终尔谢尘缁。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "62ef2131819db590d75405d0b4489c4d",
        "title": "冬中至玉泉山寺属穷阴冰闭崖谷无色及仲春行县復往焉故有此作",
        "author": "张九龄",
        "content": "灵境信幽绝，芳时重暄妍。\n再来及兹胜，一遇非无缘。\n万木柔可结，千花敷欲然。\n松间鸣好鸟，竹下流清泉。\n石壁开精舍，金光照法筵。\n真空本自寂，假有聊相宣。\n复此灰心者，仍追巢顶禅。\n简书虽有畏，身世亦相捐。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "d4d5092d82c37bb9238bb27671d995cc",
        "title": "郢城西北有大古冢数十观其封域多是楚时诸王而年代久远不復可识唯直西有樊妃冢因后人为植松柏故行路尽知之",
        "author": "张九龄",
        "content": "苹藻生南涧，蕙兰秀中林。\n嘉名有所在，芳气无幽深。\n楚子初逞志，樊妃尝献箴。\n能令更择士，非直罢从禽。\n旧国皆湮灭，先王亦莫寻。\n唯传贤媛陇，犹结后人心。\n牢落山川意，萧疏松柏阴。\n破墙时直上，荒径或斜侵。\n惠问终不绝，风流独至今。\n千春思窈窕，黄鸟复哀音。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "66ce3c092a283dfb658ee12bdb56b673",
        "title": "荆州作二首",
        "author": "张九龄",
        "content": "先达志其大，求意不约文。\n士伸在知己，已况仕于君。\n微诚夙所尚，细故不足云。\n时来忽易失，事往良难分。\n顾念凡近姿，焉欲殊常勋。\n亦以行则是，岂必素有闻。\n千虑且犹失，万绪何其纷。\n进士苟非党，免相安得群。\n众口金可铄，孤心丝共棼。\n意忠仗朋信，语勇同败军。\n古剑徒有气，幽兰只自熏。\n高秩向所忝，于义如浮云。\n千载一遭遇，往贤所至难。\n问余奚为者，无阶忽上抟。\n明圣不世出，翼亮非苟安。\n崇高自有配，孤陋何足干。\n遇恩一时来，窃位三岁寒。\n谁谓诚不尽，知穷力亦殚。\n虽至负乘寇，初无挟术钻。\n浩荡出江湖，翻覆如波澜。\n心伤不材树，自念独飞翰。\n徇义在匹夫，报恩犹一餐。\n况乃山海泽，效无毫髮端。\n内讼已惭沮，积毁今摧残。\n胡为复惕息，伤鸟畏虚弹。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "c4fbb0368c7c3caf644eb7cac8746b67",
        "title": "在郡秋怀二首",
        "author": "张九龄",
        "content": "秋风入前林，萧瑟鸣高枝。\n寂寞游子思，寤叹何人知。\n宦成名不立，志存岁已驰。\n五十而无闻，古人深所疵。\n平生去外饰，直道如不羁。\n未得操割效，忽复寒暑移。\n物情自古然，身退毁亦随。\n悠悠沧江渚，望望白云涯。\n露下霜且降，泽中草离披。\n兰艾若不分，安用馨香为。\n庭芜生白露，岁候感遐心。\n策蹇惭远途，巢枝思故林。\n小人恐致寇，终日如临深。\n鱼鸟好自逸，池笼安所钦。\n挂冠东都门，采蕨南山岑。\n议道诚愧昔，览分还惬今。\n怃然忧成老，空尔白头吟。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "6a7933327ebf2ed46d5e96572a63aa88",
        "title": "忝官二十年尽在内职，及为郡尝积恋，因赋诗焉",
        "author": "张九龄",
        "content": "江流去朝宗，昼夜兹不舍。\n仲尼在川上，子牟存阙下。\n圣达有由然，孰是无心者。\n一郡苟能化，百城岂云寡。\n爱礼谁为羊，恋主吾犹马。\n感初时不载，思奋翼无假。\n闲宇常自闭，沉心何用写。\n揽衣步前庭，登陴临旷野。\n白水生迢递，清风寄潇洒。\n愿言采芳泽，终朝不盈把。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "91e9fca35e7505be7f439b834068e190",
        "title": "将发还乡示诸弟",
        "author": "张九龄",
        "content": "岁阳亦颓止，林意日萧摵。\n云胡当此时，缅迈复为客。\n至爱孰能舍，名义来相迫。\n负德良不赀，输诚靡所惜。\n一木逢厦构，纤尘愿山益。\n无力主君恩，宁利客卿璧。\n去去荣归养，怃然叹行役。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "83f655ad176cb473a4cd2e57260635f9",
        "title": "叙怀二首",
        "author": "张九龄",
        "content": "弱岁读群史，抗迹追古人。\n被褐有怀玉，佩印从负薪。\n志合岂兄弟，道行无贱贫。\n孤根亦何赖，感激此为邻。\n晚节从卑秩，岐路良非一。\n既闻持两端，复见挟三术。\n木瓜诚有报，玉楮论无实。\n已矣直躬者，平生壮图失。\n去去勿重陈，归来茹芝朮。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "d9b82472e37c6136e1c79e3b58d3ecfb",
        "title": "题画山水障",
        "author": "张九龄",
        "content": "心累犹不尽，果为物外牵。\n偶因耳目好，复假丹青妍。\n尝抱野间意，而迫区中缘。\n尘事固已矣，秉意终不迁。\n良工适我愿，妙墨挥岩泉。\n变化合群有，高深侔自然。\n置陈北堂上，仿像南山前。\n静无户庭出，行已兹地偏。\n萱草忧可树，合欢忿益蠲。\n所因本微物，况乃凭幽筌。\n言象会自泯，意色聊自宣。\n对玩有佳趣，使我心渺绵。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "e8ba1d1e8c1d40871faf4737cce284b8",
        "title": "奉和圣制瑞雪篇",
        "author": "张九龄",
        "content": "万年春，三朝日，上御明台旅庭实。\n初瑞雪兮霏微，信宿婵娟飞雪度，能使玉人俱掩嫭。\n皓皓楼前月初白，匪惟在人利，曾是扶天意。\n天意岂云遥，雪下不崇朝。\n皇情玩无斁，雪委方盈尺。\n草树纷早荣，京坻宛先积。\n君恩诚谓何，岁稔复人和。\n预数斯箱庆，应如此雪多。\n朝冕旒兮载悦，想笞笠兮农节。\n倚瑶琴兮或歌，愿以柏梁作，长为柳花咏。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "821e18a4b01afd5399e46e8ba234d84e",
        "title": "奉和圣制温泉歌",
        "author": "张九龄",
        "content": "有时神物待圣人，去后汤还冷，来时树亦春。\n今兹十月自东归，羽旆逶迤上翠微。\n温谷葱葱佳气色，渐渍神汤无疾苦，熏歌一曲感人深。",
        "dynasty": "唐",
        "collection_info": {
            "collection": "御定全唐诗",
            "volume": "卷四十七"
        }
    },
    {
        "uuid": "2f097edf7a7ad4aa2c6dc3f50d47d45c",
        "title": "奉和圣制次琼岳韵",
        "author": "张九龄",
        "content": "山祇亦望幸，云雨见灵心。\n岳馆逢朝霁，关门解宿阴。\n咸京天上近，清渭日边临。\n我武因冬狩，何言是即禽。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "0da35cbfc3064da43b59c1127cbffaee",
        "title": "奉和圣制送李尚书入蜀",
        "author": "张九龄",
        "content": "眷言感忠义，何有间山川。\n徇节今如此，离情空复然。\n皇心在勤恤，德泽委昭宣。\n周月成功后，明年或劳还。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "5d394ef056da089396bdd7323a540943",
        "title": "奉和圣制初出洛城",
        "author": "张九龄",
        "content": "东土淹龙驾，西人望翠华。\n山川只询物，宫观岂为家。\n十月回星斗，千官捧日车。\n洛阳无怨思，巡幸更非赊。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "91b5cab80238ffd11e45ef15ff00ded4",
        "title": "天津桥东旬宴得歌字韵",
        "author": "张九龄",
        "content": "清洛象天河，东流形胜多。\n朝来逢宴喜，春尽却妍和。\n泉鲔欢时跃，林莺醉裏歌。\n赐恩频若此，为乐奈人何。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "f24965fb6cc1ca2d2fd59f386bcbd74a",
        "title": "和姚令公从幸温汤喜雪",
        "author": "张九龄",
        "content": "万乘飞黄马，千金狐白裘。\n正逢银霰积，如向玉京游。\n瑞色铺驰道，花文拂彩旒。\n还闻吉甫颂，不共郢歌俦。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "307b8b06d1614f1ba62231b68129a321",
        "title": "三月三日申王园亭宴集",
        "author": "张九龄",
        "content": "稽亭追往事，睢苑胜前闻。\n飞阁凌芳树，华池落彩云。\n藉草人留酌，衔花鸟赴群。\n向来同赏处，惟恨碧林曛。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "d8a6da5ae5313dfdee93c6122a91c860",
        "title": "和黄门卢侍御咏竹",
        "author": "张九龄",
        "content": "清切紫庭垂，葳蕤防露枝。\n色无玄月变，声有惠风吹。\n高节人相重，虚心世所知。\n凤凰佳可食，一去一来仪。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "102eae958a7f2847d64ac6c8d33fbdc0",
        "title": "答陈拾遗赠竹簪",
        "author": "张九龄",
        "content": "与君尝此志，因物复知心。\n遗我龙钟节，非无玳瑁簪。\n幽素宜相重，雕华岂所任。\n为君安首饰，怀此代兼金。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "7f94886063cec0b7c843fbbb56c9dc09",
        "title": "林亭咏",
        "author": "张九龄",
        "content": "穿筑非求丽，幽閒欲寄情。\n偶怀因壤石，真意在蓬瀛。\n苔益山文古，池添竹气清。\n从兹果萧散，无事亦无营。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "f961eddbcc17448e5c5cfb16b1b512fe",
        "title": "晨出郡舍林下",
        "author": "张九龄",
        "content": "晨兴步北林，萧散一开襟。\n复见林上月，娟娟犹未沉。\n片云自孤远，丛筱亦清深。\n无事由来贵，方知物外心。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "228bbfcaade89254808ca04926217317",
        "title": "园中时蔬尽皆锄理唯秋兰数本委而不顾彼虽一物有足悲者遂赋二章",
        "author": "张九龄",
        "content": "场藿已成岁，园葵亦向阳。\n兰时独不偶，露节渐无芳。\n旨异菁为蓄，甘非蔗有浆。\n人多利一饱，谁复惜馨香。\n幸得不锄去，孤苗守旧根。\n无心羡旨蓄，岂欲近名园。\n遇赏宁充佩，为生莫碍门。\n幽林芳意在，非是为人论。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "5d13c56883b2cdedbee4f43444b3cd1b",
        "title": "送姚评事入蜀各赋一物得卜肆",
        "author": "张九龄",
        "content": "蜀严化已久，沉冥空所思。\n尝闻卖卜处，犹忆下帘时。\n驱传应经此，怀贤倘问之。\n归来说往事，历历偶心期。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "31756191ee08250a216bb188c75b926d",
        "title": "送窦校书见饯得云中辨江树",
        "author": "张九龄",
        "content": "江水天连色，无涯净野氛。\n微明岸傍树，凌乱渚前云。\n举棹形徐转，登舻意渐分。\n渺茫从此去，空复惜离群。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "200c47851b84039090497aa038a38ab9",
        "title": "送杨道士往天台",
        "author": "张九龄",
        "content": "鬼谷还成道，天台去学仙。\n行应松子化，留与世人传。\n此地烟波远，何时羽驾旋。\n当须一把袂，城郭共依然。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "85bea9877d360d3d7aacdeffbee07081",
        "title": "送杨府李功曹",
        "author": "张九龄",
        "content": "平生属良友，结绶望光辉。\n何知人事拙，相与宦情非。\n别路穿林尽，征帆际海归。\n居然已多意，况复两乡违。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "d4da69410f2d006ef94ea7a32af6b008",
        "title": "送宛句赵少府",
        "author": "张九龄",
        "content": "解巾行作吏，尊酒谢离居。\n修竹含清景，华池澹碧虚。\n地将幽兴惬，人与旧游疏。\n林下纷相送，多逢长者车。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "753e9c87ca8f11203c25b25f8d1b45bc",
        "title": "送苏主簿赴偃师",
        "author": "张九龄",
        "content": "我与文雄别，胡然邑吏归。\n贤人安下位，鸷鸟欲卑飞。\n激节轻华冕，移官殉彩衣。\n羡君行乐处，从此拜庭闱。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "42e05e7f81ce36f587d51df1d10dc08b",
        "title": "送广州周判官",
        "author": "张九龄",
        "content": "海郡雄蛮落，津亭壮越台。\n城隅百雉映，水曲万家开。\n裏树桄榔出，时禽翡翠来。\n观风犹未尽，早晚使车回。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "927accf7c30298d057c88a5c68783fc7",
        "title": "道逢北使题赠京邑亲知",
        "author": "张九龄",
        "content": "征骖稍靡靡，去国方迟迟。\n路绕南登岸，情摇北上旗。\n故人怜别日，旅雁逐归时。\n岁晏无芳草，将何寄所思。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "19d25756430d3605bfb20cd348aa4b5a",
        "title": "溪行寄王震",
        "author": "张九龄",
        "content": "山气朝来爽，溪流日向清。\n远心何处惬，闲棹此中行。\n丛桂林间待，群鸥水上迎。\n徒然适我愿，幽独为谁情。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "6429626c477e14b9c877f69c73854d14",
        "title": "将至岳阳有怀赵二",
        "author": "张九龄",
        "content": "湘岸多深林，青冥昼结阴。\n独无谢客赏，况复贾生心。\n草色虽云发，天光或未临。\n江潭非所遇，为尔白头吟。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "9568a15fa3ef2614b5d769dc50a48c84",
        "title": "初发道中寄远",
        "author": "张九龄",
        "content": "日夜乡山远，秋风复此时。\n旧闻胡马思，今听楚猿悲。\n念别朝昏苦，怀归岁月迟。\n壮图空不息，常恐发如丝。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "4d169739f35aa30297f63803490e412d",
        "title": "自湘水南行",
        "author": "张九龄",
        "content": "落日催行舫，逶迤洲渚间。\n虽云有物役，乘此更休閒。\n暝色生前浦，清晖发近山。\n中流澹容与，唯爱鸟飞还。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "2abb2323e71f125c8c7be5a729428faf",
        "title": "江上",
        "author": "张九龄",
        "content": "长林何缭绕，远水复悠悠。\n尽日余无见，为心那不愁。\n忆将亲爱别，行为主恩酬。\n感激空如此，芳时屡已遒。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "e169efee670c74b2a6ce3ec6c4d16c23",
        "title": "自彭蠡湖初入江",
        "author": "张九龄",
        "content": "江岫殊空阔，云烟处处浮。\n上来群噪鸟，中去独行舟。\n牢落谁相顾，逶迤日自愁。\n更将心问影，于役复何求。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "fa3e3ef540b28c0c8ec1a82b9e81a51c",
        "title": "浈阳峡",
        "author": "张九龄",
        "content": "行舟傍越岑，窈窕越溪深。\n水暗先秋冷，山晴当昼阴。\n重林间五色，对壁耸千寻。\n惜此生遐远，谁知造化心。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "751e9d6577f565699ea78a5b13bf1ef7",
        "title": "春江晚景",
        "author": "张九龄",
        "content": "江林多秀髮，云日复相鲜。\n征路那逢此，春心益渺然。\n兴来隻自得，佳气莫能传。\n薄暮津亭下，余花满客船。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "39bd274afc0594909d58024165e30b5e",
        "title": "初发曲江溪中",
        "author": "张九龄",
        "content": "溪流清且深，松石复阴临。\n正尔可嘉处，胡为无赏心。\n我由不忍别，物亦有缘侵。\n自匪常行迈，谁能知此音。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "72f26e6abf299203a87f5fb7f4f04e82",
        "title": "旅宿淮阳亭口号",
        "author": "张九龄",
        "content": "日暮荒亭上，悠悠旅思多。\n故乡临桂水，今夜渺星河。\n暗草霜华髮，空亭雁影过。\n兴来谁与晤，劳者自为歌。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "35bb933dff9aa3932d3e198340bbb7f0",
        "title": "秋夕望月",
        "author": "张九龄",
        "content": "清迥江城月，流光万里同。\n所思如梦裏，相望在庭中。\n皎洁青苔露，萧条黄叶风。\n含情不得语，频使桂华空。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "c17baa356e289effa641ad5a69deef7d",
        "title": "咏燕",
        "author": "张九龄",
        "content": "海燕何微眇，乘春亦暂来。\n岂知泥滓贱，只见玉堂开。\n绣户时双入，华轩日几回。\n无心与物竞，鹰隼莫相猜。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "9833e6b727dc7e2ba2ac136a9d1aa179",
        "title": "故刑部李尚书荆谷山集会",
        "author": "张九龄",
        "content": "尝闻继老聃，身退道弥耽。\n结宇倚青壁，疏泉喷碧潭。\n苔石随人古，烟花寄酒酣。\n山光纷向夕，归兴杜城南。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "a547fe3548d1e3123734b0e46044aead",
        "title": "戏题春意",
        "author": "张九龄",
        "content": "一作江南守，江林三四春。\n相鸣不及鸟，相乐喜关人。\n日守朱丝直，年催华髮新。\n淮阳只有卧，持此度芳辰。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "a4b3febdaaed923a6dff67f88cd95eb1",
        "title": "庭梅咏",
        "author": "张九龄",
        "content": "芳意何能早，孤荣亦自危。\n更怜花蒂弱，不受岁寒移。\n朝雪那相妒，阴风已屡吹。\n馨香虽尚尔，飘荡复谁知。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "a4cc326fc20430c5c05142b114f804fd",
        "title": "听筝",
        "author": "张九龄",
        "content": "端居正无绪，那復发秦筝。\n纤指传新意，繁弦起怨情。\n悠扬思欲绝，掩抑态还生。\n岂是声能感，人心自不平。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "bb0ba7c9ff119a4d15eebb607d83c5f3",
        "title": "秋怀",
        "author": "张九龄",
        "content": "感惜芳时换，谁知客思悬。\n忆随鸿向暖，愁学马思边。\n留滞机还息，纷拏网自牵。\n东南起归望，何处是江天。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "f167aeae0d9a00e13868d8c22015781b",
        "title": "故刑部李尚书挽词三首",
        "author": "张九龄",
        "content": "仙宗出赵北，相业起山东。\n明德尝为礼，嘉谋屡作忠。\n论经白虎殿，献赋甘泉宫。\n与善今何在，苍生望已空。\n宿昔三台践，荣华驷马归。\n印从青琐拜，翰入紫宸挥。\n题剑恩方重，藏舟事已非。\n龙门不可望，感激涕沾衣。\n永叹常山宝，沉埋京兆阡。\n同盟会五月，华表记千年。\n渺漫野中草，微茫空裏烟。\n共悲人事绝，唯对杜陵田。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "576cc8baf14b0c4670d652ef6cee66ea",
        "title": "故徐州刺史赠吏部侍郎苏公挽歌词三首",
        "author": "张九龄",
        "content": "韦玄方继相，荀爽复齐名。\n在贵兼天爵，能贤出世卿。\n学闻金马诏，神见玉人清。\n藏壑今如此，为山遂不成。\n相如只谢病，子敬忽云亡。\n岂悟瑶台雪，分雕玉树行。\n清规留草议，故事在封章。\n本谓山公启，而今殁始扬。\n返葬长安陌，秋风箫鼓悲。\n奈何相送者，不是平生时。\n寒影催年急，哀歌助晚迟。\n宁知建旟罢，丹旐向京师。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "e6ad4e3481f5fe8f5d78c78ebb36a716",
        "title": "故荥阳君苏氏挽歌词三首",
        "author": "张九龄",
        "content": "门绪公侯列，嫔风诗礼行。\n松萝方有寄，桃李忽无成。\n剑去双龙别，雏哀九凤鸣。\n何言峄山树，还似半心生。\n永叹芳魂断，行看草露滋。\n二宗荣盛日，千古别离时。\n竟罢生刍赠，空留画扇悲。\n容车候晓发，何岁是归期。\n缟服纷相送，玄扃翳不开。\n更悲泉火灭，徒见柳车回。\n旧室容衣奠，新茔拱树栽。\n唯应月照簟，潘岳此时哀。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "9b720fe115fbea72cc43a7c41fec2f93",
        "title": "眉州康司马挽歌词",
        "author": "张九龄",
        "content": "家受专门学，人称入室贤。\n刘桢徒有气，管辂独无年。\n谪去长沙国，魂归京兆阡。\n从兹匣中剑，埋没罢冲天。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "cab51f0c5d1141f46390890f0d1cc50c",
        "title": "奉和圣制早发三乡山行",
        "author": "张九龄",
        "content": "羽卫森森西向秦，山川历历在清晨。\n晴云稍卷寒岩树，遗贤一一皆羁致，犹欲高深访隐沦。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "09ce0fd46d49aa9211401d361ec32ba7",
        "title": "奉和圣制龙池篇",
        "author": "张九龄",
        "content": "天启神龙生碧泉，泉水灵源浸迤延。\n飞龙已向珠潭出，我后元符从此得，方为万岁寿图川。",
        "dynasty": "唐",
        "collection_info": {
            "collection": "御定全唐诗",
            "volume": "卷四十八"
        }
    },
    {
        "uuid": "84db47672d416005e89a7bf613d7c273",
        "title": "奉和圣制同二相南出雀鼠谷",
        "author": "张九龄",
        "content": "设险诸侯地，承平圣主巡。\n东君朝二月，南旆拥三辰。\n寒出重关尽，年随行漏新。\n瑞云丛捧日，芳树曲迎春。\n舞咏先驰道，恩华及从臣。\n汾川花鸟意，并奉属车尘。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "109a80caa6b925f9a9b6845c52699049",
        "title": "奉和圣制经河上公庙",
        "author": "张九龄",
        "content": "昔者河边叟，谁知隐与仙。\n姓名终不识，章句此空传。\n迹为坐忘晦，言犹强着诠。\n精灵竟何所，祠宇独依然。\n道在纡宸眷，风行动睿篇。\n从兹化天下，清净复何先。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "404da0b79697614e2e5bbef276ecf76f",
        "title": "奉和圣制送尚书燕国公赴朔方",
        "author": "张九龄",
        "content": "宗臣事有征，庙算在休兵。\n天与三台座，人当万里城。\n朔南方偃革，河右暂扬旌。\n宠锡从仙禁，光华出汉京。\n山川勤远略，原隰轸皇情。\n为奏熏琴唱，仍题宝剑名。\n闻风六郡伏，计日五戎平。\n山甫归应疾，留侯功复成。\n歌钟旋可望，衽席岂难行。\n四牡何时入，吾君忆履声。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "3b5348101780a491650f0e7909035d87",
        "title": "奉和圣制途经华山",
        "author": "张九龄",
        "content": "万乘华山下，千岩云汉中。\n灵居虽窅密，睿览忽玄同。\n日月临高掌，神仙仰大风。\n攒峰势岌岌，翊辇气雄雄。\n揆物知幽赞，铭勋表圣衷。\n会应陪玉检，来此告成功。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "a370e667cddfe9e9714c526e14bdbf9b",
        "title": "奉和圣制早登太行山率尔言志",
        "author": "张九龄",
        "content": "孟月摄提贞，乘时我后征。\n晨严九折度，暮戒六军行。\n日御驰中道，风师卷太清。\n戈鋋林表出，组练雪间明。\n动植希皇豫，高深奉睿情。\n陪游七圣列，望幸百神迎。\n气色烟犹喜，恩光草尚荣。\n之罘称万岁，今此复同声。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "fad032dd3a507693703b6574a07627bc",
        "title": "恩赐乐游园宴应制",
        "author": "张九龄",
        "content": "宝筵延厚命，供帐序群公。\n形胜宜春接，威仪建礼同。\n晞阳人似露，解愠物从风。\n朝庆千龄始，年华二月中。\n辉光遍草木，和气发丝桐。\n岁岁无为化，宁知乐九功。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "7d9657f4e25941778235cde4976b06c8",
        "title": "奉和圣制过王浚墓",
        "author": "张九龄",
        "content": "汉王思鉅鹿，晋将在弘农。\n入蜀举长算，平吴成大功。\n与浑虽不协，归皓实为雄。\n孤绩沦千载，流名感圣衷。\n万乘度荒陇，一顾凛生风。\n古节犹不弃，今人争效忠。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "4eecfeab9c0843ef03fe0c9077f502c2",
        "title": "奉和吏部崔尚书雨后大明朝堂望南山",
        "author": "张九龄",
        "content": "迢递终南顶，朝朝阊阖前。\n朅来青绮外，高在翠微先。\n双凤褰为阙，群龙俨若仙。\n还知到玄圃，更是谒甘泉。\n夜雨尘初灭，秋空月正悬。\n诡容纷入望，霁色宛成妍。\n东极华阴践，西弥嶓冢连。\n奔峰出岭外，瀑水落云边。\n汉帝宫将苑，商君陌与阡。\n林华铺近甸，烟霭绕晴川。\n既庶仁斯及，分忧政已宣。\n山公启事罢，吉甫颂声传。\n济济金门步，洋洋玉树篇。\n徒歌虽有属，清越岂同年。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "9299b427e55783c118425c4eb8ef330a",
        "title": "和许给事中直夜简诸公",
        "author": "张九龄",
        "content": "未央钟漏晚，仙宇蔼沉沉。\n武卫千庐合，严扃万户深。\n左掖知天近，南窗见月临。\n树摇金掌露，庭徙玉楼阴。\n他日闻更直，中宵属所钦。\n声华大国宝，夙夜近臣心。\n逸兴乘高阁，雄飞在禁林。\n宁思窃抃者，情发为知音。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "f8d05c79277459294c718b22fee5bd83",
        "title": "酬宋使君见赠之作",
        "author": "张九龄",
        "content": "时来不自意，宿昔谬枢衡。\n翊圣负明主，妨贤愧友生。\n罢归犹右职，待罪尚南荆。\n政有留棠旧，风因继组成。\n高轩问疾苦，烝庶荷仁明。\n衰废时所薄，只言僚故情。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "ce565640c99a9d1a8411aa62599a39db",
        "title": "酬宋使君见诒",
        "author": "张九龄",
        "content": "陟邻初禀训，献策幸逢时。\n朝列且云忝，君恩复若兹。\n庭闱际海曲，轺传荷天慈。\n顾己欢乌鸟，闻君泣素丝。\n才明应主召，福善岂神欺。\n但愿白心在，终然涅不淄。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "ee2f8b44104d1840236b9f6bbbf9c786",
        "title": "酬通事舍人寓直见示篇中兼起居陆舍人景献",
        "author": "张九龄",
        "content": "轩掖殊清秘，才华固在斯。\n兴因膏泽洒，情与惠风吹。\n所美应人誉，何私亦我仪。\n同声感乔木，比翼谢长离。\n价以陆生减，贤惭鲍叔知。\n薄游尝独愧，芳讯乃兼施。\n此夜金闺籍，伊人琼树枝。\n飞鸣复何远，相顾幸媞媞。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "5c883dce2d23a6d9a7804dd25799896e",
        "title": "与袁补阙寻蔡拾遗会此公出行后蔡有五韵诗见赠以此篇答焉",
        "author": "张九龄",
        "content": "辙迹陈家巷，诗书孟子邻。\n偶来乘兴者，不值草玄人。\n契是忘年合，情非累日申。\n闻君还薄暮，见眷及兹辰。\n赠我如琼玖，将何报所亲。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "fbb56f7c11d229e9d678a44719a0c5d5",
        "title": "酬赵二侍御使西军赠两省旧僚之作",
        "author": "张九龄",
        "content": "石室先鸣者，金门待制同。\n操刀尝愿割，持斧竟称雄。\n应敌兵初起，缘边虏欲空。\n使车经陇月，征旆绕河风。\n忽枉兼金讯，非徒秣马功。\n气清蒲海曲，声满柏台中。\n顾己尘华省，欣君震远戎。\n明时独匪报，尝欲退微躬。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "61a0aae1e0030450ed6a3aca9fed91d8",
        "title": "武司功初有幽庭春暄见贻夏首获见以诗报焉",
        "author": "张九龄",
        "content": "芳月尽离居，幽怀重起予。\n虽言春事晚，尚想物华初。\n迟日皦方照，高斋澹复虚。\n笋成林向密，花落树应疏。\n赠鲤情无间，求莺思有余。\n暄妍不相待，含叹欲焉如。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "3078bc76bcdcc90759a6ad99640f9e26",
        "title": "酬王履震游园林见贻",
        "author": "张九龄",
        "content": "宅生惟海县，素业守郊园。\n中览霸王说，上徼明主恩。\n一行罢兰径，数载历金门。\n既负潘生拙，俄从周任言。\n逶迤恋轩陛，萧散反丘樊。\n旧径稀人迹，前池耗水痕。\n并看芳树老，唯觉敝庐存。\n自我栖幽谷，逢君翳覆盆。\n孟轲应有命，贾谊得无冤。\n江上行伤远，林间偶避喧。\n地偏人事绝，时霁鸟声繁。\n独善心俱闭，穷居道共尊。\n乐因南涧藻，忧岂北堂萱。\n幽意加投漆，新诗重赠轩。\n平生徇知己，穷达与君论。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "260ae7dfae5d2e065d891ce3bb712d56",
        "title": "饯王尚书出边",
        "author": "张九龄",
        "content": "汉相推人杰，殷宗伐鬼方。\n还闻出将重，坐见即戎良。\n上策应为豫，中权且用光。\n令申兵气倍，威憺虏魂亡。\n树比公孙大，城如道济长。\n夏云登陇首，秋露泫辽阳。\n武德舒宸眷，文思饯乐章。\n感恩身既许，激节胆犹尝。\n祖帐倾朝列，军麾驻道傍。\n诗人何所咏，尚父欲鹰扬。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "7086a1c2d9d53bfdf37eef4710ab342b",
        "title": "贺给事尝诣蔡起居郊馆有诗因命同作",
        "author": "张九龄",
        "content": "记言闻直史，筑室面层阿。\n岂不承明入，终云幽意多。\n沉冥高士致，休浣故人过。\n前岭游氛灭，中林芳气和。\n兹辰阻佳趣，望美独如何。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "70b356c2e00aea73aa277262948fc8a3",
        "title": "南山下旧居闲放",
        "author": "张九龄",
        "content": "祗役已云久，乘闲返服初。\n块然屏尘事，幽独坐林闾。\n清旷前山远，纷喧此地疏。\n乔木凌青霭，修篁媚绿渠。\n耳和绣翼鸟，目畅锦鳞鱼。\n寂寞心还间，飘飖体自虚。\n兴来命旨酒，临罢阅仙书。\n但乐多幽意，宁知有毁誉。\n尚想争名者，谁云要路居。\n都忘下流叹，倾夺竟何如。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "4f165fc3dfe16e45a979ca5900be5701",
        "title": "高斋闲望言怀",
        "author": "张九龄",
        "content": "高斋复晴景，延眺属清秋。\n风物动归思，烟林生远愁。\n纷吾自穷海，薄宦此中州。\n取路无高足，随波适下流。\n岁华空冉冉，心曲且悠悠。\n坐惜芳时歇，胡然久滞留。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "36f696238c8fbe964bee1fb31891dc76",
        "title": "初发江陵有怀",
        "author": "张九龄",
        "content": "极望涔阳浦，江天渺不分。\n扁舟从此去，鸥鸟自为群。\n他日怀真赏，中年负俗纷。\n适来果微尚，倏尔会斯文。\n复想金闺籍，何如梦渚云。\n我行多胜寄，浩思独氛氲。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "5c07794660800914e44734863a7ae753",
        "title": "同綦毋学士月夜闻雁",
        "author": "张九龄",
        "content": "栖宿岂无意，飞飞更远寻。\n长途未及半，中夜有遗音。\n月思关山笛，风号流水琴。\n空声两相应，幽感一何深。\n避缴归南浦，离群叫北林。\n联翩俱不定，怜尔越乡心。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "44184f65df8178f1272a0d924fa76de4",
        "title": "晚憩王少府东阁",
        "author": "张九龄",
        "content": "披轩肆流览，云壑见深重。\n空水秋弥净，林烟晚更浓。\n坐隅分洞府，檐际列群峰。\n窈窕生幽意，参差多异容。\n还惭大隐迹，空想列仙踪。\n赖此升攀处，萧条得所从。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "09f5f547b3257ccd7fdac6d677843623",
        "title": "登城楼望西山作",
        "author": "张九龄",
        "content": "城楼枕南浦，日夕顾西山。\n宛宛鸾鹤处，高高烟雾间。\n仙井今犹在，洪厓久不还。\n金编莫我授，羽驾亦难攀。\n檐际千峰出，云中一鸟闲。\n纵观穷水国，游思遍人寰。\n勿复尘埃事，归来且闭关。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "78e8a2b24934ebc3d4724fd47a833fa2",
        "title": "祠紫盖山经玉泉山寺",
        "author": "张九龄",
        "content": "指途跻楚望，策马傍荆岑。\n稍稍松篁入，泠泠涧谷深。\n观奇逐幽映，历险忘岖嵚。\n上界投佛影，中天扬梵音。\n焚香忏在昔，礼足誓来今。\n灵异若有对，神仙真可寻。\n高僧闻逝者，远俗是初心。\n藓驳经行处，猿啼燕坐林。\n归真已寂灭，留迹岂湮沉。\n法地自兹广，何云千万金。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "d164bf785599cc7d420de265d860d3ee",
        "title": "洪州西山祈雨，是日辄应，因赋诗言事",
        "author": "张九龄",
        "content": "兹山蕴灵异，走望良有归。\n丘祷虽已久，甿心难重违。\n迟明申藻荐，先夕旅岩扉。\n独宿云峰下，萧条人吏稀。\n我来不外适，幽抱自中微。\n静入风泉奏，凉生松栝围。\n穷年滞远想，寸晷阅清晖。\n虚美怅无属，素情缄所依。\n诡随嫌弱操，羁束谢贞肥。\n义济亦吾道，诚存为物祈。\n灵心倏已应，甘液幸而飞。\n闭阁且无责，随车安敢希。\n多惭德不感，知复是耶非。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "c7065699defa8fada8387157fc04cbe6",
        "title": "经江宁览旧迹至玄武湖",
        "author": "张九龄",
        "content": "南国更数世，北湖方十洲。\n天清华林苑，日晏景阳楼。\n果下回仙骑，津傍驻彩斿。\n凫鹥喧凤管，荷芰斗龙舟。\n七子陪诗赋，千人和棹讴。\n应言在镐乐，不让横汾秋。\n风俗因纾慢，江山成易由。\n驹王信不武，孙叔是无谋。\n佳气日将歇，霸功谁与修。\n桑田东海变，麋鹿姑苏游。\n否运争三国，康时劣九州。\n山虽幕府在，馆岂豫章留。\n水淀还相阅，菱歌亦故遒。\n雄图不足问，唯想事风流。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "9c9512f68ce81a1f328c294942536135",
        "title": "登襄阳岘山",
        "author": "张九龄",
        "content": "昔年亟攀践，征马复来过。\n信若山川旧，谁如岁月何。\n蜀相吟安在，羊公碣已磨。\n令图犹寂寞，嘉会亦蹉跎。\n宛宛樊城岸，悠悠汉水波。\n逶迤春日远，感寄客情多。\n地本原林秀，朝来烟景和。\n同心不同赏，留叹此岩阿。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "f0fed27174227d6983158216d7570840",
        "title": "登荆州城楼",
        "author": "张九龄",
        "content": "天宇何其旷，江城坐自拘。\n层楼百余尺，迢递在西隅。\n暇日时登眺，荒郊临故都。\n累累见陈迹，寂寂想雄图。\n古往山川在，今来郡邑殊。\n北疆虽入郑，东距岂防吴。\n几代传荆国，当时敌陕郛。\n上流空有处，中土复何虞。\n枕席夷三峡，关梁豁五湖。\n承平无异境，守隘莫论夫。\n自罢金门籍，来参竹使符。\n端居向林薮，微尚在桑榆。\n直似王陵戆，非如宁武愚。\n今兹对南浦，乘雁与双凫。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "f4f158176fef5026e088f89be9d2d20f",
        "title": "登乐游原春望书怀",
        "author": "张九龄",
        "content": "城隅有乐游，表裏见皇州。\n策马既长远，云山亦悠悠。\n万壑清光满，千门喜气浮。\n花间直城路，草际曲江流。\n凭眺兹为美，离居方独愁。\n已惊玄发换，空度绿荑柔。\n奋翼笼中鸟，归心海上鸥。\n既伤日月逝，且欲桑榆收。\n豹变焉能及，莺鸣非可求。\n愿言从所好，初服返林丘。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "7e78ecaa90d43497c466dacac84a95a8",
        "title": "候使登石头驿楼作",
        "author": "张九龄",
        "content": "山槛凭南望，川途眇北流。\n远林天翠合，前浦日华浮。\n万井缘津渚，千艘咽渡头。\n渔商多末事，耕稼少良畴。\n自守陈蕃榻，尝登王粲楼。\n徒然骋目处，岂是获心游。\n向迹虽愚谷，求名异盗丘。\n息阴芳木所，空复越乡忧。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "d5d3f4389b731b36c5afe5267a47cf5e",
        "title": "登临沮楼",
        "author": "张九龄",
        "content": "高深不可厌，巡属复来过。\n本与众山绝，况兹韶景和。\n危楼入水倒，飞槛向空摩。\n杂树缘青壁，樛枝挂绿萝。\n潭清能彻底，鱼乐好跳波。\n有象言虽具，无端思转多。\n同怀不在此，孤赏欲如何。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "6c3f5fcea2671e443d406d1d532d2b75",
        "title": "陪王司马登薛公逍遥台",
        "author": "张九龄",
        "content": "尝闻薛公泪，非直雍门琴。\n窜逐留遗迹，悲凉见此心。\n府中因暇豫，江上幸招寻。\n人事已成古，风流独至今。\n閒情多感叹，清景暂登临。\n无复甘棠在，空余蔓草深。\n晴光送远目，胜气入幽襟。\n水去朝沧海，春来换碧林。\n赋怀湘浦吊，碑想汉川沉。\n曾是陪游日，徒为梁父吟。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "9dab8c715d523107e4f3e44cc4b20118",
        "title": "尝与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏其事",
        "author": "张九龄",
        "content": "方驾与吾友，同怀不异寻。\n偶逢池竹处，便会江湖心。\n夏近林方密，春余水更深。\n清华两辉映，閒步亦窥临。\n苹藻复佳色，凫鹥亦好音。\n韶芳媚洲渚，蕙气袭衣襟。\n萧散皆为乐，裴回从所钦。\n谓予成夙志，岁晚共抽簪。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "5e151169f965cd71d71a76780003dc90",
        "title": "与弟游家园",
        "author": "张九龄",
        "content": "定省荣君赐，来归是昼游。\n林乌飞旧裏，园果让新秋。\n枝长南庭树，池临北涧流。\n星霜屡尔别，兰麝为谁幽。\n善积家方庆，恩深国未酬。\n栖栖将义动，安得久情留。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "daaea5a1f3e72d24ac0615a5a8e7b28a",
        "title": "郡内闲斋",
        "author": "张九龄",
        "content": "郡阁昼常掩，庭芜日复滋。\n檐风落鸟毳，窗叶挂虫丝。\n拙病宦情少，羁闲秋气悲。\n理人无异绩，为郡但经时。\n唯有江湖意，沉冥空在兹。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "0b9178b0f9d64958bd5df39b0ca0be49",
        "title": "城南隅山池春中田袁二公盛称其美夏首获赏果会夙言故有此咏",
        "author": "张九龄",
        "content": "忆昨闻佳境，驾言寻昔蹊。\n非惟初物变，亦与旧游暌。\n幽渚为君说，清晨即我携。\n途深独睥睨，历险共攀跻。\n林笋苞青箨，津杨委绿荑。\n荷香初出浦，草色复缘堤。\n乐处将鸥狎，谭端用马齐。\n且言临海郡，兼话武陵溪。\n异壤风烟绝，空山岩径迷。\n如何际朝野，从此待金闺。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "ea176358e79c41a564c1f841c3b7a090",
        "title": "南还湘水言怀",
        "author": "张九龄",
        "content": "拙宦今何有，劳歌念不成。\n十年乖夙志，一别悔前行。\n归去田园老，倘来轩冕轻。\n江间稻正熟，林裏桂初荣。\n鱼意思在藻，鹿心怀食苹。\n时哉苟不达，取乐遂吾情。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "376d33170773c6fd6a8102b9fd56d4fb",
        "title": "商洛山行怀古",
        "author": "张九龄",
        "content": "园绮值秦末，嘉遁此山阿。\n陈迹向千古，荒途始一过。\n硕人久沦谢，乔木自森罗。\n故事昔尝览，遗风今岂讹。\n泌泉空活活，樵臾独皤皤。\n是处清晖满，从中幽兴多。\n长怀赤松意，复忆紫芝歌。\n避世辞轩冕，逢时解薜萝。\n盛明今在运，吾道竟如何。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "c3cdcea09f91892bd8fb67a9e247a8ad",
        "title": "南还以诗代书赠京师旧僚",
        "author": "张九龄",
        "content": "薄宦晨昏阙，尊尊义取斯。\n穷愁年貌改，寂历尔胡为。\n不谄词多忤，无容礼益卑。\n微生尚何有，远迹固其宜。\n思扰梁山曲，情遥越鸟枝。\n故园从海上，良友邈天涯。\n云雨叹一别，川原劳载驰。\n上惭伯乐顾，中负叔牙知。\n去国诚寥落，经途弊险巇。\n岁逢霜雪苦，林属蕙兰萎。\n欲赠幽芳歇，行悲旧赏移。\n一从关作限，两见月成规。\n苒苒穷年钥，行行尽路岐。\n征鞍税北渚，归帆指南垂。\n树晚犹葱蒨，江寒尚渺弥。\n土风从楚别，山水入湘奇。\n石濑相奔触，烟林更蔽亏。\n层崖夹洞浦，轻舸泛澄漪。\n松筱行皆傍，禽鱼动辄随。\n惜哉边地隔，不与故人窥。\n畴昔陪鹓鹭，朝阳振羽仪。\n来音虽寂寞，接景每逶迤。\n朝罢冥尘事，宾来话酒卮。\n邀欢逐芳草，结兴选华池。\n及此风成叹，何时雾可披。\n自怜无用者，谁念有情离。\n望美音容阔，怀贤梦想疲。\n因声达霄汉，持拙守东陂。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "b42534a1ed4aa920c01c1f80e0d76012",
        "title": "初发道中赠王司马兼寄诸公",
        "author": "张九龄",
        "content": "昔岁尝陈力，中年退屏居。\n承颜方弄鸟，放性或观鱼。\n曾是安疵拙，诚非议卷舒。\n林园事益简，烟月赏恒余。\n不意栖愚谷，无阶奉诏书。\n湛恩均大造，弱植愧空虚。\n肃命趋仙阙，侨装抚传车。\n念行开祖帐，怜别降题舆。\n谁谓风期许，叨延礼数殊。\n义沾投分末，情及解携初。\n追饯扶江介，光辉烛裏闾。\n子云应寂寞，公叔为吹嘘。\n景物春来异，音容日向疏。\n川原行稍稳，钟鼓听犹徐。\n林隔王公舆，云迷班氏庐。\n恋亲唯委咽，思德更踌躇。\n徇义当由此，怀安乃阙如。\n愿酬明主惠，行矣岂徒欤。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "1b7cb3b548b3ffa747a02b5e422a0524",
        "title": "自始兴溪夜上赴岭",
        "author": "张九龄",
        "content": "尝蓄名山意，兹为世网牵。\n征途屡及此，初服已非然。\n日落青岩际，溪行绿筱边。\n去舟乘月后，归鸟息人前。\n数曲迷幽嶂，连圻触暗泉。\n深林风绪结，遥夜客情悬。\n非梗胡为泛，无膏亦自煎。\n不知于役者，相乐在何年。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "af6de21c34d8071722d9209905b7ff0a",
        "title": "当涂界寄裴宣州",
        "author": "张九龄",
        "content": "故人宣城守，亦在江南偏。\n如何分虎竹，相与间山川。\n章绶胡为者，形骸非自然。\n含情津渡阔，倚望脰空延。\n远近闻佳政，平生仰大贤。\n推心徒有属，会面良无缘。\n目夕遵前渚，江村投暮烟。\n念行祗意默，怀远岂言宣。\n委曲风波事，难为尺素传。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "6a2523d0af190703c3cf4d37b62e3641",
        "title": "和姚令公哭李尚书乂",
        "author": "张九龄",
        "content": "贵贱虽殊等，平生窃下风。\n云泥势已绝，山海纳还通。\n忽叹登龙者，翻将吊鹤同。\n琴诗犹可托，剑履独成空。\n畴昔尝论礼，兴言每匪躬。\n人思崔琰议，朝掩祭遵公。\n作善神何酷，依仁命不融。\n天文虚北斗，人事罢南宫。\n上宰既伤旧，下流弥感衷。\n无恩报国士，徒欲问玄穹。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "796e61c9b75dc58bd40ed158bd70f53f",
        "title": "奉和圣制经函谷关作",
        "author": "张九龄",
        "content": "函谷虽云险，黄河已复清。\n圣心无所隔，空此置关城。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    },
    {
        "uuid": "154b607904e8ba44a28c05a77e2cdc48",
        "title": "登荆州城望江二首",
        "author": "张九龄",
        "content": "滔滔大江水，天地相终始。\n经阅几世人，复叹谁家子。\n东望何悠悠，西来昼夜流。\n岁月既如此，为心那不愁。",
        "dynasty": "唐",
        "collection_info": {
            "collection": "御定全唐诗",
            "volume": "卷四十九"
        }
    }
]