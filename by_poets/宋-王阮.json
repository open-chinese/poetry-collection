[
    {
        "uuid": "b9db878eca8cf3f459f16ea316de426a",
        "title": "古意二首  其一",
        "author": "王阮",
        "content": "西风策策翻叶鸣，锦机停梭人暗惊。\n归心欲附潮头去，潮头不肯到湓城。",
        "dynasty": "宋",
        "collection_info": null
    },
    {
        "uuid": "537fac772f6d2eac7ca393346cdb2198",
        "title": "古意二首  其二",
        "author": "王阮",
        "content": "洞庭九月湖水干，倒影夜瞰星斗攒。\n水官籋浪蹴寒玉，船过两耳声珊珊。",
        "dynasty": "宋",
        "collection_info": null
    },
    {
        "uuid": "51e3b204e2356c753c1c80f9d4e3f17e",
        "title": "明妃曲一首",
        "author": "王阮",
        "content": "胡尘漠漠风捲沙，明妃马上弹琵琶。\n琵琶一曲思归谱，明妃泪尽胡儿舞。\n胡儿不道思归苦，更问汉宫余几许。\n古来和戎人似铁，汉家和戎人似雪。\n午窗一抹春山横，万里关河不须设。\n燕支帐寒秋復春，翠被不禁愁杀人。\n人生不可无黄金，无黄金兮死沉沦。\n明妃也莫怨青冢，死有佳名生有用。\n君不见秦楼当日卷衣女，一一空随宿草腐。",
        "dynasty": "宋",
        "collection_info": null
    },
    {
        "uuid": "b18e57b2ce0d8fd76f78eb69e2a5f926",
        "title": "续湖阴曲一首",
        "author": "王阮",
        "content": "上林鸣蛙私邪官，金陵指顾成长安。\n唾壶一曲玉如意，声断石城锋镝寒。\n从来龙化中兴主，不似黄鬚阿奴武。\n当时斩鞅心下事，今日扬鞭目中虏。\n黄埃散漫重瞳微，雨师不洒疑人知。\n梦回日转惊已午，马骄风疾那容追。\n一声吉语禁门静，万国笙歌丹仗整。\n山倾海动忽燃脐，地闢天开谁问鼎。\n长江千里真险哉，煌煌晋业流秦淮。\n江涛一洗妖氛息，湖阴千古琉璃碧。",
        "dynasty": "宋",
        "collection_info": null
    },
    {
        "uuid": "265b417f0057d4875c6cf256e7763c70",
        "title": "代胡仓进圣德惠民诗一首",
        "author": "王阮",
        "content": "平楚皆膏壤，成汤忽旱年。\n人知圣虑切，恩遣使臣宣。\n乙卯饥荒后，长沙富庶全。\n纪年四十载，斗米二三钱。\n县县人烟密，村村景物妍。\n朱蹄骄柳陌，金镫丽花钿。\n习此民成懒，加之吏不虔。\n力耕终苟且，劝课或迁延。\n绿野田多旷，潢池恶未悛。\n曷尝修稼政，但见饰宾筵。\n丰稔时难保，盈虚理有还。\n自应成赤地，安得咎苍天。\n义廪真良法，皇家以备先。\n积仓何止万，存数仅余千。\n滥以疏庸迹，来司敛散权。\n一身初抵此，四顾但茫然。\n奏发常平弊，财蒙内帑捐。\n敢云呈敏手，幸免奋空拳。\n蔑问秦输闭，专稽稷懋迁。\n陆修流马运，水作泛舟连。\n凡属灾伤事，深将利害研。\n兼并勤告谕，商旅渐喧阗。\n市直虽翔踊，官收却痛蠲。\n北来因鼎粟，南至出渠船。\n稍稍收成廪，纷纷出着鞭。\n起于衡岳趾，环厥洞庭舷。\n湖北疆参错，江西境接联。\n里虽千万远，身亦再三遄。\n必务经行徧，深防赈给偏。\n规模颁郡吏，出纳谨乡贤。\n敢避风兼雨，周爰陌与阡。\n有时沉水底，镇日上山巅。\n不復通舟楫，宁容坐马鞯。\n屐多穿石仄，裳惯湿河壖。\n江步时时到，村虚日日穿。\n救头方甚急，援手讵辞胼。\n畴昔虽多病，驰驱却自痊。\n已成迷晓夜，不復惮山川。\n松径行时盖，杨花坐处毡。\n光华虽备使，萧散类登仙。\n林密花频剪，途穷木可缘。\n石欹行恐压，溪涨涉疑漩。\n昔出正初吉，今经六下弦。\n奔忙驰似箭，来往转如圜。\n王事歌苞杞，归心却杜鹃。\n力虽疲险阻，志务报陶甄。\n忆昨初行日，萧然亦可怜。\n饿羸皆偃仆，疾疫更牵缠。\n讵止家徒壁，多遗屋数椽。\n葛根殚旧食，竹米继新饘。\n略救朝昏急，终非肺腑便。\n声音中改变，形质外羸孱。\n气苶胸排骨，神昏眼露圈。\n步欹身欲仆，头褪髮俱卷。\n妇馁心成疾，儿啼口坠涎。\n乱花生目睫，炎火亢喉咽。\n袅袅浑无力，昏昏只欲眠。\n尽挛持耒手，顿削负薪肩。\n状貌已成鬼，号呼几乱蝉。\n兽穷思旷野，鱼困想清泉。\n山僻无人到，帷惊有使褰。\n初闻争欲走，稍定使来前。\n尔俗饥虽困，吾君施体干。\n知民方疾苦，遣吏抚迍邅。\n置院收鳏寡，分场赈市廛。\n贷粮招復业，散种使耕田。\n寒给衾禂暖，春颁药剂煎。\n凡今严吏责，皆是恤民编。\n稍见儿童集，徐看父子牵。\n共争扶杖听，咸乐置邮传。\n茶献迎门礼，香浮夹道烟。\n耳闻身鼓舞，心切涕潺湲。\n坐定徐言此，从来未见焉。\n一时愆润泽，万里奏艰鲜。\n灌溉非无桔，精虔亦有牷。\n畬干终损粟，池涸竟枯莲。\n诗骇周宣魃，经书鲁国蝝。\n坐令民皡皡，翻作泣涟涟。\n平日安丰稔，今朝乍疾颠。\n老羸如病马，壮健若飞鸢。\n忽见皇恩沐，亲驰使命专。\n听言初挟纩，拜赐悉鸣絃。\n新岁天心格，经时雨势绵。\n东皋耕泽泽，南亩溜溅溅。\n坎豆皆勤作，根涯悉勉旃。\n水耕荣唪唪，陆种茂芊芊。\n件件丝盈轴，方方麦荐笾。\n指知食欲动，目望酒先撋。\n舍北行歌畅，村南伐鼓渊。\n鱼占何必梦，斗覆已明躔。\n甲子晴尤好，嘉平雪记填。\n自今知岁岁，王道永平平。\n抚己叨逢主，占星幸备员。\n耳亲闻击壤，手敢废题笺。\n农事修其职，邦基頼以坚。\n但令仓廪实，何患犬羊羶。\n商克周饥止，邢存卫雨愆。\n定知丰稼穑，端在讲戈鋋。\n足食繄兵法，行粮咏雅篇。\n愿陈王朴论，一稔遂平边。",
        "dynasty": "宋",
        "collection_info": null
    },
    {
        "uuid": "81720d23ad68693cd632f4e69a281941",
        "title": "上九江唐舍人一首五十韵",
        "author": "王阮",
        "content": "江左承南渡，浔阳控上流。\n平时称用武，今日更防秋。\n六代规摹古，三江险阨周。\n高凭隆屏翰，下瞰握襟喉。\n呼吸闻吴楚，封疆矗斗牛。\n循良渡虎迹，神武射蛟游。\n胜事余莲社，风光足庾楼。\n倚天开峻极，倒影湛飞浮。\n鼎败香山徃，官轻靖节休。\n义门十世美，将业二王优。\n顷岁承平久，斯民习俗修。\n究心依学校，服力事田畴。\n狱凈苔荒砌，山深麦挂丘。\n共知忠义笃，肯陷矫诬羞。\n不料腥羶起，能令日月幽。\n云屯满赤县，天意卒鸿沟。\n郡邑生荆棘，江湖识冕旒。\n竟捐形势地，聚作虎狼陬。\n昔计何胜辱，群生亦暂偷。\n奇功思赫赫，内治颇悠悠。\n法令中间弊，流移不可留。\n未经真抚恤，还已困虔刘。\n对垒缘淮甸，长蛇致虏酋。\n雷声忽天狗，旗尾又蚩尤。\n隔岸几航苇，孤城亦缀斿。\n兵戈闲耒耜，战舰夺松楸。\n天下虽同扰，江西又不侔。\n宿师惟此地，履亩倍他州。\n诸将纷纷是，攸司日日掊。\n文符竞旁午，膏血罄诛求。\n战斗连年永，疮痍几日瘳。\n孽牙中作梗，气习遂成偷。\n情动穿墉鼠，风行借父耰。\n秉彜均物则，失德自干糇。\n近世凡临镇，何人解抚柔。\n帝为辍近侍，人喜得贤侯。\n父子文章伟，君臣契分投。\n王言资润色，国是仗谋猷。\n诗似丘传鲤，书如固续彪。\n凤毛宜鸑鷟，骥种自骅骝。\n增重依莲幕，尤烦借箸筹。\n折衝皆婉画，赐履又分忧。\n奕奕长江上，源源数路头。\n若非烦柱石，何以镇貔貅。\n南土惊新事，西清拥碧油。\n春风回野色，江月静帘鈎。\n地借长城望，尘清奕世雠。\n有生皆固结，无士不冥搜。\n立国须才用，闻公锐意收。\n龙门如可上，敢请与荀俦。",
        "dynasty": "宋",
        "collection_info": null
    },
    {
        "uuid": "acd73ee679c4dfb0eefa1d577ca38ea5",
        "title": "瑞麦谣一首",
        "author": "王阮",
        "content": "稗草化稻疑谈空，我有异麦真年丰。\n三歧鼎足如争雄，两歧对秀攒眉峯。\n棣华英粲花影重，黄云列阵翻春风。\n问此厥初何所从，涂山之阳一牧童。\n手持足接復一翁，三十八双来无穷。\n庆元道大天下公，渐渐擢芒瑞时雍。\n不生内地生边封，天以德致惊诸戎。\n周家之始西徂东，彼疆为密此界崇。\n已而率育四海同，帝命盖自贻牟通。\n渔阳昔当汉之隆，亦有此瑞堪形容。\n氓谣不上甘泉宫，私以誉守疑非恭。\n濠梁献祥不一逢，一生二生重熙中。\n今年分外佳气浓，疆吏岂敢贪天功。\n归禾拟奏区区忠，仄闻圣德方谦冲。\n班春于郊但劝农，谕以种麦莫懒慵。\n大麦更戒细细舂，明年从驾巡崆峒，此饭要到滹沱供。",
        "dynasty": "宋",
        "collection_info": null
    },
    {
        "uuid": "964289b7ce7ddf53390b0cfd053498e0",
        "title": "和陶诗六首 和归田园",
        "author": "王阮",
        "content": "皇天亦爱我，生我匡庐山。\n勉承父母志，功名期少年。\n既无取日手，远去穷虞渊。\n又无谋生才，广有负郭田。\n富贵两不谐，胡为乎世间。\n眷言旉原居，宛在瀑布前。\n野旷易得月，谷虚常带烟。\n行歌紫芝曲，醉上香炉巅。\n念此百年身，有此足以闲。\n若乃不决去，使彼山悽然。",
        "dynasty": "宋",
        "collection_info": null
    },
    {
        "uuid": "2e5fed0b790ce02905c09c3d2f953342",
        "title": "和陶诗六首 和饮酒",
        "author": "王阮",
        "content": "竹门固无锁，俗客自不开。\n而欲挟彼态，使我变所怀。\n乡原善同俗，于德则有乖。\n乃知违世人，所贵在幽栖。\n客有爱我甚，命驾来衝泥。\n怜我与俗异，欲我与世谐。\n甚知客言是，甚知余心迷。\n渊明饮酒诗，赓以遗客回。",
        "dynasty": "宋",
        "collection_info": null
    },
    {
        "uuid": "e11996d8d6c39d1156698b8dca11dd11",
        "title": "和陶诗六首 和乞食",
        "author": "王阮",
        "content": "淮阴漂母事，不谓身见之。\n长歌渊明诗，益信非虚辞。\n嗟余客长安，十载无休期。\n一饱不自足，况敢谋酒巵。\n曳裾富儿门，丐食酬一诗。\n达于公卿间，喧喧谓余非。\n虽知责我至，终亦无所贻。",
        "dynasty": "宋",
        "collection_info": null
    },
    {
        "uuid": "7814dcb781a3b251f95d0f29410683d0",
        "title": "和陶诗六首 和贫士",
        "author": "王阮",
        "content": "吾闻戴安道，不对王侯琴。\n当时岂不能，低眉求赏音。\n一曲朝得闻，千金夕来寻。\n舍之不肯顾，轻重得所斟。\n小人一时快，君子百世钦。\n贫士繄此辨，士乎当正心。",
        "dynasty": "宋",
        "collection_info": null
    },
    {
        "uuid": "3a3262eb53f7ed7cc77f43427e608c38",
        "title": "和陶诗六首 和杂诗 其一",
        "author": "王阮",
        "content": "遑遑行路难，汲汲艰食迫。\n井田邈不再，兼并蔽阡陌。\n永怀先父祖，遗我以清白。\n出门无所容，疑此天地窄。\n秋风瘦遥山，凉意惬行客。\n江南记旧游，不历歧王宅。",
        "dynasty": "宋",
        "collection_info": null
    },
    {
        "uuid": "48af0cb7c1b71d611fc88dade4ccae4e",
        "title": "和陶诗六首 和杂诗 其二",
        "author": "王阮",
        "content": "渊明弃彭泽，归欤在柴桑。\n我里亦其侧，俯视世粃糠。\n顾瞻无所忧，所忧在绝粮。\n敢辞躬耕劳，耒耜山之阳。\n惜哉命之穷，仍岁螟蟘伤。\n去为游手民，足迹已四方。\n拂衣却归去，焉用祖离觞。",
        "dynasty": "宋",
        "collection_info": null
    },
    {
        "uuid": "7e6808867f8648e1d27f45fa37252072",
        "title": "陪晦翁登妙高峰一首",
        "author": "王阮",
        "content": "千崖盘屈曲，一塔矗空蒙。\n它处只山好，此中兼水洪。\n纵观疑犯斗，飞上觉凌风。\n常恨天难近，今朝路已通。",
        "dynasty": "宋",
        "collection_info": null
    },
    {
        "uuid": "e2bb5d7bc9338b3a980d2bff06f33694",
        "title": "送晦翁十首  其一",
        "author": "王阮",
        "content": "精微元不在河汾，原道词雄亦浅闻。\n自得正心诚意论，始知天未丧斯文。",
        "dynasty": "宋",
        "collection_info": null
    },
    {
        "uuid": "8f60c4599b74c6f88e73acbe6a9916d2",
        "title": "送晦翁十首  其二",
        "author": "王阮",
        "content": "渊泉溥博与天大，土苴绪余聊觉民。\n千古濂溪好风月，一回拈出一回新。",
        "dynasty": "宋",
        "collection_info": null
    },
    {
        "uuid": "60674a8968e7451f321a3e7c9eb277f3",
        "title": "送晦翁十首  其三",
        "author": "王阮",
        "content": "武夷山下孤高节，五老亭中抚字心。\n出处本来无二致，讵分钟鼎与山林。",
        "dynasty": "宋",
        "collection_info": null
    },
    {
        "uuid": "33cb4b9642f82ac3bd7a1228bbbda4c3",
        "title": "送晦翁十首  其四",
        "author": "王阮",
        "content": "灵台一似大圆镜，妍丑自分吾不知。\n秋杀春生天道尔，先生喜怒一何私。",
        "dynasty": "宋",
        "collection_info": null
    },
    {
        "uuid": "b059a7291af8b5b75c18d8afcaa9e415",
        "title": "送晦翁十首  其五",
        "author": "王阮",
        "content": "去年民食十分灾，一力先生尽救回。\n今日手攀辕下者，人人都自翳桑来。",
        "dynasty": "宋",
        "collection_info": null
    },
    {
        "uuid": "a5dcbfa51ec2d614a246f5c2ea05a861",
        "title": "送晦翁十首  其六",
        "author": "王阮",
        "content": "移苗时节雨连天，白水青秧满大田。\n天欲先生归去后，故留遗爱在丰年。",
        "dynasty": "宋",
        "collection_info": null
    },
    {
        "uuid": "7e44f12e633038a24f21cc15f3ae5647",
        "title": "送晦翁十首  其七",
        "author": "王阮",
        "content": "忌口年来积渐除，君王方信是真儒。\n稍移全活一州手，再使江西十郡苏。",
        "dynasty": "宋",
        "collection_info": null
    },
    {
        "uuid": "ec035e8cf3bb281f53069dfedef2e46a",
        "title": "送晦翁十首  其八",
        "author": "王阮",
        "content": "白鹿堂中巧铸颜，天留一派在庐山。\n它时沂水春风裏，笑我于中独自顽。",
        "dynasty": "宋",
        "collection_info": null
    },
    {
        "uuid": "d9d79772425a383eb07492baaa32153d",
        "title": "送晦翁十首  其九",
        "author": "王阮",
        "content": "糟粕从来空自忙，筌蹄今幸得师忘。\n明年重即韩门去，拈出胸中一瓣香。",
        "dynasty": "宋",
        "collection_info": null
    },
    {
        "uuid": "8863ad3f349d4444723490853316b9f0",
        "title": "送晦翁十首  其一○",
        "author": "王阮",
        "content": "平生自谓此心刚，不信离樽可断肠。\n今日江边两行泪，更无情绪折垂杨。",
        "dynasty": "宋",
        "collection_info": null
    },
    {
        "uuid": "66019b8aa397dce376e878bd55e0b14c",
        "title": "同张安国游万杉寺一首",
        "author": "王阮",
        "content": "昭陵龙去奎文在，万岁灵杉守百神。\n四十二年真雨露，山川草木至今春。",
        "dynasty": "宋",
        "collection_info": null
    },
    {
        "uuid": "6a95d806f8adbd1de34395897206586f",
        "title": "重九再到张已隔世书诗牌后一首",
        "author": "王阮",
        "content": "碧纱笼底墨纔干，白玉楼中骨已寒。\n泪尽当年联骑客，菊花时节独来看。",
        "dynasty": "宋",
        "collection_info": null
    },
    {
        "uuid": "690e6b27f94f947b24cd084c2de807c1",
        "title": "六言一首",
        "author": "王阮",
        "content": "秋色染成碧水，夜凉瘦落青山。\n树头宿鸟归尽，天外行人未还。",
        "dynasty": "宋",
        "collection_info": null
    },
    {
        "uuid": "7a4adcdbaa3d8de977f4178693c20f51",
        "title": "避暑烟水亭与王景文回纹联句一首",
        "author": "王阮",
        "content": "颜舒且对清樽酒，昼永方浓翠幄阴。\n环佩响溪寒浪急，画图藏谷绣烟深。\n斑生石润苔纹乱，碧度云飞鸟影沉。\n闲馆邃风来迥野，隔楼斜日转疎林。",
        "dynasty": "宋",
        "collection_info": null
    },
    {
        "uuid": "87b064c5a9d8682a49a039df58e9a5cc",
        "title": "虚飘飘一首",
        "author": "王阮",
        "content": "虚飘飘，雪花逢日照，柳絮入春摇。\n腐草编浮屋，游丝织綵绡。\n老蚌三更光射月，风鸢一片纸干霄。\n虚飘飘，比人富贵犹坚牢。",
        "dynasty": "宋",
        "collection_info": null
    },
    {
        "uuid": "d9a7c1261a3f30c27d99491196f4747c",
        "title": "沧洲阁集句二首  其一",
        "author": "王阮",
        "content": "沧洲有奇趣，吾道付沧洲。\n树景中流见，船灯照岛幽。\n转思江海上，却着土山头。\n野水无人渡，乘桴学圣丘。",
        "dynasty": "宋",
        "collection_info": null
    },
    {
        "uuid": "376f2ea2b78a1eb0d56b6fb5e2002ae9",
        "title": "沧洲阁集句二首  其二",
        "author": "王阮",
        "content": "洲岛骤回合，冥冥菰蒲中。\n清流中落乌，遵渚有归鸿。\n水作青罗带，脚踏赤鯶公。\n蓬壶虽辽绝，长啸激清风。",
        "dynasty": "宋",
        "collection_info": null
    },
    {
        "uuid": "34173d390188462fb470083e8956a2d6",
        "title": "新昌书座右屏一首",
        "author": "王阮",
        "content": "私罪不可有，公罪不可无。\n退作陶渊明，进学何易于。\n便愿列循吏，宁甘为鄙夫。\n祸福置不问，吾民其少苏。",
        "dynasty": "宋",
        "collection_info": null
    },
    {
        "uuid": "6257b99dc3184dc436304babcecc6584",
        "title": "新昌留别一首",
        "author": "王阮",
        "content": "奉命诛求下户贫，抗章恳白上官嗔。\n与其重敛毒千室，宁以深文中一身。\n吏务循良邦有頼，士虽贫贱气宜伸。\n空烟亭下桃花水，好送扁舟欲去人。",
        "dynasty": "宋",
        "collection_info": null
    },
    {
        "uuid": "0861ed4c51a34c29b4178f7d39f78164",
        "title": "龙舒朱献宾主汉阳簿弃官以归予亦不合丐去为赋一首",
        "author": "王阮",
        "content": "浪作鸾栖去，惊随鹤怨还。\n无心汉江水，有节皖公山。\n此事真堪话，诸公宁厚颜。\n嗟予亦兴尽，昨夜已投闲。",
        "dynasty": "宋",
        "collection_info": null
    },
    {
        "uuid": "ad716d2d8e027489492daf919077f09e",
        "title": "题靖节先生祠一首",
        "author": "王阮",
        "content": "先生新布政，谁遣小儿来。\n尔面何须识，其心端可猜。\n有名高日月，无力救氛埃。\n百世千秋后，闻风亦遽回。",
        "dynasty": "宋",
        "collection_info": null
    },
    {
        "uuid": "9e064a005a44bc3ef69ac4ffacb2cadd",
        "title": "昌国偶成一首",
        "author": "王阮",
        "content": "诸邑皆山可夜驰，海中昌国力难施。\n风潮阻渡由天地，期会申严限日时。\n愿以老身从此免，忍将人命逼诸危。\n交门山下须臾死，肉食诸公知不知。",
        "dynasty": "宋",
        "collection_info": null
    },
    {
        "uuid": "28166609fe4b65d21905c4727a52af93",
        "title": "留别昌国五首  其一",
        "author": "王阮",
        "content": "妄意絃歌学子游，迄无三异比中牟。\n丁宁今夜东风雨，添起潮头急去休。",
        "dynasty": "宋",
        "collection_info": null
    },
    {
        "uuid": "b852c6f81c1f841cd275b7ecfdf487bd",
        "title": "留别昌国五首  其二",
        "author": "王阮",
        "content": "全家虽脱海波危，旧治无人咏十奇。\n孤奉明恩颜似甲，却嗔儿女笑嘻嘻。",
        "dynasty": "宋",
        "collection_info": null
    },
    {
        "uuid": "3cf01fadf1351cb17d57ecc7d8aeeef1",
        "title": "留别昌国五首  其三",
        "author": "王阮",
        "content": "三山月淡白银阙，九老春闲紫石宫。\n此去能争几多地，恨无仙骨到其中。",
        "dynasty": "宋",
        "collection_info": null
    },
    {
        "uuid": "b08fdbc6c3686493bb87d39accc874c6",
        "title": "留别昌国五首  其四",
        "author": "王阮",
        "content": "当时底事乞身归，万物何曾与我违。\n最是临行更肠断，海鸥犹自掠船飞。",
        "dynasty": "宋",
        "collection_info": null
    },
    {
        "uuid": "92ff020249961796ac5b8de2495d55ab",
        "title": "留别昌国五首  其五",
        "author": "王阮",
        "content": "扶桑曾见日腾空，老去归田不復东。\n一觉短檐他日梦，起来惆怅晓窗红。",
        "dynasty": "宋",
        "collection_info": null
    },
    {
        "uuid": "67859ab65d7d17294cd1b1efa9453ff0",
        "title": "昌国秩满次陈纠祖行韵一首",
        "author": "王阮",
        "content": "昔之督邮逐彭泽，今之督邮眷昌国。\n不令自赋归去来，更以新诗祖行色。\n开缄墨湿雨蒙蒙，细读字字含清风。\n尘埃三载足昏塞，一听妙语还醒松。\n持归柴桑有茅舍，揭之其间作佳话。\n非惟可诧陶渊明，亦愧当年督邮者。",
        "dynasty": "宋",
        "collection_info": null
    },
    {
        "uuid": "5e91630c2ee3ad05fb7919b33dfd961b",
        "title": "题四羊图一首",
        "author": "王阮",
        "content": "三百维羣世不见，乃以四羊为一图。\n人言此图出韦偃，不知韦偃有意无。\n岩岩参天一古木，下有轻荑满郊绿。\n雪髯隠约黑晕中，沙肋微茫笔端足。\n昔闻韦侯画马工，杜陵长歌歌古松。\n孰知画羊更如此，世间绝艺谁能穷。\n蕲春太守好事者，珍藏有此希世画。\n嗟予得见双眼明，此一转语久难下。\n三羊游戏芳草茵，一羊辄登枯树根。\n安得添我作牧人，为公鞭此一败羣。",
        "dynasty": "宋",
        "collection_info": null
    },
    {
        "uuid": "6db8a0ef6cd290d4e5fb8448f0491027",
        "title": "杨白花一首",
        "author": "王阮",
        "content": "天河秋来有时见，秋江人去无还期。\n南风北风日争吹，三十六宫空泪垂。\n塞鸿已作随阳去，社燕宁论故巢住。\n安得胡越为一家，春风来访红桃花。",
        "dynasty": "宋",
        "collection_info": null
    },
    {
        "uuid": "a3a6a232991f31e0927ac12531ca0c7a",
        "title": "题东林一首",
        "author": "王阮",
        "content": "屏迹敷浅原，注目香炉峯。\n饱闻送客溪，鼎新古梵宫。\n缅怀结社人，岂止避俗翁。\n一念熏戒香，千年仰玄踪。\n蜂房始义熙，凤历当元丰。\n果有大士出，一与遗言同。\n堂堂照觉师，赫赫襄敏公。\n彻彼毗尼藏，揭我临济宗。\n元曰立成佛，坡曰僧中龙。\n少林来于西，双林振以东。\n冥数其理暗，野烧中宵红。\n天遣真道人，夜役众鬼工。\n幻出翚飞檐，化成雷吼钟。\n神运俨若初，佛法岂有终。\n余生慕真乘，愿力愧祖风。\n再窥拈花座，骇叹折草功。\n请续香山堂，老此平台中。\n白抚生池莲，青友夹涧松。\n永劫不出门，寂照涵虚空。",
        "dynasty": "宋",
        "collection_info": null
    },
    {
        "uuid": "f9cc2bb7a456ff5979b7339e095e5b64",
        "title": "馆娃宫一首",
        "author": "王阮",
        "content": "释越来妖艷，穷吴事儁游。\n笑谈遗庙社，绘罽及山丘。\n鹓宿离宫瓦，龙移别浦舟。\n楯陈金制巧，床莹玉光浮。\n破雨惊枫落，驰烟入虎流。\n莼羹摘千里，荷盖拥长洲。\n缓缓花开陌，弯弯月照州。\n轻风香径暖，微步屧廊幽。\n红喜鲈堪切，黄嗔蟹不收。\n池痕测朝夕，乡思属温柔。\n祇顾山衔日，何知饵带鈎。\n味于重处减，心记捧时谋。\n鲸鬣翻溟渤，金星犯斗牛。\n六千君子锐，二八国人忧。\n泰伯三称让，姑苏一战休。\n共沉那有井，独坠苦无楼。\n人去扁舟远，僧来野寺修。\n宫乌今骇散，台鹿任鸣呦。\n月为朱栏暗，山含翠黛愁。\n烛残新别泪，泉咽旧歌喉。\n一代仇人事，千年壮士羞。\n东门抉眼在，怒气溢潮头。",
        "dynasty": "宋",
        "collection_info": null
    },
    {
        "uuid": "7887dbe1507356dfac105bb6aef837b8",
        "title": "丙午寒食题凈土寺一首",
        "author": "王阮",
        "content": "方见繁红绣小园，已随流水泛前村。\n人于醽醁真无分，雨共秋韆似有冤。\n投老故应诸事懒，问春能得几分存。\n不须便作匆匆散，更把松梅子细论。",
        "dynasty": "宋",
        "collection_info": null
    },
    {
        "uuid": "ad28932242a26e4b44367c2d06d644ec",
        "title": "再游用前韵一首",
        "author": "王阮",
        "content": "十年不到此祇园，又为支郎暂出村。\n犬认行踪增踊跃，燕惊离恨苦埋冤。\n鬓边但觉新丝长，壁上惟余旧墨存。\n但问桑麻添几许，世间万事不须论。",
        "dynasty": "宋",
        "collection_info": null
    },
    {
        "uuid": "081f4d7bc18fc9a972337faec5bcb414",
        "title": "洞庭题咏十一首 太湖",
        "author": "王阮",
        "content": "微生已觉渐休闲，老矣何心世路间。\n尽把虫鱼束高阁，且拏双桨泛湖山。",
        "dynasty": "宋",
        "collection_info": null
    },
    {
        "uuid": "6f334cdc847a0a556972ed6edb5dc132",
        "title": "洞庭题咏十一首 林屋",
        "author": "王阮",
        "content": "玉柱金庭锁洞天，更将琳馆镇山川。\n碧檐委地剥风雨，不赐钱来今几年。",
        "dynasty": "宋",
        "collection_info": null
    },
    {
        "uuid": "52fef2db91fce99da12403420c09d1f5",
        "title": "洞庭题咏十一首 仙坛观",
        "author": "王阮",
        "content": "羽盖霓旌入绛霄，偃松长向古坛朝。\n我来欲订金丹诀，试着枯槎上斗杓。",
        "dynasty": "宋",
        "collection_info": null
    },
    {
        "uuid": "60604ff39f5cf835d1bc83b428d01184",
        "title": "洞庭题咏十一首 宿灵佑观谢沈君 其一",
        "author": "王阮",
        "content": "凤翅出沧溟，扁舟过洞庭。\n银河万顷白，螺髻两山青。\n凡隔幽墟洞，神传岳渎经。\n不须寻上界，只此是青冥。",
        "dynasty": "宋",
        "collection_info": null
    },
    {
        "uuid": "5aefeb57fa4fbedf4b5982e14ace8df6",
        "title": "洞庭题咏十一首 宿灵佑观谢沈君 其二",
        "author": "王阮",
        "content": "水远通天上，山浮似海中。\n四围银色界，一簇画屏风。\n秋熟渔樵市，云连佛老宫。\n我来迷所指，多谢主人翁。",
        "dynasty": "宋",
        "collection_info": null
    },
    {
        "uuid": "9920d31425c1ea48529191faa231ecd3",
        "title": "洞庭题咏十一首 龟山钓鱼台",
        "author": "王阮",
        "content": "鬼力神工劈石开，水边因作钓鱼台。\n若为未有严光到，留得丝纶待我来。",
        "dynasty": "宋",
        "collection_info": null
    },
    {
        "uuid": "5572c02b33a9c17047cb549407560424",
        "title": "洞庭题咏十一首 广福上真宫",
        "author": "王阮",
        "content": "水色碧沧茫，山势青周遭。\n壮哉杳渺峯，据此第一高。\n萧梁古道场，岁月湮蓬蒿。\n有来天师孙，远与朱叶曹。\n十年悉力营，万瓦一手操。\n连甍集紫烟，开窗俯洪涛。\n枸杞号千年，夜鹤鸣九皋。\n坐令金丹炉，安此神火熬。\n英英文章伯，所至秃千毫。\n何此老炼师，不着衮子褒。\n我泛重重湖，歘得片片桃。\n深穷草径来，敢惮足力劳。\n其徒以为耻，谓我不可逃。\n试补华黍诗，妄意续离骚。",
        "dynasty": "宋",
        "collection_info": null
    },
    {
        "uuid": "47dfdb4493b8dd01ea5dba17167a21b9",
        "title": "洞庭题咏十一首 橘圃 其一",
        "author": "王阮",
        "content": "外貌千层绿，中心一晕红。\n封侯吾不愿，颇羡木奴丰。",
        "dynasty": "宋",
        "collection_info": null
    },
    {
        "uuid": "4427a7d3ffdeee1e8c593acdc78a753e",
        "title": "洞庭题咏十一首 橘圃 其二",
        "author": "王阮",
        "content": "怀归空有感，包贡则无因。\n跳入商山去，添予作五人。",
        "dynasty": "宋",
        "collection_info": null
    },
    {
        "uuid": "8d3f910679b04fdb68915491527fd19b",
        "title": "洞庭题咏十一首 水月院",
        "author": "王阮",
        "content": "奏邸成遗恨，沧浪足胜游。\n一篇水月记，照彻五湖秋。",
        "dynasty": "宋",
        "collection_info": null
    },
    {
        "uuid": "95266ee3c8d0004ff5ce99c8eea623a8",
        "title": "洞庭题咏十一首 小湖寺",
        "author": "王阮",
        "content": "去年祷雨旃檀林，慈云赐我三日霖。\n今年包山小湖寺，更得因缘礼大士。\n小湖气象似宝陁，怪石列岸腾嵯峩。\n近山一抹横修蛾，远山点滴浮青螺。\n四方上下皆沧波，清秋一片银为河。\n风平如镜着水磨，有时粼粼纬碧罗。\n倾覆变动一剎那，蛰雷震起千蛟鼍。\n吾闻天形象鸡子，大地为黄白为水。\n太湖沉沉九地底，小湖绝顶悬崖裏。\n信哉山泽通一气，激而行之或可使。\n湖山固是人所乐，至人亦復酷爱此。\n浮海而来开精蓝，莲以草化红台三。\n愿分一枝入西土，令我灭度生其间。",
        "dynasty": "宋",
        "collection_info": null
    },
    {
        "uuid": "3e689bdc8fe350056dcf0195d46f2507",
        "title": "洞庭题咏十一首 洞庭留别",
        "author": "王阮",
        "content": "岭松岁古欲无根，水石秋深未有痕。\n无限好山将不去，又依帆影过前村。",
        "dynasty": "宋",
        "collection_info": null
    },
    {
        "uuid": "f294a159802deccb1e535c265c8e1465",
        "title": "题瑞昌良田寺览秀轩一首",
        "author": "王阮",
        "content": "无心轩冕难招我，到眼云山辄起予。\n不必凭栏更清赏，此身元在此山居。",
        "dynasty": "宋",
        "collection_info": null
    },
    {
        "uuid": "242bbfb9c7e416287f8493ad7cc7f1e5",
        "title": "陪陈帅登孺子亭一首",
        "author": "王阮",
        "content": "未上滕王阁，先登孺子亭。\n朝廷党锢传，湖海少微星。\n独善非忘世，高风自有灵。\n东湖山上色，长为此人青。",
        "dynasty": "宋",
        "collection_info": null
    },
    {
        "uuid": "84dfea1b65b1cd7d7388b756a1ab08a2",
        "title": "上巳日雁叉阻风呈宋彦起一首",
        "author": "王阮",
        "content": "往来定是一年一，时节长逢三月三。\n天气未佳宜且住，树犹如此我何堪。\n花飞与客浑无与，酒好招人只自惭。\n安得惠风和畅景，与君方棹看淮南。",
        "dynasty": "宋",
        "collection_info": null
    },
    {
        "uuid": "21230b166d5f1f99a4dad4d3962bb0c4",
        "title": "长风沙次宋丈韵一首",
        "author": "王阮",
        "content": "已将身世等河沙，又泛春江看浪花。\n锦缆牙樯君送酒，蓑衣蒻笠我浮家。\n淹留日觉青春暮，飘泊风兼细雨斜。\n安得昆崙能探水，试教来奏小琵琶。",
        "dynasty": "宋",
        "collection_info": null
    },
    {
        "uuid": "dc4a49961f3df79bc24ec486e07b998b",
        "title": "投周益公三首  其一",
        "author": "王阮",
        "content": "洛中九老后，林下一人闲。\n藓篆易钟鼎，泉声先佩环。\n禅从止水定，诗挽正风还。\n却为午桥惜，惜无螺浦山。",
        "dynasty": "宋",
        "collection_info": null
    },
    {
        "uuid": "4b699db95847db90b864b2c8cc00235a",
        "title": "投周益公三首  其二",
        "author": "王阮",
        "content": "有锦虽当昼，无心侈赐铭。\n筇拖云际绿，箬戴雨中青。\n国老甘乡老，台星復客星。\n不须添入画，麟阁自图形。",
        "dynasty": "宋",
        "collection_info": null
    },
    {
        "uuid": "1cef0f23cc5b3b242521d2029800ab32",
        "title": "投周益公三首  其三",
        "author": "王阮",
        "content": "公相昔宜避，公闲今可从。\n分无先覩凤，情有后凋松。\n一瓣今拈出，三熏敢不恭。\n谁书御李事，为我赞登龙。",
        "dynasty": "宋",
        "collection_info": null
    },
    {
        "uuid": "64566147130b2debe4155847a69a9163",
        "title": "瓜时有感一首",
        "author": "王阮",
        "content": "篱边方对菊花黄，又报文移出草堂。\n三宿敢云桑下恋，四翁终愿橘中藏。\n泉萦去路常低咽，酒向离亭不肯香。\n圣代多才焉用我，明年重上乞身章。",
        "dynasty": "宋",
        "collection_info": null
    },
    {
        "uuid": "7a2c89c225793210699aab27b14d789f",
        "title": "有感再作三首  其一",
        "author": "王阮",
        "content": "出去梦中事，归来醉后醒。\n外贪垂老佚，中乐放心宁。\n花气窗前入，禽声枕上听。\n自怜无此分，明日又飘零。",
        "dynasty": "宋",
        "collection_info": null
    },
    {
        "uuid": "72323efb39e5c44392a058f0761ff560",
        "title": "有感再作三首  其二",
        "author": "王阮",
        "content": "顿觉衰残甚，难胜委寄隆。\n惊惶牛喘月，怅望马依风。\n忍看丹炉坏，终怜蕙帐空。\n明年花慢发，待我转来红。",
        "dynasty": "宋",
        "collection_info": null
    },
    {
        "uuid": "c8ae81bf3e9a06fe75846398cda28477",
        "title": "有感再作三首  其三",
        "author": "王阮",
        "content": "石壁连绵静，松风自在清。\n只知有此乐，不谓老于行。\n室鵩从何入，山猿累尔惊。\n回天谁有力，祗愿效渊明。",
        "dynasty": "宋",
        "collection_info": null
    },
    {
        "uuid": "2dca8a91477a9586d36924eb5d0deff2",
        "title": "次陆务观韵寄王景文一首",
        "author": "王阮",
        "content": "朔风摇楚水，国步益艰辛。\n往事忽成梦，逆胡何日臣。\n凡今天下士，皆昔座中人。\n尚被中原髮，烦君与正巾。",
        "dynasty": "宋",
        "collection_info": null
    },
    {
        "uuid": "a83d68649391234cbbcb94c30b7224ed",
        "title": "访晦翁不遇一首",
        "author": "王阮",
        "content": "陈良千里赴周公，正值商山去一鸿。\n肠断膝行来处路，舞雩空过一番风。",
        "dynasty": "宋",
        "collection_info": null
    },
    {
        "uuid": "e3681c87d935ac3880d156c3920ee405",
        "title": "题武夷冲佑观一首",
        "author": "王阮",
        "content": "九摺湍溪九摺山，玉簪罗带互回环。\n若为脱得红尘网，来结疎茆一两间。",
        "dynasty": "宋",
        "collection_info": null
    },
    {
        "uuid": "596febaf176a2105f47519329660b503",
        "title": "都下病起呈王枢密一首",
        "author": "王阮",
        "content": "不解雕虫赋逐贫，又无饶舌论钱神。\n遭逢此鬼今番疟，零落吾生有限身。\n旧学试温浑易忘，新书欲谨自难真。\n时危壮士乃如此，为报堂堂有位人。",
        "dynasty": "宋",
        "collection_info": null
    },
    {
        "uuid": "21b7ffd057c4b8bcf8b3b80a13e9358a",
        "title": "龙塘晚游一首",
        "author": "王阮",
        "content": "五湖千里吞吴天，馆娃宫殿何悠然。\n银山铁垒挽不动，万丈夕阳如血鲜。\n野人固陋元不识，光芒夺眼眼无力。\n长安路远人不来，信道举头惟见日。\n煌煌火德千载期，赤帝之子张赤旗。\n岁寒水冷自可畏，岂必夏盾同冬衰。\n冯夷舞归惊且悦，幽壑沉沉忽金阙。\n媚川谩道水含珠，照水讵夸虹贯月。\n何处扁舟飞片帆，中有西子轻红衫。\n想像玉颜人不远，杖头星斗寒相参。",
        "dynasty": "宋",
        "collection_info": null
    },
    {
        "uuid": "658c44f30c208bdfea3c806f8a50781b",
        "title": "谢赵宰拜襄敏墓并留题二首  其一",
        "author": "王阮",
        "content": "班春故事亦年年，公独推诚远布宣。\n丽日借黄催麦壠，惠风吹绿散秧田。\n众鱼入梦蓑衣下，异雉飞驯桑荫前。\n好咏十奇归乐府，圣朝方采下民篇。",
        "dynasty": "宋",
        "collection_info": null
    },
    {
        "uuid": "e700035b2b2c2335f895c2cd47fc5ecd",
        "title": "谢赵宰拜襄敏墓并留题二首  其二",
        "author": "王阮",
        "content": "河湟人去锁春芜，三步遥勤一束刍。\n盛事发挥千古烈，英词嘘动百年枯。\n故家零落今朝遇，此段孤高近世无。\n地下结成无限草，待公肃甲破幽都。",
        "dynasty": "宋",
        "collection_info": null
    },
    {
        "uuid": "1aba019b87448d17edb91d1877ac4f3c",
        "title": "读浯溪碑一首",
        "author": "王阮",
        "content": "鲁恶吴同姓，唐嫌肃抚军。\n仲尼讳不语，元结谤于文。\n子固当承父，臣其可讪君。\n空令忠义士，叹息异吾闻。",
        "dynasty": "宋",
        "collection_info": null
    },
    {
        "uuid": "24aaa56c79ce06ac44e379ed791cc9ea",
        "title": "兰亭一首",
        "author": "王阮",
        "content": "金行中否野多遗，越禊诸贤不受覊。\n天朗气清书上巳，春行秋令纪当时。\n九原寂寞不可作，一水萦回或在兹。\n归去庐山定相问，为公关报紫霄知。",
        "dynasty": "宋",
        "collection_info": null
    },
    {
        "uuid": "f97f75e8143c20b54dbe0f461a78f6ba",
        "title": "送沈侍郎二首  其一",
        "author": "王阮",
        "content": "献纳论思玉笋班，间因忠谠忤龙颜。\n一朝锦水连江水，万里何山与卞山。\n道大可能忘济世，名高那得镇投闲。\n天教一似苏门下，先到筠阳却诏还。",
        "dynasty": "宋",
        "collection_info": null
    },
    {
        "uuid": "02aa1c58e450fdee2f7ff764196ce444",
        "title": "送沈侍郎二首  其二",
        "author": "王阮",
        "content": "重入修门已有期，趣装聊此着征衣。\n帝思宣室名儒对，人喜玄都旧客归。\n高节不难全晚岁，亨途未必尽危机。\n愿公且为苍生起，莫向苕溪恋翠微。",
        "dynasty": "宋",
        "collection_info": null
    },
    {
        "uuid": "65a44d1f0dc2e2aa92f77e321a9ebb12",
        "title": "次韵范石湖北窗书怀一首",
        "author": "王阮",
        "content": "骄阳重鬰结，凉飙惊豁开。\n排户始奔突，转隙少徘徊。\n仄闻风伯言，敬为邦君来。\n邦君着之诗，快心吾已灰。\n独念暑耘人，斯时若为怀。\n所愿均此施，醒然与之偕。\n有冰何心浆，有瓮何心醅。\n莫吹天上云，要洗田中埃。\n高枕谢北窗，披襟笑登台。\n伏读旨意大，倍使吾容斋。",
        "dynasty": "宋",
        "collection_info": null
    },
    {
        "uuid": "a2c1cb84af0e7137bf0fb69d513dd26c",
        "title": "用太白韵赠报恩南老一首",
        "author": "王阮",
        "content": "上人片云孤，贱子亦萍踪。\n两枝同社莲，千岁后凋松。\n今年九华山，去年五老峯。\n江南好风景，但愿长相从。",
        "dynasty": "宋",
        "collection_info": null
    },
    {
        "uuid": "9c55460be4ab51e66eef06fa3dc2ae11",
        "title": "次韵酬李周翰一首",
        "author": "王阮",
        "content": "大江固茫茫，一苇即可越。\n乡来江与蕲，孰使我辈隔。\n温温李夫子，粲粲谪仙格。\n萧然一竹关，白眼谢俗客。\n蚤充观国宾，百中应百发。\n我玉空自良，彼怒辄反掇。\n归叹儒冠误，尽把气习撤。\n收藏万丈焰，不受一夫决。\n纍然驽马中，倍觉骐骥别。\n嗟余偶倾盖，辱许共映雪。\n快哉平生心，清风濯执热。\n今惟仄席秋，正采乡评月。\n岂无识真人，达君此奇节。\n春雷震一声，指日看甲拆。",
        "dynasty": "宋",
        "collection_info": null
    },
    {
        "uuid": "23f03cf9a1131c47db5d56d7c2ec2f0b",
        "title": "庐江道中二首  其一",
        "author": "王阮",
        "content": "处处云山异，时时气象同。\n官程严有限，王事冗无穷。\n晚色烘西日，霜威酿北风。\n人生真梦幻，底用苦匆匆。",
        "dynasty": "宋",
        "collection_info": null
    },
    {
        "uuid": "08b93fc5a1cf80af620971b27bea652e",
        "title": "庐江道中二首  其二",
        "author": "王阮",
        "content": "老大添身倦，飘零减性豪。\n路尘知旱苦，山瘦觉秋高。\n若有持衡分，惭无汗马劳。\n九原如可作，公瑾笑吾曹。",
        "dynasty": "宋",
        "collection_info": null
    },
    {
        "uuid": "197aabc3c80cb01ce7d5aed7baa862cf",
        "title": "题严陵钓台一首",
        "author": "王阮",
        "content": "西都庸庸生祸胎，东都切切绳公台。\n平生故人苦畏辱，坐定白云那肯来。\n沉几深略满帝腹，且憩先生一双足。\n使知天上麒麟儿，不似犬羊甘豢畜。\n渭滨老叟不自持，为人人以鹰名之。\n岂识桐江一竿竹，依旧秋风鱼正肥。\n古来贤者亦避世，往往适逢天地闭。\n得如建武亦不恶，又值首阳难降志。\n山木阴阴江面寒，此天别在壶中宽。\n几曾流出桃花去，宝气自骇人间观。\n当时不愿世知己，称到于今却如此。\n塞马得失天好还，千驷齐侯不穷理。",
        "dynasty": "宋",
        "collection_info": null
    },
    {
        "uuid": "43e1df22e8816765ac659d4c7822ac99",
        "title": "禹穴一首",
        "author": "王阮",
        "content": "绿字煌煌锡禹畴，厥初龟负即天休。\n转为玉札符经论，果有书藏此穴不。",
        "dynasty": "宋",
        "collection_info": null
    },
    {
        "uuid": "3e902b25c2e451fc7242e4c3f20b897a",
        "title": "禹庙一首",
        "author": "王阮",
        "content": "万世衣裳脱介鳞，一祠宁足报恩深。\n长教天下江河顺，始慰胼胝手足心。",
        "dynasty": "宋",
        "collection_info": null
    },
    {
        "uuid": "aa80ce7116f3cd575cdea018f3625ca2",
        "title": "禹陵一首",
        "author": "王阮",
        "content": "禹驾黄龙入九霄，空山阴有百神朝。\n翠微不用熊罴守，乞与遗民共采樵。",
        "dynasty": "宋",
        "collection_info": null
    },
    {
        "uuid": "076ab601bcdce5466ac047d414abf3f7",
        "title": "寄题识山堂一首",
        "author": "王阮",
        "content": "山体如如即我身，眼高纔是箇中人。\n锦囊忽上玉楼去，谁復如公更识真。",
        "dynasty": "宋",
        "collection_info": null
    },
    {
        "uuid": "ad9bd0f3723e2dca562ff6d55f80d87e",
        "title": "龙门寺一首",
        "author": "王阮",
        "content": "傍石寻幽径，穷源得梵城。\n塔光侵地发，龙气逼山清。\n是处堪吾老，何年遂此生。\n霜林知客意，一夜战秋声。",
        "dynasty": "宋",
        "collection_info": null
    },
    {
        "uuid": "563301f9eaf46ffe9b391dc92219f71c",
        "title": "出郊访沈洞主一首",
        "author": "王阮",
        "content": "抖擞尘埃暂出郊，一藤先访羽人巢。\n风翻翠浪催禾穗，秋放殷红着树梢。\n万里家山怀五老，千年活计却三茅。\n明朝便好乘风去，不学浮屠更打包。",
        "dynasty": "宋",
        "collection_info": null
    },
    {
        "uuid": "dd5faf43ec9cea4daea11196c25a1a35",
        "title": "瀑布二首  其一",
        "author": "王阮",
        "content": "造物小儿不任事，一天元气从淋漓。\n云中雨降自应尔，山上水行谁激之。\n幽林汹汹虚籁作，赫日粲粲寒光垂。\n谪仙独步得兴体，此外篇篇俱比诗。",
        "dynasty": "宋",
        "collection_info": null
    },
    {
        "uuid": "d74b17831f903d955f6939bac6ff58d2",
        "title": "瀑布二首  其二",
        "author": "王阮",
        "content": "万仞青空不可攀，天将飞瀑挂其间。\n一双玉塔倚绝壁，两道白云腾半山。\n覆器以欹嗟鲁庙，设瓴而建笑秦关。\n春风一卷出山去，万里青秧抱瓮闲。",
        "dynasty": "宋",
        "collection_info": null
    },
    {
        "uuid": "fa9e777b25e787a95fee72c7897e4ef2",
        "title": "曹娥庙一首",
        "author": "王阮",
        "content": "英哉神女此江干，德与余姚舜一般。\n碧草凄凄埋玉冷，清风凛凛矗天寒。\n求生古患为仁害，处死今知得所难。\n我自裴徊不忍去，非干潮小故盘桓。",
        "dynasty": "宋",
        "collection_info": null
    },
    {
        "uuid": "dbbe0dc686a44484a0c1089be1ff31e3",
        "title": "题高远亭一首",
        "author": "王阮",
        "content": "小携樽酒作清游，行到方壶最上头。\n山在断霞明处碧，水从白鸟去边流。\n苦无妙句窥天巧，頼有名亭慰客愁。\n从此江南添胜景，未应独数庾公楼。",
        "dynasty": "宋",
        "collection_info": null
    },
    {
        "uuid": "369591884007f34dc53260646eca5190",
        "title": "过东林吊沈文伯一首",
        "author": "王阮",
        "content": "苕霅虽幽事，燕云亦壮游。\n宁虞就日馆，不返度淮舟。\n死节千年在，私家万事休。\n重来联句地，清泪接溪流。",
        "dynasty": "宋",
        "collection_info": null
    },
    {
        "uuid": "1ee72b89ab2e645bace737d0a56b9b96",
        "title": "次韵庸斋纳凉一首",
        "author": "王阮",
        "content": "招提竹钥不曾关，容我追凉突兀间。\n石甃阴生寒水玉，天灯烁散火云山。\n葛巾当昼何庸脱，葵扇非秋却暂闲。\n所愧岑参聊尔耳，强将诗与少陵班。",
        "dynasty": "宋",
        "collection_info": null
    },
    {
        "uuid": "29442768490a79d65beb1282e227c481",
        "title": "彭泽道中二首  其一",
        "author": "王阮",
        "content": "世路日益险，道根终自深。\n因劳踏石足，倍起爱山心。\n地冷雪常在，岁穷天更阴。\n今宵投宿处，知度几层林。",
        "dynasty": "宋",
        "collection_info": null
    },
    {
        "uuid": "36dd5b1c3019f7e6d466e1e911092923",
        "title": "彭泽道中二首  其二",
        "author": "王阮",
        "content": "兹日定何日，前山连后山。\n吾曹凡事懒，此去几时还。\n復辟尚英爽，弃官真等闲。\n异时怀二子，惆怅此山间。",
        "dynasty": "宋",
        "collection_info": null
    },
    {
        "uuid": "89c151bcdb3453f37c36c86364317440",
        "title": "溪山堂三首  其一",
        "author": "王阮",
        "content": "地胜年年别，人闲事事幽。\n水流萦槛角，山奋入帘鈎。\n旧好空驰马，新盟但狎鸥。\n故人皆得路，何日共兹游。",
        "dynasty": "宋",
        "collection_info": null
    },
    {
        "uuid": "2255dc5714e9b45788e37fbc80267026",
        "title": "溪山堂三首  其二",
        "author": "王阮",
        "content": "出去真危道，归来适醉乡。\n田分禾穗合，江落木阴凉。\n璇极随心阔，铜壶入梦长。\n一从轻卓鲁，方悟有羲黄。",
        "dynasty": "宋",
        "collection_info": null
    },
    {
        "uuid": "5adc613cec5e56bc23f5fd514be17d83",
        "title": "溪山堂三首  其三",
        "author": "王阮",
        "content": "檐敞祛红日，窗虚揖白云。\n水痕一雨失，花气午风熏。\n寂寂心无事，纷纷耳不闻。\n只须添道力，底用战魔军。",
        "dynasty": "宋",
        "collection_info": null
    },
    {
        "uuid": "a6b8bebd215212b51e38dde8692dc8c5",
        "title": "寻真观一首",
        "author": "王阮",
        "content": "鸾昇天上五峯青，龙住山中九迭屏。\n知有洞门藏水底，倚阑吾欲跳清泠。",
        "dynasty": "宋",
        "collection_info": null
    },
    {
        "uuid": "a791afec4056836d51ae40892337bfd7",
        "title": "延真观一首",
        "author": "王阮",
        "content": "偃月堂成竟斲棺，延真人只葬衣冠。\n浮云眼见成骑虎，不似抽身稳跨鸾。",
        "dynasty": "宋",
        "collection_info": null
    },
    {
        "uuid": "42b023a603aca609a8ff6c94738a9434",
        "title": "挽张舍人安国四首  其一",
        "author": "王阮",
        "content": "天上张公子，人间第一流。\n浮云狨覆座，愕梦玉成楼。\n草蔓湖阴宅，松封旷口丘。\n忠魂招不返，欲问楚江头。",
        "dynasty": "宋",
        "collection_info": null
    },
    {
        "uuid": "e19aae52947310d879b7507dac29c875",
        "title": "挽张舍人安国四首  其二",
        "author": "王阮",
        "content": "志气周瑜俊，谋谟贾谊嘉。\n早先天下士，共服骥中骅。\n瞬息桑田改，倾摧岳柱斜。\n伤心大手笔，零落紫薇花。",
        "dynasty": "宋",
        "collection_info": null
    },
    {
        "uuid": "829240bf5ef1994182966e3fd55f4c28",
        "title": "挽张舍人安国四首  其三",
        "author": "王阮",
        "content": "忤世无如我，知音独有君。\n时陪文字饮，议殄犬羊羣。\n未脱云间戍，先修地下文。\n天心终吝此，不復更从军。",
        "dynasty": "宋",
        "collection_info": null
    },
    {
        "uuid": "227185c02b074ccbe92aeece4c78d7ac",
        "title": "挽张舍人安国四首  其四",
        "author": "王阮",
        "content": "近别逾旬朔，俄传讣问来。\n初疑余子谤，渐沸使人猜。\n竟作青黄木，终成怨怒雷。\n数行衰泪尽，吾意独怜才。",
        "dynasty": "宋",
        "collection_info": null
    },
    {
        "uuid": "6d808b538399ff6991aa8f87a8446525",
        "title": "池阳道中一首",
        "author": "王阮",
        "content": "日月狂风裏，悠悠小艇还。\n遶身衣带水，堆眼剑铓山。\n岁月吾生老，烟尘客路艰。\n一天霜气重，今夜碧芦湾。",
        "dynasty": "宋",
        "collection_info": null
    },
    {
        "uuid": "9a0ff59ba1f61ff9a306b725c36d93e4",
        "title": "江上一首",
        "author": "王阮",
        "content": "虏马秋来健，吴侬水底藏。\n荻花江面冷，草色岸头荒。\n扬子真天险，淮南尽日忙。\n边隅今夜甲，吾愿莫飞霜。",
        "dynasty": "宋",
        "collection_info": null
    },
    {
        "uuid": "33bb86790332b38d377a9fa473246138",
        "title": "泛舟一首",
        "author": "王阮",
        "content": "霅川荷叶浦，彭蠡石榴头。\n此地皆奇绝，平生所烂游。\n从来贪水国，老去只渔舟。\n更有乘桴便，何人从我浮。",
        "dynasty": "宋",
        "collection_info": null
    },
    {
        "uuid": "8c07a79ecd7c09ca5f2a0b8aa4e6ccd8",
        "title": "云居还值旱怀旧游寄杨文仲二首  其一",
        "author": "王阮",
        "content": "忆扶湘竹杖，共扣赵州关。\n山好不容住，水流今载还。\n却从天上下，似出镜中间。\n笑问杨夫子，何时再得闲。",
        "dynasty": "宋",
        "collection_info": null
    },
    {
        "uuid": "043a57946902216c29b2bb9677da965a",
        "title": "云居还值旱怀旧游寄杨文仲二首  其二",
        "author": "王阮",
        "content": "四野尽龟兆，一天常火云。\n夜凉清似水，昼旱气如焚。\n龙懒浑无用，天高寂不闻。\n我无田可虑，只虑众纷纷。",
        "dynasty": "宋",
        "collection_info": null
    },
    {
        "uuid": "71f79d45be9ec83a416a04ae4ca53fb8",
        "title": "郊居即事一首",
        "author": "王阮",
        "content": "涉世足悔吝，杜门安退藏。\n谤从闲处省，乐向静中长。\n薜荔日缘壁，琅玕春透墙。\n近来无事作，浑以醉为乡。",
        "dynasty": "宋",
        "collection_info": null
    },
    {
        "uuid": "da8db753b6a394736a7ebabead3a06ab",
        "title": "谢张安国相过一首",
        "author": "王阮",
        "content": "元戎驱小队，来赴野人期。\n山静传呼远，风轻游赏宜。\n飞萝穿杖屦，芳草焕旌旗。\n好借丝纶手，雕镌一小诗。",
        "dynasty": "宋",
        "collection_info": null
    },
    {
        "uuid": "478740b4509e8b80c526e386152bc7b6",
        "title": "宿淮南岸一首",
        "author": "王阮",
        "content": "一昔淮南岸，两旬扬子江。\n山川总极目，天地偶为邦。\n竟日师虞老，何年虏自降。\n知心除是月，夜夜照蓬窗。",
        "dynasty": "宋",
        "collection_info": null
    },
    {
        "uuid": "5b729237b4c51cb64216b9aa05bdf39c",
        "title": "赠尹氏子一首",
        "author": "王阮",
        "content": "有儿聪慧了羣书，底用金门与石渠。\n幸甚先生矜小友，一言端以正其初。",
        "dynasty": "宋",
        "collection_info": null
    },
    {
        "uuid": "c70c34dd616ee598f004c318ae9ca014",
        "title": "南至日呈詹司谏一首",
        "author": "王阮",
        "content": "消息盈虚理甚明，积阴尽处一阳生。\n孤根莫厌风霜甚，昨夜春雷拆甲声。",
        "dynasty": "宋",
        "collection_info": null
    },
    {
        "uuid": "5a0b6210ea47d4ecbca8b5db1c7a41b1",
        "title": "入山遇雨宿开先寺二首  其一",
        "author": "王阮",
        "content": "摆落尘埃步入山，与僧相对浃旬间。\n鹤林却笑题诗客，只得浮生半日闲。",
        "dynasty": "宋",
        "collection_info": null
    },
    {
        "uuid": "7b05f09518c3f393411c236c2db4c0cd",
        "title": "入山遇雨宿开先寺二首  其二",
        "author": "王阮",
        "content": "雨涨泥痕卒未干，断桥无策济归鞍。\n山灵有意留侬住，不作寻常俗驾看。",
        "dynasty": "宋",
        "collection_info": null
    },
    {
        "uuid": "f147629d53edf11457e640b8a01d7359",
        "title": "龟父国宾二周丈同游谷帘三首  其一",
        "author": "王阮",
        "content": "偶然得意挹珍流，二妙欣然共胜游。\n怪得坐间无俗语，谷帘泉水建茶瓯。",
        "dynasty": "宋",
        "collection_info": null
    },
    {
        "uuid": "9520d7af50d2d8380956563623780dba",
        "title": "龟父国宾二周丈同游谷帘三首  其二",
        "author": "王阮",
        "content": "万斛跳珠撒一空，水晶光透影玲珑。\n篮舆不是归来早，安得携瓶到此中。",
        "dynasty": "宋",
        "collection_info": null
    },
    {
        "uuid": "00a09fd56a8e12a6c9fa6c79a14f33b5",
        "title": "龟父国宾二周丈同游谷帘三首  其三",
        "author": "王阮",
        "content": "一饮清泠体便轻，绝知真液是长生。\n归来世事都忘尽，惟记白云堆裏行。",
        "dynasty": "宋",
        "collection_info": null
    },
    {
        "uuid": "ee98ca06a6b944eb5c1c8688aa49b3f6",
        "title": "寄郑器先一首",
        "author": "王阮",
        "content": "与子如兄弟，为人痛疾雠。\n暂时离别去，且欲谤谗休。\n敢忘秦方瘠，深知越共舟。\n少须三径就，他日再追游。",
        "dynasty": "宋",
        "collection_info": null
    },
    {
        "uuid": "3baa8136730157b98c01ebd7b445dc87",
        "title": "冬日见桃一首",
        "author": "王阮",
        "content": "梅意犹藏萼，桃腮已放花。\n地疑时候恶，律恐统元差。\n寒涨渔舟水，春明道观霞。\n老来无赏玩，痴坐惜年华。",
        "dynasty": "宋",
        "collection_info": null
    },
    {
        "uuid": "7b7661f911b9e224d408dfcd48ff97f9",
        "title": "游洞霄宫一首",
        "author": "王阮",
        "content": "洞天若限仙凡路，九锁前山不易寻。\n尚有康庐山下客，玉皇温诏与登临。",
        "dynasty": "宋",
        "collection_info": null
    },
    {
        "uuid": "a8473b186b001ea4a0028e0268226f40",
        "title": "铁柱观一首",
        "author": "王阮",
        "content": "西晋旌阳令，南昌铁柱宫。\n人间依道庇，天上擢阴功。\n江静蛮夷涨，炉存造化工。\n我来如有遇，举袂欲凌风。",
        "dynasty": "宋",
        "collection_info": null
    },
    {
        "uuid": "04c781019085293b96c4f1230c2b909f",
        "title": "九日有感一首",
        "author": "王阮",
        "content": "举国无人分智囊，满川龙血战玄黄。\n百年驯致文明地，一日尽为荆棘场。\n关辅渴思王镇恶，蜀人尤喜杜黄裳。\n小臣试草中兴颂，准拟还京奉上皇。",
        "dynasty": "宋",
        "collection_info": null
    },
    {
        "uuid": "2503a60e1a731cdc725d40d3a09c01f3",
        "title": "和戴倅韵寄苗侯一首",
        "author": "王阮",
        "content": "灵壁归师愤已平，黄河戍役又虚声。\n人言万事总由命，天设五材难去兵。\n国有典刑元老在，地无形势大江横。\n西风若得淮南信，烦致空山慰客情。",
        "dynasty": "宋",
        "collection_info": null
    },
    {
        "uuid": "b8846b561bb87f7a93cabe9d8a7c33c2",
        "title": "八月过西林一首",
        "author": "王阮",
        "content": "似应沙鹭有前期，装点秋原景最宜。\n落雨败梧随沆瀣，牵风寒藻舞沦漪。\n流旋碧玉渠初满，剥尽黄花稻已衰。\n海裏是非休苦恼，不如学取步兵痴。",
        "dynasty": "宋",
        "collection_info": null
    },
    {
        "uuid": "168a60a50eec9063b352bc2f23a52da7",
        "title": "蓬屋一首",
        "author": "王阮",
        "content": "长檐十尺庇堂东，疎漏从来尽是蓬。\n日影碎如秋叶下，雨声洒似夜船中。\n竹因蠹尽多垂地，箬到枯时半掩空。\n此处想非人所竞，众雄应是不来攻。",
        "dynasty": "宋",
        "collection_info": null
    },
    {
        "uuid": "ff4b40bb85008f05af8eed626add9875",
        "title": "詹林宗携文见过一首",
        "author": "王阮",
        "content": "畴昔吾詹子，文章已足称。\n近携新作至，远比旧来增。\n迅洒行行雨，清严字字冰。\n桃花春浪近，坐看九霄鹏。",
        "dynasty": "宋",
        "collection_info": null
    },
    {
        "uuid": "5915fbcce7b068e14f851f6a73b6d84f",
        "title": "佚老堂二首  其一",
        "author": "王阮",
        "content": "洛中九老后，林下一人高。\n此去自当佚，向来诚独劳。\n东湖归践履，南浦荐风骚。\n尚念匈奴在，家山未可褒。",
        "dynasty": "宋",
        "collection_info": null
    },
    {
        "uuid": "a0d0e0403f4d07587bba0a1ba73affdd",
        "title": "佚老堂二首  其二",
        "author": "王阮",
        "content": "摆落钓衡地，追寻汗漫期。\n马闲无用处，鸥玩不惊时。\n人朴山林古，天全日月迟。\n可无刘白伴，时献午桥诗。",
        "dynasty": "宋",
        "collection_info": null
    },
    {
        "uuid": "06586b4f0a6fb3d4dd7101576dc62f7f",
        "title": "早春示陈元达一首",
        "author": "王阮",
        "content": "北陆藏冰后，东风入律和。\n梅因三弄少，麦頼六花多。\n簪盍思喧马，灯游羡闹蛾。\n躬耕吾不倦，其奈没田何。",
        "dynasty": "宋",
        "collection_info": null
    },
    {
        "uuid": "e2dfdab244aa7084d10d409f168b828a",
        "title": "余门罗雀久矣今日池内有鸥戏为小诗呈叔夏一首",
        "author": "王阮",
        "content": "门冷人谁到，机忘物自知。\n旧来罗雀地，今是狎鸥池。\n身静红尘远，心闲白日迟。\n本来无事说，拈出戏为诗。",
        "dynasty": "宋",
        "collection_info": null
    },
    {
        "uuid": "c1e1045d55d289efa8f549e4aa5971fc",
        "title": "宿五步港一首",
        "author": "王阮",
        "content": "两岸各风物，四年三往还。\n舟中五步港，云外九华山。\n路远虞衣阙，囊空虑食艰。\n大江吾隘尔，天地一鱼湾。",
        "dynasty": "宋",
        "collection_info": null
    },
    {
        "uuid": "241687bd6868bd716cf122eb952f4a93",
        "title": "出丰城一首",
        "author": "王阮",
        "content": "摇摇旌旆出洪都，弥望田畴总废墟。\n羸马不前身突兀，耕夫相视笑轩渠。\n倚松茅屋斜开径，近水人家半卖鱼。\n蒲叶向冬犹未割，临风遥忆路温舒。",
        "dynasty": "宋",
        "collection_info": null
    },
    {
        "uuid": "e7c4f9ca0343ea5383b5de0fed7396be",
        "title": "宿祖印寺一首",
        "author": "王阮",
        "content": "下马杉松石径幽，暗泉一带抱山流。\n长廊隠隠丹青古，香雾蒙蒙日夜浮。\n缺月有情还委照，覊人无语独登楼。\n急呼老瓦招欢伯，为洗胸中万斛愁。",
        "dynasty": "宋",
        "collection_info": null
    },
    {
        "uuid": "7ab69a0dcfc2b5a430d5aba6b6a34a53",
        "title": "投吏部汪书一首",
        "author": "王阮",
        "content": "铨选仍多弊，今年得伟人。\n衣冠归藻鑑，草芥倚阳春。\n冢宰天官贵，山公启事新。\n请收才杰士，预作凤池宾。",
        "dynasty": "宋",
        "collection_info": null
    },
    {
        "uuid": "2a1d5898cecfa367d3e97a908e86d3db",
        "title": "游三峡一首",
        "author": "王阮",
        "content": "玉渊真水府，三峡跨长虹。\n万斛镕银泻，千檛战鼓雄。\n倚天危石立，透地密泉通。\n四海思霖雨，龙奚久在中。",
        "dynasty": "宋",
        "collection_info": null
    },
    {
        "uuid": "1d2e2567b0f4592c825fa34e17797111",
        "title": "访子虚不遇一首",
        "author": "王阮",
        "content": "晓入千山与万山，白云深处款幽关。\n仙翁不许凡人识，走出红尘不肯还。",
        "dynasty": "宋",
        "collection_info": null
    },
    {
        "uuid": "d5c35dba4465523fe0723baee7246e05",
        "title": "寄范石湖五首  其一",
        "author": "王阮",
        "content": "殊庭诏禄佚忠勤，秘殿升班宠旧勋。\n试向午桥诸第问，有谁别墅得奎文。",
        "dynasty": "宋",
        "collection_info": null
    },
    {
        "uuid": "ac2559df26b8d0eeb7c4d2b13dfce147",
        "title": "寄范石湖五首  其二",
        "author": "王阮",
        "content": "银山铁垒洞庭秋，又见鸱夷一叶舟。\n且是云仍高一着，祗将山水事清游。",
        "dynasty": "宋",
        "collection_info": null
    },
    {
        "uuid": "8fad75c69dafd6d95f81e2da9bb3af16",
        "title": "寄范石湖五首  其三",
        "author": "王阮",
        "content": "湖山奔辏黛眉攒，湖水晶荧镜面寒。\n补衮之丝元未尽，西风吹上钓鱼竿。",
        "dynasty": "宋",
        "collection_info": null
    },
    {
        "uuid": "be8ddf770246a4836f1ffca9875c449f",
        "title": "寄范石湖五首  其四",
        "author": "王阮",
        "content": "近来能辟千年谷，归去非思一筯鲈。\n聊示维摩隠几相，要教狮子致文殊。",
        "dynasty": "宋",
        "collection_info": null
    },
    {
        "uuid": "1a994ca9b6c6e1ef9705c27c6c43bd64",
        "title": "寄范石湖五首  其五",
        "author": "王阮",
        "content": "彭泽归来我自安，壶中尤觉太虚宽。\n世间万事都忘尽，只有公盟不敢寒。",
        "dynasty": "宋",
        "collection_info": null
    },
    {
        "uuid": "7815d85655aa43b01234d2f21d8e9faa",
        "title": "遇流民有感一首",
        "author": "王阮",
        "content": "行尽江南处处山，无钱归去买山闲。\n自怜不在施为地，空对流民数汗颜。",
        "dynasty": "宋",
        "collection_info": null
    },
    {
        "uuid": "af9c404531768acdfcc644a3e58e81d1",
        "title": "过桃川万寿宫二首  其一",
        "author": "王阮",
        "content": "人共桃花事一空，兔葵无数舞春风。\n伤心俯仰成今古，知与刘郎事不同。",
        "dynasty": "宋",
        "collection_info": null
    },
    {
        "uuid": "3fa116df9d097fcb168cb558752d6ec0",
        "title": "过桃川万寿宫二首  其二",
        "author": "王阮",
        "content": "瓮子洞头魂黯黯，桃川山上目悽悽。\n自怜终失邯郸步，不是重来旧路迷。",
        "dynasty": "宋",
        "collection_info": null
    },
    {
        "uuid": "551363c771bba52f9ab16149d292e33b",
        "title": "题惠山泉一首",
        "author": "王阮",
        "content": "惠山泉似雪初消，不数松江第四桥。\n解挹清泠洗氛祲，何时再有李文饶。",
        "dynasty": "宋",
        "collection_info": null
    },
    {
        "uuid": "40a07d1fc8e479937b379d9dfdd6dda2",
        "title": "上巳日青龙道中一首",
        "author": "王阮",
        "content": "身倦寻春事，心怀结夏清。\n犹临曲水序，莫续丽人行。\n世态与吾异，生涯何日成。\n殷勤独相送，江上午潮平。",
        "dynasty": "宋",
        "collection_info": null
    },
    {
        "uuid": "c47240f82266351de9933c73f7d0d79c",
        "title": "舍弟挽余为灯火计已而余出夜梦其以诗来感叹赋一首",
        "author": "王阮",
        "content": "吴头望楚尾，两处各穷愁。\n万事吾皆失，三冬汝自修。\n人情千仞险，春事九分休。\n梦断依然处，天涯一钓舟。",
        "dynasty": "宋",
        "collection_info": null
    },
    {
        "uuid": "71d02a35eacaede9c2c940150a3967fa",
        "title": "金市大水一首",
        "author": "王阮",
        "content": "日气方穿户，风潮忽及门。\n郊原雨脚密，窗牖浪花翻。\n船繫家家屋，帆飞处处村。\n江南一羁客，微命託干坤。",
        "dynasty": "宋",
        "collection_info": null
    },
    {
        "uuid": "57fe14372b53da86179b53ac8f7858a3",
        "title": "奔牛闸遇使者议和一首",
        "author": "王阮",
        "content": "浩浩水千里，层层堤几重。\n谁为此过颡，曲障尔朝宗。\n浪散忽成雪，潭昏那见龙。\n浮山何足论，圣德务含容。",
        "dynasty": "宋",
        "collection_info": null
    },
    {
        "uuid": "d748f9b2835816b3e05df5c802f6f37c",
        "title": "题金山庙一首",
        "author": "王阮",
        "content": "事业生扶汉，英灵死芘吴。\n明知盖世烈，正速阖门诛。\n日月夷黄道，干坤衍赤符。\n空令百世下，叹息用心无。",
        "dynasty": "宋",
        "collection_info": null
    },
    {
        "uuid": "b924afd0071d2fb3af0e4a074d1e395b",
        "title": "九日独泛松江一首",
        "author": "王阮",
        "content": "松江牢落一舟归，中有人惊岁月违。\n太一自期莲叶是，白衣何恨菊花非。\n水收四面郊原阔，霜入千山草木稀。\n已分沧洲付吾道，便应从此下渔矶。",
        "dynasty": "宋",
        "collection_info": null
    },
    {
        "uuid": "86e7f5b638c8e45716e80ba9f49d9d2c",
        "title": "九日陪金市诸友登高阳山二首  其一",
        "author": "王阮",
        "content": "途穷已负菊花期，尚得诸公慰所思。\n不遣白衣持酒至，共将乌帽入风吹。\n紫萸秋浅浮觞少，黄叶山高策杖迟。\n却恨社中人阙一，未将汤餠共追随。",
        "dynasty": "宋",
        "collection_info": null
    },
    {
        "uuid": "40cfdea2b47a7f274fa78fb613215e45",
        "title": "九日陪金市诸友登高阳山二首  其二",
        "author": "王阮",
        "content": "读书怀古恨难逢，不谓斯时乃有公。\n心自对谈名利外，士知增价品题中。\n一樽此地论文乐，三径何年结社同。\n待得尘踪去留决，别将消息寄东风。",
        "dynasty": "宋",
        "collection_info": null
    },
    {
        "uuid": "5c447d5709ffb198abf20ac265fdaff5",
        "title": "龙塘久别乘月再到奉呈同社一首",
        "author": "王阮",
        "content": "龙塘畴昔擅云烟，破月重来倍爽然。\n浮玉北堂三万顷，扁舟西子二千年。\n青山识面争迎棹，白鹭知心不避船。\n华髮翛翛更何往，一茅终在此桥边。",
        "dynasty": "宋",
        "collection_info": null
    },
    {
        "uuid": "7b328558412bc708b001da6994dee7ae",
        "title": "再用前韵一首",
        "author": "王阮",
        "content": "已无功业上凌烟，且泛扁舟逐计然。\n自喜兹游胜平日，不知今夕是何年。\n横空蝃蝀聊欹枕，满袖婵娟永共船。\n同社贤豪多载酒，坐添清兴浩无边。",
        "dynasty": "宋",
        "collection_info": null
    },
    {
        "uuid": "57f2f697c134019fd8fa1556f164757b",
        "title": "姑苏泛月一首",
        "author": "王阮",
        "content": "夜来谁共泛灵槎，飞上牵牛织女家。\n但觉满身天雨露，绝无一点世尘沙。\n秋将寒玉清风阵，月借镕银泼浪花。\n投晓归来互相告，等闲休向俗人夸。",
        "dynasty": "宋",
        "collection_info": null
    },
    {
        "uuid": "ef404c5e44c373d41ff8a255b0e0da2d",
        "title": "九月六日泛舟航村而舟人不审误抵道场之麓越二日登焉因过何山谩赋一首",
        "author": "王阮",
        "content": "千岩矗空蒙，一水还葱蒨。\n寺从驯虎立，山作盘龙转。\n嗟予千里来，适此十年愿。\n初拏莲叶舟，误逐桃花片。\n重携九节筇，上尽百结线。\n阴崖滴翠寒，竹韵含风战。\n树色争烟霏，泓甃靡旱暵。\n载窥窣堵尖，平视苍狗变。\n楼阁撑山光，城郭瞰波面。\n未觉髀肉酸，先苦银海眩。\n晚寻小溪曲，更得何山便。\n平畴翠浪涌，返照金色现。\n回首笑月亭，消息真已荐。",
        "dynasty": "宋",
        "collection_info": null
    },
    {
        "uuid": "a76874f53930ea0912405a7174bfcfd4",
        "title": "留别金市诸友一首",
        "author": "王阮",
        "content": "扁舟昔东下，徒步却西归。\n久客幸无恙，诸公皆可依。\n途穷须暂哭，鸟倦不能飞。\n他日相寻地，江南一翠微。",
        "dynasty": "宋",
        "collection_info": null
    },
    {
        "uuid": "313e3b1158df766dd6a832b549bcc174",
        "title": "都昌沿檄黟歙遇春一首",
        "author": "王阮",
        "content": "忽忽年华换，悠悠客路长。\n春声先水响，山气欲花香。\n何补公家事，空随吏役忙。\n白云知此意，一片直都昌。",
        "dynasty": "宋",
        "collection_info": null
    },
    {
        "uuid": "263e4e4696a9cb420f8e4862dc9bc1bc",
        "title": "陪诸公登广福观下望鼓蠡一首",
        "author": "王阮",
        "content": "水遶一围带，山横八字眉。\n壮哉极目地，慰此凭栏时。\n剡县可乘兴，渼陂真好奇。\n相逢休务日，因得数言诗。",
        "dynasty": "宋",
        "collection_info": null
    },
    {
        "uuid": "f77bfcb5cc74a4a0e492e58d9921483a",
        "title": "题落星寺一首",
        "author": "王阮",
        "content": "岛石是处有，星辰曾霣无。\n庄严成凈土，怪诞出浮屠。\n蜃气楼穿海，龙堆沙拥湖。\n尽除金碧像，吾欲舍吾徒。",
        "dynasty": "宋",
        "collection_info": null
    },
    {
        "uuid": "16685e067aa3c2a981c375af909b07f0",
        "title": "传舍中竹一首",
        "author": "王阮",
        "content": "浪蘂浮花不足看，岁寒独与此君观。\n箨龙满野今千变，翔凤何时下一餐。\n日对吏文潇洒在，天生官地保全难。\n明年我亦江湖去，尚祝同年乞钓竿。",
        "dynasty": "宋",
        "collection_info": null
    },
    {
        "uuid": "2a61413a8acad0f89acdff1415bf280e",
        "title": "除夕有感一首",
        "author": "王阮",
        "content": "不是功难立，其如兴自阑。\n为贫姑寸禄，渐喜得闲官。\n天下兵戈满，壶中日月宽。\n慇懃除夜雪，衰谢莫能欢。",
        "dynasty": "宋",
        "collection_info": null
    },
    {
        "uuid": "dd5b7bc5d4fa5905a0c3d47ad52a1632",
        "title": "秋日寄舍弟一首",
        "author": "王阮",
        "content": "一从婚宦别家乡，又见西风雁作行。\n卧念昔言乘款段，梦寻新句得池塘。\n猿惊鹤怨草三尺，楚尾吴头天一方。\n归去儿童定相笑，秋容已上鬓边霜。",
        "dynasty": "宋",
        "collection_info": null
    },
    {
        "uuid": "458784346adf4958b9498d27ce5a674d",
        "title": "九日途中有感一首",
        "author": "王阮",
        "content": "九日登高是故常，只今何事负年芳。\n紫萸欲佩凭谁繫，黄菊无人只自香。\n开拓愁边须酒阵，包罗风景入诗囊。\n遥应亲老持杯夜，肴核横陈画烛光。",
        "dynasty": "宋",
        "collection_info": null
    },
    {
        "uuid": "9bb7fc6ae3e56862bf74c4f812fa2b16",
        "title": "湖南道中三首  其一",
        "author": "王阮",
        "content": "失脚南来又两年，故山猿鹤祇凄然。\n潇湘不是无佳景，终觉壶中别有天。",
        "dynasty": "宋",
        "collection_info": null
    },
    {
        "uuid": "de20a7c5b29de4edb8d64900504a1edd",
        "title": "湖南道中三首  其二",
        "author": "王阮",
        "content": "已分余生老一丘，尚因微禄少迟留。\n梦魂不待山资足，先入江南问钓舟。",
        "dynasty": "宋",
        "collection_info": null
    },
    {
        "uuid": "6021e31559ce46ae15dfa9e98d018543",
        "title": "湖南道中三首  其三",
        "author": "王阮",
        "content": "万壑千岩我一家，别来空自锁烟霞。\n闲云不放行人望，故向东南角上遮。",
        "dynasty": "宋",
        "collection_info": null
    },
    {
        "uuid": "1651313a42aef5498416b458a44b03b5",
        "title": "登衡岳三首  其一",
        "author": "王阮",
        "content": "羶羊腥犬沸中原，五岳之中四岳昏。\n节义衡山独不辱，万年千载戴明恩。",
        "dynasty": "宋",
        "collection_info": null
    },
    {
        "uuid": "bfb3caed98032b44bd161b618f5ba22f",
        "title": "登衡岳三首  其二",
        "author": "王阮",
        "content": "白衣苍狗飞扬尽，翠巘苍崖杖屦间。\n独到上封雷雨处，退之元未识衡山。",
        "dynasty": "宋",
        "collection_info": null
    },
    {
        "uuid": "cebac76b57598fda4c2dd3b865a5cdb0",
        "title": "登衡岳三首  其三",
        "author": "王阮",
        "content": "绝境当须着好词，衰怀已觉不胜奇。\n烦君试向仙家问，怕有弥明更解诗。",
        "dynasty": "宋",
        "collection_info": null
    },
    {
        "uuid": "701b429ad17a2cc6580655e56243fa36",
        "title": "题淡岩一首",
        "author": "王阮",
        "content": "浯溪已借元碑显，愚谷还因柳序称。\n独有淡岩人未识，故烦山谷到零陵。",
        "dynasty": "宋",
        "collection_info": null
    },
    {
        "uuid": "6f09aa5ab3c940fd9c11f36152ee6324",
        "title": "雪窦瀑布一首",
        "author": "王阮",
        "content": "碧空无雨忽潺潺，此水何人激在山。\n塔现玉光依石侧，柱因冰冻沥檐间。\n长风浩荡更相和，元气淋漓挽不还。\n欲究本来源出处，湘江谁借一枝斑。",
        "dynasty": "宋",
        "collection_info": null
    },
    {
        "uuid": "44a3e93882c8560356b72b3e88d9aeb8",
        "title": "试院二首  其一",
        "author": "王阮",
        "content": "老催人去乐沧浪，十幅轻帆便可张。\n尚有选材王事在，夜深来此校文章。",
        "dynasty": "宋",
        "collection_info": null
    },
    {
        "uuid": "05592a6eec0f6c1bb333a07f95dec97c",
        "title": "试院二首  其二",
        "author": "王阮",
        "content": "雨浸霜华冷作秋，广文官舍益穷愁。\n梦魂却似知人意，偏到庐山脚下州。",
        "dynasty": "宋",
        "collection_info": null
    },
    {
        "uuid": "a620b0078f7ef41520fed5c385d7c44b",
        "title": "竹斋二首  其一",
        "author": "王阮",
        "content": "一围寒绿锁城闉，中有茅檐更绝尘。\n千户封侯千亩是，可怜燕颔虎头人。",
        "dynasty": "宋",
        "collection_info": null
    },
    {
        "uuid": "116a1a50010517f598fbd0f39685834e",
        "title": "竹斋二首  其二",
        "author": "王阮",
        "content": "清阴翠色满湘山，月下风前极目间。\n第一莫污儿女泪，失身嫌作杖头斑。",
        "dynasty": "宋",
        "collection_info": null
    },
    {
        "uuid": "7b9b30be34dcd20c47f9f745c0808edf",
        "title": "见梅有感一首",
        "author": "王阮",
        "content": "十月潇湘尽放梅，南枝仍避北枝开。\n客愁无奈春消息，肠断江南驿使来。",
        "dynasty": "宋",
        "collection_info": null
    },
    {
        "uuid": "4bcd71b930d3aaaa3a04cb8b3c911003",
        "title": "次德和韵寄谈李二丈二首  其一",
        "author": "王阮",
        "content": "心在淮山下，身行湘水中。\n喜抛余子去，恨不故人同。\n旧隠劳征梦，浮名任化工。\n衡阳春渐暖，终欲伴归鸿。",
        "dynasty": "宋",
        "collection_info": null
    },
    {
        "uuid": "d743c2686ed83e3477847e7ab7d916d0",
        "title": "次德和韵寄谈李二丈二首  其二",
        "author": "王阮",
        "content": "喜脱诸公忌，愁违李与谈。\n离群江以北，弔影楚之南。\n世故更千万，心朋只二三。\n果能容我与，终共结茆庵。",
        "dynasty": "宋",
        "collection_info": null
    },
    {
        "uuid": "d8d24adf77a1ee6aed628a351488addc",
        "title": "次韵叶教二首  其一",
        "author": "王阮",
        "content": "但有形如槁，元无货可珍。\n四方长逆旅，一念即明神。\n漫仕缘将母，非材敢教人。\n无功叨廪禄，祗觉蠹吾民。",
        "dynasty": "宋",
        "collection_info": null
    },
    {
        "uuid": "35eba40386d92fad24a1fbd182b43b62",
        "title": "次韵叶教二首  其二",
        "author": "王阮",
        "content": "汩汩诚甘分，空空敢自珍。\n乐虽思泮水，愚恐累溪神。\n怨谤从余子，称扬独故人。\n功名非我事，自是葛天民。",
        "dynasty": "宋",
        "collection_info": null
    },
    {
        "uuid": "35848b5611c1ea2f4f227710d76452b7",
        "title": "次韵来梓见赠一首",
        "author": "王阮",
        "content": "无心谷璧陪蒲璧，有分山光映水光。\n子贱假令宜单父，渊明终合在柴桑。\n为氓且尽今生力，责子宁须后代昌。\n为问故人缘底事，不来同醉酒醅香。",
        "dynasty": "宋",
        "collection_info": null
    },
    {
        "uuid": "5def8972e27c5406c1ff618bdfc9abe1",
        "title": "荐福寺一首",
        "author": "王阮",
        "content": "十七年间一梦迷，重来浑不辨东西。\n院中谁识前时客，莫莫堂前老木犀。",
        "dynasty": "宋",
        "collection_info": null
    },
    {
        "uuid": "ebd34c34cc00b4181193cc66d08698fc",
        "title": "普陀山观音岩祈雨一首",
        "author": "王阮",
        "content": "南风不为雨，躬即宝陀求。\n地势到此尽，天河相接流。\n鳌舒千丈背，蜃吐数层楼。\n念彼观音力，杨枝洒有秋。",
        "dynasty": "宋",
        "collection_info": null
    },
    {
        "uuid": "2d8d368a3b69b39e0ca4eacd3e127e10",
        "title": "陈弥高惠诗次韵言谢一首",
        "author": "王阮",
        "content": "南来日日访人才，始得清诗副所怀。\n我计已成桴入海，君行初似橘踰淮。\n十年旅梦思乘兴，千里征尘忽及阶。\n见说又为勋业去，独能无意侣洪崖。",
        "dynasty": "宋",
        "collection_info": null
    },
    {
        "uuid": "fbd06ab5ca410f7c3d959eb4cb2767e3",
        "title": "劝农题吉祥寺一首",
        "author": "王阮",
        "content": "傍石寻幽径，穷原得梵城。\n潮声四面合，山色一团清。\n农合巡门劝，僧烦倒屣迎。\n明年吾更健，来伴此中耕。",
        "dynasty": "宋",
        "collection_info": null
    },
    {
        "uuid": "c7202f132a68a6ae7c776a461b3400e7",
        "title": "刘致政家东冈池莲甚盛昔尝饮焉赋此叙别二首  其一",
        "author": "王阮",
        "content": "一枝曾吸碧筩杯，万丈潮头忽见催。\n斜倚阑干独惆怅，明年应是不能来。",
        "dynasty": "宋",
        "collection_info": null
    },
    {
        "uuid": "08bf317b5b4751baacedf4f94819c9f5",
        "title": "刘致政家东冈池莲甚盛昔尝饮焉赋此叙别二首  其二",
        "author": "王阮",
        "content": "世路东西自此分，酒樽何日再论文。\n虎蹲山下一回首，望断东冈是海云。",
        "dynasty": "宋",
        "collection_info": null
    },
    {
        "uuid": "0c076650501acc024403e518372427e4",
        "title": "浙江观潮一首",
        "author": "王阮",
        "content": "水向东南聚，气钟子午间。\n大洋一沸鼎，众溜各循环。\n高岸忽为谷，疾雷惊破山。\n三年浮海客，见此悟生还。",
        "dynasty": "宋",
        "collection_info": null
    },
    {
        "uuid": "13104f90a317d3a04bcc5e96d740895d",
        "title": "广中南华寺一首",
        "author": "王阮",
        "content": "一水透南粤，高人忆老卢。\n如何拈不起，只为本来无。\n匍匐三千里，披攘五百徒。\n都来些子事，焉用尔区区。",
        "dynasty": "宋",
        "collection_info": null
    },
    {
        "uuid": "b91a07105b3b503abbeeab87840c98ff",
        "title": "广中二首  其一",
        "author": "王阮",
        "content": "黑金不肯化青金，奉命来催胆水淋。\n山骨旧疑天凿透，沟流唯待雨来深。\n丹无九转如方士，政有三官出上林。\n却谢黄茅除白髮，为酬平日做僧心。",
        "dynasty": "宋",
        "collection_info": null
    },
    {
        "uuid": "48f2f433803df96b1db0170ddd6d1536",
        "title": "广中二首  其二",
        "author": "王阮",
        "content": "南来风土已安之，事已当还敢故违。\n铜柱略无功可录，玉关空幸死前归。\n眼看余剂怜犹在，力凭征鞍觉尚微。\n此去上还官印绶，却来传授祖师衣。",
        "dynasty": "宋",
        "collection_info": null
    },
    {
        "uuid": "bd966029115f82c1e18e1e59a31317b5",
        "title": "黄公滩一首",
        "author": "王阮",
        "content": "水泝安流舟不难，人心自畏石头顽。\n黄公误听作惶恐，玉局先生盖谓滩。",
        "dynasty": "宋",
        "collection_info": null
    },
    {
        "uuid": "0ebe8484185fa1680c3627fcf8cf7e14",
        "title": "庐山太平宫一首",
        "author": "王阮",
        "content": "贝阙岧嶤不可攀，遥分绛节下人间。\n起元立道几千岁，择胜栖神第一山。\n膏雨应时丰绿野，真风与世养朱颜。\n山前老叟非仙骨，怅望丹崖藓篆斑。",
        "dynasty": "宋",
        "collection_info": null
    },
    {
        "uuid": "04722428658d3835bdef47baad0fa298",
        "title": "北固山望扬州怀古",
        "author": "王阮",
        "content": "北固城高万象秋，烟竿一缕认扬州。\n试乘绿涨三篙水，要见朱帘十里楼。\n泪湿宫衣朝雾重，愁熏塞草夕阳浮。\n隋堤旧事无人问，两两垂杨繫客舟。",
        "dynasty": "宋",
        "collection_info": null
    }
]