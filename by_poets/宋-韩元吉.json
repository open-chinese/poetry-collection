[
    {
        "uuid": "f5a1444c77680a46418dfa1621e5f2a8",
        "title": "鹧鸪天 雨歇云如隔座屏",
        "author": "韩元吉",
        "content": "雨歇云如隔座屏。\n熏风摇动一天青。\n今年五十平头过，又喜清歌洗耳听。\n浮世事，绝曾经。\n此生应直斗牛星。\n且倾田舍黄鸡酒，敢望君家白玉庭。",
        "dynasty": "宋",
        "collection_info": null
    },
    {
        "uuid": "9a6bd52bc02a49e1ad69501dca0a0ad1",
        "title": "鹧鸪天 万古光寒太白精",
        "author": "韩元吉",
        "content": "万古光寒太白精。\n直宜分作两郎星。\n不然安得难兄弟，先后尧蓂三荚生。\n霜月冷，斗杓横。\n老人今夜已齐明。\n他年莫作郎星看，两两台躔拱太清。",
        "dynasty": "宋",
        "collection_info": null
    },
    {
        "uuid": "139e4b003afcb3ae7180745f8f7855c4",
        "title": "点绛唇 木落霜浓",
        "author": "韩元吉",
        "content": "木落霜浓，探春只道梅花未。\n嫩红相倚。\n灼灼新妆腻。\n莫问仙源，且问花前事。\n休辞醉。\n想君园□。\n总是生春地。",
        "dynasty": "宋",
        "collection_info": null
    },
    {
        "uuid": "f02f4d43312349d8ab830764f7da3866",
        "title": "浣溪沙 莫惜清尊领客同",
        "author": "韩元吉",
        "content": "莫惜清尊领客同。\n已无花伴舞衣红。\n强歌归去莫匆匆。\n细雨弄烟烟弄日，断云黏水水黏空。\n酴醿飞下晚来风。",
        "dynasty": "宋",
        "collection_info": null
    },
    {
        "uuid": "51cddb43364fd08b76ec64843fe83c4e",
        "title": "霜天晓角 倚天绝壁",
        "author": "韩元吉",
        "content": "倚天绝壁。\n直下江千尺。\n天际两蛾凝黛，愁与恨、几时极。\n怒潮风正急。\n酒醒闻塞笛。\n试问谪仙何处，青天外、远烟碧。",
        "dynasty": "宋",
        "collection_info": null
    },
    {
        "uuid": "a07e190e13bbdfc5947541e1f14deab5",
        "title": "霜天晓角 几声残角",
        "author": "韩元吉",
        "content": "几声残角。\n月照梅花薄。\n花下有人同醉，风满槛、波明阁。\n夜寂香透幕。\n酒深寒未着。\n莫把玉肌相映，愁花见、也羞落。",
        "dynasty": "宋",
        "collection_info": null
    },
    {
        "uuid": "61bbeeec22cc54d8f8569bf95a79ffaa",
        "title": "菩萨蛮 春残日日风和雨",
        "author": "韩元吉",
        "content": "春残日日风和雨。\n烟江目断春无处。\n山路有黄鹂。\n背人相唤飞。\n解鞍宿酒醒。\n敧枕残香冷。\n梦想小亭东。\n蔷薇何似红。",
        "dynasty": "宋",
        "collection_info": null
    },
    {
        "uuid": "becd604fa6db62857eda050b91eca519",
        "title": "菩萨蛮 江南雪里花如玉",
        "author": "韩元吉",
        "content": "江南雪里花如玉。\n风流越样新装束。\n恰恰缕金裳。\n浓熏百和香。\n分明篱菊艳。\n却作妆梅面。\n无处奈君何。\n一枝春更多。",
        "dynasty": "宋",
        "collection_info": null
    },
    {
        "uuid": "26b396d419a8a99deb20a48915f0beda",
        "title": "菩萨蛮 薄云卷雨凉成阵",
        "author": "韩元吉",
        "content": "薄云卷雨凉成阵。\n雨晴陡觉荷香润。\n波影澹寒星。\n水边镫火明。\n白苹洲上路。\n几度来还去。\n敧枕恨茫茫。\n笛声依夜长。",
        "dynasty": "宋",
        "collection_info": null
    },
    {
        "uuid": "12147cf689a75fa1744c0caa76bcb899",
        "title": "菩萨蛮 诏书昨夜先春到",
        "author": "韩元吉",
        "content": "诏书昨夜先春到。\n留公一共梅花笑。\n青琐凤凰池。\n十年归已迟。\n灵溪霜后水。\n的的清无比。\n比似使君清。\n要知清更明。",
        "dynasty": "宋",
        "collection_info": null
    },
    {
        "uuid": "886830187659cdc795f565357d7a8268",
        "title": "菩萨蛮 墙根新笋看成竹",
        "author": "韩元吉",
        "content": "墙根新笋看成竹。\n青梅老尽樱桃熟。\n幽墙几多花。\n落红成暮霞。\n闭门风又雨。\n只道春归去。\n媚脸笑持杯。\n却惊春思回。",
        "dynasty": "宋",
        "collection_info": null
    },
    {
        "uuid": "58dd19217d9eeafa5d2d53cfce4b5ed3",
        "title": "菩萨蛮 梧桐叶上秋萧瑟",
        "author": "韩元吉",
        "content": "梧桐叶上秋萧瑟。\n画阑桂树攒金碧。\n花底最风流。\n相逢不上楼。\n数枝添宝髻。\n滴滴香沾袂。\n杯到莫留残。\n雾窗疑广寒。",
        "dynasty": "宋",
        "collection_info": null
    },
    {
        "uuid": "7aded801296fdd078302dc67e7f9a1d4",
        "title": "减字木兰花 壶中春早",
        "author": "韩元吉",
        "content": "壶中春早。\n翦刻工夫天自巧。\n雨转风斜。\n吹作千林到处花。\n瑶池清浅。\n璧月琼枝朝暮见。\n莫上扁舟。\n且醉仙家白玉楼。",
        "dynasty": "宋",
        "collection_info": null
    },
    {
        "uuid": "2ec8e7c06e19720c3a34d1491acbd2d3",
        "title": "减字木兰花 风梳雨洗",
        "author": "韩元吉",
        "content": "风梳雨洗。\n玉阙琼楼何处是。\n万里秋容。\n唤起嫦娥酒未中。\n相逢且醉。\n忙里偷闲知有几。\n况自丰年。\n须信金华别是天。",
        "dynasty": "宋",
        "collection_info": null
    },
    {
        "uuid": "a1890f5b996d5be7eb691f2a8c229f4e",
        "title": "诉衷情 疏疏密密未开时",
        "author": "韩元吉",
        "content": "疏疏密密未开时。\n装点最繁枝。\n分明占断秋思，一任晓风吹。\n金屡细，翠绡垂。\n画阑西。\n嫦娥也道，一种幽香，几处相宜。",
        "dynasty": "宋",
        "collection_info": null
    },
    {
        "uuid": "30614a6f0bd440c4ec52f19ae2a19d67",
        "title": "谒金门 春尚浅",
        "author": "韩元吉",
        "content": "春尚浅。\n谁把玉英裁翦。\n尽道梅梢开未遍。\n卷帘花满院。\n楼上酒融歌暖。\n楼下水平烟远。\n却似涌金门外见。\n絮飞波影乱。",
        "dynasty": "宋",
        "collection_info": null
    },
    {
        "uuid": "fe5b2b7597665e2e695e5de9d4362d53",
        "title": "谒金门 幽槛暑",
        "author": "韩元吉",
        "content": "幽槛暑。\n又是一年重午。\n猎猎风蒲吹翠羽。\n楚天梅熟雨。\n往事潇湘南浦。\n魂断画船箫鼓。\n双叶石榴红半吐。\n倩君聊寄与。",
        "dynasty": "宋",
        "collection_info": null
    },
    {
        "uuid": "77d8208cde9779620784e93f05f14987",
        "title": "好事近 华屋翠云深",
        "author": "韩元吉",
        "content": "华屋翠云深，云外晚山千叠。\n眼底无穷春事，对杨枝桃叶。\n老来沈醉为花狂，霜鬓未须镊。\n几许夜阑清梦，任翻成胡蝶。",
        "dynasty": "宋",
        "collection_info": null
    },
    {
        "uuid": "ab62b63d0d450be492bcca13924827f0",
        "title": "好事近 秋意满芙蓉",
        "author": "韩元吉",
        "content": "秋意满芙蓉，红映小园丛竹。\n风里凤箫声扬，有新妆明玉。\n诗翁相对两悠然，一醉绕黄菊。\n目尽晚山横处，共修眉争绿。",
        "dynasty": "宋",
        "collection_info": null
    },
    {
        "uuid": "c4f6ef2dec2344fb70fc71e85fbcd4f9",
        "title": "秦楼月・忆秦娥 莺声寂",
        "author": "韩元吉",
        "content": "莺声寂。\n春风欲去难踪迹。\n难踪迹。\n几枝红叶，万金消得。\n青铜镜里朱阑侧。\n照人也似倾城色。\n倾城色。\n一尊莫负，赏心良夕。",
        "dynasty": "宋",
        "collection_info": null
    },
    {
        "uuid": "b23f0a2f01f4d7d23ec91db8736f973e",
        "title": "朝中措 危亭崛起卧苍龙",
        "author": "韩元吉",
        "content": "危亭崛起卧苍龙。\n绝景画图中。\n便作龙山高会，千年乐事能同。\n使君宴处，丹枫影澹，黄花香浓。\n不惜归鞍照月，直教破帽吹风。",
        "dynasty": "宋",
        "collection_info": null
    },
    {
        "uuid": "07396637ba49c06cfc0aa0ef48d1c8a4",
        "title": "贺圣朝 斜阳只向花梢驻",
        "author": "韩元吉",
        "content": "斜阳只向花梢驻。\n似愁君西去。\n清歌也便做阳关，更朝来风雨。\n佳人莫道，一杯须近，总眉峰偷聚。\n明年归诏上鸾台，记别离难处。",
        "dynasty": "宋",
        "collection_info": null
    },
    {
        "uuid": "ac47a3427a38a3defee3246c652f70d2",
        "title": "西江月 一度难逢佳节",
        "author": "韩元吉",
        "content": "一度难逢佳节，今年两度重阳。\n菊花犹折御衣黄。\n莫惜危亭更上。\n况有飞觞滟玉，从教醉帽吹香。\n兴来相与共清狂。\n频把新词细唱。",
        "dynasty": "宋",
        "collection_info": null
    },
    {
        "uuid": "e9e9bcd2ca81cd0d034fac36e8becb0c",
        "title": "西江月 山路冥冥雨暗",
        "author": "韩元吉",
        "content": "山路冥冥雨暗，溪桥阵阵花飞。\n一年寂寂又春归。\n白发自惊尘世。\n不惜障泥渡水，且寻团扇题诗。\n杜鹃休绕暮烟啼。\n我欲风前重醉。",
        "dynasty": "宋",
        "collection_info": null
    },
    {
        "uuid": "dec5e10d292d472e04de3b4dc8ab916d",
        "title": "燕归梁 凉月圆时翠帐深",
        "author": "韩元吉",
        "content": "凉月圆时翠帐深。\n锁非雾沈沈。\n广寒宫里未归人。\n共结屋、住黄金。\n繁枝未老秋光澹，好风露、总关心。\n天香不奈远相寻。\n更翦巧、上瑶簪。",
        "dynasty": "宋",
        "collection_info": null
    },
    {
        "uuid": "3b98105780078d3e8c17682d307cdb01",
        "title": "南柯子・南歌子 急雨朝来过",
        "author": "韩元吉",
        "content": "急雨朝来过，浓云晚半收。\n荷香便傍酒尊浮。\n极目澹烟斜照、满芳洲。\n消尽人间暑，翻成一段秋。\n使星南楚转东瓯。\n只恐禁林归诏、未容留。",
        "dynasty": "宋",
        "collection_info": null
    },
    {
        "uuid": "cf0de4c4ff9385534842a63c0d8545b3",
        "title": "南柯子・南歌子 野杏抟枝熟",
        "author": "韩元吉",
        "content": "野杏抟枝熟，戎葵抱叶开。\n村村箫鼓画船回。\n客里不知时节、又相催。\n角黍堆冰碗，兵符点翠钗。\n去年今日共传杯。\n应拈榴花独立、望归来。",
        "dynasty": "宋",
        "collection_info": null
    },
    {
        "uuid": "38cab978363c8b4892f3f102b1fa32a1",
        "title": "浪淘沙 席地赏残红",
        "author": "韩元吉",
        "content": "席地赏残红。\n少驻孤蓬。\n一春不奈风和雨。\n雨自无情风有恨，花片西东。\n云澹远峰浓。\n绿遍高桐。\n神仙知在此山中。\n万古消凝多少事，目尽晴空。",
        "dynasty": "宋",
        "collection_info": null
    },
    {
        "uuid": "a134b942de95c4bde793050ecc446f43",
        "title": "浪淘沙 倦客怕离歌",
        "author": "韩元吉",
        "content": "倦客怕离歌。\n春已无多。\n闲愁须倩酒消磨。\n风雨才晴今夜月，不醉如何。\n玉笋滟金荷。\n情在双蛾。\n二年能得几经过。\n花满碧蹊归棹远，回首烟波。",
        "dynasty": "宋",
        "collection_info": null
    },
    {
        "uuid": "d1c46f83fa6cc518b04fccb703b2266d",
        "title": "浪淘沙 鶗鴂怨花残",
        "author": "韩元吉",
        "content": "鶗鴂怨花残。\n谁道春阑。\n多情红药待君看。\n浓澹晓妆新意态，独占西园。\n风叶万枝繁。\n犹记平山。\n五云楼映玉成盘。\n二十四桥明月下，谁凭朱阑。",
        "dynasty": "宋",
        "collection_info": null
    },
    {
        "uuid": "e5a99670ebabf08ba0d2ce49424062f1",
        "title": "鹧鸪天 山绕江城腊又残",
        "author": "韩元吉",
        "content": "山绕江城腊又残。\n朔风垂地雪成团。\n莫将带雨梨花认，且作临风柳絮看。\n烟杳渺，路弥漫。\n千林犹待月争寒。\n凭君细酌羔儿酒，倚遍琼楼十二阑。",
        "dynasty": "宋",
        "collection_info": null
    },
    {
        "uuid": "72cbc755b7708f3d1b003b3abc836e51",
        "title": "鹧鸪天 不惜黄花插满头",
        "author": "韩元吉",
        "content": "不惜黄花插满头。\n花应却为老人羞。\n年年九日常拚醉，处处登高莫浪愁。\n酬美景，驻清秋。\n绿橙香嫩酒初浮。\n多情雨后双溪水，红满斜阳自在流。",
        "dynasty": "宋",
        "collection_info": null
    },
    {
        "uuid": "3ebfb0735e65f94c23584f7ec094ab9e",
        "title": "鹧鸪天 老去休惊节物催",
        "author": "韩元吉",
        "content": "老去休惊节物催。\n菊花端的为君开。\n携壶幸有齐山客，怀古还如单父台。\n松掩映，水萦回。\n使君强健得重来。\n不须细把茱萸看，且尽丰年酒一杯。",
        "dynasty": "宋",
        "collection_info": null
    },
    {
        "uuid": "b0886b3d5125a9f41769f7833fcf11bf",
        "title": "虞美人 西风斜日兰皋路",
        "author": "韩元吉",
        "content": "西风斜日兰皋路。\n碧嶂连红树。\n天公也有惜君行。\n小雨霏霏特地、不成晴。\n满城桃李春来处。\n我老君宜住。\n莫惊华发笑相扶。\n记取他年同姓、两尚书。",
        "dynasty": "宋",
        "collection_info": null
    },
    {
        "uuid": "1870e4f589c2dc6f555dabd0f5dcf851",
        "title": "虞美人 登临自古骚人事",
        "author": "韩元吉",
        "content": "登临自古骚人事。\n惨栗天涯意。\n金华峰顶做重阳。\n月地千寻风里、万枝香。\n相君携客相应记。\n几处容狂醉。\n双溪明月乱山青。\n飞梦时时犹在、最高亭。",
        "dynasty": "宋",
        "collection_info": null
    },
    {
        "uuid": "cb922d190a084634120cca88a2669955",
        "title": "虞美人 烟霄脉脉停机杼",
        "author": "韩元吉",
        "content": "烟霄脉脉停机杼。\n双鹊飞来语。\n踏歌声转玉钩斜。\n好是满天风露、一池花。\n离多会少从来有。\n不似人间久。\n欢情谁道隔年迟。\n须信仙家日月、未多时。",
        "dynasty": "宋",
        "collection_info": null
    },
    {
        "uuid": "c677fde21fe07fe3be3c5c9160a40388",
        "title": "虞美人 诏书昨夜催春到",
        "author": "韩元吉",
        "content": "诏书昨夜催春到。\n绿野花争早。\n几枝先见海棠开。\n全胜陇头冲雪、寄江梅。\n破寒滴滴娇如醉。\n不比春饶睡。\n万红千紫莫嫌迟。\n看取满城花送、衮衣归。",
        "dynasty": "宋",
        "collection_info": null
    },
    {
        "uuid": "27a11ca668468ba9133b2adb702de1a2",
        "title": "夜行船 极目高亭横远岫",
        "author": "韩元吉",
        "content": "极目高亭横远岫。\n拂新晴、黛蛾依旧。\n策马重来，秋光如画，霜满翠梧高柳。\n菊美橙香还封酒。\n欢情似、那时重九。\n楼上清风，溪头明月，不道沈郎消瘦。",
        "dynasty": "宋",
        "collection_info": null
    },
    {
        "uuid": "09b93ea2c2d320ec2c0fbcc2f87f5a34",
        "title": "南乡子 江路木犀天",
        "author": "韩元吉",
        "content": "江路木犀天。\n梨枣吹风树树悬。\n只道荔枝无驿使，依然。\n赢得骊珠万颗传。\n香露滴芳鲜。\n并蒂连枝照绮筵。\n惊走梧桐双睡鹊，应怜。\n腰底黄金作弹圆。",
        "dynasty": "宋",
        "collection_info": null
    },
    {
        "uuid": "c0b7e67a3e406216be86690b92302146",
        "title": "南乡子 细雨弄中秋",
        "author": "韩元吉",
        "content": "细雨弄中秋。\n雨歇烟霄玉镜流。\n唤起佳人横玉笛，凝眸。\n收拾风光上小楼。\n烂醉拚扶头。\n明日阴晴且漫愁。\n二十四桥何处是，悠悠。\n忍对嫦娥说旧游。",
        "dynasty": "宋",
        "collection_info": null
    },
    {
        "uuid": "9b4cc8b7966c1ec13621afc3141ece08",
        "title": "醉落魄・一斛珠 楼头晚鼓",
        "author": "韩元吉",
        "content": "楼头晚鼓。\n佳人莫唱黄金缕。\n良宵镫火还三五。\n肠断扁舟，明日江南去。\n离觞欲醉谁能许。\n风前蝶闹蜂儿舞。\n明年此夜知何处。\n且插梅花，同听画檐雨。",
        "dynasty": "宋",
        "collection_info": null
    },
    {
        "uuid": "60a0725fbea5b44e5f712ff6a6599209",
        "title": "醉落魄・一斛珠 菊花又折",
        "author": "韩元吉",
        "content": "菊花又折。\n今年真是龙山客。\n杯行潋滟新醅白。\n一醉相欢，莫便话离恻。\n从教破帽频敧侧。\n楼头霜树明秋色。\n凭高待把疏星摘。\n天近风情，不怕暮云隔。",
        "dynasty": "宋",
        "collection_info": null
    },
    {
        "uuid": "bcfdc10b0948509c364946695806a9f3",
        "title": "一翦梅 竹里疏枝总是梅",
        "author": "韩元吉",
        "content": "竹里疏枝总是梅。\n月白霜清，犹未全开。\n相逢聊与着诗催。\n要趁金波，满泛金杯。\n多病渐非作赋才。\n醉到花前，探得春回。\n明年公已在鸾台。\n看取春风，丹诏重来。",
        "dynasty": "宋",
        "collection_info": null
    },
    {
        "uuid": "ddb3ac6e70e86320a206c054baed0bce",
        "title": "临江仙 记得年时离别夜",
        "author": "韩元吉",
        "content": "记得年时离别夜，都门强半清秋。\n今年想望只邻州。\n星连南极动，月满大江流。\n芸阁老仙多妙语，云阶清梦曾游。\n屐声还认庾公楼。\n金波摇酒面，河影堕帘钩。",
        "dynasty": "宋",
        "collection_info": null
    },
    {
        "uuid": "a2c0845fbdd121ef03a2645bfbe01969",
        "title": "临江仙 自古文章贤太守",
        "author": "韩元吉",
        "content": "自古文章贤太守，江南只数苏州。\n而今太守更风流。\n熏香开画阁，迎月上西楼。\n见说宫妆高髻拥，司空却是遨头。\n五湖莫便具扁舟。\n玉堂红蕊在，还胜百花洲。",
        "dynasty": "宋",
        "collection_info": null
    },
    {
        "uuid": "482aefdc67302db22f90b6ad8664d17c",
        "title": "江神子・江城子 十年此地看花时",
        "author": "韩元吉",
        "content": "十年此地看花时。\n醉题诗。\n夜弹棋。\n湖海相逢，曾共惜芳菲。\n前度刘郎今度客，嗟老矣，鬓成丝。\n江梅吹尽柳桥西。\n雪纷飞。\n画船移。\n满眼青山，依旧带寒溪。\n往事如云无处问，云外月、也应知。",
        "dynasty": "宋",
        "collection_info": null
    },
    {
        "uuid": "f818cc0a172b8705291e2f50cf1af649",
        "title": "江神子・江城子 金银楼阁认蓬莱",
        "author": "韩元吉",
        "content": "金银楼阁认蓬莱。\n晓烟开。\n上崔嵬。\n风引孤帆，谁道却船回。\n鹏翼倚天鳌背稳，惊浪起，雪成堆。\n翩翩黄鹤为谁来。\n醉持杯。\n共徘徊。\n四面江声，脚底隐晴雷。\n织女机头凭借问，何处更、有琼台。",
        "dynasty": "宋",
        "collection_info": null
    },
    {
        "uuid": "1c9ed050527623a877eb55704afc2a30",
        "title": "满江红 梅欲开时",
        "author": "韩元吉",
        "content": "梅欲开时，君欲去、花谁同折。\n应怅望、江津千树，晚烟明雪。\n花似故人相见好，人如塞雁多离别。\n待留君、重看水边花，花边月。\n台城路，山如阙。\n追往事，伤时节。\n但春风春雨，古人愁绝。\n多少扬州诗兴在，直须清梦翻胡蝶。\n问他年、谁记饮中仙，花应说。",
        "dynasty": "宋",
        "collection_info": null
    },
    {
        "uuid": "7a938b0727d0a150c7ae51a188353113",
        "title": "满江红 寂寞山城",
        "author": "韩元吉",
        "content": "寂寞山城，春已半、好花都折。\n无奈向、阴晴不定，冷烟寒食。\n莫问花残风又雨，且须烂醉酬春色。\n叹使君、华发又重来，人应识。\n丹井畔，山桥侧。\n空翠里，烟如织。\n便直教马上，醉巾沾湿。\n丞相车茵端未惜，孟公好客聊无客。\n算明年、溪路海棠开，还应忆。",
        "dynasty": "宋",
        "collection_info": null
    },
    {
        "uuid": "b7913cf978706700a5ca2acf2161d8c0",
        "title": "满江红 江绕层城",
        "author": "韩元吉",
        "content": "江绕层城，重楼迥、依然山色。\n□□有、佳人犹记，旧家离别。\n把酒只如当日醉，挥毫剩欠尊前客。\n算平林、有恨寄伤心，烟如织。\n湖平树，花连陌。\n风景是，光阴易。\n叹新声浑在，断云难觅。\n暮雨不成巫峡梦，数峰还认湘波瑟。\n但与君、同看小槽红，真珠滴。",
        "dynasty": "宋",
        "collection_info": null
    },
    {
        "uuid": "0e9e49f532d1ddea683443701e99f984",
        "title": "水调歌头 世事不须问",
        "author": "韩元吉",
        "content": "世事不须问，我老但宜仙。\n南溪一曲，独对苍翠与孱颜。\n月白风清长夏。\n醉里相逢林下。\n欲辩已忘言。\n无客问生死，有竹报平安。\n少年期，功名事，觅燕然。\n如今憔悴，萧萧华发抱尘编。\n万里蓬莱归路。\n一醉瑶台风露。\n因酒得天全。\n笑指云阶梦，今夕是何年。",
        "dynasty": "宋",
        "collection_info": null
    },
    {
        "uuid": "fb238a7d0d134a290875a36b9ad4b205",
        "title": "水调歌头 江路晓来雨",
        "author": "韩元吉",
        "content": "江路晓来雨，残暑夜全消。\n人言天上今夕，飞鹊渐成桥。\n杳杳云车何处。\n脉脉红蕖香度。\n瓜果趁良宵。\n推枕断虹卷，抚槛白鱼跳。\n无湖客，临风露，倚兰苕。\n云涛四起，极目人世有烟霄。\n我送君舟西渡。\n君望我帆南浦。\n明日恨迢迢。\n且醉吴淞月，重听浙江潮。",
        "dynasty": "宋",
        "collection_info": null
    },
    {
        "uuid": "f3d9b63f5393056d453d267c589e51c2",
        "title": "水调歌头 明月照多景",
        "author": "韩元吉",
        "content": "明月照多景，一话九经年。\n故人何在，依约蜀道倚青天。\n豪气如今谁在。\n剩对岷峨山水。\n落纸起云烟。\n应有阳台女，来寿隐中仙。\n相如赋，王褒颂，子云玄。\n兰台麟阁，早晚飞诏下甘泉。\n梦绕神州归路。\n却趁鸡鸣起舞。\n馀事勒燕然。\n白首待君老，同泛五湖船。",
        "dynasty": "宋",
        "collection_info": null
    },
    {
        "uuid": "207a0a82b4e21cf748bcc2baf33b83e8",
        "title": "水调歌头 潋潋桂华满",
        "author": "韩元吉",
        "content": "潋潋桂华满，摇落楚江秋。\n去年今夜，相望千里一扁舟。\n满目都门风露。\n离别凄凉几度。\n霜雪渐盈头。\n山水最佳处，常恨不同游。\n少年约，谈笑事，取封侯。\n田园归晚，休问适不用吾谋。\n身外功名何处。\n屈指如今老去。\n无梦到金瓯。\n剩买五湖月，吹笛下沧洲。",
        "dynasty": "宋",
        "collection_info": null
    },
    {
        "uuid": "73954afa7c4cec866dbdfd23cbd76df8",
        "title": "水调歌头 今日俄重九",
        "author": "韩元吉",
        "content": "今日俄重九，莫负菊花开。\n试寻高处，携手蹑屐上崔嵬。\n放目苍岩千仞。\n云护晓霜成阵。\n知我与君来。\n古寺倚修竹，飞槛绝纤埃。\n笑谈间，风满座，酒盈杯。\n仙人跨海，休问随处是蓬莱。\n落日平原西望。\n鼓角秋深悲壮。\n戏马但荒台。\n细把茱萸看，一醉且徘徊。",
        "dynasty": "宋",
        "collection_info": null
    },
    {
        "uuid": "6be408f36bf261569bc66f65fa7a2bbe",
        "title": "水调歌头 泽国又秋晚",
        "author": "韩元吉",
        "content": "泽国又秋晚，天际有飞鸿。\n中原何在，极目千里暮云重。\n今古长干桥下，遗恨都随流水，西去几时东。\n斜日动歌管，萸菊舞西风。\n江南岸，淮南渡，草连空。\n石城潮落，寂寞烟树锁离宫。\n且斗尊前酒美，莫问楼头佳丽，往事有无中。\n却笑东山老，拥鼻与谁同。",
        "dynasty": "宋",
        "collection_info": null
    },
    {
        "uuid": "ba462d4b211cf34eb4495dadaecb2e96",
        "title": "水调歌头 落日澹芳草",
        "author": "韩元吉",
        "content": "落日澹芳草，烟际一鸥浮。\n西湖好处，君去千里为谁留。\n坐想敬亭山下，竹映一溪寒水，飞盖共追游。\n况有尊前客，相对两诗流。\n笑谈间，风满座，气横秋。\n平生壮志，长啸起舞看吴钩。\n红白山花开谢，半醉半醒时节，春去子规愁。\n梦绕水西寺，回首谢公楼。",
        "dynasty": "宋",
        "collection_info": null
    },
    {
        "uuid": "678c8d2d142243ec6490bf4a40d95da3",
        "title": "醉蓬莱 听清歌初转",
        "author": "韩元吉",
        "content": "听清歌初转，翠岭云横，乍飞还驻。\n水落秋明，正千岩呈露。\n况有宾朋，飘然才调，尽凌空鹓鹭。\n步绕西畴，同寻南涧，郊原新雨。\n好客声名，郑庄风韵，松菊栽成，故侯瓜圃。\n燕去鸿来，笑人生离聚。\n老子偷闲，爱君三径，共一尊芳醑。\n待约梅仙，他年丹就，骑鲸飞去。",
        "dynasty": "宋",
        "collection_info": null
    },
    {
        "uuid": "b2cc6c359c7f6a9f5d12d8b1c4bd2e02",
        "title": "念奴娇 去年秋半",
        "author": "韩元吉",
        "content": "去年秋半，正都门结束，相将离别。\n潋潋双溪新雁过，重见当时明月。\n步转高楼，凄凉看镜，绿鬓纷成雪。\n晚晴烟树，傍人飞下洪叶。\n还记江浦潮生，云涛天际，涌金波一色。\n千里相望浑似梦，极目空山围碧。\n醉拍朱阑，满簪丹桂，细与姮娥说。\n倚风孤啸，恍然身在瑶阙。",
        "dynasty": "宋",
        "collection_info": null
    },
    {
        "uuid": "77ed5cf3a1f1cb0eebbea77411304795",
        "title": "念奴娇 定交最早",
        "author": "韩元吉",
        "content": "定交最早，叹西津几度，匆匆论别。\n世事浮云山万变，只有沧江横月。\n长忆追随，湖山好处，醉帽敧风雪。\n竹阴花径，兴来题尽桐叶。\n谁忆此地相逢，鬓毛君未白，眉添黄色。\n屈指烟霄归诏近，路入龙楼金碧。\n千载功名，一尊欢笑，会作他年说。\n倚天长剑，夜寒光透银阙。",
        "dynasty": "宋",
        "collection_info": null
    },
    {
        "uuid": "1cbad4344638c85b2c986d6bcede36a4",
        "title": "念奴娇 湖山泥影",
        "author": "韩元吉",
        "content": "湖山泥影，弄晴丝、目送天涯鸿鹄。\n春水移船花似雾，醉里题诗刻烛。\n离别经年，相逢犹健，底恨光阴速。\n壮怀浑在，浩然起舞相属。\n长记入洛声名，风流觞咏，有兰亭修竹。\n绝唱人间知不知，零落金貂谁续。\n北固烟锺，西州雪岸，且共杯中绿。\n紫台青琐，看君归上群玉。",
        "dynasty": "宋",
        "collection_info": null
    },
    {
        "uuid": "839ade3bfca65591f36ef49ba9ac0462",
        "title": "念奴娇 春来离思",
        "author": "韩元吉",
        "content": "春来离思，正楼台灯火、香凝金戟。\n扬子江头嘶骑拥，杨柳花飞留客。\n枚乘声名，谪仙风韵，更赋长相忆。\n酒阑相顾，起看月堕寒壁。\n尊前谁唱新词，平林真有恨、寒烟如织。\n燕雁横空梅蕊乱，醉里隔江闻笛。\n白发逢春，湖山好在，一笑千金直。\n待君归诏，买船重话畴昔。",
        "dynasty": "宋",
        "collection_info": null
    },
    {
        "uuid": "73374f61ba868585663bdbccad67787f",
        "title": "水龙吟 乱山深处逢春",
        "author": "韩元吉",
        "content": "乱山深处逢春，断魂更入桃源路。\n双双翠羽，溅溅流水，蒙蒙香雾。\n花里莺啼，水边人去，落红无数。\n恨刘郎鬓点，星星华发，空回首、伤春暮。\n寂寞云间洞户。\n问当年、佳期何处。\n虹桥望断，琼楼深锁，如今谁住。\n绿满千岩，浣衣石上，倚风凝伫。\n料多情好在，也应笑我，却匆匆去。",
        "dynasty": "宋",
        "collection_info": null
    },
    {
        "uuid": "0917779eb632ef058dbc476cc9707d2f",
        "title": "水龙吟 五溪深锁烟霞",
        "author": "韩元吉",
        "content": "五溪深锁烟霞，定知不是人间世。\n轩然九老，排云一笑，苍颜相对。\n星斗垂空，月华随步，酒醒无寐。\n□广寒已近，嫦娥起舞，天风动、摇丹桂。\n极目层霄如洗。\n正千岩、棱棱霜气。\n飞泉半落，苍崖百仞，珠翻玉碎。\n金衲松成，葛洪丹就，如今千载。\n叹谪仙诗在，骑驴未远，且留君醉。",
        "dynasty": "宋",
        "collection_info": null
    },
    {
        "uuid": "969045f2a7dfffc53c76e8abc9f9d56e",
        "title": "瑞鹤仙 西风吹暮雨",
        "author": "韩元吉",
        "content": "西风吹暮雨。\n正碧树凉生，送君南浦。\n蝉声带残暑。\n满高林斜照，暝烟横渚。\n故乡路阻。\n更秋入、江城雁渡。\n怅天涯、几许闲愁，对酒共成羁旅。\n休问功名何在，绿鬓吴霜，素衣尘土。\n离觞缓举。\n收玉箸，听金缕。\n叹凌云才调，乌丝阑上，省把清诗漫与。\n见洛阳、年少交游，倩君寄语。",
        "dynasty": "宋",
        "collection_info": null
    },
    {
        "uuid": "1b756537037e9b3415877a868485ae70",
        "title": "薄幸 送君南浦",
        "author": "韩元吉",
        "content": "送君南浦。\n对烟柳、青青万缕。\n更满眼、残红吹尽，叶底黄鹂自语。\n甚动人、多少离情，楼头水阔山无数。\n记竹里题诗，花边载酒，魂断江干春暮。\n都莫问、功名事，白发渐、星星如许。\n任鸡鸣起舞，乡关何在，凭高目尽孤鸿去。\n漫留君住。\n趁酴醿香暖，持杯且醉瑶台露。\n相思记取，愁绝西窗夜雨。",
        "dynasty": "宋",
        "collection_info": null
    },
    {
        "uuid": "52af3798a5f4cbad04138a4177dc8852",
        "title": "临江仙 不恨绿阴桃李过",
        "author": "韩元吉",
        "content": "不恨绿阴桃李过，酴醿正向人开。\n一尊清夜月徘徊。\n花如人意好，月为此花来。\n未信人间香有许，却疑同住瑶台。\n纷纷残雪堕深杯。\n直教攀折尽，犹胜酒醒回。",
        "dynasty": "宋",
        "collection_info": null
    },
    {
        "uuid": "85c8a65355589fe9ab63d308187c9205",
        "title": "南柯子・南歌子 五月炎州路",
        "author": "韩元吉",
        "content": "五月炎州路，千重扑地开。\n只疑标韵是江梅。\n不道熏风庭院、雪成堆。\n宝髻琼瑶缀，仙衣翡翠裁。\n一枝长伴荔枝来。\n付与玉人和笑、插鸾钗。",
        "dynasty": "宋",
        "collection_info": null
    },
    {
        "uuid": "2ec5fb27deabf7ab531731946be699db",
        "title": "醉落魄・一斛珠 霓裳弄月",
        "author": "韩元吉",
        "content": "霓裳弄月。\n冰肌不受人间热。\n分明密露枝枝结。\n碧树珊瑚，容易与君折。\n玉环旧事谁能说。\n迢迢驿路香风彻。\n故人莫恨东南别。\n不寄梅花，千里寄红雪。",
        "dynasty": "宋",
        "collection_info": null
    },
    {
        "uuid": "fadc781cc0f96e5e4c9ed066059eca08",
        "title": "水龙吟 雨馀叠巘浮空",
        "author": "韩元吉",
        "content": "雨馀叠巘浮空，望中秀色仙都是。\n洞天未锁，人间春老，玉妃曾坠。\n锦瑟繁弦，凤箫清响，九霄歌吹。\n问分香旧事，刘郎去后，知谁伴、风前醉。\n回首暝烟千里。\n但纷纷、落红如泪。\n多情易老，青鸾何许，诗成谁寄。\n斗转参横，半帘花影，一溪寒水。\n怅飞凫路杳，行云梦断，有三峰翠。",
        "dynasty": "宋",
        "collection_info": null
    },
    {
        "uuid": "b28be144227bc6e23acf013e5884c508",
        "title": "好事近 凝碧旧池头",
        "author": "韩元吉",
        "content": "凝碧旧池头，一听管弦凄切。\n多少梨园声在，总不堪华发。\n杏花无处避春愁，也傍野烟发。\n惟有御沟声断，似知人呜咽。",
        "dynasty": "宋",
        "collection_info": null
    },
    {
        "uuid": "b52aa052c34460e6b165b6972ccebd47",
        "title": "永遇乐 池馆春归",
        "author": "韩元吉",
        "content": "池馆春归，帘栊昼静，清漏移箭。\n山下孤城，水边翠竹，鶗鴂声千转。\n记得年时，绮窗人去，尚有唾茸遗线。\n照珠筵、歌檀舞扇，寂寞旧家排遍。\n青云赋客，多情多病，西掖桐阴满院。\n飞絮随风，马头月在，翡翠帷空卷。\n平湖烟远，斜桥雨暗，欲寄短书双燕。\n算犹忆、兰房画烛，醉时共翦。",
        "dynasty": "宋",
        "collection_info": null
    },
    {
        "uuid": "a6ed1c26bd3f9d3c802bd8a77551b7a6",
        "title": "六州歌头 东风着意",
        "author": "韩元吉",
        "content": "东风着意。\n先上小桃枝。\n红粉腻。\n娇如醉。\n倚朱扉。\n记年时。\n隐映新妆，面临水岸。\n春将半。\n云日暖。\n斜桥转。\n夹城西。\n草软莎平跋马，垂杨渡、玉勒争嘶。\n认蛾眉凝笑，脸薄拂燕支。\n绣户曾窥。\n恨依依。\n共携手处。\n香如雾。\n红随步。\n怨春迟。\n消瘦损。\n凭谁问。\n只花知。\n泪空垂。\n旧日堂前燕，和烟雨，又双飞。\n人自老。\n春长好。\n梦佳期。\n前度刘郎，几许风流地，花也应悲。\n但茫茫暮霭，目断武陵溪。\n往事难追。",
        "dynasty": "宋",
        "collection_info": null
    },
    {
        "uuid": "28586f46561e4f7ee10acb7440cfab05",
        "title": "水龙吟 南风五月江波",
        "author": "韩元吉",
        "content": "南风五月江波，使君莫袖平戎手。\n燕然未勒，渡沪声在，宸衷怀旧。\n卧占湖山，楼横百尺，诗成千首。\n正菖蒲叶老，芙蕖香嫩，高门瑞、人知否。\n凉夜光躔牛斗。\n梦初回、长庚如昼。\n明年看取，锋旗南下，六骡西走。\n功画凌烟，万钉宝带，百壶清酒。\n便留公剩馥，蟠桃分我，作归来寿。",
        "dynasty": "宋",
        "collection_info": null
    },
    {
        "uuid": "d103a781b0b2b9d5b0606f6781000159",
        "title": "蓦山溪 双龙古洞",
        "author": "韩元吉",
        "content": "双龙古洞，领略千岩秀。\n福地有真仙，来一试、调元□手。\n青春绿野，月转最高峰，星斗润，柳海新，五夜收灯后。\n诏飞天上，人倚经纶旧。\n重入辅升平，更赢得、千龄眉寿。\n功成未晚，归伴赤松游，金印重，羽衣轻，会见丹砂就。",
        "dynasty": "宋",
        "collection_info": null
    },
    {
        "uuid": "2d3a53d16471467d2fb66b8bb0f27f05",
        "title": "鹊桥仙 菊花黄后",
        "author": "韩元吉",
        "content": "菊花黄后。\n山茶红透。\n南国小春时候。\n蓬山高处绿云间，有一个、仙宫诞秀。\n精神龟媚，骨毛鹤瘦。\n落落人中星斗。\n殷勤自折早梅芳，调一鼎、和羹为寿。",
        "dynasty": "宋",
        "collection_info": null
    },
    {
        "uuid": "7c9d8de29853c2233a39bdeb2e0fe56c",
        "title": "朝中措 清霜着柳夜来寒",
        "author": "韩元吉",
        "content": "清霜着柳夜来寒。\n新月印湖山。\n共喜今年称寿，一尊还在长安。\n人间千载，从教鹤发，且驻朱颜。\n看取烟霄平步，何须九转神丹。",
        "dynasty": "宋",
        "collection_info": null
    },
    {
        "uuid": "e21db6c84d5455ceeaa4ad01e067c2b1",
        "title": "南乡子 新笋旋成林",
        "author": "韩元吉",
        "content": "新笋旋成林。\n梅子枝头雨更深。\n织就彩丝犹十日，登临。\n人似江心百炼金。\n功业会相寻。\n好挹熏风和舜琴。\n鹤住千年丹九转，如今。\n门外梧桐长翠阴。",
        "dynasty": "宋",
        "collection_info": null
    },
    {
        "uuid": "68e141658bf79fa16097df1df9d7b657",
        "title": "鹧鸪天 甲子今年甫一周",
        "author": "韩元吉",
        "content": "甲子今年甫一周。\n人间聊住八千秋。\n依依梅蕊看如雪，恰恰蟾华未上钩。\n分玉节，共南州。\n台城辇路记重游。\n相期一品归来健，兄弟华颠自献酬。",
        "dynasty": "宋",
        "collection_info": null
    },
    {
        "uuid": "6e22c94f74292271faa47447a6dcb5e7",
        "title": "瑞鹤仙 好山横翠幕",
        "author": "韩元吉",
        "content": "好山横翠幕。\n更一水流烟，嫩阴成幄。\n熏风转林薄。\n笑劳生底事，漫嗟离索。\n霞觞细酌。\n尽流年、青镜易觉。\n算芙蓉、玉井香翻，不减旧阶红药。\n寂寞。\n早玄空老，问字人稀，也胜投阁。\n骑鲸后约。\n追汗漫，记寥廓。\n便风帆高挂，云涛千里，谁道蓬壶水弱。\n任蟠桃、满路千花，自开自落。",
        "dynasty": "宋",
        "collection_info": null
    },
    {
        "uuid": "a078a061bcf39a4bb9b9655b96a71d07",
        "title": "醉落魄・一斛珠 红蕖漾月",
        "author": "韩元吉",
        "content": "红蕖漾月。\n熏风特地生梧叶。\n一年风月今宵别。\n隐隐笙鸾，何处有炎热。\n凤凰山下榴花发。\n一杯香露融春雪。\n幔亭有路通瑶阙。\n知我丹成，容我醉时节。",
        "dynasty": "宋",
        "collection_info": null
    },
    {
        "uuid": "7974cec13c476c8e48afa3eec1d96c78",
        "title": "醉落魄・一斛珠 相看半百",
        "author": "韩元吉",
        "content": "相看半百。\n劳生等是干坤客。\n功成一笑惊头白。\n惟有榴花，相对似颜色。\n蓬莱水浅何曾隔。\n也应待得蟠桃摘。\n我歌欲和君须拍。\n风月年年，常恨酒杯窄。",
        "dynasty": "宋",
        "collection_info": null
    },
    {
        "uuid": "026a0d53166a10c6502f32ab13bfbd20",
        "title": "羁凤辞",
        "author": "韩元吉",
        "content": "我家既远兮苕水为乡，中有羁凤兮飞颉颃。\n朱为冠兮黼为裳，五色炳兮耀文章。\n音律吕兮韵宫商，竹不实兮梧则僵。\n翳蒹葭兮饫稻粱，虞舜作乐夔在堂。\n集阿阁兮丽朝阳，胡为去我兮天一方。\n友鳬雁兮侣鹙鸧，吁嗟凤兮其来翔。",
        "dynasty": "宋",
        "collection_info": null
    },
    {
        "uuid": "520629816a36740f4ea6e68daa1e4195",
        "title": "远游十首  其一",
        "author": "韩元吉",
        "content": "我行蓬莱巅，俛首见月窟。\n谁言沧海深，涉之不濡袜。\n頺波惊鱼龙，起舞相荡潏。\n众真为一笑，黄雾生绛阙。\n独乘风中天，蹙踏波上月。",
        "dynasty": "宋",
        "collection_info": null
    },
    {
        "uuid": "0e505e969a5281398cc9d2464a5958aa",
        "title": "远游十首  其二",
        "author": "韩元吉",
        "content": "东隅有神人，被髮两目丹。\n手擎扶桑枝，腾光射干坤。\n朱鸟为前驱，火龙驾后轩。\n祝融不敢瞬，卫以千炎官。\n誓当扫霜霰，九宇常不寒。",
        "dynasty": "宋",
        "collection_info": null
    },
    {
        "uuid": "196dfea1358f70ef862b783632687bf2",
        "title": "远游十首  其三",
        "author": "韩元吉",
        "content": "雷出九地底，化为万鼓鼙。\n豕首柄石斧，剨然四海驰。\n夔魖与罔象，辟除靡有遗。\n无私乃帝令，风雨多随之。\n苟能仆夷伯，何怨儿女为。",
        "dynasty": "宋",
        "collection_info": null
    },
    {
        "uuid": "61f5885cfc850e13fe7bf05d0ed69e63",
        "title": "远游十首  其四",
        "author": "韩元吉",
        "content": "紫皇宴琼台，凤舞鸾且歌。\n翠鬟两仙女，倚歌奏云和。\n秀色炯双璧，晴云滟秋波。\n曲终顾我笑，奈此人间何。\n赠以白玉环，绸缪期匪他。",
        "dynasty": "宋",
        "collection_info": null
    },
    {
        "uuid": "8424cef03e4372d2da807c4472b78309",
        "title": "远游十首  其五",
        "author": "韩元吉",
        "content": "大钧转一气，急毂无停辕。\n是非与生死，胶扰于其间。\n朝昏互变灭，倏已千万年。\n岂知达道人，直作须臾观。\n天地本无物，置之奚足言。",
        "dynasty": "宋",
        "collection_info": null
    },
    {
        "uuid": "0d3c680e79a81615856a0c2c57251354",
        "title": "远游十首  其六",
        "author": "韩元吉",
        "content": "海水赴大壑，雷奔堕空虚。\n火轮煽金刚，荡然为尾闾。\n一阖復一闢，干坤犹户枢。\n万生保灵根，至神守虚无。\n尝以物所归，返观天地初。",
        "dynasty": "宋",
        "collection_info": null
    },
    {
        "uuid": "4132c003f74f22e788e2fd843320bbb2",
        "title": "远游十首  其七",
        "author": "韩元吉",
        "content": "昆崙九万里，磅礴天地根。\n其下有玄圃，兹惟众仙门。\n翩然两白鹤，道我前飞翻。\n问津牵牛星，濯足洪河源。\n九关幸方闢，乘之游紫垣。",
        "dynasty": "宋",
        "collection_info": null
    },
    {
        "uuid": "5526f57796dca4160aae82e0c59f6852",
        "title": "远游十首  其八",
        "author": "韩元吉",
        "content": "巨轴载厚地，沈沈惟九幽。\n日月所不烛，鬼神或拘囚。\n负臣与支祁，亦为舜禹忧。\n腼彼世上儿，对面行奸偷。\n国章幸可脱，天刑此焉投。",
        "dynasty": "宋",
        "collection_info": null
    },
    {
        "uuid": "81bfaea6eaecfd91a0ba91131c62094c",
        "title": "远游十首  其九",
        "author": "韩元吉",
        "content": "生死一大梦，梦觉谁当分。\n梦中既不了，虽觉何足云。\n天光发吾宇，澹然无朝曛。\n至乐不外假，至贵斯无文。\n求仙与学佛，举世徒纷纷。",
        "dynasty": "宋",
        "collection_info": null
    },
    {
        "uuid": "fac3379cc6a432b0474e19cb17908886",
        "title": "远游十首  其一○",
        "author": "韩元吉",
        "content": "呼吸为阴阳，动静乃天地。\n犹然一身间，至理无弗备。\n苍龙驾白虎，昼夜分六气。\n坎离会精神，否泰本仁义。\n吾师不吾欺，持以御一世。",
        "dynasty": "宋",
        "collection_info": null
    },
    {
        "uuid": "72b5a792a944ffa57a33f2608d3371e3",
        "title": "戊辰三月清明后三日见叶丈于石林承命赋诗作古风一首",
        "author": "韩元吉",
        "content": "东风易阴晴，一雨晓便止。\n舍舟欣徐行，乌鹊声为喜。\n岧峣石林谷，苍翠间红紫。\n丈人厌调元，玩意丘壑裏。\n郑公化乡闾，邺侯盛图史。\n千载发词源，一点诣真理。\n霞裾月中仙，珠履天下士。\n时从诗酒乐，不负湖山美。\n方瞳照玄髮，眉寿端自此。\n缅怀西湖春，荆棘迷故里。\n两髦看公游，玉节旋屡弭。\n风尘三十载，碌碌类余子。\n晚登载欣堂，謦欬闻正始。\n榆枋望天池，奋迅思决起。\n当谋白云居，敢援赤松比。\n临流整游观，三沐聊洗耳。",
        "dynasty": "宋",
        "collection_info": null
    },
    {
        "uuid": "d5e2136590bfe0ca4123bb560d436c72",
        "title": "子云兄命赋禄隠",
        "author": "韩元吉",
        "content": "子牟居江湖，而有魏阙心。\n方朔待金马，与世相浮沈。\n古来旷达士，岂必栖山林。\n吾兄官湖南，一室横古今。\n朝披祝融高，暮涉湘水深。\n閒为漫郎饮，戏效愚溪吟。\n圣贤虽云邈，彝训夙所钦。\n斗水幸见收，西江等蹄涔。\n吁嗟咸阳市，敝帚希千金。\n应携忘言子，一和无絃琴。",
        "dynasty": "宋",
        "collection_info": null
    },
    {
        "uuid": "b3ddcbc19232ac2ecc9daeff1f785a5f",
        "title": "题画卷",
        "author": "韩元吉",
        "content": "少年喜登临，两脚不惮软。\n支筇上云山，得酒辄三返。\n一从老将至，所向意先懒。\n岂惟心事乖，要自脚力短。\n不如空斋坐，此画一舒卷。\n超然函丈间，意作千里远。\n渔舟已逍遥，茅屋更萧散。\n江干所游历，物色犹在眼。\n浮生固幻景，况乃幻中幻。\n低头顾吾庐，何如住山涧。",
        "dynasty": "宋",
        "collection_info": null
    },
    {
        "uuid": "7553ceaef71117062f05b32c8b3bec7b",
        "title": "梵隆大师乞诗隆能琴阮为鼓数行",
        "author": "韩元吉",
        "content": "扁舟望涵山，一塔白云裏。\n东西互迎送，目尽三十里。\n下有布金园，轩窗面流水。\n上人富愿力，物物尽经始。\n庄严万人缘，功就只弹指。\n空斋了无事，鸣琴对清泚。\n游鱼应朱絃，万籁入流征。\n我来不忍去，一听赏幽耳。\n雨余新月上，云物纷可喜。\n莫作箕山吟，秋风坐中起。",
        "dynasty": "宋",
        "collection_info": null
    },
    {
        "uuid": "6281b828d3c4df22272e3be51a87567d",
        "title": "逢人",
        "author": "韩元吉",
        "content": "逢人似相识，初不辨名字。\n折腰致寒暄，但道久暌异。\n归来省眉目，彷佛犹梦寐。\n自非知心交，君辈定难记。\n将无半面别，正恐呼声似。\n中年况多忘，错认固无意。\n典刑要深思，摸索岂难事。\n尚想睢阳公，一见了奴隶。",
        "dynasty": "宋",
        "collection_info": null
    },
    {
        "uuid": "1dd37319b4774cfe3d7cb4db3b49592b",
        "title": "寒食前三日携家至丁山",
        "author": "韩元吉",
        "content": "春事已过半，豫怀风雨忧。\n苦无亲朋乐，自携儿女游。\n丁山峙城南，老稚载一舟。\n狭径登诘曲，轩窗居上头。\n遐观接去鸟，俯视临清流。\n溪花正烂漫，堤柳绿且柔。\n杳霭烟云间，前瞻帝王州。\n田野乱棋布，山川莽相缪。\n病妻不能饮，取酒自劝酬。\n鲜妆谁家妇，造席为我讴。\n风光亦可醉，景物似见留。\n惜无百金资，买此林壑幽。\n岁月实易得，里闾尚沈浮。\n归来暮钟响，苹风动沧洲。",
        "dynasty": "宋",
        "collection_info": null
    },
    {
        "uuid": "e76ba23614db1374bba710f21e07b543",
        "title": "上巳日王仲宗赵德温见过因招赵仲缜任卿小集以流水放杯行分韵得行字",
        "author": "韩元吉",
        "content": "春事倏已晚，飞花送啼鶑。\n长安三月三，水边尽倾城。\n缅怀杜陵老，感之见歌行。\n青鸟忽飞去，素鳞盘水精。\n往事谁復识，梦绕白玉京。\n朅来官闽陬，江湖渺余情。\n嘉节闭门卧，客愁随日生。\n风光入樽酒，使我嗟独倾。\n良友慰寂寞，惠然成会并。\n金枝三隽才，千里未可程。\n王郎乌衣旧，高论玉麈横。\n相逢寄觞咏，乐此天气清。\n不知山阴会，绝唱畴能赓。\n庭隅有幽花，粲若万玉缨。\n好风亦知人，微月相与明。\n萧萧城东路，颇復歌吹声。\n景物正自佳，天涯意难平。\n不须恨陈迹，且用催诗成。",
        "dynasty": "宋",
        "collection_info": null
    },
    {
        "uuid": "c1b370005afc5f24edf6581c1b08cc4e",
        "title": "上巳日与客游张园",
        "author": "韩元吉",
        "content": "簿书有余閒，春日亦已永。\n况逢佳节休，朱墨得暂屏。\n名园跨江郊，危槛俯千顷。\n平芜雨初匀，弱柳风自整。\n芳寻寄萧散，意适忘醉醒。\n持觞挹花色，散策步林影。\n虽无歌舞妍，所爱亭馆静。\n佳辰天气清，泉水助幽冷。\n缅怀山阴会，修竹带崇岭。\n应知佳客临，怀抱均一骋。\n君看结绮地，茨棘翳眢井。\n当时擘笺人，正復对此景。\n江山几兴废，岁月侵老境。\n但愿中圣贤，畴能计钟鼎。",
        "dynasty": "宋",
        "collection_info": null
    },
    {
        "uuid": "68180bb1a8bbe55ffbd1805b36e88047",
        "title": "避暑灵泉分韵得水字",
        "author": "韩元吉",
        "content": "閒居亦无营，岁月驶流水。\n适闻新蝉鸣，袢暑遽如此。\n佳哉二三友，久要復邻里。\n怜我疾病除，慰我怀抱喜。\n居然肯见顾，岑寂聊启齿。\n空山百无有，翠阜映清泚。\n幽泉俯伴月，盎盎真石髓。\n坐久得清凉，山瓶还屡耻。\n一杯乐所遇，静胜有真理。\n谁能走悬箔，赭门趁朝市。\n炎歊不可触，暑雨欣渐止。\n幸有故人风，相过时洗耳。",
        "dynasty": "宋",
        "collection_info": null
    },
    {
        "uuid": "6db4d6b0ab91d8f824235dcf1b4200bb",
        "title": "七夕与孟婿约汤朝美率徐行中游鹤山",
        "author": "韩元吉",
        "content": "城市竞时节，幽寻固难同。\n旧闻鹤山奇，欲往岁屡穷。\n兹辰尚残暑，夙驾乘西风。\n楚俗候飞鹊，阶庭闹儿童。\n谁能事针缕，觅巧瓜果中。\n起携东床友，况得下榻翁。\n青蒲有杰客，放怀适相从。\n一招云中仙，共呼潭底龙。\n翠壁耸崷崒，龟鱼澹游空。\n泉源几万斛，石窦藏丰隆。\n久知神物交，解致零雨蒙。\n我田甚无多，例思年谷丰。\n公才正类此，时至会有庸。\n竹间小招提，閴静无鼓钟。\n枕石潄甘井，荔丹启筠笼。\n若据两石羊，摩挲古狄铜。\n高谈剧霏屑，壮气吹长虹。\n可无樽酒绿，遂使老颊红。\n醉语或不省，啸歌亦舂容。\n归欤兴难尽，月明照风松。",
        "dynasty": "宋",
        "collection_info": null
    },
    {
        "uuid": "abc2bcfa9f689c3bd29afb1ea5200f9f",
        "title": "雪中以独钓寒江雪分韵得独字",
        "author": "韩元吉",
        "content": "常年待三白，此语未免俗。\n谁言岁将徂，一雪自云足。\n魃妖与疠鬼，不待巫茢逐。\n初喜没马蹄，还惊上牛目。\n三日雪不休，冰澌被茆屋。\n我贫固无事，尚赋一囊粟。\n长饥望年登，政恐麦不宿。\n天公岂相撩，馈以万顷玉。\n朝来一堪煮，茗椀荐新菊。\n窗中有佳致，一水卧寒绿。\n城闉閴在眼，况復见岩谷。\n相过二三子，共喜醅瓮熟。\n狂歌且暂醉，夜半还秉烛。\n犹胜杜陵翁，山中掘黄独。",
        "dynasty": "宋",
        "collection_info": null
    },
    {
        "uuid": "bd74c421928efbe0fee0821302a45eda",
        "title": "雪中从邢怀正乞酒",
        "author": "韩元吉",
        "content": "櫑具高拄颊，风尘客长安。\n长安不宜客，岁暮仍苦寒。\n夜闻阴风喧，晓看雪漫漫。\n天公非恶剧，笑我貂裘单。\n坐令歌南山，白石空巑岏。\n正不妨我啸，凭高事遐观。\n四海同一云，更觉天地宽。\n平湖发远景，松竹如龙鸾。\n巉然两峰高，玉峙峨琼冠。\n缅怀邢公子，重城有家园。\n水石带林沼，幽亭厌云端。\n仙粧映疏梅，秀色若可餐。\n璇题散冰筯，晶盐贮牙盘。\n清歌出绝唱，笔閒走波澜。\n几欲泥君饮，持杯听幽兰。\n君家碧琳腴，到手无復残。\n正岂须羔儿，尚能追清欢。\n蹇馿不敢出，强作哦诗酸。\n诗成不能寐，起舞清夜阑。\n傥可致曲生，当筑白玉坛。",
        "dynasty": "宋",
        "collection_info": null
    },
    {
        "uuid": "dfc5c268e51557da9563d358f5b1fbe2",
        "title": "自国清寺至石桥",
        "author": "韩元吉",
        "content": "出郭天气阴，驱车日亭午。\n漫漫山中云，犹作衣上雨。\n仙山八百里，胜槩随步武。\n稽首金地尊，栖心玉京侣。\n浮空方广寺，楼殿若可睹。\n石梁泻悬流，下有老蛟怒。\n我来浄焚香，千花发茶乳。\n拟访林下仙，飞来但金羽。",
        "dynasty": "宋",
        "collection_info": null
    },
    {
        "uuid": "fce9028618869b08b7df008ee5ec069e",
        "title": "岩泉道中",
        "author": "韩元吉",
        "content": "出郭心易清，看山眼难饱。\n疏疏水中梅，残雪相与好。\n岁华云已晚，官况良自笑。\n日暮城东门，霜风动衰草。",
        "dynasty": "宋",
        "collection_info": null
    },
    {
        "uuid": "587cb875dbbf404e2ea94bbd0d5d891e",
        "title": "豅豁岩",
        "author": "韩元吉",
        "content": "苍崖两分张，绝壁千丈起。\n溪流忽奔注，万石相披靡。\n跳波作惊雷，跬步清见底。\n攀藤上巉岩，却立半空裏。\n几年天师庙，栏柱岌无址。\n幽禽答远响，山花乱红蘤。\n我来不知疲，危栈劣容屣。\n同僚具壶觞，脚软正须此。\n尘埃得遐瞩，真赏契心耳。\n只应潭中龙，见客亦惊喜。",
        "dynasty": "宋",
        "collection_info": null
    },
    {
        "uuid": "1c9765d98065057440eb0c7d07b9451f",
        "title": "寒岩分韵得水字",
        "author": "韩元吉",
        "content": "青山如幽人，不肯住城市。\n客从城市来，一见消吝鄙。\n平时与周旋，况復非俗士。\n我初见南山，秀色纷可喜。\n谓言官尘埃，洗涤端在此。\n经时未一至，引望若千里。\n昨朝得休暇，佳兴难自已。\n秋原丽新晴，景物为清美。\n独游已不恶，更约二三子。\n初从涧壑危，稍入岩石倚。\n白云随杖藜，苍烟生屐齿。\n主翁亦好事，结茆修竹底。\n庭空百无有，屈曲但流水。\n客来了不问，花草自红紫。\n岂无一樽酒，欲饮还遽止。\n归鞍不可速，吾亦聊洗耳。",
        "dynasty": "宋",
        "collection_info": null
    },
    {
        "uuid": "0b6a8c458b548a49ae005c46e260ff2b",
        "title": "松江感怀",
        "author": "韩元吉",
        "content": "忽忽倦行役，栖栖问穷途。\n生涯能几何，所抱诗与书。\n凄凉吴淞路，不到十载余。\n当年路傍柳，半已阴扶疏。\n繫舟上高桥，春水正满湖。\n鸥鸟如有情，见人远相呼。\n境豁目为纵，兴长心特舒。\n尚想张季鹰，此焉赋归欤。\n生前与身后，底用论区区。\n但当酌美酒，一鲙江中鲈。",
        "dynasty": "宋",
        "collection_info": null
    },
    {
        "uuid": "56e5e15a123b80d718070272aadc9aaa",
        "title": "丁丑仲春将渡浙江从者请盘沙予畏而不许既登舟乘潮以济中流胶焉捐十金募数力竟至沙上仅达西兴狼狈殊甚从者笑之感而赋诗",
        "author": "韩元吉",
        "content": "桑田变东海，此语闻自昔。\n嗟我百年人，耳目讵能识。\n谁言钱塘江，遂有车马迹。\n涨沙莽云屯，衣带仅寻尺。\n我初未渠信，束襜俟潮汐。\n是时月既望，春晴好风色。\n同舟二三子，击楫意颇适。\n中流类坳堂，竟作胶柱瑟。\n褰裳乱涛波，植杖负囊笈。\n居然濯我足，长堤慰行客。\n西兴忽在眼，唤渡犹顷刻。\n鲲鹏定何之，鱼龙岂迁宅。\n斜阳照高岸，得酒饯寒湿。\n平生忠信怀，对此徒感激。\n翻成仆奴笑，抚事吁莫测。\n莫问曲池平，空悲岘山侧。",
        "dynasty": "宋",
        "collection_info": null
    },
    {
        "uuid": "b2a588e722a80ab2ef8fc79d5c5c3e28",
        "title": "望灵山",
        "author": "韩元吉",
        "content": "岳镇古所录，兹山谅其遗。\n忆从西江来，恍惚欣见之。\n初疑春雨晴，云物出怪奇。\n稍稍对岩壁，森森面岭奇。\n纷纭类列障，散漫如连帷。\n磅礴千里间，众景皆奔驰。\n颇讶地轴涌，未觉天柱亏。\n不让昆崙高，遂使泰华移。\n诸峰七十二，磊砢略可推。\n骈观拥佛髻，远睇凝蛾眉。\n大或覆钟鼎，细亦铦刀锥。\n石柜一何高，梯天此为墀。\n崩腾铁马羣，中有大将旗。\n身居万石贵，气压累卵危。\n雄杰亦莫状，清深亦余姿。\n蛟螭护绝磴，草木忘四时。\n岂知水晶宫，閟藏神所司。\n阴崖彼何灵，颈断不敢悲。",
        "dynasty": "宋",
        "collection_info": null
    },
    {
        "uuid": "f6acb69ae2c0a94fb64aec4272273647",
        "title": "南涧  其一",
        "author": "韩元吉",
        "content": "朱墨日过眼，溪山谁復游。\n夜闻西风喧，起看天地秋。\n王事有休沐，驾言指林丘。\n新晴鸟乌乐，路入南涧幽。\n高峰左右列，野水纵横流。\n问舍苦不早，求田亦良谋。",
        "dynasty": "宋",
        "collection_info": null
    },
    {
        "uuid": "a849896d9bc88068b599c050863caf1e",
        "title": "南涧  其二",
        "author": "韩元吉",
        "content": "高岩跨层巅，一径入苍翠。\n三休彻上头，却立睨平地。\n当年宝藏兴，中夜出光气。\n至今石缝裂，篝火尚能记。\n盈虚谁可测，开阖神自秘。\n空房有残僧，骨冷夜无寐。",
        "dynasty": "宋",
        "collection_info": null
    },
    {
        "uuid": "1cbffd6483f914a99a0466cce05257c0",
        "title": "南涧  其三",
        "author": "韩元吉",
        "content": "入山衣屦寒，出山衣屦湿。\n初迷烟雨来，稍识云气集。\n空蒙掠面过，可玩不可执。\n不知市廛地，去此凡几级。\n青松入长望，白鸟伴危立。\n冷然笑身世，万事何汲汲。",
        "dynasty": "宋",
        "collection_info": null
    },
    {
        "uuid": "d58c5a82c6d04105a96a69229458f28d",
        "title": "南涧  其四",
        "author": "韩元吉",
        "content": "有酒不得饮，呼船过溪南。\n溪南亦何好，古寺依晴岚。\n上有百尺楼，下有千丈潭。\n城闉一目尽，晚山日相衔。\n烹茶弔陆子，蜡屐登巉岩。\n相逢作行乐，犹胜空坐谈。",
        "dynasty": "宋",
        "collection_info": null
    },
    {
        "uuid": "44682c39f51f4a7e3dba2f4aafe4af15",
        "title": "南涧  其五",
        "author": "韩元吉",
        "content": "秋风何时来，午暑忽已散。\n娟娟木犀花，弄蘂亦璀璨。\n清香不自惜，拥鼻得奇观。\n古来达道人，至乐在山涧。\n艺兰与种蕙，采掇契幽愿。\n置此勿復言，吾方困游宦。",
        "dynasty": "宋",
        "collection_info": null
    },
    {
        "uuid": "0ef2f2849b86243264964c291d0eea0d",
        "title": "李仲镇懒窠",
        "author": "韩元吉",
        "content": "我性天下懒，自谓世莫双。\n朅来官中都，懒极济以憃。\n有如千黑鱼，东西转桥矼。\n又如橐驼卧，厌逐羣吠尨。\n鼻洟任纵横，胞转徒胮肛。\n纷纷夸夺儿，见我语辄哤。\n平生李公子，老大同乡邦。\n奈何夺我有，收敛付一窗。\n作窠寓以名，异音乃同腔。\n金马可避世，何殊鹿门庞。\n君看富贵涂，机危甚缘橦。\n争荣仅锱铢，力欲九鼎扛。\n金朱拥丹毂，视之亦蝼蛖。\n爱君阳羡居，有田种兰茳。\n溪山带城郭，松竹环旌幢。\n连娟几修眉，清歌艷明釭。\n客至即尽醉，不待金石撞。\n尚余诗语工，词源倒三江。\n好懒得真懒，使我心益降。\n何时半作分，临流听琤淙。",
        "dynasty": "宋",
        "collection_info": null
    },
    {
        "uuid": "fee09028cd75236522703eb81cf9e804",
        "title": "赵仲缜梅川",
        "author": "韩元吉",
        "content": "堂前面羣山，堂下俯流水。\n扬雄一区宅，岁晚何在此。\n将无山水佳，更为风物美。\n城隅三家渡，华屋照清泚。\n举手招梅仙，低头叫陆子。\n前松后梧竹，左桂右兰芷。\n江花漾茶瓯，岩树排棐几。\n客来索无有，樽酒间图史。\n不作隠士庐，合号君子里。\n吾人天潢秀，时至当决起。\n饱餐南岳芋，閒曳东郭履。\n山名不负侬，因之得名字。\n弹冠可前卜，问舍真早计。\n笑杀陶渊明，酒资良未遂。",
        "dynasty": "宋",
        "collection_info": null
    },
    {
        "uuid": "aac8661de9a22bd58578f74e83b00640",
        "title": "题郑舜举蔗庵",
        "author": "韩元吉",
        "content": "吾州富佳山，修竹连峻岭。\n居然缚尘埃，一见辄心醒。\n岂知刺史宅，跬步閟清景。\n古木盘城隅，石径幽且迥。\n当年徐常侍，坐爱云水冷。\n溪南羣峰秀，矗矗锥出颖。\n郑公闭阁暇，独步毘庐顶。\n曰此气象殊，逍遥步方永。\n唤客倒清樽，燃熏煮奇茗。\n庭空无一事，宾吏绝干请。\n佳处由渐入，斯语烦记省。\n渊明尝有语，结庐向人境。\n恍如白莲社，挥麈对宗炳。\n谁云忙裏閒，要识动中静。\n我来款妙论，散策步林影。\n心田豁丛茅，气马罢征骋。\n他时记棠阴，老意亦深肯。",
        "dynasty": "宋",
        "collection_info": null
    },
    {
        "uuid": "e487b7a824e818aeabff3003789c4bc5",
        "title": "朱元晦清湍亭",
        "author": "韩元吉",
        "content": "青山足佳游，远睇欲无路。\n稍寻绝涧入，始辨云间树。\n泉声若招客，倚杖得夷步。\n惊湍泻乱石，激激有清趣。\n风微鸟咔幽，日彻鱼影聚。\n居然鱼鸟乐，正欠幽人住。\n野僧岂忘机，作亭以兹故。\n因君赋新诗，我亦梦其处。",
        "dynasty": "宋",
        "collection_info": null
    },
    {
        "uuid": "1b726a29f2bccd90dc34c359b4536571",
        "title": "题潘叔玠家达观亭",
        "author": "韩元吉",
        "content": "车尘蔽重城，俯首但阛阓。\n谁知达观亭，自与空阔对。\n青山接檐楹，白塔见云外。\n迢遥眼界浄，妙处心境会。\n平生九垓期，洗耳听天籁。\n一为簿领缚，局促无可奈。\n每凭君家栏，旷若解铃釱。\n跻攀得遐瞩，顿觉天宇大。\n颇惭北山移，欲赋楚台快。\n泰然发天光，閒目了无碍。",
        "dynasty": "宋",
        "collection_info": null
    },
    {
        "uuid": "def4248fbc3ff1bcc6005c581a6242f7",
        "title": "列岫亭用范伯升韵",
        "author": "韩元吉",
        "content": "自我来南溪，池塘几春草。\n结茅依云端，爱此山回抱。\n奇峰七十二，罗列景逾好。\n岂殊谢公窗，澄江更萦绕。\n孤城千家邑，一目可尽了。\n植葵思夏深，种菊待秋杪。\n物华静中见，至理得深造。\n东山与鲁郊，底用评大小。\n平生丘壑心，计拙讵能巧。\n亭皋远俗客，曳杖日频到。\n箪瓢乐未改，在涧槃亦考。\n况有吾人诗，飘然异郊岛。",
        "dynasty": "宋",
        "collection_info": null
    },
    {
        "uuid": "7b0a908ffd78644c48800fdf0b846123",
        "title": "凌风亭",
        "author": "韩元吉",
        "content": "西山如层城，壁立有坚对。\n逶迤雉堞出，一水相萦带。\n诛茅发颓垣，偶与嘉景会。\n天风无边来，云日为破碎。\n谁能了苹末，直欲跨鹏背。\n飘然压尘土，九壤真一块。\n王乔幸齐驱，御寇亦同载。\n不知吏役缚，且乐公事退。\n春光到花木，栏槛惬清快。\n相期睨南溟，整我飞霞佩。",
        "dynasty": "宋",
        "collection_info": null
    },
    {
        "uuid": "d74d3e8a7a7bb76950843e4a56d833b8",
        "title": "丹青阁",
        "author": "韩元吉",
        "content": "杰阁跨虚壑，危栏转层峰。\n城郭丽朝晖，山水涵秋容。\n幽寻适暇日，况有佳客从。\n微官厌趋走，野性便疏慵。\n少摅泉石愿，一洗尘埃胸。\n却上陆羽亭，褰裳踏风松。\n东轩俯乔木，高花烂芙蓉。\n感此节物换，愧尔樵渔踪。\n清谈且萧散，酌饮亦时供。\n兴阑勿遽嘆，胜游当復重。",
        "dynasty": "宋",
        "collection_info": null
    },
    {
        "uuid": "265740df9970365269d372b305818ee7",
        "title": "清晖阁",
        "author": "韩元吉",
        "content": "台府填都会，乃与山水期。\n青溪带秦淮，渺若万顷陂。\n主公金闺旧，官曹日追随。\n闭阁理万事，朱栏俯涟漪。\n晴波纳远景，摇荡扶桑枝。\n浩然江湖兴，颇与鱼钓宜。\n风月朝暮佳，轩窗有余姿。\n向来非无人，未发此段奇。\n嗟我老病躯，时来瞩须眉。\n停杯待举网，屡醉倒接䍦。\n意适反无语，欠公壁间诗。\n只今入幽梦，官居类鸡栖。\n公亦那久留，濯缨咏来思。\n不知凤凰沼，何如习家池。\n新霜着羣木，归舟扬旌旗。\n寄言坐上客，酒至幸勿辞。",
        "dynasty": "宋",
        "collection_info": null
    },
    {
        "uuid": "d13d4bb01e6ba012734845397ab2c1f1",
        "title": "溪山堂次韵",
        "author": "韩元吉",
        "content": "幽人谁与娱，作堂面溪湾。\n堂中有山色，朝暮来云间。\n正作杜老狂，颇异韩子奸。\n超然物外景，便觉非人寰。\n登临得遐瞩，似破天壤悭。\n诗成隠几笑，溪山亦开颜。\n缭绕明镜中，参差峨髻鬟。\n苦无俗客语，但闻鸟间关。\n出门曳藜杖，頼有此往还。\n虚名两蜗角，自斗触与蛮。\n时平众贤聚，君胡得长閒。\n会从车骑出，勒石燕然山。\n正恐万里涂，高辕不容攀。",
        "dynasty": "宋",
        "collection_info": null
    },
    {
        "uuid": "fe28dd52b5341c60ddd9c49b2e5722ec",
        "title": "归乐堂",
        "author": "韩元吉",
        "content": "百岁自逆旅，微官更周流。\n应知归来乐，不减万户侯。\n渊明一县尹，折腰憎督邮。\n松菊绕东篱，田园事西畴。\n素琴酌樽酒，稚子相献酬。\n朱侯青云士，颇復有此不。\n方为功名驱，乃与贤达侔。\n筑堂寄閒暇，笑谈指林丘。\n蕉黄间荔丹，蚝山荐新篘。\n嗟我实何人，市朝亦淹留。\n因君动佳兴，拟作汗漫游。\n安得二顷田，可卧百尺楼。",
        "dynasty": "宋",
        "collection_info": null
    },
    {
        "uuid": "843e357525eed2f3926917724fd32858",
        "title": "护国寺次前婺州韵",
        "author": "韩元吉",
        "content": "双蛾渺云端，流水但空谷。\n尚喜云外山，娟娟作眉绿。\n佳人不可见，夜半风满竹。\n竹声入清梦，夜客慰孤宿。\n山中富兰若，欲往宁畏独。\n老僧亦知人，逢场共竿木。\n林芳得清心，幽涧供濯足。\n便可赋归欤，箪瓢胜鼎肉。",
        "dynasty": "宋",
        "collection_info": null
    },
    {
        "uuid": "e9d3ddf86c227bfba8cc0c82b2c20a1b",
        "title": "喜吕令防归",
        "author": "韩元吉",
        "content": "閒居玩编简，萧然罕朋俦。\n古士信可佳，欲语不见酬。\n岂如平生交，臭味能相投。\n别久得会面，笑谈解人忧。\n况君復比邻，共此一壑幽。\n招邀接步武，文字资讨求。\n昨朝喜君来，快若沈疴瘳。\n开口四五笑，亹亹谈未休。\n鷄鸣任风雨，畴能记穷愁。\n因知名教地，至乐真天游。\n新凉动梧竹，柴门掩清秋。\n三径无杂华，茙葵散金瓯。\n年丰鱼蟹熟，樽酒亦易谋。\n相过勿厌数，此外俱悠悠。",
        "dynasty": "宋",
        "collection_info": null
    },
    {
        "uuid": "753f219bb03fd5118a5fb82098b94ce8",
        "title": "毛文仲惠文编",
        "author": "韩元吉",
        "content": "平生毛公诗，训传固已久。\n纷纭齐鲁失，浪自开户牖。\n至哉一言蔽，可用严墨守。\n渊源见云仍，梦泽吞八九。\n雕章与棘句，锦绣间琼玖。\n嶷如犀始擢，粲若蚌初剖。\n肉食乃闻韶，昼日或见斗。\n三百篇未忘，七十子何有。\n应如摩天刃，要是修月手。\n时来岂无用，妙处端不朽。\n君看夸夺儿，在后熟顾叟。\n喧啾蛩负户，嘈囋蝉荫柳。\n谁令口鸣悲，正使心欲呕。\n岂无熊罴士，底问牛马走。\n岧峣金闺门，豪杰自先后。\n而君尚穷滞，履敝衿见肘。\n才名三十年，骯脏惊白首。\n我惭拜嘉赐，幼妇连虀臼。\n相望百里远，曾未共樽酒。\n期君颂中兴，步出次山右。",
        "dynasty": "宋",
        "collection_info": null
    },
    {
        "uuid": "e28f1d4f1de23e3369dbaf080a904f36",
        "title": "寄赵德庄以过去生中作弟兄为韵七首  其一",
        "author": "韩元吉",
        "content": "悠悠功名期，苒苒岁月过。\n劳生阅半百，仅尔脱寒饿。\n山林有夷涂，此责当万坐。\n闭门歌阳春，非君谅谁和。",
        "dynasty": "宋",
        "collection_info": null
    },
    {
        "uuid": "7c7966fc9e118030dec57a8b08c1f294",
        "title": "寄赵德庄以过去生中作弟兄为韵七首  其二",
        "author": "韩元吉",
        "content": "忆昨钟山来，君亦湓浦去。\n今年赴湓浦，钟山復君住。\n出处每相似，屡触众狙怒。\n毁誉久自定，子贤吾亦庶。",
        "dynasty": "宋",
        "collection_info": null
    },
    {
        "uuid": "27ebd15092f04802fe689ae4bc8ba199",
        "title": "寄赵德庄以过去生中作弟兄为韵七首  其三",
        "author": "韩元吉",
        "content": "士苦不自重，贪名乃忘生。\n向来望尘子，得车定何荣。\n浮云蔽天壤，岂碍日月明。\n惟余金石交，可论藏与行。",
        "dynasty": "宋",
        "collection_info": null
    },
    {
        "uuid": "1c3590e986c8c44f02204fb57a5a7fe8",
        "title": "寄赵德庄以过去生中作弟兄为韵七首  其四",
        "author": "韩元吉",
        "content": "筑城始议戍，寓兵復言攻。\n二年大江南，兵戈在目中。\n忧时亦千虑，惟子与我同。\n诣阙请长缨，终军本儿童。",
        "dynasty": "宋",
        "collection_info": null
    },
    {
        "uuid": "17cdca6c0ccf4e89e04f6272ca803f4b",
        "title": "寄赵德庄以过去生中作弟兄为韵七首  其五",
        "author": "韩元吉",
        "content": "我初见君诗，谓世无此作。\n飘零三十年，文思各衰落。\n俱持使者节，恨别还作恶。\n未置白玉堂，端须着岩壑。",
        "dynasty": "宋",
        "collection_info": null
    },
    {
        "uuid": "71c4999d43180764fae42d260340e996",
        "title": "寄赵德庄以过去生中作弟兄为韵七首  其六",
        "author": "韩元吉",
        "content": "我生少孤贫，四海两兄弟。\n拊妪頼母慈，离别几挥涕。\n宦游与夫子，中外辄相值。\n所恨姓氏殊，孰云情好异。",
        "dynasty": "宋",
        "collection_info": null
    },
    {
        "uuid": "618c697640b7c48123c4ea7f726d0f57",
        "title": "寄赵德庄以过去生中作弟兄为韵七首  其七",
        "author": "韩元吉",
        "content": "处世那近名，居官敢言清。\n平生阿堵物，畴能字之兄。\n春风一杯酒，与君花下倾。\n穷秋动摇落，江湖渺离情。",
        "dynasty": "宋",
        "collection_info": null
    },
    {
        "uuid": "09ef37ba1d6e24b39b7e46b996d08f20",
        "title": "送汤朝美还金坛",
        "author": "韩元吉",
        "content": "腾驹轻卧驼，野蔓欺落木。\n举头便干霄，春至亦重绿。\n人生百年内，万事纷过目。\n得为蠖步伸，失作蠵颈缩。\n古来旷达士，一视等蛮触。\n功名本时命，用舍岂荣辱。\n汤公涉南荒，岁月犹转毂。\n几年卧新州，宁肯事鸡卜。\n身安一瓢饮，志大五车读。\n朅来灵山隈，跫然慰虚谷。\n濯足山下泉，爱我泉上竹。\n相从一长笑，忍效阮生哭。\n胸中经济略，欲语动惊俗。\n谁知天意回，归棹如许速。\n春风正浩荡，江水清可掬。\n海涛拍千峰，挂席下浮玉。\n遥欣倚门念，三径欢僮仆。\n送君得无恨，我步嗟局促。\n要看万里途，更试参云足。\n家山幸毋留，吾皇思陈牍。",
        "dynasty": "宋",
        "collection_info": null
    },
    {
        "uuid": "3bd4243be940285b6c96fb2a2f1eb1e1",
        "title": "送杨安止罢信幕赴调",
        "author": "韩元吉",
        "content": "后生仰前辈，今世思古人。\n岂重岁月久，所怀风俗淳。\n昔我家闽中，龟山实其邻。\n出门尚羣盗，欲往志不伸。\n相从朋旧间，得语尽可珍。\n俯仰今几何，遗编半埃尘。\n白头入幕府，始与夫子亲。\n夫子龟山裔，麕䴥见祥麟。\n晚同柱后史，无心问平津。\n典刑在眉睫，温然异羣伦。\n向来簿领中，挟书听谆谆。\n岂不开我塞，异闻此其真。\n亦或举樽酒，笑谈忘贱贫。\n同僚各分散，世事日以新。\n遥怜郑公乡，俎豆犹莘莘。\n弹冠定不苟，家庭有书绅。\n道学固未泯，吾谋復谁陈。\n尚想金马门，西湖醉余春。",
        "dynasty": "宋",
        "collection_info": null
    },
    {
        "uuid": "b3541942e25e231b0a325cb9d3da7db0",
        "title": "送赵任卿芜湖丞",
        "author": "韩元吉",
        "content": "青山照濡须，江驶不可渡。\n当年黄鬚儿，跨马识其处。\n奸雄有遗迹，草木尚西顾。\n孤城千家邑，政尔横故戍。\n翩翩佳公子，儒雅称风度。\n金门向蓬莱，曾未试阔步。\n畴令一官卑，仅乃高尉簿。\n得非多言穷，定坐能诗故。\n相从十年间，了不见喜怒。\n千金第深韫，至宝可轻付。\n江山落君手，判断得佳句。\n谁欤招得仙，我欲起谢傅。\n似闻王师出，鼙鼓近营驻。\n老生固常谈，愚者亦千虑。\n一樽别时酒，且用慰迟暮。\n去去无久留，功名有夷路。",
        "dynasty": "宋",
        "collection_info": null
    },
    {
        "uuid": "2e137ca8a4065dec338801d336bbd1a5",
        "title": "送杜少卿起萃知遂宁府以高名千古重如山为韵七首  其一",
        "author": "韩元吉",
        "content": "男儿生世间，身名要俱高。\n苟不得其所，富贵轻鸿毛。\n古来献言士，忠嘉极夔皋。\n尚友千载余，斯心岂徒劳。",
        "dynasty": "宋",
        "collection_info": null
    },
    {
        "uuid": "2c2df60a1b3b3e70c35dd05cf43d7588",
        "title": "送杜少卿起萃知遂宁府以高名千古重如山为韵七首  其二",
        "author": "韩元吉",
        "content": "十年天壤间，久矣闻公名。\n词华少陵系，臭味修水甥。\n一着獬廌冠，谠论惊纵横。\n九卿固美秩，不如偃专城。",
        "dynasty": "宋",
        "collection_info": null
    },
    {
        "uuid": "a67139f53865867c411f0e7fd757d8e9",
        "title": "送杜少卿起萃知遂宁府以高名千古重如山为韵七首  其三",
        "author": "韩元吉",
        "content": "国朝御史府，一代名多传。\n暂退或久庸，始愚亦终贤。\n得失安足论，俯仰岁已迁。\n但存爱君心，岂忧时命邅。",
        "dynasty": "宋",
        "collection_info": null
    },
    {
        "uuid": "d8a90252967e136a777ae80ee604b169",
        "title": "送杜少卿起萃知遂宁府以高名千古重如山为韵七首  其四",
        "author": "韩元吉",
        "content": "厚味得无毒，良药信多苦。\n毒留患滋生，苦过疾自愈。\n吾君尧舜资，事业方復古。\n公行幸迟迟，去国犹去鲁。",
        "dynasty": "宋",
        "collection_info": null
    },
    {
        "uuid": "a9416e6bc6a67690789d17d11cd9fe12",
        "title": "送杜少卿起萃知遂宁府以高名千古重如山为韵七首  其五",
        "author": "韩元吉",
        "content": "灵旗出江淮，犀甲下秦陇。\n天声毙狂酋，百战有余勇。\n手敛权贵避，胆落将士愯。\n谁欤任司直，用舍繫轻重。",
        "dynasty": "宋",
        "collection_info": null
    },
    {
        "uuid": "d02e3299007444ed879faff59d32405c",
        "title": "送杜少卿起萃知遂宁府以高名千古重如山为韵七首  其六",
        "author": "韩元吉",
        "content": "西京蜀都望，渊云暨相如。\n节谊知不足，文章焉取余。\n凛然见风采，吾非斯人徒。\n峨峨眉山阳，不但闻三苏。",
        "dynasty": "宋",
        "collection_info": null
    },
    {
        "uuid": "141119a5010d6222d4fe27fb6fa244af",
        "title": "送杜少卿起萃知遂宁府以高名千古重如山为韵七首  其七",
        "author": "韩元吉",
        "content": "征帆转吴楚，涉江指岷山。\n富贵归故乡，昔人以为难。\n大府固可乐，高风亦难攀。\n岂必待政成，甘泉行赐环。",
        "dynasty": "宋",
        "collection_info": null
    },
    {
        "uuid": "b21325c66b7e24942c292682be015fde",
        "title": "清旷亭送子云得有字",
        "author": "韩元吉",
        "content": "欢期苦难逢，离别乃易久。\n天涯老兄弟，况復亲白首。\n田园固不足，功名亦何有。\n今年送兄行，正尔作太守。\n池阳古名郡，地控大江口。\n舟来武昌鱼，车载桑落酒。\n登临得齐山，端不负重九。\n公余亦堪乐，尚有此客否。\n天威动江淮，狂寇行授首。\n努力幸驰驱，腰看印如斗。",
        "dynasty": "宋",
        "collection_info": null
    },
    {
        "uuid": "803d87b4f9cfd59bb835e4b5ae47f865",
        "title": "别子云",
        "author": "韩元吉",
        "content": "离觞不解醉，愁多令酒醒。\n别怀亦云恶，况此兄弟情。\n春风酿寒雨，十日未肯晴。\n回头易千里，江南短长亭。",
        "dynasty": "宋",
        "collection_info": null
    },
    {
        "uuid": "3b01921ad25f8fbe7ef53322b439d4fc",
        "title": "次韵韩子师游三洞过赤松",
        "author": "韩元吉",
        "content": "山城一雨足，水满高下塘。\n好风从西来，萧然终夕凉。\n娈彼池间莲，当轩洗红粧。\n官事无时休，涉笔雁鹜行。\n岂知青云客，夙驾游宝坊。\n坐厌市井尘，步寻松桂香。\n阴崖有灵湫，玉简帝所藏。\n摘石收涧碧，梯空撷林芳。\n金盘荐麟脯，冰壶注瑶浆。\n更语妙道根，宝篆开函琅。\n路转九曲溪，着足千仞冈。\n旧闻井中丹，清宵发神光。\n直欲饵碧霞，谁能捣玄霜。\n朝来得君诗，险韵句復长。\n使我鸿鹄心，欻为天际翔。\n仙人亦举手，笑我徒奔忙。\n语默付一笑，物我当两忘。\n独携非有生，但醉无何乡。",
        "dynasty": "宋",
        "collection_info": null
    },
    {
        "uuid": "ce544fef150eb0ae1934617e9da09338",
        "title": "次韵佑父秋怀",
        "author": "韩元吉",
        "content": "诗人固多穷，饮水但饥卧。\n谁能趋权门，残冷分涕唾。\n争名与驰利，到眼不一过。\n居然流俗罪，我尔乃同坐。\n得为荀郎弔，失作蒯生贺。\n却笑货殖翁，高谈六雄破。\n愁来挹黄奶，悲至邀白堕。\n感时忽秋吟，蟋蟀正相和。",
        "dynasty": "宋",
        "collection_info": null
    },
    {
        "uuid": "b2ef2757712d657df6eec11acf27fdc3",
        "title": "依韵恭和御制秋怀",
        "author": "韩元吉",
        "content": "商飙起璇霄，爽气静瑶海。\n圣皇抚时运，喜色动眉彩。\n蠭旗伫西指，乘辕行北改。\n涛声鼓万壑，夜半响竽籁。\n汉仪欣復见，周鼎知德在。\n猗欤沛中歌，云飞风正大。",
        "dynasty": "宋",
        "collection_info": null
    },
    {
        "uuid": "4dd32e975317bc13df7ae744b68d9f55",
        "title": "次韵升之叔秋怀",
        "author": "韩元吉",
        "content": "客至得浊酒，共饮消百忧。\n凉飙飒短景，感此岁已秋。\n忽惊草木陨，尚喜禾黍收。\n九鼎岂不慕，二顷亦良谋。\n往圣实有言，未觉富可求。",
        "dynasty": "宋",
        "collection_info": null
    },
    {
        "uuid": "8d1a07b9e9e1420058cd6827816d79e7",
        "title": "平生八见女而存者五人比又得女少稷作诗见宽次韵谢之",
        "author": "韩元吉",
        "content": "渐老思似续，抚怀良惘然。\n空余岁寒心，凛凛松柏坚。\n平生孔明妇，贫贱房且专。\n生女不生男，造物宁我偏。\n娈彼五娇儿，弄瓦相随肩。\n人言可御盗，无乃缪以千。\n囊金不办嫁，择婿那敢全。\n今年又增一，比比安求旃。\n觉贫与觉富，可笑还可怜。\n向来两童乌，泡幻随变迁。\n应门固未计，畴復与我玄。\n我家岂无人，文章绍编笺。\n经心不能释，欲语气已填。\n筮言晚当见，默祷资明蠲。\n行年且四十，那得慰眼前。\n陶公谓胜无，此论吾师焉。\n舒宣傥可待，弓裘犹足传。\n今者事方殷，烦君费诗篇。\n君诗妙难敌，巨刃迎小鲜。\n炯炯明月珠，一一照眼圆。\n吁嗟人生事，岁月如奔川。\n岂不舒我忧，熊罴梦丰年。\n蓬门亦何祥，但见巾帨悬。\n会当亦添丁，荷锄赋归田。\n老妻鼓掌笑，子意将谁愆。\n须知百男恶，未若一女贤。\n矧子四壁空，盖头无尺椽。\n儿女分所定，底用相镵镌。\n尚应具扁舟，江湖穷泝沿。\n为君聘络秀，椎牛事烹煎。",
        "dynasty": "宋",
        "collection_info": null
    },
    {
        "uuid": "8de565642518e09ebfb4027daa408343",
        "title": "明远次韵超然谈道因以谑语为戏将无同耶",
        "author": "韩元吉",
        "content": "忘机亦忘言，政作口挂壁。\n因君强一语，习气乃乘隙。\n昨夕饮君家，看朱忽成碧。\n醉归城南路，不记足所历。\n尚想两红粧，翠袖香襞积。\n我歌君为舞，举手还恨窄。\n诗成漫不省，叹我真恶客。\n剩肯来看山，未厌一水隔。",
        "dynasty": "宋",
        "collection_info": null
    },
    {
        "uuid": "1f8041ba4d9df2ac54ddb831b783c4f2",
        "title": "次韵子云送儿女至昭亭见寄",
        "author": "韩元吉",
        "content": "岩岩昭亭山，度岁一再行。\n吾亲在其下，有路如砥平。\n风物岁时佳，岂问楚与荆。\n胡为不得往，使我涕泗横。\n出身备王官，敢自颓家声。\n圣皇察庶狱，小大必以情。\n哀矜且勿喜，死当使之生。\n念昔栖闽陬，孤童共营营。\n菽水曾几何，青紫望一经。\n弟兄亦云幸，假节仍专城。\n别离乃频有，仆奴费邀迎。\n安仁赋閒居，要自贤西征。\n板舆日欢侍，儿女森在庭。\n岂比隔山岳，空书问安宁。\n薄田可负郭，不归定谁令。\n壮士志中原，边尘暗幽并。\n拟蹑冒顿居，端谋渭南耕。\n书生復何事，三入老承明。\n应知当馈叹，廊庙资扶倾。\n忍作寒蝉喑，愿为威凤鸣。",
        "dynasty": "宋",
        "collection_info": null
    },
    {
        "uuid": "a0cbabb03c14c47719eefae9b264a609",
        "title": "次韵子云种竹",
        "author": "韩元吉",
        "content": "官居地多隙，种竹及春早。\n萧然三亩园，便可事幽讨。\n层峦寓岩石，一目惜尽了。\n移根互掩映，取径作深杳。\n飞来几乌鹊，相唤亦栖绕。\n微风与新月，屡舞欣袅袅。\n乃知亭馆閒，有竹自能好。\n堂前艺梅花，堂后列萱草。\n叩门有俗客，未至迹已扫。\n遥怜敬亭下，巷僻客仍少。\n庭隅方解箨，相对亦社保。\n吟哦五字句，饮水良不饱。\n春雷发头角，茧栗未应小。\n卜居如有得，破地出池沼。\n胸中千亩计，岂顾万事扰。\n他年醉林间，准拟成二老。",
        "dynasty": "宋",
        "collection_info": null
    },
    {
        "uuid": "7c3d73b0a61c5405f149a43b9b3e7252",
        "title": "连日得杂花数株艺之池亭感而有作",
        "author": "韩元吉",
        "content": "七十已过半，所向意不如。\n一官计大州，仆仆畏简书。\n酒薄不可醉，歌舞见已疏。\n亦有淡生活，诗成自相纾。\n池面数尺地，荆棘试翦除。\n为觅桃李花，养根待春初。\n日暮公事已，呼童细耘锄。\n稍稍浄朽壤，依依列荒墟。\n岁月能几何，坐见红绮舒。\n更须土脉动，艺柳分芙蕖。\n赏心固难事，寓目良有余。\n即此且痛饮，三年冀安居。\n勿言传舍耳，吾生亦蘧庐。\n苟无名利着，朝市均樵渔。",
        "dynasty": "宋",
        "collection_info": null
    },
    {
        "uuid": "3808d32633662ecde19fa58a48671309",
        "title": "对梅",
        "author": "韩元吉",
        "content": "吏事纷俗语，新诗固难成。\n朝来见梅花，诗兴还自生。\n江头十日雨，云色开小晴。\n高山带微雪，北客眼为明。\n应怜此花开，与雪犹争衡。\n天公翦六出，未敌枝上英。\n萧然北窗下，冰壶看斜横。\n坐想南山中，晚风千树清。\n平生一尊酒，肯为桃李倾。\n幽香莫零落，送我扁舟行。",
        "dynasty": "宋",
        "collection_info": null
    },
    {
        "uuid": "91a82677d385984840f47d0ac2f3c813",
        "title": "食田螺",
        "author": "韩元吉",
        "content": "几年客勾吴，盘馔索无有。\n鯹咸咀彭蜞，臭腐羹石首。\n牛心与熊掌，梦寐不到口。\n朅来灵山下，空肠尚雷吼。\n苜蓿映朝餐，杞菊富肴簌。\n相过有贤士，无以侑巵酒。\n跰𨇤樽俎间，见此青裙妇。\n百金买市城，竞拾不论斗。\n枵中本离化，黝质真坤耦。\n稍稍被寒泉，纍纍付清滫。\n舒觞颇甘豢，窒户还畏剖。\n芼姜摘其元，璀璨置瓦缶。\n中年消渴病，快若尘赴帚。\n含浆与文蛤，未易较先后。\n吾生亦何为，甘此味岂厚。\n醢之自周官，况我乃田叟。\n尚殊鼠供苏，復类蟆饷柳。\n北风饫竹实，南俗夸针取。\n虽非绿纹酌，仅免青泥呕。\n据龟定应用，噉鳆良可丑。\n谁能事颜色，此腹嗟敢负。\n诗成调儿曹，吾意真亦偶。",
        "dynasty": "宋",
        "collection_info": null
    },
    {
        "uuid": "32640397990ed35ad516b7ed60f9ec8c",
        "title": "云洞",
        "author": "韩元吉",
        "content": "挥策度绝壑，撑空见楼台。\n丹崖几千仞，中有佛寺开。\n老僧如远公，譍门走蒿莱。\n下马问所适，褰衣指崔嵬。\n飞阑倚石磴，旷荡无纤埃。\n坐久意颇惬，爽气生樽罍。\n仙棺是何人，蜕骨藏莓苔。\n举酒一酌之，慨然兴我怀。\n丹砂固未就，白鹤何时来。\n不如生前乐，长啸且衔杯。",
        "dynasty": "宋",
        "collection_info": null
    },
    {
        "uuid": "678bbe9b09478f872cefb1dbc0bc15c1",
        "title": "跋北齐校书图",
        "author": "韩元吉",
        "content": "高齐校雠谁作图，一时紬书亦名儒。\n网罗卷轴三千余，俗儒非真类迂愚。\n雌黄是正定不无，虚文末学徒区区。\n岂识治道通唐虞，文林高馆希石渠。\n后来御览嗟何书，修文偃武事益诬。\n转头邺城已丘墟，峨冠广袖长眉鬚。\n丹书写此犹不渝，高鬟侍女曳红裾。\n两骓帕鞍立奚奴，罢琴涉笔倾酒壶。\n兰台供拟信乐欤，不知画手安用摹。\n无乃逞巧聊自娱，千年视之一欷歔。\n君不见文皇学士十八人，谋猷事业皆功臣。\n瀛洲旧图应更真，诸君寻观为拂尘。",
        "dynasty": "宋",
        "collection_info": null
    },
    {
        "uuid": "e11df7c9e7bbe8f61b67365e3e9c60af",
        "title": "陆务观寄着色山水屏",
        "author": "韩元吉",
        "content": "我居面山俯潺湲，凭轩卧牖皆见山。\n山光水影入怀袖，秀色爽气非人寰。\n故人怜我新结屋，犹恐看山未能足。\n丹青写作何许图，不碍闭门聊纵目。\n千峰缭绕生白云，小舟荡漾横江滨。\n楼台高下出兰若，杳渺似有钟磬闻。\n坐惊岩壑环四壁，寥落高秋变春色。\n方壶瀛洲远不隔，武陵桃花定谁识。\n君不见韦侯绝笔画古松，黑雨白日摧虬龙。\n杜陵老翁三叹息，况有山木洪涛风。\n又不见玉堂真仙草诏罢，静爱春山郭熙画。\n文章信美身不閒，青嶂白波眼中借。\n我今乘间身未衰，杖藜独步哦新诗。\n出门见山入见画，佳兴自喜来无时。\n卧龙山腰镜湖尾，知有高斋照清泚。\n功名逼子未得休，归坐玉堂应记此。",
        "dynasty": "宋",
        "collection_info": null
    },
    {
        "uuid": "efbbfe9194dd4adb4d1cf0a9cf7d06be",
        "title": "检详出示所赋陈季陵户部巫山图诗仰窥高作叹息弥襟范成大尝考宋玉谈朝云事漫称先王时本无据依及襄梦之命玉为赋但云頩薄怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资拊掌",
        "author": "韩元吉",
        "content": "瑶姬家山高插天，碧丛奇秀古未传。\n向来题目经楚客，名字径度岷峨前。\n是耶非耶莽谁识，乔林石庙常秋色。\n暮去行雨朝行云，翠帷瑶席知何人。\n峡船一息且千里，五两竿头见幡尾。\n仰窥仙馆至今疑，行人问讯居人指。\n千年遗恨何时伸，阳台愁绝如荒村。\n高唐赋裏人如画，玉色頩颜元不嫁。\n后来饥客眼长寒，浪传乐府吹復弹。\n此事牵连到温洛，更怜尘袜有无间。\n君不见天孙住在银河浒，尘间犹作儿女语。\n公家春风锦瑟傍，莫为此图虚断肠。",
        "dynasty": "宋",
        "collection_info": null
    },
    {
        "uuid": "58e737c44244f5b84bdfa14de5ad41bb",
        "title": "题陈季陵家巫山图一首",
        "author": "韩元吉",
        "content": "蓬莱水弱波连天，五城十二楼空传。\n行人欲至风引船，不知路出巫山前。\n巫山仙子世莫识，十二高峰作颜色。\n暮去朝来雨復云，却将幽恨感行人。\n江流东下几千里，日日饥鸦噪船尾。\n灵帐风生酹酒浆，古庙烟青客遥指。\n崧高漫说甫与申，道旁况有昭君村。\n蛾眉妙手不能画，枉学瑶姬梦中嫁。\n黄牛白马江声寒，昭君传入琵琶弹。\n汉庭无人楚宫远，阳台寂寞空云间。\n君家此画来何许，照水烟鬟欲相语。\n要须媠服令侍旁，不用作赋迴枯肠。",
        "dynasty": "宋",
        "collection_info": null
    },
    {
        "uuid": "59b10fcfe5d3d9f244d50cf53ff3a7f3",
        "title": "郑仲南五梅图",
        "author": "韩元吉",
        "content": "江南酒美樽不空，十年醉倒梅花中。\n经行所见略可谱，一一秀骨含仙风。\n不将铅华污真色，亦有醉脸匀春红。\n重英千叶两何好，玉立但喜肌微丰。\n红绡金缕变新样，品异独许天香同。\n花开到处即吾圃，水寒月淡烟空蒙。\n醉来踏雪更起舞，长歌目送南飞鸿。\n自后春归厌寂寞，坐觉桃李难为容。\n忽惊横轴入吾手，世上犹有丹青工。\n扶疏清影卧空碧，一笑似喜曾相逢。\n君家亭馆安用此，此物自昔添诗穷。\n诗成妙手傥不惜，画我曳杖穿芳丛。",
        "dynasty": "宋",
        "collection_info": null
    },
    {
        "uuid": "efce3797997d306f8a1d024d64a4e76f",
        "title": "龟峰行",
        "author": "韩元吉",
        "content": "吾闻灵龟不愿死有用于清庙，但愿曳尾安泥涂。\n所以漆园吏，坐叹清江使者逢豫且。\n龟峰之龟定何物，不在泥涂之下，乃在万仞之上高突兀。\n是耶非耶远莫测，安然不动藏其穴。\n伊昔帝尧有圣德，此龟无乃负图出。\n图成授帝埋其骨，犹使琢石志之存彷佛。\n又疑神禹碑，刊在衡山巅。\n碑高上与日月并。\n此犹其趺弃不取，神鬼守护踰千年。\n我欲诘其端，此事恍惚无迹，往往皆在太古前。\n斗中神人被髮立，蜿蜒佐之从汝蛰。\n九阴司存当在此，今汝巢南失其职。\n又闻巢县事，颇似伊尹生空桑。\n母妪避水欲徙去，待汝两眼生赤光。\n遂令万室之邑化作鱼与鳖，汝乃遁走至此藏。\n上天震威趣汝寿，使汝扶服死且僵。\n丑形质磔在石笋上，不可以钻，不可以灼，不可以搘床。\n奈何犹復不自敛，荒崖断壑反以名字彰。\n因思支祁锁颈泗水中，帝以巨镇岌峨压其宫。\n名之以山不以峰，岂有形状与此同。\n吁嗟此山气象槃礴亦雄伟，奇峰罗列三十二。\n或如威凤昂其喙，或如俊猫立且戏。\n石钟孤撑危欲坠，蜃楼矗起见天外。\n大眺么么不足记，神旗铁壁非一类。\n何用独取汝之名字，岂汝黠且庸。\n鼓妖衒怪百里内，使汝生存跌宕安可制。\n我初信汝灵，今復知汝凶。\n江湖波涛汹涌不一濡汝足，云雾呼噏阴晴变态犹无穷。\n不知造物安用此，徒以动荡耳目夸儿童。\n何时巨灵引手掷汝八荒外，举头直见天穹窿。",
        "dynasty": "宋",
        "collection_info": null
    },
    {
        "uuid": "5dc11c7efd2ab6f5e843f5ce0035e784",
        "title": "永丰行",
        "author": "韩元吉",
        "content": "丹阳湖中好风色，晴日波光漾南北。\n湖岸人家榆柳行，风飐低昂似迎客。\n繫船并岸聊一呼，老农指是官田圩。\n长衫紫领数百辈，见我罗拜长嗟吁。\n政和回头五十载，官长筑圩宛然在。\n东西相望五百圩，有利由来得无害。\n官圩民圩奚所拘，此地无田但有湖。\n围湖作田事应尔，底用彻地还龟鱼。\n民圩不坚自招水，水潦何常镇如此。\n官圩六十里如城，削平为湖定何理。\n请看今来禾上场，七百顷地云堆黄。\n县官籴米三万斛，度僧给牒能商量。\n我闻此语汗生面，千闻岂如目一见。\n吾君神圣坐九重，轻易献言谁復辨。\n却忆吴中初夏时，畚锸去决湖田围。\n鸡惊上篱犬上屋，水至不得携妻儿。\n无田赴水均一死，善政养民那得尔。\n寄言父老且深耕，为汝驰书报天子。",
        "dynasty": "宋",
        "collection_info": null
    },
    {
        "uuid": "97210d3d9b6a63f669380a9e4b558073",
        "title": "建德道中",
        "author": "韩元吉",
        "content": "风雨回头已十日，野花狼籍春可惜。\n水深泥滑行路难，但见千山好颜色。\n青青稻畦初布秧，人家掩扇蚕事忙。\n驾言有程不可驻，鶗鴂一声归梦长。",
        "dynasty": "宋",
        "collection_info": null
    },
    {
        "uuid": "e363400112aed1a619615529833733ca",
        "title": "桐柏观三井龙潭下为瀑布",
        "author": "韩元吉",
        "content": "一水赴壑如奔雷，两山壁立坚谁开。\n山高石限水不去，万古斗怒何轰豗。\n盘涡散作钟与釜，往往石上相萦迴。\n泓渟岁久深莫测，人言海眼良可猜。\n不知蛟龙底无用，局促石窦真穷哉。\n未能九土霈一雨，尚与千里清炎埃。\n往时金虬坠玉简，中使奉诏从天来。\n百年旧事今寂寞，但有雪浪飞崔嵬。\n杜鹃花开兰正发，双阙万丈晴云堆。\n寒声彻耳心骨爽，凌风一上吹笙台。",
        "dynasty": "宋",
        "collection_info": null
    },
    {
        "uuid": "7cdaaace6a65f759e6a0012c06a99cb0",
        "title": "玩鞭亭",
        "author": "韩元吉",
        "content": "黄鬚鲜卑勇无策，自驰骏马来窥贼。\n贼奴但怪日绕营，起看飞尘已无迹。\n宝鞭不惜弃道傍，坐令老妪知兴亡。\n百年社稷有天意，奸锋逆焰徒鸱张。\n孤城遗迹森在目，平湖无波春草绿。\n却对青山忆谢公，公老犹嫌人姓木。\n边兵已重朝士轻，中原有路何由行。\n柙中虎兕不可制，江左夷吾浪得名。",
        "dynasty": "宋",
        "collection_info": null
    },
    {
        "uuid": "febee772a26c1f81bf412f495995f6ed",
        "title": "鲁公堂",
        "author": "韩元吉",
        "content": "鲁公之节非一死，其谁碑之子曾子。\n鲁公之德人未知，其谁堂之张紫微。\n继公作郡五百载，登堂思公宛如在。\n江南遗墨处处传，鲁公去作麻姑仙。\n一杯相与借风月，但见云碧开池莲。\n紫微声名今第一，归上鸾台应不日。\n笑谈千里无兵戎，临川草木生春风。\n他年道傍儿女说，不思鲁公思张公。",
        "dynasty": "宋",
        "collection_info": null
    },
    {
        "uuid": "c40c76b34b5c3554a191720a2712f51e",
        "title": "归耕堂",
        "author": "韩元吉",
        "content": "退之手板愧丞相，渊明束带羞督邮。\n纷纷雀鼠待一饱，岂若植杖耘西畴。\n刘郎大耳最叵信，刚道田园不可求。\n摩挲髀肉事鞍马，坚卧百尺营高楼。\n安知南阳扶耒手，谈笑为君分九州。\n我来龟溪二三载，此策未办诚淹留。\n喜君负郭有余地，百金卖剑归换牛。\n树头布谷晓相应，筑室坐占林塘幽。\n诗成使我佳兴动，叩角便作商声讴。\n他年釜甑得长满，区区肯顾监河侯。",
        "dynasty": "宋",
        "collection_info": null
    },
    {
        "uuid": "f048de79b558739d5695eb0e938a1ada",
        "title": "李编修器之惠诗卷",
        "author": "韩元吉",
        "content": "尘埃仆仆日走趋，胸中倒悬一字无。\n迫人簿领推不去，眼明忽见千骊珠。\n矍然惊呼此诗欤，如醒乍解病获苏。\n归来明灯喜无寐，手不忍释自卷舒。\n语新格健意有余，风骨峭硬中含腴。\n猛如横阵舞刀槊，清若雅宴调笙竽。\n我穷已极君益迂，学此似费千金屠。\n前有太白后长吉，君家诗名宜復初。\n明明天子开石渠，叹我短后追长裾。\n时平合第从臣颂，请君早上承明庐。",
        "dynasty": "宋",
        "collection_info": null
    },
    {
        "uuid": "ae1183e18d47ff5d6a3425a037e11fc6",
        "title": "少稷劝饮每作色明远忽拂袖去戏呈",
        "author": "韩元吉",
        "content": "无多酌我盖司隶，不能满觞田将军。\n坐中幸免沐猴舞，且復周旋非贵人。\n人言劝饮无恶意，君胡作恶使客起。\n少陵亦遭田父肘，况我忘形友君子。\n从今勿劝亦勿辞，我欲眠时君自归。\n先生一斗一石醉，莫问喧争与嘲戏。",
        "dynasty": "宋",
        "collection_info": null
    },
    {
        "uuid": "ebd2f5b41ef66dd622d16762c56cfba7",
        "title": "戏韩子师",
        "author": "韩元吉",
        "content": "读书堂前霜月明，读书堂后霜风声。\n主人读书已万卷，足踏省户还专城。\n朅来掩关卧不出，左拥韦编右瑶瑟。\n似闻天女亦爱静，便喜兰房长英物。\n我舍应门纔一儿，赵子尤作仙果迟。\n白头相看辄浩叹，玉树独满君家墀。\n我歌声长君且听，不特交游幸同姓。\n极知玉盎有新醅，每恨金觞乃无柄。\n从君泥饮不作难，景物过清天復寒。\n犀钱汤餠未免俗，琵琶与筝当合弹。",
        "dynasty": "宋",
        "collection_info": null
    },
    {
        "uuid": "bda5e7297e617c9d12e6de30a627670a",
        "title": "戏赠范元卿",
        "author": "韩元吉",
        "content": "忆昔苕溪醉中语，屈指凄凉十寒暑。\n纷纭世事去如云，两鬓苍苍各如许。\n春风学省数会面，抗袂吁嗟走尘土。\n我惭屡战不能奇，袖手归来仆旗鼓。\n喜君射策有新功，双鹄联翩仍一举。\n胡为不上金马门，簿领卑栖犹哙伍。\n风前未厌鹔鹴敝，笔下悬玄凤凰吐。\n闽山千里要佳句，应弔双龙一怀古。\n元戎好士见此客，定肃弓刀按歌舞。\n素英丹荔虽已过，海珍正可罗樽俎。\n鹧鸪勾舟木叶堕，秋晚上寒更风雨。\n请君彊饭趣归程，莫为梅花思羁旅。",
        "dynasty": "宋",
        "collection_info": null
    },
    {
        "uuid": "b09fd7c8c3bc5cf65455247ffe121156",
        "title": "次韵沈信臣游龙焙",
        "author": "韩元吉",
        "content": "武夷仙人厌尘埃，金鞭白马飞崔嵬。\n丹砂已就不可识，尚有瑶草分灵栽。\n千花剪巧缀密露，秀色不待春风催。\n东溪路入三千里，山如舞凤连翩来。\n枪旗未动供采掇，垒鼓夜作空山雷。\n苍虬绕圭龙护璧，面为铁石口琼瑰。\n烹煎斗水出好事，珠璎玉字相萦迴。\n已嗟双井甘退步，况復日注真难侪。\n我来窃食端为此，把玩一日三徘徊。\n手𣂏清泉弔陆子，底用浊酒穷欢咍。\n头风快愈春睡散，老眼尚为羣书开。\n知君此游更不恶，坐有纤纤时捧杯。",
        "dynasty": "宋",
        "collection_info": null
    },
    {
        "uuid": "9b53fd346d4ec27dfbdf575a40981076",
        "title": "重九日中甫子云二兄会别龙山",
        "author": "韩元吉",
        "content": "秋风作霜枫叶丹，扁舟未发龙山湾。\n山头窣堵半天出，十年笑我几往还。\n今年结束值重九，爱此山水照高寒。\n亲朋话别情总厚，兄弟白首仍苍颜。\n相留一笑不易得，争挈美酒罗盘餐。\n登高正尔在高许，下视扰扰真尘寰。\n追思姑孰有故事，雅宴亦復同此山。\n虽云小异得佳客，主人鬚猬怀胸奸。\n沧波至今洗遗恨，岂若我辈同清欢。\n是时郊原新雨足，历历烟树明江干。\n放怀自知人境异，极目顿觉天宇宽。\n惜无五絃寄妙手，已有征雁横云端。\n南飞休论九万里，东游更渡五百滩。\n明宵酒醒会相忆，梦绕百级凭飞栏。",
        "dynasty": "宋",
        "collection_info": null
    },
    {
        "uuid": "650b7bf55e7aacfe2e9227678d4f6886",
        "title": "送朱元晦",
        "author": "韩元吉",
        "content": "前年恨君不肯来，今年惜君不肯住。\n朝廷多事四十年，愚智由来各千虑。\n君来正值求言日，三策直前真谏疏。\n诋诃百事推圣学，请復国雠施一怒。\n天高听远语不酬，袖手翩然寻故步。\n我知君是谏诤才，主上聪明得无悞。\n一纸底用教鹖冠，百战应当启戎辂。\n江山千里正风雪，岁月峥嵘倏将暮。\n有田可耕屋盖头，君计未疏吾亦去。\n君归为谢武夷君，白马摇鞭定何处。",
        "dynasty": "宋",
        "collection_info": null
    },
    {
        "uuid": "60dafc35cff0cdb6abd1df5b58695cfb",
        "title": "送许侍郎知宣州",
        "author": "韩元吉",
        "content": "我公名满东西川，一持使节几十年。\n桥经万里坂九折，儿童学语知公贤。\n上皇诏下嗟见晚，归来荷橐趋甘泉。\n平生所学欲尽试，新语仅奏囊中篇。\n两淮破碎頼整理，百工蛊敝资镵镌。\n念公虽老猷自壮，何谓宜去请益坚。\n玉音三谕不可挽，一麾且復临江壖。\n宣城景物今更妍，木瓜如瓠栗如拳。\n敬亭山下蹑游屐，迭嶂楼中呼酒船。\n谢公已往诗句在，公有妙语真齐肩。\n却招李白弔杜牧，收揽风月酬云烟。\n中原未復敌未灭，政成请公须着鞭。\n吾君有意询黄髮，庙堂之谋当万全。",
        "dynasty": "宋",
        "collection_info": null
    },
    {
        "uuid": "ac9480a0019a67a2fcaf764bf181de1c",
        "title": "送苏季真赴湖北宪司属官",
        "author": "韩元吉",
        "content": "忆昔闻君未相识，春雨繫船吴市侧。\n逆风白浪不成行，坐听亲朋谈历历。\n岂意飘零晚相见，俱捧江东从事檄。\n拙鸠未省厌榆枌，威凤谁令安枳棘。\n今年喜君若有遇，去我还为远行役。\n一樽忍话故园事，童穉吁嗟髮今白。\n君家声名塞宇宙，翰墨纵横富奇策。\n未容世职践明光，聊佐輶车司郡国。\n衡山洞庭忽在眼，禹牒黄车有遗迹。\n诗成不用弔灵均，为访桃花招隠客。",
        "dynasty": "宋",
        "collection_info": null
    },
    {
        "uuid": "02bbcaebc88ec3332862525bf965860e",
        "title": "偶得佳酒怀尹少稷闻其连日致斋在台作长句寄之",
        "author": "韩元吉",
        "content": "孔君一月二十九日醉，太常一年三百五十九日斋。\n人生百岁驹过隙，直与外物劳形骸。\n君非太常何用尔，监祭有令时当差。\n朝廷礼备百神秩，不比媚奥犹燔柴。\n念君几日得閒暇，归胙餍饫妻奴哇。\n重门咫尺不得见，使我有酒空相怀。\n忆昔过从水南寺，风廊雪屋靡不偕。\n灵山怀玉了在眼，苍翠突兀石笋铁柱如籤排。\n醉来起舞对山水，狂歌亦和襄阳𥱼。\n一时取乐未云足，后会回首何其乖。\n今者相逢号朝士，仆仆听鼓趋天街。\n欲观礼乐问文物，但见鼙鼓鸣江淮。\n喜君头上冠作廌，文笔愈健诗愈佳。\n青云万里要直气，幸勿触狐当触豺。\n我今勃窣百僚后，自觉迂钝难为侪。\n一杯耳热不共醉，夜长独坐烧寒稭。\n隔墙降将新授节，丝竹间响骈金钗。\n时逢富贵虽可羡，扰扰得失真蝇蜗。\n江山到处有佳趣，故应赤舄输青鞵。\n明年春风我欲赋归去，伫君功成作颂磨苍崖。",
        "dynasty": "宋",
        "collection_info": null
    },
    {
        "uuid": "f78981c3315ee1b4586f153877426dd2",
        "title": "方务德元夕不张灯留饮赏梅务观索赋古风",
        "author": "韩元吉",
        "content": "昨日风雨今日晴，绿水桥南春水生。\n使君元夕罢高宴，亭午邀客花间行。\n危亭直上花几许，水仙夹径梅纵横。\n不须沈水熏画戟，帘幕自有香风清。\n门前纷纷鸟鹄乱，隠几坐爱寒江明。\n忆昨淮南戎马动，岂谓景物还新正。\n遗民归公十万口，鼙鼓日日严刀兵。\n眼看指麾尽摩抚，闾里愁叹成欢声。\n酬功端合侍玉辇，安得坐啸江干城。\n景龙灯火公尚记，耆旧出语儿童惊。\n我来两月滥宾客，况有别驾能诗名。\n相从一笑说万事，重费美酒勤杯觥。\n东风摇荡入烟柳，歌管错杂催离情。\n诏书征拜那可后，为公前马遥相迎。",
        "dynasty": "宋",
        "collection_info": null
    },
    {
        "uuid": "54b6c384fff720df1aca6176aa8559d1",
        "title": "次韵少稷梅花",
        "author": "韩元吉",
        "content": "君不见江城梅花春欲动，剪冰仙人作花供。\n客来酒尽甘啜醨，常恨公田无秫种。\n雪晴梅蘂更可爱，百匝来看地犹冻。\n杖藜一笑答春风，岂必鸣鸾与歌凤。\n幽香要自己心清，冷艷不禁还目送。\n兴来往往得佳句，落纸挥毫字尤纵。\n却惊车阵有勍敌，旋结赵叟盟衡雍。\n孤芳未省须刻画，百卉应先厌嘲弄。\n我如蟋蟀鸣苦迟，君似骅骝骤难控。\n相如上林晚奏雅，灵均喜橘工记讽。\n不妨聊继广平公，东阁疏枝与君共。",
        "dynasty": "宋",
        "collection_info": null
    },
    {
        "uuid": "52b8d6c8abefa0c538a70bb25881c512",
        "title": "土人池中有新荷戴钱而出者少稷明远相率赋诗戏作长句",
        "author": "韩元吉",
        "content": "君不见紫髯将军射无敌，志目中眉犹动色。\n晚年惊见卖油翁，一綫穿钱曾不失。\n人言手熟会当尔，世事由来真一剧。\n纷纷刻楮技已穷，厌看人力须天工。\n湘妃抚掌汉女笑，为我试手冯夷宫。\n芙渠生叶不自展，胡为正在阿堵中。\n青铜翠羽光相映，莫遣游鱼动荷柄。\n芳心满眼谁得知，坐使诗人发嘲咏。\n我言羞涩囊久空，井中飞蚨那得逢。\n不如青鸭为衔去，剩买明月酬清风。",
        "dynasty": "宋",
        "collection_info": null
    },
    {
        "uuid": "8f8dd1a845ead5eb10022d9834ed29c8",
        "title": "观莲",
        "author": "韩元吉",
        "content": "广寒仙子衣作裳，夜从宓妃款英皇。\n朝游洛浦暮潇湘，红粧翠羽森成行。\n仙姿不作时世妆，或凝朝霞艳秋霜。\n临流顾影濯沧浪，游鱼属玉双鸳鸯。\n长庚北斗相低昂，笑中如花语如香。\n徘徊醉着清漏长，炯然开奁照湖光。\n湖风吹水洒面凉，明珠落佩千鸣珰。\n碧筩宛宛中可觞，为君行歌酌天浆。\n瑶池玉井遥相望，归舟浮空月茫茫。",
        "dynasty": "宋",
        "collection_info": null
    },
    {
        "uuid": "577d67a377d6cf6975003c116c8c05f3",
        "title": "同尹少稷赋岩桂",
        "author": "韩元吉",
        "content": "江南秋尽犹无菊，只有幽香满岩谷。\n纷纷千树散黄金，翠叶离披剪寒玉。\n繁枝疑从缺月堕，嫩叶不受微风触。\n芳枝冷淡谁与妍，雾雨阴晴自膏沐。\n不妨松竹共行伍，要使芝兰尽臣仆。\n小山有句嗟未尽，骚经已断谁能续。\n每至凋零足惆怅，尚喜炉熏驻余馥。\n为君扫地斗量归，犹胜胡椒夸百斛。",
        "dynasty": "宋",
        "collection_info": null
    },
    {
        "uuid": "515998c827a1df18d0655def1f5f1874",
        "title": "隆兴甲申岁闰月游焦山",
        "author": "韩元吉",
        "content": "荒村日晴雪犹积，繫缆焦公山下石。\n江翻断崖石破碎，瘗鹤千年有遗迹。\n瘦藤百级跻上方，浮玉南北江中央。\n樯竿如林出烟浦，酒船远与帆低昂。\n老鸱盘风舞江面，杀气淮南望中见。\n神龙只合水底眠，为洗干坤起雷电。\n观音岩前竹十寻，大士不死知此心。\n醉归更唤殷七七，剩种好花开鹤林。",
        "dynasty": "宋",
        "collection_info": null
    },
    {
        "uuid": "6e5765a34c72efd31203ba241ccdbdd7",
        "title": "南剑道中",
        "author": "韩元吉",
        "content": "唤渡春潭侧，堤弯踏晓晴。\n回舟动山影，映日见鱼行。\n墅远孤烟出，江深白鹭明。\n尘劳消底计，对此觉身轻。",
        "dynasty": "宋",
        "collection_info": null
    },
    {
        "uuid": "ebb40f749584dd96397f385213d2bc2b",
        "title": "步月",
        "author": "韩元吉",
        "content": "山静水逾响，我行清夜中。\n月华霜着地，云影浪摇空。\n有酒不惜醉，无人谁与同。\n嫦娥捣仙药，应厌广寒宫。",
        "dynasty": "宋",
        "collection_info": null
    },
    {
        "uuid": "a0b32545b72d59fdca536164db705289",
        "title": "端午日张园分题",
        "author": "韩元吉",
        "content": "辇路逢端午，今年始赐休。\n不知人世暑，还有水轩秋。\n花气晴熏坐，湖光晚逼舟。\n明朝又奔走，剩作片时留。",
        "dynasty": "宋",
        "collection_info": null
    },
    {
        "uuid": "c2d0033b5221d933a9377e69058c668f",
        "title": "秋日杂咏六首  其一",
        "author": "韩元吉",
        "content": "客少无尘语，官閒省吏文。\n醉眠千嶂日，危坐一窗云。\n酒户时通籍，诗坛渐策勋。\n平生不龟手，郢客浑挥斤。",
        "dynasty": "宋",
        "collection_info": null
    },
    {
        "uuid": "8482d19fa11cb76633a75df39e9242b6",
        "title": "秋日杂咏六首  其二",
        "author": "韩元吉",
        "content": "草草重阳节，黄花惜未开。\n故人犹有酒，行客且衔杯。\n日落蛩声苦，云低雁影来。\n南山足佳气，独立意徘徊。",
        "dynasty": "宋",
        "collection_info": null
    },
    {
        "uuid": "ab098acfc2c7de154e831dcc037f4c0d",
        "title": "秋日杂咏六首  其三",
        "author": "韩元吉",
        "content": "醉着山堂梦，初凉枕簟清。\n秋声迷夜雨，月色误天明。\n为客心长惯，思亲意未平。\n岁华容易晚，寂寞壮心惊。",
        "dynasty": "宋",
        "collection_info": null
    },
    {
        "uuid": "de15484946be369a7584ec44c52493b6",
        "title": "秋日杂咏六首  其四",
        "author": "韩元吉",
        "content": "古郡青山合，乘高眼倍宽。\n风惊梧叶阵，雨暗菊花团。\n凉色宜欹枕，秋光怯凭栏。\n向来疏懒意，景物暂相欢。",
        "dynasty": "宋",
        "collection_info": null
    },
    {
        "uuid": "31ac232e8d77964bc5542e9097e16af5",
        "title": "秋日杂咏六首  其五",
        "author": "韩元吉",
        "content": "怪底西风别，秋香一夜繁。\n攒金差可拟，揉蜡巧能抟。\n买地宜多种，移床且细看。\n江南篱菊晚，頼尔慰愁端。",
        "dynasty": "宋",
        "collection_info": null
    },
    {
        "uuid": "9e52b3796473dc520bdee304fd904ca6",
        "title": "秋日杂咏六首  其六",
        "author": "韩元吉",
        "content": "绝壁跨城楼，连天海气浮。\n长空去鸟尽，落日断云留。\n鼓角深秋壮，山河薄暮愁。\n劳生知底所，倚杖寄沧洲。",
        "dynasty": "宋",
        "collection_info": null
    },
    {
        "uuid": "fc36bc14601d181affa3ef1ba42754b7",
        "title": "听雨",
        "author": "韩元吉",
        "content": "昨夜灯花暗，今晨雨意深。\n残花惟有叶，新笋已成林。\n未办扶头饮，聊为拥鼻吟。\n兴阑幽梦断，檐际足清音。",
        "dynasty": "宋",
        "collection_info": null
    },
    {
        "uuid": "bbdccc2a78ad1e13b9d00c9e503e715d",
        "title": "丰乐楼",
        "author": "韩元吉",
        "content": "今岁西湖上，经行始此迴。\n轻烟认花柳，细雨识楼台。\n春半已多日，官閒能自来。\n情知欠樽酒，倚杖且徘徊。",
        "dynasty": "宋",
        "collection_info": null
    },
    {
        "uuid": "62c477ff0a451a93cedb20871a512d62",
        "title": "清明",
        "author": "韩元吉",
        "content": "老去惊时节，春来念物华。\n青烟百六日，同社两三家。\n醉着凌风舸，歌成满路花。\n沧江万里意，独立送残霞。",
        "dynasty": "宋",
        "collection_info": null
    },
    {
        "uuid": "5b5dc6906e2b8670b37c000d669db5a1",
        "title": "閒居遣兴",
        "author": "韩元吉",
        "content": "着雨柔桑暗，吹风小麦齐。\n江深涵日浄，野阔并云低。\n车马能相问，琴书故可携。\n村村花自好，不奈子规啼。",
        "dynasty": "宋",
        "collection_info": null
    },
    {
        "uuid": "d32a39cea84b773950e90737f39549b6",
        "title": "道中遇停郊祀诏书",
        "author": "韩元吉",
        "content": "丹诏西来急，沿淮次第知。\n应嗟飨帝日，却作视师期。\n士苦三年戍，人怀四郡悲。\n平戎可无策，帷幄定谁咨。",
        "dynasty": "宋",
        "collection_info": null
    },
    {
        "uuid": "3747290a6d55c380f10fb118c1bf03d1",
        "title": "建业书事",
        "author": "韩元吉",
        "content": "千载西州路，何人不此行。\n山横桃叶渡，江动石头城。\n天阙云端耸，秦淮雨后清。\n敢论风景异，举目笑平生。",
        "dynasty": "宋",
        "collection_info": null
    },
    {
        "uuid": "88bd73dccfaa8aa7125421dcd74046a2",
        "title": "过芙蓉对镜岭",
        "author": "韩元吉",
        "content": "世事日千变，劳生忧患多。\n谁知度炎热，正尔陟嵯峨。\n峰矗莲初绽，崖枯镜未磨。\n江东兹绝险，叹我两经过。",
        "dynasty": "宋",
        "collection_info": null
    },
    {
        "uuid": "dea4b5babfd4b259f6497da2ec491bb6",
        "title": "慈云岭",
        "author": "韩元吉",
        "content": "极目慈云路，看山立少时。\n湖光经雨阔，柳色泥烟垂。\n琢石观蹲兽，镌崖读断碑。\n西关知底险，抚掌笑儿嬉。",
        "dynasty": "宋",
        "collection_info": null
    },
    {
        "uuid": "cdbb7112fd75f4c632625c08414cb681",
        "title": "山行  其一",
        "author": "韩元吉",
        "content": "意适都忘远，行歌未觉劳。\n崎岖一径入，上下数峰高。\n嫩白怜新菊，轻红讶小桃。\n归来情兴动，风叶乱萧骚。",
        "dynasty": "宋",
        "collection_info": null
    },
    {
        "uuid": "99efb4f7373ef6384fe68929881928a2",
        "title": "山行  其二",
        "author": "韩元吉",
        "content": "秋尽暑犹剧，今朝凉意新。\n轻阴能障日，小雨不生尘。\n度壑时投策，看云一岸巾。\n邻僧问何往，茗果愧情亲。",
        "dynasty": "宋",
        "collection_info": null
    },
    {
        "uuid": "8ee3be662aed6924a30036bbc1cf6088",
        "title": "登玉京洞遇雨",
        "author": "韩元吉",
        "content": "俗物祇散意，市朝那復情。\n未能蓬岛去，且上玉京行。\n古洞深无底，幽泉细有声。\n山灵知我意，剩乞片时晴。",
        "dynasty": "宋",
        "collection_info": null
    },
    {
        "uuid": "39b2d1ea796f1ff186abab67d946ef71",
        "title": "雨中同邹德饭白云庵  其一",
        "author": "韩元吉",
        "content": "小雨不成雪，冻云犹没山。\n若无官事缚，聊傍野僧閒。\n浊酒间何阔，清游阻且艰。\n相看成冷淡，得句不空还。",
        "dynasty": "宋",
        "collection_info": null
    },
    {
        "uuid": "3dfea5e79bb68488b51b6fb34232b124",
        "title": "雨中同邹德饭白云庵  其二",
        "author": "韩元吉",
        "content": "懒惰已成癖，幽寻湖上台。\n应知千里近，动作半年来。\n一径草仍碧，两山梅未开。\n犹怜衝雨湿，路入乱云堆。",
        "dynasty": "宋",
        "collection_info": null
    },
    {
        "uuid": "ec622959852190e8a826fb3f5259a8de",
        "title": "龙华寺傅大士真身像",
        "author": "韩元吉",
        "content": "古寺郊丘侧，钟鱼晓未喧。\n双林有遗骨，瑞萼记名园。\n粒石嗟余饭，神槌想叩门。\n蚕桑犹有谒，鼓舞动山村。",
        "dynasty": "宋",
        "collection_info": null
    },
    {
        "uuid": "fa374f0f3610f9f3733c3e558ad13b19",
        "title": "青阳龙池山潮泉其应有时祷于泉上坐顷三应山中人以为未有也",
        "author": "韩元吉",
        "content": "八月钱塘岸，江潮昼殷雷。\n岂知惊浪涌，不转此峰来。\n古窦深无际，神渊秘莫开。\n山灵如爱我，三送雪成堆。",
        "dynasty": "宋",
        "collection_info": null
    },
    {
        "uuid": "14a0e87886d2776044f072f0a687a781",
        "title": "寄题尹少稷借竹轩",
        "author": "韩元吉",
        "content": "借屋復借竹，主人贫可知。\n清风时引酒，长日最须棋。\n墙缺秋声过，庭空月影随。\n遥怜对高节，幽独更题诗。",
        "dynasty": "宋",
        "collection_info": null
    },
    {
        "uuid": "98d9158d04548a83c5d06d9b229053fa",
        "title": "龚敦颐芥隠诗",
        "author": "韩元吉",
        "content": "万古须弥顶，尝于芥子看。\n怜君作书窟，唤客筑诗坛。\n默识眼界浄，忘忧心地宽。\n老来同此味，广厦任高寒。",
        "dynasty": "宋",
        "collection_info": null
    },
    {
        "uuid": "b5aa8009660a937b32bdd1aab78da863",
        "title": "僧仲俨芥室",
        "author": "韩元吉",
        "content": "设席纔方丈，谁将芥子看。\n须弥藏自稳，琥珀拾应难。\n脚底芒鞋破，颅边衲被寒。\n遥知八万座，一笑且团栾。",
        "dynasty": "宋",
        "collection_info": null
    },
    {
        "uuid": "c868a2de13cdf85469d77b8a834908ed",
        "title": "易安斋",
        "author": "韩元吉",
        "content": "紫陌犹千里，禅房自一家。\n翠深穿小径，红湿动迷花。\n络石寒梢乱，欹岩碧干斜。\n春江夜来雨，如为洗烟霞。",
        "dynasty": "宋",
        "collection_info": null
    },
    {
        "uuid": "97a7109e7db13427ca23625d1a720b0b",
        "title": "过松江寄务观五首  其一",
        "author": "韩元吉",
        "content": "四海习凿齿，云间陆士龙。\n酒狂须一石，文好自三冬。\n风水客愁远，烟花春事浓。\n还将枕流耳，来听景阳钟。",
        "dynasty": "宋",
        "collection_info": null
    },
    {
        "uuid": "1715c81938f8687de7f5aa40913530b6",
        "title": "过松江寄务观五首  其二",
        "author": "韩元吉",
        "content": "风浪白如屋，垂虹烟霭间。\n清心太湖水，满眼洞庭山。\n放鹤迎人舞，飞鸥伴我閒。\n是中有佳句，诗思未容悭。",
        "dynasty": "宋",
        "collection_info": null
    },
    {
        "uuid": "5465dbc58801d634ffd66a2266fdd249",
        "title": "过松江寄务观五首  其三",
        "author": "韩元吉",
        "content": "一别未十日，举头杨柳黄。\n蜂来知酒美，梅度觉船香。\n岸帻春容好，翻书昼景长。\n无人共谈麈，自酌引壶觞。",
        "dynasty": "宋",
        "collection_info": null
    },
    {
        "uuid": "5d6010a91f8013341913cfc0dbf75adb",
        "title": "过松江寄务观五首  其四",
        "author": "韩元吉",
        "content": "湖岸见亭馆，谁家长锁门。\n主人宁好事，渌水但名园。\n借我安茅屋，容君共酒樽。\n风波正奔走，独立望江村。",
        "dynasty": "宋",
        "collection_info": null
    },
    {
        "uuid": "7f14675c77e9d21072996335db14eafd",
        "title": "过松江寄务观五首  其五",
        "author": "韩元吉",
        "content": "并舍尽垂柳，出檐多好花。\n独寻江岸路，静爱野人家。\n水暖分鱼子，沙晴蹙荻芽。\n放歌吾亦醉，渔户即生涯。",
        "dynasty": "宋",
        "collection_info": null
    },
    {
        "uuid": "f1ead3de55c4bd0746a772ebfaad1cb3",
        "title": "寄赵德庄二首  其一",
        "author": "韩元吉",
        "content": "报陟西枢掾，遥怜势未行。\n葬亲尝有请，去国岂无名。\n松菊关心在，江山到眼青。\n琵琶洲畔宅，归计几时成。",
        "dynasty": "宋",
        "collection_info": null
    },
    {
        "uuid": "8ede6389809abde61043235bfc3689bb",
        "title": "寄赵德庄二首  其二",
        "author": "韩元吉",
        "content": "早辱交情厚，年来事辄同。\n自知荣宦拙，甘为好诗穷。\n鳬雁且依水，马牛还信风。\n故应怀李白，但欲老江东。",
        "dynasty": "宋",
        "collection_info": null
    },
    {
        "uuid": "52c6c16994a690e4c2e25cfe3e9ccd0c",
        "title": "送子云五首  其一",
        "author": "韩元吉",
        "content": "四海双兄弟，南来几别离。\n未成春草梦，先动白云思。\n涕泪三年隔，风尘数月期。\n生涯奔走裏，卜筑定何时。",
        "dynasty": "宋",
        "collection_info": null
    },
    {
        "uuid": "a5c1c3bf6912348c6c29edd4f1597b19",
        "title": "送子云五首  其二",
        "author": "韩元吉",
        "content": "薄宦何堪远，兄今奉板舆。\n猫头供美笋，玉板荐嘉鱼。\n川陆徐行李，暄寒慎起居。\n会因回雁足，时一问何如。",
        "dynasty": "宋",
        "collection_info": null
    },
    {
        "uuid": "9640c49d6c36dac673b2307ccaea645d",
        "title": "送子云五首  其三",
        "author": "韩元吉",
        "content": "楚国富山水，衡湘千里余。\n人皆思太傅，我独念三闾。\n贫贱真劳矣，功名果命欤。\n官閒道林寺，洗眼卧看书。",
        "dynasty": "宋",
        "collection_info": null
    },
    {
        "uuid": "4b2e9861368760a0d61fcb0a70d6e8ee",
        "title": "送子云五首  其四",
        "author": "韩元吉",
        "content": "别意能凄楚，骊驹且缓听。\n百年三过一，万事醉还醒。\n策马身犹健，看山眼倍青。\n东风有底憾，吹柳暗长亭。",
        "dynasty": "宋",
        "collection_info": null
    },
    {
        "uuid": "95ce73721bc77bad5e4e20603b0229a2",
        "title": "送子云五首  其五",
        "author": "韩元吉",
        "content": "水阔湖南道，春深可当游。\n鸟声喧绿树，花影趁行舟。\n短袖那容舞，良畴不易谋。\n有亲垂白髮，敛板未应羞。",
        "dynasty": "宋",
        "collection_info": null
    },
    {
        "uuid": "4e296c6798ab3438f70d8d8cd3bbb97b",
        "title": "送漳赴分宁尉",
        "author": "韩元吉",
        "content": "挟筴度春水，絮飞花易阑。\n吾衰聊玩世，子壮且勤官。\n雨后半篙绿，风生孤棹寒。\n慇懃酌双井，为试茗芽看。",
        "dynasty": "宋",
        "collection_info": null
    },
    {
        "uuid": "23f1b10eea9e8418523a53c81caccd2a",
        "title": "送温伯玉二首  其一",
        "author": "韩元吉",
        "content": "楚尾还重九，荒园菊半花。\n因君向姑孰，使我坠乌纱。\n更度千秋岭，休寻万里沙。\n壮年豪气在，途路莫兴嗟。",
        "dynasty": "宋",
        "collection_info": null
    },
    {
        "uuid": "9afa907340c5f798ae834eadf100f75c",
        "title": "送温伯玉二首  其二",
        "author": "韩元吉",
        "content": "牛渚青山路，衰迟旧往来。\n西风动黄叶，朔雪记寒梅。\n戍鼓边城近，楼船猛士催。\n然犀不用照，拔剑忆澹台。",
        "dynasty": "宋",
        "collection_info": null
    },
    {
        "uuid": "2a2ab29edc6de0bc41ab3d97ac85da3c",
        "title": "送张仲良二首  其一",
        "author": "韩元吉",
        "content": "客裏亲朋别，诗成倍黯然。\n春风动花柳，归路绕云烟。\n共绝过门盗，俱无使鬼钱。\n生涯知底许，消息幸频传。",
        "dynasty": "宋",
        "collection_info": null
    },
    {
        "uuid": "4e6a8ab81b99fb62c3dc1400e8e2bcc1",
        "title": "送张仲良二首  其二",
        "author": "韩元吉",
        "content": "气概青云上，声华碧海边。\n交游俱得誉，伯仲总能贤。\n幕府宁淹薄，诸公肯荐延。\n功名第迟速，强饭且加鞭。",
        "dynasty": "宋",
        "collection_info": null
    },
    {
        "uuid": "7327827f774565a901f2e910a05c9a78",
        "title": "送梁士衡归余杭  其一",
        "author": "韩元吉",
        "content": "一水分他县，音书近可传。\n飘零俱北客，憔悴各中年。\n破屋春风裏，扁舟夜雪前。\n故人逢短簿，为话意茫然。",
        "dynasty": "宋",
        "collection_info": null
    },
    {
        "uuid": "4004361c7f9b0e6d6ea33795eb32892a",
        "title": "送梁士衡归余杭  其二",
        "author": "韩元吉",
        "content": "古寺荒山曲，相过日自宜。\n插花狂堕帻，折屐醉争棋。\n世事关情懒，风光逐意移。\n岁寒冰断港，君去復何之。",
        "dynasty": "宋",
        "collection_info": null
    },
    {
        "uuid": "6da873bab027ea644c13d59ccdbc9a12",
        "title": "送谅弟丞邵阳",
        "author": "韩元吉",
        "content": "春水生南涧，吾衰久索居。\n三年还作别，数字且频书。\n文史差无负，田园慨未余。\n常存爱民意，门户有权舆。",
        "dynasty": "宋",
        "collection_info": null
    },
    {
        "uuid": "54c0fdd79b15ec930511c065ec1a6cf2",
        "title": "送中甫兄之淮南  其一",
        "author": "韩元吉",
        "content": "忆昔湖阴道，边声日夜闻。\n远峰明积雪，迭鼓堕层云。\n未叹河山异，常忧玉石焚。\n三年真一梦，相见且论文。",
        "dynasty": "宋",
        "collection_info": null
    },
    {
        "uuid": "d7882d7eef5448616f6dc074491e1378",
        "title": "送中甫兄之淮南  其二",
        "author": "韩元吉",
        "content": "老惜亲朋别，贫知客寓愁。\n青灯耿遥夜，浊酒对穷秋。\n寒日催征骑，新霜倚县楼。\n因君问淝水，莫渡北来舟。",
        "dynasty": "宋",
        "collection_info": null
    },
    {
        "uuid": "d6214a970e3f7360e14795b5c22f5449",
        "title": "淲赴贵池簿",
        "author": "韩元吉",
        "content": "四十纔生子，今年亦效官。\n国恩期共报，世路觉尤难。\n簿领犹应暇，诗书且细观。\n传家门户立，即此慰衰残。",
        "dynasty": "宋",
        "collection_info": null
    },
    {
        "uuid": "2f070327451827ec3b1b5126df092869",
        "title": "次韵子云春日见怀二首  其一",
        "author": "韩元吉",
        "content": "每惜春光去，生憎鶗鴂鸣。\n倦游心易赏，多病戍仍更。\n风雨山花过，池塘野水生。\n买牛归问舍，此计会应成。",
        "dynasty": "宋",
        "collection_info": null
    },
    {
        "uuid": "0d2c916afc70e3e5cfe5d9ec3cf2772a",
        "title": "次韵子云春日见怀二首  其二",
        "author": "韩元吉",
        "content": "山寺鶑花裏，悬知载酒行。\n青春随梦断，白髮伴愁生。\n烂醉真吾事，忘机岂世情。\n书来得佳句，双眼暂增明。",
        "dynasty": "宋",
        "collection_info": null
    },
    {
        "uuid": "b94dcda62db1b9b9a4aebd16ddc1dc42",
        "title": "次韵张晋彦书事",
        "author": "韩元吉",
        "content": "颉利何时缚，康居久未灰。\n天威如自震，敌势不难摧。\n日月丹心在，风尘白眼开。\n受降城旋筑，且缓羽书来。",
        "dynasty": "宋",
        "collection_info": null
    },
    {
        "uuid": "8b5c87f54217165ff4295ac9debb1e18",
        "title": "次韵任信儒见过",
        "author": "韩元吉",
        "content": "斗雀嗟穷巷，鸣驺枉故人。\n尘埃生破甑，风雨垫乌巾。\n别久情逾厚，诗来语更新。\n囊空得珠玉，此段不全贫。",
        "dynasty": "宋",
        "collection_info": null
    },
    {
        "uuid": "667dc856f652dbad8440c51c8f418193",
        "title": "次韵赵任卿至北苑二首  其一",
        "author": "韩元吉",
        "content": "行乐须春事，微官日自忙。\n轻云弄天色，细雨出风光。\n筠甲连山破，林髯夹道苍。\n拟寻花岛去，更待茗芽香。",
        "dynasty": "宋",
        "collection_info": null
    },
    {
        "uuid": "487930dd225a41f0b56001e2e49f170f",
        "title": "次韵赵任卿至北苑二首  其二",
        "author": "韩元吉",
        "content": "好雨惊连夜，疏钟喜报晨。\n池心春涨绿，花面晓粧匀。\n野渡经年别，官茶几焙新。\n风光为传语，何事曲江滨。",
        "dynasty": "宋",
        "collection_info": null
    },
    {
        "uuid": "3a02be650adf2e4cf09f530b9a01fdbb",
        "title": "次韵鲁如晖雪晴",
        "author": "韩元吉",
        "content": "腊近千门雪，风高一夜晴。\n醉余和被拥，梦破觉窗明。\n鼙鼓三年戍，关河万里情。\n应怜铁甲冷，烽火未须惊。",
        "dynasty": "宋",
        "collection_info": null
    },
    {
        "uuid": "57691d48f61920f3bf3086a9928dc0fd",
        "title": "次韵金元鼎新年七十  其一",
        "author": "韩元吉",
        "content": "七十古稀有，君今还倦游。\n危机直虎口，薄利祇蝇头。\n黄髮宜登用，清时忍退休。\n遥知江上宅，聊近水边鸥。",
        "dynasty": "宋",
        "collection_info": null
    },
    {
        "uuid": "f404168330dc8ebeedf956dc96889773",
        "title": "次韵金元鼎新年七十  其二",
        "author": "韩元吉",
        "content": "论文倾满座，嗜酒见天真。\n旧惬李君驭，今怀王翰邻。\n欢情知老大，诗话倍清新。\n莫作悬车念，滔滔且问津。",
        "dynasty": "宋",
        "collection_info": null
    },
    {
        "uuid": "e29abfce91e5cbe9674e8796c74635e6",
        "title": "叶少保挽词六首  其一",
        "author": "韩元吉",
        "content": "奥学余家法，宏材迈古风。\n剸烦樽俎上，御侮笑谈中。\n勋业中兴殿，规模大驾宫。\n哀闻父老泣，遗爱六州同。",
        "dynasty": "宋",
        "collection_info": null
    },
    {
        "uuid": "1dc2b002edb841156e47e6f8db1eb901",
        "title": "叶少保挽词六首  其二",
        "author": "韩元吉",
        "content": "望实诸公右，文章百代师。\n匡时存诏令，谋国见丞疑。\n易识悲麟意，难追吐凤辞。\n门生满天下，谁继蔡邕碑。",
        "dynasty": "宋",
        "collection_info": null
    },
    {
        "uuid": "6fbbba0d78ab0404d6f4d738a1cb7663",
        "title": "叶少保挽词六首  其三",
        "author": "韩元吉",
        "content": "宦达平生早，高年及引归。\n安车荣绛节，黄髮遽衰衣。\n未致生刍奠，俄惊薤露晞。\n孝心天地恻，相望两灵帏。",
        "dynasty": "宋",
        "collection_info": null
    },
    {
        "uuid": "9b4a2fec6b5ba855c790ef9bab5d7797",
        "title": "叶少保挽词六首  其四",
        "author": "韩元吉",
        "content": "精舍湖山外，天开万石林。\n五车娱晚岁，一壑遂初心。\n激水穿岩窦，栽花绕涧阴。\n佳名端不朽，挥泪记登临。",
        "dynasty": "宋",
        "collection_info": null
    },
    {
        "uuid": "b4bc54665b0a84407044cbc8c21dee87",
        "title": "叶少保挽词六首  其五",
        "author": "韩元吉",
        "content": "翰墨通家旧，吁嗟大父时。\n追随千里驾，酬唱百篇诗。\n小器惭非远，孤童误见奇。\n慇懃授简意，敢负昔年期。",
        "dynasty": "宋",
        "collection_info": null
    },
    {
        "uuid": "4f4b7bf0d0760021cafd5ce2d590bf33",
        "title": "叶少保挽词六首  其六",
        "author": "韩元吉",
        "content": "忆罢仪曹试，登门语更亲。\n故怀如昨日，一醉赏余春。\n佳句犹霑墨，遗编竟掩尘。\n烟云变朝暮，感慨独伤神。",
        "dynasty": "宋",
        "collection_info": null
    },
    {
        "uuid": "9d74079de75205852e974a3c81db8927",
        "title": "故资政殿大学士枢密洪公挽词二首  其一",
        "author": "韩元吉",
        "content": "世学推东楚，文名冠异科。\n弟兄联玉笋，父子擅金坡。\n筹幄渊谋在，陪京惠爱多。\n无因奠鸡酒，清泪洒江波。",
        "dynasty": "宋",
        "collection_info": null
    },
    {
        "uuid": "fdfe7530f07798967af2bed7f288e52f",
        "title": "故资政殿大学士枢密洪公挽词二首  其二",
        "author": "韩元吉",
        "content": "甲第湖山美，人知小隠名。\n天方开乐土，地忽起佳城。\n秘殿疏殊渥，珍台锡异荣。\n勋劳纔右府，曾未陟魁衡。",
        "dynasty": "宋",
        "collection_info": null
    },
    {
        "uuid": "4e73075f3f430ed0aebb01412c48ca56",
        "title": "故赠太师丞相文恭陈公挽词三首  其一",
        "author": "韩元吉",
        "content": "拱揖消狂寇，从容奉两宫。\n临危几谢傅，忍事实娄公。\n陶冶无偏党，经纶尽朴忠。\n再来金鼎地，高卧亦成功。",
        "dynasty": "宋",
        "collection_info": null
    },
    {
        "uuid": "172a03d0c65ea788238eac3c06871827",
        "title": "故赠太师丞相文恭陈公挽词三首  其二",
        "author": "韩元吉",
        "content": "扶疾祗严诏，邦基整屡危。\n紫宸朝奏事，黄阁暮兴悲。\n德望仪千载，恩荣冠一时。\n石龟山下路，谁为记丰碑。",
        "dynasty": "宋",
        "collection_info": null
    },
    {
        "uuid": "ac6ce9047541e4274d9d6323ffeb1ef1",
        "title": "故赠太师丞相文恭陈公挽词三首  其三",
        "author": "韩元吉",
        "content": "凛凛循良吏，休休一介臣。\n投艰推宇量，御侮頼精神。\n给侍恩虽渥，怀归志莫伸。\n平泉开甲第，花木未经春。",
        "dynasty": "宋",
        "collection_info": null
    },
    {
        "uuid": "2057aba79fb63ac505e3c448b46c495b",
        "title": "故太师和王挽诗三首  其一",
        "author": "韩元吉",
        "content": "宿卫登环尹，荣恩四十春。\n威名传瀚海，功烈上麒麟。\n却敌凝山岳，临机妙鬼神。\n中兴奉朝请，劳旧总无人。",
        "dynasty": "宋",
        "collection_info": null
    },
    {
        "uuid": "839e85daef2c02014b8c78de81b00c1b",
        "title": "故太师和王挽诗三首  其二",
        "author": "韩元吉",
        "content": "淮右偏师出，江津督府开。\n橐皋贼阵蹙，瓜步敌锋摧。\n宝剑畴能举，神旗怅莫回。\n悲风苕水路，千载有余哀。",
        "dynasty": "宋",
        "collection_info": null
    },
    {
        "uuid": "57b2581651236c4ff5b52957bb994653",
        "title": "故太师和王挽诗三首  其三",
        "author": "韩元吉",
        "content": "甲第神京冠，王封异姓优。\n风云开杰阁，水月转芳洲。\n种玉阶庭盛，挥金族绪周。\n诸郎自持橐，衮衮尚公侯。",
        "dynasty": "宋",
        "collection_info": null
    },
    {
        "uuid": "307b50e0033f0e32e901eb3483f48133",
        "title": "致政龙图给事吴公挽词二首  其一",
        "author": "韩元吉",
        "content": "风采仪三院，循良着六州。\n誉高青琐闼，名动紫云楼。\n经世余闳议，兴邦閟远猷。\n君王问黄髮，柱石可能留。",
        "dynasty": "宋",
        "collection_info": null
    },
    {
        "uuid": "9f8b2e1a57620bfc2b9d41a7e83ea533",
        "title": "致政龙图给事吴公挽词二首  其二",
        "author": "韩元吉",
        "content": "勇退湖山地，心期白傅论。\n仙风占苍岭，乐土并桃源。\n壮节传交旧，儒科付子孙。\n修龄纔八十，殄瘁只声吞。",
        "dynasty": "宋",
        "collection_info": null
    },
    {
        "uuid": "09e835c830d33e78cba7738663b52e4b",
        "title": "致政龙图给事徐公挽词二首  其一",
        "author": "韩元吉",
        "content": "磊落南州士，家声二百年。\n失身几利吻，得路已华颠。\n青琐元虚位，黄扉久伫贤。\n九原宁可作，东望益潸然。",
        "dynasty": "宋",
        "collection_info": null
    },
    {
        "uuid": "31ae5739e992ac150b90a5b8fe840f48",
        "title": "致政龙图给事徐公挽词二首  其二",
        "author": "韩元吉",
        "content": "今代询黄髮，临雍缺盛仪。\n久从曾釜乐，俄重鲤庭悲。\n德履嗟如在，功名误见期。\n平生拄颐剑，聊挂墓门枝。",
        "dynasty": "宋",
        "collection_info": null
    },
    {
        "uuid": "993bb6e3864a6d6f2e7e90508f302a4e",
        "title": "叶梦锡丞相挽词二首  其一",
        "author": "韩元吉",
        "content": "制邑腾嘉誉，升平遂一州。\n雍容持从橐，慷慨动宸旒。\n相业看调鼎，兵机久运筹。\n勋庸元未究，湖海泪空流。",
        "dynasty": "宋",
        "collection_info": null
    },
    {
        "uuid": "ea340c1f97136ab904eed640eba925f3",
        "title": "叶梦锡丞相挽词二首  其二",
        "author": "韩元吉",
        "content": "味道苏仙井，言归鬓尚青。\n仅周新甲子，还仰旧仪刑。\n秘殿欣疏宠，华钟待勒铭。\n追随樽酒地，愁绝最高亭。",
        "dynasty": "宋",
        "collection_info": null
    },
    {
        "uuid": "17432acf096a128cf90a3ff72b4cd234",
        "title": "挽任谏议词二首  其一",
        "author": "韩元吉",
        "content": "身致高门重，心无闇室欺。\n臧孙宜有后，伯道乃无儿。\n千载君如此，流年疾若斯。\n宁无百人赎，遂作九原悲。",
        "dynasty": "宋",
        "collection_info": null
    },
    {
        "uuid": "178a0841408be77149d1fbf78d06735e",
        "title": "挽任谏议词二首  其二",
        "author": "韩元吉",
        "content": "凛凛诤臣节，恂恂循吏名。\n世嗟阳谏议，人忆谢宣城。\n优诏纔三接，嘉言未一行。\n清霜数行泪，岂为故人倾。",
        "dynasty": "宋",
        "collection_info": null
    },
    {
        "uuid": "37ce1136af4980750fe1133c0ea4541c",
        "title": "故端明尚书汪公挽词二首  其一",
        "author": "韩元吉",
        "content": "未冠登华选，高文动汉廷。\n持身严榘席，虑世炳丹青。\n庶府咨沿革，诸儒见典型。\n空嗟廊庙略，不上鼎彝铭。",
        "dynasty": "宋",
        "collection_info": null
    },
    {
        "uuid": "5409d421349222769080e5fca039ed14",
        "title": "故端明尚书汪公挽词二首  其二",
        "author": "韩元吉",
        "content": "献纳高门地，君王识履声。\n闽山歌惠政，蜀道憺威名。\n逝矣嗟天命，谁欤总国成。\n弟兄无六十，殄瘁亦堪惊。",
        "dynasty": "宋",
        "collection_info": null
    },
    {
        "uuid": "5317686a1807c47ccea6d284f79f8faf",
        "title": "致政许侍郎挽词二首  其一",
        "author": "韩元吉",
        "content": "海内循良政，高名实吏师。\n铜符尝五换，玉节更三持。\n慷慨平戎策，雍容圣德诗。\n甘泉仅持橐，功不负明时。",
        "dynasty": "宋",
        "collection_info": null
    },
    {
        "uuid": "246c4b5adde80c0f22cab6b8bb1b4829",
        "title": "致政许侍郎挽词二首  其二",
        "author": "韩元吉",
        "content": "蜀道烦司马，宣城屈谢公。\n风行万里外，身老十年中。\n厚德今畴继，深知昔误蒙。\n佳城閟千载，鸡酒恨何穷。",
        "dynasty": "宋",
        "collection_info": null
    },
    {
        "uuid": "e5ca298bfdff744846100cb4007f1ffd",
        "title": "故宫使待制侍郎陈公挽词二首  其一",
        "author": "韩元吉",
        "content": "政誉京江口，威名岘首山。\n折衝章贡外，制胜汉淮间。\n零落金闺彦，凄凉玉笋班。\n文章与功业，未老竟长閒。",
        "dynasty": "宋",
        "collection_info": null
    },
    {
        "uuid": "5d29b538fd516598e8006dd4ba0c86eb",
        "title": "故宫使待制侍郎陈公挽词二首  其二",
        "author": "韩元吉",
        "content": "结绶同郎省，幽居愿卜邻。\n撄宁良自适，坎壈遂无伸。\n壮志嗟犹在，交情晚更亲。\n秋风敬亭路，西望一霑巾。",
        "dynasty": "宋",
        "collection_info": null
    },
    {
        "uuid": "ff8957ced15e72c60bc7dbaad0c35abb",
        "title": "故宫使参政观文钱公挽词二首  其一",
        "author": "韩元吉",
        "content": "忠孝全家法，清修极道腴。\n雍容调庶政，谈笑靖边隅。\n许国心犹壮，安时貌不枯。\n修龄纔七十，谁为隔黄垆。",
        "dynasty": "宋",
        "collection_info": null
    },
    {
        "uuid": "6ffa15571171e82466d126cb0f3320d0",
        "title": "故宫使参政观文钱公挽词二首  其二",
        "author": "韩元吉",
        "content": "甲第依香火，栖心不离禅。\n颐神虽绿野，纪绩自凌烟。\n荣观丹丘外，真游弱水边。\n佳城近刘阮，觉路有飞仙。",
        "dynasty": "宋",
        "collection_info": null
    },
    {
        "uuid": "6d2c8b00ef1c6254ea38d5c6eea60b4f",
        "title": "故致政参政大资张公挽词三首  其一",
        "author": "韩元吉",
        "content": "海内推耆德，朝端蔼直声。\n金辉余烈火，玉价自连城。\n正色消羣枉，高风耸后生。\n君王问黄髮，犹仅陟台衡。",
        "dynasty": "宋",
        "collection_info": null
    },
    {
        "uuid": "31543ad345bdbaa4ad11918832f6af24",
        "title": "故致政参政大资张公挽词三首  其二",
        "author": "韩元吉",
        "content": "益部烦分陕，金陵起御戎。\n逢时身已病，忧国志弥忠。\n廊庙吁谟外，丘园梦寐中。\n弹冠与归老，盛节有初终。",
        "dynasty": "宋",
        "collection_info": null
    },
    {
        "uuid": "9e81f6198991fa0b6994145510cfdb49",
        "title": "故致政参政大资张公挽词三首  其三",
        "author": "韩元吉",
        "content": "忆荷公车荐，多惭识面求。\n惊心异生死，倒指十春秋。\n国士怀青眼，门生慨白头。\n束刍催老泪，东与大江流。",
        "dynasty": "宋",
        "collection_info": null
    },
    {
        "uuid": "e8107c76dd43715e6ec6611129abc797",
        "title": "挽曾伯充大夫词二首  其一",
        "author": "韩元吉",
        "content": "作吏余家法，临民有古风。\n政推平易外，人在典型中。\n道拟庄生合，年几卫武同。\n清时记耆旧，挥泪楚江东。",
        "dynasty": "宋",
        "collection_info": null
    },
    {
        "uuid": "0c4270305aef5525a43149f2a1c33b2f",
        "title": "挽曾伯充大夫词二首  其二",
        "author": "韩元吉",
        "content": "宦达虽无意，安荣自一门。\n剖符看令子，曳绶及诸孙。\n盛德清难继，高风俗为敦。\n葬车骈百两，归卧九华根。",
        "dynasty": "宋",
        "collection_info": null
    },
    {
        "uuid": "34a091d621a9fab36894170e6592e366",
        "title": "方务德侍郎挽词二首  其一",
        "author": "韩元吉",
        "content": "壮岁分符节，飞腾四十春。\n吁嗟循吏传，无復老成人。\n三辅勤劳旧，西清宠数新。\n青山问何许，犹与谢公邻。",
        "dynasty": "宋",
        "collection_info": null
    },
    {
        "uuid": "743b9dff6df42992ad215d3c30bbda31",
        "title": "方务德侍郎挽词二首  其二",
        "author": "韩元吉",
        "content": "上圣询黄髮，清时慨莫留。\n居中二千石，典外十三州。\n禁闼多闳议，筹帏裕远猷。\n交亲半天下，注海泪空流。",
        "dynasty": "宋",
        "collection_info": null
    },
    {
        "uuid": "79e1a8171b6bae18abba3044bd9b0ea3",
        "title": "周元特詹事挽词二首  其一",
        "author": "韩元吉",
        "content": "道学尊闾里，衣冠见伟人。\n鷄羣真野鹤，麕角目祥麟。\n谠论追前辈，清时识诤臣。\n他年激贪懦，风动霅溪滨。",
        "dynasty": "宋",
        "collection_info": null
    },
    {
        "uuid": "419137026e7103f29666bdcee22b63ee",
        "title": "周元特詹事挽词二首  其二",
        "author": "韩元吉",
        "content": "黄髮趋严诏，青宫启太微。\n园公方入侍，疏傅已言归。\n奏牍三千在，流年七十稀。\n无从奠鷄酒，老疾只沾衣。",
        "dynasty": "宋",
        "collection_info": null
    },
    {
        "uuid": "66f3aaf630b521a63b813e1d9da35e91",
        "title": "挽徐敦济郎中词二首  其一",
        "author": "韩元吉",
        "content": "南渡推人物，彝常有世家。\n州麾三上最，使节五分华。\n通籍恩初渥，登车病已加。\n甘泉垂入侍，华屋漫兴嗟。",
        "dynasty": "宋",
        "collection_info": null
    },
    {
        "uuid": "4efb7807bc6eaba41ad51c4aa23a7c4a",
        "title": "挽徐敦济郎中词二首  其二",
        "author": "韩元吉",
        "content": "强学三冬足，高谈四座倾。\n书成唐北海，文似汉西京。\n筹幄尝裨画，星曹仅挂名。\n生刍纔一束，聊寄泪纵横。",
        "dynasty": "宋",
        "collection_info": null
    },
    {
        "uuid": "079e321cea32927aa65213d548391c4d",
        "title": "挽傅安道郎中词二首  其一",
        "author": "韩元吉",
        "content": "节槩存先烈，文才蔼儁声。\n弟兄联膴仕，父子擅英名。\n密勿栖郎省，光华拥使旌。\n甘泉虚从橐，曾未席恩荣。",
        "dynasty": "宋",
        "collection_info": null
    },
    {
        "uuid": "f4bf2a76a773403f7f8d12326e9fb6a3",
        "title": "挽傅安道郎中词二首  其二",
        "author": "韩元吉",
        "content": "蚤负凌云气，长怀流水音。\n词场俱白首，世路只丹心。\n妙语空成诵，懽盟讵可寻。\n泉山几千里，涕泪俱霑襟。",
        "dynasty": "宋",
        "collection_info": null
    },
    {
        "uuid": "e8288b21e03e21eea11cdcce7651fd57",
        "title": "范泉州挽词二首  其一",
        "author": "韩元吉",
        "content": "淡墨标名早，飞腾仅石渠。\n学传外家藴，论合古人余。\n议本枫宸疏，评和相第书。\n忠言与危行，青史未应虚。",
        "dynasty": "宋",
        "collection_info": null
    },
    {
        "uuid": "3ea2d441bde337f69c43b3be99ade576",
        "title": "范泉州挽词二首  其二",
        "author": "韩元吉",
        "content": "玉节江南道，铜符海上州。\n登车人自化，截镫士争留。\n不作田园计，长怀世事忧。\n秋风闭黄壤，谁为子孙谋。",
        "dynasty": "宋",
        "collection_info": null
    },
    {
        "uuid": "38e597e9c024a641ab13f06990007b2c",
        "title": "挽张元干国录词二首  其一",
        "author": "韩元吉",
        "content": "左学驰声旧，中朝得录初。\n宏材知底用，壮志亦成虚。\n归旐三千远，亲年八十余。\n苍天谁与问，行路亦欷歔。",
        "dynasty": "宋",
        "collection_info": null
    },
    {
        "uuid": "0cb7224e7903e1ff7fcef386f1b1f310",
        "title": "挽张元干国录词二首  其二",
        "author": "韩元吉",
        "content": "一第固已晚，九迁人共期。\n功名虽有命，寿考独无时。\n门士韬珪璧，诸郎袭礼诗。\n他年振儒学，犹慰九原悲。",
        "dynasty": "宋",
        "collection_info": null
    },
    {
        "uuid": "6811e8ea49fe7a1278be3249e05f343f",
        "title": "尹少稷挽词二首  其一",
        "author": "韩元吉",
        "content": "蚤擅奇童誉，中蜚处士声。\n谈锋粲开阖，笔力妙纵横。\n主圣由言悟，官清以谏名。\n故交零落尽，老泪与河倾。",
        "dynasty": "宋",
        "collection_info": null
    },
    {
        "uuid": "69bbc5b6bd528b4f3cb39a0b2a7c1837",
        "title": "尹少稷挽词二首  其二",
        "author": "韩元吉",
        "content": "今代贤良策，中兴未一陈。\n文章如汉士，家世亦齐人。\n遇合嗟云晚，忠嘉慨莫伸。\n朔风吹墓草，毁誉付千春。",
        "dynasty": "宋",
        "collection_info": null
    },
    {
        "uuid": "608f3ed12331cb196a308c3e4fb4273d",
        "title": "毛平仲挽词二首  其一",
        "author": "韩元吉",
        "content": "奥学穷千古，奇文擅两都。\n功名一杯酒，身世五车书。\n未奏扬雄赋，长怀仲举舆。\n溪塘岩下水，岂羡石为渠。",
        "dynasty": "宋",
        "collection_info": null
    },
    {
        "uuid": "aa1c20b33a024ce020c2d6162fb069d3",
        "title": "毛平仲挽词二首  其二",
        "author": "韩元吉",
        "content": "蚤岁闻嘉誉，论交鬓已丝。\n长言虽面隔，千里但心期。\n故垒生刍奠，尘编幼妇辞。\n倚天长剑在，欲挂漫兴悲。",
        "dynasty": "宋",
        "collection_info": null
    },
    {
        "uuid": "0d6fb83a1b3b234b633719ba5d8ae793",
        "title": "宋传道挽词二首  其一",
        "author": "韩元吉",
        "content": "德履无遗恨，絃歌有去思。\n养亲三釜乐，作郡十年迟。\n壮志沈黄壤，英游闭赤墀。\n丰碑颂遗爱，谁为继罗池。",
        "dynasty": "宋",
        "collection_info": null
    },
    {
        "uuid": "07688ac0302259988375674798781c13",
        "title": "宋传道挽词二首  其二",
        "author": "韩元吉",
        "content": "留落东州彦，相期幸卜邻。\n筒诗余唱永，樽酒记情亲。\n旧国归无日，诸乡见有人。\n佳城千载恨，雪涕楚江滨。",
        "dynasty": "宋",
        "collection_info": null
    },
    {
        "uuid": "667a2882f216e4ddaf0769de3123e752",
        "title": "故秦国太夫人邓氏挽词",
        "author": "韩元吉",
        "content": "诸父联丞弼，元夫总化钧。\n光华人莫并，恭俭古无伦。\n沐国三茅土，仪家五凤麟。\n涂车闾里恸，矧此故园亲。",
        "dynasty": "宋",
        "collection_info": null
    },
    {
        "uuid": "6624b623bb7e724dd2698107db1d8bd2",
        "title": "信国太夫人慕容氏挽词",
        "author": "韩元吉",
        "content": "望族尚书旧，宜家蔼缙绅。\n无人知善教，有子冠鸿钧。\n箕箒惟安礼，诗书不待邻。\n鸱堂万钟养，风木倍悲辛。",
        "dynasty": "宋",
        "collection_info": null
    },
    {
        "uuid": "e72e30de1786e761d5b6929f8177859c",
        "title": "鹿鸣宴",
        "author": "韩元吉",
        "content": "金殿春风策隽贤，上林弧矢更争先。\n不辞老懦聊推毂，要见飞腾总着鞭。\n勋业肇端登凤沼，词章接武侍甘泉。\n明年贡籍还增倍，定作东州盛事传。",
        "dynasty": "宋",
        "collection_info": null
    },
    {
        "uuid": "26443d7e1501a2c0f398fc32b64902e2",
        "title": "立春感怀",
        "author": "韩元吉",
        "content": "南北驱驰老病身，不堪节物更催人。\n梅梢白白犹藏腊，蔬甲青青便作春。\n铁马渐欣边塞静，土牛还祝岁时新。\n圣朝文物从兹始，元日郊丘得上辛。",
        "dynasty": "宋",
        "collection_info": null
    },
    {
        "uuid": "e802ec30cf235265f726a5d6874ec1aa",
        "title": "喜雪",
        "author": "韩元吉",
        "content": "苦寒无那岁峥嵘，一夜阴风雪满城。\n莫问牛羊迂使节，却思鹅鸭溷军声。\n庭空剩喜罗琪树，履敝犹堪步玉京。\n更碾新芽试汤火，从来冷淡是书生。",
        "dynasty": "宋",
        "collection_info": null
    },
    {
        "uuid": "3d756c1c2b9031953a3ebd0333e8b6f1",
        "title": "元夕再用韵",
        "author": "韩元吉",
        "content": "瑶山直上玉梯横，不用银花散火城。\n着柳共看飞絮动，打窗浑作乱蚊声。\n路寻鸾鹤天疑近，石壅鲸鲵观易京。\n便拟乘风跨沧海，更须新月趁潮生。",
        "dynasty": "宋",
        "collection_info": null
    },
    {
        "uuid": "456cb9ccae66d0aaf0caab3b066ab829",
        "title": "春日",
        "author": "韩元吉",
        "content": "霏霏小雨映烟光，睡起文书正满床。\n芍药倚阶纔弄色，酴醿堆架渐吹香。\n林端好鸟犹相应，叶底残花欲自藏。\n便觉春风如我老，须君驻世有奇方。",
        "dynasty": "宋",
        "collection_info": null
    },
    {
        "uuid": "1641bd8732759f7815afe63105d546f8",
        "title": "春日山中",
        "author": "韩元吉",
        "content": "杜陵爱饮觅南邻，我亦颠狂不奈贫。\n渐有好花宜过雨，应须美酒细酬春。\n十年乡国无穷思，千里江湖未老身。\n莫向空中厌愁寂，杏梢桃叶一番新。",
        "dynasty": "宋",
        "collection_info": null
    },
    {
        "uuid": "4c185c4b58924110be4362c0ee8e4d0b",
        "title": "雨后睡起有怀",
        "author": "韩元吉",
        "content": "菊枝萱草乱庭隅，旋卷疏帘卧看书。\n枕簟凉生秋雨后，轩窗睡足晚风初。\n官閒自爱门无辙，计拙犹惭食有鱼。\n莫遣功名心易老，只应湖海气难除。",
        "dynasty": "宋",
        "collection_info": null
    },
    {
        "uuid": "5f7fa5e572e9c127aebb3c7088d5dd8c",
        "title": "夜坐闻窗下水声",
        "author": "韩元吉",
        "content": "书史悬知伴此生，敢求身外百年名。\n青灯又暗吹窗雨，流水长闻入夜声。\n玩世久忘荣辱累，定交谙尽死生情。\n翛然隠几焚香坐，不独心清境亦清。",
        "dynasty": "宋",
        "collection_info": null
    },
    {
        "uuid": "2c83fc111c28c36ced29dcd6dfd2e468",
        "title": "晓霁再用前韵二首  其一",
        "author": "韩元吉",
        "content": "窗外幽花无数生，乱红相映不知名。\n长条自转风前影，别壑还添雨后声。\n闭户苦无佳客语，披书聊慰古人情。\n诗成步逐山腰月，相对茅檐夜色清。",
        "dynasty": "宋",
        "collection_info": null
    },
    {
        "uuid": "9a09854addeb75a4f42b7b00df7f11ae",
        "title": "晓霁再用前韵二首  其二",
        "author": "韩元吉",
        "content": "新笋成行嫩菊生，故人为作小轩名。\n十年敢有旌麾意，两部空遗鼓吹声。\n世事如尘纷过眼，风光和酒最关情。\n曲肱不作南柯梦，槐影阴阴枕簟清。",
        "dynasty": "宋",
        "collection_info": null
    },
    {
        "uuid": "1a120fa84118a6498f1ffd06de777b48",
        "title": "七夕亚之置酒再用前韵",
        "author": "韩元吉",
        "content": "乌鹊无声夜向阑，空庭插竹巧谁看。\n长生殿裏金钗暖，百子池边五缕寒。\n梦破清风吹雨脚，醉余新月上林端。\n閒来不辨论时节，剩喜秋花共夕餐。",
        "dynasty": "宋",
        "collection_info": null
    },
    {
        "uuid": "592b9bd7ab5f93d0f3b337627c2a0c78",
        "title": "九日独酌",
        "author": "韩元吉",
        "content": "茱萸满把半青红，强拟登临少客同。\n碧树池塘秋色裏，黄花时节雨声中。\n官閒觅句能消日，酒薄看山尚怯风。\n高李故人今健否，一樽怀古意无穷。",
        "dynasty": "宋",
        "collection_info": null
    },
    {
        "uuid": "2a6e1adb9e38339f87451180700761c1",
        "title": "病中放言五首  其一",
        "author": "韩元吉",
        "content": "松窗永日度凉飔，坐觉清阴寸寸移。\n境静故应閒可乐，形臞犹有病相随。\n尘埃末路思千里，风露何年饱一枝。\n百岁穷通吾自了，闭门长咏子桑诗。",
        "dynasty": "宋",
        "collection_info": null
    },
    {
        "uuid": "9647d09bff8b62dccf4729f6b5f7afc6",
        "title": "病中放言五首  其二",
        "author": "韩元吉",
        "content": "长夏空斋冷欲冰，几愁无米溷邻僧。\n途穷谁为一举手，计拙自宜三折肱。\n风静鸢飞犹跕跕，日斜蚊聚已{甍瓦=羽}{甍瓦=羽}。\n此身示疾非吾病，卧看南山翠作层。",
        "dynasty": "宋",
        "collection_info": null
    },
    {
        "uuid": "55c0b01162b71b0f6a2d8e47830222ab",
        "title": "病中放言五首  其三",
        "author": "韩元吉",
        "content": "岁月催人易白头，只应蝴蝶梦为周。\n跰𨇤久悟人间世，汗漫已期方外游。\n化鹤自知迷故国，断鳌今见立神州。\n蓬莱水浅君须记，莲叶翩翩仅可舟。",
        "dynasty": "宋",
        "collection_info": null
    },
    {
        "uuid": "3a97475b9d37a67d0385a8684d545fa7",
        "title": "病中放言五首  其四",
        "author": "韩元吉",
        "content": "寓意平生止墨卿，转喉无奈触钱神。\n敢将名利期当世，直欲文章似古人。\n积雨尚添门外辙，颠风不扫甑间尘。\n倦游傥有凌云赋，肯为黄金巧致身。",
        "dynasty": "宋",
        "collection_info": null
    },
    {
        "uuid": "6c6f538907cbd5b2a549294667863aac",
        "title": "病中放言五首  其五",
        "author": "韩元吉",
        "content": "少日功名谓立成，壮年漂荡已心惊。\n正平只合依文举，元亮何妨慕孔明。\n墓上征西真底用，生前杯酒未宜轻。\n田园待足何时足，归赴空山猿鹤盟。",
        "dynasty": "宋",
        "collection_info": null
    },
    {
        "uuid": "6c279ba3c2b78d3e608c686a6fecf320",
        "title": "有童子市龟七以百金得而放之",
        "author": "韩元吉",
        "content": "百金为换七玄衣，自启筠笼俯钓矶。\n白水真人聊并聘，清江使者遂同归。\n负图可但逢时出，曳尾宁须与世违。\n好去沧波莫回首，余不亭下柳依依。",
        "dynasty": "宋",
        "collection_info": null
    },
    {
        "uuid": "fc0e4984d756d61cf184f2533b474bf9",
        "title": "记建安大水",
        "author": "韩元吉",
        "content": "孤城雨脚暮云平，不觉鱼龙自满庭。\n托命已甘同木偶，置身端亦似羸瓶。\n浮家却羡鸱夷子，弄月常忧太白星。\n当日乘槎便仙去，故人应罪曲江灵。",
        "dynasty": "宋",
        "collection_info": null
    },
    {
        "uuid": "6b620b92f97a2ebb58a9af08e1630694",
        "title": "与苏训直约游招隠寺  其一",
        "author": "韩元吉",
        "content": "十日春晴未放梅，篮舆端为看山来。\n路寻绝壑空流水，寺倚苍岩只废台。\n处士尚余三亩宅，野僧合买万松栽。\n故知佳兴难为败，上尽西峰眼界开。",
        "dynasty": "宋",
        "collection_info": null
    },
    {
        "uuid": "9b5ed7e05b97560b123c9e601cfaded3",
        "title": "与苏训直约游招隠寺  其二",
        "author": "韩元吉",
        "content": "鼙鼓初归塞上师，京江酒美胜年时。\n春来逆旅真无事，身到名山合有诗。\n石底于菟穷作穴，泉间科斗闹成池。\n荒寒景色君休问，后日应怀此客随。",
        "dynasty": "宋",
        "collection_info": null
    },
    {
        "uuid": "4573e1c1c838cf61e3380646e82cac7f",
        "title": "雨中同伯恭至湖上",
        "author": "韩元吉",
        "content": "莫嫌鞭马踏春泥，茶鼎诗囊偶共携。\n山色雨深看更好，湖光烟接望还迷。\n连天花絮飞将尽，夹道蒲荷长欲齐。\n官事得閒须洗眼，蓬壶只在帝城西。",
        "dynasty": "宋",
        "collection_info": null
    },
    {
        "uuid": "327b43dc9294627fe7997e80c4cb7531",
        "title": "清明日雨中同中甫子云二兄集湖上",
        "author": "韩元吉",
        "content": "莫辞冲雨湿春衣，要看湖山滴翠微。\n絮重欲飞堤柳暗，花寒无頼海棠稀。\n官忙未觉追游少，醖美犹堪尽醉归。\n屈指熏风来几日，绿荷簪水已依依。",
        "dynasty": "宋",
        "collection_info": null
    },
    {
        "uuid": "2858358cd5ec754ab41a07e6de6be008",
        "title": "清明后一日同诸友湖上值雨",
        "author": "韩元吉",
        "content": "出游初不计阴晴，聊喜湖山信马行。\n弱柳自随烟际绿，幽花还傍雨边明。\n嫩蒲碧水人家好，密竹疏松野寺清。\n烂醉一春纔几日，可无佳景付诗情。",
        "dynasty": "宋",
        "collection_info": null
    },
    {
        "uuid": "5a2a652991b846b701c43f27b8564464",
        "title": "元夔以诗留别用韵示之  其一",
        "author": "韩元吉",
        "content": "密竹疏松一水边，高舂自占曲肱眠。\n心如古井真无浪，迹似寒灰岂復然。\n舌在未应甘寂寞，地偏犹可小回旋。\n春风又绿池塘草，清梦从今只惠连。",
        "dynasty": "宋",
        "collection_info": null
    },
    {
        "uuid": "316cf4d8d79163e96a39f29a16d06eaf",
        "title": "元夔以诗留别用韵示之  其二",
        "author": "韩元吉",
        "content": "渊明遶屋树扶疏，大似蓬蒿仲蔚居。\n老矣强营三径菊，閒来未厌五车书。\n诗成叹我同招隠，赋就须君敌子虚。\n努力青云家世事，他年簪笔待严徐。",
        "dynasty": "宋",
        "collection_info": null
    },
    {
        "uuid": "1c81d80af7d386227043c98f322aaf34",
        "title": "清明前一日与客自光孝登般若庵观铁塔旧基因至铁狮顶",
        "author": "韩元吉",
        "content": "青鞵藜杖破层云，胜日犹能眼界新。\n窣堵已摧豪士手，狻猊犹现法王身。\n寺藏松竹疑无地，路接烟霄不到尘。\n车马憧憧城市客，举头相望几由旬。",
        "dynasty": "宋",
        "collection_info": null
    },
    {
        "uuid": "4c54add7d5c34f46957deb6973f131ef",
        "title": "夜宿斜溪闻杜鹃",
        "author": "韩元吉",
        "content": "船窗初日弄晖晖，起坐胡床自揽衣。\n无数青山随岸改，几声幽鸟唤人归。\n鸥盟好在重游戏，蝶梦惊回果是非。\n便拟走书闻稚子，归来同买钓鱼矶。",
        "dynasty": "宋",
        "collection_info": null
    },
    {
        "uuid": "da1aa257ba4c1c8207186f7d605a80a9",
        "title": "过武夷",
        "author": "韩元吉",
        "content": "不到仙山二十年，道人双鬓亦皤然。\n却看翠岭千寻石，又泛清溪九曲船。\n目极已高聊自喜，身轻欲上可无缘。\n只应猿鹤遥相认，笑我归耕未有田。",
        "dynasty": "宋",
        "collection_info": null
    },
    {
        "uuid": "d4933235e7977058ca8fbeedcac09b6f",
        "title": "雨中望灵山呈明远",
        "author": "韩元吉",
        "content": "骑曹公事日纷纷，荀令香炉欲罢熏。\n冷雨定知还作雪，好山无奈只藏云。\n看花便觉名何用，劝酒谁能耳不闻。\n岁晚官仓尘满眼，只应清坐独输君。",
        "dynasty": "宋",
        "collection_info": null
    },
    {
        "uuid": "f25913593b8413aebd20d979d320da16",
        "title": "陪曾吉甫游中山",
        "author": "韩元吉",
        "content": "去天尺五城南寺，目极层轩得此游。\n山阔雨收云点缀，江清日淡柳风流。\n僧扉缭绕牛鸣地，楼阁参差斗大州。\n公自蓬莱旧仙伯，一麾真復占鳌头。",
        "dynasty": "宋",
        "collection_info": null
    },
    {
        "uuid": "1e73279de82f1b63b79e07be63760aba",
        "title": "劝耕至赤松山",
        "author": "韩元吉",
        "content": "谬误君恩再领州，名山犹幸復春游。\n苦无羽客追元放，尚有羣儿识细侯。\n麦穗雨晴迷野岸，桃花风急满溪流。\n隔林布谷如相应，更酌丹泉为少留。",
        "dynasty": "宋",
        "collection_info": null
    },
    {
        "uuid": "8c0ae97432a706d81bb294f197f9bab3",
        "title": "自天封登华顶将自桐柏以归土人谓之望海尖",
        "author": "韩元吉",
        "content": "连天松影转崔嵬，夹道桃花迤逦开。\n便觉胸中有东海，不知脚底是三台。\n閒云自作千峰雨，流水真成万壑雷。\n唤起吹笙王子晋，夜深乘月上琼台。",
        "dynasty": "宋",
        "collection_info": null
    },
    {
        "uuid": "fcf1c7a171b6d9fb3e1bd4fa8cf48490",
        "title": "望卞山怀石林翁",
        "author": "韩元吉",
        "content": "卞山苕水共苍苍，中有先生万石堂。\n早岁英名类终贾，暮年眉寿到刘杨。\n人琴遂欲成千载，鸡酒犹能酹一觞。\n身后遗编尚尘积，丰碑谁復付中郎。",
        "dynasty": "宋",
        "collection_info": null
    },
    {
        "uuid": "ea3236ea436e82d624635022c9555e76",
        "title": "游鹿田寺",
        "author": "韩元吉",
        "content": "路转崔嵬第一峰，两仙迎我度空蒙。\n不知屦蹑青霄上，但觉身行绀雾中。\n陇麦正随高下绿，山花犹作浅深红。\n极知灵运真任守，蜡屐穿林兴未穷。",
        "dynasty": "宋",
        "collection_info": null
    },
    {
        "uuid": "36b0af36e224ed20d96d855345d3a49f",
        "title": "同叶梦锡赵德庄游牛首山",
        "author": "韩元吉",
        "content": "不辞扶病触春寒，及此新晴一日閒。\n云外经年见双阙，马头乘兴数前山。\n清泉细酌巉岩上，佛窟同探紫翠间。\n我亦无心话禅悦，衔花百鸟自飞还。",
        "dynasty": "宋",
        "collection_info": null
    },
    {
        "uuid": "667866be65daba8de7c5a9956ce8d9f8",
        "title": "宝林院次韩廷玉韵",
        "author": "韩元吉",
        "content": "山绕孤城水拍空，惜无残月照疏桐。\n江干云断夜来雨，木末凉生秋到风。\n六代兴亡知寺古，老禅神异载碑丰。\n诗成极目苍茫裏，惜别情怀醉梦中。",
        "dynasty": "宋",
        "collection_info": null
    },
    {
        "uuid": "0be1423f173537988298023d51ec41e9",
        "title": "会稽道中有感",
        "author": "韩元吉",
        "content": "稠红乱紫正芳菲，寒食青门客自归。\n江上酒醒闻燕语，日斜睡足看花飞。\n功名老去真何在，丘壑平生岂愿违。\n尚喜繫船探禹穴，稽山云淡雨霏霏。",
        "dynasty": "宋",
        "collection_info": null
    },
    {
        "uuid": "acf77f9e25e68ef688f1a87b272729ab",
        "title": "九华道中",
        "author": "韩元吉",
        "content": "行人脚底不生尘，绝壁仙凡路已分。\n一水奔腾崖覆雪，九峰罗立岫填云。\n谪仙才大三千首，国老谋深十万军。\n莫对青山叹华髮，丹砂未就又论文。",
        "dynasty": "宋",
        "collection_info": null
    },
    {
        "uuid": "61c12403c8fefb76c3bca5bab266a985",
        "title": "至日建德道中",
        "author": "韩元吉",
        "content": "圣皇初款帝中坛，羽檄交驰玉仗寒。\n佳节又看当警急，劳生底用较悲懽。\n腐儒忧国成千虑，强敌窥人讵一端。\n梦想淮南风雪裏，可无消息报平安。",
        "dynasty": "宋",
        "collection_info": null
    },
    {
        "uuid": "ef945b063eae7655b1655b3d1e4c3203",
        "title": "叶丞相最高亭",
        "author": "韩元吉",
        "content": "丞相园林景物繁，花亭那更得跻攀。\n平看溪上千寻木，不数城南万迭山。\n歌舞恍如银汉外，笑谈常在碧云间。\n醉酣欲问刘公客，百尺楼中亦汗颜。",
        "dynasty": "宋",
        "collection_info": null
    },
    {
        "uuid": "13f26ffc0bc6588be814ec4e0733c102",
        "title": "赏心亭",
        "author": "韩元吉",
        "content": "北风吹雨冷如秋，更上江干百尺楼。\n琼树佳人闭黄壤，石城华屋变沧洲。\n三峰已觉蓬莱近，二水真成汗漫游。\n六代风光几人物，不妨拥鼻向南州。",
        "dynasty": "宋",
        "collection_info": null
    },
    {
        "uuid": "4085c353d4e420355d46e838a431ec1c",
        "title": "重建极目亭",
        "author": "韩元吉",
        "content": "曲阑十里画屏开，气压凌歊百仞台。\n不尽溪光空外见，无穷山色望中来。\n旋规北槛栽新竹，更闢东窗对野梅。\n老子兴来真不浅，清秋忍负十分杯。",
        "dynasty": "宋",
        "collection_info": null
    },
    {
        "uuid": "b5241efe6bf8b199da9dc0969ee150ad",
        "title": "次韵张子仪仓司展翠亭",
        "author": "韩元吉",
        "content": "官事常忙心自閒，故应拄笏为西山。\n举头但觉来风月，着足何妨涉阓阛。\n振廪功成聊共醉，追锋诏下合俱还。\n须知苍翠看无尽，输我岩居昼掩关。",
        "dynasty": "宋",
        "collection_info": null
    },
    {
        "uuid": "6b4270503c3aa4f4409ee1c6eb4558d6",
        "title": "晚登凌风亭戏作",
        "author": "韩元吉",
        "content": "咄咄真成了事痴，功名何在鬓霜垂。\n清谈安得如夷甫，佳句无劳发恺之。\n山色倚江秋更好，烟光连市晚偏宜。\n田园底许归能决，且撷黄花付酒巵。",
        "dynasty": "宋",
        "collection_info": null
    },
    {
        "uuid": "c2b0b48b122d2678a830aa3f675047ee",
        "title": "再至凌风亭",
        "author": "韩元吉",
        "content": "目尽西山落照边，危亭风景故依然。\n重来身忝二千石，老去心惊十九年。\n种柳已高丹槛外，栽花犹占绿窗前。\n不堪素髮纷垂领，还愧青春令尹贤。",
        "dynasty": "宋",
        "collection_info": null
    },
    {
        "uuid": "22ce488a068891d5f4d2c17f97ca928a",
        "title": "题长春亭",
        "author": "韩元吉",
        "content": "一径清深不起尘，芳菲红紫意随人。\n应知地胜无非景，但有花开即是春。\n萱草自随兰叶茂，棠花还与桂枝新。\n綵衣兄弟人生乐，莫惜支筇步武频。",
        "dynasty": "宋",
        "collection_info": null
    },
    {
        "uuid": "de6db37f0b694efb75e9a66b30e21dbc",
        "title": "题苍筤亭",
        "author": "韩元吉",
        "content": "手种苍筤数百竿，筑亭相与枕书看。\n故知落落非春事，直有青青共岁寒。\n一壑自欣幽意足，三年独得此君欢。\n萧然风露千寻影，搔首哦诗独凭栏。",
        "dynasty": "宋",
        "collection_info": null
    },
    {
        "uuid": "b19843089b9cb5427d163a3984d08a09",
        "title": "采箬亭",
        "author": "韩元吉",
        "content": "山缭重城水拍堤，雨晴秋浦静相宜。\n新篁弄日千竿玉，纹簟披风八尺漪。\n坐对芳洲端自乐，兴来小艇亦频移。\n他年稳侍蓬莱殿，聊记高亭一笑时。",
        "dynasty": "宋",
        "collection_info": null
    },
    {
        "uuid": "4f8bebf54ad15c34379d5416ecbb0a18",
        "title": "昼寒亭",
        "author": "韩元吉",
        "content": "月裏琼宫不禁寒，谁令白昼堕人间。\n阴风淅淅来深谷，晴雪霏霏溅两山。\n静爱飞流聊洗耳，坐看绝磴可怡颜。\n红尘热客那知此，赤脚青松意自閒。",
        "dynasty": "宋",
        "collection_info": null
    },
    {
        "uuid": "bda8dca7518599ac4bbd5886bdb84aa5",
        "title": "凌歊台",
        "author": "韩元吉",
        "content": "山到西江势却回，倚山楼殿更高台。\n天容水色望中见，帆影车尘空际来。\n桑柘棋分千里迥，波涛壁立两峰开。\n登临拟问兴亡事，白塔亭亭锁翠苔。",
        "dynasty": "宋",
        "collection_info": null
    },
    {
        "uuid": "5d46c5108c0d306cbac08192c1b9e271",
        "title": "蓬瀛台",
        "author": "韩元吉",
        "content": "雨余天宇澹澄瀛，及此秋郊一日晴。\n轩盖翩翩度林影，笙箫隠隠杂溪声。\n风随广席歌呼转，云满高台步武生。\n记取今年作重九，丹崖绝壑是神清。",
        "dynasty": "宋",
        "collection_info": null
    },
    {
        "uuid": "fd4fd194358d10c8ba82ff413df7a8ff",
        "title": "钱伯同新创明晖阁",
        "author": "韩元吉",
        "content": "使君谈笑两桥成，人向晴虹镜裏行。\n更闢轩窗待游览，要看山水倍澄明。\n波宽十顷知鱼乐，岁熟千家响碓声。\n收拾风光付华月，一樽还记昔文清。",
        "dynasty": "宋",
        "collection_info": null
    },
    {
        "uuid": "94d87360a007ba4274d85cb632e62cb8",
        "title": "题金元鼎至乐堂",
        "author": "韩元吉",
        "content": "百岁休论七十稀，羡君林壤得熙怡。\n赋归已久同元亮，至乐真能慕启期。\n一壑过人聊自足，万钟于我亦何思。\n故应不羡纡朱贵，带索行歌世未知。",
        "dynasty": "宋",
        "collection_info": null
    },
    {
        "uuid": "fe4afd02a949425eae934b70c414fa3a",
        "title": "题十二兄野堂",
        "author": "韩元吉",
        "content": "少年行乐记乡关，月渚霞洲一梦间。\n为爱轩窗临野水，只疑风景是家山。\n荷香柳影情偏厚，竹色松声意自閒。\n堪笑主翁持节手，却来垂钓傍苍湾。",
        "dynasty": "宋",
        "collection_info": null
    },
    {
        "uuid": "befbd13ee4f79cfb0f79f37f1263d88e",
        "title": "韩子师读书堂置酒见留",
        "author": "韩元吉",
        "content": "酴醿插架未成阴，水满方塘数尺深。\n入户幽花真有意，拂檐高竹更关心。\n鸣禽唤客知閒景，舞鹤迎人作好音。\n莫道相逢欠歌管，一觞酒尽读书林。",
        "dynasty": "宋",
        "collection_info": null
    },
    {
        "uuid": "70eb32a4805a6a5954bc1d6e8a4a999c",
        "title": "山桥",
        "author": "韩元吉",
        "content": "倚杖溪桥暮雨垂，春寒空翠着人衣。\n凌空怪石如旗竖，喷壑清泉作练飞。\n乘兴正须随地饮，醉狂聊共插花归。\n从教拍手儿童笑，要是山深客到稀。",
        "dynasty": "宋",
        "collection_info": null
    },
    {
        "uuid": "0794ec68d01e31fdf3b4b0bc54ce7381",
        "title": "范良臣见过云有食粥之忧以斛米助之因得长句",
        "author": "韩元吉",
        "content": "捄饥岂復卫文子，阙食尚怜颜鲁公。\n定知啜粥可餬口，未至復疾号山芎。\n东方千牍羡饱死，颜氏一瓢嗟屡空。\n我家无钱但斛粟，与子共坐诗能穷。",
        "dynasty": "宋",
        "collection_info": null
    },
    {
        "uuid": "4501c4aedc2069175b15559b3b9c35a7",
        "title": "伏日诸君小集沈明远以小疾不预作诗戏之",
        "author": "韩元吉",
        "content": "广文官冷酒钱空，平日清樽一笑同。\n苦忆车公来座上，翻成王老隠墙东。\n定中示病应非病，诗裏能穷有底穷。\n凉月满天新雨足，试凭檄语愈头风。",
        "dynasty": "宋",
        "collection_info": null
    },
    {
        "uuid": "bff3b3985a57b13e3f37c565cafb0908",
        "title": "闻吴端朝作真率集",
        "author": "韩元吉",
        "content": "他年曾作社中人，骯脏归来白髮新。\n阔别常思共杯酌，旧交那得更比邻。\n黄鸡白酒可劳劝，青笋乌椑未绝贫。\n恨不从君语终夕，空斋愁坐独伤神。",
        "dynasty": "宋",
        "collection_info": null
    },
    {
        "uuid": "10d063b5202aa3d2c97dd7bc3ce01a2d",
        "title": "令防得女招饮以病不往走笔戏之",
        "author": "韩元吉",
        "content": "平生诸女重吾贫，敢意君家亦效颦。\n丑恶未妨攘盗贼，长成难议卜比邻。\n遥怜四十称郎罢，岂惜千金办主人。\n美酒尚须留待我，明年应见玉麒麟。",
        "dynasty": "宋",
        "collection_info": null
    },
    {
        "uuid": "4ad2c211b07f3a01ec9d3c825ba4164f",
        "title": "次韵陈子象谢新火诗",
        "author": "韩元吉",
        "content": "曲水流觞迹易陈，水边那復御厨珍。\n茶烟永日看轻扬，槐火今年又一新。\n邻舍未应烦束缊，官庖犹幸有舆薪。\n须公更试长檠夜，剩照歌台拂镜尘。",
        "dynasty": "宋",
        "collection_info": null
    },
    {
        "uuid": "7c92afe8d5f407c4d04d68ba69052bbd",
        "title": "李彭元携曾吉甫诗卷数帖见过",
        "author": "韩元吉",
        "content": "十年松竹暗茶山，君有诗声旧将坛。\n食荠谁如东野苦，无毡不奈广文寒。\n闭门久咏高轩过，弹铗今嗟行路难。\n我亦凋零旧宾客，遗编聊共拂尘看。",
        "dynasty": "宋",
        "collection_info": null
    },
    {
        "uuid": "95b3889cabc37350412b9ee058855be0",
        "title": "李子永惠道中诗卷",
        "author": "韩元吉",
        "content": "踏雪衝寒徧几州，岂妨乘兴作清游。\n风横白鹭歌琼树，月满青山问钓舟。\n梦绕征途浑历历，老谙世事总悠悠。\n尘埃鞅掌君休恨，自有诗轻万户侯。",
        "dynasty": "宋",
        "collection_info": null
    },
    {
        "uuid": "8c50be4f6fb741340bb1d0a04cdc3a7a",
        "title": "熊子復惠十诗作长句谢之",
        "author": "韩元吉",
        "content": "白首相期翰墨中，衰龄况是甲庚同。\n久怀妙论传犀麈，尚喜清诗附驿筒。\n柳长五株知讼少，麦呈两穗报年丰。\n去天一握归来近，密令畴庸可拜公。",
        "dynasty": "宋",
        "collection_info": null
    },
    {
        "uuid": "8ce313cbe8eee86ba0966b54658c6090",
        "title": "姜特立寄近诗",
        "author": "韩元吉",
        "content": "双溪岩曲芦江岸，每见君诗句益奇。\n渐喜青云今得路，岂妨白雪尚摛词。\n断蛟入海功何壮，披腹排云世共知。\n斫却月中丹桂手，朝阳应占凤凰枝。",
        "dynasty": "宋",
        "collection_info": null
    },
    {
        "uuid": "564fa157073cfb7add08e2ac543845c3",
        "title": "周航定国携诸公所赠诗求次韵",
        "author": "韩元吉",
        "content": "拾青紫本一经明，得失由来信可惊。\n美玉固应人未识，千钧何自俗能轻。\n马曹寂寞心空在，骥子昂藏骨更清。\n稳步烟霄迟速耳，笔端梦觉已花生。",
        "dynasty": "宋",
        "collection_info": null
    },
    {
        "uuid": "b6bf5acbd5e1949251681a46c688d9ea",
        "title": "季元衡寄示三池戏藁",
        "author": "韩元吉",
        "content": "文彩风流冠一时，三池聊作凤凰池。\n新诗到处传桐叶，丽唱他年满竹枝。\n归梦故应怀古括，清谈还喜对峨眉。\n玉堂待草山东诏，解缆春江莫放迟。",
        "dynasty": "宋",
        "collection_info": null
    },
    {
        "uuid": "c837264cf911fdc2ac478c76679d09a1",
        "title": "曾丰惠文编",
        "author": "韩元吉",
        "content": "簿领装怀笔拥尘，经年舌强不论文。\n跫然步武心还喜，籍甚声华耳旧闻。\n曲水赋诗须鲍谢，甘泉第颂忆渊云。\n相期稳上芸香阁，要策清时翰墨勋。",
        "dynasty": "宋",
        "collection_info": null
    },
    {
        "uuid": "f6f1322879471d6748c37fd3b3b8c4c8",
        "title": "徐应祺惠文编",
        "author": "韩元吉",
        "content": "渴雨空斋昼不眠，疏帘竹簟意翛然。\n借君妙语清袢暑，起我衰悰似壮年。\n得意每看雄霓句，逢时会奏白云篇。\n汉庭久重春秋学，凌厉烟霄更着鞭。",
        "dynasty": "宋",
        "collection_info": null
    },
    {
        "uuid": "7f52c0ceac6650ce98eaeb775f5e2035",
        "title": "寄怀子云兄",
        "author": "韩元吉",
        "content": "长年游宦已堪嗟，寓舍无田岂是家。\n母子分飞还岁换，弟兄相望各天涯。\n尘埃阅世丹心在，朱墨萦人两鬓华。\n闻道过庭新哭鲤，开书空有泪横斜。",
        "dynasty": "宋",
        "collection_info": null
    },
    {
        "uuid": "f0b855fc70e1df9bb101b31a2fbed3f9",
        "title": "赴信幕寄子云叔㬇及同寺  其一",
        "author": "韩元吉",
        "content": "田园未办各身谋，兄弟今成迭去留。\n游宦三年方启足，寄书千字又从头。\n白云不定山容晚，碧水无穷树色秋。\n回首寺桥同社客，想因明月话离愁。",
        "dynasty": "宋",
        "collection_info": null
    },
    {
        "uuid": "38d412a4030423bba3efe6940646bdf0",
        "title": "赴信幕寄子云叔㬇及同寺  其二",
        "author": "韩元吉",
        "content": "谢三船上醉同归，黄四花边手屡携。\n巷裏何曾异南北，屋头还復记东西。\n一杯相属情犹在，千里分飞意自迷。\n堂下秋来足萱草，定倾家酿饫黄鸡。",
        "dynasty": "宋",
        "collection_info": null
    },
    {
        "uuid": "c12d00e425dcb1b19ae8a81b59ec278d",
        "title": "初至上饶寄子云",
        "author": "韩元吉",
        "content": "险阻艰难客路赊，东西南北问生涯。\n秋声瑟缩生梧叶，野景萧疏上菊花。\n去国已惊身老大，无家空有泪横斜。\n遥知载酒齐山寺，应忆年时醉月华。",
        "dynasty": "宋",
        "collection_info": null
    },
    {
        "uuid": "adeadde74f20f28160a57a4268f2c27e",
        "title": "寄梁士衡",
        "author": "韩元吉",
        "content": "江上潮声日夜来，相望踪迹共尘埃。\n乱花洗雨红成阵，迭嶂连天翠作堆。\n山市放歌知屡醉，沙津独步想千回。\n松林月出溪桥夜，犹忆当年对野梅。",
        "dynasty": "宋",
        "collection_info": null
    },
    {
        "uuid": "00b6b2c54bc77cfe4d9c273b7c9e2ea4",
        "title": "夜坐有感寄子云",
        "author": "韩元吉",
        "content": "风景新亭旧往还，谁能举目较河山。\n宦情老去秋多感，官事忙时夜始閒。\n窗外槁梧风瑟缩，竹间乱石雨淙潺。\n青灯已作江湖梦，同约归期早晚间。",
        "dynasty": "宋",
        "collection_info": null
    },
    {
        "uuid": "730d1cc3bef640814482b60e88a118d3",
        "title": "过庞佑甫",
        "author": "韩元吉",
        "content": "半亩方园水到门，地偏人静恰如村。\n声名不用卿王衍，文字真能仆屈原。\n举世知君如我少，平生学道欲谁论。\n何时共结柴桑社，篱下秋来菊正繁。",
        "dynasty": "宋",
        "collection_info": null
    },
    {
        "uuid": "5e1128da524fdf18e616d88c0629e39b",
        "title": "刘子渊监庙年八十六耳目聪明能饮酒举大白喜赋诗比过之因示长句次其韵",
        "author": "韩元吉",
        "content": "才疏政拙愧能名，黄髮犹欣见老成。\n林壤固知聊自乐，门闾要是已堪旌。\n持杯潋滟千眉耸，落笔纵横四坐惊。\n笳鼓过君应一笑，平田两部足蛙声。",
        "dynasty": "宋",
        "collection_info": null
    },
    {
        "uuid": "5f534891ac5577cb51604c3b2a1508d6",
        "title": "过赵仲缜",
        "author": "韩元吉",
        "content": "山下清溪溪上亭，竹阴芳径眼增明。\n已知数日逢寒食，剩喜今朝作好晴。\n酒美故应容客醉，歌长不自觉诗成。\n春深准拟多行乐，却作花前送我行。",
        "dynasty": "宋",
        "collection_info": null
    },
    {
        "uuid": "fad32fdbbfef5d065da203c57dd1e23c",
        "title": "秋雨新霁过赵慎中留饮",
        "author": "韩元吉",
        "content": "门外黄尘有底忙，主人高卧兴何长。\n春风竹树箫笙转，雨足轩窗笑语凉。\n耳热漫思官裏事，眼明犹识醉时粧。\n紫云莫厌频来客，未抵当年御史狂。",
        "dynasty": "宋",
        "collection_info": null
    },
    {
        "uuid": "6ee8c730ca4ba77182287676019ac107",
        "title": "陆务观赴阙经从留饮",
        "author": "韩元吉",
        "content": "溪岸风高霜作棱，杯盘草草对青灯。\n已甘盐菜待梁柳，况有酒浆延杜陵。\n岁晚鬓毛纷似雪，天寒门巷冷于冰。\n春风稳送金闺步，看蹑鰲山最上层。",
        "dynasty": "宋",
        "collection_info": null
    },
    {
        "uuid": "8f99504623519b5e2a23b6cb1cc6e71e",
        "title": "寄徐滁州埻立",
        "author": "韩元吉",
        "content": "青琐金鸾迹未容，寘公犹在昔贤中。\n着书定已追迂叟，得郡何妨号醉翁。\n丰乐桥边鱼动镜，清流关下马嘶风。\n独怜湛辈犹奔走，不得登临一笑同。",
        "dynasty": "宋",
        "collection_info": null
    },
    {
        "uuid": "f5a21b96325bd43f296ac7e57a0be8e3",
        "title": "寄别子云",
        "author": "韩元吉",
        "content": "江干风雪敝貂裘，兄弟相看已白头。\n两月追随无十日，一春离别甚三秋。\n清时官职难频窃，异县田园合早求。\n并戏母前端有日，省郎虽美不如州。",
        "dynasty": "宋",
        "collection_info": null
    },
    {
        "uuid": "876549b45f778dfe265bdbb6287137c2",
        "title": "次韵沈驹甫留别",
        "author": "韩元吉",
        "content": "笔下纵横自学林，胸中玉海更清深。\n识君异县见眉宇，过我空山聆足音。\n月近中秋还惜别，雪飞穷腊会重临。\n闲门剥啄谁相问，与客宁论旧与今。",
        "dynasty": "宋",
        "collection_info": null
    },
    {
        "uuid": "b1f3bd0edd8c65625487df74f81f225a",
        "title": "别范元卿",
        "author": "韩元吉",
        "content": "晴林绿树越江边，聊泊东来倦客船。\n风引花香微近酒，水浮月色澹连天。\n惊心朋旧皆千里，回首光阴又五年。\n莫笑相逢便离别，此生身计已飘然。",
        "dynasty": "宋",
        "collection_info": null
    },
    {
        "uuid": "7f60de2a6f05c86a9e8c958da3c0a246",
        "title": "松江别范至能朱伯阳  其一",
        "author": "韩元吉",
        "content": "弹铗功名易白头，归欤未办五湖舟。\n送君与我皆为守，到处逢山且纵游。\n薄日连云千幛晓，斜风吹雨一江秋。\n买鱼斫鲙垂虹上，更为今年好景留。",
        "dynasty": "宋",
        "collection_info": null
    },
    {
        "uuid": "06e1c1ced2f0745f6920f8e39f759fa7",
        "title": "松江别范至能朱伯阳  其二",
        "author": "韩元吉",
        "content": "吴歈湾月韵江船，屈指同行二十年。\n胜日五湖看老矣，倦游双鬓各苍然。\n拟寻诗酒平生社，未了尘埃薄宦缘。\n后夜西风相忆梦，琵琶亭下水笼烟。",
        "dynasty": "宋",
        "collection_info": null
    },
    {
        "uuid": "ec0429d8e27922440f3db3d80ff2350e",
        "title": "留别傅安道  其一",
        "author": "韩元吉",
        "content": "华髮相看四十年，饱谙世事欲忘言。\n一春离别当寒食，再岁追随作上元。\n湖外溪山明小槛，雨余花柳暗西园。\n极知老大交朋少，相与论文更一樽。",
        "dynasty": "宋",
        "collection_info": null
    },
    {
        "uuid": "e88bcb9b98167fdf9c5070108a0210a2",
        "title": "留别傅安道  其二",
        "author": "韩元吉",
        "content": "场屋俱为拜赐师，烟霄独喜凤毛飞。\n壮心似铁何曾老，健笔如椽合一挥。\n北渚青山劳我梦，西垣红药待君归。\n诏环不作经时隔，沙路熏风卷绣衣。",
        "dynasty": "宋",
        "collection_info": null
    },
    {
        "uuid": "b50ef80ee393d65d6896dc526c6204e4",
        "title": "送汤丞相帅会稽  其一",
        "author": "韩元吉",
        "content": "淮岸春来罢夕烽，君王奏凯大明宫。\n守关岂但勤萧相，分陕犹宜屈召公。\n綵绶不妨龙衮贵，锦衣真与故乡同。\n政成更上平戎略，归作麒麟第一功。",
        "dynasty": "宋",
        "collection_info": null
    },
    {
        "uuid": "494706917043e0619e3405ffd31996b4",
        "title": "送汤丞相帅会稽  其二",
        "author": "韩元吉",
        "content": "翰墨英名多士先，经纶长策万方传。\n久知燕许文章大，要自皋夔事业贤。\n曲水兰亭修竹外，都门祖帐百花前。\n去天尺五调元旧，肯使邦人借一年。",
        "dynasty": "宋",
        "collection_info": null
    },
    {
        "uuid": "d64203c743e43e68c6d8fd689b89cbbe",
        "title": "送汤丞相帅会稽  其三",
        "author": "韩元吉",
        "content": "畴昔追风幸执鞭，词场好在笔如椽。\n十年睎骥犹瞠若，晚岁登龙未偶然。\n下客阳春惊白雪，何人绿水近红莲。\n尚应九里蒙河润，他日一天今二天。",
        "dynasty": "宋",
        "collection_info": null
    },
    {
        "uuid": "8e6cf580a4d60b7a221d4337fb58982c",
        "title": "送周承勋赴荆南幕",
        "author": "韩元吉",
        "content": "周南留滞几年余，笔力追还两汉初。\n无地寘君羣玉府，因人贻我万金书。\n未嗟王粲依油幕，聊喜安仁奉板舆。\n梦想风帆转平楚，眼明江树绿扶疏。",
        "dynasty": "宋",
        "collection_info": null
    },
    {
        "uuid": "6406c40d5cd12fa264be71c5216785f6",
        "title": "送马庄甫摄幕鄱阳用赵文鼎韵",
        "author": "韩元吉",
        "content": "杖策衝寒不作难，弓刀结束笑谈间。\n便从幕府清民讼，已佐戎车靖蜑蛮。\n风雪幸无千里路，江湖纔隔数重山。\n荆南桃李新开径，屈指春融及早还。",
        "dynasty": "宋",
        "collection_info": null
    },
    {
        "uuid": "6bf97bfdbe288023b2171ebdb0314f23",
        "title": "送陈天与知徽州",
        "author": "韩元吉",
        "content": "台阁英名二十年，卜居那得便林泉。\n履声旧振星辰上，谏墨犹存雨露边。\n欲考治功三府近，且施惠政一州先。\n黄山看尽须黄阁，六月天池更着鞭。",
        "dynasty": "宋",
        "collection_info": null
    },
    {
        "uuid": "fcd67b0489a87831af0e47bd1e6d2c4d",
        "title": "送陆务观得倅镇江还越  其一",
        "author": "韩元吉",
        "content": "高文不试紫云楼，犹得声名动九州。\n金马渐登难避世，蓬莱已近却迴舟。\n烧城赤口知何事，许国丹心惜未酬。\n归卧镜湖聊洗眼，雨余万壑正争流。",
        "dynasty": "宋",
        "collection_info": null
    },
    {
        "uuid": "a7f2ef12978b2f575cbca5c7085ea909",
        "title": "送陆务观得倅镇江还越  其二",
        "author": "韩元吉",
        "content": "前年边马饮江水，烽火瓜州一水间。\n正使楼船多战士，要须京岘作重关。\n平戎得路可横槊，佐郡经时应赐环。\n把酒赋诗甘露寺，眼中那更有金山。",
        "dynasty": "宋",
        "collection_info": null
    },
    {
        "uuid": "87fd26551841c3a1f314e90935e6884e",
        "title": "送陆务观福建提仓",
        "author": "韩元吉",
        "content": "觥船相对百分空，京口追随一梦中。\n落纸云烟君似旧，盈巾霜雪我成翁。\n春来茗叶还争白，腊近梅梢尽破红。\n领略溪山须妙语，少迂使节上凌风。",
        "dynasty": "宋",
        "collection_info": null
    },
    {
        "uuid": "41d57833df786f5bbdc58eeb2716e9fa",
        "title": "送吕令防赴海门宰  其一",
        "author": "韩元吉",
        "content": "五斗由来岂疗贫，尚应拄笏对秋云。\n未嗟薄宦来还去，但觉频年我送君。\n舍北水生思共赏，淮南米贱好相闻。\n白鱼青笋平生事，愁绝江寒雁影分。",
        "dynasty": "宋",
        "collection_info": null
    },
    {
        "uuid": "ada0146399dc613985c0c4f440f61c18",
        "title": "送吕令防赴海门宰  其二",
        "author": "韩元吉",
        "content": "野阁山扉旧卜邻，竹阴花径每情亲。\n举觞契阔又千里，同社凄凉无几人。\n濯濯未妨如月柳，悠悠真不奈风尘。\n海门应去蓬莱近，我欲乘桴试问津。",
        "dynasty": "宋",
        "collection_info": null
    },
    {
        "uuid": "f791e4ed631b72b3b071d66b38ab6fdc",
        "title": "送赵蕃辰州司理",
        "author": "韩元吉",
        "content": "故家零落眼中稀，岁月峥嵘踏路岐。\n诗解穷人君莫恨，钱能使鬼我方知。\n片言折狱非无日，谈笑封侯会有时。\n一上梅山弔槃瓠，剩题佳句写幽思。",
        "dynasty": "宋",
        "collection_info": null
    },
    {
        "uuid": "8de43191954a9fb783fce671815f20a3",
        "title": "送张几仲知泰州",
        "author": "韩元吉",
        "content": "紫橐甘泉不愿留，虎符聊试海边州。\n长城底用骑围铁，下濑直须船有楼。\n草木已应知世望，江山好在得诗流。\n春风桃李西溪路，宣室归来尚黑头。",
        "dynasty": "宋",
        "collection_info": null
    },
    {
        "uuid": "cbf82b179692b32e5d3c2118dbb450a8",
        "title": "送施徽州二首  其一",
        "author": "韩元吉",
        "content": "御史英名世罕俦，峨冠聊復渐承流。\n治功要自先冯翊，大惠何妨始歙州。\n野媪定知还去虎，山民从此罢赍牛。\n百年善政须公继，尺一书颁愿少留。",
        "dynasty": "宋",
        "collection_info": null
    },
    {
        "uuid": "539cabf76419968f92ffcc6643552bb4",
        "title": "送施徽州二首  其二",
        "author": "韩元吉",
        "content": "江出新安见底清，黄山高势碧峥嵘。\n袴襦会遣民皆有，枹鼓悬应夜不鸣。\n蜡屐未须怀别墅，虎符今喜得名城。\n他时一榻容徐穉，端共舆人乐政成。",
        "dynasty": "宋",
        "collection_info": null
    },
    {
        "uuid": "442c2481ae1d0ff0552742cb4d12adcc",
        "title": "送李子永赴调改秩",
        "author": "韩元吉",
        "content": "逸骥骞腾十二闲，追风那復驻辕间。\n向来官况诚留滞，此去诗情记往还。\n会课未妨更美秩，趣班聊喜近天颜。\n割鷄莫费千牛刃，奏赋金门入道山。",
        "dynasty": "宋",
        "collection_info": null
    },
    {
        "uuid": "a68ffee71a67cbf3ce9f6b0dde28264b",
        "title": "送王德和赴调改秩",
        "author": "韩元吉",
        "content": "樽酒盘蔬语夜阑，三年犹得几追欢。\n海棠半折春方好，杨柳都青社正寒。\n筹画定应瞻武帐，文华端合侍金銮。\n割鷄底用磨天刃，迟日湖山满意看。",
        "dynasty": "宋",
        "collection_info": null
    },
    {
        "uuid": "89b235c623fc3c8521c9af10bf911dc6",
        "title": "送叶梦锡赴荆南",
        "author": "韩元吉",
        "content": "南郡开边古上流，君王侧席用嘉谋。\n壮怀何止入云梦，雄略行看半九州。\n风劲鼓声连岸动，雪晴江影与天浮。\n一樽莫作新亭语，勋业归庸尚黑头。",
        "dynasty": "宋",
        "collection_info": null
    },
    {
        "uuid": "b9956dfaec95aae766e6c821fd6b1dea",
        "title": "送韩子师守婺州",
        "author": "韩元吉",
        "content": "功名相望十年前，白首官曹仅接联。\n良玉要须更九火，明珠那得閟重泉。\n清风遂作双溪咏，老手悬知剧郡便。\n奏课不妨聊第一，归来更着祖生鞭。",
        "dynasty": "宋",
        "collection_info": null
    },
    {
        "uuid": "f6004b50faef455ef4969c63f9da1adf",
        "title": "送沈千里教授邵阳",
        "author": "韩元吉",
        "content": "縠纹江畔得君诗，俊逸清新字字奇。\n一笑偶成归妹约，几年还见外孙辞。\n横经绛帐地虽远，给札金门天未迟。\n痛饮离骚吾事尔，湘山风物与春期。",
        "dynasty": "宋",
        "collection_info": null
    },
    {
        "uuid": "6771c7fee2454c2aa6b99d6524dee67b",
        "title": "送潘元夙教授钦州",
        "author": "韩元吉",
        "content": "文笔超然自不羣，胸中韬略未全陈。\n讵应远致岭南士，会见来清塞北尘。\n桂海接天聊纵目，火云堆露正关身。\n元戎在昔同科彦，一鹗飞书上紫宸。",
        "dynasty": "宋",
        "collection_info": null
    },
    {
        "uuid": "90fc13d0ff3beefb9f4246cd8715ac20",
        "title": "送泽赴新涂尉",
        "author": "韩元吉",
        "content": "少年薄宦几东西，送汝临岐意尚迷。\n作尉未嗟官职小，致身当与古人齐。\n短篷载雪看梅蘂，古驿衝风信马蹄。\n尔父渐衰吾已老，寄书时一到南溪。",
        "dynasty": "宋",
        "collection_info": null
    },
    {
        "uuid": "d336b8946e6131017aa1ba50f06e2610",
        "title": "送李直刚盐官县尉",
        "author": "韩元吉",
        "content": "蚤接君家大父游，乃翁幕府尚淹留。\n文华遂见诸郎秀，名宦悬知异日优。\n朝雨拍溪梅正熟，晴云烘路麦初秋。\n渭南自昔多贤尉，官近长安不用愁。",
        "dynasty": "宋",
        "collection_info": null
    },
    {
        "uuid": "4636d58c3d624c2d4505220ee1531906",
        "title": "送元修归广东",
        "author": "韩元吉",
        "content": "十年门户苦雕零，屈指天涯几弟兄。\n羁旅可堪怀世事，典型谁与振家声。\n惊心朔岸秋风急，极目南溟瘴雾横。\n好过贪泉未应酌，少年游宦要冰清。",
        "dynasty": "宋",
        "collection_info": null
    },
    {
        "uuid": "f6724b00d75d51660cdcbc2561c4d186",
        "title": "送沈驹甫",
        "author": "韩元吉",
        "content": "官曹邂逅得情亲，一赋松斋遂绝尘。\n天禄校书元有路，甘泉第颂可无人。\n江山兴味不知老，芋栗生涯未觉贫。\n我欲邀君寺南住，春风聊与杏花邻。",
        "dynasty": "宋",
        "collection_info": null
    },
    {
        "uuid": "867cb4715a322c5abf4c12e8753ecc18",
        "title": "送孟婿植还临川",
        "author": "韩元吉",
        "content": "西风同泛婺江船，倒指光阴六换年。\n秋色又看梧叶老，离怀还对菊花前。\n尘埃左宦空搔首，功业青云更着鞭。\n儿女关情易来往，一樽临路亦悽然。",
        "dynasty": "宋",
        "collection_info": null
    },
    {
        "uuid": "d196e88ef61be740ea87cb23392c0f52",
        "title": "送郭诚思归华下",
        "author": "韩元吉",
        "content": "忘怀物外且如愚，何事劳精据槁梧。\n以马喻马即非马，数舆无舆方得舆。\n莫执斧斤过栎社，懒施几席向蘧庐。\n好归玉秀峰前座，闲看晴云自卷舒。",
        "dynasty": "宋",
        "collection_info": null
    },
    {
        "uuid": "02af54fd412505254828e54b4efd7a3d",
        "title": "依韵和御制秋晚曲宴诗",
        "author": "韩元吉",
        "content": "巍巍舜治浃嘉生，宴俎丰年万宝成。\n禁幄云深开晓色，上林风迥起秋声。\n威加鼍鼓雷霆转，喜动龙旗日月明。\n应手神珠看电击，旄头消尽铁山平。",
        "dynasty": "宋",
        "collection_info": null
    },
    {
        "uuid": "3909623db7e74230a16274a7fc148575",
        "title": "次韵子云春日  其一",
        "author": "韩元吉",
        "content": "林壤欣欣乐有余，杖藜常及晓鶑初。\n春风入户花开落，晴日当窗云卷舒。\n契阔经年千里面，平安满眼数行书。\n弟兄州县真劳尔，畴昔交游半石渠。",
        "dynasty": "宋",
        "collection_info": null
    },
    {
        "uuid": "dab18a740c4f4b7a2d2fd119615ac762",
        "title": "次韵子云春日  其二",
        "author": "韩元吉",
        "content": "问舍求田苦未成，定逢丘壑眼先明。\n极知官事无时了，且作青山任意行。\n元亮折腰应自笑，子荆洗耳讵忘情。\n不妨同是催科拙，下考他年更类城。",
        "dynasty": "宋",
        "collection_info": null
    },
    {
        "uuid": "c81ed9b88b03b75c25864f23d980ddab",
        "title": "次韵子云途中见寄  其一",
        "author": "韩元吉",
        "content": "轻风猎猎转残红，春去荒村暮雨中。\n花影带寒犹黯淡，山光和雾更空蒙。\n百年拚却身长醉，五斗由来计日穷。\n惭愧宾朋有胶漆，不堪兄弟苦西东。",
        "dynasty": "宋",
        "collection_info": null
    },
    {
        "uuid": "5cd549e84427aa2d05ee3b1fc3b2ecc3",
        "title": "次韵子云途中见寄  其二",
        "author": "韩元吉",
        "content": "十年计拙未能伸，四海滔滔总是津。\n但得有山供醉眼，不忧无地着寒身。\n鶑花撩乱空三月，风雨凄凉过几旬。\n莫道衡阳无雁信，故应时有北来人。",
        "dynasty": "宋",
        "collection_info": null
    },
    {
        "uuid": "e87c3af15ed2380cee3449c5d8b7fdd5",
        "title": "次韵子云盱眙道中三首  其一",
        "author": "韩元吉",
        "content": "海上狼烽不起烟，兵戈犹记旧年前。\n岩居有客能招饮，肉食何人为给鲜。\n但得生涯类盘谷，可无风景似斜川。\n共寻餬口田三亩，仍办遮头屋数椽。",
        "dynasty": "宋",
        "collection_info": null
    },
    {
        "uuid": "9b59ff12bf0ddaa7f34417ecc42a6900",
        "title": "次韵子云盱眙道中三首  其二",
        "author": "韩元吉",
        "content": "江南淮北市初通，人语忻忻作好风。\n抱耒只思耕陇底，买船谁復渡辽东。\n向来熊耳真投甲，此去天山拟挂弓。\n上策圣君今自治，白头忧国寸心同。",
        "dynasty": "宋",
        "collection_info": null
    },
    {
        "uuid": "822fc6dddb9d2a1285bb4f4974a374e4",
        "title": "次韵子云盱眙道中三首  其三",
        "author": "韩元吉",
        "content": "桑间无褐半饥人，斗粟千金不换银。\n末路多惭逭沟壑，长年敢笑走埃尘。\n江声直下黄牛峡，河势遥分白马津。\n回首向来征战地，壮怀俱在只伤神。",
        "dynasty": "宋",
        "collection_info": null
    },
    {
        "uuid": "fe77478d899753c93314c8cc68203f5e",
        "title": "答金元鼎喜雨  其一",
        "author": "韩元吉",
        "content": "几日云阴合又开，良田秋近起黄埃。\n一觞未致灵祠祷，半夜先欣好雨来。\n政拙自知容我懒，诗清要是得君催。\n不妨咳唾皆珠玉，渐喜新凉入酒杯。",
        "dynasty": "宋",
        "collection_info": null
    },
    {
        "uuid": "5247a871f577dc06d78f0443642ea9a7",
        "title": "答金元鼎喜雨  其二",
        "author": "韩元吉",
        "content": "雨后红蕖满意开，风前绿浄绝纤埃。\n独怜病守孤吟赏，犹幸诗翁数往来。\n农事已知沟浍足，欢声不待管絃催。\n旋舂玉粒添冰酿，莫负樽前鹦鹉杯。",
        "dynasty": "宋",
        "collection_info": null
    },
    {
        "uuid": "73d17e8205ccac9599ce9de44be31263",
        "title": "次韵赵文鼎雨中",
        "author": "韩元吉",
        "content": "老病幽栖不厌閒，未须消息梦长安。\n一春意淡连墙竹，终日清香小槛兰。\n红蘂便惊风裏尽，青林犹惬雨中看。\n故人诗卷从头读，似酌芳樽为解颜。",
        "dynasty": "宋",
        "collection_info": null
    },
    {
        "uuid": "c4fc47d33bf361378738946ea1840eb6",
        "title": "次韵中甫兄九日同集张园",
        "author": "韩元吉",
        "content": "湖山秋尽作幽期，未觉浮舟菡萏衰。\n怯酒自怜多病后，强歌还忆少年时。\n平芜半绿烟犹接，好菊微黄雨更宜。\n单父层台在何许，一樽怀古少陵诗。",
        "dynasty": "宋",
        "collection_info": null
    },
    {
        "uuid": "4659083006351d66eb774780e28584a1",
        "title": "雪中走笔寄邓延硕",
        "author": "韩元吉",
        "content": "去年雪裏共清游，萧子酣歌几唱酬。\n竹叶又看新酿熟，梅花还作暗香浮。\n青衫尚想君奔走，短褐空嗟我滞留。\n南北两峰银色界，不应孤负水边楼。",
        "dynasty": "宋",
        "collection_info": null
    },
    {
        "uuid": "af2925697935bb991bc77e74cb75401c",
        "title": "和同僚贺雪应祈",
        "author": "韩元吉",
        "content": "腊近春临雪意迟，褰衣敢惮走灵祠。\n夜听小雨犹倾耳，晓看羣山顿展眉。\n好句悬知得冰柱，香醪试为压羔儿。\n便应风月台中客，不减梁园赋就时。",
        "dynasty": "宋",
        "collection_info": null
    },
    {
        "uuid": "4f2b28f044771a457dd76972d222d1f8",
        "title": "次韵韩子师雪中二首  其一",
        "author": "韩元吉",
        "content": "九门迭璧耀朝暾，不比千灯作上元。\n天与蘂珠开汉殿，人将冰玉奉尧樽。\n寒威已觉边声静，春意都随诏语温。\n夜入蔡州飞将在，肯容敌骑妄称尊。",
        "dynasty": "宋",
        "collection_info": null
    },
    {
        "uuid": "9deba97970f9210299b9ad80bd4e3b05",
        "title": "次韵韩子师雪中二首  其二",
        "author": "韩元吉",
        "content": "曲栏高槛倚崔嵬，要是仙京白玉台。\n云色自连鳷鹊动，天颜亦为近臣开。\n光翻午夜浑疑月，花满新春未数梅。\n自笑诗成无好语，但知缟带与银杯。",
        "dynasty": "宋",
        "collection_info": null
    },
    {
        "uuid": "aef108799eb7727ae0d564d7ffb8ff10",
        "title": "次韵黄文刚秀才雪中见诒且惠新柑",
        "author": "韩元吉",
        "content": "填空密雪借风威，深闭蓬窗昼掩扉。\n待学仙人乘鹤驾，未容寒士泣牛衣。\n连篇妙语千金重，满合黄柑数寸围。\n细酌清樽酬夜月，更看庭树作花飞。",
        "dynasty": "宋",
        "collection_info": null
    },
    {
        "uuid": "2bac574e5842fa1e5c1808123adba022",
        "title": "次韵梁子张雪中约游湖上不至",
        "author": "韩元吉",
        "content": "东风阁雨酿重云，剩喜天街玉作尘。\n梅已着花还点缀，柳能吹絮便争新。\n湖光照坐偏宜晚，酒力欹栏别是春。\n惭愧相如未能至，却将冰柱语惊人。",
        "dynasty": "宋",
        "collection_info": null
    },
    {
        "uuid": "25712fe4e80adad122839f01938b582d",
        "title": "次韵子云归兴",
        "author": "韩元吉",
        "content": "湖海周游未卜居，好山时一梦衡庐。\n苦无事业堪调鼎，薄有生涯可负锄。\n玩世阮公方蜡屐，归田陶令亦巾车。\n屋头早晚东西住，愁绝江船夜雨余。",
        "dynasty": "宋",
        "collection_info": null
    },
    {
        "uuid": "b43a39af0915936aa691baee68e7df4f",
        "title": "次韵曾吉甫题画屏风",
        "author": "韩元吉",
        "content": "何许江山发兴长，浑疑庐阜对彭郎。\n胸中丘壑元萧爽，笔下烟波故渺茫。\n落落疏松长映座，冥冥飞雨欲侵床。\n冷然已作华胥梦，便有羣仙到枕旁。",
        "dynasty": "宋",
        "collection_info": null
    },
    {
        "uuid": "53c789bec537fcfc1e171622808cafa0",
        "title": "次韵王季夷时同宿蒋山",
        "author": "韩元吉",
        "content": "亭亭石塔宝公龛，剩喜僧床得对谈。\n坎壈词场君亦滞，驱驰世路我何堪。\n军书又见纷南北，敌势由来说二三。\n淮岸西风晚更急，似传烽火过江南。",
        "dynasty": "宋",
        "collection_info": null
    },
    {
        "uuid": "0f2c3f771017934364382e8b89652866",
        "title": "次韵沈千里玉山道中见寄",
        "author": "韩元吉",
        "content": "霜晴怀玉自生烟，寒色凄凄过雁边。\n路转湘南知几日，山连楚尾又穷年。\n相期鷄黍情欢甚，惜别尘埃意黯然。\n马上哦诗衝暮雪，清风怀我北窗眠。",
        "dynasty": "宋",
        "collection_info": null
    },
    {
        "uuid": "1cc45df8ca50a3d94c26cde1e352d555",
        "title": "次韵沆侄",
        "author": "韩元吉",
        "content": "平生作计本山林，便腹空余贮古今。\n致主未忘他日志，归耕每动十年心。\n疏翎浪喜烟霄近，弱植多惭雨露深。\n早决儒科犹望汝，蛩然虚谷伫闻音。",
        "dynasty": "宋",
        "collection_info": null
    },
    {
        "uuid": "d322a124cf09b27e472aedbe1603117b",
        "title": "次韵李子永见庆新居",
        "author": "韩元吉",
        "content": "旋移桐树占高冈，更喜松筠翠作行。\n檐外参差见林影，门前溶漾足溪光。\n天涯留落还相识，地上经营岂太忙。\n好事肯来三径在，已添篱菊待重阳。",
        "dynasty": "宋",
        "collection_info": null
    },
    {
        "uuid": "59b1dec077d860bf592db8974f8e575e",
        "title": "次韵沈驹甫观石井",
        "author": "韩元吉",
        "content": "湖裏鴐鹅亦洞天，最奇山下石坳泉。\n一泓自觉寒光浄，六月都无暑气煎。\n清似锡峰藏雨露，迥如篁岭箇风烟。\n壁端旧乏骚人句，从此须君妙墨传。",
        "dynasty": "宋",
        "collection_info": null
    },
    {
        "uuid": "195654e95127a21a2fb835cb84df8c90",
        "title": "次韵王亚之来过横碧",
        "author": "韩元吉",
        "content": "君到层轩眼为宽，诸峰还得雨中看。\n岚光照座苍翠出，寺影拂波金碧寒。\n诗兴岂妨随望极，秋声不柰起愁端。\n相逢莫怪无樽酒，秀色崔嵬尚可餐。",
        "dynasty": "宋",
        "collection_info": null
    },
    {
        "uuid": "b45b19cdfa64ecb7bfa5efdaaa2b1b8c",
        "title": "次韵宋传道夜雨闻捷  其一",
        "author": "韩元吉",
        "content": "松庭竹户野僧家，独坐荒斋到日斜。\n门外江风寒作雨，城头戍鼓夜啼鸦。\n对床更欲论心事，拥褐还惊逼岁华。\n却忆巴山旧时语，梦回窗竹已生花。",
        "dynasty": "宋",
        "collection_info": null
    },
    {
        "uuid": "26faa160131e739744013171440b919a",
        "title": "次韵宋传道夜雨闻捷  其二",
        "author": "韩元吉",
        "content": "边地山川自汉家，蠭旗图画拂云斜。\n江干战骑膺如虎，塞上神兵斧似鸦。\n羽檄故应烦号令，星车底用赋皇华。\n军声指日腾三捷，阵势他年本六花。",
        "dynasty": "宋",
        "collection_info": null
    },
    {
        "uuid": "8031185c9705a8918d5f6a02f33a8aa1",
        "title": "再用前韵戏传道",
        "author": "韩元吉",
        "content": "空谷天寒翠袖遮，无人曾见玉钗斜。\n诗成落日千寻竹，歌就残阳万点鸦。\n粧额浅深知内样，舞衣裁翦胜京华。\n自怜已作高唐梦，须信饥肠眼易花。",
        "dynasty": "宋",
        "collection_info": null
    },
    {
        "uuid": "bfe288e3f49661f1b9673958574f1cb4",
        "title": "次韵赵仲绩久雨夜坐有感二首  其一",
        "author": "韩元吉",
        "content": "春云黯黯未成晴，落尽缃桃见紫荆。\n薄宦驰驱双鬓改，流年荏苒寸心惊。\n幽花映水浅深色，啼鸟穿林高下声。\n几许风光欠行乐，夜寒和雨听残更。",
        "dynasty": "宋",
        "collection_info": null
    },
    {
        "uuid": "7e841edbc4d720d7f26731866eb05f21",
        "title": "次韵赵仲绩久雨夜坐有感二首  其二",
        "author": "韩元吉",
        "content": "十日风斜雨更横，一春能得几新晴。\n便须蜡屐穿花去，莫惜障泥傍水行。\n酒兴未妨随处发，诗狂剩判隔年程。\n醉来乞得西山药，彷佛云间吹凤笙。",
        "dynasty": "宋",
        "collection_info": null
    },
    {
        "uuid": "180c0adc0523d48abc91b7fb23d737b4",
        "title": "次韵张晋彦书事",
        "author": "韩元吉",
        "content": "举世诸兄事孔方，平生学易问归藏。\n渐欣过客知吾懒，未怪小儿如我长。\n鹤怨猿惊成底事，乌踆兔蹶自奔忙。\n便须耳热追行乐，更拟心斋得坐忘。",
        "dynasty": "宋",
        "collection_info": null
    },
    {
        "uuid": "31749b5e1d71026666c3b3ee146a2f71",
        "title": "次韵吴明可与史致道会饮牛渚",
        "author": "韩元吉",
        "content": "月出千山捲暮云，遥知玉节会江滨。\n便应击楫酬今日，不用然犀叹昔人。\n烟外笛声谁送晚，水边花影自迎春。\n风流三百年无此，况有清诗句法新。",
        "dynasty": "宋",
        "collection_info": null
    },
    {
        "uuid": "2bae575df8125cc28bf4861d4215fd98",
        "title": "次韵徐应祺小楼",
        "author": "韩元吉",
        "content": "潋潋清波泊路衢，垂垂高柳对扶疏。\n已知百尺楼堪卧，况有三重茅可居。\n我老讵能赓鲍谢，君才端合绍严徐。\n直须座上千钟酒，浇起胸中万卷书。",
        "dynasty": "宋",
        "collection_info": null
    },
    {
        "uuid": "e5ea3c8ee1807b2a0858295767c30dcf",
        "title": "次韵答沈明远",
        "author": "韩元吉",
        "content": "如君绝足向风尘，顾我宜为途路人。\n阿买八分时自笑，阮瞻三语讵能新。\n狂谈尚欲嘲风伯，妙笔真堪赋洛神。\n得酒相寻那厌数，醉归官长未应嗔。",
        "dynasty": "宋",
        "collection_info": null
    },
    {
        "uuid": "75d84fe9d74cc1e3671c99d28e2d5e42",
        "title": "亚之出示其祖岐公墨迹及惠崇小景且和前韵復次答之",
        "author": "韩元吉",
        "content": "壁上春江万顷宽，锦囊遗墨幸重看。\n功名世路真多畏，贫贱交盟敢自寒。\n新有诗声见侯喜，尽摅怀抱得苏端。\n极知鼎食君家旧，未厌堆盘苜蓿餐。",
        "dynasty": "宋",
        "collection_info": null
    },
    {
        "uuid": "4ac6925965709ef5ead19cb4ca9f131a",
        "title": "新晴梅花可爱欲招明远少稷冻醪未熟",
        "author": "韩元吉",
        "content": "痴儿了事不能閒，犹喜骚人共往还。\n岁晚真成废书史，雪晴那得负江山。\n多情春与梅花厚，一醉天于我辈悭。\n剩作新诗催酒熟，曲池冰断水潺潺。",
        "dynasty": "宋",
        "collection_info": null
    },
    {
        "uuid": "323acc594572150579fa466a901f6568",
        "title": "红梅",
        "author": "韩元吉",
        "content": "不随羣艷竞年芳，独自施朱对雪霜。\n越女漫夸天下白，寿阳还作醉时粧。\n半依修竹余真态，错认夭桃有暗香。\n月底瑶台清梦到，霓裳新换舞衣长。",
        "dynasty": "宋",
        "collection_info": null
    },
    {
        "uuid": "341925dbb59a07cf1dc2a3f66ff9f674",
        "title": "陆子逸惠桃花戏赠",
        "author": "韩元吉",
        "content": "故人招我千山裏，也有仙葩巧送春。\n麝馥染衣金缕重，酒红生粉玉肌匀。\n洛城景物知谁纪，寒食风光触处新。\n莫把天香调行客，晓粧留与绿窗人。",
        "dynasty": "宋",
        "collection_info": null
    },
    {
        "uuid": "8e0fc3d0e8fb5b619a17e381fb73c35d",
        "title": "次韵陈子象十月惠牡丹",
        "author": "韩元吉",
        "content": "芙蓉扫地菊花陈，国色天香一夜春。\n爱景自催芳意动，清霜不碍晓粧新。\n长生便可书仙籍，上瑞端宜首贡珍。\n诗就只应开顷刻，先生笔力起千钧。",
        "dynasty": "宋",
        "collection_info": null
    },
    {
        "uuid": "b613e5354182ce485d9d14e04aeccfde",
        "title": "用前韵以小春茶饷子象",
        "author": "韩元吉",
        "content": "仙花不用恼诗人，亦有灵芽特地春。\n数朵娇花真绰约，一瓯酽白更清新。\n眼明共识西都艷，齿冷应怀北苑珍。\n佳茗奇葩堪并赏，须公品第入陶钧。",
        "dynasty": "宋",
        "collection_info": null
    },
    {
        "uuid": "c8417c8c0bd587dc37b752552372ba03",
        "title": "次韵余寺正瑞香花",
        "author": "韩元吉",
        "content": "香炉峰下异香风，长忆幽芳梦寐通。\n渴雨旋倾茶作椀，护霜新织翠成笼。\n丹青点缀琼瑶上，兰麝飞浮锦绣中。\n花品向来谁第一，似挼玉蘂间鞓红。",
        "dynasty": "宋",
        "collection_info": null
    },
    {
        "uuid": "5d23c44a0c34cb0af9b859b16980aaa1",
        "title": "故致政宣义叶公挽词",
        "author": "韩元吉",
        "content": "植德由来不自知，成家今见宁馨儿。\n名驹有种能千里，仙桂腾芳定五枝。\n綵绶螭坳方致养，素车云路忽兴悲。\n死生了了真余事，流水断烟空好诗。",
        "dynasty": "宋",
        "collection_info": null
    },
    {
        "uuid": "f2aa4820ac0c83a97541159c8dc333e3",
        "title": "挽王侨卿右司词",
        "author": "韩元吉",
        "content": "壮年嘉誉蔼瀛洲，衮衮诸公并儁游。\n献纳未持天上橐，光华频总峤南州。\n牢盆剩算波熬素，蒲泽终期剑买牛。\n世路荣枯真莫问，浮云山眇泪横秋。",
        "dynasty": "宋",
        "collection_info": null
    },
    {
        "uuid": "431fd58c9b2ccb2825f35cf94c5781e3",
        "title": "挽汪南美大夫词",
        "author": "韩元吉",
        "content": "年如卫武尚安强，名似康成善一乡。\n三邑久知歌惠爱，西州何幸着循良。\n真清在昔传家世，治状由来籍庙堂。\n千载蒋山分未朽，芝兰玉树蔼余芳。",
        "dynasty": "宋",
        "collection_info": null
    },
    {
        "uuid": "b3e85445fb91924f3b729588a658c949",
        "title": "挽知泰州宋公大夫词",
        "author": "韩元吉",
        "content": "投老溪南幸卜邻，一麾频见宠章新。\n养花别圃成三径，种木佳城度十春。\n前席遂孤明主意，留鞭难继澧阳尘。\n空余樽酒追随地，同社凄凉泪满巾。",
        "dynasty": "宋",
        "collection_info": null
    },
    {
        "uuid": "7af115c5cef735747af10b8a98ad6937",
        "title": "挽故钤辖赵公彦远词",
        "author": "韩元吉",
        "content": "平昔长材未一施，尚余嘉誉蔼天支。\n事亲养志人争仰，教子成名世共推。\n盛德故应传后裔，清规谁为勒丰碑。\n华林冈下寒泉水，隠隠雷声纪孝思。",
        "dynasty": "宋",
        "collection_info": null
    },
    {
        "uuid": "d41f09f9dc09bb0c79f41d8647099995",
        "title": "杨待制挽词",
        "author": "韩元吉",
        "content": "妙龄着足道家山，壮岁升华玉笋班。\n千里麾符纔假手，几年香火竟投閒。\n诗书坐使家声大，簪绂谁令寿历悭。\n太傅功名有遗恨，鹓雏凋落泪频潸。",
        "dynasty": "宋",
        "collection_info": null
    },
    {
        "uuid": "3cfd64998610c8ae274a84e627cdb09d",
        "title": "周彦广待制挽词",
        "author": "韩元吉",
        "content": "淮海欢腾五袴歌，政声京兆益中和。\n邺侯井在功堪纪，郑国渠成利更多。\n紫禁遄跻知异眷，珍台归卧本微疴。\n功名方展凌云步，奈此佳城白日何。",
        "dynasty": "宋",
        "collection_info": null
    },
    {
        "uuid": "363a35f1eaa58470235419e5507d80cd",
        "title": "故运使直阁少卿刘公挽词",
        "author": "韩元吉",
        "content": "清时得路每投閒，垂上甘泉玉笋班。\n借箸几看趋魏阙，请缨常欲度天山。\n放怀侠气千夫上，抵掌高谈一梦间。\n使节尘生人共惜，朔风吹泪太湖湾。",
        "dynasty": "宋",
        "collection_info": null
    },
    {
        "uuid": "656cf4f6b2c81b6611d798e3213798f7",
        "title": "故致政敷文少卿鲁公挽词",
        "author": "韩元吉",
        "content": "左学摛文蔼儁声，青云接武二难兄。\n主知自纪宜三院，使节更持仅九卿。\n庭下芝兰方竞秀，舍南桃李已成阴。\n挂冠不待甘泉橐，愁绝高门泪满缨。",
        "dynasty": "宋",
        "collection_info": null
    },
    {
        "uuid": "d542677fd82fd0dbe2b1144643e18089",
        "title": "故致政提刑少卿方公挽词",
        "author": "韩元吉",
        "content": "筹策霑荣誉最贤，青云回步接英躔。\n请缨莫遂终军志，投绂方期卫武年。\n原隰观风频玉节，省台联秩近甘泉。\n一舟五鹤符佳梦，陂水成湖问葛仙。",
        "dynasty": "宋",
        "collection_info": null
    },
    {
        "uuid": "3ac9d982999fe2428b9b45a3c2f44879",
        "title": "挽主奉路分赵公词",
        "author": "韩元吉",
        "content": "画舸安舆霅水清，春风犹忆送君行。\n无家举案人方恨，有子分符世共荣。\n德履未容居祭酒，声华端合主宗盟。\n太支耆老凋零甚，兰玉阶庭独擅名。",
        "dynasty": "宋",
        "collection_info": null
    },
    {
        "uuid": "59bdde83018459b9d08788f8cea1f6bc",
        "title": "故提点判院魏公挽词",
        "author": "韩元吉",
        "content": "当年卓鲁盛材猷，循吏声名始一州。\n功在龙津看雨施，风行金穴见钱流。\n褒庸合上清华贯，奏课俄惊疾病留。\n嶷嶷诸郎富儒雅，盖棺十世可无愁。",
        "dynasty": "宋",
        "collection_info": null
    },
    {
        "uuid": "aa359f2439fcc31235f4a54d5480c359",
        "title": "刘子宣侍郎挽词",
        "author": "韩元吉",
        "content": "妙龄嘉誉满江东，晚接甘泉豹尾中。\n烜赫身荣知有道，从容心计不言功。\n威行岘首追羊叔，名在鄱江忆鲁公。\n种木十年归莫遂，涂车千里恨何穷。",
        "dynasty": "宋",
        "collection_info": null
    },
    {
        "uuid": "487d5f7e1d957d19751b623f285efefb",
        "title": "李寿翁侍郎挽词",
        "author": "韩元吉",
        "content": "同解铨衡并把麾，五年相望楚江湄。\n邻墙会面尝谈易，吏选偷閒更说诗。\n北客遭逢人共叹，南州流转事难知。\n投簪自有江湖志，云白天青泪满颐。",
        "dynasty": "宋",
        "collection_info": null
    },
    {
        "uuid": "fa52c3383fdba487c3bf2666d01ec803",
        "title": "挽周仲深郎中词",
        "author": "韩元吉",
        "content": "才力轩轩动汉庭，清时指日致功名。\n一同在昔歌遗爱，两郡于今有治声。\n使节暂分秦望重，郎星初近太微明。\n死生契阔空泉壤，赙典殊恩世亦荣。",
        "dynasty": "宋",
        "collection_info": null
    },
    {
        "uuid": "67f94d12c2d03de0681d79f3a900ec8f",
        "title": "王中奉汉老挽词",
        "author": "韩元吉",
        "content": "符节光华二十春，壮猷曾不侍严宸。\n栖心香火纔同社，放意溪山幸卜邻。\n再世簪缨宜衮衮，一门兰玉尚诜诜。\n霜清三港追随地，丹旐飘然泪满巾。",
        "dynasty": "宋",
        "collection_info": null
    },
    {
        "uuid": "3014f174c3b8baae9f54c94bd2754c47",
        "title": "吕伯恭挽词",
        "author": "韩元吉",
        "content": "青云涂路本青毡，圣愿相期四十年。\n台阁久嗟君卧疾，山林空叹我华颠。\n伤心二女同新穴，拭目诸生续旧编。\n斗酒无因相沃酹，朔风东望涕潸然。",
        "dynasty": "宋",
        "collection_info": null
    },
    {
        "uuid": "64894740e0df025d755bd1b6bc5f9f9d",
        "title": "周济美挽词",
        "author": "韩元吉",
        "content": "乃翁持橐旧知名，两郡分符见典型。\n禁闼方应驰儁步，中台俄忽随修翎。\n故人零落风前叶，北客漂流雨后萍。\n白马素车三巷路，泪兼腊雪洒林垧。",
        "dynasty": "宋",
        "collection_info": null
    },
    {
        "uuid": "6cc07f72811739072f06f3ffbd24ccf7",
        "title": "晖仲叔挽词",
        "author": "韩元吉",
        "content": "材业光华蔼荐绅，由来孝子出忠臣。\n五年字邑祗明诏，两路观风惠远民。\n徐穉湖边纔卜筑，葛翁山下忽栖神。\n朔云千里人挥泪，遗命归从大母邻。",
        "dynasty": "宋",
        "collection_info": null
    },
    {
        "uuid": "3e54c51799267f6f08acfbbe68413220",
        "title": "次韵唐与正喜雪二十韵",
        "author": "韩元吉",
        "content": "穷腊逢三白，山城两换年。\n破寒初淅沥，作态正翩翾。\n倚杖心逾喜，搔头意自便。\n直疑填巨壑，岂惜冱长川。\n宫粉惭施白，仙禽恨夺鲜。\n银床凝露绠，玉柱涩风絃。\n径满巇难认，窗虚隙易穿。\n共寻瑶草路，俱诵蘂珠篇。\n猎骑朝羣拥，渔灯夜独然。\n凌风几阆苑，照日尽蓝田。\n剩约佳宾集，先烦好句传。\n荷枯疑璧碎，柳细讶丝牵。\n有士迷青眼，无人笑黑肩。\n丰年期不日，瑞气霭非烟。\n竹密还争舞，梅疏只斗妍。\n轻鸥随浩荡，戏蝶伴联翩。\n强续麻衣咏，真逢缟带贤。\n凋零属国节，片段广文毡。\n短棹寻安道，高楼忆仲宣。\n名驹纷照夜，无復爱连钱。",
        "dynasty": "宋",
        "collection_info": null
    },
    {
        "uuid": "5168f099558ca6077ceae9f32fea2e2a",
        "title": "汤丞相生日二十韵",
        "author": "韩元吉",
        "content": "宝历千龄会，神槎八月流。\n人知挺生杰，天欲中兴周。\n文笔超三古，声名溢九州。\n宏才自伊吕，余事岂应刘。\n繄昔开黄阁，于今尚黑头。\n裴公旋卧护，萧相暂居留。\n舄奕稽山绶，光华绿野游。\n银舆寿母贵，玉耳上公优。\n嗣圣资爰立，昌时副聿求。\n来归嘉季子，入觐伟韩侯。\n今日恢王略，苍生跂庙谋。\n中原尚纷扰，绝塞要怀柔。\n胜算如先定，成机会可投。\n洪源端欲泛，前箸匪无筹。\n日月符羲驭，干坤协禹畴。\n行看静蛇豕，俱议息貔貅。\n考有中书第，官无太尉酬。\n两京期汛扫，九庙得重修。\n祉福天方锡，勋庸世未休。\n斯民纳仁寿，公寿几千秋。",
        "dynasty": "宋",
        "collection_info": null
    },
    {
        "uuid": "029df32ba8ad8222715713029bb5c2fd",
        "title": "投赠徐平江三十韵",
        "author": "韩元吉",
        "content": "上圣恢方域，吴门翊帝京。\n千秋季子国，百雉阖闾城。\n屏翰资良牧，文昌辍贰卿。\n龙墀虚紫橐，虎节驻红旌。\n河润功初洽，棠阴政已成。\n农桑归恺悌，弦管乐升平。\n世仰韦公誉，人高白傅名。\n云楼凌月府，花岛烂蓬瀛。\n香雾凝春昼，桥虹卧晓晴。\n清规三不惑，盛事二难并。\n旧俗宁论化，重临倍有声。\n向来宣使指，曾是格刑清。\n自觌铜鱼拜，欣闻竹马迎。\n五湖歌吹满，两郡吏民争。\n严助书频赐，萧卿治欲更。\n还应对宣室，俱议直承明。\n鼎席犹虚位，戎亭正息兵。\n安危均注意，中外等持衡。\n补衮才猷壮，康时智略宏。\n天津飞骥足，云路逸鹏程。\n畴昔参宾从，顽疏荷鉴评。\n驰驱奉刀笔，谈笑接簪缨。\n梦结闽陬远，心惊涨潦横。\n寄身侔困鲋，尽室逭长鲸。\n官牒霑微禄，恩波拯再生。\n膺门怜旧契，祢荐及难兄。\n未释盐车驾，徒怀瓦釜鸣。\n几年良自哂，一饱定谁营。\n洛下裘空敝，新丰酒独倾。\n知公行入辅，故吏敢言情。",
        "dynasty": "宋",
        "collection_info": null
    },
    {
        "uuid": "411c1f8b4796e60f639f6d0d8c0d4b2e",
        "title": "少稷家观雪赋江字三十韵",
        "author": "韩元吉",
        "content": "雪暮来无际，长吟坐北窗。\n未嫌光夺月，先恐势填江。\n云色生冰柱，风声倒石矼。\n疏帘纔的皪，破屋渐铮鏦。\n始讶乌能白，旋惊马尽䮾。\n会朝琼饰弁，猎较素绸杠。\n玉帝开宫阙，瑶姬拥旆幢。\n仰空蜂作阵，窥径蝶成双。\n价重连城璞，明逾钉壁釭。\n冷烟纷莫辨，冻溜不成淙。\n计拙夸辽豕，涂穷笑越尨。\n戴牛迷象齿，覆鹿误羊羫。\n酪乳浮茶鼎，花甆莹鼓椌。\n崖枯频畏住，鹄瘦暂胮肛。\n共想周王宴，谁虞汉使降。\n献衣知念札，加璧殆追逄。\n蹇驷深忧没，篮舆重莫扛。\n淹钟应预赐，增斗定先撞。\n短日栖穷巷，丰年卜万邦。\n缁尘异羁旅，华髮逐耆厖。\n处士欣寻戴，参军岂遇庞。\n裘穿心易怯，履败足微跫。\n荷笠閒垂钓，迴船稳繫桩。\n清狂时仄帽，泥饮屡空缸。\n酬唱才皆敌，歌嘲语或絃。\n闭门嗟懒惰，授简愧愚憃。\n戈戟森磨厉，韶钧富击摐。\n絮盐翻雅况，兰竹变新腔。\n取醉华灯烂，催归戍鼓𪔔。\n晴檐成夜雨，更听陇头泷。",
        "dynasty": "宋",
        "collection_info": null
    },
    {
        "uuid": "3eb842784a93e766ab6a5d3bce52912b",
        "title": "遗直堂六首  其一",
        "author": "韩元吉",
        "content": "蒿莱自舆台，松桂犹伯叔。\n便合追孔林，无庸号寒木。",
        "dynasty": "宋",
        "collection_info": null
    },
    {
        "uuid": "3e11c3503246bc891304cd78ef3213f8",
        "title": "遗直堂六首  其二",
        "author": "韩元吉",
        "content": "虬龙舞云端，风雨来海上。\n尚想堂中人，诗成一迴向。",
        "dynasty": "宋",
        "collection_info": null
    },
    {
        "uuid": "9b6903f21ad97759f2bf9e6163e2b578",
        "title": "遗直堂六首  其三",
        "author": "韩元吉",
        "content": "苦心有深思，劲质无软语。\n贤科废因公，此事亘千古。",
        "dynasty": "宋",
        "collection_info": null
    },
    {
        "uuid": "49f5607e9639c01d923b1d4680385f9f",
        "title": "遗直堂六首  其四",
        "author": "韩元吉",
        "content": "种木已如此，高贤有余思。\n頼公酷似舅，其谁羡牢之。",
        "dynasty": "宋",
        "collection_info": null
    },
    {
        "uuid": "0fdd75297c4bad49c5323804142664bd",
        "title": "遗直堂六首  其五",
        "author": "韩元吉",
        "content": "郑虔骨已朽，孔父天不遗。\n他年从事贤，手板空倒持。",
        "dynasty": "宋",
        "collection_info": null
    },
    {
        "uuid": "91f7629ccff3322342cc7ec75ed83400",
        "title": "遗直堂六首  其六",
        "author": "韩元吉",
        "content": "栋梁乃不取，得地且深植。\n妖娆紫薇花，岁晚犹伴直。",
        "dynasty": "宋",
        "collection_info": null
    },
    {
        "uuid": "c08eaabf4e0e29e96ee264529d60e8e6",
        "title": "夜宿斜溪闻杜鹃",
        "author": "韩元吉",
        "content": "解缆山衔日，移舟雨暗溪。\n无情子规鸟，梦断隔林啼。",
        "dynasty": "宋",
        "collection_info": null
    },
    {
        "uuid": "304b9e94345d49fcdadc7c48c09b190e",
        "title": "送庞佑甫五首  其一",
        "author": "韩元吉",
        "content": "燕鸿望南飞，春至还北去。\n託食波浪中，潇湘几回渡。",
        "dynasty": "宋",
        "collection_info": null
    },
    {
        "uuid": "2455f0f05f2226ca77f7f74b1a0fe2f1",
        "title": "送庞佑甫五首  其二",
        "author": "韩元吉",
        "content": "游子思故乡，天涯两相逢。\n时平甘恤纬，定交各涂穷。",
        "dynasty": "宋",
        "collection_info": null
    },
    {
        "uuid": "1b2ae4bf2ffa8649e6e18e10e334d28c",
        "title": "送庞佑甫五首  其三",
        "author": "韩元吉",
        "content": "濯濯机中丝，粲粲锦绣段。\n自非同心人，千金孰肯换。",
        "dynasty": "宋",
        "collection_info": null
    },
    {
        "uuid": "27848b67132a43e0b7eb3dcdba1c429c",
        "title": "送庞佑甫五首  其四",
        "author": "韩元吉",
        "content": "江湖多青山，舟楫长往还。\n山色难送客，不如住山间。",
        "dynasty": "宋",
        "collection_info": null
    },
    {
        "uuid": "b25dd0d110c69b7b73a5a952dd02feed",
        "title": "送庞佑甫五首  其五",
        "author": "韩元吉",
        "content": "中宵棹讴发，菰蒲翳明月。\n月黑君忽行，恐堕蛟龙窟。",
        "dynasty": "宋",
        "collection_info": null
    },
    {
        "uuid": "36da135f38ad08c4c99c012c6069d2ce",
        "title": "题日出雨脚图二首  其一",
        "author": "韩元吉",
        "content": "绝壑春林映绿，半山晓雾迷红。\n长忆西岩梦觉，小舟欵乃声中。",
        "dynasty": "宋",
        "collection_info": null
    },
    {
        "uuid": "d11ee2b0bc7a70aefa4981dd82c34ac9",
        "title": "题日出雨脚图二首  其二",
        "author": "韩元吉",
        "content": "隠隠遥分树色，萧萧似听风声。\n何处江倾海堕，隔山雾白烟明。",
        "dynasty": "宋",
        "collection_info": null
    },
    {
        "uuid": "9a727fb81f0e27c1e1309f2c78c6526f",
        "title": "次韵赵公直题米元晖画轴",
        "author": "韩元吉",
        "content": "天际归云挟雨，江干乱木藏山。\n耳冷似听萧瑟，眼明惊见孱颜。",
        "dynasty": "宋",
        "collection_info": null
    },
    {
        "uuid": "23b208712adcc84941fd0310e010ca8e",
        "title": "春雪得小诗五首且约客登赏心亭  其一",
        "author": "韩元吉",
        "content": "东窗坐爱枝间雪，大似酴醿压架花。\n天气更晴宜有月，夜深来看玉交加。",
        "dynasty": "宋",
        "collection_info": null
    },
    {
        "uuid": "7acf4034dd33adee4640cb4d848b263e",
        "title": "春雪得小诗五首且约客登赏心亭  其二",
        "author": "韩元吉",
        "content": "淮南山色一千里，落水层城江更湍。\n何地江山有如许，与君聊趁雪中看。",
        "dynasty": "宋",
        "collection_info": null
    },
    {
        "uuid": "70ecb877dad0d46ee46656450524ab6a",
        "title": "春雪得小诗五首且约客登赏心亭  其三",
        "author": "韩元吉",
        "content": "腊前未见梅如雪，春到还惊雪似梅。\n可是天公有情思，便令花树一时开。",
        "dynasty": "宋",
        "collection_info": null
    },
    {
        "uuid": "87deaa3844b1e993b88b2ae9debfb6c6",
        "title": "春雪得小诗五首且约客登赏心亭  其四",
        "author": "韩元吉",
        "content": "江南绝景赏心亭，卧雪难寻旧画屏。\n白鹭洲前夜来雪，故应此画胜丹青。",
        "dynasty": "宋",
        "collection_info": null
    },
    {
        "uuid": "d29d0a3741eb98853e1dacaaed16607d",
        "title": "春雪得小诗五首且约客登赏心亭  其五",
        "author": "韩元吉",
        "content": "竹炉听雪坐蒲团，长笑诗人不耐寒。\n未办貂裘走南陌，肯来高处一凭栏。",
        "dynasty": "宋",
        "collection_info": null
    },
    {
        "uuid": "08ff1beffa48d2c813a67c4ae830a9e3",
        "title": "夜雪  其一",
        "author": "韩元吉",
        "content": "炉火深红蜡炬明，打窗风雪正纵横。\n瓦瓶旋注山泉满，却作潇潇细雨声。",
        "dynasty": "宋",
        "collection_info": null
    },
    {
        "uuid": "b0e7b6a8103cf20d4d45e5ea81d4df1d",
        "title": "夜雪  其二",
        "author": "韩元吉",
        "content": "伴眼文书细作行，昏昏愁卧雪穿廊。\n何人恰弄风前笛，错认梅花到枕傍。",
        "dynasty": "宋",
        "collection_info": null
    },
    {
        "uuid": "85c219a1a0219c134ab122ac73046180",
        "title": "咏晴",
        "author": "韩元吉",
        "content": "愁眼东西万里情，山云斜度水风清。\n客行岁晚忽春尽，看到枯林绿叶成。",
        "dynasty": "宋",
        "collection_info": null
    },
    {
        "uuid": "84a140b15984622ffb64b211bc3893bc",
        "title": "春日书事五首  其一",
        "author": "韩元吉",
        "content": "十年骑马听朝鸡，老窃州符簿领迷。\n衙鼓不闻春睡足，闭门聊喜得幽栖。",
        "dynasty": "宋",
        "collection_info": null
    },
    {
        "uuid": "55b8a7c601f66ea8dd89d1473890473d",
        "title": "春日书事五首  其二",
        "author": "韩元吉",
        "content": "晓猿夜鹤寂无生，春至山禽百种鸣。\n步绕新泉聊洗耳，由来心与地俱清。",
        "dynasty": "宋",
        "collection_info": null
    },
    {
        "uuid": "c16479e84b2b79ca9434448943e64e30",
        "title": "春日书事五首  其三",
        "author": "韩元吉",
        "content": "极目亭边花定开，野棠山杏手亲栽。\n春风拂槛知何似，应记刘郎两度来。",
        "dynasty": "宋",
        "collection_info": null
    },
    {
        "uuid": "f2ff678f50edbbec0b06e24b4568c67d",
        "title": "春日书事五首  其四",
        "author": "韩元吉",
        "content": "忆上金华第一峰，相君官重酒樽同。\n梦寻绝壑谁重到，零落山桃小院风。",
        "dynasty": "宋",
        "collection_info": null
    },
    {
        "uuid": "a1aafe8df86e0936f37ff057c2f87f46",
        "title": "春日书事五首  其五",
        "author": "韩元吉",
        "content": "溪边乱石蛟鼍卧，烟裏千花锦绣围。\n记得年时作寒食，山桥吹笛雨中归。",
        "dynasty": "宋",
        "collection_info": null
    },
    {
        "uuid": "991e46738e10def95406305d2f89fbea",
        "title": "晨兴",
        "author": "韩元吉",
        "content": "北窗松竹夜萧骚，诗就呼儿进浊醪。\n睡美不知新雨足，晓来南涧水声高。",
        "dynasty": "宋",
        "collection_info": null
    },
    {
        "uuid": "fe9cf6f1f44a6d3baff472e73f35d11b",
        "title": "听雨",
        "author": "韩元吉",
        "content": "吚轧篮舆不计肩，五更残梦尚悠然。\n红油盖重听朝雨，却似西江坐钓船。",
        "dynasty": "宋",
        "collection_info": null
    },
    {
        "uuid": "5e5c8736ebcae0f4ec5db0d3a1a998d1",
        "title": "题张几仲所藏醉道士图",
        "author": "韩元吉",
        "content": "何须坐客总能文，呼酒相逢日暮云。\n醉倒尽如狂道士，夜归谁问故将军。",
        "dynasty": "宋",
        "collection_info": null
    },
    {
        "uuid": "de95b3efce8fdc7a7314bcb81b159570",
        "title": "浙江观潮",
        "author": "韩元吉",
        "content": "江翻海涌势难平，鳌掷鹏鶱自不停。\n端为君王洗兵马，参旗井钺万雷霆。",
        "dynasty": "宋",
        "collection_info": null
    },
    {
        "uuid": "0cea3a87cc282b4b7f3200973d72bdad",
        "title": "太湖秋晚",
        "author": "韩元吉",
        "content": "片帆几日下西风，湖色秋容暮霭中。\n买得鲈鱼弔张翰，卧听欵乃度垂虹。",
        "dynasty": "宋",
        "collection_info": null
    },
    {
        "uuid": "f1e96495a8357e5ca491db27078a92ea",
        "title": "海门斜照",
        "author": "韩元吉",
        "content": "云梦悬知八九吞，银山万迭涨天门。\n长江日落鱼龙舞，古寺烟深鸟雀喧。",
        "dynasty": "宋",
        "collection_info": null
    },
    {
        "uuid": "1379c2baa9086679ea153b57d91b94a9",
        "title": "武昌春色",
        "author": "韩元吉",
        "content": "樊山宫殿已成陈，烟雨阴晴到处春。\n花柳不知兴废事，隔江相倚斗时新。",
        "dynasty": "宋",
        "collection_info": null
    },
    {
        "uuid": "22020221f6898529e753191479497a26",
        "title": "七夕",
        "author": "韩元吉",
        "content": "银河翻浪拍空流，玉女停梭清露秋。\n天上一年真一日，人间风月自生愁。",
        "dynasty": "宋",
        "collection_info": null
    },
    {
        "uuid": "bc1a211e71dee6e9a48aff6d79200b09",
        "title": "秋怀十首  其一",
        "author": "韩元吉",
        "content": "朝行佛屋鱼千里，暮借僧床鹩一枝。\n窗下秋虫解人意，似怜羁客伴哦诗。",
        "dynasty": "宋",
        "collection_info": null
    },
    {
        "uuid": "fd4a958305690d1a7933b5f5c9078074",
        "title": "秋怀十首  其二",
        "author": "韩元吉",
        "content": "酒熟橙黄盛物华，重阳无客不思家。\n鹅儿剪雪开岩桂，鹤羽攒金散菊花。",
        "dynasty": "宋",
        "collection_info": null
    },
    {
        "uuid": "91dd1c47d61174685c8821db7fb96fc7",
        "title": "秋怀十首  其三",
        "author": "韩元吉",
        "content": "小雨惊秋滴夜阑，晴云和日晓斑斑。\n谁怜客舍尘埃底，犹得西湖一两山。",
        "dynasty": "宋",
        "collection_info": null
    },
    {
        "uuid": "951702cb171fe52769e98cd7328d4ca3",
        "title": "秋怀十首  其四",
        "author": "韩元吉",
        "content": "何许砧声清梦回，丁东犹作佩环猜。\n卷帘风露凉如水，端为嫦娥向此来。",
        "dynasty": "宋",
        "collection_info": null
    },
    {
        "uuid": "071b1f63345149c403af8e29ba82a3db",
        "title": "秋怀十首  其五",
        "author": "韩元吉",
        "content": "城外秋荷一半黄，尚余疏柳照回塘。\n江南底许风光好，塞雁来时未有霜。",
        "dynasty": "宋",
        "collection_info": null
    },
    {
        "uuid": "945ec025b8b01c198f799910768024fd",
        "title": "秋怀十首  其六",
        "author": "韩元吉",
        "content": "右手持杯左不空，蟹螯已作雪蒙茸。\n秋风莫起鲈鱼梦，未似先生阿堵中。",
        "dynasty": "宋",
        "collection_info": null
    },
    {
        "uuid": "7b51c4bcb8a58c1c37b2882317b9414c",
        "title": "秋怀十首  其七",
        "author": "韩元吉",
        "content": "八月涛头旧有名，今年潮浅岸纔平。\n应缘享帝千灵在，豫使鱼龙不敢鸣。",
        "dynasty": "宋",
        "collection_info": null
    },
    {
        "uuid": "9eb6309e41224df46d4e0e6d1efb14a6",
        "title": "秋怀十首  其八",
        "author": "韩元吉",
        "content": "塞草初黄边马肥，边尘莫便向南飞。\n江头鹤唳秋风起，看取阴山六骑归。",
        "dynasty": "宋",
        "collection_info": null
    },
    {
        "uuid": "3240c0eebb320506053f77dc27afe8d8",
        "title": "秋怀十首  其九",
        "author": "韩元吉",
        "content": "江南四百八十寺，未抵西湖胜处多。\n不用楼台带烟雨，只看宫殿压晴波。",
        "dynasty": "宋",
        "collection_info": null
    },
    {
        "uuid": "b796be3a367a2b4b69d8231e2ff71c0f",
        "title": "秋怀十首  其一○",
        "author": "韩元吉",
        "content": "闭户跏趺意已清，炉香烧尽一灯明。\n空庭叶落知多少，一任西风百种声。",
        "dynasty": "宋",
        "collection_info": null
    },
    {
        "uuid": "355bcd5653f08650060ae936bff04752",
        "title": "圣政更新诏书正告讦之罪因得小诗十首  其一",
        "author": "韩元吉",
        "content": "恶復凶终事久知，岂知圣断不踰时。\n小儒未叹周南滞，但喜逢人敢说诗。",
        "dynasty": "宋",
        "collection_info": null
    },
    {
        "uuid": "7bf06e13476ef1a9bbe2c5e6f475998c",
        "title": "圣政更新诏书正告讦之罪因得小诗十首  其二",
        "author": "韩元吉",
        "content": "桓温将死谢安起，霍氏初除魏相来。\n谁与圣君安大业，巍巍廊庙可无材。",
        "dynasty": "宋",
        "collection_info": null
    },
    {
        "uuid": "8e12504221958bc7a3769060fba90f97",
        "title": "圣政更新诏书正告讦之罪因得小诗十首  其三",
        "author": "韩元吉",
        "content": "圣朝遂失诛元载，公议犹能去霍山。\n落胆徒闻温御史，不知睿意在羣奸。",
        "dynasty": "宋",
        "collection_info": null
    },
    {
        "uuid": "4bb7a50eb2a169e83e56036afeb7ebb5",
        "title": "圣政更新诏书正告讦之罪因得小诗十首  其四",
        "author": "韩元吉",
        "content": "元佑诸公秉国均，诏条先请惠吾民。\n孤雏腐鼠何劳逐，准拟朝廷政事新。",
        "dynasty": "宋",
        "collection_info": null
    },
    {
        "uuid": "6c0c11f065087ae0ff73f44f55fdbcb5",
        "title": "圣政更新诏书正告讦之罪因得小诗十首  其五",
        "author": "韩元吉",
        "content": "金貂七叶谁能必，石椁三年计自愚。\n得鹿覆蕉真一梦，求鱼缘木信狂图。",
        "dynasty": "宋",
        "collection_info": null
    },
    {
        "uuid": "46578564c4917a8780b3bd1d27f0e455",
        "title": "圣政更新诏书正告讦之罪因得小诗十首  其六",
        "author": "韩元吉",
        "content": "献可争先诋荆国，莹中居首论莆阳。\n十年言路皆支党，前无一语讥安昌。",
        "dynasty": "宋",
        "collection_info": null
    },
    {
        "uuid": "90798548d44bb9b04601ede8a5a7d9fa",
        "title": "圣政更新诏书正告讦之罪因得小诗十首  其七",
        "author": "韩元吉",
        "content": "近闻羔鴈已成羣，藻鉴渠能泾渭分。\n急士且须侯雍齿，得贤端可吏朱云。",
        "dynasty": "宋",
        "collection_info": null
    },
    {
        "uuid": "d5e9e876835b4578cd42d63e435c660c",
        "title": "圣政更新诏书正告讦之罪因得小诗十首  其八",
        "author": "韩元吉",
        "content": "刺字几漫冠欲尘，向来浮薄自纷纷。\n尔曹胸次多周孔，忍作铜山破贼文。",
        "dynasty": "宋",
        "collection_info": null
    },
    {
        "uuid": "5adb4886c14c984dbd243f102a922887",
        "title": "圣政更新诏书正告讦之罪因得小诗十首  其九",
        "author": "韩元吉",
        "content": "荆棘谁令满路栽，雷州司户却生回。\n独怜阳陆真天命，不见承平公道开。",
        "dynasty": "宋",
        "collection_info": null
    },
    {
        "uuid": "a90955e4a41115bea7db035b9bec2a0d",
        "title": "圣政更新诏书正告讦之罪因得小诗十首  其一○",
        "author": "韩元吉",
        "content": "潮阳初谪八千里，中令俄成十九年。\n地下修文应泚笔，卫公精爽故依然。",
        "dynasty": "宋",
        "collection_info": null
    },
    {
        "uuid": "6707a36e49da0df229b65b292a8f06ee",
        "title": "卧病",
        "author": "韩元吉",
        "content": "有身自觉皆为患，了事从来却号痴。\n贫裏定知强健乐，未妨斗酒百篇诗。",
        "dynasty": "宋",
        "collection_info": null
    },
    {
        "uuid": "d48d58703b9952fdcb6391f6905432df",
        "title": "夜宿青阳旅舍起观林端积雪半消疑山矾盛开",
        "author": "韩元吉",
        "content": "风卷千林夜雪晴，九华山下月微明。\n不须更觅唐昌蘂，树树珑璁玉刻成。",
        "dynasty": "宋",
        "collection_info": null
    },
    {
        "uuid": "891563ac6b3c8f85f48af62114d4b439",
        "title": "去草",
        "author": "韩元吉",
        "content": "永日荒园独荷锄，草根藤蔓喜无余。\n谁怜仲举平生志，却学齐民种树书。",
        "dynasty": "宋",
        "collection_info": null
    },
    {
        "uuid": "7d0dca4d597a203874ebe1752391a83f",
        "title": "偶兴四首  其一",
        "author": "韩元吉",
        "content": "桂花飘尽菊花黄，闲对芳丛静爱香。\n堂下草深须一丈，会看春意满池塘。",
        "dynasty": "宋",
        "collection_info": null
    },
    {
        "uuid": "406bd12dae00a2e230df610f078231f9",
        "title": "偶兴四首  其二",
        "author": "韩元吉",
        "content": "小园无数菊花开，准拟花残便见梅。\n不恨无花正无酒，敲门谁送一樽来。",
        "dynasty": "宋",
        "collection_info": null
    },
    {
        "uuid": "c78957c718887d70a3c3f3b4d3eae31e",
        "title": "偶兴四首  其三",
        "author": "韩元吉",
        "content": "江南菊少开金色，只有霜葩杂御黄。\n乞得黄花真爱惜，明年剩种压羣芳。",
        "dynasty": "宋",
        "collection_info": null
    },
    {
        "uuid": "0fbfe1973ba1549d413cbdd92b17d4c3",
        "title": "偶兴四首  其四",
        "author": "韩元吉",
        "content": "爱水仙成百计栽，三年一笑渐能开。\n金银岂是吾家物，借我虚名付酒台。",
        "dynasty": "宋",
        "collection_info": null
    },
    {
        "uuid": "d1f09189562832ecc72bae3f766b4971",
        "title": "市人有弄虎者儿辈请观饲以豚蹄睹其攫噬戏作四绝句  其一",
        "author": "韩元吉",
        "content": "眈眈出柙小于菟，犹意他年见画图。\n养汝由来得无患，却惊赤手竞编鬚。",
        "dynasty": "宋",
        "collection_info": null
    },
    {
        "uuid": "0896fb49eab5a4bf9fdc533b9d490216",
        "title": "市人有弄虎者儿辈请观饲以豚蹄睹其攫噬戏作四绝句  其二",
        "author": "韩元吉",
        "content": "呀然一啸朔风生，儿女窥帘笑且惊。\n槛内应怜只摇尾，山中不记旧横行。",
        "dynasty": "宋",
        "collection_info": null
    },
    {
        "uuid": "030b3ab2f5490cea57bfe2a3834e8a5f",
        "title": "市人有弄虎者儿辈请观饲以豚蹄睹其攫噬戏作四绝句  其三",
        "author": "韩元吉",
        "content": "长年肉食定何功，乞汝豚蹄且慰穷。\n猿臂将军应老矣，南山忽忆夜弯弓。",
        "dynasty": "宋",
        "collection_info": null
    },
    {
        "uuid": "772c3455e6d2e9e1e6ea35811bed0a1e",
        "title": "市人有弄虎者儿辈请观饲以豚蹄睹其攫噬戏作四绝句  其四",
        "author": "韩元吉",
        "content": "荧荧目色为生寒，蛮獠歌呼意自閒。\n莫倚便能探虎穴，势卑还长越王炎。",
        "dynasty": "宋",
        "collection_info": null
    },
    {
        "uuid": "7f1f58ea5b981c84e9511de63a2fbc4d",
        "title": "俸金既尽家人问所质物戏答",
        "author": "韩元吉",
        "content": "十载栖迟櫑具客，一生憔悴扊扅歌。\n典衣不为沽春酒，平昔无诗博饭箩。",
        "dynasty": "宋",
        "collection_info": null
    },
    {
        "uuid": "bac4abfe5d3f1c9f329c50cfb65e5d6c",
        "title": "读周瑜传",
        "author": "韩元吉",
        "content": "年来三十过平头，笑却周郎却自羞。\n但得小乔歌一曲，未须辛苦向荆州。",
        "dynasty": "宋",
        "collection_info": null
    },
    {
        "uuid": "22b56c91de0393543d129b904a0385c2",
        "title": "乘潮遇顺风",
        "author": "韩元吉",
        "content": "忠信平生自可期，江神于我定相知。\n顺风鼓棹潮如席，世事由来却险巇。",
        "dynasty": "宋",
        "collection_info": null
    },
    {
        "uuid": "01d4e6c8c2cc6cccba279a6bdb373ef8",
        "title": "山行二首  其一",
        "author": "韩元吉",
        "content": "晴日烘林百草香，杖藜徐步兴何长。\n残花的皪明幽径，老笋参差出断墙。",
        "dynasty": "宋",
        "collection_info": null
    },
    {
        "uuid": "2081cd2ca41cac560d36c4aa159b0c38",
        "title": "山行二首  其二",
        "author": "韩元吉",
        "content": "春来南涧水初生，鸥鸟逢人自不惊。\n步绕幽花随树歇，望寻高柳趁堤行。",
        "dynasty": "宋",
        "collection_info": null
    },
    {
        "uuid": "eb135e254b145b734da7ae1dab1b2179",
        "title": "行汴渠中",
        "author": "韩元吉",
        "content": "东海桑田未可期，隋河高岸已锄犁。\n楼船锦缆知无地，枯柳黄尘但古堤。",
        "dynasty": "宋",
        "collection_info": null
    },
    {
        "uuid": "edb41b6da9f0569a7c02cf4f25bee979",
        "title": "剡溪道中五首  其一",
        "author": "韩元吉",
        "content": "拟赋归田未有田，春风聊泛剡溪船。\n青山满眼留侬住，处士茅茨阿那边。",
        "dynasty": "宋",
        "collection_info": null
    },
    {
        "uuid": "5dd65b795efd32d82162dc554394ffb3",
        "title": "剡溪道中五首  其二",
        "author": "韩元吉",
        "content": "戴家家住此溪头，买酒寻春得胜游。\n夹岸杨花浑似雪，不应兴尽便回舟。",
        "dynasty": "宋",
        "collection_info": null
    },
    {
        "uuid": "2e24e4ccd429022d91b3e581c6c2091a",
        "title": "剡溪道中五首  其三",
        "author": "韩元吉",
        "content": "平潮恰恰乱蛙鸣，断送江南春雨晴。\n绿縠细看桑眼破，紫茸还见草心生。",
        "dynasty": "宋",
        "collection_info": null
    },
    {
        "uuid": "d19874baa2bd6ae7068d5177fa20dec1",
        "title": "剡溪道中五首  其四",
        "author": "韩元吉",
        "content": "心随天末江波远，愁似沙津柳带长。\n向晚飞花度墙影，半晴烟雨发山光。",
        "dynasty": "宋",
        "collection_info": null
    },
    {
        "uuid": "1e08d17d5674c3ea5a2dab07733f4131",
        "title": "剡溪道中五首  其五",
        "author": "韩元吉",
        "content": "抱琴不作王门客，晋代高风只此人。\n故老底须三上疏，竹林诸子未天真。",
        "dynasty": "宋",
        "collection_info": null
    },
    {
        "uuid": "4a47771497aa4a857dad040d01e2daba",
        "title": "隠静山二首  其一",
        "author": "韩元吉",
        "content": "山锁松行一径遥，峰迴楼殿更岧峣。\n飞来双鹤知何处，只有泉声下碧霄。",
        "dynasty": "宋",
        "collection_info": null
    },
    {
        "uuid": "7ae8cf0509f0080153fec82d1c60613b",
        "title": "隠静山二首  其二",
        "author": "韩元吉",
        "content": "海上蟠桃手自栽，红尘一堕隔蓬莱。\n风帆弱水无由到，乞我当年渡海杯。",
        "dynasty": "宋",
        "collection_info": null
    },
    {
        "uuid": "0a62bcd6b6eeb3a9187ce3986d13ed86",
        "title": "狼山",
        "author": "韩元吉",
        "content": "天外奇峰认九华，路人指点是狼牙。\n他年刻石题车马，会遣山前属汉家。",
        "dynasty": "宋",
        "collection_info": null
    },
    {
        "uuid": "bb6116c1ea154b485c83c2b9e1e07c79",
        "title": "初见龟山塔",
        "author": "韩元吉",
        "content": "烟裏微茫第一山，眼明白塔俯沧湾。\n尘埃满面三千里，一笑相看似梦间。",
        "dynasty": "宋",
        "collection_info": null
    },
    {
        "uuid": "6af6bf443a48ef5c3583dd964403a443",
        "title": "山口道中",
        "author": "韩元吉",
        "content": "芳草连云水拍溪，春山树树子规啼。\n东风何事催行客，偏遣残红趁马蹄。",
        "dynasty": "宋",
        "collection_info": null
    },
    {
        "uuid": "26bed33b270a1c4d92a66ca477d21f2d",
        "title": "望灵寿致拜祖茔",
        "author": "韩元吉",
        "content": "白马冈前眼渐开，黄龙府外首空回。\n慇懃父老如相识，只问天兵早晚来。",
        "dynasty": "宋",
        "collection_info": null
    },
    {
        "uuid": "2a7a46d5778e123e65fe040dc472b432",
        "title": "宿石桥闻水声",
        "author": "韩元吉",
        "content": "野桥曲折渡千回，古寺悬知水面开。\n一夜寒声喧客枕，却疑风雨转山来。",
        "dynasty": "宋",
        "collection_info": null
    },
    {
        "uuid": "782db9ccd23848acb544f80aad6a94eb",
        "title": "洞溪绝句三首  其一",
        "author": "韩元吉",
        "content": "桃李欲开天雨雪，二月山城无奈寒。\n頼尔狐裘来送质，更须樽酒放愁宽。",
        "dynasty": "宋",
        "collection_info": null
    },
    {
        "uuid": "227ac95b6c4c89ec5525d2f32ee6b67e",
        "title": "洞溪绝句三首  其二",
        "author": "韩元吉",
        "content": "杏花无数连村落，也有人家挂酒旗。\n春色撩人只供醉，却怕风吹易醒时。",
        "dynasty": "宋",
        "collection_info": null
    },
    {
        "uuid": "ea4ffd4ede74dd8dc0f0cc68bd3f9527",
        "title": "洞溪绝句三首  其三",
        "author": "韩元吉",
        "content": "溪流直傍长堤去，缭乱半山桃李花。\n极知渡口好春色，却下扁舟步晚沙。",
        "dynasty": "宋",
        "collection_info": null
    },
    {
        "uuid": "5bab47bc8a5fdb53995893f8a0142782",
        "title": "西湖绝句戏题  其一",
        "author": "韩元吉",
        "content": "浅白深红几树花，波光浮动竹交斜。\n怪来诗思清人骨，知是西湖处士家。",
        "dynasty": "宋",
        "collection_info": null
    },
    {
        "uuid": "a94c0a8c35cdefe57af8b454b1539a90",
        "title": "西湖绝句戏题  其二",
        "author": "韩元吉",
        "content": "流水当阶山对门，拟寻茅屋住荒村。\n谁怜九里松间路，犹有人间市井喧。",
        "dynasty": "宋",
        "collection_info": null
    },
    {
        "uuid": "1ca08c8c3d08f9529c16165b13e50efc",
        "title": "西湖绝句戏题  其三",
        "author": "韩元吉",
        "content": "人道西湖一曲屏，只应真色画难成。\n柳堤竹坞无穷意，更着荷花百媚生。",
        "dynasty": "宋",
        "collection_info": null
    },
    {
        "uuid": "b58bae9be0d0a7369722c1971649165b",
        "title": "渡河有感",
        "author": "韩元吉",
        "content": "衮衮河流到底黄，谁言一苇便能杭。\n伤心击楫无人会，举酒回头酹太行。",
        "dynasty": "宋",
        "collection_info": null
    },
    {
        "uuid": "aa5773a9f13f484a30024124c6202c2e",
        "title": "同翁子功之平江午憩涵山浄慈寺",
        "author": "韩元吉",
        "content": "苹花吹尽藕花香，日落风生水面凉。\n浄洗扁舟载明月，共君长啸饮湖光。",
        "dynasty": "宋",
        "collection_info": null
    },
    {
        "uuid": "8d4901b723f1d3e5b6b9915453f83907",
        "title": "昙花亭供茶戏作二首  其一",
        "author": "韩元吉",
        "content": "问讯高真此住家，伊蒲未办且煎茶。\n故应一笑来迎我，五百瓶中总是花。",
        "dynasty": "宋",
        "collection_info": null
    },
    {
        "uuid": "ae36ad071aa4aae6c9691fafe73e6b18",
        "title": "昙花亭供茶戏作二首  其二",
        "author": "韩元吉",
        "content": "一声钟磬有无中，楼阁山林本自空。\n不向云端呈伎俩，犹来盏裏现神通。",
        "dynasty": "宋",
        "collection_info": null
    },
    {
        "uuid": "8d748dc22605f2ee2b23e208cac06aa6",
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其一",
        "author": "韩元吉",
        "content": "槛外风高霜月明，步虚山裏步虚声。\n罢琴刻烛初长夜，又得人间一梦清。",
        "dynasty": "宋",
        "collection_info": null
    },
    {
        "uuid": "d746c036c7b8d882f2aa1f4f52c631c5",
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其二",
        "author": "韩元吉",
        "content": "封禅空余不死名，华清宫裏望长生。\n閒云强作人间瑞，更有山呼万岁声。",
        "dynasty": "宋",
        "collection_info": null
    },
    {
        "uuid": "83ae170e6b6528e2fbf5ab1c05f43349",
        "title": "夜宿玉虚宫小轩正对步虚峰道士云天宝三年有庆云见且山呼万岁始诏建黄帝祠封为仙都山敕书今亡  其三",
        "author": "韩元吉",
        "content": "龙虎驱驰战阪泉，荆山鼎就更昇天。\n轩辕到处存遗迹，忍使君王不学仙。",
        "dynasty": "宋",
        "collection_info": null
    },
    {
        "uuid": "00ad9ae53353979d91d7187bc68eecaa",
        "title": "溪山堂次韵",
        "author": "韩元吉",
        "content": "溪岸人家高下居，绕溪云树杂烟芜。\n故应曲水传佳句，还喜青松入画图。",
        "dynasty": "宋",
        "collection_info": null
    },
    {
        "uuid": "e353fe507f54d182d4545280553a7acd",
        "title": "又溪山堂次韵四首  其一",
        "author": "韩元吉",
        "content": "堂前松竹挺千军，堂外青山万马羣。\n横策时来按文阵，要须笔力起风云。",
        "dynasty": "宋",
        "collection_info": null
    },
    {
        "uuid": "cf27b00b57ad4b4f4d193e724c95d947",
        "title": "又溪山堂次韵四首  其二",
        "author": "韩元吉",
        "content": "潋潋溪光白鸟前，昏昏雨脚暮云边。\n一年风景君应记，五月来看竞渡船。",
        "dynasty": "宋",
        "collection_info": null
    },
    {
        "uuid": "eae289bcbd58a5901069bd6bc2338d6e",
        "title": "又溪山堂次韵四首  其三",
        "author": "韩元吉",
        "content": "九衢尘土鬓毛苍，只有溪山意味长。\n但得枫林供欵乃，犹胜斗酒博伊凉。",
        "dynasty": "宋",
        "collection_info": null
    },
    {
        "uuid": "cb5a18a8ea87602c968686b7a0e20946",
        "title": "又溪山堂次韵四首  其四",
        "author": "韩元吉",
        "content": "梅子青青杏子红，绕城荷叶已掀风。\n莫嫌春尽无花柳，犹得清樽阿堵中。",
        "dynasty": "宋",
        "collection_info": null
    },
    {
        "uuid": "89fce8c269631926cd08ad4f12438818",
        "title": "紫极观二首  其一",
        "author": "韩元吉",
        "content": "小雨轻云却解晴，菰蒲衝浪过船声。\n已无桃李占春事，浓绿满山风更清。",
        "dynasty": "宋",
        "collection_info": null
    },
    {
        "uuid": "8b74187c488c41bb28bec428c255a97a",
        "title": "紫极观二首  其二",
        "author": "韩元吉",
        "content": "杨柳花飞杏子新，园林无地可留春。\n却寻风雨江边路，惭愧烟霞物外人。",
        "dynasty": "宋",
        "collection_info": null
    },
    {
        "uuid": "8360716bd968e213ccd588092ff6becc",
        "title": "汉光武庙",
        "author": "韩元吉",
        "content": "涿郡渔阳此路分，用兵诸将总如神。\n白头浪说关中事，邓禹当年已笑人。",
        "dynasty": "宋",
        "collection_info": null
    },
    {
        "uuid": "742078c19a0a10535e9671253ee2137f",
        "title": "贺子忱抱膝庵二首  其一",
        "author": "韩元吉",
        "content": "紫橐光华稳致身，会看功业上麒麟。\n丈人久悞人间世，莫忘他年蕙帐春。",
        "dynasty": "宋",
        "collection_info": null
    },
    {
        "uuid": "ecf7aab8bb12551b1c18dd729ba10156",
        "title": "贺子忱抱膝庵二首  其二",
        "author": "韩元吉",
        "content": "红覆熏笼锦不如，万株相倚占春余。\n小窗睡足花阴裏，何似天香下玉除。",
        "dynasty": "宋",
        "collection_info": null
    },
    {
        "uuid": "17620fec6921e25cefad7871b8a2e6b8",
        "title": "钓台",
        "author": "韩元吉",
        "content": "璜溪亦有钓鱼人，一笑鹰扬扫战尘。\n不会先生辞汉祖，投竿深坐此江滨。",
        "dynasty": "宋",
        "collection_info": null
    },
    {
        "uuid": "0ee2b2a307fd1a8bb1f78f648253ca93",
        "title": "答人问易",
        "author": "韩元吉",
        "content": "阴阳妙用表三才，却问阴阳底许来。\n若识阴阳由动静，何人更作有无猜。",
        "dynasty": "宋",
        "collection_info": null
    },
    {
        "uuid": "70dbadc70fa08def151fc11703017484",
        "title": "铁镜赠仲俨",
        "author": "韩元吉",
        "content": "石门江畔雁山前，芥室遥知更豁然。\n百炼精明真是铁，不妨照破野狐禅。",
        "dynasty": "宋",
        "collection_info": null
    },
    {
        "uuid": "662906324219f22a649d9d0ca0882ecf",
        "title": "明老惠炭戏以二小诗  其一",
        "author": "韩元吉",
        "content": "雪裏难逢送炭人，地炉炙手便生春。\n酸寒东野真堪笑，解道曲身成直身。",
        "dynasty": "宋",
        "collection_info": null
    },
    {
        "uuid": "7eed6b404f6600e62f1d3c85d559ad49",
        "title": "明老惠炭戏以二小诗  其二",
        "author": "韩元吉",
        "content": "道人作喜每逢场，一束乌薪发电光。\n便使樽前化红袖，不妨笑杀许旌阳。",
        "dynasty": "宋",
        "collection_info": null
    },
    {
        "uuid": "a33eff9bc9b9302c8d47035f25692842",
        "title": "访吴元鼎如村五首  其一",
        "author": "韩元吉",
        "content": "野竹漫山水漫门，未离城市却如村。\n何须更问柴桑陌，三径虽寒菊尚存。",
        "dynasty": "宋",
        "collection_info": null
    },
    {
        "uuid": "d06be9fa0b9b7bab0f6b3732b48cafd6",
        "title": "访吴元鼎如村五首  其二",
        "author": "韩元吉",
        "content": "我住城南君在西，柴门草长与人齐。\n不妨共踏溪津路，日日云山入杖藜。",
        "dynasty": "宋",
        "collection_info": null
    },
    {
        "uuid": "22ab0c6baf5e350ac3126510c72ab155",
        "title": "访吴元鼎如村五首  其三",
        "author": "韩元吉",
        "content": "经旬泥潦路难干，烟袅长林雨暗山。\n常笑诗人愁屋漏，却思寒士与千间。",
        "dynasty": "宋",
        "collection_info": null
    },
    {
        "uuid": "18f641f45e5b860050bfe71e5d7506ab",
        "title": "访吴元鼎如村五首  其四",
        "author": "韩元吉",
        "content": "昔年曾叹马相如，才气飘飘赋子虚。\n未怪家贫徒四壁，先生四壁僦人居。",
        "dynasty": "宋",
        "collection_info": null
    },
    {
        "uuid": "76e2ca92d438359207db71d215b502fb",
        "title": "访吴元鼎如村五首  其五",
        "author": "韩元吉",
        "content": "我生甲子幸君同，君自臞仙我秃翁。\n要拍铜鞮论岁月，莫嫌相对只诗穷。",
        "dynasty": "宋",
        "collection_info": null
    },
    {
        "uuid": "26564a957254e3e1aace86f1c09467ef",
        "title": "史十伯强浮沈市廛自号道人而笔力议论不可掩抑岂隠者耶观其诗卷赠以绝句二首  其一",
        "author": "韩元吉",
        "content": "未容君识得君诗，添我幽栖一段奇。\n会有吹嘘天上去，沈香亭北要新词。",
        "dynasty": "宋",
        "collection_info": null
    },
    {
        "uuid": "e5afb68a52612a131e898fe4eecb9195",
        "title": "史十伯强浮沈市廛自号道人而笔力议论不可掩抑岂隠者耶观其诗卷赠以绝句二首  其二",
        "author": "韩元吉",
        "content": "头上尘冠岂易弹，匣中长剑箧中丹。\n放怀风月真余事，好向朝廷策治安。",
        "dynasty": "宋",
        "collection_info": null
    },
    {
        "uuid": "008deb82fa870fa4367c22251df4ac70",
        "title": "次韵李平叔直舍竹二绝句  其一",
        "author": "韩元吉",
        "content": "寒梢到地不肯屈，迸笋出檐还作行。\n故应余韵占风月，要自劲节含冰霜。",
        "dynasty": "宋",
        "collection_info": null
    },
    {
        "uuid": "7fe39ffd3fff914b44a7f72979165bfb",
        "title": "次韵李平叔直舍竹二绝句  其二",
        "author": "韩元吉",
        "content": "诗翁爱竹有佳句，诗就移官可奈何。\n密叶岁寒应更好，剩来和雪看婆娑。",
        "dynasty": "宋",
        "collection_info": null
    },
    {
        "uuid": "75c5c8ae89eaaaf3f45bc7007e29472c",
        "title": "姜特立寄诗编为赋四首  其一",
        "author": "韩元吉",
        "content": "十载文场未奏功，鹖冠一笑且舂容。\n遥知横槊荻芦岸，海阔蛟鼍赴笔锋。",
        "dynasty": "宋",
        "collection_info": null
    },
    {
        "uuid": "9d7654644179803e3059ce0432b3a242",
        "title": "姜特立寄诗编为赋四首  其二",
        "author": "韩元吉",
        "content": "少年耽句千篇在，老境忘言半偈无。\n失喜因君还绝倒，但惊寒雀费隋珠。",
        "dynasty": "宋",
        "collection_info": null
    },
    {
        "uuid": "7e7dfd46987c6a185d3c22ac93215654",
        "title": "姜特立寄诗编为赋四首  其三",
        "author": "韩元吉",
        "content": "榕叶青青荔子红，三山十寺粤王宫。\n诵君好句浑如画，寄我清游梦想中。",
        "dynasty": "宋",
        "collection_info": null
    },
    {
        "uuid": "bd9e190e03a4de70f5c750e1f8312c2a",
        "title": "姜特立寄诗编为赋四首  其四",
        "author": "韩元吉",
        "content": "宋景文为工学问，贺方回亦擅诗歌。\n半山人去东坡没，妙墨空嗟楯上磨。",
        "dynasty": "宋",
        "collection_info": null
    },
    {
        "uuid": "1a54c13ba82f5ab798bb300684c89afc",
        "title": "重午斋宿读蔡迨文编以酒馈之  其一",
        "author": "韩元吉",
        "content": "长安米贱不难居，玉署金闺有直庐。\n指日君王嗟见晚，凌云谁似马相如。",
        "dynasty": "宋",
        "collection_info": null
    },
    {
        "uuid": "201e179856d9e51a9968b631b025f26b",
        "title": "重午斋宿读蔡迨文编以酒馈之  其二",
        "author": "韩元吉",
        "content": "沈香亭上未传宣，斗酒挥毫自百篇。\n研雪新蒲瓯弄碧，遥知独酌意悠然。",
        "dynasty": "宋",
        "collection_info": null
    },
    {
        "uuid": "1b1cc89af9890dd45ba0d0e500b2c008",
        "title": "九日送酒与朱元晦  其一",
        "author": "韩元吉",
        "content": "平生爱酒陶元亮，曾绕东篱望白衣。\n底事秋来犹止酒，重阳须插菊花归。",
        "dynasty": "宋",
        "collection_info": null
    },
    {
        "uuid": "d09014d1b9905b04aa79c2d1915a2faf",
        "title": "九日送酒与朱元晦  其二",
        "author": "韩元吉",
        "content": "老大相望寄一州，故人鄙我倦追游。\n应知命驾无千里，惆怅山堂暮雨秋。",
        "dynasty": "宋",
        "collection_info": null
    },
    {
        "uuid": "adb235146b8e4b1d1cf10c71c1a95e60",
        "title": "航弟自广润省坟金华作二绝句送之  其一",
        "author": "韩元吉",
        "content": "族绪雕零不计年，户曹一眷更萧然。\n恨无收敛冠巾计，送汝安心稳坐禅。",
        "dynasty": "宋",
        "collection_info": null
    },
    {
        "uuid": "63f4533ab96ce70bcf5681bd495887cd",
        "title": "航弟自广润省坟金华作二绝句送之  其二",
        "author": "韩元吉",
        "content": "乌玄鹄白从来事，兔角龟毛本自无。\n日用不知何许是，漫言实相与空虚。",
        "dynasty": "宋",
        "collection_info": null
    },
    {
        "uuid": "dd6c1f5ee07f269f92de965bc02ef2ec",
        "title": "送沈信臣赴试南宫五首  其一",
        "author": "韩元吉",
        "content": "山城寒陟夜飞霜，枫叶青红带夕阳。\n夹道梅花有春色，不妨衝雪到钱塘。",
        "dynasty": "宋",
        "collection_info": null
    },
    {
        "uuid": "11301c4e10e1be936ae4cd61ddfda492",
        "title": "送沈信臣赴试南宫五首  其二",
        "author": "韩元吉",
        "content": "仆射吴兴自世家，乃翁勋业着金华。\n似闻玉座询名字，会伏青蒲掌白麻。",
        "dynasty": "宋",
        "collection_info": null
    },
    {
        "uuid": "40cfa42a92843c183801e56db5842607",
        "title": "送沈信臣赴试南宫五首  其三",
        "author": "韩元吉",
        "content": "共踏槐花记昔年，一弯新月夜移船。\n君行为问灵泉水，梦到松林石壁前。",
        "dynasty": "宋",
        "collection_info": null
    },
    {
        "uuid": "57888166f739f232b47e2cd3bbcb8600",
        "title": "送沈信臣赴试南宫五首  其四",
        "author": "韩元吉",
        "content": "漫仕虽同官事殊，故人来往未全疏。\n因君时一论文字，难我穷年困簿书。",
        "dynasty": "宋",
        "collection_info": null
    },
    {
        "uuid": "22f3e204b4ca8328e8b230e7c34c8aba",
        "title": "送沈信臣赴试南宫五首  其五",
        "author": "韩元吉",
        "content": "吾谋不用可无人，小技文章亦有神。\n一第区区儿戏耳，请君折取桂为薪。",
        "dynasty": "宋",
        "collection_info": null
    },
    {
        "uuid": "04c554d278312280342bade936189e1b",
        "title": "次韵石林见贻绝句四首  其一",
        "author": "韩元吉",
        "content": "平昔勋名步玉除，碧油幢下见悬车。\n定知他日平泉记，不数当年种树书。",
        "dynasty": "宋",
        "collection_info": null
    },
    {
        "uuid": "3d1a733a82c1be84d836d05208b3472c",
        "title": "次韵石林见贻绝句四首  其二",
        "author": "韩元吉",
        "content": "敢从州县叹徒劳，斗米真成费束蒿。\n一醉石林岩下月，世间无復武陵桃。",
        "dynasty": "宋",
        "collection_info": null
    },
    {
        "uuid": "d48453deaa456aed44aa73477ac93a9c",
        "title": "次韵石林见贻绝句四首  其三",
        "author": "韩元吉",
        "content": "青山白水对开帘，佳句中边胜蜜甜。\n机杼由来千丈锦，区区割截笑江淹。",
        "dynasty": "宋",
        "collection_info": null
    },
    {
        "uuid": "97220a1de2002999b80fabd290f10069",
        "title": "次韵石林见贻绝句四首  其四",
        "author": "韩元吉",
        "content": "先生德业万人雄，寻尺犹收爨下桐。\n乞与朱絃弄流水，坐听岩壑起松风。",
        "dynasty": "宋",
        "collection_info": null
    },
    {
        "uuid": "1a8fc9bc7644423906b221e495c350c2",
        "title": "次韵沈明远春尽书事",
        "author": "韩元吉",
        "content": "街槐园柳绿初连，花尽春归思黯然。\n密叶鸣琴清梦断，白云双眼暮山前。",
        "dynasty": "宋",
        "collection_info": null
    },
    {
        "uuid": "b64eddbeab28712216f71a0ecce0069d",
        "title": "次韵子云春日杂兴五首  其一",
        "author": "韩元吉",
        "content": "马上还逢江上春，冷烟和雨作红尘。\n不堪柳絮催行客，也有桃花似故人。",
        "dynasty": "宋",
        "collection_info": null
    },
    {
        "uuid": "6c70b34b7590e7bcff3bcd81babe9bfe",
        "title": "次韵子云春日杂兴五首  其二",
        "author": "韩元吉",
        "content": "鶗鴂鸣时春事空，菰蒲叶小未成丛。\n已拚江草无情绿，不奈山花恣意红。",
        "dynasty": "宋",
        "collection_info": null
    },
    {
        "uuid": "42296362f74bea99cad9d1af5862db09",
        "title": "次韵子云春日杂兴五首  其三",
        "author": "韩元吉",
        "content": "瓦盆倾酒未全贫，岁岁田家肯负春。\n不恨酒醒花落去，花开酒尽最愁人。",
        "dynasty": "宋",
        "collection_info": null
    },
    {
        "uuid": "1e3f0406d4711a9446571bedec37f1fc",
        "title": "次韵子云春日杂兴五首  其四",
        "author": "韩元吉",
        "content": "绿阴池沼乱鶑流，眼底春来鬓却秋。\n不用黄金买白日，待寻三径作归休。",
        "dynasty": "宋",
        "collection_info": null
    },
    {
        "uuid": "01f504c03aa6baccf89ea288badb9a92",
        "title": "次韵子云春日杂兴五首  其五",
        "author": "韩元吉",
        "content": "山如眉绿画新就，江似蒲萄始泼醅。\n收拾风光付佳句，此行嗟我未空回。",
        "dynasty": "宋",
        "collection_info": null
    },
    {
        "uuid": "2a670465b3b40990e73b44715ed221d9",
        "title": "又次韵子云春日绝句三首  其一",
        "author": "韩元吉",
        "content": "乱离谁意有新春，共醉春盘能几人。\n但道沙场无匹马，便惊罗绮总争新。",
        "dynasty": "宋",
        "collection_info": null
    },
    {
        "uuid": "fb1ac0901bb384968155bf1147e8af64",
        "title": "又次韵子云春日绝句三首  其二",
        "author": "韩元吉",
        "content": "春来残雪自消檐，只有愁人鬓雪添。\n未省双鞬谈豹略，且听红袖唱香奁。",
        "dynasty": "宋",
        "collection_info": null
    },
    {
        "uuid": "4305d140fcda1ca0677c12dab02a3b27",
        "title": "又次韵子云春日绝句三首  其三",
        "author": "韩元吉",
        "content": "日月行天自汉家，十年京洛恨无涯。\n儿童不识乡园事，竞说江南春后花。",
        "dynasty": "宋",
        "collection_info": null
    },
    {
        "uuid": "bf03e4a3c249639a2746d1612e537faa",
        "title": "次韵子云寄杨仙姑酒绝句二首  其一",
        "author": "韩元吉",
        "content": "海上冰浆冠八州，旧传仙姥下层楼。\n一樽压倒长安市，白堕青春未解愁。",
        "dynasty": "宋",
        "collection_info": null
    },
    {
        "uuid": "25ed68bfa174fde5011782781b277852",
        "title": "次韵子云寄杨仙姑酒绝句二首  其二",
        "author": "韩元吉",
        "content": "蒲萄底用博凉州，有酒逢春更上楼。\n留取杨家风味客，对床来此话离愁。",
        "dynasty": "宋",
        "collection_info": null
    },
    {
        "uuid": "3859ed737d0cc698858eddf74e3cf5ac",
        "title": "次韵子云中秋见寄二首  其一",
        "author": "韩元吉",
        "content": "风雨经时忆对眠，秋声愁绝雁横天。\n未应放却西楼月，得酒宁须问圣贤。",
        "dynasty": "宋",
        "collection_info": null
    },
    {
        "uuid": "28ec0f059bf33a7dc4bad3ce2508b3b7",
        "title": "次韵子云中秋见寄二首  其二",
        "author": "韩元吉",
        "content": "水绕孤城意自由，远山无数鬰相缪。\n月明又作中秋好，白髮相望在两州。",
        "dynasty": "宋",
        "collection_info": null
    },
    {
        "uuid": "a8efad41523c175c30d1c7a7de586ee4",
        "title": "次棹歌韵",
        "author": "韩元吉",
        "content": "宛宛溪流九曲湾，山猿时下鸟关关。\n钓矶茶竈山中乐，大隠苍屏日月閒。",
        "dynasty": "宋",
        "collection_info": null
    },
    {
        "uuid": "0ac602ec35dfc22196c34af9d0efe991",
        "title": "次韵赵文鼎同游鹅石五首  其一",
        "author": "韩元吉",
        "content": "缭绕云山溪水南，溪光溶漾滴晴岚。\n不知日暖花争艷，但觉风和酒易酣。",
        "dynasty": "宋",
        "collection_info": null
    },
    {
        "uuid": "5a013c467a66775b044d458a44851dcc",
        "title": "次韵赵文鼎同游鹅石五首  其二",
        "author": "韩元吉",
        "content": "桃花临水唤人看，花在嶙峋翠石间。\n莫惜持杯酬烂漫，更须扶杖俯潺湲。",
        "dynasty": "宋",
        "collection_info": null
    },
    {
        "uuid": "0868aa875d3a3cee077f4c6bc73271fa",
        "title": "次韵赵文鼎同游鹅石五首  其三",
        "author": "韩元吉",
        "content": "长忆湖山天意新，诏恩大尹宴羣臣。\n休寻辇毂纷华梦，且作林泉自在人。",
        "dynasty": "宋",
        "collection_info": null
    },
    {
        "uuid": "3d813dce7feb86e087060a7b399e9e00",
        "title": "次韵赵文鼎同游鹅石五首  其四",
        "author": "韩元吉",
        "content": "潋潋烟波带月华，渡头江迥两三家。\n细倾社瓮鹅儿酒，共听山村杨白花。",
        "dynasty": "宋",
        "collection_info": null
    },
    {
        "uuid": "51c8452f2874ab3b6fd70137c8596ced",
        "title": "次韵赵文鼎同游鹅石五首  其五",
        "author": "韩元吉",
        "content": "几年家住玉溪头，乘兴时来上钓舟。\n古寺幽情未曾到，寻春一为野僧留。",
        "dynasty": "宋",
        "collection_info": null
    },
    {
        "uuid": "482cc4175cd1756648984d9c85a4ef00",
        "title": "入冬苦雨祷晴幸应刘若讷惠诗为贺因次其韵  其一",
        "author": "韩元吉",
        "content": "雨余云杪澹疏星，老病窥帘眼自明。\n农事已知今岁好，天公剩放十分晴。",
        "dynasty": "宋",
        "collection_info": null
    },
    {
        "uuid": "81533a54a6d4cec9f8a053859b464d49",
        "title": "入冬苦雨祷晴幸应刘若讷惠诗为贺因次其韵  其二",
        "author": "韩元吉",
        "content": "酒难忘处能消日，雨不愁时任戴星。\n欲和新诗无好语，竹窗灯火夜晶荧。",
        "dynasty": "宋",
        "collection_info": null
    },
    {
        "uuid": "b8e44308feec4c3d29549bc0401551ef",
        "title": "入冬苦雨祷晴幸应刘若讷惠诗为贺因次其韵  其三",
        "author": "韩元吉",
        "content": "灯花作喜夜来占，楼角初晴月似镰。\n便说市亭新酒美，好风寒日舞青帘。",
        "dynasty": "宋",
        "collection_info": null
    },
    {
        "uuid": "7f15acad827d267c3786f609b0d93aff",
        "title": "入冬苦雨祷晴幸应刘若讷惠诗为贺因次其韵  其四",
        "author": "韩元吉",
        "content": "麦田秋过未休工，䆉稏如云白雨中。\n乞得晴明三十日，披襟可咏快哉风。",
        "dynasty": "宋",
        "collection_info": null
    },
    {
        "uuid": "9996b637365eb2f566627832f3c7b375",
        "title": "次韵郑守舜举喜雪四首  其一",
        "author": "韩元吉",
        "content": "好雪相仍岁又除，丰年瑞事总堪书。\n未嫌款段追千骑，化作张仙跨白馿。",
        "dynasty": "宋",
        "collection_info": null
    },
    {
        "uuid": "1b73b0530cfadb806da8760709221533",
        "title": "次韵郑守舜举喜雪四首  其二",
        "author": "韩元吉",
        "content": "使君仙骨迥无俦，合上琼楼倒玉舟。\n雪裏渔簑诗更好，盛传僧舍与歌楼。",
        "dynasty": "宋",
        "collection_info": null
    },
    {
        "uuid": "2b1a7c90d6342b95da88b7e8f8c68208",
        "title": "次韵郑守舜举喜雪四首  其三",
        "author": "韩元吉",
        "content": "银似豪家没奈何，玉成高垒更巍峨。\n残年共拟看三白，酌我从今未厌多。",
        "dynasty": "宋",
        "collection_info": null
    },
    {
        "uuid": "00a7556a03ea73d898ea1b274b26265c",
        "title": "次韵郑守舜举喜雪四首  其四",
        "author": "韩元吉",
        "content": "湘吴醇酎惬兼衣，多病难禁玉斚飞。\n月下更期看国艷，凌波那更舞江妃。",
        "dynasty": "宋",
        "collection_info": null
    },
    {
        "uuid": "6aaac92ea8f21b14146339c70f77d0de",
        "title": "郑守用前韵见示因亦和答四首  其一",
        "author": "韩元吉",
        "content": "腊裏三看雪满衢，使君当奉十行书。\n先生履敝人应笑，泥滑东家许借馿。",
        "dynasty": "宋",
        "collection_info": null
    },
    {
        "uuid": "4ddb3a2a6d00828bc6de8b9083ef1746",
        "title": "郑守用前韵见示因亦和答四首  其二",
        "author": "韩元吉",
        "content": "九陌歌呼属后游，一簑风景付渔舟。\n相逢且向南溪看，玉作灵山万石楼。",
        "dynasty": "宋",
        "collection_info": null
    },
    {
        "uuid": "717830c0b690536f617665893677fcea",
        "title": "郑守用前韵见示因亦和答四首  其三",
        "author": "韩元吉",
        "content": "振廪縻金气自和，政声谁为勒嵯峨。\n牛羊壠上饥民绝，鹅鸭池边勇士多。",
        "dynasty": "宋",
        "collection_info": null
    },
    {
        "uuid": "812fd24d9621b38b6cea26ce043c2173",
        "title": "郑守用前韵见示因亦和答四首  其四",
        "author": "韩元吉",
        "content": "天巧由来不露机，冰澌剪出万花飞。\n琼珰似识汉川女，瑶瑟更逢湘浦妃。",
        "dynasty": "宋",
        "collection_info": null
    },
    {
        "uuid": "a08fc5fd597cf63587160517802ef93f",
        "title": "次韵务观城西书事二首  其一",
        "author": "韩元吉",
        "content": "腊尽雪晴春欲柔，蒙蒙烟柳认瓜洲。\n潮生潮落无穷事，江水东西不限愁。",
        "dynasty": "宋",
        "collection_info": null
    },
    {
        "uuid": "c6a5bc4f0015fcd4b38f1c4d83cb1e79",
        "title": "次韵务观城西书事二首  其二",
        "author": "韩元吉",
        "content": "川摇百艇陆千车，多是淮南避地家。\n黄纸赦来戎马去，儿歌妇笑总呦哑。",
        "dynasty": "宋",
        "collection_info": null
    },
    {
        "uuid": "74045f98a050269ddac2998557d65fbb",
        "title": "次韵王季夷时同宿蒋山  其一",
        "author": "韩元吉",
        "content": "北山应见太清年，兴废由来亦偶然。\n自我得之还自失，老禅刀尺尚相连。",
        "dynasty": "宋",
        "collection_info": null
    },
    {
        "uuid": "7999a1b28e4c1c7761a27f30b1dc7d04",
        "title": "次韵王季夷时同宿蒋山  其二",
        "author": "韩元吉",
        "content": "草堂一壑转山腰，杖策无因隠士招。\n蕙帐只应容我老，冷猿孤鹤夜寥寥。",
        "dynasty": "宋",
        "collection_info": null
    },
    {
        "uuid": "001dbccfc6a4a380511c981ceb028507",
        "title": "次韵王季夷时同宿蒋山  其三",
        "author": "韩元吉",
        "content": "当年丞相读书林，谁识更张万事心。\n垄上牛羊共回首，插天乔木暮阴阴。",
        "dynasty": "宋",
        "collection_info": null
    },
    {
        "uuid": "3d1a59ce973ff7ad85365d67fe0e69f2",
        "title": "墨梅二首  其一",
        "author": "韩元吉",
        "content": "西北佳人绝代姿，倾城倾国未为奇。\n自然冰雪生颜色，不用人间朱粉施。",
        "dynasty": "宋",
        "collection_info": null
    },
    {
        "uuid": "b1aedf2582d80952a282b50bdf5ac2f6",
        "title": "墨梅二首  其二",
        "author": "韩元吉",
        "content": "影落寒塘月照时，梦为蝴蝶绕高枝。\n画工欲画无穷意，不道幽人圣得知。",
        "dynasty": "宋",
        "collection_info": null
    },
    {
        "uuid": "d88e2af93d6f62b06723edbe5f4eb34a",
        "title": "栽梅",
        "author": "韩元吉",
        "content": "人将粧额半凌晨，天与仙风自绝尘。\n岁晚相逢有如此，为君传取雪中真。",
        "dynasty": "宋",
        "collection_info": null
    },
    {
        "uuid": "a868a4927ba935a79d01884e141c679a",
        "title": "晖仲惠梅花数枝  其一",
        "author": "韩元吉",
        "content": "霜余不用怨年华，已有寒梅一两花。\n眼冷故知春意动，瓦瓶终日看横斜。",
        "dynasty": "宋",
        "collection_info": null
    },
    {
        "uuid": "966ec4a073ad2e79f4d84dd8ed8c71fe",
        "title": "晖仲惠梅花数枝  其二",
        "author": "韩元吉",
        "content": "莫问南枝与北枝，幽香先与小春期。\n直从的皪寒梢数，看到飘零似雪时。",
        "dynasty": "宋",
        "collection_info": null
    },
    {
        "uuid": "93fc768358698858d5d216e9d08e8a2c",
        "title": "晖仲惠梅花数枝  其三",
        "author": "韩元吉",
        "content": "江上春风几日回，一枝先傍小堂开。\n恨无冷艷连天白，已有生香特地来。",
        "dynasty": "宋",
        "collection_info": null
    },
    {
        "uuid": "49b5f25acd041df6b197dddf2961ab30",
        "title": "晖仲惠梅花数枝  其四",
        "author": "韩元吉",
        "content": "剩买青春不费钱，眼明江静月争妍。\n诗人每负梅花债，屈指今年第一篇。",
        "dynasty": "宋",
        "collection_info": null
    },
    {
        "uuid": "8806f14898ea4fb28636285c03c9ed70",
        "title": "蜡梅二首  其一",
        "author": "韩元吉",
        "content": "白璧黄金取意裁，极知变态自江梅。\n风流一样香仍好，共趁春前腊后开。",
        "dynasty": "宋",
        "collection_info": null
    },
    {
        "uuid": "afb57524411bfce46830c2852488ed05",
        "title": "蜡梅二首  其二",
        "author": "韩元吉",
        "content": "未惬篱东染御黄，天香特地剪蜂房。\n应怜雪裏昭君怨，洗尽铅华试佛粧。",
        "dynasty": "宋",
        "collection_info": null
    },
    {
        "uuid": "db316ad931385948e866b08342523f43",
        "title": "燕山道中见桃花",
        "author": "韩元吉",
        "content": "今日风横车少尘，卷帷聊看塞垣春。\n已惊漠漠花经眼，也有蒙蒙絮扑人。",
        "dynasty": "宋",
        "collection_info": null
    },
    {
        "uuid": "34e3176971a8c2bb0a13805f2862e603",
        "title": "去岁得黟江县牡丹数种今年开一枝盖白者谱中所谓水晶毬也",
        "author": "韩元吉",
        "content": "黟江新样水晶毬，冰雪肌香体更柔。\n弹压风光知第一，酴醿玉蘂见应羞。",
        "dynasty": "宋",
        "collection_info": null
    },
    {
        "uuid": "1603c0aa013b7008287ca2e1cc8fabf0",
        "title": "汴都至南京食樱桃",
        "author": "韩元吉",
        "content": "银盘日日饱朱樱，不负归辕过两京。\n身到江南梅未熟，故园风味梦关情。",
        "dynasty": "宋",
        "collection_info": null
    },
    {
        "uuid": "6862a72cb66d1ecbfe78105c3e682ae9",
        "title": "以双莲戏韩子师  其一",
        "author": "韩元吉",
        "content": "雨洗风梳两斗新，凌波微步袜生尘。\n真成红玉娇相倚，不减昭阳第一人。",
        "dynasty": "宋",
        "collection_info": null
    },
    {
        "uuid": "3aa0891df4f20f6300b0aa758690af94",
        "title": "以双莲戏韩子师  其二",
        "author": "韩元吉",
        "content": "并舞连歌意态新，水晶宫裏向无尘。\n一时风月谁能许，要是君家两玉人。",
        "dynasty": "宋",
        "collection_info": null
    },
    {
        "uuid": "7ffca308a340db49f3862ec374a34ff1",
        "title": "种竹",
        "author": "韩元吉",
        "content": "香苞吹尽翠成围，墙角萧萧一径微。\n已喜轩窗无俗韵，更怜风月有清辉。",
        "dynasty": "宋",
        "collection_info": null
    },
    {
        "uuid": "b20bacec2b7607e393dd4dcface8fb8b",
        "title": "谢陈秀才送诗",
        "author": "韩元吉",
        "content": "偶因借得官书读，小札于君一向疏。\n忽寄江湖诗百纸，梅花担上雪晴初。",
        "dynasty": "宋",
        "collection_info": null
    },
    {
        "uuid": "536cef7130360910f4605059afbd9ac1",
        "title": "用梁士衡韵还邓器先道中诗卷",
        "author": "韩元吉",
        "content": "梦绕江南云水乡，麻姑坛下月如霜。\n风光景色一千里，都在君家古锦囊。",
        "dynasty": "宋",
        "collection_info": null
    },
    {
        "uuid": "1891917da2ed9f1cd417c8b783f75018",
        "title": "悼老琼二首  其一",
        "author": "韩元吉",
        "content": "歌舞相从六换年，秦筝已断不能絃。\n荷花满眼垂杨绿，肠断清宵月正圆。",
        "dynasty": "宋",
        "collection_info": null
    },
    {
        "uuid": "90fc2a860d74e4dc285433e6190c7add",
        "title": "悼老琼二首  其二",
        "author": "韩元吉",
        "content": "江水东流湖水西，水边花落梦回时。\n南屏山下风吹土，犹作萧萧暮雨垂。",
        "dynasty": "宋",
        "collection_info": null
    },
    {
        "uuid": "d06efbbcf9e321ef0dfe22f48caa780b",
        "title": "纸鸢",
        "author": "韩元吉",
        "content": "排风决起闹羣儿，势力由来一线微。\n天上鹓鸾徒似耳，却惊遮日傍云飞。",
        "dynasty": "宋",
        "collection_info": null
    },
    {
        "uuid": "b93373985e37fc8956c876abcc295fd2",
        "title": "庐山霁色",
        "author": "韩元吉",
        "content": "山北山南佛寺开，烟销日出更崔嵬。\n读书谁伴谪仙老，沽酒要须陶令来。",
        "dynasty": "宋",
        "collection_info": null
    },
    {
        "uuid": "a3b5e6d9e5f32256b0dc3b22c4458bb8",
        "title": "灵隠冷泉",
        "author": "韩元吉",
        "content": "山涵水影两空明，水到山前百尺清。\n洞裏臞仙应一笑，抱琴时为写寒声。",
        "dynasty": "宋",
        "collection_info": null
    },
    {
        "uuid": "90f440f4c2051c7dc9b539510fe31e04",
        "title": "南岩",
        "author": "韩元吉",
        "content": "官曹簿领无时空，一春蹙蹙尘埃中。\n溪南十里岩谷好，俗驾屡整无由穷。\n前时相邀雨断道，今时不雨天亦风。\n乃知书生不解事，每以悭涩勤天公。\n兴来邂逅始一往，相与纵辔随飞鸿。\n野棠着子梅杏老，密叶尚带残花红。\n峥嵘屋宇吁可怪，无乃开闢烦丰隆。\n却寻危径山巉绝，俯仰旷野迷西东。\n涓涓寒流滴冰雪，一酌为我凉心胸。\n山川何曾岁月计，可怜翠阜纷磨砻。\n人生欢笑不易得，此会几许谁能同。\n春禽正喧日已暮，叹我归期还匆匆。",
        "dynasty": "宋",
        "collection_info": null
    },
    {
        "uuid": "fce25e3eabd50b9c23d61745def7c40e",
        "title": "句  其一",
        "author": "韩元吉",
        "content": "几年家住玉溪头，乘兴时来上钓舟。",
        "dynasty": "宋",
        "collection_info": null
    },
    {
        "uuid": "1281a4a5f6a890fb78340293c58a0f75",
        "title": "句  其二",
        "author": "韩元吉",
        "content": "但如王粲赋从军，莫为班姬咏团扇。",
        "dynasty": "宋",
        "collection_info": null
    }
]