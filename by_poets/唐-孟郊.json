[
    {
        "title": "鼓吹曲辞 巫山高二首 一",
        "author": "孟郊",
        "content": "巴山上峡重復重，阳台碧峭十二峰。\n荆王猎时逢暮雨，夜卧高丘梦神女。\n轻红流烟湿艳姿，行云飞去明星稀。\n目极魂断望不见，猨啼三声泪霑衣。",
        "dynasty": "唐",
        "collection_info": null
    },
    {
        "title": "鼓吹曲辞 巫山高二首 二",
        "author": "孟郊",
        "content": "见尽数万里，不闻三声猨。\n但飞萧萧雨，中有亭亭魂。\n千载楚襄恨，遗文宋玉言。\n至今青冥裏，云结深闺门。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "孟郊",
        "content": "桔槔烽火昼不灭，客路迢迢信难越。\n古镇刀攒万片霜，寒江浪起千堆雪。\n此时西去定如何，空使南心远凄切。",
        "dynasty": "唐",
        "collection_info": null
    },
    {
        "title": "横吹曲辞 折杨柳 一",
        "author": "孟郊",
        "content": "杨柳多短枝，短枝多别离。\n赠远累攀折，柔条安得垂。\n青春有定节，离别无定时。\n但恐人别促，不怨来迟迟。\n莫言短枝条，中有长相思。\n朱颜与绿杨，幷在别离期。",
        "dynasty": "唐",
        "collection_info": null
    },
    {
        "title": "横吹曲辞 折杨柳 二",
        "author": "孟郊",
        "content": "楼上春风过，风前杨柳歌。\n枝疎缘别苦，曲怨为年多。\n花惊燕地雪，叶映楚池波。\n谁堪别离此，征戍在交河。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "孟郊",
        "content": "胡风激秦树，贱子风中泣。\n家家朱门开，得见不可入。\n长安十二衢，投树鸟亦急。\n高阁何人家？笙簧正喧吸。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "孟郊",
        "content": "试妾与君泪，两处滴池水。\n看取芙蓉花，今年为谁死。",
        "dynasty": "唐",
        "collection_info": null
    },
    {
        "title": "相和歌辞 杂怨三首 一",
        "author": "孟郊",
        "content": "夭桃花清晨，游女红粉新。\n夭桃花薄暮，游女红粉故。\n树有百年花，人无一定颜。\n花送人老尽，人悲花自闲。",
        "dynasty": "唐",
        "collection_info": null
    },
    {
        "title": "相和歌辞 杂怨三首 二",
        "author": "孟郊",
        "content": "贫女镜不明，寒花日少容。\n暗蛩有虚织，短线无长缝。\n浪水不可照，狂夫不可从。\n浪水多散影，狂夫多异踪。\n持此一生薄，空成百恨浓。",
        "dynasty": "唐",
        "collection_info": null
    },
    {
        "title": "相和歌辞 杂怨三首 三",
        "author": "孟郊",
        "content": "忆人莫至悲，至悲空自衰。\n寄人莫翦衣，翦衣未必归。\n朝为双蒂花，暮为四散飞。\n花落却绕树，游子不顾期。",
        "dynasty": "唐",
        "collection_info": null
    },
    {
        "title": "琴曲歌辞 湘妃怨",
        "author": "孟郊",
        "content": "南巡竟不返，帝子怨逾积。\n万里丧蛾眉，潇湘水空碧。\n冥冥荒山下，古庙收贞魄。\n乔木深青春，清光满瑶席。\n搴芳徒有荐，灵意殊脉脉。\n玉佩不可亲，裴回烟波夕。",
        "dynasty": "唐",
        "collection_info": null
    },
    {
        "title": "琴曲歌辞 列女操",
        "author": "孟郊",
        "content": "梧桐相待老，鸳鸯会双死。\n贞妇贵徇夫，舍生亦如此。\n波澜誓不起，妾心井中水。",
        "dynasty": "唐",
        "collection_info": null
    },
    {
        "title": "杂曲歌辞 出门行二首 一",
        "author": "孟郊",
        "content": "长河悠悠去无极，百龄同此可叹息。\n秋风白露霑人衣，壮心凋落夺颜色。\n少年出门将诉谁，川无梁兮路无岐。\n一闻陌上苦寒奏，使我伫立惊且悲。\n君今得意厌粱肉，岂復念我贫贱时。",
        "dynasty": "唐",
        "collection_info": null
    },
    {
        "title": "杂曲歌辞 出门行二首 二",
        "author": "孟郊",
        "content": "海风萧萧天雨霜，穷愁独坐夜何长？\n驱车旧忆太行险，始知游子悲故乡。\n美人相思隔天阙，长望云端不可越。\n手持琅玕欲有赠，爱而不见心断绝。\n南山峨峨白石烂，碧海之波浩漫漫。\n参辰出没不相待，我欲横天无羽翰。",
        "dynasty": "唐",
        "collection_info": null
    },
    {
        "title": "杂曲歌辞 伤歌行",
        "author": "孟郊",
        "content": "众毒蔓贞松，一枝难久荣。\n岂知黄庭客，仙骨生不成。\n春色舍芳蕙，秋风遶枯茎。\n弹琴不成曲，始觉知音倾。\n馆月改旧照，弔宾写余情。\n还舟空江上，波浪送铭旌。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "孟郊",
        "content": "不惜十指弦，为君千万弹。\n常恐新声至，坐使故声残。\n弃置今日悲，即是昨日欢。\n将新变故易，持故为新难。\n青山有蘼芜，泪叶长不干。\n空令后代人，采掇幽思攒。",
        "dynasty": "唐",
        "collection_info": null
    },
    {
        "title": "杂曲歌辞 羽林行",
        "author": "孟郊",
        "content": "朔雪寒断指，朔风劲裂冰。\n胡中射鵰者，此日犹不能。\n翩翩羽林儿，锦臂飞苍鹰。\n挥鞭决白马，走出黄河凌。",
        "dynasty": "唐",
        "collection_info": null
    },
    {
        "title": "杂曲歌辞 灞上轻薄行",
        "author": "孟郊",
        "content": "长安无缓步，况值天景暮。\n相逢灞浐间，亲戚不相顾。\n自叹方拙身，忽随轻薄伦。\n常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": null
    },
    {
        "title": "杂曲歌辞 游侠行",
        "author": "孟郊",
        "content": "壮士性刚决，火中见石裂。\n杀人不迴头，轻生如暂别。\n岂知眼有泪，肯白头上髮。\n平生无恩酬，劒闲一百月。",
        "dynasty": "唐",
        "collection_info": null
    },
    {
        "title": "杂曲歌辞 游子吟",
        "author": "孟郊",
        "content": "慈母手中线，游子身上衣。\n临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "孟郊",
        "content": "路喜到江尽，江上又通舟。\n舟车两无阻，何处不得游？\n丈夫四方志，女子安可留？\n郎自别日言，无令生远愁。\n旅鴈忽叫月，断猨寒啼秋。\n此夕梦君梦，君在百城楼。\n寄泪无因波，寄恨无因辀。\n愿为驭者手，与郎迴马头。",
        "dynasty": "唐",
        "collection_info": null
    },
    {
        "title": "杂曲歌辞 古离别二首 一",
        "author": "孟郊",
        "content": "松山云缭绕，萍路水分离。\n云去有归日，水分无合时。\n春芳役双眼，春色柔四支。\n杨柳织别愁，千条万条丝。",
        "dynasty": "唐",
        "collection_info": null
    },
    {
        "title": "杂曲歌辞 古离别二首 二",
        "author": "孟郊",
        "content": "山川古今路，纵横无断绝。\n来往天地间，人皆有离别。\n行衣未束带，中肠已先结。\n不用看镜中，自知生白髮。\n欲陈去留意，声向言前咽。\n愁结填心胸，茫茫若为说。\n荒郊烟莽苍，旷野风凄切。\n处处得相随，人那不如月。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 一",
        "author": "孟郊",
        "content": "莲子不可得，荷花生水中。\n犹胜道傍柳，无事荡春风。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 二",
        "author": "孟郊",
        "content": "渌萍与荷叶，同时一水中。\n风吹荷叶在，渌萍西復东。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 三",
        "author": "孟郊",
        "content": "莲花未开时，苦心终日卷。\n春水徒荡漾，荷花未开展。",
        "dynasty": "唐",
        "collection_info": null
    },
    {
        "title": "列女操",
        "author": "孟郊",
        "content": "梧桐相待老，鸳鸯会双死。\n贞女贵狥夫，舍生亦如此。\n波澜誓不起，妾心井中水。",
        "dynasty": "唐",
        "collection_info": null
    },
    {
        "title": "灞上轻薄行",
        "author": "孟郊",
        "content": "长安无缓步，况值天景莫。\n相逢灞浐间，亲戚不相顾。\n自叹方拙身，忽随轻薄伦。\n常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": null
    },
    {
        "title": "长安羁旅行",
        "author": "孟郊",
        "content": "十日一理髮，每梳飞旅尘。\n三旬九过饮，每食唯旧贫。\n万物皆及时，独余不觉春。\n失名谁肯访，得意争相亲。\n直木有恬翼，静流无躁鳞。\n始知喧竞场，莫处君子身。\n野策藤竹轻，山蔬薇蕨新。\n潜歌归去来，事外风景真。",
        "dynasty": "唐",
        "collection_info": null
    },
    {
        "title": "长安道",
        "author": "孟郊",
        "content": "胡风激秦树，贱子风中泣。\n家家朱门开，得见不可入。\n长安十二衢，投树鸟亦急。\n高阁何人家，笙簧正喧吸。",
        "dynasty": "唐",
        "collection_info": null
    },
    {
        "title": "送远吟",
        "author": "孟郊",
        "content": "河水昏復晨，河边相送频。\n离杯有泪饮，别柳无枝春。\n一笑忽然敛，万愁俄已新。\n东波与西日，不惜远行人。",
        "dynasty": "唐",
        "collection_info": null
    },
    {
        "title": "古薄命妾",
        "author": "孟郊",
        "content": "不惜十指絃，为君千万弹。\n常恐新声至，坐使故声残。\n弃置今日悲，即是昨日欢。\n将新变故易，持故为新难。\n青山有蘼芜，泪叶长不干。\n空令后代人，采掇幽思攒。",
        "dynasty": "唐",
        "collection_info": null
    },
    {
        "title": "古离别",
        "author": "孟郊",
        "content": "松山云缭绕，萍路水分离。\n云去有归日，水分无合时。\n春芳役双眼，春色柔四支。\n杨柳织别愁，千条万条丝。",
        "dynasty": "唐",
        "collection_info": null
    },
    {
        "title": "杂怨 一",
        "author": "孟郊",
        "content": "忆人莫至悲，至悲空自衰。\n寄人莫剪衣，剪衣未必归。\n朝为双蒂花，莫为四散飞。\n花落还遶树，游子不顾期。",
        "dynasty": "唐",
        "collection_info": null
    },
    {
        "title": "杂怨 二",
        "author": "孟郊",
        "content": "夭桃花清晨，游女红粉新。\n夭桃花薄暮，游女红粉故。\n树有百年花，人无一定颜。\n花送人老尽，人悲花自闲。",
        "dynasty": "唐",
        "collection_info": null
    },
    {
        "title": "杂怨 三",
        "author": "孟郊",
        "content": "贫女镜不明，寒花日少容。\n暗蛩有虚织，短线无长缝。\n浪水不可照，狂夫不可从。\n浪水多散影，狂夫多异踪。\n持此一生薄，空城万恨浓。",
        "dynasty": "唐",
        "collection_info": null
    },
    {
        "title": "静女吟",
        "author": "孟郊",
        "content": "艳女皆妬色，静女独检踪。\n任礼耻任粧，嫁德不嫁容。\n君子易求聘，小人难自从。\n此志谁与谅，琴弦幽韵重。",
        "dynasty": "唐",
        "collection_info": null
    },
    {
        "title": "归信吟",
        "author": "孟郊",
        "content": "泪墨洒为书，将寄万里亲。\n书去魂亦去，兀然空一身。",
        "dynasty": "唐",
        "collection_info": null
    },
    {
        "title": "山老吟",
        "author": "孟郊",
        "content": "不行山下地，唯种山上田。\n腰斧斫旅松，手飘汲家泉。\n讵知文字力，莫记日月迁。\n蟠木为我身，始得全天年。",
        "dynasty": "唐",
        "collection_info": null
    },
    {
        "title": "游子吟",
        "author": "孟郊",
        "content": "慈母手中线，游子身上衣。\n临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": null
    },
    {
        "title": "小隐吟",
        "author": "孟郊",
        "content": "我饮不在醉，我欢长寂然。\n酌溪四五盏，听弹两三弦。\n炼性静栖白，洗情深寄玄。\n号怒路傍子，贪败不贪全。",
        "dynasty": "唐",
        "collection_info": null
    },
    {
        "title": "苦寒吟",
        "author": "孟郊",
        "content": "天寒色青苍，北风呌枯桑。\n厚冰无裂文，短日有冷光。\n敲石不得火，壮阴夺正阳。\n苦调竟何言，冻吟成此章。",
        "dynasty": "唐",
        "collection_info": null
    },
    {
        "title": "猛将吟",
        "author": "孟郊",
        "content": "拟脍楼兰肉，蓄怒时未扬。\n秋鼙无退声，夜剑不隐光。\n虎队手驱出，豹篇心卷藏。\n古今皆有言，猛将出北方。",
        "dynasty": "唐",
        "collection_info": null
    },
    {
        "title": "伤哉行",
        "author": "孟郊",
        "content": "众毒蔓贞松，一枝难久荣。\n岂知黄庭客，仙骨生不成。\n春色舍芳蕙，秋风遶枯茎。\n弹琴不成曲，始觉知音倾。\n馆月改旧照，弔宾写余情。\n还舟空江上，波浪送铭旌。",
        "dynasty": "唐",
        "collection_info": null
    },
    {
        "title": "怨诗",
        "author": "孟郊",
        "content": "试妾与君泪，两处滴池水。\n看取芙蓉花，今年为谁死。",
        "dynasty": "唐",
        "collection_info": null
    },
    {
        "title": "湘弦怨",
        "author": "孟郊",
        "content": "昧者理芳草，蒿兰同一锄。\n狂飙怒秋林，曲直同一枯。\n嘉木忌深蠹，哲人悲巧诬。\n灵均入迴流，靳尚为良谟。\n我愿分众泉，清浊各异渠。\n我愿分众巢，枭鸾相远居。\n此志谅难保，此情竟何如。\n湘弦少知音，孤响空踟蹰。",
        "dynasty": "唐",
        "collection_info": null
    },
    {
        "title": "楚竹吟酬卢虔端公见和湘弦怨",
        "author": "孟郊",
        "content": "握中有新声，楚竹人未闻。\n识音者谓谁，清夜吹赠君。\n昔为潇湘引，曾动潇湘云。\n一呌凤改听，再惊鹤失羣。\n江花匪秋落，山日当昼曛。\n众浊响杂沓，孤清思氛氲。\n欲知怨有形，愿向明月分。\n一掬灵均泪，千年湘水文。",
        "dynasty": "唐",
        "collection_info": null
    },
    {
        "title": "远愁曲",
        "author": "孟郊",
        "content": "飘飖何所从，遗冢行未逢。\n东西不见人，哭向青青松。\n此地有时尽，此哀无处容。\n声翻太白云，泪洗蓝田峰。\n水涉七八曲，山登千万重。\n愿邀玄夜月，出视白日踪。",
        "dynasty": "唐",
        "collection_info": null
    },
    {
        "title": "贫女词寄从叔先辈简",
        "author": "孟郊",
        "content": "蚕女非不勤，今年独无春。\n二月冰雪深，死尽万木身。\n时令自逆行，造化岂不仁。\n仰企碧霞仙，高控沧海云。\n永别劳苦场，飘飖游无垠。",
        "dynasty": "唐",
        "collection_info": null
    },
    {
        "title": "边城吟",
        "author": "孟郊",
        "content": "西城近日天，俗禀气候偏。\n行子独自渴，主人仍卖泉。\n烧烽碧云外，牧马青坡巅。\n何处鹘突梦，归思寄仰眠。",
        "dynasty": "唐",
        "collection_info": null
    },
    {
        "title": "新平歌送许问",
        "author": "孟郊",
        "content": "边柳三四尺，暮春离别歌。\n早迴儒士驾，莫饮土番河。\n谁识匣中宝，楚云章句多。",
        "dynasty": "唐",
        "collection_info": null
    },
    {
        "title": "杀气不在边",
        "author": "孟郊",
        "content": "杀气不在边，凛然中国秋。\n道险不在山，平地有摧辀。\n河南又起兵，清浊俱锁流。\n岂唯私客艰，拥滞官行舟。\n况余隔晨昏，去家成阻修。\n忽然两鬓雪，同是一日愁。\n独寝夜难晓，起视星汉浮。\n凉风荡天地，日夕声飕飗。\n万物无少色，兆人皆老忧。\n长策苟未立，丈夫诚可羞。\n灵响復何事，剑鸣思戮讐。",
        "dynasty": "唐",
        "collection_info": null
    },
    {
        "title": "结爱",
        "author": "孟郊",
        "content": "心心復心心，结爱务在深。\n一度欲离别，千迴结衣襟。\n结妾独守志，结君早归意。\n始知结衣裳，不如结心肠。\n坐结行亦结，结尽百年月。",
        "dynasty": "唐",
        "collection_info": null
    },
    {
        "title": "弦歌行",
        "author": "孟郊",
        "content": "驱傩击鼓吹长笛，瘦鬼染面惟齿白。\n暗中崒崒拽茅鞭，倮足朱[裈]行戚戚。\n相顾笑声衝庭燎，桃弧射矢时独呌。",
        "dynasty": "唐",
        "collection_info": null
    },
    {
        "title": "覆巢行",
        "author": "孟郊",
        "content": "荒城古木枝多枯，飞禽嗷嗷朝哺雏。\n枝倾巢覆雏坠地，乌鸢下啄更相呼。\n阳和发生均孕育，鸟兽有情知不足。\n枝危巢小风雨多，未容长成已先覆。\n灵枝珍木满上林，凤巢阿阁重且深。\n尔今所托非本地，乌鸢何得同尔心。",
        "dynasty": "唐",
        "collection_info": null
    },
    {
        "title": "出门行 一",
        "author": "孟郊",
        "content": "长河悠悠去无极，百龄同此可叹息。\n秋风白露霑人衣，壮心凋落夺颜色。\n少年出门将诉谁，川无梁兮路无岐。\n一闻陌上苦寒奏，使我伫立惊且悲。\n君今得意厌粱肉，岂復念我贫贱时。",
        "dynasty": "唐",
        "collection_info": null
    },
    {
        "title": "出门行 二",
        "author": "孟郊",
        "content": "海风萧萧天雨霜，穷愁独坐夜何长。\n驱车旧忆太行险，始知游子悲故乡。\n美人相思隔天阙，长望云端不可越。\n手持琅玕欲有赠，爱而不见心断绝。\n南山峩峩白石烂，碧海之波浩漫漫。\n参辰出没不相待，我欲横天无羽翰。",
        "dynasty": "唐",
        "collection_info": null
    },
    {
        "title": "湘妃怨",
        "author": "孟郊",
        "content": "南巡竟不返，二妃怨逾积。\n万里丧蛾眉，潇湘水空碧。\n冥冥荒山下，古庙收贞魄。\n乔木深青春，清光满瑶席。\n搴芳徒有荐，灵意殊脉脉。\n玉佩不可亲，徘徊烟波夕。",
        "dynasty": "唐",
        "collection_info": null
    },
    {
        "title": "巫山曲",
        "author": "孟郊",
        "content": "巴江上峡重復重，阳台碧峭十二峰。\n荆王猎时逢暮雨，夜卧高丘梦神女。\n轻红流烟湿艳姿，行云飞去明星稀。\n目极魂断望不见，猿啼三声泪滴衣。",
        "dynasty": "唐",
        "collection_info": null
    },
    {
        "title": "巫山高",
        "author": "孟郊",
        "content": "见尽数万里，不闻三声猿。\n但飞萧萧雨，中有亭亭魂。\n千载楚王恨，遗文宋玉言。\n至今晴明天，云结深闺门。",
        "dynasty": "唐",
        "collection_info": null
    },
    {
        "title": "楚怨",
        "author": "孟郊",
        "content": "秋入楚江水，独照汨罗魂。\n手把绿荷泣，意愁珠泪翻。\n九门不可入，一犬吠千门。",
        "dynasty": "唐",
        "collection_info": null
    },
    {
        "title": "塘下行",
        "author": "孟郊",
        "content": "塘边日欲斜，年少早还家。\n徒将白羽扇，调妾木兰花。\n不是城头树，那栖来去鸦。",
        "dynasty": "唐",
        "collection_info": null
    },
    {
        "title": "临池曲",
        "author": "孟郊",
        "content": "池中春蒲叶如带，紫菱成角莲子大。\n罗裙蝉鬓倚迎风，双双伯劳飞向东。",
        "dynasty": "唐",
        "collection_info": null
    },
    {
        "title": "车遥遥",
        "author": "孟郊",
        "content": "路喜到江尽，江上又通舟。\n舟车两无阻，何处不得游。\n丈夫四方志，女子安可留。\n郎自别日言，无令生远愁。\n旅雁忽呌月，断猿寒啼秋。\n此夕梦君梦，君在百城楼。\n寄泪无因波，寄恨无因辀。\n愿为驭者手，与郎迴马头。",
        "dynasty": "唐",
        "collection_info": null
    },
    {
        "title": "征妇怨 一",
        "author": "孟郊",
        "content": "良人昨日去，明月又不圆。\n别时各有泪，零落青楼前。\n君泪濡罗巾，妾泪满路尘。\n罗巾长在手，今得随妾身。\n路尘如得风，得上君车轮。",
        "dynasty": "唐",
        "collection_info": null
    },
    {
        "title": "征妇怨 二",
        "author": "孟郊",
        "content": "渔阳千里道，近如中门限。\n中门踰有时，渔阳长在眼。\n生在绿罗下，不识渔阳道。\n良人自戍来，夜夜梦中到。",
        "dynasty": "唐",
        "collection_info": null
    },
    {
        "title": "空城雀",
        "author": "孟郊",
        "content": "一雀入官仓，所食宁损几。\n祗虑往覆频，官仓终害尔。\n鱼网不在天，鸟罗不张水。\n饮啄要自然，可以空城裏。",
        "dynasty": "唐",
        "collection_info": null
    },
    {
        "title": "闲怨",
        "author": "孟郊",
        "content": "妾恨比斑竹，下盘烦冤根。\n有笋未出土，中已含泪痕。",
        "dynasty": "唐",
        "collection_info": null
    },
    {
        "title": "羽林行",
        "author": "孟郊",
        "content": "朔雪寒断指，朔风劲裂冰。\n胡中射鵰者，此日犹不能。\n翩翩羽林儿，锦臂飞苍鹰。\n挥鞭快白马，走出黄河凌。",
        "dynasty": "唐",
        "collection_info": null
    },
    {
        "title": "古意",
        "author": "孟郊",
        "content": "河边织女星，河畔牵牛郎。\n未得渡清浅，相对遥相望。",
        "dynasty": "唐",
        "collection_info": null
    },
    {
        "title": "古别离",
        "author": "孟郊",
        "content": "欲别牵郎衣，郎今到何处。\n不恨归来迟，莫向临邛去。",
        "dynasty": "唐",
        "collection_info": null
    },
    {
        "title": "游侠行",
        "author": "孟郊",
        "content": "壮士性刚决，火中见石裂。\n杀人不迴头，轻生如蹔别。\n岂知眼有泪，肯白头上髮。\n半生无恩酬，剑闲一百月。",
        "dynasty": "唐",
        "collection_info": null
    },
    {
        "title": "黄雀吟",
        "author": "孟郊",
        "content": "黄雀舞承尘，倚恃主人仁。\n主人忽不仁，买弹弹尔身。\n何不远飞去，蓬蒿正繁新。\n蒿粒无人争，食之足为珍。\n莫觑翻车粟，觑翻罪有因。\n黄雀不知言，赠之徒慇懃。",
        "dynasty": "唐",
        "collection_info": null
    },
    {
        "title": "有所思",
        "author": "孟郊",
        "content": "桔槔烽火昼不灭，客路迢迢信难越。\n古镇刀攒万片霜，寒江浪起千堆雪。\n此时西去定如何，空使南心远凄切。",
        "dynasty": "唐",
        "collection_info": null
    },
    {
        "title": "求仙曲",
        "author": "孟郊",
        "content": "仙教生为门，仙宗静为根。\n持心若妄求，服食安足论。\n铲惑有灵药，饵真成本源。\n自当出尘网，驭凤登昆崙。",
        "dynasty": "唐",
        "collection_info": null
    },
    {
        "title": "婵娟篇",
        "author": "孟郊",
        "content": "花婵娟，泛春泉。\n竹婵娟，笼晓烟。\n妓婵娟，不长妍。\n月婵娟，真可怜。\n夜半姮娥朝太一，人间本自无灵匹。\n汉宫承宠不多时，飞燕婕妤相妬嫉。",
        "dynasty": "唐",
        "collection_info": null
    },
    {
        "title": "南浦篇",
        "author": "孟郊",
        "content": "南浦桃花亚水红，水边柳絮由春风。\n鸟鸣喈喈烟蒙蒙，自从远送对悲翁。\n此翁已与少年别，唯忆深山深谷中。",
        "dynasty": "唐",
        "collection_info": null
    },
    {
        "title": "清东曲",
        "author": "孟郊",
        "content": "樱桃花参差，香雨红霏霏。\n含笑竞攀折，美人湿罗衣。\n采采清东曲，明眸艳圭玉。\n青巾艑上郎，上下看不足。\n南阳公首词，编入新乐录。",
        "dynasty": "唐",
        "collection_info": null
    },
    {
        "title": "望远曲",
        "author": "孟郊",
        "content": "朝朝候归信，日日登高台。\n行人未去植庭梅，别来三见庭花开。\n庭花开尽復几时，春光骀荡阻佳期。\n愁来望远烟尘隔，空怜绿鬓风吹白，何当归见远行客。",
        "dynasty": "唐",
        "collection_info": null
    },
    {
        "title": "织妇辞",
        "author": "孟郊",
        "content": "夫是田中郎，妾是田中女。\n当年嫁得君，为君秉机杼。\n筋力日已疲，不息窻下机。\n如何织纨素，自着蓝缕衣。\n官家牓村路，更索栽桑树。",
        "dynasty": "唐",
        "collection_info": null
    },
    {
        "title": "古意",
        "author": "孟郊",
        "content": "荡子守边戍，佳人莫相从。\n去来年月多，苦愁改形容。\n上山復下山，踏草成古踪。\n徒言采蘼芜，十度一不逢。\n鉴独是明月，识志唯寒松。\n井桃始开花，一见悲万重。\n人颜不再春，桃色有再浓。\n捐气入空房，无憀乍从容。\n启贴理针线，非独学裁缝。\n手持未染綵，绣为白芙蓉。\n芙蓉无染污，将以表心素。\n欲寄未归人，当春无信去。\n无信反增愁，愁心缘陇头。\n愿君如陇水，冰镜水还流。\n宛宛青丝线，纤纤白玉钩。\n玉钩不亏缺，青丝无断绝。\n迴还胜双手，解尽心中结。",
        "dynasty": "唐",
        "collection_info": null
    },
    {
        "title": "折杨柳 一",
        "author": "孟郊",
        "content": "杨柳多短枝，短枝多别离。\n赠远屡攀折，柔条安得垂。\n青春有定节，离别无定时。\n但恐人别促，不怨来迟迟。\n莫言短枝条，中有长相思。\n朱颜与绿杨，併在别离期。",
        "dynasty": "唐",
        "collection_info": null
    },
    {
        "title": "折杨柳 二",
        "author": "孟郊",
        "content": "楼上春风过，风前杨柳歌。\n枝疎缘别苦，曲怨为年多。\n花惊燕地云，叶映楚池波。\n谁堪别离此，征戍在交河。",
        "dynasty": "唐",
        "collection_info": null
    },
    {
        "title": "和丁助教塞上吟",
        "author": "孟郊",
        "content": "哭雪復吟雪，广文丁夫子。\n江南万里寒，曾未及如此。\n整顿气候谁，言从生灵始。\n无令恻隐者，哀哀不能已。",
        "dynasty": "唐",
        "collection_info": null
    },
    {
        "title": "古怨别",
        "author": "孟郊",
        "content": "飒飒秋风生，愁人怨离别。\n含情两相向，欲语气先咽。\n心曲千万端，悲来却难说。\n别后唯所思，天涯共明月。",
        "dynasty": "唐",
        "collection_info": null
    },
    {
        "title": "古别曲",
        "author": "孟郊",
        "content": "山川古今路，纵横无断绝。\n来往天地间，人皆有离别。\n行衣未束带，中肠已先结。\n不用看镜中，自知生白髮。\n欲陈去留意，声向言前咽。\n愁结填心胸，茫茫若为说。\n荒郊烟莽苍，旷野风凄切。\n处处得相随，人那不如月。",
        "dynasty": "唐",
        "collection_info": null
    },
    {
        "title": "戏赠陆大夫十二丈 一",
        "author": "孟郊",
        "content": "莲子不可得，荷花生水中。\n犹胜道傍柳，无事荡春风。",
        "dynasty": "唐",
        "collection_info": null
    },
    {
        "title": "戏赠陆大夫十二丈 二",
        "author": "孟郊",
        "content": "渌萍与荷叶，同此一水中。\n风吹荷叶在，渌萍西復东。",
        "dynasty": "唐",
        "collection_info": null
    },
    {
        "title": "戏赠陆大夫十二丈 三",
        "author": "孟郊",
        "content": "莲叶未开时，苦心终日卷。\n春水徒荡漾，荷花未开展。",
        "dynasty": "唐",
        "collection_info": null
    },
    {
        "title": "劝善吟",
        "author": "孟郊",
        "content": "瘦郭有志气，相哀老龙钟。\n劝我少吟诗，俗窄难尔容。\n一口百味别，况在醉会中。\n四座正当喧，片言何由通。\n顾余昧时调，居止多疎慵。\n见书眼始开，闻乐耳不聪。\n视听互相隔，一身且莫同。\n天疾难自医，诗癖将何攻。\n见君如见书，语善千万重。\n自悲咄咄感，变作烦恼翁。\n烦恼不可欺，古剑涩亦雄。\n知君方少年，少年怀古风。\n藏书拄屋脊，不惜与凡聋。\n我愿拜少年，师之学崇崇。\n从他笑为矫，矫善亦可宗。",
        "dynasty": "唐",
        "collection_info": null
    },
    {
        "title": "望夫石",
        "author": "孟郊",
        "content": "望夫石，夫不来兮江水碧。\n行人悠悠朝与莫，千年万年色如故。",
        "dynasty": "唐",
        "collection_info": null
    },
    {
        "title": "寒江吟",
        "author": "孟郊",
        "content": "冬至日光白，始知阴气凝。\n寒江波浪冻，千里无平冰。\n飞鸟绝高羽，行人皆晏兴。\n荻洲素浩渺，碕岸澌碐磳。\n烟舟忽自阻，风帆不相乘。\n何况异形体，信任为股肱。\n涉江莫涉凌，得意须得朋。\n结交非贤良，谁免生爱憎。\n冻水有再浪，失飞有载腾。\n一言纵丑词，万响无善应。\n取鉴谅不远，江水千万层。\n何当春风吹，利涉吾道弘。",
        "dynasty": "唐",
        "collection_info": null
    },
    {
        "title": "审交",
        "author": "孟郊",
        "content": "种树须择地，恶土变木根。\n结交若失人，中道生谤言。\n君子芳桂性，春荣冬更繁。\n小人槿花心，朝在夕不存。\n莫蹑冬冰坚，中有潜浪翻。\n唯当金石交，可以贤达论。",
        "dynasty": "唐",
        "collection_info": null
    },
    {
        "title": "怨别",
        "author": "孟郊",
        "content": "一别一迴老，志士白髮早。\n在富易为容，居贫难自好。\n沉忧损性灵，服药亦枯槁。\n秋风游子衣，落日行远道。\n君问去何之，贱身难自保。",
        "dynasty": "唐",
        "collection_info": null
    },
    {
        "title": "百忧",
        "author": "孟郊",
        "content": "萱草女儿花，不解壮士忧。\n壮士心是剑，为君射斗牛。\n朝思除国讐，暮思除国讐。\n计尽山河画，意穷草木筹。\n智士日千虑，愚夫唯四愁。\n何必在波涛，然后惊沈浮。\n伯伦心不醉，四皓迹难留。\n出处各有时，众议徒啾啾。",
        "dynasty": "唐",
        "collection_info": null
    },
    {
        "title": "路病",
        "author": "孟郊",
        "content": "病客无主人，艰哉求卧难。\n飞光赤道路，内火焦肺肝。\n欲饮井泉竭，欲医囊用单。\n稚颜能几日，壮志忽已残。\n人子不言苦，归书但云安。\n愁环在我肠，宛转终无端。",
        "dynasty": "唐",
        "collection_info": null
    },
    {
        "title": "衰松",
        "author": "孟郊",
        "content": "近世交道衰，青松落颜色。\n人心忌孤直，木性随改易。\n既摧栖日榦，未展擎天力。\n终是君子材，还思君子识。",
        "dynasty": "唐",
        "collection_info": null
    },
    {
        "title": "遣兴",
        "author": "孟郊",
        "content": "弦贞五条音，松直百尺心。\n贞弦含古风，直松凌高岑。\n浮声与狂葩，胡为欲相侵。",
        "dynasty": "唐",
        "collection_info": null
    },
    {
        "title": "退居",
        "author": "孟郊",
        "content": "退身何所食，败力不能闲。\n种稻耕白水，负薪斫青山。\n众听喜巴唱，独醒愁楚颜。\n日莫静归时，幽幽扣松关。",
        "dynasty": "唐",
        "collection_info": null
    },
    {
        "title": "卧病",
        "author": "孟郊",
        "content": "贫病诚可羞，故床无新裘。\n春色烧肌肤，时餐苦咽喉。\n倦寝意蒙昧，强言声幽柔。\n承颜自俛仰，有泪不敢流。\n默默寸心中，朝愁续莫愁。",
        "dynasty": "唐",
        "collection_info": null
    },
    {
        "title": "隐士",
        "author": "孟郊",
        "content": "本末一相返，漂浮不还真。\n山野多馁士，市井无饥人。\n虎豹忌当道，麋鹿知藏身。\n奈何贪竞者，日与患害亲。\n颜貌岁岁改，利心朝朝新。\n孰知富生祸，取富不取贫。\n宝玉忌出璞，出璞先为尘。\n松栢忌出山，出山先为薪。\n君子隐石壁，道书为我隣。\n寝兴思其义，澹泊味始真。\n陶公自放归，尚平去有依。\n草木择地生，禽鸟顺性飞。\n青青与冥冥，所保各不违。",
        "dynasty": "唐",
        "collection_info": null
    },
    {
        "title": "独愁",
        "author": "孟郊",
        "content": "前日远别离，昨日生白髮。\n欲知万里情，晓卧半床月。\n常恐百虫鸣，使我芳草歇。",
        "dynasty": "唐",
        "collection_info": null
    },
    {
        "title": "春日有感",
        "author": "孟郊",
        "content": "雨滴草芽出，一日长一日。\n风吹柳线垂，一枝连一枝。\n独有愁人颜，经春如等闲。\n且持酒满杯，狂歌狂笑来。",
        "dynasty": "唐",
        "collection_info": null
    },
    {
        "title": "将见故人",
        "author": "孟郊",
        "content": "故人季夏中，及此百余日。\n无日不相思，明镜改形色。\n宁知仲冬时，忽有相逢期。\n振衣起踯躅，頳鲤跃天池。",
        "dynasty": "唐",
        "collection_info": null
    },
    {
        "title": "伤时",
        "author": "孟郊",
        "content": "常闻贫贱士之常，嗟尔富者莫相笑。\n男儿得路即荣名，邂逅失途成不调。\n古人结交而重义，今人结交而重利。\n劝人一种种桃李，种亦直须遍天地。\n一生不爱嘱人事，嘱即直须为生死。\n我亦不羡季伦富，我亦不笑原宪贫。\n有财有势即相识，无财无势同路人。\n因知世事皆如此，却向东溪卧白云。",
        "dynasty": "唐",
        "collection_info": null
    },
    {
        "title": "寓言",
        "author": "孟郊",
        "content": "谁言碧山曲，不废青松直。\n谁言浊水泥，不污明月色。\n我有松月心，俗骋风霜力。\n贞明既如此，摧折安可得。",
        "dynasty": "唐",
        "collection_info": null
    },
    {
        "title": "偶作",
        "author": "孟郊",
        "content": "利剑不可近，美人不可亲。\n利剑近伤手，美人近伤身。\n道险不在广，十步能摧轮。\n情爱不在多，一夕能伤神。",
        "dynasty": "唐",
        "collection_info": null
    },
    {
        "title": "劝学",
        "author": "孟郊",
        "content": "击石乃有火，不击元无烟。\n人学始知道，不学非自然。\n万事须己运，他得非我贤。\n青春须早为，岂能长少年。",
        "dynasty": "唐",
        "collection_info": null
    },
    {
        "title": "赠农人",
        "author": "孟郊",
        "content": "劝尔勤耕田，盈尔仓中粟。\n劝尔伐桑株，减尔身上服。\n清霜一委地，万草色不绿。\n狂飙一入林，万叶不着木。\n青春如不耕，何以自结束。",
        "dynasty": "唐",
        "collection_info": null
    },
    {
        "title": "长安早春",
        "author": "孟郊",
        "content": "旭日朱楼光，东风不惊尘。\n公子醉未起，美人争探春。\n探春不为桑，探春不为麦。\n日日出西园，秖望花柳色。\n乃知田家春，不入五侯宅。",
        "dynasty": "唐",
        "collection_info": null
    },
    {
        "title": "罪松",
        "author": "孟郊",
        "content": "虽为青松姿，霜风何所宜。\n二月天下树，绿于青松枝。\n勿谓贤者喻，勿谓愚者规。\n伊吕代封爵，夷齐终身饥。\n彼曲既在斯，我正实在兹。\n泾流合渭流，清浊各自持。\n天令设四时，荣衰有常期。\n荣合随时荣，衰合随时衰。\n天令既不从，甚不敬天时。\n松乃不臣木，青青独何为。",
        "dynasty": "唐",
        "collection_info": null
    },
    {
        "title": "感兴",
        "author": "孟郊",
        "content": "拔心草不死，去根柳亦荣。\n独有失意人，恍然无力行。\n昔为连理枝，今为断絃声。\n连理时所重，断弦今所轻。\n吾欲进孤舟，三峡水不平。\n吾欲载车马，太行路峥嵘。\n万物根一气，如何互相倾。",
        "dynasty": "唐",
        "collection_info": null
    },
    {
        "title": "感怀 一",
        "author": "孟郊",
        "content": "秋气悲万物，惊风振长道。\n登高有所思，寒雨伤百草。\n平生有亲爱，零落不相保。\n五情今已伤，安得自能老。",
        "dynasty": "唐",
        "collection_info": null
    },
    {
        "title": "感怀 二",
        "author": "孟郊",
        "content": "晨登洛阳坂，目极天茫茫。\n羣物归大化，六龙颓西荒。\n豺狼日已多，草木日已霜。\n饥年无遗粟，众鸟去空场。\n路傍谁家子，白首离故乡。\n含酸望松栢，仰面诉穹苍。\n去去勿復道，苦饥形貌伤。",
        "dynasty": "唐",
        "collection_info": null
    },
    {
        "title": "感怀 三",
        "author": "孟郊",
        "content": "徘徊不能寐，耿耿含酸辛。\n中夜登高楼，忆我旧星辰。\n四时互迁移，万物何时春。\n唯忆首阳路，永谢当时人。",
        "dynasty": "唐",
        "collection_info": null
    },
    {
        "title": "感怀 四",
        "author": "孟郊",
        "content": "长安佳丽地，宫月生蛾眉。\n阴气凝万里，坐看芳草衰。\n玉堂有玄鸟，亦以从此辞。\n伤哉志士叹，故国多迟迟。\n深宫岂无乐，扰扰復何为。\n朝见名与利，莫还生是非。\n姜牙佐周武，世业永巍巍。",
        "dynasty": "唐",
        "collection_info": null
    },
    {
        "title": "感怀 五",
        "author": "孟郊",
        "content": "举才天道亲，首阳谁采薇。\n去去荒泽远，落日当西归。\n羲和驻其轮，四海借余晖。\n极目何萧索，惊风正离披。\n鸱鸮鸣高树，众鸟相因依。\n东方有一士，岁莫常苦饥。\n主人数相问，脉脉今何为。\n贫贱亦有乐，且愿掩柴扉。",
        "dynasty": "唐",
        "collection_info": null
    },
    {
        "title": "感怀 六",
        "author": "孟郊",
        "content": "火云流素月，三五何明明。\n光曜侵白日，贤愚迷至精。\n四时更变化，天道有亏盈。\n常恐今已没，须臾还復生。",
        "dynasty": "唐",
        "collection_info": null
    },
    {
        "title": "感怀 七",
        "author": "孟郊",
        "content": "河梁莫相遇，草草不復言。\n汉家正离乱，王粲别荆蛮。\n野泽何萧条，悲风振空山。\n举头是星辰，念我何时还。\n亲爱久别散，形神各离迁。\n未为生死诀，长在心目间。",
        "dynasty": "唐",
        "collection_info": null
    },
    {
        "title": "感怀 八",
        "author": "孟郊",
        "content": "有鸟东西来，哀鸣过我前。\n愿飞浮云外，饮啄见青天。",
        "dynasty": "唐",
        "collection_info": null
    },
    {
        "title": "达士",
        "author": "孟郊",
        "content": "四时如逝水，百川皆东波。\n青春去不还，白髮镊更多。\n达人识元化，变愁为高歌。\n倾产取一醉，富者奈贫何。\n君看土中宅，富贵无偏颇。",
        "dynasty": "唐",
        "collection_info": null
    },
    {
        "title": "暮秋感思 一",
        "author": "孟郊",
        "content": "西风吹垂杨，条条脆如藕。\n上有噪日蝉，催人成皓首。\n亦恐旅步难，何独朱颜丑。\n欲慰一时心，莫如千日酒。",
        "dynasty": "唐",
        "collection_info": null
    },
    {
        "title": "暮秋感思 二",
        "author": "孟郊",
        "content": "优哉遵渚鸿，自得养身旨。\n不[啄]太仓粟，不饮方塘水。\n振羽戛浮云，罝罗任徒尔。",
        "dynasty": "唐",
        "collection_info": null
    },
    {
        "title": "古兴",
        "author": "孟郊",
        "content": "楚血未干衣，荆虹尚埋辉。\n痛玉不痛身，抱璞求所归。",
        "dynasty": "唐",
        "collection_info": null
    },
    {
        "title": "劝友",
        "author": "孟郊",
        "content": "至白涅不缁，至交淡不疑。\n人生静躁殊，莫厌相箴规。\n胶漆武可接，金兰文可思。\n堪嗟无心人，不如松栢枝。",
        "dynasty": "唐",
        "collection_info": null
    },
    {
        "title": "夷门雪赠主人",
        "author": "孟郊",
        "content": "夷门贫士空吟雪，夷门豪士皆饮酒。\n酒声欢闲入雪销，雪声激切悲枯朽。\n悲欢不同归去来，万里春风动江柳。",
        "dynasty": "唐",
        "collection_info": null
    },
    {
        "title": "尧歌 一",
        "author": "孟郊",
        "content": "尔室何不安，尔孝无与齐。\n一言应对姑，一度为出妻。\n往辙才晚钟，还辙及晨鸡。\n往还迹徒新，很戾竟独迷。\n娥女无礼数，污家如粪泥。\n父母吞声哭，禽鸟亦为啼。\n如何天与恶，不得和鸣栖。",
        "dynasty": "唐",
        "collection_info": null
    },
    {
        "title": "尧歌 二",
        "author": "孟郊",
        "content": "山色挽心肝，将归尽日看。\n村肩篮轝子，野坐白髮官。\n莺弄方短短，花明碎攒攒。\n瑠璃堆可掬，琴瑟饶多欢。\n翠韵仙窈窕，岚漪出无端。\n养馆洞庭秋，响答虚吹弹。",
        "dynasty": "唐",
        "collection_info": null
    },
    {
        "title": "乱离",
        "author": "孟郊",
        "content": "天下无义剑，中原多疮痍。\n哀哀陆大夫，正直神反欺。\n子路已成血，嵇康今尚嗤。\n为君每一恸，如剑在四肢。\n折羽不復飞，逝水不復归。\n直松摧高柯，弱蔓将何依。\n朝为春日欢，夕为秋日悲。\n泪下无尺寸，纷纷天雨丝。\n积怨成疾疹，积恨成狂痴。\n怨草岂有边，恨水岂有涯。\n怨恨驰我心，茫茫日何之。",
        "dynasty": "唐",
        "collection_info": null
    },
    {
        "title": "劝酒",
        "author": "孟郊",
        "content": "白日无定影，清江无定波。\n人无百年寿，百年復如何。\n堂上陈美酒，堂下列清歌。\n劝君今曲巵，勿谓朱颜酡。\n松栢岁岁茂，丘陵日日多。\n君看终南山，千古青峨峨。",
        "dynasty": "唐",
        "collection_info": null
    },
    {
        "title": "去妇",
        "author": "孟郊",
        "content": "君心匣中镜，一破不復全。\n妾心藕中丝，虽断犹牵连。\n安知御轮士，今日翻回辕。\n一女事一夫，安可再移天。\n君听去鹤言，哀哀七丝弦。",
        "dynasty": "唐",
        "collection_info": null
    },
    {
        "title": "君子勿郁郁士有谤毁者作诗以赠之 一",
        "author": "孟郊",
        "content": "君子勿郁郁，听我青蝇歌。\n人间少平地，森耸山岳多。\n折辀不在道，覆舟不在河。\n须知一尺水，日夜增高波。\n叔孙毁仲尼，臧仓掩孟轲。\n兰艾不同香，自然难为和。\n良玉烧不热，直竹文不颇。\n自古皆如此，其如道在何。",
        "dynasty": "唐",
        "collection_info": null
    },
    {
        "title": "君子勿郁郁士有谤毁者作诗以赠之 二",
        "author": "孟郊",
        "content": "日往復不见，秋堂莫仍学。\n玄髮不知白，晓入寒铜觉。\n为林未离树，有玉犹在璞。\n谁把碧梧枝，刻作云门乐。",
        "dynasty": "唐",
        "collection_info": null
    },
    {
        "title": "闻砧",
        "author": "孟郊",
        "content": "杜鹃声不哀，断猿啼不切。\n月下谁家砧，一声肠一绝。\n杵声不为客，客闻髮自白。\n杵声不为衣，欲令游子归。",
        "dynasty": "唐",
        "collection_info": null
    },
    {
        "title": "游子",
        "author": "孟郊",
        "content": "萱草生堂阶，游子行天涯。\n慈亲倚堂门，不见萱草花。",
        "dynasty": "唐",
        "collection_info": null
    },
    {
        "title": "自叹",
        "author": "孟郊",
        "content": "愁与髮相形，一愁白数茎。\n有髮能几多，禁愁日日生。\n古若不置兵，天下无战争。\n古若不置名，道路无欹倾。\n太行耸巍峩，是天产不平。\n黄河奔浊浪，是天生不清。\n四蹄日日多，双轮日日成。\n二物不在天，安能免营营。",
        "dynasty": "唐",
        "collection_info": null
    },
    {
        "title": "求友",
        "author": "孟郊",
        "content": "北风临大海，坚冰临河面。\n下有大波澜，对之无由见。\n求友须在良，得良终相善。\n求友若非良，非良中道变。\n欲知求友心，先把黄金炼。",
        "dynasty": "唐",
        "collection_info": null
    },
    {
        "title": "投所知",
        "author": "孟郊",
        "content": "苦心知苦节，不容一毛髮。\n炼金索坚贞，洗玉求明洁。\n自惭所业微，功用如鸠拙。\n何殊嫫母颜，对彼寒塘月。\n君存古人心，道出古人辙。\n尽美固可扬，片善亦不遏。\n朝向公卿说，暮向公卿说。\n谁谓黄钟管，化为君子舌。\n一说清嶰竹，二说变嶰谷。\n三说四说时，寒花拆寒木。\n𣊪𣊪家道路，灿灿我衣服。\n岂直辉友朋，亦用慰骨肉。\n一暖荷匹素，一饱荷升粟。\n而况大恩恩，此身报得足。\n且将食檗劳，酬之作金刀。",
        "dynasty": "唐",
        "collection_info": null
    },
    {
        "title": "病客吟",
        "author": "孟郊",
        "content": "主人夜呻吟，皆入妻子心。\n客子昼呻吟，徒为虫鸟音。\n妻子手中病，愁思不復深。\n童仆手中病，忧危独难任。\n丈夫久飘泊，神气自然沈。\n况于滞疾中，何人免嘘𠾬。\n大海亦有涯，高山亦有岑。\n沈忧独无极，尘泪互盈襟。",
        "dynasty": "唐",
        "collection_info": null
    },
    {
        "title": "感怀",
        "author": "孟郊",
        "content": "孟冬阴气交，两河正屯兵。\n烟尘相驰突，烽火日夜惊。\n太行险阻高，輓粟输连营。\n奈何操弧者，不使枭巢倾。\n犹闻汉北儿，怙乱谋纵横。\n擅摇干戈柄，呼呌豺狼声。\n白日临尔躯，胡为丧丹诚。\n岂无感激士，以致天下平。\n登高望寒原，黄云郁峥嵘。\n坐驰悲风莫，叹息空沾缨。",
        "dynasty": "唐",
        "collection_info": null
    },
    {
        "title": "离思",
        "author": "孟郊",
        "content": "不寐亦不语，片月秋稍举。\n孤鸿忆霜羣，独鹤叫云侣。\n怨彼浮花心，飘飘无定所。\n高张繫繂帆，远过梅根渚。\n迴织别离字，机声有酸楚。",
        "dynasty": "唐",
        "collection_info": null
    },
    {
        "title": "结交",
        "author": "孟郊",
        "content": "铸镜须青铜，青铜易磨拭。\n结交远小人，小人难姑息。\n铸镜图鑑微，结交图相依。\n凡铜不可照，小人多是非。",
        "dynasty": "唐",
        "collection_info": null
    },
    {
        "title": "伤春",
        "author": "孟郊",
        "content": "两河春草海水清，十年征战城郭腥。\n乱兵杀儿将女去，二月三月花冥冥。\n千里无人旋风起，莺啼燕语荒城裏。\n春色不拣墓傍株，红颜皓色逐春去。\n春去春来那得知，今人看花古人墓，令人惆怅山头路。",
        "dynasty": "唐",
        "collection_info": null
    },
    {
        "title": "择友",
        "author": "孟郊",
        "content": "兽中有人性，形异遭人隔。\n人中有兽心，几人能真识。\n古人形似兽，皆有大圣德。\n今人表似人，兽心安可测。\n虽笑未必和，虽哭未必戚。\n面结口头交，肚裏生荆棘。\n好人常直道，不顺世间逆。\n恶人巧谄多，非义苟且得。\n若是效真人，坚心如铁石。\n不谄亦不欺，不奢復不溺。\n面无恡色容，心无诈忧惕。\n君子大道人，朝夕恒的的。",
        "dynasty": "唐",
        "collection_info": null
    },
    {
        "title": "夜忧",
        "author": "孟郊",
        "content": "岂独科斗死，所嗟文字捐。\n蒿蔓转骄弄，菱荇减婵娟。\n未遂摆鳞志，空思吹浪旋。\n何当再霖雨，洗濯生华鲜。",
        "dynasty": "唐",
        "collection_info": null
    },
    {
        "title": "惜苦",
        "author": "孟郊",
        "content": "于鹄值谏议，以毬不能官。\n焦蒙值舍人，以杯不得完。\n可惜大雅旨，意此小团栾。\n名迴不敢辨，心转实是难。\n不惜为君转，转非君子观。\n转之復转之，强转谁能欢。\n哀哉虚转言，不可穷波澜。",
        "dynasty": "唐",
        "collection_info": null
    },
    {
        "title": "寒地百姓吟",
        "author": "孟郊",
        "content": "无火炙地眠，半夜皆立号。\n冷箭何处来，棘针风骚劳。\n霜吹破四壁，苦痛不可逃。\n高堂搥钟饮，到晓闻烹炮。\n寒者愿为蛾，烧死彼华膏。\n华膏隔仙罗，虚遶千万遭。\n到头落地死，踏地为游遨。\n游遨者是谁，君子为郁陶。",
        "dynasty": "唐",
        "collection_info": null
    },
    {
        "title": "出东门",
        "author": "孟郊",
        "content": "饿马骨亦耸，独驱出东门。\n少年一日程，衰叟十日奔。\n寒景不我为，疾走落平原。\n眇默荒草行，恐惧夜魄翻。\n一生自组织，千首大雅言。\n道路如抽蚕，宛转羁肠繁。",
        "dynasty": "唐",
        "collection_info": null
    },
    {
        "title": "教坊歌儿",
        "author": "孟郊",
        "content": "十岁小小儿，能歌得朝天。\n六十孤老人，能诗独临川。\n去年西京寺，众伶集讲筵。\n能嘶竹枝词，供养绳床禅。\n能诗不如歌，怅望三百篇。",
        "dynasty": "唐",
        "collection_info": null
    },
    {
        "title": "访疾",
        "author": "孟郊",
        "content": "冷气入疮痛，夜来痛如何。\n疮从公怒生，岂以私恨多。\n公怒亦非道，怒消乃天和。\n古有焕辉句，嵇康闲婆娑。\n请君吟啸之，正气庶不讹。",
        "dynasty": "唐",
        "collection_info": null
    },
    {
        "title": "酒德",
        "author": "孟郊",
        "content": "酒是古明镜，辗开小人心。\n醉见异举止，醉闻异声音。\n酒功如此多，酒屈亦以深。\n罪人免罪酒，如此可为箴。",
        "dynasty": "唐",
        "collection_info": null
    },
    {
        "title": "冬日",
        "author": "孟郊",
        "content": "老人行人事，百一不及周。\n冻马四蹄吃，陟卓难自收。\n短景仄飞过，午光不上头。\n少壮日与辉，衰老日与愁。\n日愁疑在日，岁箭迸如讐。\n万事有何味，一生虚自囚。\n不知文字利，到死空遨游。",
        "dynasty": "唐",
        "collection_info": null
    },
    {
        "title": "饥雪吟",
        "author": "孟郊",
        "content": "饥乌夜相啄，疮声互悲鸣。\n冰肠一直刀，天杀无曲情。\n大雪压梧桐，折柴堕峥嵘。\n安知鸾凤巢，不与枭鸢倾。\n下有幸灾儿，拾遗多新争。\n但求彼失所，但夸此经营。\n君子亦拾遗，拾遗非拾名。\n将补鸾凤巢，免与枭鸢幷。\n因为饥雪吟，至晓竟不平。",
        "dynasty": "唐",
        "collection_info": null
    },
    {
        "title": "偷诗",
        "author": "孟郊",
        "content": "饿犬齚枯骨，自吃馋饥涎。\n今文与古文，各各称可怜。\n亦如婴儿食，饧桃口旋旋。\n唯有一点味，岂见逃景延。\n绳床独坐翁，默览有所传。\n终当罢文字，别着逍遥篇。\n从来文字净，君子不以贤。",
        "dynasty": "唐",
        "collection_info": null
    },
    {
        "title": "晚雪吟",
        "author": "孟郊",
        "content": "贫富喜雪晴，出门意皆饶。\n镜海见纤悉，冰天步飘飖。\n一一仙子行，家家尘声销。\n小儿击玉指，大耋歌圣朝。\n睿气流不尽，瑞仙何敻寥。\n始知望幸色，终疑异礼招。\n市井亦清洁，闾阎耸岧嶤。\n苍生愿东顾，翠华仍西遥。\n天念岂薄厚，宸衷多忧焦。\n忧焦致太平，以兹时比尧。\n古耳有未通，新词有潜韶。\n甘为酒伶摈，坐耻歌女娇。\n选音不易言，裁正逢今朝。\n今朝前古文，律异同一调。\n愿于尧管中，奏尽郁抑谣。",
        "dynasty": "唐",
        "collection_info": null
    },
    {
        "title": "自惜",
        "author": "孟郊",
        "content": "倾尽眼中力，抄诗过与人。\n自悲风雅老，恐被巴竹嗔。\n零落雪文字，分明镜精神。\n坐甘冰抱晚，永谢酒怀春。\n徒有言言旧，惭无默默新。\n始惊儒教误，渐与佛乘亲。",
        "dynasty": "唐",
        "collection_info": null
    },
    {
        "title": "老恨",
        "author": "孟郊",
        "content": "无子抄文字，老吟多飘零。\n有时吐向床，枕席不解听。\n鬬蚁甚微细，病闻亦清泠。\n小大不自识，自然天性灵。",
        "dynasty": "唐",
        "collection_info": null
    },
    {
        "title": "湖州取解述情",
        "author": "孟郊",
        "content": "霅水徒清深，照影不照心。\n白鹤未轻举，众鸟争浮沉。\n因兹挂帆去，遂作归山吟。",
        "dynasty": "唐",
        "collection_info": null
    },
    {
        "title": "落第",
        "author": "孟郊",
        "content": "晓月难为光，愁人难为肠。\n谁言春物荣，独见叶上霜。\n鵰鹗失势病，鹪鹩假翼翔。\n弃置復弃置，情如刀劒伤。",
        "dynasty": "唐",
        "collection_info": null
    },
    {
        "title": "咏怀",
        "author": "孟郊",
        "content": "浊水心易倾，明波兴初发。\n思逢海底人，乞取蚌中月。\n此兴若未谐，此心终不歇。",
        "dynasty": "唐",
        "collection_info": null
    },
    {
        "title": "病起言怀",
        "author": "孟郊",
        "content": "强行寻溪水，洗却残病姿。\n花景晼晚尽，麦风清泠吹。\n交道贱来见，世情贫去知。\n高闲思楚逸，澹泊厌齐儿。\n终伴碧山侣，结言青桂枝。",
        "dynasty": "唐",
        "collection_info": null
    },
    {
        "title": "秋夕贫居述怀",
        "author": "孟郊",
        "content": "卧冷无远梦，听秋酸别情。\n高枝低枝风，千叶万叶声。\n浅井不供饮，瘦田长废耕。\n今交非古交，贫语闻皆轻。",
        "dynasty": "唐",
        "collection_info": null
    },
    {
        "title": "夜感自遣",
        "author": "孟郊",
        "content": "夜学晓未休，苦吟神鬼愁。\n如何不自闲，心与身为讐。\n死辱片时痛，生辱长年羞。\n清桂无直枝，碧江思旧游。",
        "dynasty": "唐",
        "collection_info": null
    },
    {
        "title": "再下第",
        "author": "孟郊",
        "content": "一夕九起嗟，梦短不到家。\n两度长安陌，空将泪见花。",
        "dynasty": "唐",
        "collection_info": null
    },
    {
        "title": "下第东归留别长安知己",
        "author": "孟郊",
        "content": "共照日月影，独为愁思人。\n岂知鶗鴂鸣，瑶草不得春。\n一片两片云，千里万里身。\n云归嵩之阳，身寄江之滨。\n弃置復何道，楚情吟白苹。",
        "dynasty": "唐",
        "collection_info": null
    },
    {
        "title": "失意归吴因寄东台刘復侍御",
        "author": "孟郊",
        "content": "自念西上身，忽随东归风。\n长安日下影，又落江湖中。\n离娄岂不明，子野岂不聪。\n至宝非眼别，至音非耳通。\n因缄俗外词，仰寄高天鸿。",
        "dynasty": "唐",
        "collection_info": null
    },
    {
        "title": "下第东南行",
        "author": "孟郊",
        "content": "越风东南清，楚日潇湘明。\n试逐伯鸾去，还作灵均行。\n江蓠伴我泣，海月投人惊。\n失意容貌改，畏途性命轻。\n时闻丧侣猿，一叫千愁幷。",
        "dynasty": "唐",
        "collection_info": null
    },
    {
        "title": "叹命",
        "author": "孟郊",
        "content": "三十年来命，唯藏一卦中。\n题诗还问易，问易蒙復蒙。\n本望文字达，今因文字穷。\n影孤别离月，衣破道路风。\n归去不自息，耕耘成楚农。",
        "dynasty": "唐",
        "collection_info": null
    },
    {
        "title": "远游",
        "author": "孟郊",
        "content": "慈乌不远飞，孝子念先归。\n而我独何事，四时心有违。\n江海恋空积，波涛信来稀。\n长为路傍食，着尽家中衣。\n别劒不割物，离人难作威。\n远行少僮仆，驱使无是非。\n为性玩好尽，积愁心绪微。\n始知时节驶，夏日非长辉。",
        "dynasty": "唐",
        "collection_info": null
    },
    {
        "title": "商州客舍",
        "author": "孟郊",
        "content": "商山风雪壮，游子衣裳单。\n四望失道路，百忧攒肺肝。\n日短觉易老，夜长知至寒。\n泪流潇湘弦，调苦屈宋弹。\n识声今所易，识意古所难。\n声意今讵辨，高明鉴其端。",
        "dynasty": "唐",
        "collection_info": null
    },
    {
        "title": "长安旅情",
        "author": "孟郊",
        "content": "尽说青云路，有足皆可至。\n我马亦四蹄，出门似无地。\n玉京十二楼，峩峩倚青翠。\n下有千朱门，何门荐孤士。",
        "dynasty": "唐",
        "collection_info": null
    },
    {
        "title": "长安羇旅",
        "author": "孟郊",
        "content": "听乐别离中，声声入幽肠。\n晓泪滴楚瑟，夜魄遶吴乡。\n几回羇旅情，梦觉残烛光。",
        "dynasty": "唐",
        "collection_info": null
    },
    {
        "title": "渭上思归",
        "author": "孟郊",
        "content": "独访千里信，回临千里河。\n家在吴楚乡，泪寄东南波。",
        "dynasty": "唐",
        "collection_info": null
    },
    {
        "title": "登科后",
        "author": "孟郊",
        "content": "昔日龌龊不足夸，今朝放荡思无涯。\n春风得意马蹄疾，一日看尽长安花。",
        "dynasty": "唐",
        "collection_info": null
    },
    {
        "title": "初于洛中选",
        "author": "孟郊",
        "content": "尘土日易没，驱驰力无余。\n青云不我与，白首方选书。\n宦途事非远，拙者取自疎。\n终然恋皇邑，誓以结吾庐。\n帝城富高门，京路遶胜居。\n碧水走龙蛇，蜿蜒遶庭除。\n寻常异方客，过此亦踟蹰。",
        "dynasty": "唐",
        "collection_info": null
    },
    {
        "title": "乙酉岁舍弟扶侍归兴义庄居后独止舍待替人",
        "author": "孟郊",
        "content": "谁言旧居止，主人忽成客。\n僮仆强与言，相惧终脉脉。\n出亦何所求，入亦何所索。\n饮食迷精麤，衣裳失宽窄。\n回风卷闲簟，新月生空壁。\n士有百役身，官无一姓宅。\n丈夫耻自餙，衰鬚从飒白。\n兰交早已谢，榆景徒相迫。\n惟予心中镜，不语光历历。",
        "dynasty": "唐",
        "collection_info": null
    },
    {
        "title": "西斋养病夜怀多感因呈上从叔子云",
        "author": "孟郊",
        "content": "远客夜衣薄，厌眠待鸡鸣。\n一床空月色，四壁秋蛩声。\n守淡遗众俗，养疴念余生。\n方全君子拙，耻学小人明。\n蚊蚋亦有时，羽毛各有成。\n如何骐骥迹，蜷跼未能行。\n西北有平路，运来无相轻。",
        "dynasty": "唐",
        "collection_info": null
    },
    {
        "title": "秋怀 一",
        "author": "孟郊",
        "content": "孤骨夜难卧，吟虫相唧唧。\n老泣无涕洟，秋露为滴沥。\n去壮暂如翦，来衰纷似织。\n触绪无新心，丛悲有余忆。\n讵忍逐南帆，江山践往昔。",
        "dynasty": "唐",
        "collection_info": null
    },
    {
        "title": "秋怀 二",
        "author": "孟郊",
        "content": "秋月颜色冰，老客志气单。\n冷露滴梦破，峭风梳骨寒。\n席上印病文，肠中转愁盘。\n疑怀无所凭，虚听多无端。\n梧桐枯峥嵘，声响如哀弹。",
        "dynasty": "唐",
        "collection_info": null
    },
    {
        "title": "秋怀 三",
        "author": "孟郊",
        "content": "一尺月透户，仡栗如劒飞。\n老骨坐亦惊，病力所尚微。\n虫苦贪剪色，鸟危巢焚辉。\n孀娥理故丝，孤哭抽余思。\n浮年不可追，衰步多夕归。",
        "dynasty": "唐",
        "collection_info": null
    },
    {
        "title": "秋怀 四",
        "author": "孟郊",
        "content": "秋至老更贫，破屋无门扉。\n一片月落床，四壁风入衣。\n疎梦不復远，弱心良易归。\n商葩将去绿，缭绕争余辉。\n野步踏事少，病谋向物违。\n幽幽草根虫，生意与我微。",
        "dynasty": "唐",
        "collection_info": null
    },
    {
        "title": "秋怀 五",
        "author": "孟郊",
        "content": "竹风相戛语，幽闺暗中闻。\n鬼神满衰听，恍惚难自分。\n商叶堕干雨，秋衣卧单云。\n病骨可剸物，酸呻亦成文。\n瘦攒如此枯，壮落随西曛。\n褭褭一线命，徒言繫絪缊。",
        "dynasty": "唐",
        "collection_info": null
    },
    {
        "title": "秋怀 六",
        "author": "孟郊",
        "content": "老骨惧秋月，秋月刀劒棱。\n纤辉不可干，冷魂坐自凝。\n羇雌巢空镜，仙飙荡浮冰。\n惊步恐自翻，病大不敢凌。\n单床寤皎皎，瘦卧心兢兢。\n洗河不见水，透浊为清澄。\n诗壮昔空说，诗衰今何凭。",
        "dynasty": "唐",
        "collection_info": null
    },
    {
        "title": "秋怀 七",
        "author": "孟郊",
        "content": "老病多异虑，朝夕非一心。\n商虫哭衰运，繁响不可寻。\n秋草瘦如髮，贞芳缀疎金。\n晚鲜讵几时，驰景还易阴。\n弱习徒自耻，莫知欲何任。\n露才一见谗，潜智早已深。\n防深不防露，此意古所箴。",
        "dynasty": "唐",
        "collection_info": null
    },
    {
        "title": "秋怀 八",
        "author": "孟郊",
        "content": "岁莫景气干，秋风兵甲声。\n织织劳无衣，喓喓徒自鸣。\n商声耸中夜，蹇支废前行。\n青髮如秋园，一翦不復生。\n少年如饿花，瞥见不復明。\n君子山岳定，小人丝毫争。\n多争多无寿，天道戒其盈。",
        "dynasty": "唐",
        "collection_info": null
    },
    {
        "title": "秋怀 九",
        "author": "孟郊",
        "content": "冷露多瘁索，枯风晓吹嘘。\n秋深月清苦，虫老声麤疎。\n頳珠枝纍纍，芳金蔓舒舒。\n草木亦趣时，寒荣似春余。\n悲彼零落生，与我心何如。",
        "dynasty": "唐",
        "collection_info": null
    },
    {
        "title": "秋怀 十",
        "author": "孟郊",
        "content": "老人朝夕异，生死每日中。\n坐随一啜安，卧与万景空。\n视短不到门，听涩讵逐风。\n还如刻削形，免有纤悉聪。\n浪浪谢初始，皎皎幸归终。\n孤隔文章友，亲密蒿莱翁。\n岁绿闵以黄，秋节迸又穷。\n四时既相迫，万虑自然丛。\n南逸浩淼际，北贫硗确中。\n曩怀沈遥江，衰思结秋嵩。\n锄食难满腹，叶衣多丑躬。\n尘缕不自整，古吟将谁通。\n幽竹啸鬼神，楚铁生虬龙。\n志士多异感，运郁由邪衷。\n常思书破衣，至死教初童。\n习乐莫习声，习声多顽聋。\n明明胸中言，愿写为高崇。",
        "dynasty": "唐",
        "collection_info": null
    },
    {
        "title": "秋怀 十一",
        "author": "孟郊",
        "content": "幽苦日日甚，老力步步微。\n常恐暂下床，至门不復归。\n饥者重一食，寒者重一衣。\n泛广岂无涘，恣行亦有随。\n语中失次第，身外生疮痍。\n桂蠹既潜朽，桂花损贞姿。\n詈言一失香，千古闻臭词。\n将死始前悔，前悔不可追。\n哀哉轻薄行，终日与驷驰。",
        "dynasty": "唐",
        "collection_info": null
    },
    {
        "title": "秋怀 十二",
        "author": "孟郊",
        "content": "流运闪欲尽，枯折皆相号。\n棘枝风哭酸，桐叶霜颜高。\n老虫干铁鸣，惊兽孤玉咆。\n商气洗声瘦，晚阴驱景劳。\n集耳不可遏，噎神不可逃。\n蹇行散余郁，幽坐谁与曹。\n抽壮无一线，剪怀盈千刀。\n清诗既名朓，金菊亦姓陶。\n收拾昔所弃，咨嗟今比毛。\n幽幽岁晏言，零落不可操。",
        "dynasty": "唐",
        "collection_info": null
    },
    {
        "title": "秋怀 十三",
        "author": "孟郊",
        "content": "霜气入病骨，老人身生冰。\n衰毛暗相刺，冷痛不可胜。\n鷕鷕伸至明，强强揽所凭。\n瘦坐形欲折，腹饥心将崩。\n劝药左右愚，言语如见憎。\n耸耳噎神开，始知功用能。\n日中视余疮，暗隙闻绳蝇。\n彼齅一何酷，此味半点凝。\n潜毒尔无厌，余生我堪矜。\n冻飞幸不远，冬令反心惩。\n出没各有时，寒热苦相凌。\n仰谢调运翁，请命愿有征。",
        "dynasty": "唐",
        "collection_info": null
    },
    {
        "title": "秋怀 十四",
        "author": "孟郊",
        "content": "黄河倒上天，众水有却来。\n人心不及水，一直去不迴。\n一直亦有巧，不肯至蓬莱。\n一直不知疲，唯闻至省台。\n忍古不失古，失古志易摧。\n失古劒亦折，失古琴亦哀。\n夫子失古泪，当时落漼漼。\n诗老失古心，至今寒皑皑。\n古骨无浊肉，古衣如藓苔。\n劝君勉忍古，忍古销尘埃。",
        "dynasty": "唐",
        "collection_info": null
    },
    {
        "title": "秋怀 十五",
        "author": "孟郊",
        "content": "詈言不见血，杀人何纷纷。\n声如穷家犬，吠窦何誾誾。\n詈痛幽鬼哭，詈侵黄金贫。\n言词岂用多，憔悴在一闻。\n古詈舌不死，至今书云云。\n今人咏古书，善恶宜自分。\n秦火不爇舌，秦火空爇文。\n所以詈更生，至今横絪缊。",
        "dynasty": "唐",
        "collection_info": null
    },
    {
        "title": "靖安寄居",
        "author": "孟郊",
        "content": "寄静不寄华，爱兹嵽嵲居。\n渴饮浊清泉，饥食无名蔬。\n败菜不敢火，补衣亦写书。\n古云俭成德，今乃实起予。\n戆叟戆不足，贤人贤有余。\n役生皆促促，心竟谁舒舒。\n万马踏风衢，众尘随犇车。\n高宾尽不见，大道夜方虚。\n卧有洞庭梦，坐无长安储。\n英髦空骇耳，烟火独微如。\n厚念恐伤性，薄田忆亲锄。\n承世不出力，冬竹肯抽葅。\n外物莫相诱，约心誓从初。\n碧芳既似水，日日咏归欤。",
        "dynasty": "唐",
        "collection_info": null
    },
    {
        "title": "雪",
        "author": "孟郊",
        "content": "忽然太行雪，昨夜飞入来。\n崚嶒堕庭中，严白何皑皑。\n奴婢晓开户，四肢冻徘徊。\n咽言词不成，告诉情状摧。\n官给未入门，家人尽以灰。\n意劝莫笑雪，笑雪贫为灾。\n将暖此残疾，典卖争致杯。\n教令再举手，夸曜余生才。\n强起吐巧词，委曲多新裁。\n为尔作非夫，忍耻轰暍雷。\n书之与君子，庶免生嫌猜。",
        "dynasty": "唐",
        "collection_info": null
    },
    {
        "title": "春怨",
        "author": "孟郊",
        "content": "春物与愁客，遇时各有违。\n故花辞新枝，新泪落故衣。\n日莫两寂寞，飘然亦同归。",
        "dynasty": "唐",
        "collection_info": null
    },
    {
        "title": "懊恼",
        "author": "孟郊",
        "content": "恶诗皆得官，好诗空抱山。\n抱山冷殑殑，终日悲颜颜。\n好诗更相嫉，劒戟生牙关。\n前贤死已久，犹在咀嚼间。\n以我残杪身，清峭养高闲。\n求闲未得闲，众诮瞋虤虤。",
        "dynasty": "唐",
        "collection_info": null
    },
    {
        "title": "游城南韩氏庄",
        "author": "孟郊",
        "content": "初疑潇湘水，锁在朱门中。\n时见水底月，动摇池上风。\n清气润竹林，白光连虚空。\n浪簇霄汉羽，岸芳金碧丛。\n何言数亩间，环泛路不穷。\n愿逐神仙侣，飘然汗漫通。",
        "dynasty": "唐",
        "collection_info": null
    },
    {
        "title": "与二三友秋宵会话清上人院 一",
        "author": "孟郊",
        "content": "何处山不幽，此中情又别。\n一僧敲一磬，七子吟秋月。\n激石泉韵清，寄枝风啸咽。\n泠然诸境静，顿觉浮累灭。\n扣寂兼探真，通宵讵能辍。",
        "dynasty": "唐",
        "collection_info": null
    },
    {
        "title": "与二三友秋宵会话清上人院 二",
        "author": "孟郊",
        "content": "好鸟无杂栖，华堂有嘉携。\n琴樽互倾奏，歌赋相和谐。\n但嘉鱼水合，莫令云雨乖。\n一为鵾鸡弹，再鼓壮士怀。\n初景待谁晓，新春逐君来。\n愿言良友会，高驾不知迴。",
        "dynasty": "唐",
        "collection_info": null
    },
    {
        "title": "招文士饮",
        "author": "孟郊",
        "content": "曹刘不免死，谁敢负年华。\n文士莫辞酒，诗人命属花。\n退之如放逐，李白自矜夸。\n万古忽将似，一朝同叹嗟。\n何言天道正，独使地形斜。\n南士愁多病，北人悲去家。\n梅芳已流管，柳色未藏鸦。\n相劝罢吟雪，相从愁饮霞。\n醒时不可过，愁海浩无涯。",
        "dynasty": "唐",
        "collection_info": null
    },
    {
        "title": "陪侍御叔游城南山墅",
        "author": "孟郊",
        "content": "夜坐拥肿亭，昼登崔巍岑。\n日窥万峰首，月见双泉心。\n松气清耳目，竹氛碧衣襟。\n伫想琅玕字，数听枯槁吟。",
        "dynasty": "唐",
        "collection_info": null
    },
    {
        "title": "登华岩寺楼望终南山赠林校书兄弟",
        "author": "孟郊",
        "content": "地脊亚为崖，耸出冥冥中。\n楼根插迥云，殿翼翔危空。\n前山胎元气，灵异生不穷。\n势吞万象高，秀夺五岳雄。\n一望俗虑醒，再登仙愿崇。\n青莲三居士，昼景真赏同。",
        "dynasty": "唐",
        "collection_info": null
    },
    {
        "title": "游终南山",
        "author": "孟郊",
        "content": "南山塞天地，日月石上生。\n高峰夜留景，深谷昼未明。\n山中人自正，路险心亦平。\n长风驱松柏，声拂万壑清。\n到此悔读书，朝朝近浮名。",
        "dynasty": "唐",
        "collection_info": null
    },
    {
        "title": "游终南龙池寺",
        "author": "孟郊",
        "content": "飞鸟不到处，僧房终南巅。\n龙在水长碧，雨开山更鲜。\n步出白日上，坐依清溪边。\n地寒松桂短，石险道路偏。\n晚磬送归客，数声落遥天。",
        "dynasty": "唐",
        "collection_info": null
    },
    {
        "title": "南阳公请东樱桃亭子春讌",
        "author": "孟郊",
        "content": "万木皆未秀，一林先含春。\n此地独何力，我公布深仁。\n霜叶日舒卷，风枝远埃尘。\n初英濯紫霞，飞雨流清津。\n赏异出嚣杂，折芳积懽忻。\n文心兹焉重，俗尚安能珍。\n碧玉粧粉比，飞琼秾艳均。\n鸳鸯七十二，花态併相新。\n常恐遗秀志，迨兹广讌陈。\n芳菲争胜引，歌咏竟良辰。\n方知戏马会，永谢登龙宾。",
        "dynasty": "唐",
        "collection_info": null
    },
    {
        "title": "游华山云台观",
        "author": "孟郊",
        "content": "华岳独灵异，草木恒新鲜。\n山尽五色石，水无一色泉。\n仙酒不醉人，仙芝皆延年。\n夜闻明星馆，时韵女萝弦。\n敬兹不能寐，焚栢吟道篇。",
        "dynasty": "唐",
        "collection_info": null
    },
    {
        "title": "喜与长文上人宿李秀才小山池亭",
        "author": "孟郊",
        "content": "灯尽语不尽，主人庭砌幽。\n柳枝星影曙，兰叶露华浮。\n块岭笑羣岫，片池轻众流。\n更闻清净子，逸唱颇难俦。",
        "dynasty": "唐",
        "collection_info": null
    },
    {
        "title": "邀花伴",
        "author": "孟郊",
        "content": "边地春不足，十里见一花。\n及时须邀游，日莫饶风沙。",
        "dynasty": "唐",
        "collection_info": null
    },
    {
        "title": "石淙 一",
        "author": "孟郊",
        "content": "岩谷不自胜，水木幽奇多。\n朔风入空曲，泾流无大波。\n迢递径难尽，参差势相罗。\n雪霜有时洗，尘土无由和。\n洁冷诚未厌，晚步将如何。",
        "dynasty": "唐",
        "collection_info": null
    },
    {
        "title": "石淙 二",
        "author": "孟郊",
        "content": "出曲水未断，入山深更重。\n泠泠若仙语，皎皎多异容。\n万响不相杂，四时皆有浓。\n日月互分照，云霞各生峰。\n久迷向方理，逮兹耸前踪。",
        "dynasty": "唐",
        "collection_info": null
    },
    {
        "title": "石淙 三",
        "author": "孟郊",
        "content": "荒策每恣远，戆步难自迴。\n已抱苔藓疾，尚凌潺湲隈。\n驿骥苦衔勒，笼禽恨摧颓。\n实力苟未足，浮夸信悠哉。\n顾惟非时用，静言还自咍。",
        "dynasty": "唐",
        "collection_info": null
    },
    {
        "title": "石淙 四",
        "author": "孟郊",
        "content": "朔水刀劒利，秋石琼瑶鲜。\n鱼龙气不腥，潭洞状更妍。\n磴雪入呀谷，掬星洒遥天。\n声忙不及韵，势疾多断涟。\n输去虽有恨，躁气一何颠。\n蜿蜒相缠掣，荦确亦迴旋。\n黑草濯铁髮，白苔浮冰钱。\n具生此云遥，非德不可甄。\n何况被犀士，制之空以权。\n始知静刚猛，文教从来先。",
        "dynasty": "唐",
        "collection_info": null
    },
    {
        "title": "石淙 五",
        "author": "孟郊",
        "content": "空谷耸视听，幽湍泽心灵。\n疾流脱鳞甲，迭岸衝风霆。\n丹巘堕环景，霁波灼虚形。\n淙淙豗厚轴，棱棱攒高冥。\n弱栈跨旋碧，危梯倚凝青。\n飘飘鹤骨仙，飞动鳌背庭。\n常闻夸大言，下顾皆细萍。",
        "dynasty": "唐",
        "collection_info": null
    },
    {
        "title": "石淙 六",
        "author": "孟郊",
        "content": "百尺明镜流，千曲寒星飞。\n为君洗故物，有色如新衣。\n不饮泥土污，但饮雪霜饥。\n石棱玉纤纤，草色琼霏霏。\n谷硙有余力，溪舂亦多机。\n从来一智萌，能使众利归。\n因之山水中，喧然论是非。",
        "dynasty": "唐",
        "collection_info": null
    },
    {
        "title": "石淙 七",
        "author": "孟郊",
        "content": "入深得奇趣，昇险为良跻。\n搜胜有闻见，逃俗无踪蹊。\n穴流恣迴转，窍景忘东西。\n戆兽鲜猜惧，罗人巧罝罤。\n幽驰异处所，忍虑多端倪。\n虚护我何饱，实归彼非迷。\n斯文浪云洁，此旨谁得齐。",
        "dynasty": "唐",
        "collection_info": null
    },
    {
        "title": "石淙 八",
        "author": "孟郊",
        "content": "屑珠泻潺湲，裂玉何威瓌。\n若调千瑟弦，未果一曲谐。\n古骇毛髮栗，险惊视听乖。\n二老皆劲骨，风趋缘欹崖。\n地远有余美，我游采弃怀。\n乘时幸勤鉴，前恨多幽霾。\n弱力谢刚健，蹇策贵安排。\n始知随事静，何必当夕斋。",
        "dynasty": "唐",
        "collection_info": null
    },
    {
        "title": "石淙 九",
        "author": "孟郊",
        "content": "昔浮南渡飙，今攀朔山景。\n物色多瘦削，吟笑还孤永。\n日月冻有棱，雪霜空无影。\n玉喷不生冰，瑶涡旋成井。\n潜角时耸光，隐鳞乍漂冏。\n再吟获新胜，返步失前省。\n惬怀虽已多，惕虑未能整。\n颓阳落何处，昇魄衔疎岭。",
        "dynasty": "唐",
        "collection_info": null
    },
    {
        "title": "石淙 十",
        "author": "孟郊",
        "content": "圣朝搜岩谷，此地多遗玩。\n怠惰成远游，顽疎恣灵观。\n劲飙刷幽视，怒水慑余愞。\n曾是结芳诚，远兹勉流倦。\n冰条耸危虑，霜翠莹遐眄。\n物诱信多端，荒寻谅难遍。\n去矣朔之隅，翛然楚之甸。",
        "dynasty": "唐",
        "collection_info": null
    },
    {
        "title": "游韦七洞庭别业",
        "author": "孟郊",
        "content": "洞庭如潇湘，迭翠荡浮碧。\n松桂无赤日，风物饶清激。\n逍遥展幽韵，参差逗良觌。\n道胜不知疲，冥搜自无斁。\n旷然青霞抱，永矣白雪适。\n崆峒非凡乡，蓬瀛在仙籍。\n无言从远尚，还思君子识。\n波涛漱古岸，铿锵辨奇石。\n灵响非外求，殊音自中积。\n人皆走烦浊，君能致虚寂。\n何以祛扰扰，叩调清淅淅。\n既惧豪华损，誓从诗书益。\n一举独往姿，再摇飞遁迹。\n山深有变异，意惬无惊惕。\n采翠夺日月，照耀迷昼夕。\n松斋何用扫，萝院自然涤。\n业峻谢烦芜，文高追古昔。\n暂遥朱门恋，终立青史绩。\n物表易淹留，人间重离析。\n难随洞庭酌，且醉横塘席。",
        "dynasty": "唐",
        "collection_info": null
    },
    {
        "title": "越中山水",
        "author": "孟郊",
        "content": "日觉耳目胜，我来山水州。\n蓬瀛若髣髴，田野如泛浮。\n碧嶂几千遶，清泉万余流。\n莫穷合沓步，孰尽派别游。\n越水净难污，越天阴易收。\n气鲜无隐物，目视远更周。\n举俗媚葱蒨，连冬撷芳柔。\n菱湖有余翠，茗圃无荒畴。\n赏异忽已远，探奇诚淹留。\n永言终南色，去矣销人忧。",
        "dynasty": "唐",
        "collection_info": null
    },
    {
        "title": "春集越州皇甫秀才山亭",
        "author": "孟郊",
        "content": "嘉宾在何处，置亭春山巅。\n顾余寂寞者，谬厕芳菲筵。\n视听日澄澈，声光坐连绵。\n晴湖泻峰嶂，翠浪多萍藓。\n何以逞高志，为君吟秋天。",
        "dynasty": "唐",
        "collection_info": null
    },
    {
        "title": "和皇甫判官游琅琊溪",
        "author": "孟郊",
        "content": "山中琉璃境，物外琅琊溪。\n房廊逐岩壑，道路随高低。\n碧濑漱白石，翠烟含青蜺。\n客来暂游践，意欲忘簪珪。\n树杪灯火夕，云端钟梵齐。\n时同虽可仰，迹异难相携。\n唯当清宵梦，髣髴愿攀跻。",
        "dynasty": "唐",
        "collection_info": null
    },
    {
        "title": "汝州南潭陪陆中丞公讌",
        "author": "孟郊",
        "content": "一雨百泉涨，南潭夜来深。\n分明碧沙底，写出青天心。\n远客洞庭至，因兹涤烦襟。\n既登飞云舫，愿奏清风琴。\n高岸立旗戟，潜蛟失浮沈。\n威棱护斯浸，魍魉逃所侵。\n山态变初霁，水声流新音。\n耳目极眺听，潺湲与嵚岑。\n谁言柳太守，空有白苹吟。",
        "dynasty": "唐",
        "collection_info": null
    },
    {
        "title": "汝州陆中丞席喜张从事至同赋十韵",
        "author": "孟郊",
        "content": "汝水无浊波，汝山饶奇石。\n大贤为此郡，佳士来如积。\n有客乘白驹，奉义惬所适。\n清风荡华馆，雅瑟泛瑶席。\n芳醑静无喧，金尊光有涤。\n纵情孰虑损，听论自招益。\n愿折若木枝，却彼曜灵夕。\n贵贱一相接，忧悰忽转易。\n会合勿言轻，别离古来惜。\n请君驻征车，良遇难再觌。",
        "dynasty": "唐",
        "collection_info": null
    },
    {
        "title": "夜集汝州郡斋听陆僧辩弹琴",
        "author": "孟郊",
        "content": "康乐宠词客，清宵意无穷。\n征文北山外，借月南楼中。\n千里愁併尽，一樽欢暂同。\n胡为戛楚琴，淅沥起寒风。",
        "dynasty": "唐",
        "collection_info": null
    },
    {
        "title": "同年春燕",
        "author": "孟郊",
        "content": "少年三十士，嘉会良在兹。\n高歌摇春风，醉舞摧花枝。\n意荡晼晚景，喜凝芳菲时。\n马迹攒騕褭，乐声韵参差。\n视听改旧趣，物象含新姿。\n红雨花上滴，绿烟柳际垂。\n淹中讲精义，南皮献清词。\n前贤与今人，千载为一期。\n明鉴有皎洁，澄玉无磷缁。\n永与沙泥别，各整云汉仪。\n盛气自中积，英名日四驰。\n塞鸿绝俦匹，海月难等夷。\n郁抑忽已尽，亲朋乐无涯。\n幽蘅发空曲，芳杜绵所思。\n浮迹自聚散，壮心谁别离。\n愿保金石志，无令有夺移。",
        "dynasty": "唐",
        "collection_info": null
    },
    {
        "title": "罗氏花下奉招陈侍御",
        "author": "孟郊",
        "content": "眼在枝上春，落地成埃尘。\n不是风流者，谁为攀折人。\n宁辞波浪阔，莫道往来频。\n拾紫岂宜晚，掇芳须及晨。\n劳收贾生泪，强起屈平身。\n花下本无俗，酒中别有神。\n游蜂不饮故，戏蝶亦争新。\n万物尽如此，过时非所珍。",
        "dynasty": "唐",
        "collection_info": null
    },
    {
        "title": "游石龙涡",
        "author": "孟郊",
        "content": "石龙不见形，石雨如散星。\n山下晴皎皎，山中阴泠泠。\n水飞林木杪，珠缀莓苔屏。\n畜异物皆别，当晨景欲暝。\n泉芳春气碧，松月寒色青。\n险力此独壮，猛兽亦不停。\n日暮且迴去，浮心恨未宁。",
        "dynasty": "唐",
        "collection_info": null
    },
    {
        "title": "浮石亭",
        "author": "孟郊",
        "content": "曾是风雨力，崔巍漂来时。\n落星夜皎洁，近榜朝逶迤。\n翠潋递明灭，清潨泻欹危。\n况逢蓬岛仙，会合良在兹。",
        "dynasty": "唐",
        "collection_info": null
    },
    {
        "title": "看花 一",
        "author": "孟郊",
        "content": "家家有芍药，不妨至温柔。\n温柔一同女，红笑笑不休。\n月娥双双下，楚艳枝枝浮。\n洞裏逢仙人，绰约青宵游。",
        "dynasty": "唐",
        "collection_info": null
    },
    {
        "title": "看花 二",
        "author": "孟郊",
        "content": "芍药谁为壻，人人不敢来。\n唯应待诗老，日日殷勤开。\n玉立无气力，春凝且裴徊。\n将何谢青春，痛饮一百杯。",
        "dynasty": "唐",
        "collection_info": null
    },
    {
        "title": "看花 三",
        "author": "孟郊",
        "content": "芍药吹欲尽，无奈晓风何。\n余花欲谁待，唯待谏郎过。\n谏郎不事俗，黄金买高歌。\n高歌夜更清，花意晚更多。",
        "dynasty": "唐",
        "collection_info": null
    },
    {
        "title": "看花 四",
        "author": "孟郊",
        "content": "饮之不见底，醉倒深红波。\n红波荡谏心，谏心终无它。\n独游终难醉，挈榼徒经过。\n问花不解语，劝得酒无多。",
        "dynasty": "唐",
        "collection_info": null
    },
    {
        "title": "看花 五",
        "author": "孟郊",
        "content": "三年此村落，春色入心悲。\n料得一孀妇，经时独泪垂。",
        "dynasty": "唐",
        "collection_info": null
    },
    {
        "title": "济源春",
        "author": "孟郊",
        "content": "太行横偃脊，百里芳崔巍。\n济滨花异颜，枋口云如裁。\n新画彩色湿，上界光影来。\n深红缕草木，浅碧珩泝洄。\n千家门前饮，一道传禊杯。\n玉鳞吞金钩，仙璇瑠璃开。\n朴童茂言语，善俗无惊猜。\n狂吹寝恒宴，晓清梦先回。\n治生鲜惰夫，积学多深材。\n再游讵癫戆，一洗惊尘埃。",
        "dynasty": "唐",
        "collection_info": null
    },
    {
        "title": "济源寒食 一",
        "author": "孟郊",
        "content": "风巢袅袅春鵶鵶，无子老人仰面嗟。\n柳弓苇箭觑不见，高红远绿劳相遮。",
        "dynasty": "唐",
        "collection_info": null
    },
    {
        "title": "济源寒食 二",
        "author": "孟郊",
        "content": "女婵童子黄短短，耳中闻人惜春晚。\n逃蜂匿蝶踏地来，抛却斋糜一瓷椀。",
        "dynasty": "唐",
        "collection_info": null
    },
    {
        "title": "济源寒食 三",
        "author": "孟郊",
        "content": "一日踏春一百回，朝朝没脚走芳埃。\n饥童饿马埽花餵，向晚饮溪三两杯。",
        "dynasty": "唐",
        "collection_info": null
    },
    {
        "title": "济源寒食 四",
        "author": "孟郊",
        "content": "莓苔井上空相忆，辘轳索断无消息。\n酒人皆倚春髮绿，病叟独藏秋髮白。",
        "dynasty": "唐",
        "collection_info": null
    },
    {
        "title": "济源寒食 五",
        "author": "孟郊",
        "content": "长安落花飞上天，南风引至三殿前。\n可怜春物亦朝谒，唯我孤吟渭水边。",
        "dynasty": "唐",
        "collection_info": null
    },
    {
        "title": "济源寒食 六",
        "author": "孟郊",
        "content": "枋口花间掣手归，嵩阳为我留红晖。\n可怜踯躅千万尺，柱地柱天疑欲飞。",
        "dynasty": "唐",
        "collection_info": null
    },
    {
        "title": "济源寒食 七",
        "author": "孟郊",
        "content": "蜜蜂为主各磨牙，咬尽村中万木花。\n君家瓮瓮今应满，五色冬笼甚可夸。",
        "dynasty": "唐",
        "collection_info": null
    },
    {
        "title": "游枋口 一",
        "author": "孟郊",
        "content": "一步復一步，出行千里幽。\n为取山水意，故作寂寞游。\n太行青巅高，枋口碧照浮。\n明明无底镜，泛泛忘机鸥。\n老逸不自限，病狂不可周。\n恣闲饶淡薄，怠玩多淹留。\n芳物竞晼晚，绿梢挂新柔。\n和友莺相遶，言语亦以稠。\n始知万类然，静躁难相求。",
        "dynasty": "唐",
        "collection_info": null
    },
    {
        "title": "游枋口 二",
        "author": "孟郊",
        "content": "耸我残病骨，健如一仙人。\n镜中照千里，镜浪洞百神。\n此神日月华，不作寻常春。\n三十夜皆明，四时昼恒新。\n鸟声尽依依，兽心亦忻忻。\n澄幽出所怪，闪异坐微絪。\n可来復可来，此地灵相亲。",
        "dynasty": "唐",
        "collection_info": null
    },
    {
        "title": "与王二十一员外涯游枋口柳溪",
        "author": "孟郊",
        "content": "万株古柳根，挐此磷磷溪。\n野榜多屈曲，仙浔无端倪。\n春桃散红烟，寒竹含晚凄。\n晓听忽以异，芳树安能齐。\n共疑落镜中，坐泛红景低。\n水意酒易醒，浪情事非迷。\n小儒峭章句，大贤嘉提携。\n潜窦韵灵瑟，翠崖鸣玉珪。\n主人稷卨翁，德茂芝朮畦。\n凿出幽隐端，气象皆升跻。\n曾是清乐抱，逮兹几省溪。\n宴位席兰草，滥觞惊凫鹥。\n灵味荐鲂瓣，金花屑橙韲。\n江调摆衰俗，洛风远尘泥。\n徒言奏狂狷，讵敢忘筌蹄。",
        "dynasty": "唐",
        "collection_info": null
    },
    {
        "title": "与王二十一员外涯游昭成寺",
        "author": "孟郊",
        "content": "洛友寂寂约，省骑霏霏尘。\n游僧步晚磬，话茗含芳春。\n瑶策冰入手，粉壁画莹神。\n頳廊芙蓉霁，碧殿瑠璃匀。\n玄讲岛岳尽，渊咏文字新。\n屡笑寒竹讌，况接青云宾。\n顾惭余眷下，衰瘵婴残身。",
        "dynasty": "唐",
        "collection_info": null
    },
    {
        "title": "嵩少",
        "author": "孟郊",
        "content": "沙弥舞袈裟，走向踯躅飞。\n闲步亦惺惺，芳援相依依。\n噎塞春咽喉，蜂蝶事光辉。\n羣嬉且已晚，孤引将何归。\n流艳去不息，朝英亦疎微。",
        "dynasty": "唐",
        "collection_info": null
    },
    {
        "title": "旅次洛城东水亭",
        "author": "孟郊",
        "content": "水竹色相洗，碧花动轩楹。\n自然逍遥风，荡涤浮竞情。\n霜落叶声燥，景寒人语清。\n我来招隐亭，衣上尘暂轻。",
        "dynasty": "唐",
        "collection_info": null
    },
    {
        "title": "洛桥晚望",
        "author": "孟郊",
        "content": "天津桥下冰初结，洛阳陌上人行绝。\n榆柳萧疎楼阁闲，月明直见嵩山雪。",
        "dynasty": "唐",
        "collection_info": null
    },
    {
        "title": "北郭贫居",
        "author": "孟郊",
        "content": "进乏广莫力，退为蒙笼居。\n三年失意归，四向相识疎。\n地僻草木壮，荒条扶我庐。\n夜贫灯烛绝，明月照吾书。\n欲识贞静操，秋蝉饮清虚。",
        "dynasty": "唐",
        "collection_info": null
    },
    {
        "title": "题陆鸿渐上饶新开山舍",
        "author": "孟郊",
        "content": "惊彼武陵状，移归此岩边。\n开亭拟贮云，凿石先得泉。\n啸竹引清吹，吟花成新篇。\n乃知高洁情，摆落区中缘。",
        "dynasty": "唐",
        "collection_info": null
    },
    {
        "title": "题韦承总吴王故城下幽居",
        "author": "孟郊",
        "content": "才饱身自贵，巷荒门岂贫。\n韦生堪继相，孟子愿依邻。\n夜思琴语切，昼情茶味新。\n霜枝留过鹊，风竹扫蒙尘。\n郢唱一声发，吴花千片春。\n对君何所得，归去觉情真。",
        "dynasty": "唐",
        "collection_info": null
    },
    {
        "title": "苏州昆山惠聚寺僧房",
        "author": "孟郊",
        "content": "昨日到上方，片云挂石床。\n锡杖莓苔青，袈裟松栢香。\n晴磬无短韵，古灯含永光。\n有时乞鹤归，还访逍遥场。",
        "dynasty": "唐",
        "collection_info": null
    },
    {
        "title": "题从叔述灵岩山壁",
        "author": "孟郊",
        "content": "换却世上心，独起山中情。\n露衣凉且鲜，云策高復轻。\n喜见夏日来，变为松景清。\n每将逍遥听，不厌飕飗声。\n远念尘末宗，未疎俗间名。\n桂枝妄举手，萍路空劳生。\n仰谢开净弦，相招时一鸣。",
        "dynasty": "唐",
        "collection_info": null
    },
    {
        "title": "题林校书花严寺书窗",
        "author": "孟郊",
        "content": "隐咏不夸俗，问禅徒净居。\n翻将白云字，寄向青莲书。\n拟古投松坐，就明开纸疏。\n昭昭南山景，独与心相如。",
        "dynasty": "唐",
        "collection_info": null
    },
    {
        "title": "蓝溪元居士草堂",
        "author": "孟郊",
        "content": "市井不容义，义归山谷中。\n夫君宅松桂，招我栖蒙笼。\n人朴情虑肃，境闲视听空。\n清溪宛转水，修竹徘徊风。\n木倦采樵子，土劳稼穑翁。\n读书业虽异，敦本志亦同。\n蓝岸青漠漠，蓝峰碧崇崇。\n日昏各命酒，寒蛩鸣蕙丛。",
        "dynasty": "唐",
        "collection_info": null
    },
    {
        "title": "新卜清罗幽居恭奉献陆大夫",
        "author": "孟郊",
        "content": "黔娄住何处，仁邑无馁寒。\n岂悟旧羇旅，变为新闲安。\n二顷有余食，三农行可观。\n笼禽得高巢，辙鲋还层澜。\n翳翳桑柘墟，纷纷田里欢。\n兵戈忽消散，耦耕非艰难。\n嘉木偶良酌，芳阴庇清弹。\n力农唯一事，趣世徒万端。\n静觉本相厚，动为末所残。\n此外有余暇，锄荒出幽兰。",
        "dynasty": "唐",
        "collection_info": null
    },
    {
        "title": "题韦少保静恭宅藏书洞",
        "author": "孟郊",
        "content": "高意合天制，自然状无穷。\n仙华凝四时，玉藓生数峰。\n书秘漆文字，匣藏金蛟龙。\n闲为气候肃，开作云雨浓。\n洞隐谅非久，岩梦诚必通。\n将缀文士集，贯就真珠丛。",
        "dynasty": "唐",
        "collection_info": null
    },
    {
        "title": "生生亭",
        "author": "孟郊",
        "content": "滩闹不妨语，跨溪仍置亭。\n置亭嵽嵲头，开窗纳遥青。\n遥青新画出，三十六扇屏。\n褭褭立平地，棱棱浮高冥。\n一日数开扉，仙闪目不停。\n徒夸远方岫，曷若中峰灵。\n拔意千余丈，浩言永堪铭。\n浩言无媿同，媿同忍丑醒。\n致之未有力，力在君子听。",
        "dynasty": "唐",
        "collection_info": null
    },
    {
        "title": "寒溪 一",
        "author": "孟郊",
        "content": "霜洗水色尽，寒溪见纤鳞。\n幸临虚空镜，照此残悴身。\n潜滑不自隐，露底莹更新。\n豁如君子怀，曾是危陷人。\n始明浅俗心，夜结朝已津。\n净漱一掬碧，远消千虑尘。\n始知泥步泉，莫与山源隣。",
        "dynasty": "唐",
        "collection_info": null
    },
    {
        "title": "寒溪 二",
        "author": "孟郊",
        "content": "洛阳岸边道，孟氏庄前溪。\n舟行素冰折，声作青瑶嘶。\n绿水结绿玉，白波生白珪。\n明明宝镜中，物物天照齐。\n仄步下危曲，攀枯闻孀啼。\n霜芬稍消歇，凝景微茫齐。\n痴坐直视听，戆行失踪蹊。\n岸童斸棘劳，语言多悲悽。",
        "dynasty": "唐",
        "collection_info": null
    },
    {
        "title": "寒溪 三",
        "author": "孟郊",
        "content": "晓饮一杯酒，踏雪过清溪。\n波澜冻为刀，剸割凫与鹥。\n宿羽皆翦弃，血声沉沙泥。\n独立欲何语，默念心酸嘶。\n冻血莫作春，作春生不齐。\n冻血莫作花，作花发孀啼。\n幽幽棘针村，冻死难耕犂。",
        "dynasty": "唐",
        "collection_info": null
    },
    {
        "title": "寒溪 四",
        "author": "孟郊",
        "content": "篙工磓玉星，一路随迸萤。\n朔冻哀彻底，獠馋咏潜鯹。\n冰齿相磨嚙，风音酸铎铃。\n清悲不可逃，洗出纤悉听。\n碧潋卷已尽，彩缕飞飘零。\n下蹑滑不定，上栖折难停。\n哮嘐呷喢冤，仰诉何时宁。",
        "dynasty": "唐",
        "collection_info": null
    },
    {
        "title": "寒溪 五",
        "author": "孟郊",
        "content": "一曲一直水，白龙何鳞鳞。\n冻飙杂碎号，韲音坑谷辛。\n柧椾吃无力，飞走更相仁。\n猛弓一折絃，余喘争来宾。\n大严此之立，小杀不復陈。\n皎皎何皎皎，氤氲復氤氲。\n瑞晴刷日月，高碧开星辰。\n独立两脚雪，孤吟千虑新。\n天欃徒昭昭，箕舌虚龂龂。\n尧圣不听汝，孔微亦有臣。\n谏书竟成章，古义终难陈。",
        "dynasty": "唐",
        "collection_info": null
    },
    {
        "title": "寒溪 六",
        "author": "孟郊",
        "content": "因冻死得食，杀风仍不休。\n以兵为仁义，仁义生刀头。\n刀头仁义腥，君子不可求。\n波澜抽劒冰，相劈如仇讐。\n尖雪入鱼心，鱼心明愀愀。\n怳如罔两说，似诉割切由。\n谁使异方气，入此中土流。\n翦尽一月春，闭为百谷幽。\n仰怀新霁光，下照疑忧愁。",
        "dynasty": "唐",
        "collection_info": null
    },
    {
        "title": "寒溪 七",
        "author": "孟郊",
        "content": "溪老哭甚寒，涕泗冰珊珊。\n飞死走死形，雪裂纷心肝。\n劒刃冻不割，弓弦彊难弹。\n常闻君子武，不食天杀残。\n斸玉掩骼胔，弔琼哀阑干。",
        "dynasty": "唐",
        "collection_info": null
    },
    {
        "title": "寒溪 八",
        "author": "孟郊",
        "content": "溪风摆余冻，溪景衔明春。\n玉消花滴滴，虬解光鳞鳞。\n悬步下清曲，消期濯芳津。\n千里冰裂处，一勺暖亦仁。\n凝精互相洗，漪涟竞将新。\n忽如劒疮尽，初起百战身。",
        "dynasty": "唐",
        "collection_info": null
    },
    {
        "title": "立德新居 一",
        "author": "孟郊",
        "content": "立德何亭亭，西南耸高隅。\n阳崖洩春意，井圃留冬芜。\n胜引即纡道，幽行岂通衢。\n碧峰远相揖，清思谁言孤。\n寺秩虽贵家，浊醪良可哺。",
        "dynasty": "唐",
        "collection_info": null
    },
    {
        "title": "立德新居 二",
        "author": "孟郊",
        "content": "耸城架霄汉，洁宅涵絪缊。\n开门洛北岸，时锁嵩阳云。\n夜高星辰大，昼长天地分。\n厚韵属疎语，薄名谢嚣闻。\n兹焉有殊隔，永矣难及羣。",
        "dynasty": "唐",
        "collection_info": null
    },
    {
        "title": "立德新居 三",
        "author": "孟郊",
        "content": "宾秩已觉厚，私储常恐多。\n清贫聊自尔，素责将如何。\n俭教先勉力，修襟无余佗。\n良栖一枝木，灵巢片叶荷。\n仰笑鵾鹏辈，委身拂天波。",
        "dynasty": "唐",
        "collection_info": null
    },
    {
        "title": "立德新居 四",
        "author": "孟郊",
        "content": "疎门不掩水，洛色寒更高。\n晓碧流视听，夕清濯衣袍。\n为于仁义得，未觉登陟劳。\n远岸雪难莫，劲枝风易号。\n霜禽各啸侣，吾亦爱吾曹。",
        "dynasty": "唐",
        "collection_info": null
    },
    {
        "title": "立德新居 五",
        "author": "孟郊",
        "content": "崎岖有悬步，委曲饶荒寻。\n远树足良木，疎巢无争禽。\n素魄衔夕岸，绿水生晓浔。\n空旷伊洛视，髣髴潇湘心。\n何必尚远异，忧劳满行襟。",
        "dynasty": "唐",
        "collection_info": null
    },
    {
        "title": "立德新居 六",
        "author": "孟郊",
        "content": "悬途多仄足，崎圃无修畦。\n芳兰与宿艾，手撷心不迷。\n品子懒读书，辕驹难服犂。\n虚食日相投，夸肠讵能低。\n耻从新学游，愿将古农齐。",
        "dynasty": "唐",
        "collection_info": null
    },
    {
        "title": "立德新居 七",
        "author": "孟郊",
        "content": "都城多耸秀，爱此高县居。\n伊雒遶街巷，鸳鸯飞阎闾。\n翠景何的砾，霜飔飘空虚。\n突出万家表，独治二亩蔬。\n一旬一手版，十日九手锄。",
        "dynasty": "唐",
        "collection_info": null
    },
    {
        "title": "立德新居 八",
        "author": "孟郊",
        "content": "手锄手自勖，激劝亦已饶。\n畏彼棃栗儿，空资玩弄骄。\n夜景卧难尽，昼光坐易消。\n治旧得新义，耕荒生嘉苗。\n锄治苟惬适，心形俱逍遥。",
        "dynasty": "唐",
        "collection_info": null
    },
    {
        "title": "立德新居 九",
        "author": "孟郊",
        "content": "玉蹄裂鸣水，金绶忽照门。\n拂拭贫士席，拜候丞相辕。\n德疎未为高，礼至方觉尊。\n岂唯耀兹日，可以荣远孙。\n如何一阳朝，独荷众瑞繁。",
        "dynasty": "唐",
        "collection_info": null
    },
    {
        "title": "立德新居 十",
        "author": "孟郊",
        "content": "东南富水木，寂寥蔽光辉。\n此地足文字，及时隘骖騑。\n仄雪踏为平，涩行变如飞。\n令畦生气色，嘉绿新霏微。\n天意资厚养，贤人肯相违。",
        "dynasty": "唐",
        "collection_info": null
    },
    {
        "title": "西上经灵宝观",
        "author": "孟郊",
        "content": "道士无白髮，语音灵泉清。\n青松多寿色，白石恆夜明。\n放步霁霞起，振衣华风生。\n真文秘中顶，宝气浮四楹。\n一片古关路，万里今人行。\n上仙不可见，驱策徒西征。",
        "dynasty": "唐",
        "collection_info": null
    },
    {
        "title": "泛黄河",
        "author": "孟郊",
        "content": "谁开昆崙源，流出混沌河。\n积雨飞作风，惊龙喷为波。\n湘瑟飕飗弦，越宾呜咽歌。\n有恨不可洗，虚此来经过。",
        "dynasty": "唐",
        "collection_info": null
    },
    {
        "title": "往河阳宿峡陵寄李侍御",
        "author": "孟郊",
        "content": "莫天寒风悲屑屑，啼鸟遶树泉水噎。\n行路解鞍投古陵，苍苍隔山见微月。\n鸮鸣犬吠霜烟昏，开囊拂巾对盘飧。\n人生穷达感知己，明日投君申片言。",
        "dynasty": "唐",
        "collection_info": null
    },
    {
        "title": "鵶路溪行呈陆中丞",
        "author": "孟郊",
        "content": "鵶路不可越，三十六渡溪。\n有物饮碧水，高林挂青蜺。\n历览道更险，驱使迹频暌。\n视听易常主，心魂互相迷。\n浪石忽摇动，沙堤信难跻。\n危峰紫霄外，古木浮云齐。\n出阻望汝郡，大贤多招携。\n疲马恋旧秣，羁禽思故栖。\n应怜泣楚玉，弃置如尘泥。",
        "dynasty": "唐",
        "collection_info": null
    },
    {
        "title": "独宿岘首忆长安故人",
        "author": "孟郊",
        "content": "月迥无隐物，况復大江秋。\n江城与沙村，人语风飕飗。\n岘亭当此时，故人不同游。\n故人在长安，亦可将梦求。",
        "dynasty": "唐",
        "collection_info": null
    },
    {
        "title": "自商行谒復州卢使君虔",
        "author": "孟郊",
        "content": "一身遶千山，远作行路人。\n未遂东吴归，暂出西京尘。\n仲宣荆州客，今余竟陵宾。\n往蹟虽不同，託意皆有因。\n商岭莓苔滑，石坂上下频。\n江汉沙泥洁，永日光景新。\n独泪起残夜，孤吟望初晨。\n驱驰竟何事，章句依深仁。",
        "dynasty": "唐",
        "collection_info": null
    },
    {
        "title": "梦泽中行",
        "author": "孟郊",
        "content": "楚山争蔽亏，日月无全辉。\n楚路饶迴惑，旅人有迷归。\n骐骥思北首，鹧鸪愿南飞。\n我怀京洛游，未厌风尘衣。",
        "dynasty": "唐",
        "collection_info": null
    },
    {
        "title": "京山行",
        "author": "孟郊",
        "content": "众䖟聚病马，流血不得行。\n后路起夜色，前山闻虎声。\n此时游子心，百尺风中旌。",
        "dynasty": "唐",
        "collection_info": null
    },
    {
        "title": "旅次湘沅有怀灵均",
        "author": "孟郊",
        "content": "分拙多感激，久游遵长途。\n经过湘水源，怀古方踟蹰。\n旧称楚灵均，此处殒忠躯。\n侧聆故老言，遂得旌贤愚。\n名参君子场，行为小人儒。\n骚文衒贞亮，体物情崎岖。\n三黜有愠色，即非贤哲模。\n五十爵高秩，谬膺从大夫。\n胸襟积忧愁，容鬓復雕枯。\n死为不弔鬼，生作猜谤徒。\n吟泽洁其身，忠节宁见输。\n怀沙灭其性，孝行焉能俱。\n且闻善称君，一何善自殊。\n且闻过称己，一何过不渝。\n悠哉风土人，角黍投川隅。\n相传历千祀，哀悼延八区。\n如今圣明朝，养育无羁孤。\n君臣逸雍熙，德化盈纷敷。\n巾车徇前侣，白日犹昆吾。\n寄君臣子心，戒此真良图。",
        "dynasty": "唐",
        "collection_info": null
    },
    {
        "title": "过彭泽",
        "author": "孟郊",
        "content": "扬帆过彭泽，舟人讶叹息。\n不见种柳人，霜风空寂历。",
        "dynasty": "唐",
        "collection_info": null
    },
    {
        "title": "过分水岭",
        "author": "孟郊",
        "content": "山壮马力短，马行石齿中。\n十步九举辔，迴环失西东。\n溪水变为雨，悬崖阴蒙蒙。\n客衣飘飖秋，葛花零落风。\n白日舍我没，征途忽然穷。",
        "dynasty": "唐",
        "collection_info": null
    },
    {
        "title": "分水岭别夜示从弟寂",
        "author": "孟郊",
        "content": "南中少平地，山水重迭生。\n别泉万余曲，迷舟独难行。\n四际乱峰合，一眺千虑幷。\n潺湲冬夏冷，光彩昼夜明。\n赏心难久胜，离肠忽自惊。\n古木摇霁色，高风动秋声。\n饮尔一樽酒，慰我百忧轻。\n嘉期何处定，此晨堪寄情。",
        "dynasty": "唐",
        "collection_info": null
    },
    {
        "title": "连州吟 一",
        "author": "孟郊",
        "content": "春风朝夕起，吹绿日日深。\n试为连州吟，泪下不可禁。\n连山何连连，连天碧岑岑。\n哀猿哭花死，子规裂客心。\n兰芷结新佩，潇湘遗旧音。\n怨声能翦弦，坐抚零落琴。",
        "dynasty": "唐",
        "collection_info": null
    },
    {
        "title": "连州吟 二",
        "author": "孟郊",
        "content": "羽翼不自有，相追力难任。\n唯凭方寸灵，独夜万里寻。\n方寻魂飘飖，南梦山岖嵚。\n髣髴惊魍魉，悉窣闻枫林。\n正直被放者，鬼魅无所侵。\n贤人多安排，俗士多虚钦。\n孤怀吐明月，众毁铄黄金。\n愿君保玄曜，壮志无自沉。",
        "dynasty": "唐",
        "collection_info": null
    },
    {
        "title": "连州吟 三",
        "author": "孟郊",
        "content": "朝亦连州吟，暮亦连州吟。\n连州果有信，一纸万里心。\n开缄白云断，明月堕衣襟。\n南风嘶舜管，苦竹动猿音。\n万里愁一色，潇湘雨淫淫。\n两劒忽相触，双蛟恣浮沈。\n鬬水正迴斡，倒流安可禁。\n空愁江海信，惊浪隔相寻。",
        "dynasty": "唐",
        "collection_info": null
    },
    {
        "title": "旅行",
        "author": "孟郊",
        "content": "楚水结冰薄，楚云为雨微。\n野梅参差发，旅榜逍遥归。",
        "dynasty": "唐",
        "collection_info": null
    },
    {
        "title": "上河阳李大夫",
        "author": "孟郊",
        "content": "上将秉神略，至兵无猛威。\n三军当严冬，一抚胜重衣。\n霜劒夺众景，夜星失长辉。\n苍鹰独立时，恶鸟不敢飞。\n武牢锁天关，河桥纽地机。\n大将奚以安，守此称者稀。\n贫士少颜色，贵门多轻肥。\n试登山岳高，方见草木微。\n山岳恩既广，草木心皆归。",
        "dynasty": "唐",
        "collection_info": null
    },
    {
        "title": "投赠张端公",
        "author": "孟郊",
        "content": "君子量不极，胸吞百川流。\n嫉邪霜气直，问俗春辞柔。\n日户昼辉静，月杯夜景幽。\n咏惊芙蓉发，笑激风飙秋。\n鸾步独无侣，鹤音仍寡俦。\n幸霑分寸顾，散此千万忧。",
        "dynasty": "唐",
        "collection_info": null
    },
    {
        "title": "赠苏州韦郎中使君",
        "author": "孟郊",
        "content": "谢客吟一声，霜落羣听清。\n文含元气柔，鼓动万物轻。\n嘉木依性植，曲枝亦不生。\n尘埃徐庾词，金玉曹刘名。\n章句作雅正，江山益鲜明。\n萍苹一浪草，菰蒲片池荣。\n曾是康乐咏，如今搴其英。\n顾惟菲薄质，亦愿将此幷。",
        "dynasty": "唐",
        "collection_info": null
    },
    {
        "title": "上张徐州",
        "author": "孟郊",
        "content": "为水不入海，安得浮天波。\n为木不在山，安得横日柯。\n再来君子傍，始觉精义多。\n大德唯一施，众情自偏颇。\n至乐无宫征，至声遗讴謌。\n愿鼓空桑弦，永使万物和。\n顾己诚拙讷，干名已蹉跎。\n献词惟在口，所欲无余佗。\n乍作支泉石，乍作翳松萝。\n一不改方圆，破质为琢磨。\n贱子本如此，大贤心若何。\n岂是无异途，异途难经过。",
        "dynasty": "唐",
        "collection_info": null
    },
    {
        "title": "上包祭酒",
        "author": "孟郊",
        "content": "岳岳冠盖彦，英英文字雄。\n琼音独听时，尘韵固不同。\n春云生纸上，秋涛起胸中。\n时吟五君咏，再举七子风。\n何幸松桂侣，见知勤苦功。\n愿将黄鹤翅，一借飞云空。",
        "dynasty": "唐",
        "collection_info": null
    },
    {
        "title": "赠别崔纯亮",
        "author": "孟郊",
        "content": "食荠肠亦苦，强歌声无欢。\n出门即有碍，谁谓天地宽。\n有碍非遐方，长安大道傍。\n小人智虑险，平地生太行。\n镜破不改光，兰死不改香。\n始知君子心，交久道益彰。\n君心与我怀，离别俱迴遑。\n譬如浸蘖泉，流苦已日长。\n忍泣目易衰，忍忧形易伤。\n项籍岂不壮，贾生岂不良。\n当其失意时，涕泗各沾裳。\n古人劝加餐，此餐难自强。\n一饭九祝噎，一嗟十断肠。\n况是儿女怨，怨气凌彼苍。\n彼苍若有知，白日下清霜。\n今朝始惊叹，碧落空茫茫。",
        "dynasty": "唐",
        "collection_info": null
    },
    {
        "title": "赠文应上人",
        "author": "孟郊",
        "content": "栖迟青山巅，高静身所便。\n不践有命草，但饮无声泉。\n斋性空转寂，学情深更专。\n经文开贝叶，衣制垂秋莲。\n厌此俗人羣，暂来还却旋。",
        "dynasty": "唐",
        "collection_info": null
    },
    {
        "title": "严河南",
        "author": "孟郊",
        "content": "赤令风骨峭，语言清霜寒。\n不必用雄威，见者毛髮攒。\n我有赤令心，未得赤令官。\n终朝衡门下，忍志将筑弹。\n君从西省郎，正有东洛观。\n洛民萧条久，威恩悯抚难。\n苦竹声啸雪，夜斋闻千竿。\n诗人偶寄耳，听苦心多端。\n多端落杯酒，酒中方得欢。\n隐士多饮酒，此言信难刊。\n取次令坊沽，举止务在宽。\n何必红烛娇，始言清宴阑。\n丈夫莫矜庄，矜庄不中看。",
        "dynasty": "唐",
        "collection_info": null
    },
    {
        "title": "赠李观",
        "author": "孟郊",
        "content": "谁言形影亲，灯灭影去身。\n谁言鱼水欢，水竭鱼枯鳞。\n昔为同恨客，今为独笑人。\n舍予在泥辙，飘迹上云津。\n卧木易成蠹，弃花难再春。\n何言对芳景，愁望极萧晨。\n埋劒谁识气，匣弦日生尘。\n愿君语高风，为余问苍旻。",
        "dynasty": "唐",
        "collection_info": null
    },
    {
        "title": "吴安西馆赠从弟楚客",
        "author": "孟郊",
        "content": "蒙笼杨柳馆，中有南风生。\n风生今为谁，湘客多远情。\n孤枕楚水梦，独帆楚江程。\n觉来残恨深，尚与归路幷。\n玉匣五弦在，请君时一鸣。",
        "dynasty": "唐",
        "collection_info": null
    },
    {
        "title": "赠章仇将军",
        "author": "孟郊",
        "content": "将军不夸劒，才气为英雄。\n五岳拽力内，百川倾意中。\n本立谁敢拔，飞文自难穷。\n前时天地翻，已有扶正功。",
        "dynasty": "唐",
        "collection_info": null
    },
    {
        "title": "赠道月上人",
        "author": "孟郊",
        "content": "僧貌净无点，僧衣宁缀华。\n寻常昼日行，不使身影斜。\n饭朮煮松柏，坐山敷云霞。\n欲知禅隐高，缉薜为袈裟。",
        "dynasty": "唐",
        "collection_info": null
    },
    {
        "title": "抒情因上郎中二十二叔监察十五叔兼呈李益端公柳缜评事",
        "author": "孟郊",
        "content": "方凭指下弦，写出心中言。\n寸草贱子命，高山主人恩。\n游边风沙意，梦楚波涛魂。\n一日引别袂，九迴沾泪痕。\n自悲何以然，在礼阙晨昏。\n名利时转甚，是非宵亦喧。\n浮情少定主，百虑随世翻。\n举此胸臆恨，幸从贤哲论。\n明明三飞鸾，照物如朝暾。",
        "dynasty": "唐",
        "collection_info": null
    },
    {
        "title": "赠城郭道士",
        "author": "孟郊",
        "content": "望裏失却山，听中遗却泉。\n松枝休策云，药囊翻贮钱。\n曾依青桂隣，学得白雪弦。\n别来意未迴，世上为隐仙。",
        "dynasty": "唐",
        "collection_info": null
    },
    {
        "title": "桐庐山中赠李明府",
        "author": "孟郊",
        "content": "静境无浊氛，清雨零碧云。\n千山不隐响，一叶动亦闻。\n即此佳志士，精微谁相羣。\n欲识楚章句，袖中兰茝熏。",
        "dynasty": "唐",
        "collection_info": null
    },
    {
        "title": "献汉南樊尚书",
        "author": "孟郊",
        "content": "天下昔崩乱，大君识贤臣。\n众木尽摇落，始见竹色真。\n兵势走山岳，阳光潜埃尘。\n心开玄女符，面缚清波人。\n异俗既从化，浇风亦归淳。\n自公理斯郡，寒谷皆变春。\n旗影卷赤电，劒锋匣青鳞。\n如何嵩高气，作镇楚水滨。\n云镜忽开霁，孤光射无垠。\n乃知寻常鉴，照影不照神。",
        "dynasty": "唐",
        "collection_info": null
    },
    {
        "title": "赠转运陆中丞",
        "author": "孟郊",
        "content": "掌运职既大，摧邪名更雄。\n鹏飞簸曲云，鹗怒生直风。\n投彼霜雪令，翦除荆棘丛。\n楚仓倾向西，吴米发自东。\n帆影咽河口，车声聋关中。\n尧知才策高，人喜道路通。\n皆经内史力，继得酇侯功。\n莱子真为少，相如未免穷。\n衣花野菡萏，书叶山梧桐。\n不是宗匠心，谁怜久栖蓬。",
        "dynasty": "唐",
        "collection_info": null
    },
    {
        "title": "赠万年陆郎中",
        "author": "孟郊",
        "content": "天子忧剧县，寄深华省郎。\n纷纷风响佩，蛰蛰劒开霜。\n旧事笑堆案，新声唯雅章。\n谁言百里才，终作横天梁。\n江鸿耻承眷，云津未能翔。\n徘徊尘俗中，短毳无辉光。",
        "dynasty": "唐",
        "collection_info": null
    },
    {
        "title": "擢第后东归书怀献座主吕侍御",
        "author": "孟郊",
        "content": "昔岁辞亲泪，今为恋主泣。\n去住情难并，别离景易戢。\n夭矫大空鳞，曾为小泉蛰。\n幽意独沈时，震雷忽相及。\n神行既不宰，直致非所执。\n至运本遗功，轻生各自立。\n大君思此化，良佐自然集。\n宝镜无私光，时文有新习。\n慈亲诫志就，贱子归情急。\n擢第谢灵台，牵衣出皇邑。\n行襟海日曙，逸抱江风入。\n蒹葭得波浪，芙蓉红岸湿。\n云寺势动摇，山钟韵嘘吸。\n旧游期再践，悬水得重挹。\n松萝虽可居，青紫终当拾。",
        "dynasty": "唐",
        "collection_info": null
    },
    {
        "title": "古意赠梁肃补阙",
        "author": "孟郊",
        "content": "曲木忌日影，谗人畏贤明。\n自然照烛间，不受邪佞轻。\n不有百炼火，孰知寸金精。\n金铅正同鑪，愿分精与麤。",
        "dynasty": "唐",
        "collection_info": null
    },
    {
        "title": "赠黔府王中丞楚",
        "author": "孟郊",
        "content": "旧说天下山，半在黔中青。\n又闻天下泉，半落黔中鸣。\n山水千万遶，中有君子行。\n儒风一以扇，污俗心皆平。\n我愿中国春，化从异方生。\n昔为阴草毒，今为阳华英。\n嘉实缀绿蔓，凉湍泻清声。\n逍遥物景胜，视听空旷幷。\n困骥犹在辕，沉珠尚隐精。\n路遐莫及眄，泥污日已盈。\n岁晏将何从，落叶甘自轻。",
        "dynasty": "唐",
        "collection_info": null
    },
    {
        "title": "上达奚舍人",
        "author": "孟郊",
        "content": "北山少日月，草木苦风霜。\n贫士在重坎，食梅有酸肠。\n万俗皆走圆，一身犹学方。\n常恐众毁至，春叶成秋黄。\n大贤秉高鉴，公烛无私光。\n暗室晓未及，幽行涕空行。",
        "dynasty": "唐",
        "collection_info": null
    },
    {
        "title": "赠主人",
        "author": "孟郊",
        "content": "斗水泻大海，不如泻枯池。\n分明贤达交，岂顾豪华儿。\n海有不足流，豪有不足资。\n枯鳞易为水，贫士易为施。\n幸覩君子席，会将幽贱期。\n侧闻清风议，饫如黄金巵。\n此道与日月，同光无尽时。",
        "dynasty": "唐",
        "collection_info": null
    },
    {
        "title": "赠建业契公",
        "author": "孟郊",
        "content": "师住青山寺，清华常绕身。\n虽然到城郭，衣不上栖尘。",
        "dynasty": "唐",
        "collection_info": null
    },
    {
        "title": "献襄阳于大夫",
        "author": "孟郊",
        "content": "襄阳青山郭，汉江白铜堤。\n谢公领兹郡，山水无尘泥。\n铁马万霜雪，绛旗千虹霓。\n风漪参差泛，石板重迭跻。\n旧泪不復堕，新欢居然齐。\n还畊竟原野，归老相扶携。\n物色增暧暧，寒芳更萋萋。\n渊清有遐略，高躅无近蹊。\n即此富苍翠，自然引翔栖。\n曩游常抱忆，夙好今尚暌。\n愿言从逸辔，暇日凌清溪。",
        "dynasty": "唐",
        "collection_info": null
    },
    {
        "title": "赠郑夫子鲂",
        "author": "孟郊",
        "content": "天地入胸臆，吁嗟生风雷。\n文章得其微，物象由我裁。\n宋玉逞大句，李白飞狂才。\n苟非圣贤心，孰与造化该。\n勉矣郑夫子，骊珠今始胎。",
        "dynasty": "唐",
        "collection_info": null
    },
    {
        "title": "大隐坊 崔从事郧以直隳职",
        "author": "孟郊",
        "content": "古人留清风，千载遥赠君。\n破松见贞心，裂竹见直文。\n残月色不改，高贤德常新。\n家怀诗书富，宅抱草木贫。\n安得一蹄泉，来化千尺鳞。\n含意永不语，钓璜幽水滨。",
        "dynasty": "唐",
        "collection_info": null
    },
    {
        "title": "大隐坊 章仇将军良弃功守贫",
        "author": "孟郊",
        "content": "饮君江海心，讵能辨浅深。\n挹君山岳德，谁能齐嵚岑。\n东海精为月，西岳气凝金。\n进则万景昼，退则羣物阴。\n我欲荐此言，天门峻沈沈。\n风飙亦感激，为我飕飗吟。",
        "dynasty": "唐",
        "collection_info": null
    },
    {
        "title": "大隐坊 赵记室俶在职无事",
        "author": "孟郊",
        "content": "卑静身后老，高动物先摧。\n方圆水任器，刚劲木成灰。\n大道母羣物，达人腹众才。\n时吟尧舜篇，心向无为开。\n彼隐山万曲，我隐酒一杯。\n公庭何所有，日日清风来。",
        "dynasty": "唐",
        "collection_info": null
    },
    {
        "title": "赠韩郎中愈 一",
        "author": "孟郊",
        "content": "何以定交契，赠君高山石。\n何以保贞坚，赠君青松色。\n贫居过此外，无可相彩饰。\n闻君硕鼠诗，吟之泪空滴。",
        "dynasty": "唐",
        "collection_info": null
    },
    {
        "title": "赠韩郎中愈 二",
        "author": "孟郊",
        "content": "硕鼠既穿墉，又嚙机上丝。\n穿墉有闲土，嚙丝无余衣。\n朝吟枯桑柘，暮泣空杼机。\n岂是无巧妙，丝断将何施。\n众人尚肥华，志士多饥羸。\n愿君保此节，天意当察微。",
        "dynasty": "唐",
        "collection_info": null
    },
    {
        "title": "赠韩郎中愈 三",
        "author": "孟郊",
        "content": "前日远别离，今日生白髮。\n欲知万里情，晓卧半床月。\n常恐百虫秋，使我芳草歇。",
        "dynasty": "唐",
        "collection_info": null
    },
    {
        "title": "戏赠无本 一",
        "author": "孟郊",
        "content": "长安秋声干，木叶相号悲。\n瘦僧卧冰凌，嘲咏含金痍。\n金痍非战痕，峭病方在兹。\n诗骨耸东野，诗涛涌退之。\n有时踉跄行，人惊鹤阿师。\n可惜李杜死，不见此狂痴。",
        "dynasty": "唐",
        "collection_info": null
    },
    {
        "title": "戏赠无本 二",
        "author": "孟郊",
        "content": "燕僧耸听词，袈裟喜新翻。\n北岳厌利杀，玄功生微言。\n天高亦可飞，海广亦可源。\n文章杳无底，劚掘谁能根。\n梦灵髣髴到，对我方与论。\n拾月鲸口边，何人免为吞。\n燕僧摆造化，万有随手犇。\n补缀杂霞衣，笑傲诸贵门。\n将明文在身，亦尔道所存。\n朔雪凝别句，朔风飘征魂。\n再期嵩少游，一访蓬萝村。\n春草步步绿，春山日日暄。\n遥莺相应吟，晚听恐不繁。\n相思塞心胸，高逸难攀援。",
        "dynasty": "唐",
        "collection_info": null
    },
    {
        "title": "寄张籍",
        "author": "孟郊",
        "content": "夜镜不照物，朝光何时升。\n黯然秋思来，走入志士膺。\n志士惜时逝，一宵三四兴。\n清汉徒自朗，浊河终无澄。\n旧爱忽已远，新愁坐相凌。\n君其隐壮怀，我亦逃名称。\n古人贵从晦，君子忌党朋。\n倾败生所竞，保全归懵懵。\n浮云何当来，潜虬会飞腾。",
        "dynasty": "唐",
        "collection_info": null
    },
    {
        "title": "忆周秀才素上人时闻各在一方",
        "author": "孟郊",
        "content": "东西分我情，魂梦安能定。\n野客云作心，高僧月为性。\n浮云自高闲，明月常空净。\n衣敝得古风，居山无俗病。\n吟听碧云语，手把青松柄。\n羡尔欲寄书，飞禽杳难倩。",
        "dynasty": "唐",
        "collection_info": null
    },
    {
        "title": "舟中喜遇从叔简别后寄上时从叔初擢第归江南郊不从行",
        "author": "孟郊",
        "content": "一意两片云，暂合还却分。\n南云乘庆归，北云与谁羣。\n寄声千里风，相唤闻不闻。",
        "dynasty": "唐",
        "collection_info": null
    },
    {
        "title": "怀南岳隐士 一",
        "author": "孟郊",
        "content": "见说祝融峰，擎天势似腾。\n藏千寻布水，出十八高僧。\n古路无人迹，新霞吐石棱。\n终居将尔叟，一一共余登。",
        "dynasty": "唐",
        "collection_info": null
    },
    {
        "title": "怀南岳隐士 二",
        "author": "孟郊",
        "content": "千峰映碧湘，真叟此中藏。\n饭不煮石吃，眉应似髮长。\n枫梩搘酒瓮，鹤蝨落琴床。\n强效忘机者，斯人尚未忘。",
        "dynasty": "唐",
        "collection_info": null
    },
    {
        "title": "春夜忆萧子真",
        "author": "孟郊",
        "content": "半夜不成寐，灯尽又无月。\n独向阶前立，子规啼不歇。\n况我有金兰，忽尔为胡越。\n争得明镜中，久长无白髮。",
        "dynasty": "唐",
        "collection_info": null
    },
    {
        "title": "寄院中诸公",
        "author": "孟郊",
        "content": "奕奕秋水傍，骎骎绿云蹄。\n月仙有高曜，灵凤无卑栖。\n翠色遶云谷，碧华凝月溪。\n竹林递历览，云寺行攀跻。\n冠豸独屈蠖，匣龙期剸犀。\n千山惊月晓，百里闻霜鼙。\n戎府多秀异，谢公期相携。\n因之仰羣彦，养拙固难齐。",
        "dynasty": "唐",
        "collection_info": null
    },
    {
        "title": "寄洺州李大夫",
        "author": "孟郊",
        "content": "自从蓟师反，中国事纷纷。\n儒道一失所，贤人多在军。\n鸟巢忧迸射，鹿耳骇惊闻。\n剑折唯恐匣，弓贪不让勋。\n方知省事将，动必谢前羣。\n鹳阵常先罢，鱼符最晚分。\n步闲洺水曲，笑激太行云。\n诗叟未相识，竹儿争见君。\n殷勤越谈说，记尽古风文。",
        "dynasty": "唐",
        "collection_info": null
    },
    {
        "title": "寄卢虔使君",
        "author": "孟郊",
        "content": "霜露再相换，游人犹未归。\n岁新月改色，客久线断衣。\n有鹤冰在翅，竟久力难飞。\n千家旧素沼，昨日生绿辉。\n春色若可借，为君步芳菲。",
        "dynasty": "唐",
        "collection_info": null
    },
    {
        "title": "寄崔纯亮",
        "author": "孟郊",
        "content": "百川有余水，大海无满波。\n器量各相悬，贤愚不同科。\n羣辩有姿语，众欢无行歌。\n唯余洛阳子，郁郁恨常多。\n时读过秦篇，为君涕滂沱。",
        "dynasty": "唐",
        "collection_info": null
    },
    {
        "title": "汴州离乱后忆韩愈李翱",
        "author": "孟郊",
        "content": "会合一时哭，别离三断肠。\n残花不待风，春尽各飞扬。\n欢去收不得，悲来难自防。\n孤门清馆夜，独卧明月床。\n忠直血白刃，道路声苍黄。\n食恩三千士，一旦为豺狼。\n海岛士皆直，夷门士非良。\n人心既不类，天道亦反常。\n自杀与彼杀，未知何者臧。",
        "dynasty": "唐",
        "collection_info": null
    },
    {
        "title": "寄张籍",
        "author": "孟郊",
        "content": "未见天子面，不如双盲人。\n贾生对文帝，终日犹悲辛。\n夫子亦如盲，所以空泣麟。\n有时独斋心，髣髴梦称臣。\n梦中称臣言，觉后真埃尘。\n东京有眼富不如，西京无眼贫西京。\n无眼犹有耳隔墙，时闻天子车辚辚。\n辚辚车声辗冰玉，南郊坛上礼百神。\n西明寺后穷瞎张太祝，纵尔有眼谁尔珍。\n天子咫尺不得见，不如闭眼且养真。",
        "dynasty": "唐",
        "collection_info": null
    },
    {
        "title": "寄义兴小女子",
        "author": "孟郊",
        "content": "江南庄宅浅，所固唯疎篱。\n小女未解行，酒弟老更痴。\n家中多吴语，教尔遥可知。\n山怪夜动门，水妖时弄池。\n所忧痴酒肠，不解委曲辞。\n渔妾性崛强，耕童手皴釐。\n想兹为襁褓，如鸟拾柴枝。\n我咏元鲁山，胸臆流甘滋。\n终当学自乳，起坐常相随。",
        "dynasty": "唐",
        "collection_info": null
    },
    {
        "title": "忆江南弟",
        "author": "孟郊",
        "content": "白首眼垂血，望尔唯梦中。\n筋力强起时，魂魄犹在东。\n眼光寄明星，起来东望空。\n望空不见人，江海波无穷。\n衰老无气力，呼叫不成风。\n孑然忆忆言，落地何由通。\n常师共被教，竟作生离翁。\n生离不可诉，上天何曾聪。\n未忍对松栢，自鞭残朽躬。\n自鞭亦何益，知教非所崇。\n努力拄杖来，余活与尔同。\n不然死后耻，遗死亦有终。",
        "dynasty": "唐",
        "collection_info": null
    },
    {
        "title": "宿空侄院寄澹公",
        "author": "孟郊",
        "content": "夜坐冷竹声，二三高人语。\n灯窗看律钞，小师别为侣。\n雪檐晴滴滴，茗椀华举举。\n磬音多风飙，声韵闻江楚。\n官街不相隔，诗思空愁予。\n明日策杖归，去住两延伫。",
        "dynasty": "唐",
        "collection_info": null
    },
    {
        "title": "寄陕府邓给事",
        "author": "孟郊",
        "content": "陕城临大道，馆宇屹几鲜。\n候谒随芳语，铿词芬蜀笺。\n从来镜目下，见尽道心前。\n自谓古诗量，异将新学偏。\n戆人年六十，每月请三千。\n不敢等闲用，愿为长寿钱。\n非关亦洁尔，将以救羸然。\n孤省痴皎皎，默吟写绵绵。\n病书凭昼日，驿信寄宵鞭。\n疾诉将何谕，肆鳞今倒悬。\n尘鲤见枯浪，土鬣思干泉。\n感感无绪荡，愁愁作□边。\n贞元文祭酒，比谨学韦玄。\n满坐风无杂，当朝雅独全。\n见知嘱徐孺，赏句类陶渊。\n一顾生鸿羽，再言将鹤翩。\n宣扬隘车马，君子凑骈阗。\n曾是此同睠，至今应赐怜。\n磨墨零落泪，楷字贡仁贤。",
        "dynasty": "唐",
        "collection_info": null
    },
    {
        "title": "送谏议十六叔至孝义渡后奉寄",
        "author": "孟郊",
        "content": "晓渡明镜中，霞衣相飘飖。\n浪凫惊亦双，蓬客将谁僚。\n别饮孤易醒，离忧壮难销。\n文清虽无敌，儒贵不敢骄。\n江吏捧紫泥，海旗剪红蕉。\n分明太守礼，跨蹑毗陵桥。\n伊洛去未迴，遐瞩空寂寥。",
        "dynasty": "唐",
        "collection_info": null
    },
    {
        "title": "至孝义渡寄郑军事唐二十五",
        "author": "孟郊",
        "content": "咫尺不得见，心中空嗟嗟。\n官街泥水深，下脚道路斜。\n嵩少玉峻峻，伊雒碧华华。\n岸亭当四迥，诗老独一家。\n洧叟何所如，郑石唯有些。\n何当来说事，为君开流霞。",
        "dynasty": "唐",
        "collection_info": null
    },
    {
        "title": "答友人",
        "author": "孟郊",
        "content": "白日照清水，浅深无隐姿。\n君子业高文，怀抱多正思。\n砥行碧山石，结交青松枝。\n碧山无转易，青松难倾移。\n落落出俗韵，琅琅大雅词。\n自非随氏掌，明月安能持。\n千里不可倒，一返无近期。\n如何非意中，良觌忽在兹。\n道语必疎淡，儒风易凌迟。\n愿存坚贞节，勿为霜霰欺。",
        "dynasty": "唐",
        "collection_info": null
    },
    {
        "title": "酬友人见寄新文",
        "author": "孟郊",
        "content": "为客栖未定，况当玄月中。\n繁云翳碧霄，落雪和清风。\n郊陌绝行人，原隰多飞蓬。\n耕牛返村巷，野鸟依房栊。\n我无饥冻忧，身託莲花宫。\n安闲赖禅伯，復得疏尘蒙。\n览君郢曲文，词彩何冲融。\n讴吟不能已，顿觉形神空。",
        "dynasty": "唐",
        "collection_info": null
    },
    {
        "title": "答韩愈李观别因献张徐州",
        "author": "孟郊",
        "content": "富别愁在颜，贫别愁销骨。\n懒磨旧铜镜，畏见新白髮。\n古树春无花，子规啼有血。\n离弦不堪听，一听四五绝。\n世途非一险，俗虑有千结。\n有客步大方，驱车独迷辙。\n故人韩与李，逸翰双皎洁。\n哀我摧折归，赠词纵横设。\n徐方国东枢，元戎天下杰。\n祢生投刺游，王粲吟诗谒。\n高情无遗照，朗抱开晓月。\n有土不埋冤，有雠皆为雪。\n愿为直草木，永向君地列。\n愿为古琴瑟，永向君听发。\n欲识丈夫心，会将孤剑说。",
        "dynasty": "唐",
        "collection_info": null
    },
    {
        "title": "答昼上人止谗作",
        "author": "孟郊",
        "content": "烈烈鸑鷟吟，铿铿琅玕音。\n枭摧明月啸，鹤起清风心。\n渭水不可浑，泾流徒相侵。\n俗侣唱桃叶，隐士鸣桂琴。\n子野真遗却，浮浅藏渊深。",
        "dynasty": "唐",
        "collection_info": null
    },
    {
        "title": "答姚怤见寄",
        "author": "孟郊",
        "content": "日月不同光，昼夜各有宜。\n贤哲不苟合，出处亦待时。\n而我独迷见，意求异士知。\n如将舞鹤管，误向惊凫吹。\n大雅难具陈，正声易漂沦。\n君有丈夫泪，泣人不泣身。\n行吟楚山玉，义泪沾衣巾。",
        "dynasty": "唐",
        "collection_info": null
    },
    {
        "title": "答郭郎中",
        "author": "孟郊",
        "content": "松栢死不变，千年色青青。\n志士贫更坚，守道无异营。\n每弹潇湘瑟，独抱风波声。\n中有失意吟，知者泪满缨。\n何以报知者，永存坚与贞。",
        "dynasty": "唐",
        "collection_info": null
    },
    {
        "title": "答卢虔故园见寄",
        "author": "孟郊",
        "content": "访旧无一人，独归清雒春。\n花闻哭声死，水见别容新。\n乱后故乡宅，多为行路尘。\n因悲楚左右，谤玉不知珉。",
        "dynasty": "唐",
        "collection_info": null
    },
    {
        "title": "汝坟蒙从弟楚材见赠时郊将入秦楚材适楚",
        "author": "孟郊",
        "content": "朝为主人心，暮为行客吟。\n汝水忽凄咽，汝风流苦音。\n北阙秦门高，南路楚石深。\n分泪洒白日，离肠绕青岑。\n何以寄远怀，黄鹤能相寻。",
        "dynasty": "唐",
        "collection_info": null
    },
    {
        "title": "同从叔简酬卢殷少府",
        "author": "孟郊",
        "content": "梅尉吟楚声，竹风为凄清。\n深虚冰在性，高洁云入情。\n借水洗闲貌，寄蕉书逸名。\n羞将片石文，鬬此双琼英。",
        "dynasty": "唐",
        "collection_info": null
    },
    {
        "title": "酬李侍御书记秋夕雨中病假见寄",
        "author": "孟郊",
        "content": "秋风遶衰柳，远客闻雨声。\n重兹阻良夕，孤坐唯积诚。\n果枉移疾咏，中含嘉虑明。\n洗涤烦浊尽，视听昭旷生。\n未觉衾枕倦，久为章奏婴。\n达人不宝药，所保在闲情。",
        "dynasty": "唐",
        "collection_info": null
    },
    {
        "title": "答卢仝",
        "author": "孟郊",
        "content": "楚屈入水死，诗孟踏雪僵。\n直气苟有存，死亦何所妨。\n日劈高查牙，清棱含冰浆。\n前古后古冰，与山气势强。\n闪怪千石形，异状安可量。\n有时春镜破，百道声飞扬。\n潜仙不足言，朗客无隐肠。\n为君倾海宇，日夕多文章。\n天下岂无缘，此山雪昂藏。\n烦君前致词，哀我老更狂。\n狂歌不及狂，歌声缘凤皇。\n凤兮何当来，消我孤直疮。\n君文真凤声，宣隘满铿锵。\n洛友零落尽，逮兹悲重伤。\n独自奋异骨，将骑白角翔。\n再三劝莫行，寒气有刀枪。\n仰惭君子多，慎勿作芬芳。",
        "dynasty": "唐",
        "collection_info": null
    },
    {
        "title": "奉报翰林张舍人见遗之诗",
        "author": "孟郊",
        "content": "百虫笑秋律，清削月夜闻。\n晓棱视听微，风剪叶已纷。\n君子鉴大雅，老人非俊羣。\n收拾古所弃，俛仰补空文。\n孤韵耻春俗，余响逸零雰。\n自然蹈终南，涤暑凌寒氛。\n岩霰不知午，磵澌镇含曛。\n曾是醒古醉，所以多隐沦。\n江调乐之远，溪谣生徒新。\n众蕴有余采，寒泉空哀呻。\n南谢竟莫至，北宋当时珍。\n赜灵各自异，酌酒谁能均。\n昔咏多写讽，今词讵无因。\n品松何高翠，宫殿没荒榛。\n苔趾识宏制，沙潨游崩津。\n忽吟陶渊明，此即羲皇人。\n心放出天地，形拘在风尘。\n前贤素行阶，夙嗜青山勤。\n达士立明镜，朗言为近臣。\n将期律万有，倾倒甄无垠。\n鸑鷟应蟋蟀，丝毫意皆申。\n况于三千章，哀叩不为神。",
        "dynasty": "唐",
        "collection_info": null
    },
    {
        "title": "送从弟郢东归",
        "author": "孟郊",
        "content": "尔去东南夜，我无西北梦。\n谁言贫别易，贫别愁更重。\n晓色夺明月，征人逐羣动。\n秋风楚涛高，旅榜将谁共。",
        "dynasty": "唐",
        "collection_info": null
    },
    {
        "title": "山中送从叔简赴举",
        "author": "孟郊",
        "content": "石根百尺杉，山眼一片泉。\n倚之道气高，饮之诗思鲜。\n于此逍遥场，忽奏别离弦。\n却笑薜萝子，不同鸣跃年。",
        "dynasty": "唐",
        "collection_info": null
    },
    {
        "title": "送别崔寅亮下第",
        "author": "孟郊",
        "content": "天地唯一气，用之自偏颇。\n忧人成苦吟，达士为高歌。\n君子识不浅，桂枝忧更多。\n岁晏期攀折，时归且婆娑。\n素质如削玉，清词若倾河。\n虬龙未化时，鱼鳖同一波。\n去矣当自适，故乡饶薜萝。",
        "dynasty": "唐",
        "collection_info": null
    },
    {
        "title": "大梁送柳淳先入关",
        "author": "孟郊",
        "content": "青山辗为尘，白日无闲人。\n自古推高车，争利西入秦。\n王门与侯门，待富不待贫。\n空携一束书，去去谁相亲。",
        "dynasty": "唐",
        "collection_info": null
    },
    {
        "title": "送无怀道士游富春山水",
        "author": "孟郊",
        "content": "造化绝高处，富春独多观。\n山浓翠滴洒，水折珠摧残。\n溪镜不隐髮，树衣长遇寒。\n风猿虚空飞，月狖叫啸酸。\n信此神僊路，岂为时俗安。\n煮金阴阳火，囚怪星宿坛。\n花发我未识，玉生忽藂攒。\n蓬莱浮荡漾，非道相从难。",
        "dynasty": "唐",
        "collection_info": null
    },
    {
        "title": "送温初下第",
        "author": "孟郊",
        "content": "日落浊水中，夜光谁能分。\n高怀无近趣，清抱多远闻。\n欲识丈夫志，心藏孤岳云。\n长安风尘别，咫尺不见君。",
        "dynasty": "唐",
        "collection_info": null
    },
    {
        "title": "送卢虔端公守復州",
        "author": "孟郊",
        "content": "师旷听羣木，自然识孤桐。\n正声逢知音，愿出大朴中。\n知音不韵俗，独立占古风。\n忽挂触邪冠，逮逐南飞鸿。\n肃肃太守章，明明华毂熊。\n商山无平路，楚水有惊潨。\n日月千里外，光阴难载同。\n新愁徒自积，良会何由通。",
        "dynasty": "唐",
        "collection_info": null
    },
    {
        "title": "送任载齐古二秀才自洞庭游宣城",
        "author": "孟郊",
        "content": "洞庭非人境，道路行虚空。\n二客月中下，一帆天外风。\n鱼龙波五色，金碧树千丛。\n闪怪如可惧，在诚无不通。\n扣奇知浩淼，采异访穹崇。\n物表即高韵，人间访仙公。\n宣城文雅地，谢守声闻融。\n证玉易为力，辨珉谁不同。\n从兹阮籍泪，且免泣途穷。",
        "dynasty": "唐",
        "collection_info": null
    },
    {
        "title": "送晓公归庭山",
        "author": "孟郊",
        "content": "庭山何崎岖，寺路缘翠微。\n秋霁山尽出，日落人独归。\n云生高高步，泉洒田田衣。\n枯巢无还羽，新木有争飞。\n兹焉不可继，梦寐空清辉。",
        "dynasty": "唐",
        "collection_info": null
    },
    {
        "title": "送豆卢策归别墅",
        "author": "孟郊",
        "content": "短松鹤不巢，高石云不栖。\n君今潇湘去，意与云鹤齐。\n力买奇险地，手开清浅溪。\n身披薜荔衣，山陟莓苔梯。\n一卷冰雪文，避俗常自携。",
        "dynasty": "唐",
        "collection_info": null
    },
    {
        "title": "送清远上人归楚山旧寺",
        "author": "孟郊",
        "content": "波中出吴境，霞际登楚岑。\n山寺一别来，云萝三改阴。\n诗夸碧云句，道证青莲心。\n应笑泛萍者，不知松隐深。",
        "dynasty": "唐",
        "collection_info": null
    },
    {
        "title": "山中送从叔简",
        "author": "孟郊",
        "content": "莫以手中琼，言邀世上名。\n莫以山中迹，久向人间行。\n松栢有霜操，风泉无俗声。\n应怜枯朽质，惊此别离情。",
        "dynasty": "唐",
        "collection_info": null
    },
    {
        "title": "送萧炼师入四明山",
        "author": "孟郊",
        "content": "闲于独鹤心，大于高松年。\n迥出万物表，高栖四明巅。\n千寻直裂峰，百尺倒泻泉。\n绛雪为我饭，白云为我田。\n静言不语俗，灵踪时步天。",
        "dynasty": "唐",
        "collection_info": null
    },
    {
        "title": "感别送从叔校书简再登科东归",
        "author": "孟郊",
        "content": "长安车马道，高槐结浮阴。\n下有名利人，一人千万心。\n黄鹄多远势，沧溟无近浔。\n怡怡静退姿，泠泠思归吟。\n菱唱忽生听，芸书迴望深。\n清风散言笑，余花缀衣襟。\n独恨鱼鸟别，一飞将一沈。",
        "dynasty": "唐",
        "collection_info": null
    },
    {
        "title": "送玄亮师",
        "author": "孟郊",
        "content": "兰泉涤我襟，杉月栖我心。\n茗啜绿净花，经诵清柔音。\n何处笑为别，淡情愁不侵。",
        "dynasty": "唐",
        "collection_info": null
    },
    {
        "title": "送李尊师玄",
        "author": "孟郊",
        "content": "口诵碧简文，身是青霞君。\n头冠两片月，肩披一条云。\n松骨轻自飞，鹤心高不羣。",
        "dynasty": "唐",
        "collection_info": null
    },
    {
        "title": "同昼上人送郭秀才江南寻兄弟",
        "author": "孟郊",
        "content": "地上春色生，眼前诗彩明。\n手携片宝月，言是高僧名。\n溪转万曲心，水流千里声。\n飞鸣向谁去，江鸿弟与兄。",
        "dynasty": "唐",
        "collection_info": null
    },
    {
        "title": "春日同韦郎中使君送邹儒立少府扶侍赴云阳",
        "author": "孟郊",
        "content": "离思着百草，绵绵生无穷。\n侧闻畿甸秀，三振词策雄。\n太守不韵俗，诸生皆变风。\n郡斋敞西清，楚瑟惊南鸿。\n海畔帝城望，云阳天色中。\n酒酣正芳景，诗缀新碧丛。\n服綵老莱并，侍车江革同。\n过隋柳顦顇，入洛花蒙笼。\n高步讵留足，前程在层空。\n独惭病鹤羽，飞送力难崇。",
        "dynasty": "唐",
        "collection_info": null
    },
    {
        "title": "送从叔校书简南归",
        "author": "孟郊",
        "content": "长安别离道，宛在东南隅。\n寒草根未死，愁人心已枯。\n促促水上景，遥遥天际途。\n生随昏晓中，皆被日月驱。\n北骑达山岳，南帆指江湖。\n高踪一超越，千里在须臾。",
        "dynasty": "唐",
        "collection_info": null
    },
    {
        "title": "送韩愈从军",
        "author": "孟郊",
        "content": "志士感恩起，变衣非变性。\n亲宾改旧观，僮仆生新敬。\n坐作羣书吟，行为孤剑咏。\n始知出处心，不失平生正。\n凄凄天地秋，凛凛军马令。\n驿尘时一飞，物色极四静。\n王师既不战，庙略在无竞。\n王粲有所依，元瑜初应命。\n一章喻檄明，百万心气定。\n今朝旌鼓前，笑别丈夫盛。",
        "dynasty": "唐",
        "collection_info": null
    },
    {
        "title": "同茅郎中使君送河南裴文学",
        "author": "孟郊",
        "content": "河南有归客，江风绕行襟。\n送君无尘听，舞鹤清瑟音。\n菱蔓缀楚棹，日华正嵩岑。\n如何谢文学，还起会云吟。",
        "dynasty": "唐",
        "collection_info": null
    },
    {
        "title": "送李翱习之",
        "author": "孟郊",
        "content": "习之势翩翩，东南去遥遥。\n赠君双履足，一为上皋桥。\n皋桥路逶迤，碧水清风飘。\n新秋折藕花，应对吴语娇。\n千巷分渌波，四门生早潮。\n湖榜轻褭褭，酒旗高寥寥。\n小时屐齿痕，有处应未销。\n旧忆如雾星，怳见于梦消。\n言之烧人心，事去不可招。\n独孤宅前曲，箜篌醉中谣。\n壮年俱悠悠，逮兹各焦焦。\n执手復执手，唯道无枯凋。",
        "dynasty": "唐",
        "collection_info": null
    },
    {
        "title": "送丹霞子阮芳颜上人归山",
        "author": "孟郊",
        "content": "松色不肯秋，玉性不可柔。\n登山须正路，饮水须直流。\n倩鹤附书信，索云作衣裘。\n仙村莫道远，枉策招交游。",
        "dynasty": "唐",
        "collection_info": null
    },
    {
        "title": "送从舅端适楚地",
        "author": "孟郊",
        "content": "归情似泛空，飘荡楚波中。\n羽扇扫轻汗，布帆筛细风。\n江花折菡萏，岸影泊梧桐。\n元舅唱离别，贱生愁不穷。",
        "dynasty": "唐",
        "collection_info": null
    },
    {
        "title": "送卢汀侍御归天德幕",
        "author": "孟郊",
        "content": "仲宣领骑射，结束皆少年。\n匹马黄河岸，射鵰清霜天。\n旌旗防日北，道路上云巅。\n古雪无销铄，新冰有堆填。\n清溪徒耸诮，白璧自招贤。\n岂比重恩者，闭门方独全。",
        "dynasty": "唐",
        "collection_info": null
    },
    {
        "title": "送草书献上人归庐山",
        "author": "孟郊",
        "content": "狂僧不为酒，狂笔自通天。\n将书云霞片，直至清明巅。\n手中飞黑电，象外泻玄泉。\n万物随指顾，三光为迴旋。\n聚书云霮䨴，洗砚山晴鲜。\n忽怒画虵虺，喷然生风烟。\n江人愿停笔，惊浪恐倾船。",
        "dynasty": "唐",
        "collection_info": null
    },
    {
        "title": "和薛先辈送独孤秀才上都赴嘉会得青字",
        "author": "孟郊",
        "content": "秦云攀窈窕，楚桂搴芳馨。\n五色岂徒尔，万枝皆有灵。\n仙谣天上贵，林咏雪中青。\n持此一为赠，送君翔杳冥。",
        "dynasty": "唐",
        "collection_info": null
    },
    {
        "title": "送崔爽之湖南",
        "author": "孟郊",
        "content": "江与湖相通，二水洗高空。\n定知一日帆，使得千里风。\n雪唱与谁和，俗情多不通。\n何当逸翮纵，飞起泥沙中。",
        "dynasty": "唐",
        "collection_info": null
    },
    {
        "title": "送超上人归天台",
        "author": "孟郊",
        "content": "天台山最高，动蹑赤城霞。\n何以静双目，扫山除妄花。\n何以洁其性，滤泉去泥沙。\n灵境物皆直，万松无一斜。\n月中见心近，云外将俗赊。\n山兽护方丈，山猿捧袈裟。\n遗身独得身，笑我牵名华。",
        "dynasty": "唐",
        "collection_info": null
    },
    {
        "title": "同李益崔放送王炼师还楼观兼为羣公先营山居",
        "author": "孟郊",
        "content": "十年白云士，一卷紫芝书。\n来结崆峒侣，还期缥缈居。\n霞冠遗彩翠，月帔上空虚。\n寄谢泉根水，清泠闲有余。",
        "dynasty": "唐",
        "collection_info": null
    },
    {
        "title": "张徐州席送岑秀才",
        "author": "孟郊",
        "content": "振振芝兰步，升自君子堂。\n泠泠松桂吟，生自楚客肠。\n羇鸟无定栖，惊蓬在他乡。\n去兹门馆闲，即彼道路长。\n雨余山川净，麦熟草木凉。\n楚泪滴章句，京尘染衣裳。\n赠君无余佗，久要不可忘。",
        "dynasty": "唐",
        "collection_info": null
    },
    {
        "title": "送黄构擢第后归江南",
        "author": "孟郊",
        "content": "澹澹沧海气，结成黄香才。\n幼龄思奋飞，弱冠游灵台。\n一鹗顾乔木，众禽不敢猜。\n一骥骋长衢，众兽不敢陪。\n遂得会风雨，感通如云雷。\n至矣小宗伯，确乎心不回。\n能令幽静人，声实喧九垓。\n却忆江南道，祖筵花裏开。\n春风不能别，别罢空徘徊。",
        "dynasty": "唐",
        "collection_info": null
    },
    {
        "title": "送道士",
        "author": "孟郊",
        "content": "千年山上行，山上无遗踪。\n一日人间游，六合人皆逢。\n自有意中侣，白寒徒相从。",
        "dynasty": "唐",
        "collection_info": null
    },
    {
        "title": "送孟寂赴举",
        "author": "孟郊",
        "content": "烈士不忧身，为君吟苦辛。\n男儿久失意，宝剑亦生尘。\n浮俗官是贵，君子道所珍。\n况当圣明主，岂乏证玉臣。\n浊水无白日，清流鉴苍旻。\n贤愚皎然别，结交当有因。",
        "dynasty": "唐",
        "collection_info": null
    },
    {
        "title": "同溧阳宰送孙秀才",
        "author": "孟郊",
        "content": "废瑟难为弦，南风难为歌。\n幽幽拙疾中，忽忽浮梦多。\n清韵始啸侣，雅言相与和。\n讼闲每往招，祖送奈若何。\n牵苦强为赠，邦邑光峨峨。",
        "dynasty": "唐",
        "collection_info": null
    },
    {
        "title": "溧阳唐兴寺观蔷薇花同诸公饯陈明府",
        "author": "孟郊",
        "content": "忽惊红琉璃，千艳万艳开。\n佛火不烧物，净香空徘徊。\n花下印文字，林间咏觞杯。\n羣官饯宰官，此地车马来。",
        "dynasty": "唐",
        "collection_info": null
    },
    {
        "title": "送柳淳",
        "author": "孟郊",
        "content": "青山临黄河，下有长安道。\n世上名利人，相逢不知老。",
        "dynasty": "唐",
        "collection_info": null
    },
    {
        "title": "送殷秀才南游",
        "author": "孟郊",
        "content": "诗句临离袂，酒花熏别颜。\n水程千里外，岸泊几宵间。\n风叶乱辞木，雪猿清叫山。\n南中多古事，咏遍始应还。",
        "dynasty": "唐",
        "collection_info": null
    },
    {
        "title": "送青阳上人游越",
        "author": "孟郊",
        "content": "秋风吹白髮，微官自萧索。\n江僧何用叹，溪县饶寂寞。\n楚思物皆清，越山胜非薄。\n时看镜中月，独向衣上落。\n多谢入冥鸿，笑予在笼鹤。",
        "dynasty": "唐",
        "collection_info": null
    },
    {
        "title": "奉同朝贤送新罗使",
        "author": "孟郊",
        "content": "淼淼望远国，一萍秋海中。\n恩传日月外，梦在波涛东。\n浪兴豁胸臆，泛程舟虚空。\n既兹吟仗信，亦以难私躬。\n实怪赏不足，异鲜悦多丛。\n安危所繫重，征役谁能穷。\n彼俗媚文史，圣朝富才雄。\n送行数百首，各以铿奇工。\n宂隶窃抽韵，孤属思将同。",
        "dynasty": "唐",
        "collection_info": null
    },
    {
        "title": "留弟郢不得送之江南",
        "author": "孟郊",
        "content": "刚有下水船，白日留不得。\n老人独自归，苦泪满眼黑。",
        "dynasty": "唐",
        "collection_info": null
    },
    {
        "title": "送陆畅归湖州因凭题故人皎然塔陆羽坟",
        "author": "孟郊",
        "content": "淼淼霅寺前，白苹多清风。\n昔游诗会满，今游诗会空。\n孤吟玉凄恻，远思景蒙笼。\n杼山塼塔禅，竟陵广宵翁。\n饶彼草木声，髣髴闻余聪。\n因君寄数句，遍为书其藂。\n追吟当时说，来者实不穷。\n江调难再得，京尘徒满躬。\n送君溪鸳鸯，彩色双飞东。\n东多高静乡，芳宅冬亦崇。\n手自撷甘旨，供养欢冲融。\n待我遂前心，收拾使有终。\n不然洛岸亭，归死为大同。",
        "dynasty": "唐",
        "collection_info": null
    },
    {
        "title": "送淡公 一",
        "author": "孟郊",
        "content": "燕本冰雪骨，越淡莲花风。\n五言双宝刀，联响高飞鸿。\n翰苑钱舍人，诗韵铿雷公。\n识本未识淡，仰咏嗟无穷。\n清恨生物表，朗玉倾梦中。\n常于冷竹坐，相语道意冲。\n嵩洛兴不薄，稽江事难同。\n明年若不来，我作黄蒿翁。\n何以兀其心为君学虚空。",
        "dynasty": "唐",
        "collection_info": null
    },
    {
        "title": "送淡公 二",
        "author": "孟郊",
        "content": "坐爱青草上，意含沧海滨。\n渺渺独见水，悠悠不问人。\n镜浪洗手绿，剡花入心春。\n虽然防外触，无奈饶衣新。\n行当译文字，慰此吟殷勤。",
        "dynasty": "唐",
        "collection_info": null
    },
    {
        "title": "送淡公 三",
        "author": "孟郊",
        "content": "铜斗饮江酒，手拍铜斗歌。\n侬是拍浪儿，饮则拜浪婆。\n脚踏小船头，独速舞短蓑。\n笑伊渔阳操，空恃文章多。\n闲倚青竹竿，白日奈我何。",
        "dynasty": "唐",
        "collection_info": null
    },
    {
        "title": "送淡公 四",
        "author": "孟郊",
        "content": "短蓑不怕雨，白鹭相争飞。\n短楫画菰蒲，鬬作豪横归。\n笑伊水健儿，浪战求光辉。\n不如竹枝弓，射鸭无是非。",
        "dynasty": "唐",
        "collection_info": null
    },
    {
        "title": "送淡公 五",
        "author": "孟郊",
        "content": "射鸭復射鸭，鸭惊菰蒲头。\n鸳鸯亦零落，彩色难相求。\n侬是清浪儿，每踏清浪游。\n笑伊乡贡郎，踏土称风流。\n如何丱角翁，至死不裹头。",
        "dynasty": "唐",
        "collection_info": null
    },
    {
        "title": "送淡公 六",
        "author": "孟郊",
        "content": "师得天文章，所以相知怀。\n数年伊雒同，一旦江湖乖。\n江湖有故庄，小女啼喈喈。\n我忧未相识，乳养难和谐。\n幸以片佛衣，诱之令看斋。\n斋中百福言，催促西归来。",
        "dynasty": "唐",
        "collection_info": null
    },
    {
        "title": "送淡公 七",
        "author": "孟郊",
        "content": "伊洛气味薄，江湖文章多。\n坐缘江湖岸，意识鲜明波。\n铜斗短蓑行，新章其奈何。\n兹焉激切句，非是等闲歌。\n制之附驿迴，勿使余风讹。\n都城第一寺，昭成屹嵯峨。\n为师书广壁，仰咏时经过。\n徘徊相思心，老泪双滂沱。",
        "dynasty": "唐",
        "collection_info": null
    },
    {
        "title": "送淡公 八",
        "author": "孟郊",
        "content": "江南邑中寺，平地生胜山。\n开元吴语僧，律韵高且闲。\n妙药溪岸平，桂榜往復还。\n树石相鬬生，红绿各异颜。\n风味我遥忆，新奇师独攀。",
        "dynasty": "唐",
        "collection_info": null
    },
    {
        "title": "送淡公 九",
        "author": "孟郊",
        "content": "报恩兼报德，寺与山争鲜。\n橙橘金盖槛，竹蕉绿凝禅。\n经章音韵细，风磬清泠翩。\n离肠绕师足，旧忆随路延。\n不知几千尺，至死方绵绵。",
        "dynasty": "唐",
        "collection_info": null
    },
    {
        "title": "送淡公 十",
        "author": "孟郊",
        "content": "乡在越镜中，分明见归心。\n镜芳步步绿，镜水日日深。\n异剎碧天上，古香清桂岑。\n朗约徒在昔，章句忽盈今。\n幸因西飞叶，书作东风吟。\n落我病枕上，慰此浮恨侵。",
        "dynasty": "唐",
        "collection_info": null
    },
    {
        "title": "送淡公 十一",
        "author": "孟郊",
        "content": "牵师袈裟别，师断袈裟归。\n问师何苦去，感吃言语稀。\n意恐被诗饿，欲住将底依。\n卢殷刘言史，饿死君已噫。\n不忍见别君，哭君他是非。",
        "dynasty": "唐",
        "collection_info": null
    },
    {
        "title": "送淡公 十二",
        "author": "孟郊",
        "content": "诗人苦为诗，不如脱空飞。\n一生空鷕气，非谏復非讥。\n脱枯挂寒枝，弃如一唾微。\n一步一步乞，半片半片衣。\n倚诗为活计，从古多无肥。\n诗饥老不怨，劳师泪霏霏。",
        "dynasty": "唐",
        "collection_info": null
    },
    {
        "title": "送魏端公入朝",
        "author": "孟郊",
        "content": "东洛尚淹翫，西京足芳妍。\n大宾威仪肃，上客冠劒鲜。\n岂惟空恋阙，亦以将朝天。\n局促尘末吏，幽老病中弦。\n徒怀青云价，忽至白髮年。\n何当补风教，为荐三百篇。",
        "dynasty": "唐",
        "collection_info": null
    },
    {
        "title": "送卢郎中汀",
        "author": "孟郊",
        "content": "洛水春渡阔，别离心悠悠。\n一生空吟诗，不觉成白头。\n向事每计较，与山实绸缪。\n太华天上开，其下车辙流。\n县街无尘土，过客多淹留。\n坐饮孤驿酒，行思独山游。\n逸关岚气明，照渭空漪浮。\n玉珂摆新欢，声与鸾凤俦。\n朝谒大家事，唯余去无由。",
        "dynasty": "唐",
        "collection_info": null
    },
    {
        "title": "送郑仆射出节山南",
        "author": "孟郊",
        "content": "国老出为将，红旗入青山。\n再招门下生，结束余病孱。\n自笑骑马丑，强从驱驰间。\n顾顾磨天路，褭褭镜下颜。\n文魄既飞越，宦情唯等闲。\n羡他白面少，多是清朝班。\n惜命非所报，慎行诚独艰。\n悠悠去住心，两说何能删。",
        "dynasty": "唐",
        "collection_info": null
    },
    {
        "title": "别妻家",
        "author": "孟郊",
        "content": "芙蓉湿晓露，秋别南浦中。\n鸳鸯卷新赠，遥恋东床空。\n碧水不息浪，清溪易生风。\n参差坐成阻，飘飖去无穷。\n孤云目虽断，明月心相通。\n私情讵销铄，积芳在春藂。",
        "dynasty": "唐",
        "collection_info": null
    },
    {
        "title": "赠姚怤别",
        "author": "孟郊",
        "content": "美人废琴瑟，不是无巧弹。\n闻君郢中唱，始觉知音难。\n惊蓬无还根，驰水多分澜。\n倦客厌出门，疲马思解鞍。\n何以写此心，赠君握中丹。",
        "dynasty": "唐",
        "collection_info": null
    },
    {
        "title": "赠竟陵卢使君虔别",
        "author": "孟郊",
        "content": "赤日千里火，火中行子心。\n孰不苦焦灼，所行为贫侵。\n山木岂无凉，猛兽蹲清阴。\n归人忆平坦，别路多岖嵚。\n赖得竟陵守，时闻建安吟。\n赠别折楚芳，楚芳摇衣襟。",
        "dynasty": "唐",
        "collection_info": null
    },
    {
        "title": "与韩愈李翱张籍话别",
        "author": "孟郊",
        "content": "朱弦奏离别，华灯少光辉。\n物色岂有异，人心顾将违。\n客程殊未已，岁华忽然微。\n秋桐故叶下，寒露新雁飞。\n远游起重恨，送人念先归。\n夜集类饥鸟，晨光失相依。\n马迹遶川水，雁书还闺闱。\n常恐亲朋阻，独行知虑非。",
        "dynasty": "唐",
        "collection_info": null
    },
    {
        "title": "监察十五叔东斋招李益端公会别",
        "author": "孟郊",
        "content": "欲知惜别情，泻水还清池。\n此地有君子，芳兰步葳蕤。\n手掇杂英佩，意摇春夜思。\n莫作遶山云，循环无定期。",
        "dynasty": "唐",
        "collection_info": null
    },
    {
        "title": "汴州留别韩愈",
        "author": "孟郊",
        "content": "不饮浊水澜，空滞此汴河。\n坐见遶岸水，尽为还海波。\n四时不在家，弊服断线多。\n远客独顦顇，春英落婆娑。\n汴水饶曲流，野桑无直柯。\n但为君子心，叹息终靡他。",
        "dynasty": "唐",
        "collection_info": null
    },
    {
        "title": "赠别殷山人说易后归幽墅",
        "author": "孟郊",
        "content": "夫子说天地，若与灵龟言。\n幽幽人不知，一一予所敦。\n秋月吐白夜，凉风韵清源。\n旁通忽已远，神感寂不喧。\n一悟祛万结，夕怀倾朝烦。\n旅辀无停波，别马嘶去辕。\n殷勤荒草士，会有知己论。",
        "dynasty": "唐",
        "collection_info": null
    },
    {
        "title": "寿安西渡奉别郑相公 一",
        "author": "孟郊",
        "content": "洛河向西道，石波横磷磷。\n清风送君子，车远无还尘。\n春别亦萧索，况兹冰霜晨。\n零落景易入，郁抑抱难申。\n百宵华灯宴，一旦星散人。\n岁去弦吐箭，忧来蚕抽纶。\n绵绵无穷事，各各驰遶身。\n徘徊黄缥缈，倏忽春霜宾。\n相为物表物，永谢区中姻。\n日嗟来教士，仰望无由亲。",
        "dynasty": "唐",
        "collection_info": null
    },
    {
        "title": "寿安西渡奉别郑相公 二",
        "author": "孟郊",
        "content": "东都清风减，君子西归朝。\n独抱岁晏恨，泗吟不成谣。\n贵游意多味，贱别情易消。\n迴鴈忆前叫，浪凫念后漂。\n悠悠孤飞景，耸耸衔霜条。\n昧趣多滞涩，懒朋寡新僚。\n病深理方悟，悔至心自烧。\n寂静道何在，忧勤学空饶。\n乃知减闻见，始遂情逍遥。\n文字徒营织，声华谅疑骄。\n顾惭耕稼士，朴略气韵调。\n善士有余食，佳畦冬生苗。\n养人在养身，此旨清如韶。\n愿贡高古言，敢望锡类招。",
        "dynasty": "唐",
        "collection_info": null
    },
    {
        "title": "宇文秀才斋中海柳咏",
        "author": "孟郊",
        "content": "玉缕青葳蕤，结为芳树姿。\n忽惊明月钩，钩出珊瑚枝。\n灼灼不死花，蒙蒙长生丝。\n饮栢泛仙味，咏兰拟古词。\n霜风清飕飕，与君长相思。",
        "dynasty": "唐",
        "collection_info": null
    },
    {
        "title": "摇柳",
        "author": "孟郊",
        "content": "弱弱本易惊，看看势难定。\n因风似醉舞，尽日不能正。\n时邀咏花女，笑辍春妆镜。",
        "dynasty": "唐",
        "collection_info": null
    },
    {
        "title": "晓鹤",
        "author": "孟郊",
        "content": "晓鹤弹古舌，婆罗门叫音。\n应吹天上律，不使尘中寻。\n虚空梦皆断，歆唏安能禁。\n如开孤月口，似说明星心。\n既非人间韵，枉作人间禽。\n不如相将去，碧落窠巢深。",
        "dynasty": "唐",
        "collection_info": null
    },
    {
        "title": "和蔷薇花歌",
        "author": "孟郊",
        "content": "仙机札札织凤皇，花开七十有二行。\n天霞落地攒红光，风枝袅袅时一扬。\n飞散葩馥遶空王，忽惊锦浪洗新色。\n又似宫娃逞妆饰，终当一使移花根，还比蒲桃天上植。",
        "dynasty": "唐",
        "collection_info": null
    },
    {
        "title": "邀人赏蔷薇",
        "author": "孟郊",
        "content": "蜀色庶可比，楚丛亦应无。\n醉红不自力，狂艳如索扶。\n丽蘂惜未埽，宛枝长更纡。\n何人是花侯，诗老强相呼。",
        "dynasty": "唐",
        "collection_info": null
    },
    {
        "title": "和宣州钱判官使院厅前石楠树",
        "author": "孟郊",
        "content": "大朴既一剖，众材争万殊。\n懿兹南海华，来与北壤俱。\n生长如自惜，雪霜无凋渝。\n笼笼抱灵秀，簇簇抽芳肤。\n寒日吐丹艳，頳子流细珠。\n鸳鸯花数重，翡翠叶四铺。\n雨洗新妆色，一枝如一姝。\n耸异敷庭际，倾妍来坐隅。\n散彩饰机案，余辉盈盘盂。\n高意因造化，常情逐荣枯。\n主公方寸中，陶植在须臾。\n养此奉君子，赏觌日为娱。\n始觉石楠咏，价倾赋两都。\n棠颂庶可比，桂词难以踰。\n因谢丘墟木，空采落泥涂。\n时来开佳姿，道去卧枯株。\n争芳无由缘，受气如郁纡。\n抽肝在郢匠，叹息何踟蹰。",
        "dynasty": "唐",
        "collection_info": null
    },
    {
        "title": "酬郑毗踯躅咏",
        "author": "孟郊",
        "content": "不似人手致，岂关地势偏。\n孤光褭余翠，独影舞多妍。\n迸火烧闲地，红星堕青天。\n忽惊物表物，嘉客为留连。",
        "dynasty": "唐",
        "collection_info": null
    },
    {
        "title": "品松",
        "author": "孟郊",
        "content": "追悲谢灵运，不得殊常封。\n纵然孔与颜，亦莫及此松。\n此松天格高，耸异千万重。\n抓拏巨灵手，擘裂少室峰。\n擘裂风雨狞，抓拏指爪𦟛。\n道入难抱心，学生易堕踪。\n时时数点仙，袅袅一线龙。\n霏微岚浪际，游戏颢兴浓。\n品松徒高高，雌鸣讵噰噰。\n赏异尚可贵，赏潜谁能容。\n名华非典实，翦弃徒纤茸。\n刻削大雅文，所以不敢慵。",
        "dynasty": "唐",
        "collection_info": null
    },
    {
        "title": "答李员外小榼味",
        "author": "孟郊",
        "content": "一拳芙蓉水，倾玉何泠泠。\n仙情夙已高，诗味今更馨。\n试啜月入骨，再衔愁尽醒。\n荷君道古诚，使我善飞翎。",
        "dynasty": "唐",
        "collection_info": null
    },
    {
        "title": "井上枸杞架",
        "author": "孟郊",
        "content": "深锁银泉甃，高叶架云空。\n不与凡木并，自将仙盖同。\n影疎千点月，声细万条风。\n迸子邻沟外，飘香客位中。\n花杯承此饮，椿岁小无穷。",
        "dynasty": "唐",
        "collection_info": null
    },
    {
        "title": "蜘蛛讽",
        "author": "孟郊",
        "content": "万类皆有性，各各禀天和。\n蚕身与汝身，汝身何太讹。\n蚕身不为己，汝身不为佗。\n蚕丝为衣裳，汝丝为网罗。\n济物几无功，害物日已多。\n百虫虽切恨，其将奈尔何。",
        "dynasty": "唐",
        "collection_info": null
    },
    {
        "title": "蚊",
        "author": "孟郊",
        "content": "五月中夜息，饥蚊尚营营。\n但将膏血求，岂觉性命轻。\n顾己宁自愧，饮人以偷生。\n愿为天下幮，一使夜景清。",
        "dynasty": "唐",
        "collection_info": null
    },
    {
        "title": "烛蛾",
        "author": "孟郊",
        "content": "灯前双舞蛾，厌生何太切。\n想尔飞来心，恶明不恶灭。\n天若百尺高，应去掩明月。",
        "dynasty": "唐",
        "collection_info": null
    },
    {
        "title": "和钱侍郎甘露",
        "author": "孟郊",
        "content": "玄天何以言，瑞露青松繁。\n忽见垂书迹，还惊涌澧源。\n春枝晨袅袅，香味晓翻翻。\n子礼忽来献，臣心固易敦。\n清风惜不动，薄雾肯蒙昏。\n嘉昼色更晶，仁慈久乃存。\n一方难独占，天下恐争论。\n侧听飞中使，重荣华德门。\n从公乐万寿，余庆及儿孙。",
        "dynasty": "唐",
        "collection_info": null
    },
    {
        "title": "和令狐侍郎郭郎中题项羽庙",
        "author": "孟郊",
        "content": "碧草凌古庙，清尘锁秋窗。\n当时独宰割，猛志谁能降。\n鼓气雷作敌，劒光电为双。\n新悲徒自起，旧恨空浮江。",
        "dynasty": "唐",
        "collection_info": null
    },
    {
        "title": "读张碧集",
        "author": "孟郊",
        "content": "天宝太白殁，六艺已消歇。\n大哉国风本，丧而王泽竭。\n先生今復生，斯文信难缺。\n下笔证兴亡，陈词备风骨。\n高秋数奏琴，澄潭一轮月。\n谁作采诗官，忍之不挥发。",
        "dynasty": "唐",
        "collection_info": null
    },
    {
        "title": "听琴",
        "author": "孟郊",
        "content": "飒飒微雨收，翻翻橡叶鸣。\n月沈乱峰西，寥落三四星。\n前溪忽调琴，隔林寒琤琤。\n闻弹正弄声，不敢枕上听。\n迴烛整头簪，漱泉立中庭。\n定步屐齿深，貌禅目冥冥。\n微风吹衣襟，亦认宫征声。\n学道三十年，未免忧死生。\n闻弹一夜中，会尽天地情。",
        "dynasty": "唐",
        "collection_info": null
    },
    {
        "title": "闻夜啼赠刘正元",
        "author": "孟郊",
        "content": "寄泣须寄黄河泉，此中怨声流彻天。\n愁人独有夜灯见，一纸乡书泪滴穿。",
        "dynasty": "唐",
        "collection_info": null
    },
    {
        "title": "喜雨",
        "author": "孟郊",
        "content": "朝见一片云，暮成千里雨。\n凄清湿高枝，散漫沾荒土。",
        "dynasty": "唐",
        "collection_info": null
    },
    {
        "title": "终南山下作",
        "author": "孟郊",
        "content": "见此原野秀，始知造化偏。\n山村不假阴，流水自雨田。\n家家梯碧峰，门门锁青烟。\n因思蜕骨人，化作飞桂仙。",
        "dynasty": "唐",
        "collection_info": null
    },
    {
        "title": "观种树",
        "author": "孟郊",
        "content": "种树皆待春，春至难久留。\n君看朝夕花，谁免离别愁。\n心意已零落，种之仍未休。\n胡为好奇者，无事自买忧。",
        "dynasty": "唐",
        "collection_info": null
    },
    {
        "title": "春雨后",
        "author": "孟郊",
        "content": "昨夜一霎雨，天意苏羣物。\n何物最先知，虚庭草争出。",
        "dynasty": "唐",
        "collection_info": null
    },
    {
        "title": "答友人赠炭",
        "author": "孟郊",
        "content": "青山白屋有仁人，赠炭价重双乌银。\n驱却坐上千重寒，烧出炉中一片春。\n吹霞弄日光不定，暖得曲身成直身。",
        "dynasty": "唐",
        "collection_info": null
    },
    {
        "title": "烂柯石",
        "author": "孟郊",
        "content": "仙界一日内，人间千载穷。\n双碁未徧局，万物皆为空。\n樵客返归路，斧柯烂从风。\n唯余石桥在，犹自凌丹虹。",
        "dynasty": "唐",
        "collection_info": null
    },
    {
        "title": "寻言上人",
        "author": "孟郊",
        "content": "万里莓苔地，不见驱驰踪。\n唯开文字窗，时写日月容。\n竹韵漫萧屑，草花徒蒙茸。\n披霜入众木，独自识青松。",
        "dynasty": "唐",
        "collection_info": null
    },
    {
        "title": "喷玉布",
        "author": "孟郊",
        "content": "去尘咫尺步，山笑康乐岩。\n天开紫石屏，泉缕明月帘。\n仙凝刻削迹，灵绽云霞纤。\n悦闻若有待，瞥见终无厌。\n俗玩讵能近，道嬉方可淹。\n踏着不死机，欲归多浮嫌。\n古醉今忽醒，今求古仍潜。\n古今相共失，语默两难恬。\n赠君喷玉布，一濯高崭崭。",
        "dynasty": "唐",
        "collection_info": null
    },
    {
        "title": "姑蔑城",
        "author": "孟郊",
        "content": "劲越既成土，强吴亦为墟。\n皇风一已被，兹邑信平居。\n抚俗观旧迹，行春布新书。\n兴亡意何在，绵叹空踌蹰。",
        "dynasty": "唐",
        "collection_info": null
    },
    {
        "title": "峥嵘岭",
        "author": "孟郊",
        "content": "疏凿顺高下，结构横烟霞。\n坐啸郡斋肃，玩奇石路斜。\n古树浮绿气，高门结朱华。\n始见峥嵘状，仰止逾可嘉。",
        "dynasty": "唐",
        "collection_info": null
    },
    {
        "title": "寻裴处士",
        "author": "孟郊",
        "content": "涉水更登陆，所向皆清真。\n寒草不藏径，灵峰知有人。\n悠哉炼金客，独与烟霞亲。\n曾是欲轻举，谁言空隐沦。\n远心寄白月，华髮迴青春。\n对此钦胜事，胡为劳我身。",
        "dynasty": "唐",
        "collection_info": null
    },
    {
        "title": "子庆诗",
        "author": "孟郊",
        "content": "王家事已奇，孟氏庆无涯。\n献子还生子，羲之又有之。\n凤兮且莫叹，鲤也会闻诗。\n小小豫章甲，纤纤玉树姿。\n人来唯仰乳，母抱未知慈。\n我欲拣其养，放麛者是谁。",
        "dynasty": "唐",
        "collection_info": null
    },
    {
        "title": "憩淮上观公法堂",
        "author": "孟郊",
        "content": "动觉日月短，静知时岁长。\n自悲道路人，暂宿空闲堂。\n孤烛让清昼，纱巾敛辉光。\n高僧积素行，事外无刚强。\n我有岩下桂，愿为炉中香。\n不惜青翠姿，为君扬芬芳。\n淮水色不污，汴流徒浑黄。\n且将琉璃意，净缀芙蓉章。\n明日还独行，羇愁来旧肠。",
        "dynasty": "唐",
        "collection_info": null
    },
    {
        "title": "江邑春霖奉赠陈侍御",
        "author": "孟郊",
        "content": "江上花木冻，雨中零落春。\n应由放忠直，在此成漂沦。\n嘉艳皆损污，好音难殷勤。\n天涯多远恨，雪涕盈芳辰。\n坐哭青草上，卧吟幽水滨。\n兴言念风俗，得意唯波鳞。\n枕席病流湿，檐楹若飞津。\n始知吴楚水，不及京洛尘。\n风浦荡归棹，泥陂陷征轮。\n两途日无遂，相赠唯沾巾。",
        "dynasty": "唐",
        "collection_info": null
    },
    {
        "title": "溧阳秋霁",
        "author": "孟郊",
        "content": "晚雨晓犹在，萧寥激前阶。\n星星满衰鬓，耿耿入秋怀。\n旧识半零落，前心骤相乖。\n饱泉亦恐醉，惕宦肃如斋。\n上客处华池，下寮宅枯崖。\n叩高占生物，龃龉回难谐。",
        "dynasty": "唐",
        "collection_info": null
    },
    {
        "title": "列仙文 方诸青童君",
        "author": "孟郊",
        "content": "大霞霏晨晖，元气无常形。\n玄辔飞霄外，八景乘高清。\n手把玉皇袂，携我晨中生。\n玄庭自嘉会，金书拆华名。\n贤女密所妍，相期洛水軿。",
        "dynasty": "唐",
        "collection_info": null
    },
    {
        "title": "列仙文 清虚真人",
        "author": "孟郊",
        "content": "歘驾空清虚，徘徊西华馆。\n琼轮暨晨抄，虎骑逐烟散。\n惠风振丹旌，明烛朗八焕。\n解襟墉房内，神铃鸣璀璨。\n栖景若林柯，九弦空中弹。\n遗我积世忧，释此千载叹。\n怡眄无极已，终夜復待旦。",
        "dynasty": "唐",
        "collection_info": null
    },
    {
        "title": "列仙文 金母飞空歌",
        "author": "孟郊",
        "content": "驾我八景舆，歘然入玉清。\n龙羣拂霄上，虎旗摄朱兵。\n逍遥三弦际，万流无暂停。\n哀此去留会，劫尽天地倾。\n当寻无中景，不死亦不生。\n体彼自然道，寂观合大冥。\n南岳挺直干，玉英曜颕精。\n有任靡期事，无心自虚灵。\n嘉会绛河内，相与乐未英。",
        "dynasty": "唐",
        "collection_info": null
    },
    {
        "title": "列仙文 安度明",
        "author": "孟郊",
        "content": "丹霞焕上清，八风鼓太和。\n迴我神霄辇，遂造岭玉阿。\n咄嗟天地外，九围皆我家。\n上采白日精，下饮黄月华。\n灵观空无中，鹏路无间邪。\n顾见魏贤安，浊气伤汝和。\n勤研玄中思，道成更相过。",
        "dynasty": "唐",
        "collection_info": null
    },
    {
        "title": "夏日谒智远禅师",
        "author": "孟郊",
        "content": "吾师当几祖，说法云无空。\n禅心三界外，宴坐天地中。\n院静鬼神去，身与草木同。\n因知护王国，满钵盛毒龙。\n抖擞尘埃衣，谒师见真宗。\n何必千万劫，瞬息去樊笼。\n盛夏火为日，一堂十月风。\n不得为弟子，名姓挂儒宫。",
        "dynasty": "唐",
        "collection_info": null
    },
    {
        "title": "访嵩阳道士不遇",
        "author": "孟郊",
        "content": "先生五兵游，文焰藏金鼎。\n日下鹤过时，人间空落影。\n常言一粒药，不堕生死境。\n何当列御寇，去问仙人请。",
        "dynasty": "唐",
        "collection_info": null
    },
    {
        "title": "听蓝溪僧为元居士说维摩经",
        "author": "孟郊",
        "content": "古树少枝叶，真僧亦相依。\n山木自曲直，道人无是非。\n手持维摩偈，心向居士归。\n空景忽开霁，雪花犹在衣。\n洗然水溪昼，寒物生光辉。",
        "dynasty": "唐",
        "collection_info": null
    },
    {
        "title": "借车",
        "author": "孟郊",
        "content": "借车载家具，家具少于车。\n借者莫弹指，贫穷何足嗟。\n百年徒役走，万事尽随花。",
        "dynasty": "唐",
        "collection_info": null
    },
    {
        "title": "喜符郎诗有天纵",
        "author": "孟郊",
        "content": "念符不由级，屹得文章阶。\n白玉抽一毫，绿珉已难排。\n偷笔作文章，乞墨潜磨揩。\n海鲸始生尾，试摆蓬壶涡。\n幸当禁止之，勿使恣狂怀。\n自悲无子嗟，喜妬双喈喈。",
        "dynasty": "唐",
        "collection_info": null
    },
    {
        "title": "凭周况先辈于朝贤乞茶",
        "author": "孟郊",
        "content": "道意勿乏味，心绪病无悰。\n蒙茗玉花尽，越瓯荷叶空。\n锦水有鲜色，蜀山饶芳藂。\n云根纔翦绿，印缝已霏红。\n曾向贵人得，最将诗叟同。\n幸为乞寄来，救此病劣躬。",
        "dynasty": "唐",
        "collection_info": null
    },
    {
        "title": "上昭成阁不得于从侄僧悟空院叹嗟",
        "author": "孟郊",
        "content": "欲上千级阁，问天三四言。\n未尽数十登，心目风浪翻。\n手手把惊魄，脚脚踏坠魂。\n却流至旧手，傍掣犹欲奔。\n老病但自悲，古蠹木万痕。\n老力安可夸，秋海萍一根。\n孤叟何所归，昼眼如黄昏。\n常恐失好步，入彼市井门。\n结僧为亲情，策竹为子孙。\n此诚徒切切，此意空存存。\n一寸地上语，高天何由闻。",
        "dynasty": "唐",
        "collection_info": null
    },
    {
        "title": "魏博田兴尚书听嫂命不立非夫人诗",
        "author": "孟郊",
        "content": "君子躭古礼，如馋鱼吞钩。\n昨闻敬嫂言，掣心东北流。\n魏博田尚书，与礼相绸缪。\n善词闻天下，一日一再周。",
        "dynasty": "唐",
        "collection_info": null
    },
    {
        "title": "读经",
        "author": "孟郊",
        "content": "垂老抱佛脚，教妻读黄经。\n经黄名小品，一纸千明星。\n曾读大般若，细感肸蠁听。\n当时把斋中，方寸抱万灵。\n忽復入长安，蹴踏日月宁。\n老方却归来，收拾可丁丁。\n拂拭尘几案，开函就孤亭。\n儒书难借索，僧籤饶芳馨。\n驿驿不开手，铿铿闻异铃。\n得善如焚香，去恶如脱腥。\n安得颜子耳，曾未如此听。\n听之何有言，德教贵有形。\n何言中国外，有国如海萍。\n海萍国教异，天声各泠泠。\n安排未定时，心火竞荧荧。\n将如庶几者，声尽形元冥。",
        "dynasty": "唐",
        "collection_info": null
    },
    {
        "title": "谢李辀再到",
        "author": "孟郊",
        "content": "等闲拜日晚，夫妻独相疮。\n况是贤人冤，何必哭飞杨。\n昨夜梦得劒，为君藏中肠。\n会将当风烹，血染布衣裳。\n劳君又扣门，词句失寻常。\n我不忍出厅，血字湿土墙。\n血字耿不灭，我心惧惶惶。\n会有铿锵夫，见之目生光。\n生光非等闲，君其且安祥。",
        "dynasty": "唐",
        "collection_info": null
    },
    {
        "title": "忽不贫喜卢仝书船归洛",
        "author": "孟郊",
        "content": "贫孟忽不贫，请问孟何如。\n卢仝归洛船，崔嵬但载书。\n江潮清翻翻，淮潮碧徐徐。\n夜信为朝信，朝信良卷舒。\n江淮君子水，相送仁有余。\n我去官色衫，肩经入君庐。\n喃喃肩经郎，言语倾琪琚。\n琪琚铿好词，鸟鹊跃庭除。\n书船平安归，喜报乡里闾。\n我愿拾遗柴，巢经于空虚。\n下免尘土侵，上为云霞居。\n日月更相锁，道义分明储。\n不愿空岧峣，但愿实工夫。\n实空二理微，分别相起予。\n经书荒芜多，为君勉勉锄。\n勉勉不敢专，传之方在诸。",
        "dynasty": "唐",
        "collection_info": null
    },
    {
        "title": "弔国殇",
        "author": "孟郊",
        "content": "徒言人最灵，白骨乱纵横。\n如何当春死，不及羣草生。\n尧舜宰干坤，器农不器兵。\n秦汉盗山岳，铸杀不铸畊。\n天地莫生金，生金人竞争。",
        "dynasty": "唐",
        "collection_info": null
    },
    {
        "title": "弔比干墓",
        "author": "孟郊",
        "content": "殷辛帝天下，厌为天下尊。\n干刚既一断，贤愚无二门。\n佞是福身本，忠是丧己源。\n饿虎不食子，人无骨肉恩。\n日影不入地，下埋冤死魂。\n有骨不为土，应作直木根。\n今来过此乡，下马弔此坟。\n静念君臣间，有道谁敢论。",
        "dynasty": "唐",
        "collection_info": null
    },
    {
        "title": "弔元鲁山 一",
        "author": "孟郊",
        "content": "[搏]鸷有余饱，鲁山长饥空。\n豪人饫鲜肥，鲁山饭蒿蓬。\n食名皆霸官，食力乃尧农。\n君子耻新态，鲁山与古终。\n天璞本平一，人巧生异同。\n鲁山不自剖，全璞竟没躬。",
        "dynasty": "唐",
        "collection_info": null
    },
    {
        "title": "弔元鲁山 二",
        "author": "孟郊",
        "content": "自剖多是非，流滥将何归。\n奔竞立诡节，凌侮争怪辉。\n五常坐销铄，万类随衰微。\n以兹见鲁山，道蹇无所依。",
        "dynasty": "唐",
        "collection_info": null
    },
    {
        "title": "弔元鲁山 三",
        "author": "孟郊",
        "content": "君子不自蹇，鲁山蹇有因。\n苟含天地秀，皆是天地身。\n天地蹇既甚，鲁山道莫伸。\n天地气不足，鲁山食更贫。\n始知补元化，竟须得贤人。",
        "dynasty": "唐",
        "collection_info": null
    },
    {
        "title": "弔元鲁山 四",
        "author": "孟郊",
        "content": "贤人多自霾，道理与俗乖。\n细功不敢言，远韵方始谐。\n万物饱为饱，万人怀为怀。\n一声苟失所，众憾来相排。\n所以元鲁山，饥衰难与偕。",
        "dynasty": "唐",
        "collection_info": null
    },
    {
        "title": "弔元鲁山 五",
        "author": "孟郊",
        "content": "远阶无近级，造次不可升。\n贤人洁肠胃，寒日空澄凝。\n血誓竟讹谬，膏明易煎蒸。\n以之驱鲁山，疎迹去莫乘。",
        "dynasty": "唐",
        "collection_info": null
    },
    {
        "title": "弔元鲁山 六",
        "author": "孟郊",
        "content": "言从鲁山宦，尽化尧时心。\n豺狼耻狂噬，齿牙闭霜金。\n竞来闢田土，相与畊嵚岑。\n当宵无关锁，竟岁饶歌吟。\n善教復天术，美词非俗箴。\n精微自然事，视听不可寻。\n因书鲁山绩，庶合箫韶音。",
        "dynasty": "唐",
        "collection_info": null
    },
    {
        "title": "弔元鲁山 七",
        "author": "孟郊",
        "content": "箫韶太平乐，鲁山不虚作。\n千古若有知，百年幸如昨。\n谁能嗣教化，以此洗浮薄。\n君臣贵深遇，天地有灵橐。\n力运既艰难，德符方合漠。\n名位苟虚旷，声明自销铄。\n礼法虽相救，贞浓易糟粕。\n哀哀元鲁山，毕竟谁能度。",
        "dynasty": "唐",
        "collection_info": null
    },
    {
        "title": "弔元鲁山 八",
        "author": "孟郊",
        "content": "当今富教化，元后得贤相。\n冰心镜衰古，霜议清遐障。\n幽埋尽洸洗，滞旅免流浪。\n唯余鲁山名，未获旌廉让。\n二三贞苦士，刷视耸危望。\n髮秋青山夜，目断丹阙亮。\n诱类幸从兹，嘉招固非妄。\n小生奏狂狷，感惕增万状。",
        "dynasty": "唐",
        "collection_info": null
    },
    {
        "title": "弔元鲁山 九",
        "author": "孟郊",
        "content": "黄犊不知孝，鲁山自驾车。\n非贤不可妻，鲁山竟无家。\n供养耻佗力，言词岂纤瑕。\n将谣鲁山德，赜海谁能涯。",
        "dynasty": "唐",
        "collection_info": null
    },
    {
        "title": "弔元鲁山 十",
        "author": "孟郊",
        "content": "遗婴尽雏乳，何况骨肉枝。\n心肠结苦诚，胸臆垂甘滋。\n事已出古表，谁言独今奇。\n贤人母万物，岂弟流前诗。",
        "dynasty": "唐",
        "collection_info": null
    },
    {
        "title": "哭李观",
        "author": "孟郊",
        "content": "志士不得老，多为直气伤。\n阮公终日哭，寿命固难长。\n颜子既殂谢，孔门无辉光。\n文星落奇曜，宝劒摧修铓。\n常作金应石，忽为宫别商。\n为尔弔琴瑟，断弦难再张。\n偏毂不可转，隻翼不可翔。\n清尘无吹嘘，委地难飞扬。\n此义古所重，此风今则亡。\n自闻丧元宾，一日八九狂。\n沈痛此丈夫，惊呼彼穹苍。\n我有出俗韵，劳君疾恶肠。\n知音既已矣，微言谁能彰。\n旅葬无高坟，栽松不成行。\n哀歌动寒日，赠泪沾晨霜。\n神理本窅窅，今来更茫茫。\n何以荡悲怀，万事付一觞。",
        "dynasty": "唐",
        "collection_info": null
    },
    {
        "title": "李少府厅弔李元宾遗字",
        "author": "孟郊",
        "content": "零落三四字，忽成千万年。\n那知冥寞客，不有补亡篇。\n斜月弔空壁，旅人难独眠。\n一生能几时，百虑来相煎。\n戚戚故交泪，幽幽长夜泉。\n已矣难重言，一言一潸然。",
        "dynasty": "唐",
        "collection_info": null
    },
    {
        "title": "悼吴兴汤衡评事",
        "author": "孟郊",
        "content": "君生霅水清，君殁霅水浑。\n空令骨肉情，哭得白日昏。\n大夜不復晓，古松长闭门。\n琴弦绿水绝，诗句青山存。\n昔为芳春颜，今为荒草根。\n独问冥冥理，先儒未曾言。",
        "dynasty": "唐",
        "collection_info": null
    },
    {
        "title": "哀孟云卿嵩阳荒居",
        "author": "孟郊",
        "content": "戚戚抱幽独，宴宴沈荒居。\n不闻新欢笑，但覩旧诗书。\n艺蘗意弥苦，耕山食无余。\n定交昔何在，至戚今或疎。\n薄俗易销歇，淳风难久舒。\n秋芜上空堂，寒槿落枯渠。\n薙草恐伤蕙，摄衣自理锄。\n残芳亦可饵，遗秀谁忍除。\n徘徊未能去，为尔涕涟如。",
        "dynasty": "唐",
        "collection_info": null
    },
    {
        "title": "哭卢贞国",
        "author": "孟郊",
        "content": "一别难与期，存亡易寒燠。\n下马入君门，声悲不成哭。\n自能富才艺，当冀深荣禄。\n皇天负我贤，遗恨至两目。\n平生嘆无子，家家亲相嘱。",
        "dynasty": "唐",
        "collection_info": null
    },
    {
        "title": "伤旧游",
        "author": "孟郊",
        "content": "去春会处今春归，花数不减人数稀。\n朝笑片时暮成泣，东风一向还西辉。",
        "dynasty": "唐",
        "collection_info": null
    },
    {
        "title": "弔房十五次卿少府",
        "author": "孟郊",
        "content": "日高方得起，独赏些些春。\n可惜宛转鸎，好音与佗人。\n昔年此气味，还走曲江滨。\n逢着韩退之，结交方殷勤。\n蜀客骨目高，聪辩劒戟新。\n如何昨日欢，今日见无因。\n英奇一谢世，视听一为尘。\n谁言老泪短，泪短沾衣巾。",
        "dynasty": "唐",
        "collection_info": null
    },
    {
        "title": "逢江南故昼上人会中郑方回",
        "author": "孟郊",
        "content": "相逢失意中，万感因语至。\n追思东林日，掩抑北邙泪。\n筐箧有遗文，江山旧清气。\n尘生逍遥注，墨故飞动字。\n荒毁碧涧居，虚无青松位。\n珠沈百泉暗，月死羣象闭。\n永谢平生言，知音岂容易。",
        "dynasty": "唐",
        "collection_info": null
    },
    {
        "title": "哭秘书包大监",
        "author": "孟郊",
        "content": "哲人卧病日，贱子泣玉年。\n常恐宝镜破，明月难再圆。\n文字未改素，声容忽归玄。\n始知知音稀，千载一绝弦。\n旧馆有遗琴，清风那復传。",
        "dynasty": "唐",
        "collection_info": null
    },
    {
        "title": "悼幼子",
        "author": "孟郊",
        "content": "一闭黄蒿门，不闻白日事。\n生气散成风，枯骸化为地。\n负我十年恩，欠尔千行泪。\n洒之北原上，不待秋风至。",
        "dynasty": "唐",
        "collection_info": null
    },
    {
        "title": "悼亡",
        "author": "孟郊",
        "content": "山头明月夜增辉，增辉不照重泉下。\n泉下双龙无再期，金蚕玉燕空销化。\n朝云暮雨成古墟，萧萧野竹风吹亚。",
        "dynasty": "唐",
        "collection_info": null
    },
    {
        "title": "弔李元宾坟",
        "author": "孟郊",
        "content": "晓上荒凉原，弔彼寂寥魂。\n眼咽此时泪，耳悽在日言。\n冥冥千万年，坟锁孤松根。",
        "dynasty": "唐",
        "collection_info": null
    },
    {
        "title": "览崔爽遗文因纾幽怀",
        "author": "孟郊",
        "content": "堕泪数首文，悲结千里坟。\n苍旻且留我，白日空遗君。\n仙鹤未巢月，衰凤先坠云。\n清风独起时，旧语如再闻。\n瑶草罢葳蕤，桂花休氛氲。\n万物与我心，相感吴江濆。",
        "dynasty": "唐",
        "collection_info": null
    },
    {
        "title": "峡哀 一",
        "author": "孟郊",
        "content": "昔多相与笑，今谁相与哀。\n峡哀哭幽魂，噭噭风吹来。\n堕魄抱空月，出没难自裁。\n齑粉一闪间，春涛百丈雷。\n峡水声不平，碧沲牵清洄。\n沙棱箭箭急，波齿龂龂开。\n呀彼无底吮，待此不测灾。\n谷号相喷激，石怒争旋迴。\n古醉有復乡，今缧多为能。\n字孤徒髣髴，衔雪犹惊猜。\n薄俗少直肠，交结须横财。\n黄金买相弔，幽泣无余漼。\n我有古心意，为君空摧颓。",
        "dynasty": "唐",
        "collection_info": null
    },
    {
        "title": "峡哀 二",
        "author": "孟郊",
        "content": "上天下天水，出地入地舟。\n石劒相劈斫，石波怒蛟虬。\n花木迭宿春，风飙凝古秋。\n幽怪窟穴语，飞闻肸蠁流。\n沈哀日已深，衔诉将何求。",
        "dynasty": "唐",
        "collection_info": null
    },
    {
        "title": "峡哀 三",
        "author": "孟郊",
        "content": "三峡一线天，三峡万绳泉。\n上仄碎日月，下掣狂漪涟。\n破魂一两点，凝幽数百年。\n峡晖不停午，峡险多饥涎。\n树根锁枯棺，孤骨褭褭悬。\n树枝哭霜栖，哀韵杳杳鲜。\n逐客零落肠，到此汤火煎。\n性命如纺绩，道路随索缘。\n奠泪弔波灵，波灵将闪然。",
        "dynasty": "唐",
        "collection_info": null
    },
    {
        "title": "峡哀 四",
        "author": "孟郊",
        "content": "峡乱鸣清磬，产石为鲜鳞。\n喷为腥雨涎，吹作黑井身。\n怪光闪众异，饿劒唯待人。\n老肠未曾饱，古齿崭岩嗔。\n嚼齿三峡泉，三峡声龂龂。",
        "dynasty": "唐",
        "collection_info": null
    },
    {
        "title": "峡哀 五",
        "author": "孟郊",
        "content": "峡螭老解语，百丈潭底闻。\n毒波为计校，饮血养子孙。\n既非皋陶吏，空食沈狱魂。\n潜怪何幽幽，魄说徒云云。\n峡听哀哭泉，峡弔鳏寡猿。\n峡声非人声，劒水相劈翻。\n斯谁士诸谢，奏此沉苦言。",
        "dynasty": "唐",
        "collection_info": null
    },
    {
        "title": "峡哀 六",
        "author": "孟郊",
        "content": "谗人峡虬心，渴罪呀然浔。\n所食无直肠，所语饶枭音。\n石齿嚼百泉，石风号千琴。\n幽哀莫能远，分雪何由寻。\n月魄高卓卓，峡窟清沉沉。\n衔诉何时明，抱痛已不禁。\n犀飞空波涛，裂石千嵚岑。",
        "dynasty": "唐",
        "collection_info": null
    },
    {
        "title": "峡哀 七",
        "author": "孟郊",
        "content": "峡棱剸日月，日月多摧辉。\n物皆斜仄生，鸟亦斜仄飞。\n潜石齿相锁，沉魂招莫归。\n恍惚清泉甲，斑斓碧石衣。\n饿嚥潺湲号，涎似泓浤肥。\n峡青不可游，腥草生微微。",
        "dynasty": "唐",
        "collection_info": null
    },
    {
        "title": "峡哀 八",
        "author": "孟郊",
        "content": "峡景滑易堕，峡花怪非春。\n红光根潜涎，碧雨飞沃津。\n巴谷蛟螭心，巴乡魍魉亲。\n噉生不问贤，至死独养身。\n腥语信者谁，拗歌欢非真。\n仄田无异稼，毒水多狞鳞。\n异类不可友，峡哀哀难伸。",
        "dynasty": "唐",
        "collection_info": null
    },
    {
        "title": "峡哀 九",
        "author": "孟郊",
        "content": "峡水劒戟狞，峡舟霹雳翔。\n因依虺蜴手，起坐风雨忙。\n峡旅多窜官，峡氓多非良。\n滑心不可求，滑习积已长。\n漠漠涎雾起，龂龂涎水光。\n渴贤如之何，忽在水中央。",
        "dynasty": "唐",
        "collection_info": null
    },
    {
        "title": "峡哀 十",
        "author": "孟郊",
        "content": "枭鸱作人语，蛟虬吸水波。\n能于白日间，谄欲晴风和。\n骇智蹶众命，蕴腥布深萝。\n齿泉无底贫，锯涎在处多。\n仄树鸟不巢，踔𨃚猿相过。\n峡哀不可听，峡怨其奈何。",
        "dynasty": "唐",
        "collection_info": null
    },
    {
        "title": "杏殇 一",
        "author": "孟郊",
        "content": "冻手莫弄珠，弄珠珠易飞。\n惊霜莫翦春，翦春无光辉。\n零落小花乳，斓斑昔婴衣。\n拾之不盈把，日暮空悲归。",
        "dynasty": "唐",
        "collection_info": null
    },
    {
        "title": "杏殇 二",
        "author": "孟郊",
        "content": "地上空拾星，枝上不见花。\n哀哀孤老人，戚戚无子家。\n岂若没水凫，不如拾巢鸦。\n浪鷇破便飞，风雏褭相夸。\n芳婴不復生，向物空悲嗟。",
        "dynasty": "唐",
        "collection_info": null
    },
    {
        "title": "杏殇 三",
        "author": "孟郊",
        "content": "应是一线泪，入此春木心。\n枝枝不成花，片片落翦金。\n春寿何可长，霜哀亦已深。\n常时洗芳泉，此日洗泪襟。",
        "dynasty": "唐",
        "collection_info": null
    },
    {
        "title": "杏殇 四",
        "author": "孟郊",
        "content": "儿生月不明，儿死月始光。\n儿月两相夺，儿命果不长。\n如何此英英，亦为弔苍苍。\n甘为堕地尘，不为末世芳。",
        "dynasty": "唐",
        "collection_info": null
    },
    {
        "title": "杏殇 五",
        "author": "孟郊",
        "content": "踏地恐土痛，损彼芳树根。\n此诚天不知，翦弃我子孙。\n垂枝有千落，芳命无一存。\n谁谓生人家，春色不入门。",
        "dynasty": "唐",
        "collection_info": null
    },
    {
        "title": "杏殇 六",
        "author": "孟郊",
        "content": "冽冽霜杀春，枝枝疑纤刀。\n木心既零落，山窍空呼号。\n班班落地英，点点如明膏。\n始知天地间，万物皆不牢。",
        "dynasty": "唐",
        "collection_info": null
    },
    {
        "title": "杏殇 七",
        "author": "孟郊",
        "content": "哭此不成春，泪痕三四斑。\n失芳蝶既狂，失子老亦孱。\n且无生生力，自有死死颜。\n灵凤不衔诉，谁为扣天关。",
        "dynasty": "唐",
        "collection_info": null
    },
    {
        "title": "杏殇 八",
        "author": "孟郊",
        "content": "此儿自见灾，花发多不谐。\n穷老收碎心，永夜抱破怀。\n声死更何言，意死不必喈。\n病叟无子孙，独立犹束柴。",
        "dynasty": "唐",
        "collection_info": null
    },
    {
        "title": "杏殇 九",
        "author": "孟郊",
        "content": "霜似败红芳，剪啄十数双。\n参差呻细风，噞喁沸浅江。\n泣凝不可消，恨壮难自降。\n空遗旧日影，怨彼小书窗。",
        "dynasty": "唐",
        "collection_info": null
    },
    {
        "title": "弔江南老家人春梅",
        "author": "孟郊",
        "content": "念尔筋力尽，违我衣食恩。\n奈何粗犷儿，生鞭见死痕。\n旧使常以礼，新怨将谁吞。\n胡为乎泥中，消歇教义源。",
        "dynasty": "唐",
        "collection_info": null
    },
    {
        "title": "哭李丹员外幷寄杜中丞",
        "author": "孟郊",
        "content": "生死方知交态存，忍将齚齖报幽魂。\n十年同在平原客，更遣何人哭寝门。",
        "dynasty": "唐",
        "collection_info": null
    },
    {
        "title": "哭刘言史",
        "author": "孟郊",
        "content": "诗人业孤峭，饿死良已多。\n相悲与相笑，累累其奈何。\n精异刘言史，诗肠倾珠河。\n取次抱置之，飞过东溟波。\n可惜大国谣，飘为四夷歌。\n常于众中会，颜色两切[磋]。\n今日果成死，葬襄之洛河。\n洛岸远相弔，洒泪双滂沱。",
        "dynasty": "唐",
        "collection_info": null
    },
    {
        "title": "弔卢殷 一",
        "author": "孟郊",
        "content": "诗人多清峭，饿死抱空山。\n白云既无主，飞出意等闲。\n久病床席尸，护丧童仆孱。\n故书穷鼠嚙，狼藉一室间。\n君归新鬼乡，我面古玉颜。\n羞见入地时，无人叫追攀。\n百泉空相吊，日久哀潺潺。",
        "dynasty": "唐",
        "collection_info": null
    },
    {
        "title": "弔卢殷 二",
        "author": "孟郊",
        "content": "唧唧復唧唧，千古一月色。\n新新復新新，千古一花春。\n邙风噫孟郊，嵩秋葬卢殷。\n北邙前后客，相弔为埃尘。\n北邙棘针草，泪根生苦辛。\n烟火不自暖，筋力早已贫。\n幽荐一杯泣，泻之清洛滨。\n添为断肠声，愁杀长别人。",
        "dynasty": "唐",
        "collection_info": null
    },
    {
        "title": "弔卢殷 三",
        "author": "孟郊",
        "content": "棘针风相号，破碎诸苦哀。\n苦哀不可闻，掩耳亦入来。\n哭弦多煎声，恨涕有余摧。\n噫贫气已焚，噫死心更灰。\n梦世浮闪闪，泪波深洄洄。\n薤歌一以去，蒿闭不復开。",
        "dynasty": "唐",
        "collection_info": null
    },
    {
        "title": "弔卢殷 四",
        "author": "孟郊",
        "content": "登封草木深，登封道路微。\n日月不与光，莓苔空生衣。\n可怜无子翁，蚍蜉缘病肌。\n挛卧岁时长，涟涟但幽噫。\n幽噫虎豹闻，此外相访稀。\n至亲唯有诗，抱心死有归。\n河南韩先生，后君作因依。\n磨一片嵌岩，书千古光辉。",
        "dynasty": "唐",
        "collection_info": null
    },
    {
        "title": "弔卢殷 五",
        "author": "孟郊",
        "content": "贤人无计较，生苦死徒夸。\n佗名润子孙，君名润泥沙。\n可惜千首文，闪如一朝花。\n零落难苦言，起坐空惊嗟。",
        "dynasty": "唐",
        "collection_info": null
    },
    {
        "title": "弔卢殷 六",
        "author": "孟郊",
        "content": "耳闻陋巷生，眼见鲁山君。\n饿死始有名，饿名高氛氲。\n戆叟老壮气，感之为忧云。\n所忧唯一泣，古今相纷纷。\n平生与君说，逮此俱云云。",
        "dynasty": "唐",
        "collection_info": null
    },
    {
        "title": "弔卢殷 七",
        "author": "孟郊",
        "content": "初识漆鬓髮，争为新文章。\n夜踏明月桥，店饮吾曹床。\n醉啜二杯酿，名郁一县香。\n寺中摘梅花，园裏翦浮芳。\n高嗜绿蔬羹，意轻肥腻羊。\n吟哦无滓韵，言语多古肠。\n白首忽然至，盛年如偷将。\n清浊俱莫追，何须駡沧浪。",
        "dynasty": "唐",
        "collection_info": null
    },
    {
        "title": "弔卢殷 八",
        "author": "孟郊",
        "content": "前贤多哭酒，哭酒免哭心。\n后贤试衔之，哀至无不深。\n少年哭酒时，白髮亦已侵。\n老年哭酒时，声韵随生沈。\n寄言哭酒宾，勿作登封音。\n登封徒放声，天地竟难寻。",
        "dynasty": "唐",
        "collection_info": null
    },
    {
        "title": "弔卢殷 九",
        "author": "孟郊",
        "content": "同人少相哭，异类多相号。\n始知禽兽痴，却至天然高。\n非子病无泪，非父念莫劳。\n如何裁亲疎，用礼如用刀。\n孤丧鲜匍匐，闭哀抱郁陶。\n烦他手中葬，诚信焉能褒。\n嗟嗟无子翁，死弃如脱毛。",
        "dynasty": "唐",
        "collection_info": null
    },
    {
        "title": "弔卢殷 十",
        "author": "孟郊",
        "content": "圣人哭贤人，骨化气为星。\n文章飞上天，列宿增晶荧。\n前古文可数，今人文亦灵。\n高名称谪仙，昇降曾莫停。\n有文死更香，无文生亦腥。\n为君铿好辞，永传作谧宁。",
        "dynasty": "唐",
        "collection_info": null
    },
    {
        "title": "有所思联句",
        "author": "孟郊",
        "content": "相思绕我心，日夕千万重。\n年光坐婉娩，春泪销颜容。\n台镜晦旧晖，庭草滋深茸。\n望夫山上石，别劒水中龙。",
        "dynasty": "唐",
        "collection_info": null
    },
    {
        "title": "遣兴联句",
        "author": "孟郊",
        "content": "我心随月光，写君庭中央。\n月光有时晦，我心安所忘。\n常恐金石契，断为相思肠。\n平生无百岁，岐路有四方。\n四方各异俗，适异非所将。\n驽蹄顾挫秣，逸翮遗稻粱。\n时危抱独沈，道泰怀同翔。\n独居久寂默，相顾聊慨慷。\n慨慷丈夫志，可以曜锋铓。\n蘧宁知卷舒，孔颜识行藏。\n殷鉴谅不远，佩兰永芬芳。\n苟无夫子听，谁使知音扬。",
        "dynasty": "唐",
        "collection_info": null
    },
    {
        "title": "赠劒客李园联句",
        "author": "孟郊",
        "content": "天地有灵术，得之者惟君。\n筑炉地区外，积火烧氛氲。\n照海铄幽怪，满空歊异氛。\n山磨电奕奕，水淬龙蝹蝹。\n太一装以宝，列仙篆其文。\n可用慑百神，岂惟壮三军。\n有时幽匣吟，忽似深潭闻。\n风胡久已死，此劒将谁分。\n行当献天子，然后致殊勋。\n岂知丰城下，空有斗间云。",
        "dynasty": "唐",
        "collection_info": null
    },
    {
        "title": "观音岩",
        "author": "孟郊",
        "content": "岩洞分明是普陀，和风甘雨向来多。\n空山寂寞香灯少，莲坐春云长薜萝。\n（《古今图书集·职方典》七八五《安庆府部》）。",
        "dynasty": "唐",
        "collection_info": null
    },
    {
        "title": "乐府杂曲：鼓吹曲辞：巫山高二首",
        "author": "孟郊",
        "content": "巴山上峡重复重，阳台碧峭十二峰。荆王猎时逢暮雨，\n目极魂断望不见，猿啼三声泪沾衣。\n见尽数万里，不闻三声猿。但飞萧萧雨，中有亭亭魂。\n千载楚襄恨，遗文宋玉言。至今青冥裏，云结深闺门。",
        "dynasty": "唐",
        "collection_info": {
            "collection": "御定全唐诗",
            "volume": "卷一十七"
        }
    },
    {
        "title": "乐府杂曲：鼓吹曲辞：有所思",
        "author": "孟郊",
        "content": "桔槔烽火昼不灭，客路迢迢信难越。古镇刀攒万片霜，",
        "dynasty": "唐",
        "collection_info": {
            "collection": "御定全唐诗",
            "volume": "卷一十七"
        }
    },
    {
        "title": "横吹曲辞：折杨柳",
        "author": "孟郊",
        "content": "杨柳多短枝，短枝多别离。赠远累攀折，柔条安得垂。\n青春有定节，离别无定时。但恐人别促，不怨来迟迟。\n莫言短枝条，中有长相思。朱颜与绿杨，并在别离期。\n楼上春风过，风前杨柳歌。枝疏缘别苦，曲怨为年多。\n花惊燕地雪，叶映楚池波。谁堪别离此，征戍在交河。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "横吹曲辞：长安道",
        "author": "孟郊",
        "content": "胡风激秦树，贱子风中泣。家家朱门开，得见不可入。\n长安十二衢，投树鸟亦急。高阁何人家，笙簧正喧吸。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "相和歌辞：怨诗",
        "author": "孟郊",
        "content": "试妾与君泪，两处滴池水。看取芙蓉花，今年为谁死。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "title": "相和歌辞：杂怨三首",
        "author": "孟郊",
        "content": "夭桃花清晨，游女红粉新。夭桃花薄暮，游女红粉故。\n树有百年花，人无一定颜。花送人老尽，人悲花自闲。\n贫女镜不明，寒花日少容。暗蛩有虚织，短线无长缝。\n浪水不可照，狂夫不可从。浪水多散影，狂夫多异踪。\n持此一生薄，空成百恨浓。\n忆人莫至悲，至悲空自衰。寄人莫翦衣，翦衣未必归。\n朝为双蒂花，暮为四散飞。花落却绕树，游子不顾期。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "title": "琴曲歌辞：湘妃怨",
        "author": "孟郊",
        "content": "南巡竟不返，帝子怨逾积。万里丧蛾眉，潇湘水空碧。\n冥冥荒山下，古庙收贞魄。乔木深青春，清光满瑶席。\n搴芳徒有荐，灵意殊脉脉。玉佩不可亲，裴回烟波夕。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "title": "琴曲歌辞：列女操",
        "author": "孟郊",
        "content": "梧桐相待老，鸳鸯会双死。贞妇贵殉夫，舍生亦如此。\n波澜誓不起，妾心井中水。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "title": "杂曲歌辞：出门行二首",
        "author": "孟郊",
        "content": "长河悠悠去无极，百龄同此可叹息。秋风白露沾人衣，\n一闻陌上苦寒奏，使我伫立惊且悲。君今得意厌粱肉，\n海风萧萧天雨霜，穷愁独坐夜何长。驱车旧忆太行险，\n手持琅玕欲有赠，爱而不见心断绝。南山峨峨白石烂，",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：伤歌行",
        "author": "孟郊",
        "content": "众毒蔓贞松，一枝难久荣。岂知黄庭客，仙骨生不成。\n春色舍芳蕙，秋风绕枯茎。弹琴不成曲，始觉知音倾。\n馆月改旧照，吊宾写余情。还舟空江上，波浪送铭旌。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：妾薄命",
        "author": "孟郊",
        "content": "不惜十指弦，为君千万弹。常恐新声至，坐使故声残。\n弃置今日悲，即是昨日欢。将新变故易，持故为新难。\n青山有蘼芜，泪叶长不干。空令后代人，采掇幽思攒。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：羽林行",
        "author": "孟郊",
        "content": "朔雪寒断指，朔风劲裂冰。胡中射雕者，此日犹不能。\n翩翩羽林儿，锦臂飞苍鹰。挥鞭决白马，走出黄河凌。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：灞上轻薄行",
        "author": "孟郊",
        "content": "长安无缓步，况值天景暮。相逢灞浐间，亲戚不相顾。\n自叹方拙身，忽随轻薄伦。常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：游侠行",
        "author": "孟郊",
        "content": "壮士性刚决，火中见石裂。杀人不回头，轻生如暂别。\n岂知眼有泪，肯白头上发。平生无恩酬，剑闲一百月。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：游子吟",
        "author": "孟郊",
        "content": "慈母手中线，游子身上衣。临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：车遥遥",
        "author": "孟郊",
        "content": "路喜到江尽，江上又通舟。舟车两无阻，何处不得游。\n丈夫四方志，女子安可留。郎自别日言，无令生远愁。\n旅雁忽叫月，断猿寒啼秋。此夕梦君梦，君在百城楼。\n寄泪无因波，寄恨无因辀。愿为驭者手，与郎回马头。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：古离别二首",
        "author": "孟郊",
        "content": "松山云缭绕，萍路水分离。云去有归日，水分无合时。\n春芳役双眼，春色柔四支。杨柳织别愁，千条万条丝。\n山川古今路，纵横无断绝。来往天地间，人皆有离别。\n行衣未束带，中肠已先结。不用看镜中，自知生白髮。\n欲陈去留意，声向言前咽。愁结填心胸，茫茫若为说。\n荒郊烟莽苍，旷野风凄切。处处得相随，人那不如月。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：乐府三首",
        "author": "孟郊",
        "content": "莲子不可得，荷花生水中。犹胜道傍柳，无事荡春风。\n渌萍与荷叶，同此一水中。风吹荷叶在，渌萍西复东。\n莲花未开时，苦心终日卷。春水徒荡漾，荷花未开展。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "列女操",
        "author": "孟郊",
        "content": "梧桐相待老，鸳鸯会双死。贞女贵徇夫，舍生亦如此。\n波澜誓不起，妾心井中水。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "灞上轻薄行",
        "author": "孟郊",
        "content": "长安无缓步，况值天景暮。相逢灞浐间，亲戚不相顾。\n自叹方拙身，忽随轻薄伦。常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "长安羁旅行",
        "author": "孟郊",
        "content": "十日一理髮，每梳飞旅尘。三旬九过饮，每食唯旧贫。\n万物皆及时，独余不觉春。失名谁肯访，得意争相亲。\n直木有恬翼，静流无躁鳞。始知喧竞场，莫处君子身。\n野策藤竹轻，山蔬薇蕨新。潜歌归去来，事外风景真。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "长安道",
        "author": "孟郊",
        "content": "胡风激秦树，贱子风中泣。家家朱门开，得见不可入。\n长安十二衢，投树鸟亦急。高阁何人家，笙簧正喧吸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "送远吟",
        "author": "孟郊",
        "content": "河水昏复晨，河边相送频。离杯有泪饮，别柳无枝春。\n一笑忽然敛，万愁俄已新。东波与西日，不惜远行人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "古薄命妾",
        "author": "孟郊",
        "content": "不惜十指弦，为君千万弹。常恐新声至，坐使故声残。\n弃置今日悲，即是昨日欢。将新变故易，持故为新难。\n青山有蘼芜，泪叶长不干。空令后代人，采掇幽思攒。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "古离别",
        "author": "孟郊",
        "content": "松山云缭绕，萍路水分离。云去有归日，水分无合时。\n春芳役双眼，春色柔四支。杨柳织别愁，千条万条丝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "杂怨",
        "author": "孟郊",
        "content": "忆人莫至悲，至悲空自衰。寄人莫剪衣，剪衣未必归。\n朝为双蒂花，莫为四散飞。花落还绕树，游子不顾期。\n夭桃花清晨，游女红粉新。夭桃花薄暮，游女红粉故。\n树有百年花，人无一定颜。花送人老尽，人悲花自闲。\n贫女镜不明，寒花日少容。暗蛩有虚织，短线无长缝。\n浪水不可照，狂夫不可从。浪水多散影，狂夫多异踪。\n持此一生薄，空成万恨浓。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "静女吟",
        "author": "孟郊",
        "content": "艳女皆妒色，静女独检踪。任礼耻任妆，嫁德不嫁容。\n君子易求聘，小人难自从。此志谁与谅，琴弦幽韵重。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "归信吟",
        "author": "孟郊",
        "content": "泪墨洒为书，将寄万里亲。书去魂亦去，兀然空一身。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "山老吟",
        "author": "孟郊",
        "content": "不行山下地，唯种山上田。腰斧斫旅松，手瓢汲家泉。\n讵知文字力，莫记日月迁。蟠木为我身，始得全天年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "游子吟",
        "author": "孟郊",
        "content": "慈母手中线，游子身上衣。临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "小隐吟",
        "author": "孟郊",
        "content": "我饮不在醉，我欢长寂然。酌溪四五盏，听弹两三弦。\n炼性静栖白，洗情深寄玄。号怒路傍子，贪败不贪全。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "苦寒吟",
        "author": "孟郊",
        "content": "天寒色青苍，北风叫枯桑。厚冰无裂文，短日有冷光。\n敲石不得火，壮阴夺正阳。苦调竟何言，冻吟成此章。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "猛将吟",
        "author": "孟郊",
        "content": "拟脍楼兰肉，蓄怒时未扬。秋鼙无退声，夜剑不隐光。\n虎队手驱出，豹篇心卷藏。古今皆有言，猛将出北方。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "伤哉行",
        "author": "孟郊",
        "content": "众毒蔓贞松，一枝难久荣。岂知黄庭客，仙骨生不成。\n春色舍芳蕙，秋风绕枯茎。弹琴不成曲，始觉知音倾。\n馆月改旧照，吊宾写余情。还舟空江上，波浪送铭旌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "怨诗",
        "author": "孟郊",
        "content": "试妾与君泪，两处滴池水。看取芙蓉花，今年为谁死。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "湘弦怨",
        "author": "孟郊",
        "content": "昧者理芳草，蒿兰同一锄。狂飙怒秋林，曲直同一枯。\n嘉木忌深蠹，哲人悲巧诬。灵均入回流，靳尚为良谟。\n我愿分众泉，清浊各异渠。我愿分众巢，枭鸾相远居。\n此志谅难保，此情竟何如。湘弦少知音，孤响空踟蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "楚竹吟酬卢虔端公见和湘弦怨",
        "author": "孟郊",
        "content": "握中有新声，楚竹人未闻。识音者谓谁，清夜吹赠君。\n昔为潇湘引，曾动潇湘云。一叫凤改听，再惊鹤失群。\n江花匪秋落，山日当昼曛。众浊响杂沓，孤清思氛氲。\n欲知怨有形，愿向明月分。一掬灵均泪，千年湘水文。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "远愁曲",
        "author": "孟郊",
        "content": "飘飖何所从，遗冢行未逢。东西不见人，哭向青青松。\n此地有时尽，此哀无处容。声翻太白云，泪洗蓝田峰。\n水涉七八曲，山登千万重。愿邀玄夜月，出视白日踪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "贫女词寄从叔先辈简",
        "author": "孟郊",
        "content": "蚕女非不勤，今年独无春。二月冰雪深，死尽万木身。\n时令自逆行，造化岂不仁。仰企碧霞仙，高控沧海云。\n永别劳苦场，飘飖游无垠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "边城吟",
        "author": "孟郊",
        "content": "西城近日天，俗禀气候偏。行子独自渴，主人仍卖泉。\n烧烽碧云外，牧马青坡巅。何处鹘突梦，归思寄仰眠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "新平歌送许问",
        "author": "孟郊",
        "content": "边柳三四尺，暮春离别歌。早回儒士驾，莫饮土番河。\n谁识匣中宝，楚云章句多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "杀气不在边",
        "author": "孟郊",
        "content": "杀气不在边，凛然中国秋。道险不在山，平地有摧辀。\n河南又起兵，清浊俱锁流。岂唯私客艰，拥滞官行舟。\n况余隔晨昏，去家成阻修。忽然两鬓雪，同是一日愁。\n独寝夜难晓，起视星汉浮。凉风荡天地，日夕声飕飗。\n万物无少色，兆人皆老忧。长策苟未立，丈夫诚可羞。\n灵响复何事，剑鸣思戮雠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "结爱",
        "author": "孟郊",
        "content": "心心复心心，结爱务在深。一度欲离别，千回结衣襟。\n结妾独守志，结君早归意。始知结衣裳，不如结心肠。\n坐结行亦结，结尽百年月。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "弦歌行",
        "author": "孟郊",
        "content": "驱傩击鼓吹长笛，瘦鬼染面惟齿白。暗中崒崒拽茅鞭，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "覆巢行",
        "author": "孟郊",
        "content": "荒城古木枝多枯，飞禽嗷嗷朝哺雏。枝倾巢覆雏坠地，\n枝危巢小风雨多，未容长成已先覆。灵枝珍木满上林，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "出门行",
        "author": "孟郊",
        "content": "长河悠悠去无极，百龄同此可叹息。秋风白露沾人衣，\n一闻陌上苦寒奏，使我伫立惊且悲。君今得意厌粱肉，\n海风萧萧天雨霜，穷愁独坐夜何长。驱车旧忆太行险，\n手持琅玕欲有赠，爱而不见心断绝。南山峨峨白石烂，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "湘妃怨",
        "author": "孟郊",
        "content": "南巡竟不返，二妃怨逾积。万里丧蛾眉，潇湘水空碧。\n冥冥荒山下，古庙收贞魄。乔木深青春，清光满瑶席。\n搴芳徒有荐，灵意殊脉脉。玉佩不可亲，徘徊烟波夕。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "巫山曲",
        "author": "孟郊",
        "content": "巴江上峡重复重，阳台碧峭十二峰。荆王猎时逢暮雨，\n目极魂断望不见，猿啼三声泪滴衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "巫山高",
        "author": "孟郊",
        "content": "见尽数万里，不闻三声猿。但飞萧萧雨，中有亭亭魂。\n千载楚王恨，遗文宋玉言。至今晴明天，云结深闺门。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "楚怨",
        "author": "孟郊",
        "content": "秋入楚江水，独照汨罗魂。手把绿荷泣，意愁珠泪翻。\n九门不可入，一犬吠千门。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "塘下行",
        "author": "孟郊",
        "content": "塘边日欲斜，年少早还家。徒将白羽扇，调妾木兰花。\n不是城头树，那栖来去鸦。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "车遥遥",
        "author": "孟郊",
        "content": "路喜到江尽，江上又通舟。舟车两无阻，何处不得游。\n丈夫四方志，女子安可留。郎自别日言，无令生远愁。\n旅雁忽叫月，断猿寒啼秋。此夕梦君梦，君在百城楼。\n寄泪无因波，寄恨无因辀。愿为驭者手，与郎回马头。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "征妇怨",
        "author": "孟郊",
        "content": "良人昨日去，明月又不圆。别时各有泪，零落青楼前。\n君泪濡罗巾，妾泪满路尘。罗巾长在手，今得随妾身。\n路尘如得风，得上君车轮。\n渔阳千里道，近如中门限。中门逾有时，渔阳长在眼。\n生在绿罗下，不识渔阳道。良人自戍来，夜夜梦中到。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "空城雀",
        "author": "孟郊",
        "content": "一雀入官仓，所食宁损几。只虑往覆频，官仓终害尔。\n鱼网不在天，鸟罗不张水。饮啄要自然，可以空城裏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "闲怨",
        "author": "孟郊",
        "content": "妾恨比斑竹，下盘烦冤根。有笋未出土，中已含泪痕。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "羽林行",
        "author": "孟郊",
        "content": "朔雪寒断指，朔风劲裂冰。胡中射雕者，此日犹不能。\n翩翩羽林儿，锦臂飞苍鹰。挥鞭快白马，走出黄河凌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "古意",
        "author": "孟郊",
        "content": "河边织女星，河畔牵牛郎。未得渡清浅，相对遥相望。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "古别离",
        "author": "孟郊",
        "content": "欲别牵郎衣，郎今到何处。不恨归来迟，莫向临邛去。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "游侠行",
        "author": "孟郊",
        "content": "壮士性刚决，火中见石裂。杀人不回头，轻生如暂别。\n岂知眼有泪，肯白头上发。半生无恩酬，剑闲一百月。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "黄雀吟",
        "author": "孟郊",
        "content": "黄雀舞承尘，倚恃主人仁。主人忽不仁，买弹弹尔身。\n何不远飞去，蓬蒿正繁新。蒿粒无人争，食之足为珍。\n莫觑翻车粟，觑翻罪有因。黄雀不知言，赠之徒殷勤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "有所思",
        "author": "孟郊",
        "content": "桔槔烽火昼不灭，客路迢迢信难越。古镇刀攒万片霜，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "求仙曲",
        "author": "孟郊",
        "content": "仙教生为门，仙宗静为根。持心若妄求，服食安足论。\n铲惑有灵药，饵真成本源。自当出尘网，驭凤登昆仑。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "婵娟篇",
        "author": "孟郊",
        "content": "花婵娟，泛春泉。竹婵娟，笼晓烟。妓婵娟，不长妍。\n月婵娟，真可怜。夜半姮娥朝太一，人间本自无灵匹。\n汉宫承宠不多时，飞燕婕妤相妒嫉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "南浦篇",
        "author": "孟郊",
        "content": "南浦桃花亚水红，水边柳絮由春风。鸟鸣喈喈烟蒙蒙，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "清东曲",
        "author": "孟郊",
        "content": "樱桃花参差，香雨红霏霏。含笑竞攀折，美人湿罗衣。\n采采清东曲，明眸艳珪玉。青巾艑上郎，上下看不足。\n南阳公首词，编入新乐录。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "望远曲",
        "author": "孟郊",
        "content": "朝朝候归信，日日登高台。行人未去植庭梅，\n愁来望远烟尘隔，空怜绿鬓风吹白。何当归见远行客。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十二"
        }
    },
    {
        "title": "织妇辞",
        "author": "孟郊",
        "content": "夫是田中郎，妾是田中女。当年嫁得君，为君秉机杼。\n筋力日已疲，不息窗下机。如何织纨素，自着蓝缕衣。\n官家榜村路，更索栽桑树。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "古意",
        "author": "孟郊",
        "content": "荡子守边戍，佳人莫相从。去来年月多，苦愁改形容。\n上山复下山，踏草成古踪。徒言采蘼芜，十度一不逢。\n鉴独是明月，识志唯寒松。井桃始开花，一见悲万重。\n人颜不再春，桃色有再浓。捐气入空房，无憀乍从容。\n启贴理针线，非独学裁缝。手持未染彩，绣为白芙蓉。\n芙蓉无染污，将以表心素。欲寄未归人，当春无信去。\n无信反增愁，愁心缘陇头。愿君如陇水，冰镜水还流。\n宛宛青丝线，纤纤白玉钩。玉钩不亏缺，青丝无断绝。\n回还胜双手，解尽心中结。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "折杨柳",
        "author": "孟郊",
        "content": "杨柳多短枝，短枝多别离。赠远屡攀折，柔条安得垂。\n青春有定节，离别无定时。但恐人别促，不怨来迟迟。\n莫言短枝条，中有长相思。朱颜与绿杨，并在别离期。\n楼上春风过，风前杨柳歌。枝疏缘别苦，曲怨为年多。\n花惊燕地云，叶映楚池波。谁堪别离此，征戍在交河。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "和丁助教塞上吟",
        "author": "孟郊",
        "content": "哭雪复吟雪，广文丁夫子。江南万里寒，曾未及如此。\n整顿气候谁，言从生灵始。无令恻隐者，哀哀不能已。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "古怨别",
        "author": "孟郊",
        "content": "飒飒秋风生，愁人怨离别。含情两相向，欲语气先咽。\n心曲千万端，悲来却难说。别后唯所思，天涯共明月。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "古别曲",
        "author": "孟郊",
        "content": "山川古今路，纵横无断绝。来往天地间，人皆有离别。\n行衣未束带，中肠已先结。不用看镜中，自知生白髮。\n欲陈去留意，声向言前咽。愁结填心胸，茫茫若为说。\n荒郊烟莽苍，旷野风凄切。处处得相随，人那不如月。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "戏赠陆大夫十二丈",
        "author": "孟郊",
        "content": "莲子不可得，荷花生水中。犹胜道傍柳，无事荡春风。\n渌萍与荷叶，同此一水中。风吹荷叶在，渌萍西复东。\n莲叶未开时，苦心终日卷。春水徒荡漾，荷花未开展。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "劝善吟",
        "author": "孟郊",
        "content": "瘦郭有志气，相哀老龙钟。劝我少吟诗，俗窄难尔容。\n一口百味别，况在醉会中。四座正当喧，片言何由通。\n顾余昧时调，居止多疏慵。见书眼始开，闻乐耳不聪。\n视听互相隔，一身且莫同。天疾难自医，诗癖将何攻。\n见君如见书，语善千万重。自悲咄咄感，变作烦恼翁。\n烦恼不可欺，古剑涩亦雄。知君方少年，少年怀古风。\n藏书拄屋脊，不惜与凡聋。我愿拜少年，师之学崇崇。\n从他笑为矫，矫善亦可宗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "望夫石",
        "author": "孟郊",
        "content": "望夫石，夫不来兮江水碧。\n行人悠悠朝与暮，千年万年色如故。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "寒江吟",
        "author": "孟郊",
        "content": "冬至日光白，始知阴气凝。寒江波浪冻，千里无平冰。\n飞鸟绝高羽，行人皆晏兴。荻洲素浩渺，碕岸澌崚嶒。\n烟舟忽自阻，风帆不相乘。何况异形体，信任为股肱。\n涉江莫涉凌，得意须得朋。结交非贤良，谁免生爱憎。\n冻水有再浪，失飞有载腾。一言纵丑词，万响无善应。\n取鉴谅不远，江水千万层。何当春风吹，利涉吾道弘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "审交",
        "author": "孟郊",
        "content": "种树须择地，恶土变木根。结交若失人，中道生谤言。\n君子芳桂性，春荣冬更繁。小人槿花心，朝在夕不存。\n莫蹑冬冰坚，中有潜浪翻。唯当金石交，可以贤达论。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "怨别",
        "author": "孟郊",
        "content": "一别一回老，志士白髮早。在富易为容，居贫难自好。\n沉忧损性灵，服药亦枯槁。秋风游子衣，落日行远道。\n君问去何之，贱身难自保。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "百忧",
        "author": "孟郊",
        "content": "萱草女儿花，不解壮士忧。壮士心是剑，为君射斗牛。\n朝思除国雠，暮思除国雠。计尽山河画，意穷草木筹。\n智士日千虑，愚夫唯四愁。何必在波涛，然后惊沉浮。\n伯伦心不醉，四皓迹难留。出处各有时，众议徒啾啾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "路病",
        "author": "孟郊",
        "content": "病客无主人，艰哉求卧难。飞光赤道路，内火焦肺肝。\n欲饮井泉竭，欲医囊用单。稚颜能几日，壮志忽已残。\n人子不言苦，归书但云安。愁环在我肠，宛转终无端。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "衰松",
        "author": "孟郊",
        "content": "近世交道衰，青松落颜色。人心忌孤直，木性随改易。\n既摧栖日干，未展擎天力。终是君子材，还思君子识。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "遣兴",
        "author": "孟郊",
        "content": "弦贞五条音，松直百尺心。贞弦含古风，直松凌高岑。\n浮声与狂葩，胡为欲相侵。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "退居",
        "author": "孟郊",
        "content": "退身何所食，败力不能闲。种稻耕白水，负薪斫青山。\n众听喜巴唱，独醒愁楚颜。日暮静归时，幽幽扣松关。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "卧病",
        "author": "孟郊",
        "content": "贫病诚可羞，故床无新裘。春色烧肌肤，时餐苦咽喉。\n倦寝意蒙昧，强言声幽柔。承颜自俯仰，有泪不敢流。\n默默寸心中，朝愁续莫愁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "隐士",
        "author": "孟郊",
        "content": "本末一相返，漂浮不还真。山野多馁士，市井无饥人。\n虎豹忌当道，糜鹿知藏身。奈何贪竞者，日与患害亲。\n颜貌岁岁改，利心朝朝新。孰知富生祸，取富不取贫。\n宝玉忌出璞，出璞先为尘。松柏忌出山，出山先为薪。\n君子隐石壁，道书为我邻。寝兴思其义，澹泊味始真。\n陶公自放归，尚平去有依。草木择地生，禽鸟顺性飞。\n青青与冥冥，所保各不违。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "独愁",
        "author": "孟郊",
        "content": "前日远别离，昨日生白髮。欲知万里情，晓卧半床月。\n常恐百虫鸣，使我芳草歇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "春日有感",
        "author": "孟郊",
        "content": "雨滴草芽出，一日长一日。风吹柳线垂，一枝连一枝。\n独有愁人颜，经春如等閒。且持酒满杯，狂歌狂笑来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "将见故人",
        "author": "孟郊",
        "content": "故人季夏中，及此百余日。无日不相思，明镜改形色。\n宁知仲冬时，忽有相逢期。振衣起踯躅，赪鲤跃天池。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "伤时",
        "author": "孟郊",
        "content": "常闻贫贱士之常，嗟尔富者莫相笑。男儿得路即荣名，\n劝人一种种桃李，种亦直须遍天地。一生不爱嘱人事，\n有财有势即相识，无财无势同路人。因知世事皆如此，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "寓言",
        "author": "孟郊",
        "content": "谁言碧山曲，不废青松直。谁言浊水泥，不污明月色。\n我有松月心，俗骋风霜力。贞明既如此，摧折安可得。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "偶作",
        "author": "孟郊",
        "content": "利剑不可近，美人不可亲。利剑近伤手，美人近伤身。\n道险不在广，十步能摧轮。情爱不在多，一夕能伤神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "劝学",
        "author": "孟郊",
        "content": "击石乃有火，不击元无烟。人学始知道，不学非自然。\n万事须己运，他得非我贤。青春须早为，岂能长少年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "赠农人",
        "author": "孟郊",
        "content": "劝尔勤耕田，盈尔仓中粟。劝尔伐桑株，减尔身上服。\n清霜一委地，万草色不绿。狂飙一入林，万叶不着木。\n青春如不耕，何以自结束。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "长安早春",
        "author": "孟郊",
        "content": "旭日朱楼光，东风不惊尘。公子醉未起，美人争探春。\n探春不为桑，探春不为麦。日日出西园，只望花柳色。\n乃知田家春，不入五侯宅。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "罪松",
        "author": "孟郊",
        "content": "虽为青松姿，霜风何所宜。二月天下树，绿于青松枝。\n勿谓贤者喻，勿谓愚者规。伊吕代封爵，夷齐终身饥。\n彼曲既在斯，我正实在兹。泾流合渭流，清浊各自持。\n天令设四时，荣衰有常期。荣合随时荣，衰合随时衰。\n天令既不从，甚不敬天时。松乃不臣木，青青独何为。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "感兴",
        "author": "孟郊",
        "content": "拔心草不死，去根柳亦荣。独有失意人，恍然无力行。\n昔为连理枝，今为断弦声。连理时所重，断弦今所轻。\n吾欲进孤舟，三峡水不平。吾欲载车马，太行路峥嵘。\n万物根一气，如何互相倾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "感怀",
        "author": "孟郊",
        "content": "秋气悲万物，惊风振长道。登高有所思，寒雨伤百草。\n平生有亲爱，零落不相保。五情今已伤，安得自能老。\n晨登洛阳阪，目极天茫茫。群物归大化，六龙颓西荒。\n豺狼日已多，草木日已霜。饥年无遗粟，众鸟去空场。\n路傍谁家子，白首离故乡。含酸望松柏，仰面诉穹苍。\n去去勿复道，苦饥形貌伤。\n徘徊不能寐，耿耿含酸辛。中夜登高楼，忆我旧星辰。\n四时互迁移，万物何时春。唯忆首阳路，永谢当时人。\n长安佳丽地，宫月生蛾眉。阴气凝万里，坐看芳草衰。\n玉堂有玄鸟，亦以从此辞。伤哉志士叹，故国多迟迟。\n深宫岂无乐，扰扰复何为。朝见名与利，莫还生是非。\n姜牙佐周武，世业永巍巍。\n举才天道亲，首阳谁采薇。去去荒泽远，落日当西归。\n羲和驻其轮，四海借余晖。极目何萧索，惊风正离披。\n鸱鸮鸣高树，众鸟相因依。东方有一士，岁暮常苦饥。\n主人数相问，脉脉今何为。贫贱亦有乐，且愿掩柴扉。\n火云流素月，三五何明明。光曜侵白日，贤愚迷至精。\n四时更变化，天道有亏盈。常恐今已没，须臾还复生。\n河梁暮相遇，草草不復言。汉家正离乱，王粲别荆蛮。\n野泽何萧条，悲风振空山。举头是星辰，念我何时还。\n亲爱久别散，形神各离迁。未为生死诀，长在心目间。\n有鸟东西来，哀鸣过我前。愿飞浮云外，饮啄见青天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "达士",
        "author": "孟郊",
        "content": "四时如逝水，百川皆东波。青春去不还，白髮镊更多。\n达人识元化，变愁为高歌。倾产取一醉，富者奈贫何。\n君看土中宅，富贵无偏颇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "暮秋感思",
        "author": "孟郊",
        "content": "西风吹垂杨，条条脆如藕。上有噪日蝉，催人成皓首。\n亦恐旅步难，何独朱颜丑。欲慰一时心，莫如千日酒。\n优哉遵渚鸿，自得养身旨。不啄太仓粟，不饮方塘水。\n振羽戛浮云，罝罗任徒尔。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "古兴",
        "author": "孟郊",
        "content": "楚血未干衣，荆虹尚埋辉。痛玉不痛身，抱璞求所归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "劝友",
        "author": "孟郊",
        "content": "至白涅不缁，至交淡不疑。人生静躁殊，莫厌相箴规。\n胶漆武可接，金兰文可思。堪嗟无心人，不如松柏枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "夷门雪赠主人",
        "author": "孟郊",
        "content": "夷门贫士空吟雪，夷门豪士皆饮酒。酒声欢闲入雪销，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "尧歌",
        "author": "孟郊",
        "content": "尔室何不安，尔孝无与齐。一言应对姑，一度为出妻。\n往辙才晚钟，还辙及晨鸡。往还迹徒新，很戾竟独迷。\n娥女无礼数，污家如粪泥。父母吞声哭，禽鸟亦为啼。\n如何天与恶，不得和鸣栖。\n山色挽心肝，将归尽日看。村肩篮舆子，野坐白髮官。\n莺弄方短短，花明碎攒攒。琉璃堆可掬，琴瑟饶多欢。\n翠韵仙窈窕，岚漪出无端。养馆洞庭秋，响答虚吹弹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十三"
        }
    },
    {
        "title": "乱离",
        "author": "孟郊",
        "content": "天下无义剑，中原多疮痍。哀哀陆大夫，正直神反欺。\n子路已成血，嵇康今尚嗤。为君每一恸，如剑在四肢。\n折羽不復飞，逝水不復归。直松摧高柯，弱蔓将何依。\n朝为春日欢，夕为秋日悲。泪下无尺寸，纷纷天雨丝。\n积怨成疾疹，积恨成狂痴。怨草岂有边，恨水岂有涯。\n怨恨驰我心，茫茫日何之。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "劝酒",
        "author": "孟郊",
        "content": "白日无定影，清江无定波。人无百年寿，百年复如何。\n堂上陈美酒，堂下列清歌。劝君金曲卮，勿谓朱颜酡。\n松柏岁岁茂，丘陵日日多。君看终南山，千古青峨峨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "去妇",
        "author": "孟郊",
        "content": "君心匣中镜，一破不復全。妾心藕中丝，虽断犹牵连。\n安知御轮士，今日翻回辕。一女事一夫，安可再移天。\n君听去鹤言，哀哀七丝弦。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "君子勿郁郁士有谤毁者作诗以赠之",
        "author": "孟郊",
        "content": "君子勿郁郁，听我青蝇歌。人间少平地，森耸山岳多。\n折辀不在道，覆舟不在河。须知一尺水，日夜增高波。\n叔孙毁仲尼，臧仓掩孟轲。兰艾不同香，自然难为和。\n良玉烧不热，直竹文不颇。自古皆如此，其如道在何。\n日往復不见，秋堂暮仍学。玄发不知白，晓入寒铜觉。\n为林未离树，有玉犹在璞。谁把碧梧枝，刻作云门乐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "闻砧",
        "author": "孟郊",
        "content": "杜鹃声不哀，断猿啼不切。月下谁家砧，一声肠一绝。\n杵声不为客，客闻发自白。杵声不为衣，欲令游子归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "游子",
        "author": "孟郊",
        "content": "萱草生堂阶，游子行天涯。慈亲倚堂门，不见萱草花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "自叹",
        "author": "孟郊",
        "content": "愁与发相形，一愁白数茎。有发能几多，禁愁日日生。\n古若不置兵，天下无战争。古若不置名，道路无欹倾。\n太行耸巍峨，是天产不平。黄河奔浊浪，是天生不清。\n四蹄日日多，双轮日日成。二物不在天，安能免营营。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "求友",
        "author": "孟郊",
        "content": "北风临大海，坚冰临河面。下有大波澜，对之无由见。\n求友须在良，得良终相善。求友若非良，非良中道变。\n欲知求友心，先把黄金炼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "投所知",
        "author": "孟郊",
        "content": "苦心知苦节，不容一毛髮。炼金索坚贞，洗玉求明洁。\n自惭所业微，功用如鸠拙。何殊嫫母颜，对彼寒塘月。\n君存古人心，道出古人辙。尽美固可扬，片善亦不遏。\n朝向公卿说，暮向公卿说。谁谓黄钟管，化为君子舌。\n一说清嶰竹，二说变嶰谷。三说四说时，寒花拆寒木。\n晔晔家道路，灿灿我衣服。岂直辉友朋，亦用慰骨肉。\n一暖荷匹素，一饱荷升粟。而况大恩恩，此身报得足。\n且将食檗劳，酬之作金刀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "病客吟",
        "author": "孟郊",
        "content": "主人夜呻吟，皆入妻子心。客子昼呻吟，徒为虫鸟音。\n妻子手中病，愁思不復深。僮仆手中病，忧危独难任。\n丈夫久漂泊，神气自然沉。况于滞疾中，何人免嘘eS。\n大海亦有涯，高山亦有岑。沉忧独无极，尘泪互盈襟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "感怀",
        "author": "孟郊",
        "content": "孟冬阴气交，两河正屯兵。烟尘相驰突，烽火日夜惊。\n太行险阻高，挽粟输连营。奈何操弧者，不使枭巢倾。\n犹闻汉北儿，怙乱谋纵横。擅摇干戈柄，呼叫豺狼声。\n白日临尔躯，胡为丧丹诚。岂无感激士，以致天下平。\n登高望寒原，黄云郁峥嵘。坐驰悲风暮，叹息空沾缨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "离思",
        "author": "孟郊",
        "content": "不寐亦不语，片月秋稍举。孤鸿忆霜群，独鹤叫云侣。\n怨彼浮花心，飘飘无定所。高张系繂帆，远过梅根渚。\n回织别离字，机声有酸楚。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "结交",
        "author": "孟郊",
        "content": "铸镜须青铜，青铜易磨拭。结交远小人，小人难姑息。\n铸镜图鉴微，结交图相依。凡铜不可照，小人多是非。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "伤春",
        "author": "孟郊",
        "content": "两河春草海水清，十年征战城郭腥。乱兵杀儿将女去，\n春色不拣墓傍株，红颜皓色逐春去。春去春来那得知，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "择友",
        "author": "孟郊",
        "content": "兽中有人性，形异遭人隔。人中有兽心，几人能真识。\n古人形似兽，皆有大圣德。今人表似人，兽心安可测。\n虽笑未必和，虽哭未必戚。面结口头交，肚裏生荆棘。\n好人常直道，不顺世间逆。恶人巧谄多，非义苟且得。\n若是效真人，坚心如铁石。不谄亦不欺，不奢复不溺。\n面无吝色容，心无诈忧惕。君子大道人，朝夕恒的的。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "夜忧",
        "author": "孟郊",
        "content": "岂独科斗死，所嗟文字捐。蒿蔓转骄弄，菱荇减婵娟。\n未遂摆鳞志，空思吹浪旋。何当再霖雨，洗濯生华鲜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "惜苦",
        "author": "孟郊",
        "content": "于鹄值谏议，以球不能官。焦蒙值舍人，以杯不得完。\n可惜大雅旨，意此小团栾。名回不敢辨，心转实是难。\n不惜为君转，转非君子观。转之复转之，强转谁能欢。\n哀哉虚转言，不可穷波澜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "寒地百姓吟",
        "author": "孟郊",
        "content": "无火炙地眠，半夜皆立号。冷箭何处来，棘针风骚劳。\n霜吹破四壁，苦痛不可逃。高堂搥钟饮，到晓闻烹炮。\n寒者愿为蛾，烧死彼华膏。华膏隔仙罗，虚绕千万遭。\n到头落地死，踏地为游遨。游遨者是谁，君子为郁陶。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "出东门",
        "author": "孟郊",
        "content": "饿马骨亦耸，独驱出东门。少年一日程，衰叟十日奔。\n寒景不我为，疾走落平原。眇默荒草行，恐惧夜魄翻。\n一生自组织，千首大雅言。道路如抽蚕，宛转羁肠繁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "教坊歌儿",
        "author": "孟郊",
        "content": "十岁小小儿，能歌得朝天。六十孤老人，能诗独临川。\n去年西京寺，众伶集讲筵。能嘶竹枝词，供养绳床禅。\n能诗不如歌，怅望三百篇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "访疾",
        "author": "孟郊",
        "content": "冷气入疮痛，夜来痛如何。疮从公怒生，岂以私恨多。\n公怒亦非道，怒消乃天和。古有焕辉句，嵇康闲婆娑。\n请君吟啸之，正气庶不讹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "酒德",
        "author": "孟郊",
        "content": "酒是古明镜，辗开小人心。醉见异举止，醉闻异声音。\n酒功如此多，酒屈亦以深。罪人免罪酒，如此可为箴。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "冬日",
        "author": "孟郊",
        "content": "老人行人事，百一不及周。冻马四蹄吃，陟卓难自收。\n短景仄飞过，午光不上头。少壮日与辉，衰老日与愁。\n日愁疑在日，岁箭迸如雠。万事有何味，一生虚自囚。\n不知文字利，到死空遨游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "饥雪吟",
        "author": "孟郊",
        "content": "饥乌夜相啄，疮声互悲鸣。冰肠一直刀，天杀无曲情。\n大雪压梧桐，折柴堕峥嵘。安知鸾凤巢，不与枭鸢倾。\n下有幸灾儿，拾遗多新争。但求彼失所，但夸此经营。\n君子亦拾遗，拾遗非拾名。将补鸾凤巢，免与枭鸢并。\n因为饥雪吟，至晓竟不平。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "偷诗",
        "author": "孟郊",
        "content": "饿犬齰枯骨，自吃馋饥涎。今文与古文，各各称可怜。\n亦如婴儿食，饧桃口旋旋。唯有一点味，岂见逃景延。\n绳床独坐翁，默览有所传。终当罢文字，别着逍遥篇。\n从来文字净，君子不以贤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "晚雪吟",
        "author": "孟郊",
        "content": "贫富喜雪晴，出门意皆饶。镜海见纤悉，冰天步飘飖。\n一一仙子行，家家尘声销。小儿击玉指，大耋歌圣朝。\n睿气流不尽，瑞仙何夐寥。始知望幸色，终疑异礼招。\n市井亦清洁，闾阎耸岧峣。苍生愿东顾，翠华仍西遥。\n天念岂薄厚，宸衷多忧焦。忧焦致太平，以兹时比尧。\n古耳有未通，新词有潜韶。甘为酒伶摈，坐耻歌女娇。\n选音不易言，裁正逢今朝。今朝前古文，律异同一调。\n愿于尧管中，奏尽郁抑谣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "自惜",
        "author": "孟郊",
        "content": "倾尽眼中力，抄诗过与人。自悲风雅老，恐被巴竹嗔。\n零落雪文字，分明镜精神。坐甘冰抱晚，永谢酒怀春。\n徒有言言旧，惭无默默新。始惊儒教误，渐与佛乘亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "老恨",
        "author": "孟郊",
        "content": "无子抄文字，老吟多飘零。有时吐向床，枕席不解听。\n斗蚁甚微细，病闻亦清泠。小大不自识，自然天性灵。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "湖州取解述情",
        "author": "孟郊",
        "content": "霅水徒清深，照影不照心。白鹤未轻举，众鸟争浮沉。\n因兹挂帆去，遂作归山吟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "落第",
        "author": "孟郊",
        "content": "晓月难为光，愁人难为肠。谁言春物荣，独见叶上霜。\n雕鹗失势病，鹪鹩假翼翔。弃置复弃置，情如刀剑伤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "咏怀",
        "author": "孟郊",
        "content": "浊水心易倾，明波兴初发。思逢海底人，乞取蚌中月。\n此兴若未谐，此心终不歇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "病起言怀",
        "author": "孟郊",
        "content": "强行寻溪水，洗却残病姿。花景晼晚尽，麦风清泠吹。\n交道贱来见，世情贫去知。高闲思楚逸，澹泊厌齐儿。\n终伴碧山侣，结言青桂枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "秋夕贫居述怀",
        "author": "孟郊",
        "content": "卧冷无远梦，听秋酸别情。高枝低枝风，千叶万叶声。\n浅井不供饮，瘦田长废耕。今交非古交，贫语闻皆轻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "夜感自遣",
        "author": "孟郊",
        "content": "夜学晓未休，苦吟神鬼愁。如何不自闲，心与身为雠。\n死辱片时痛，生辱长年羞。清桂无直枝，碧江思旧游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "再下第",
        "author": "孟郊",
        "content": "一夕九起嗟，梦短不到家。两度长安陌，空将泪见花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "下第东归留别长安知己",
        "author": "孟郊",
        "content": "共照日月影，独为愁思人。岂知鶗鴂鸣，瑶草不得春。\n一片两片云，千里万里身。云归嵩之阳，身寄江之滨。\n弃置复何道，楚情吟白苹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "失意归吴因寄东台刘复侍御",
        "author": "孟郊",
        "content": "自念西上身，忽随东归风。长安日下影，又落江湖中。\n离娄岂不明，子野岂不聪。至宝非眼别，至音非耳通。\n因缄俗外词，仰寄高天鸿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "下第东南行",
        "author": "孟郊",
        "content": "越风东南清，楚日潇湘明。试逐伯鸾去，还作灵均行。\n江蓠伴我泣，海月投人惊。失意容貌改，畏途性命轻。\n时闻丧侣猿，一叫千愁并。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "叹命",
        "author": "孟郊",
        "content": "三十年来命，唯藏一卦中。题诗还问易，问易蒙复蒙。\n本望文字达，今因文字穷。影孤别离月，衣破道路风。\n归去不自息，耕耘成楚农。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "远游",
        "author": "孟郊",
        "content": "慈乌不远飞，孝子念先归。而我独何事，四时心有违。\n江海恋空积，波涛信来稀。长为路傍食，着尽家中衣。\n别剑不割物，离人难作威。远行少僮仆，驱使无是非。\n为性玩好尽，积愁心绪微。始知时节驶，夏日非长辉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "商州客舍",
        "author": "孟郊",
        "content": "商山风雪壮，游子衣裳单。四望失道路，百忧攒肺肝。\n日短觉易老，夜长知至寒。泪流潇湘弦，调苦屈宋弹。\n识声今所易，识意古所难。声意今讵辨，高明鉴其端。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "长安旅情",
        "author": "孟郊",
        "content": "尽说青云路，有足皆可至。我马亦四蹄，出门似无地。\n玉京十二楼，峨峨倚青翠。下有千朱门，何门荐孤士。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "长安羁旅",
        "author": "孟郊",
        "content": "听乐别离中，声声入幽肠。晓泪滴楚瑟，夜魄绕吴乡。\n几回羁旅情，梦觉残烛光。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "渭上思归",
        "author": "孟郊",
        "content": "独访千里信，回临千里河。家在吴楚乡，泪寄东南波。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "初于洛中选",
        "author": "孟郊",
        "content": "尘土日易没，驱驰力无余。青云不我与，白首方选书。\n宦途事非远，拙者取自疏。终然恋皇邑，誓以结吾庐。\n帝城富高门，京路绕胜居。碧水走龙蛇，蜿蜒绕庭除。\n寻常异方客，过此亦踟蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "乙酉岁舍弟扶侍归兴义庄居后独止舍待替人",
        "author": "孟郊",
        "content": "谁言旧居止，主人忽成客。僮仆强与言，相惧终脉脉。\n出亦何所求，入亦何所索。饮食迷精粗，衣裳失宽窄。\n回风卷闲簟，新月生空壁。士有百役身，官无一姓宅。\n丈夫耻自饰，衰须从飒白。兰交早已谢，榆景徒相迫。\n惟予心中镜，不语光历历。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "西斋养病夜怀多感因呈上从叔子云",
        "author": "孟郊",
        "content": "远客夜衣薄，厌眠待鸡鸣。一床空月色，四壁秋蛩声。\n守淡遗众俗，养屙念余生。方全君子拙，耻学小人明。\n蚊蚋亦有时，羽毛各有成。如何骐骥迹，蜷局未能行。\n西北有平路，运来无相轻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十四"
        }
    },
    {
        "title": "秋怀",
        "author": "孟郊",
        "content": "孤骨夜难卧，吟虫相唧唧。老泣无涕洟，秋露为滴沥。\n去壮暂如翦，来衰纷似织。触绪无新心，丛悲有余忆。\n讵忍逐南帆，江山践往昔。\n秋月颜色冰，老客志气单。冷露滴梦破，峭风梳骨寒。\n席上印病文，肠中转愁盘。疑怀无所凭，虚听多无端。\n梧桐枯峥嵘，声响如哀弹。\n一尺月透户，仡栗如剑飞。老骨坐亦惊，病力所尚微。\n虫苦贪剪色，鸟危巢焚辉。孀娥理故丝，孤哭抽余思。\n浮年不可追，衰步多夕归。\n秋至老更贫，破屋无门扉。一片月落床，四壁风入衣。\n疏梦不復远，弱心良易归。商葩将去绿，缭绕争余辉。\n野步踏事少，病谋向物违。幽幽草根虫，生意与我微。\n竹风相戛语，幽闺暗中闻。鬼神满衰听，恍惚难自分。\n商叶堕干雨，秋衣卧单云。病骨可剸物，酸呻亦成文。\n瘦攒如此枯，壮落随西曛。褭褭一线命，徒言系絪缊。\n老骨惧秋月，秋月刀剑棱。纤辉不可干，冷魂坐自凝。\n羁雌巢空镜，仙飙荡浮冰。惊步恐自翻，病大不敢凌。\n单床寤皎皎，瘦卧心兢兢。洗河不见水，透浊为清澄。\n诗壮昔空说，诗衰今何凭。\n老病多异虑，朝夕非一心。商虫哭衰运，繁响不可寻。\n秋草瘦如发，贞芳缀疏金。晚鲜讵几时，驰景还易阴。\n弱习徒自耻，莫知欲何任。露才一见谗，潜智早已深。\n防深不防露，此意古所箴。\n岁暮景气干，秋风兵甲声。织织劳无衣，喓喓徒自鸣。\n商声耸中夜，蹇支废前行。青发如秋园，一剪不復生。\n少年如饿花，瞥见不復明。君子山岳定，小人丝毫争。\n多争多无寿，天道戒其盈。\n冷露多瘁索，枯风晓吹嘘。秋深月清苦，虫老声粗疏。\n赪珠枝累累，芳金蔓舒舒。草木亦趣时，寒荣似春余。\n悲彼零落生，与我心何如。\n老人朝夕异，生死每日中。坐随一啜安，卧与万景空。\n视短不到门，听涩讵逐风。还如刻削形，免有纤悉聪。\n浪浪谢初始，皎皎幸归终。孤隔文章友，亲密蒿莱翁。\n岁绿闵以黄，秋节迸又穷。四时既相迫，万虑自然丛。\n南逸浩淼际，北贫硗确中。曩怀沉遥江，衰思结秋嵩。\n锄食难满腹，叶衣多丑躬。尘缕不自整，古吟将谁通。\n幽竹啸鬼神，楚铁生虬龙。志士多异感，运郁由邪衷。\n常思书破衣，至死教初童。习乐莫习声，习声多顽聋。\n明明胸中言，愿写为高崇。\n幽苦日日甚，老力步步微。常恐暂下床，至门不復归。\n饥者重一食，寒者重一衣。泛广岂无涘，恣行亦有随。\n语中失次第，身外生疮痍。桂蠹既潜朽，桂花损贞姿。\n詈言一失香，千古闻臭词。将死始前悔，前悔不可追。\n哀哉轻薄行，终日与驷驰。\n流运闪欲尽，枯折皆相号。棘枝风哭酸，桐叶霜颜高。\n老虫干铁鸣，惊兽孤玉咆。商气洗声瘦，晚阴驱景劳。\n集耳不可遏，噎神不可逃。蹇行散余郁，幽坐谁与曹。\n抽壮无一线，剪怀盈千刀。清诗既名脁，金菊亦姓陶。\n收拾昔所弃，咨嗟今比毛。幽幽岁晏言，零落不可操。\n霜气入病骨，老人身生冰。衰毛暗相刺，冷痛不可胜。\n鷕鷕伸至明，强强揽所凭。瘦坐形欲折，腹饥心将崩。\n劝药左右愚，言语如见憎。耸耳噎神开，始知功用能。\n日中视余疮，暗隙闻绳蝇。彼嗅一何酷，此味半点凝。\n潜毒尔无厌，余生我堪矜。冻飞幸不远，冬令反心惩。\n出没各有时，寒热苦相凌。仰谢调运翁，请命愿有征。\n黄河倒上天，众水有却来。人心不及水，一直去不回。\n一直亦有巧，不肯至蓬莱。一直不知疲，唯闻至省台。\n忍古不失古，失古志易摧。失古剑亦折，失古琴亦哀。\n夫子失古泪，当时落漼漼。诗老失古心，至今寒皑皑。\n古骨无浊肉，古衣如藓苔。劝君勉忍古，忍古销尘埃。\n詈言不见血，杀人何纷纷。声如穷家犬，吠窦何誾誾。\n詈痛幽鬼哭，詈侵黄金贫。言词岂用多，憔悴在一闻。\n古詈舌不死，至今书云云。今人咏古书，善恶宜自分。\n秦火不爇舌，秦火空爇文。所以詈更生，至今横絪缊。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "靖安寄居",
        "author": "孟郊",
        "content": "寄静不寄华，爱兹嵽嵲居。渴饮浊清泉，饥食无名蔬。\n败菜不敢火，补衣亦写书。古云俭成德，今乃实起予。\n戆叟戆不足，贤人贤有余。役生皆促促，心竟谁舒舒。\n万马踏风衢，众尘随奔车。高宾尽不见，大道夜方虚。\n卧有洞庭梦，坐无长安储。英髦空骇耳，烟火独微如。\n厚念恐伤性，薄田忆亲锄。承世不出力，冬竹肯抽菹。\n外物莫相诱，约心誓从初。碧芳既似水，日日咏归欤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "雪",
        "author": "孟郊",
        "content": "忽然太行雪，昨夜飞入来。崚嶒堕庭中，严白何皑皑。\n奴婢晓开户，四肢冻徘徊。咽言词不成，告诉情状摧。\n官给未入门，家人尽以灰。意劝莫笑雪，笑雪贫为灾。\n将暖此残疾，典卖争致杯。教令再举手，夸曜余生才。\n强起吐巧词，委曲多新裁。为尔作非夫，忍耻轰暍雷。\n书之与君子，庶免生嫌猜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "春愁",
        "author": "孟郊",
        "content": "春物与愁客，遇时各有违。故花辞新枝，新泪落故衣。\n日暮两寂寞，飘然亦同归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "懊恼",
        "author": "孟郊",
        "content": "恶诗皆得官，好诗空抱山。抱山冷殑殑，终日悲颜颜。\n好诗更相嫉，剑戟生牙关。前贤死已久，犹在咀嚼间。\n以我残杪身，清峭养高闲。求闲未得閒，众诮瞋bF々。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "游城南韩氏庄",
        "author": "孟郊",
        "content": "初疑潇湘水，锁在朱门中。时见水底月，动摇池上风。\n清气润竹林，白光连虚空。浪簇霄汉羽，岸芳金碧丛。\n何言数亩间，环泛路不穷。愿逐神仙侣，飘然汗漫通。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "与二三友秋宵会话清上人院",
        "author": "孟郊",
        "content": "何处山不幽，此中情又别。一僧敲一磬，七子吟秋月。\n激石泉韵清，寄枝风啸咽。泠然诸境静，顿觉浮累灭。\n扣寂兼探真，通宵讵能辍。\n好鸟无杂栖，华堂有嘉携。琴樽互倾奏，歌赋相和谐。\n但嘉鱼水合，莫令云雨乖。一为鹍鸡弹，再鼓壮士怀。\n初景待谁晓，新春逐君来。愿言良友会，高驾不知回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "招文士饮",
        "author": "孟郊",
        "content": "曹刘不免死，谁敢负年华。文士莫辞酒，诗人命属花。\n退之如放逐，李白自矜夸。万古忽将似，一朝同叹嗟。\n何言天道正，独使地形斜。南士愁多病，北人悲去家。\n梅芳已流管，柳色未藏鸦。相劝罢吟雪，相从愁饮霞。\n醒时不可过，愁海浩无涯。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "陪侍御叔游城南山墅",
        "author": "孟郊",
        "content": "夜坐拥肿亭，昼登崔巍岑。日窥万峰首，月见双泉心。\n松气清耳目，竹氛碧衣襟。伫想琅玕字，数听枯槁吟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "登华岩寺楼望终南山赠林校书兄弟",
        "author": "孟郊",
        "content": "地脊亚为崖，耸出冥冥中。楼根插迥云，殿翼翔危空。\n前山胎元气，灵异生不穷。势吞万象高，秀夺五岳雄。\n一望俗虑醒，再登仙愿崇。青莲三居士，昼景真赏同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "游终南山",
        "author": "孟郊",
        "content": "南山塞天地，日月石上生。高峰夜留景，深谷昼未明。\n山中人自正，路险心亦平。长风驱松柏，声拂万壑清。\n到此悔读书，朝朝近浮名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "游终南龙池寺",
        "author": "孟郊",
        "content": "飞鸟不到处，僧房终南巅。龙在水长碧，雨开山更鲜。\n步出白日上，坐依清溪边。地寒松桂短，石险道路偏。\n晚磬送归客，数声落遥天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "南阳公请东樱桃亭子春宴",
        "author": "孟郊",
        "content": "万木皆未秀，一林先含春。此地独何力，我公布深仁。\n霜叶日舒卷，风枝远埃尘。初英濯紫霞，飞雨流清津。\n赏异出嚣杂，折芳积欢忻。文心兹焉重，俗尚安能珍。\n碧玉妆粉比，飞琼秾艳均。鸳鸯七十二，花态并相新。\n常恐遗秀志，迨兹广宴陈。芳菲争胜引，歌咏竟良辰。\n方知戏马会，永谢登龙宾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "游华山云台观",
        "author": "孟郊",
        "content": "华岳独灵异，草木恒新鲜。山尽五色石，水无一色泉。\n仙酒不醉人，仙芝皆延年。夜闻明星馆，时韵女萝弦。\n敬兹不能寐，焚柏吟道篇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "喜与长文上人宿李秀才小山池亭",
        "author": "孟郊",
        "content": "灯尽语不尽，主人庭砌幽。柳枝星影曙，兰叶露华浮。\n块岭笑群岫，片池轻众流。更闻清净子，逸唱颇难俦。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "邀花伴",
        "author": "孟郊",
        "content": "边地春不足，十裏见一花。及时须遨游，日暮饶风沙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "石淙",
        "author": "孟郊",
        "content": "岩谷不自胜，水木幽奇多。朔风入空曲，泾流无大波。\n迢递径难尽，参差势相罗。雪霜有时洗，尘土无由和。\n洁冷诚未厌，晚步将如何。\n出曲水未断，入山深更重。泠泠若仙语，皎皎多异容。\n万响不相杂，四时皆有浓。日月互分照，云霞各生峰。\n久迷向方理，逮兹耸前踪。\n荒策每恣远，戆步难自回。已抱苔藓疾，尚凌潺湲隈。\n驿骥苦衔勒，笼禽恨摧颓。实力苟未足，浮夸信悠哉。\n顾惟非时用，静言还自咍。\n朔水刀剑利，秋石琼瑶鲜。鱼龙气不腥，潭洞状更妍。\n磴雪入呀谷，掬星洒遥天。声忙不及韵，势疾多断涟。\n输去虽有恨，躁气一何颠。蜿蜒相缠掣，荦确亦迴旋。\n黑草濯铁发，白苔浮冰钱。具生此云遥，非德不可甄。\n何况被犀士，制之空以权。始知静刚猛，文教从来先。\n空谷耸视听，幽湍泽心灵。疾流脱鳞甲，迭岸冲风霆。\n丹巘堕环景，霁波灼虚形。淙淙豗厚轴，棱棱攒高冥。\n弱栈跨旋碧，危梯倚凝青。飘飘鹤骨仙，飞动鳌背庭。\n常闻夸大言，下顾皆细萍。\n百尺明镜流，千曲寒星飞。为君洗故物，有色如新衣。\n不饮泥土污，但饮雪霜饥。石棱玉纤纤，草色琼霏霏。\n谷硙有余力，溪舂亦多机。从来一智萌，能使众利归。\n因之山水中，喧然论是非。\n入深得奇趣，升险为良跻。搜胜有闻见，逃俗无踪蹊。\n穴流恣回转，窍景忘东西。戆兽鲜猜惧，罗人巧罝罤。\n幽驰异处所，忍虑多端倪。虚获我何饱，实归彼非迷。\n斯文浪云洁，此旨谁得齐。\n屑珠泻潺湲，裂玉何威瑰。若调千瑟弦，未果一曲谐。\n古骇毛髮栗，险惊视听乖。二老皆劲骨，风趋缘欹崖。\n地远有余美，我游采弃怀。乘时幸勤鉴，前恨多幽霾。\n弱力谢刚健，蹇策贵安排。始知随事静，何必当夕斋。\n昔浮南渡飙，今攀朔山景。物色多瘦削，吟笑还孤永。\n日月冻有棱，雪霜空无影。玉喷不生冰，瑶涡旋成井。\n潜角时耸光，隐鳞乍漂冏。再吟获新胜，返步失前省。\n惬怀虽已多，惕虑未能整。颓阳落何处，升魄衔疏岭。\n圣朝搜岩谷，此地多遗玩。怠惰成远游，顽疏恣灵观。\n劲飙刷幽视，怒水慑余懦。曾是结芳诚，远兹勉流倦。\n冰条耸危虑，霜翠莹遐眄。物诱信多端，荒寻谅难遍。\n去矣朔之隅，翛然楚之甸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "游韦七洞庭别业",
        "author": "孟郊",
        "content": "洞庭如潇湘，迭翠荡浮碧。松桂无赤日，风物饶清激。\n逍遥展幽韵，参差逗良觌。道胜不知疲，冥搜自无斁。\n旷然青霞抱，永矣白云适。崆峒非凡乡，蓬瀛在仙籍。\n无言从远尚，还思君子识。波涛漱古岸，铿锵辨奇石。\n灵响非外求，殊音自中积。人皆走烦浊，君能致虚寂。\n何以祛扰扰，叩调清淅淅。既惧豪华损，誓从诗书益。\n一举独往姿，再摇飞遁迹。山深有变异，意惬无惊惕。\n采翠夺日月，照耀迷昼夕。松斋何用扫，萝院自然涤。\n业峻谢烦芜，文高追古昔。暂遥朱门恋，终立青史绩。\n物表易淹留，人间重离析。难随洞庭酌，且醉横塘席。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "越中山水",
        "author": "孟郊",
        "content": "日觉耳目胜，我来山水州。蓬瀛若仿佛，田野如泛浮。\n碧嶂几千绕，清泉万余流。莫穷合沓步，孰尽派别游。\n越水净难污，越天阴易收。气鲜无隐物，目视远更周。\n举俗媚葱蒨，连冬撷芳柔。菱湖有余翠，茗圃无荒畴。\n赏异忽已远，探奇诚淹留。永言终南色，去矣销人忧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "春集越州皇甫秀才山亭",
        "author": "孟郊",
        "content": "嘉宾在何处，置亭春山巅。顾余寂寞者，谬厕芳菲筵。\n视听日澄澈，声光坐连绵。晴湖泻峰嶂，翠浪多萍藓。\n何以逞高志，为君吟秋天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "和皇甫判官游琅琊溪",
        "author": "孟郊",
        "content": "山中琉璃境，物外琅琊溪。房廊逐岩壑，道路随高低。\n碧濑漱白石，翠烟含青蜺。客来暂游践，意欲忘簪珪。\n树杪灯火夕，云端钟梵齐。时同虽可仰，迹异难相携。\n唯当清宵梦，仿佛愿攀跻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十五"
        }
    },
    {
        "title": "汝州南潭陪陆中丞公宴",
        "author": "孟郊",
        "content": "一雨百泉涨，南潭夜来深。分明碧沙底，写出青天心。\n远客洞庭至，因兹涤烦襟。既登飞云舫，愿奏清风琴。\n高岸立旗戟，潜蛟失浮沉。威棱护斯浸，魍魉逃所侵。\n山态变初霁，水声流新音。耳目极眺听，潺湲与嵚岑。\n谁言柳太守，空有白苹吟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "汝州陆中丞席喜张从事至同赋十韵",
        "author": "孟郊",
        "content": "汝水无浊波，汝山饶奇石。大贤为此郡，佳士来如积。\n有客乘白驹，奉义惬所适。清风荡华馆，雅瑟泛瑶席。\n芳醑静无喧，金尊光有涤。纵情孰虑损，听论自招益。\n愿折若木枝，却彼曜灵夕。贵贱一相接，忧悰忽转易。\n会合勿言轻，别离古来惜。请君驻征车，良遇难再觌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "夜集汝州郡斋听陆僧辩弹琴",
        "author": "孟郊",
        "content": "康乐宠词客，清宵意无穷。征文北山外，借月南楼中。\n千里愁并尽，一樽欢暂同。胡为戛楚琴，淅沥起寒风。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "同年春燕",
        "author": "孟郊",
        "content": "少年三十士，嘉会良在兹。高歌摇春风，醉舞摧花枝。\n意荡晼晚景，喜凝芳菲时。马迹攒騕褭，乐声韵参差。\n视听改旧趣，物象含新姿。红雨花上滴，绿烟柳际垂。\n淹中讲精义，南皮献清词。前贤与今人，千载为一期。\n明鉴有皎洁，澄玉无磷缁。永与沙泥别，各整云汉仪。\n盛气自中积，英名日四驰。塞鸿绝俦匹，海月难等夷。\n郁抑忽已尽，亲朋乐无涯。幽蘅发空曲，芳杜绵所思。\n浮迹自聚散，壮心谁别离。愿保金石志，无令有夺移。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "罗氏花下奉招陈侍御",
        "author": "孟郊",
        "content": "眼在枝上春，落地成埃尘。不是风流者，谁为攀折人。\n宁辞波浪阔，莫道往来频。拾紫岂宜晚，掇芳须及晨。\n劳收贾生泪，强起屈平身。花下本无俗，酒中别有神。\n游蜂不饮故，戏蝶亦争新。万物尽如此，过时非所珍。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "游石龙涡",
        "author": "孟郊",
        "content": "石龙不见形，石雨如散星。山下晴皎皎，山中阴泠泠。\n水飞林木杪，珠缀莓苔屏。畜异物皆别，当晨景欲暝。\n泉芳春气碧，松月寒色青。险力此独壮，猛兽亦不停。\n日暮且回去，浮心恨未宁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "浮石亭",
        "author": "孟郊",
        "content": "曾是风雨力，崔巍漂来时。落星夜皎洁，近榜朝逶迤。\n翠潋递明灭，清潈泻欹危。况逢蓬岛仙，会合良在兹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "看花",
        "author": "孟郊",
        "content": "家家有芍药，不妨至温柔。温柔一同女，红笑笑不休。\n月娥双双下，楚艳枝枝浮。洞裏逢仙人，绰约青宵游。\n芍药谁为婿，人人不敢来。唯应待诗老，日日殷勤开。\n玉立无气力，春凝且裴徊。将何谢青春，痛饮一百杯。\n芍药吹欲尽，无奈晓风何。余花欲谁待，唯待谏郎过。\n谏郎不事俗，黄金买高歌。高歌夜更清，花意晚更多。\n饮之不见底，醉倒深红波。红波荡谏心，谏心终无它。\n独游终难醉，挈榼徒经过。问花不解语，劝得酒无多。\n三年此村落，春色入心悲。料得一孀妇，经时独泪垂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "济源春",
        "author": "孟郊",
        "content": "太行横偃脊，百里芳崔巍。济滨花异颜，枋口云如裁。\n新画彩色湿，上界光影来。深红缕草木，浅碧珩溯洄。\n千家门前饮，一道传禊杯。玉鳞吞金钩，仙璇琉璃开。\n朴童茂言语，善俗无惊猜。狂吹寝恒宴，晓清梦先回。\n治生鲜惰夫，积学多深材。再游讵癫戆，一洗惊尘埃。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "济源寒食",
        "author": "孟郊",
        "content": "风巢袅袅春鸦鸦，无子老人仰面嗟。\n柳弓苇箭觑不见，高红远绿劳相遮。\n女婵童子黄短短，耳中闻人惜春晚。\n逃蜂匿蝶踏地来，抛却斋糜一瓷碗。\n一日踏春一百回，朝朝没脚走芳埃。\n饥童饿马扫花喂，向晚饮溪三两杯。\n莓苔井上空相忆，辘轳索断无消息。\n酒人皆倚春发绿，病叟独藏秋发白。\n长安落花飞上天，南风引至三殿前。\n可怜春物亦朝谒，唯我孤吟渭水边。\n枋口花间掣手归，嵩阳为我留红晖。\n可怜踯躅千万尺，柱地柱天疑欲飞。\n蜜蜂为主各磨牙，咬尽村中万木花。\n君家瓮瓮今应满，五色冬笼甚可夸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "游枋口",
        "author": "孟郊",
        "content": "一步复一步，出行千里幽。为取山水意，故作寂寞游。\n太行青巅高，枋口碧照浮。明明无底镜，泛泛忘机鸥。\n老逸不自限，病狂不可周。恣闲饶淡薄，怠玩多淹留。\n芳物竞晼晚，绿梢挂新柔。和友莺相绕，言语亦以稠。\n始知万类然，静躁难相求。\n耸我残病骨，健如一仙人。镜中照千里，镜浪洞百神。\n此神日月华，不作寻常春。三十夜皆明，四时昼恒新。\n鸟声尽依依，兽心亦忻忻。澄幽出所怪，闪异坐微絪。\n可来复可来，此地灵相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "与王二十一员外涯游枋口柳溪",
        "author": "孟郊",
        "content": "万株古柳根，拏此磷磷溪。野榜多屈曲，仙浔无端倪。\n春桃散红烟，寒竹含晚凄。晓听忽以异，芳树安能齐。\n共疑落镜中，坐泛红景低。水意酒易醒，浪情事非迷。\n小儒峭章句，大贤嘉提携。潜窦韵灵瑟，翠崖鸣玉珪。\n主人稷卨翁，德茂芝朮畦。凿出幽隐端，气象皆升跻。\n曾是清乐抱，逮兹几省溪。宴位席兰草，滥觞惊凫鹥。\n灵味荐鲂瓣，金花屑橙齑。江调摆衰俗，洛风远尘泥。\n徒言奏狂狷，讵敢忘筌蹄。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "与王二十一员外涯游昭成寺",
        "author": "孟郊",
        "content": "洛友寂寂约，省骑霏霏尘。游僧步晚磬，话茗含芳春。\n瑶策冰入手，粉壁画莹神。赪廓芙蓉霁，碧殿琉璃匀。\n玄讲岛岳尽，渊咏文字新。屡笑寒竹宴，况接青云宾。\n顾惭余眷下，衰瘵婴残身。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "嵩少",
        "author": "孟郊",
        "content": "沙弥舞袈裟，走向踯躅飞。閒步亦惺惺，芳援相依依。\n噎塞春咽喉，蜂蝶事光辉。群嬉且已晚，孤引将何归。\n流艳去不息，朝英亦疏微。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "旅次洛城东水亭",
        "author": "孟郊",
        "content": "水竹色相洗，碧花动轩楹。自然逍遥风，荡涤浮竞情。\n霜落叶声燥，景寒人语清。我来招隐亭，衣上尘暂轻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "洛桥晚望",
        "author": "孟郊",
        "content": "天津桥下冰初结，洛阳陌上人行绝。\n榆柳萧疏楼阁闲，月明直见嵩山雪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "北郭贫居",
        "author": "孟郊",
        "content": "进乏广莫力，退为蒙笼居。三年失意归，四向相识疏。\n地僻草木壮，荒条扶我庐。夜贫灯烛绝，明月照吾书。\n欲识贞静操，秋蝉饮清虚。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "题陆鸿渐上饶新开山舍",
        "author": "孟郊",
        "content": "惊彼武陵状，移归此岩边。开亭拟贮云，凿石先得泉。\n啸竹引清吹，吟花成新篇。乃知高洁情，摆落区中缘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "题韦承总吴王故城下幽居",
        "author": "孟郊",
        "content": "才饱身自贵，巷荒门岂贫。韦生堪继相，孟子愿依邻。\n夜思琴语切，昼情茶味新。霜枝留过鹊，风竹扫蒙尘。\n郢唱一声发，吴花千片春。对君何所得，归去觉情真。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "苏州昆山惠聚寺僧房",
        "author": "孟郊",
        "content": "昨日到上方，片云挂石床。锡杖莓苔青，袈裟松柏香。\n晴磬无短韵，古灯含永光。有时乞鹤归，还访逍遥场。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "题从叔述灵岩山壁",
        "author": "孟郊",
        "content": "换却世上心，独起山中情。露衣凉且鲜，云策高复轻。\n喜见夏日来，变为松景清。每将逍遥听，不厌飕飗声。\n远念尘末宗，未疏俗间名。桂枝妄举手，萍路空劳生。\n仰谢开净弦，相招时一鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "题林校书花严寺书窗",
        "author": "孟郊",
        "content": "隐咏不夸俗，问禅徒净居。翻将白云字，寄向青莲书。\n拟古投松坐，就明开纸疏。昭昭南山景，独与心相如。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "蓝溪元居士草堂",
        "author": "孟郊",
        "content": "市井不容义，义归山谷中。夫君宅松桂，招我栖蒙笼。\n人朴情虑肃，境闲视听空。清溪宛转水，修竹徘徊风。\n木倦采樵子，土劳稼穑翁。读书业虽异，敦本志亦同。\n蓝岸青漠漠，蓝峰碧崇崇。日昏各命酒，寒蛩鸣蕙丛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "新卜清罗幽居奉献陆大夫",
        "author": "孟郊",
        "content": "黔娄住何处，仁邑无馁寒。岂悟旧羁旅，变为新闲安。\n二倾有余食，三农行可观。笼禽得高巢，辙鲋还层澜。\n翳翳桑柘墟，纷纷田裏欢。兵戈忽消散，耦耕非艰难。\n嘉木偶良酌，芳阴庇清弹。力农唯一事，趣世徒万端。\n静觉本相厚，动为末所残。此外有余暇，锄荒出幽兰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "题韦少保静恭宅藏书洞",
        "author": "孟郊",
        "content": "高意合天制，自然状无穷。仙华凝四时，玉藓生数峰。\n书秘漆文字，匣藏金蛟龙。闲为气候肃，开作云雨浓。\n洞隐谅非久，岩梦诚必通。将缀文士集，贯就真珠丛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "生生亭",
        "author": "孟郊",
        "content": "滩闹不妨语，跨溪仍置亭。置亭嵽嵲头，开窗纳遥青。\n遥青新画出，三十六扇屏。褭褭立平地，棱棱浮高冥。\n一日数开扉，仙闪目不停。徒夸远方岫，曷若中峰灵。\n拔意千余丈，浩言永堪铭。浩言无愧同，愧同忍丑醒。\n致之未有力，力在君子听。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "寒溪",
        "author": "孟郊",
        "content": "霜洗水色尽，寒溪见纤鳞。幸临虚空镜，照此残悴身。\n潜滑不自隐，露底莹更新。豁如君子怀，曾是危陷人。\n始明浅俗心，夜结朝已津。净漱一掬碧，远消千虑尘。\n始知泥步泉，莫与山源邻。\n洛阳岸边道，孟氏庄前溪。舟行素冰折，声作青瑶嘶。\n绿水结绿玉，白波生白珪。明明宝镜中，物物天照齐。\n仄步下危曲，攀枯闻孀啼。霜芬稍消歇，凝景微茫齐。\n痴坐直视听，戆行失踪蹊。岸童劚棘劳，语言多悲凄。\n晓饮一杯酒，踏雪过清溪。波澜冻为刀，剸割凫与鹥。\n宿羽皆翦弃，血声沉沙泥。独立欲何语，默念心酸嘶。\n冻血莫作春，作春生不齐。冻血莫作花，作花发孀啼。\n幽幽棘针村，冻死难耕犁。\n篙工磓玉星，一路随迸萤。朔冻哀彻底，獠馋咏潜鯹。\n冰齿相磨啮，风音酸铎铃。清悲不可逃，洗出纤悉听。\n碧潋卷已尽，彩缕飞飘零。下蹑滑不定，上栖折难停。\n哮嘐呷喢冤，仰诉何时宁。\n一曲一直水，白龙何鳞鳞。冻飙杂碎号，齑音坑谷辛。\n柧椾吃无力，飞走更相仁。猛弓一折弦，余喘争来宾。\n大严此之立，小杀不復陈。皎皎何皎皎，氤氲复氤氲。\n瑞晴刷日月，高碧开星辰。独立两脚雪，孤吟千虑新。\n天欃徒昭昭，箕舌虚龂龂。尧圣不听汝，孔微亦有臣。\n谏书竟成章，古义终难陈。\n因冻死得食，杀风仍不休。以兵为仁义，仁义生刀头。\n刀头仁义腥，君子不可求。波澜抽剑冰，相劈如仇雠。\n尖雪入鱼心，鱼心明愀愀。怳如罔两说，似诉割切由。\n谁使异方气，入此中土流。翦尽一月春，闭为百谷幽。\n仰怀新霁光，下照疑忧愁。\n溪老哭甚寒，涕泗冰珊珊。飞死走死形，雪裂纷心肝。\n剑刃冻不割，弓弦强难弹。常闻君子武，不食天杀残。\n斸玉掩骼胔，弔琼哀阑干。\n溪风摆余冻，溪景衔明春。玉消花滴滴，虬解光鳞鳞。\n悬步下清曲，消期濯芳津。千里冰裂处，一勺暖亦仁。\n凝精互相洗，漪涟竞将新。忽如剑疮尽，初起百战身。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "立德新居",
        "author": "孟郊",
        "content": "立德何亭亭，西南耸高隅。阳崖泄春意，井圃留冬芜。\n胜引即纡道，幽行岂通衢。碧峰远相揖，清思谁言孤。\n寺秩虽贵家，浊醪良可哺。\n耸城架霄汉，洁宅涵絪缊。开门洛北岸，时锁嵩阳云。\n夜高星辰大，昼长天地分。厚韵属疏语，薄名谢嚣闻。\n兹焉有殊隔，永矣难及群。\n宾秩已觉厚，私储常恐多。清贫聊自尔，素责将如何。\n俭教先勉力，修襟无余佗。良栖一枝木，灵巢片叶荷。\n仰笑鹍鹏辈，委身拂天波。\n疏门不掩水，洛色寒更高。晓碧流视听，夕清濯衣袍。\n为于仁义得，未觉登陟劳。远岸雪难莫，劲枝风易号。\n霜禽各啸侣，吾亦爱吾曹。\n崎岖有悬步，委曲饶荒寻。远树足良木，疏巢无争禽。\n素魄衔夕岸，绿水生晓浔。空旷伊洛视，仿佛潇湘心。\n何必尚远异，忧劳满行襟。\n悬途多仄足，崎圃无修畦。芳兰与宿艾，手撷心不迷。\n品子懒读书，辕驹难服犁。虚食日相投，夸肠讵能低。\n耻从新学游，愿将古农齐。\n都城多耸秀，爱此高县居。伊雒绕街巷，鸳鸯飞阎闾。\n翠景何的砾，霜飔飘空虚。突出万家表，独治二亩蔬。\n一旬一手版，十日九手锄。\n手锄手自勖，激劝亦已饶。畏彼梨栗儿，空资玩弄骄。\n夜景卧难尽，昼光坐易消。治旧得新义，耕荒生嘉苗。\n锄治苟惬适，心形俱逍遥。\n玉蹄裂鸣水，金绶忽照门。拂拭贫士席，拜候丞相辕。\n德疏未为高，礼至方觉尊。岂唯耀兹日，可以荣远孙。\n如何一阳朝，独荷众瑞繁。\n东南富水木，寂寥蔽光辉。此地足文字，及时隘骖騑。\n仄雪踏为平，涩行变如飞。令畦生气色，嘉绿新霏微。\n天意资厚养，贤人肯相违。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十六"
        }
    },
    {
        "title": "西上经灵宝观",
        "author": "孟郊",
        "content": "道士无白髮，语音灵泉清。青松多寿色，白石恒夜明。\n放步霁霞起，振衣华风生。真文秘中顶，宝气浮四楹。\n一片古关路，万里今人行。上仙不可见，驱策徒西征。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "泛黄河",
        "author": "孟郊",
        "content": "谁开昆仑源，流出混沌河。积雨飞作风，惊龙喷为波。\n湘瑟飕飗弦，越宾呜咽歌。有恨不可洗，虚此来经过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "往河阳宿峡陵，寄李侍御",
        "author": "孟郊",
        "content": "暮天寒风悲屑屑，啼鸟绕树泉水噎。行路解鞍投古陵，\n人生穷达感知己，明日投君申片言。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "鸦路溪行，呈陆中丞",
        "author": "孟郊",
        "content": "鸦路不可越，三十六渡溪。有物饮碧水，高林挂青蜺。\n历览道更险，驱使迹频暌。视听易常主，心魂互相迷。\n浪石忽摇动，沙堤信难跻。危峰紫霄外，古木浮云齐。\n出阻望汝郡，大贤多招携。疲马恋旧秣，羁禽思故栖。\n应怜泣楚玉，弃置如尘泥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "独宿岘首忆长安故人",
        "author": "孟郊",
        "content": "月迥无隐物，况复大江秋。江城与沙村，人语风飕飗。\n岘亭当此时，故人不同游。故人在长安，亦可将梦求。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "自商行谒复州卢使君虔",
        "author": "孟郊",
        "content": "一身绕千山，远作行路人。未遂东吴归，暂出西京尘。\n仲宣荆州客，今余竟陵宾。往迹虽不同，托意皆有因。\n商岭莓苔滑，石阪上下频。江汉沙泥洁，永日光景新。\n独泪起残夜，孤吟望初晨。驱驰竟何事，章句依深仁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "梦泽中行",
        "author": "孟郊",
        "content": "楚山争蔽亏，日月无全辉。楚路饶回惑，旅人有迷归。\n骐骥思北首，鹧鸪愿南飞。我怀京洛游，未厌风尘衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "京山行",
        "author": "孟郊",
        "content": "众虻聚病马，流血不得行。后路起夜色，前山闻虎声。\n此时游子心，百尺风中旌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "旅次湘沅有怀灵均",
        "author": "孟郊",
        "content": "分拙多感激，久游遵长途。经过湘水源，怀古方踟蹰。\n旧称楚灵均，此处殒忠躯。侧聆故老言，遂得旌贤愚。\n名参君子场，行为小人儒。骚文衒贞亮，体物情崎岖。\n三黜有愠色，即非贤哲模。五十爵高秩，谬膺从大夫。\n胸襟积忧愁，容鬓复凋枯。死为不吊鬼，生作猜谤徒。\n吟泽洁其身，忠节宁见输。怀沙灭其性，孝行焉能俱。\n且闻善称君，一何善自殊。且闻过称己，一何过不渝。\n悠哉风土人，角黍投川隅。相传历千祀，哀悼延八区。\n如今圣明朝，养育无羁孤。君臣逸雍熙，德化盈纷敷。\n巾车徇前侣，白日犹昆吾。寄君臣子心，戒此真良图。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "过彭泽",
        "author": "孟郊",
        "content": "扬帆过彭泽，舟人讶叹息。不见种柳人，霜风空寂历。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "过分水岭",
        "author": "孟郊",
        "content": "山壮马力短，马行石齿中。十步九举辔，回环失西东。\n溪水变为雨，悬崖阴蒙蒙。客衣飘飖秋，葛花零落风。\n白日舍我没，征途忽然穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "分水岭别夜示从弟寂",
        "author": "孟郊",
        "content": "南中少平地，山水重迭生。别泉万余曲，迷舟独难行。\n四际乱峰合，一眺千虑并。潺湲冬夏冷，光彩昼夜明。\n赏心难久胜，离肠忽自惊。古木摇霁色，高风动秋声。\n饮尔一樽酒，慰我百忧轻。嘉期何处定，此晨堪寄情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "连州吟",
        "author": "孟郊",
        "content": "春风朝夕起，吹绿日日深。试为连州吟，泪下不可禁。\n连山何连连，连天碧岑岑。哀猿哭花死，子规裂客心。\n兰芷结新佩，潇湘遗旧音。怨声能翦弦，坐抚零落琴。\n羽翼不自有，相追力难任。唯凭方寸灵，独夜万里寻。\n方寻魂飘飖，南梦山岖嵚。仿佛惊魍魉，悉窣闻枫林。\n正直被放者，鬼魅无所侵。贤人多安排，俗士多虚钦。\n孤怀吐明月，众毁铄黄金。愿君保玄曜，壮志无自沉。\n朝亦连州吟，暮亦连州吟。连州果有信，一纸万里心。\n开缄白云断，明月堕衣襟。南风嘶舜管，苦竹动猿音。\n万里愁一色，潇湘雨淫淫。两剑忽相触，双蛟恣浮沉。\n斗水正回斡，倒流安可禁。空愁江海信，惊浪隔相寻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "旅行",
        "author": "孟郊",
        "content": "楚水结冰薄，楚云为雨微。野梅参差发，旅榜逍遥归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "上河阳李大夫",
        "author": "孟郊",
        "content": "上将秉神略，至兵无猛威。三军当严冬，一抚胜重衣。\n霜剑夺众景，夜星失长辉。苍鹰独立时，恶鸟不敢飞。\n武牢锁天关，河桥纽地机。大将奚以安，守此称者稀。\n贫士少颜色，贵门多轻肥。试登山岳高，方见草木微。\n山岳恩既广，草木心皆归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "投赠张端公",
        "author": "孟郊",
        "content": "君子量不极，胸吞百川流。嫉邪霜气直，问俗春辞柔。\n日户昼辉静，月杯夜景幽。咏惊芙蓉发，笑激风飙秋。\n鸾步独无侣，鹤音仍寡俦。幸沾分寸顾，散此千万忧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠苏州韦郎中使君",
        "author": "孟郊",
        "content": "谢客吟一声，霜落群听清。文含元气柔，鼓动万物轻。\n嘉木依性植，曲枝亦不生。尘埃徐庾词，金玉曹刘名。\n章句作雅正，江山益鲜明。萍苹一浪草，菰蒲片池荣。\n曾是康乐咏，如今搴其英。顾惟菲薄质，亦愿将此并。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "上张徐州",
        "author": "孟郊",
        "content": "为水不入海，安得浮天波。为木不在山，安得横日柯。\n再来君子傍，始觉精义多。大德唯一施，众情自偏颇。\n至乐无宫征，至声遗讴歌。愿鼓空桑弦，永使万物和。\n顾己诚拙讷，干名已蹉跎。献词惟在口，所欲无余佗。\n乍作支泉石，乍作翳松萝。一不改方圆，破质为琢磨。\n贱子本如此，大贤心若何。岂是无异途，异途难经过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "上包祭酒",
        "author": "孟郊",
        "content": "岳岳冠盖彦，英英文字雄。琼音独听时，尘韵固不同。\n春云生纸上，秋涛起胸中。时吟五君咏，再举七子风。\n何幸松桂侣，见知勤苦功。愿将黄鹤翅，一借飞云空。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠别崔纯亮",
        "author": "孟郊",
        "content": "食荠肠亦苦，强歌声无欢。出门即有碍，谁谓天地宽。\n有碍非遐方，长安大道傍。小人智虑险，平地生太行。\n镜破不改光，兰死不改香。始知君子心，交久道益彰。\n君心与我怀，离别俱回遑。譬如浸蘖泉，流苦已日长。\n忍泣目易衰，忍忧形易伤。项籍岂不壮，贾生岂不良。\n当其失意时，涕泗各沾裳。古人劝加餐，此餐难自强。\n一饭九祝噎，一嗟十断肠。况是儿女怨，怨气凌彼苍。\n彼苍若有知，白日下清霜。今朝始惊叹，碧落空茫茫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠文应上人",
        "author": "孟郊",
        "content": "栖迟青山巅，高静身所便。不践有命草，但饮无声泉。\n斋性空转寂，学情深更专。经文开贝叶，衣制垂秋莲。\n厌此俗人群，暂来还却旋。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "严河南",
        "author": "孟郊",
        "content": "赤令风骨峭，语言清霜寒。不必用雄威，见者毛髮攒。\n我有赤令心，未得赤令官。终朝衡门下，忍志将筑弹。\n君从西省郎，正有东洛观。洛民萧条久，威恩悯抚难。\n苦竹声啸雪，夜斋闻千竿。诗人偶寄耳，听苦心多端。\n多端落杯酒，酒中方得欢。隐士多饮酒，此言信难刊。\n取次令坊沽，举止务在宽。何必红烛娇，始言清宴阑。\n丈夫莫矜庄，矜庄不中看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠李观",
        "author": "孟郊",
        "content": "谁言形影亲，灯灭影去身。谁言鱼水欢，水竭鱼枯鳞。\n昔为同恨客，今为独笑人。舍予在泥辙，飘迹上云津。\n卧木易成蠹，弃花难再春。何言对芳景，愁望极萧晨。\n埋剑谁识气，匣弦日生尘。愿君语高风，为余问苍旻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "吴安西馆赠从弟楚客",
        "author": "孟郊",
        "content": "蒙笼杨柳馆，中有南风生。风生今为谁，湘客多远情。\n孤枕楚水梦，独帆楚江程。觉来残恨深，尚与归路并。\n玉匣五弦在，请君时一鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠章仇将军",
        "author": "孟郊",
        "content": "将军不夸剑，才气为英雄。五岳拽力内，百川倾意中。\n本立谁敢拔，飞文自难穷。前时天地翻，已有扶正功。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠道月上人",
        "author": "孟郊",
        "content": "僧貌净无点，僧衣宁缀华。寻常昼日行，不使身影斜。\n饭术煮松柏，坐山敷云霞。欲知禅隐高，缉薜为袈裟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "抒情因上郎中二十二叔监察十五叔兼呈李益端公柳缜评事",
        "author": "孟郊",
        "content": "方凭指下弦，写出心中言。寸草贱子命，高山主人恩。\n游边风沙意，梦楚波涛魂。一日引别袂，九回沾泪痕。\n自悲何以然，在礼阙晨昏。名利时转甚，是非宵亦喧。\n浮情少定主，百虑随世翻。举此胸臆恨，幸从贤哲论。\n明明三飞鸾，照物如朝暾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠城郭道士",
        "author": "孟郊",
        "content": "望裏失却山，听中遗却泉。松枝休策云，药囊翻贮钱。\n曾依青桂邻，学得白雪弦。别来意未回，世上为隐仙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "桐庐山中赠李明府",
        "author": "孟郊",
        "content": "静境无浊氛，清雨零碧云。千山不隐响，一叶动亦闻。\n即此佳志士，精微谁相群。欲识楚章句，袖中兰茝熏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "献汉南樊尚书",
        "author": "孟郊",
        "content": "天下昔崩乱，大君识贤臣。众木尽摇落，始见竹色真。\n兵势走山岳，阳光潜埃尘。心开玄女符，面缚清波人。\n异俗既从化，浇风亦归淳。自公理斯郡，寒谷皆变春。\n旗影卷赤电，剑锋匣青鳞。如何嵩高气，作镇楚水滨。\n云镜忽开霁，孤光射无垠。乃知寻常鉴，照影不照神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠转运陆中丞",
        "author": "孟郊",
        "content": "掌运职既大，摧邪名更雄。鹏飞簸曲云，鹗怒生直风。\n投彼霜雪令，翦除荆棘丛。楚仓倾向西，吴米发自东。\n帆影咽河口，车声聋关中。尧知才策高，人喜道路通。\n皆经内史力，继得酂侯功。莱子真为少，相如未免穷。\n衣花野菡萏，书叶山梧桐。不是宗匠心，谁怜久栖蓬。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠万年陆郎中",
        "author": "孟郊",
        "content": "天子忧剧县，寄深华省郎。纷纷风响佩，蛰蛰剑开霜。\n旧事笑堆案，新声唯雅章。谁言百里才，终作横天梁。\n江鸿耻承眷，云津未能翔。徘徊尘俗中，短毳无辉光。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "擢第后东归书怀，献座主吕侍御",
        "author": "孟郊",
        "content": "昔岁辞亲泪，今为恋主泣。去住情难并，别离景易戢。\n夭矫大空鳞，曾为小泉蛰。幽意独沉时，震雷忽相及。\n神行既不宰，直致非所执。至运本遗功，轻生各自立。\n大君思此化，良佐自然集。宝镜无私光，时文有新习。\n慈亲诫志就，贱子归情急。擢第谢灵台，牵衣出皇邑。\n行襟海日曙，逸抱江风入。蒹葭得波浪，芙蓉红岸湿。\n云寺势动摇，山钟韵嘘吸。旧游期再践，悬水得重挹。\n松萝虽可居，青紫终当拾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "古意赠梁肃补阙",
        "author": "孟郊",
        "content": "曲木忌日影，谗人畏贤明。自然照烛间，不受邪佞轻。\n不有百炼火，孰知寸金精。金铅正同炉，愿分精与粗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠黔府王中丞楚",
        "author": "孟郊",
        "content": "旧说天下山，半在黔中青。又闻天下泉，半落黔中鸣。\n山水千万绕，中有君子行。儒风一以扇，污俗心皆平。\n我愿中国春，化从异方生。昔为阴草毒，今为阳华英。\n嘉实缀绿蔓，凉湍泻清声。逍遥物景胜，视听空旷并。\n困骥犹在辕，沉珠尚隐精。路遐莫及眄，泥污日已盈。\n岁晏将何从，落叶甘自轻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "上达奚舍人",
        "author": "孟郊",
        "content": "北山少日月，草木苦风霜。贫士在重坎，食梅有酸肠。\n万俗皆走圆，一身犹学方。常恐众毁至，春叶成秋黄。\n大贤秉高鉴，公烛无私光。暗室晓未及，幽行涕空行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠主人",
        "author": "孟郊",
        "content": "斗水泻大海，不如泻枯池。分明贤达交，岂顾豪华儿。\n海有不足流，豪有不足资。枯鳞易为水，贫士易为施。\n幸睹君子席，会将幽贱期。侧闻清风议，饫如黄金卮。\n此道与日月，同光无尽时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠建业契公",
        "author": "孟郊",
        "content": "师住青山寺，清华常绕身。虽然到城郭，衣上不栖尘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "献襄阳于大夫",
        "author": "孟郊",
        "content": "襄阳青山郭，汉江白铜堤。谢公领兹郡，山水无尘泥。\n铁马万霜雪，绛旗千虹霓。风漪参差泛，石板重迭跻。\n旧泪不復堕，新欢居然齐。还耕竟原野，归老相扶携。\n物色增暧暧，寒芳更萋萋。渊清有遐略，高躅无近蹊。\n即此富苍翠，自然引翔栖。曩游常抱忆，夙好今尚暌。\n愿言从逸辔，暇日凌清溪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠郑夫子鲂",
        "author": "孟郊",
        "content": "天地入胸臆，吁嗟生风雷。文章得其微，物象由我裁。\n宋玉逞大句，李白飞狂才。苟非圣贤心，孰与造化该。\n勉矣郑夫子，骊珠今始胎。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "大隐坊：崔从事郧以直隳职",
        "author": "孟郊",
        "content": "古人留清风，千载遥赠君。破松见贞心，裂竹见直文。\n残月色不改，高贤德常新。家怀诗书富，宅抱草木贫。\n安得一蹄泉，来化千尺鳞。含意永不语，钓璜幽水滨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "大隐坊：章仇将军良弃功守贫",
        "author": "孟郊",
        "content": "饮君江海心，讵能辨浅深。挹君山岳德，谁能齐嵚岑。\n东海精为月，西岳气凝金。进则万景昼，退则群物阴。\n我欲荐此言，天门峻沉沉。风飙亦感激，为我飕飗吟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "大隐坊：赵记室俶在职无事",
        "author": "孟郊",
        "content": "卑静身后老，高动物先摧。方圆水任器，刚劲木成灰。\n大道母群物，达人腹众才。时吟尧舜篇，心向无为开。\n彼隐山万曲，我隐酒一杯。公庭何所有，日日清风来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "赠韩郎中愈",
        "author": "孟郊",
        "content": "何以定交契，赠君高山石。何以保贞坚，赠君青松色。\n贫居过此外，无可相彩饰。闻君硕鼠诗，吟之泪空滴。\n硕鼠既穿墉，又啮机上丝。穿墉有闲土，啮丝无余衣。\n朝吟枯桑柘，暮泣空杼机。岂是无巧妙，丝断将何施。\n众人尚肥华，志士多饥羸。愿君保此节，天意当察微。\n前日远别离，今日生白髮。欲知万里情，晓卧半床月。\n常恐百虫秋，使我芳草歇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "戏赠无本",
        "author": "孟郊",
        "content": "长安秋声干，木叶相号悲。瘦僧卧冰凌，嘲咏含金痍。\n金痍非战痕，峭病方在兹。诗骨耸东野，诗涛涌退之。\n有时踉跄行，人惊鹤阿师。可惜李杜死，不见此狂痴。\n燕僧耸听词，袈裟喜新翻。北岳厌利杀，玄功生微言。\n天高亦可飞，海广亦可源。文章杳无底，劚掘谁能根。\n梦灵仿佛到，对我方与论。拾月鲸口边，何人免为吞。\n燕僧摆造化，万有随手奔。补缀杂霞衣，笑傲诸贵门。\n将明文在身，亦尔道所存。朔雪凝别句，朔风飘征魂。\n再期嵩少游，一访蓬萝村。春草步步绿，春山日日暄。\n遥莺相应吟，晚听恐不繁。相思塞心胸，高逸难攀援。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十七"
        }
    },
    {
        "title": "寄张籍",
        "author": "孟郊",
        "content": "夜镜不照物，朝光何时升。黯然秋思来，走入志士膺。\n志士惜时逝，一宵三四兴。清汉徒自朗，浊河终无澄。\n旧爱忽已远，新愁坐相凌。君其隐壮怀，我亦逃名称。\n古人贵从晦，君子忌党朋。倾败生所竞，保全归懵懵。\n浮云何当来，潜虬会飞腾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "忆周秀才、素上人，时闻各在一方",
        "author": "孟郊",
        "content": "东西分我情，魂梦安能定。野客云作心，高僧月为性。\n浮云自高闲，明月常空净。衣敝得古风，居山无俗病。\n吟听碧云语，手把青松柄。羡尔欲寄书，飞禽杳难倩。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "舟中喜遇从叔简别后寄上时从叔初擢第归江南郊不从行",
        "author": "孟郊",
        "content": "一意两片云，暂合还却分。南云乘庆归，北云与谁群。\n寄声千里风，相唤闻不闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "怀南岳隐士",
        "author": "孟郊",
        "content": "见说祝融峰，擎天势似腾。藏千寻布水，出十八高僧。\n古路无人迹，新霞吐石棱。终居将尔叟，一一共余登。\n千峰映碧湘，真叟此中藏。饭不煮石吃，眉应似发长。\n枫杞榰酒瓮，鹤虱落琴床。强效忘机者，斯人尚未忘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "春夜忆萧子真",
        "author": "孟郊",
        "content": "半夜不成寐，灯尽又无月。独向阶前立，子规啼不歇。\n况我有金兰，忽尔为胡越。争得明镜中，久长无白髮。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄院中诸公",
        "author": "孟郊",
        "content": "奕奕秋水傍，骎骎绿云蹄。月仙有高曜，灵凤无卑栖。\n翠色绕云谷，碧华凝月溪。竹林递历览，云寺行攀跻。\n冠豸犹屈蠖，匣龙期剸犀。千山惊月晓，百里闻霜鼙。\n戎府多秀异，谢公期相携。因之仰群彦，养拙固难齐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄洺州李大夫",
        "author": "孟郊",
        "content": "自从蓟师反，中国事纷纷。儒道一失所，贤人多在军。\n鸟巢忧迸射，鹿耳骇惊闻。剑折唯恐匣，弓贪不让勋。\n方知省事将，动必谢前群。鹳阵常先罢，鱼符最晚分。\n步闲洺水曲，笑激太行云。诗叟未相识，竹儿争见君。\n殷勤越谈说，记尽古风文。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄卢虔使君",
        "author": "孟郊",
        "content": "霜露再相换，游人犹未归。岁新月改色，客久线断衣。\n有鹤冰在翅，竟久力难飞。千家旧素沼，昨日生绿辉。\n春色若可借，为君步芳菲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄崔纯亮",
        "author": "孟郊",
        "content": "百川有余水，大海无满波。器量各相悬，贤愚不同科。\n群辩有姿语，众欢无行歌。唯余洛阳子，郁郁恨常多。\n时读过秦篇，为君涕滂沱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "汴州离乱后忆韩愈、李翱",
        "author": "孟郊",
        "content": "会合一时哭，别离三断肠。残花不待风，春尽各飞扬。\n欢去收不得，悲来难自防。孤门清馆夜，独卧明月床。\n忠直血白刃，道路声苍黄。食恩三千士，一旦为豺狼。\n海岛士皆直，夷门士非良。人心既不类，天道亦反常。\n自杀与彼杀，未知何者臧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄张籍",
        "author": "孟郊",
        "content": "未见天子面，不如双盲人。贾生对文帝，终日犹悲辛。\n夫子亦如盲，所以空泣麟。有时独斋心，仿佛梦称臣。\n梦中称臣言，觉后真埃尘。东京有眼富不如，\n辚辚车声辗冰玉，南郊坛上礼百神。西明寺后穷瞎张太祝，",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄义兴小女子",
        "author": "孟郊",
        "content": "江南庄宅浅，所固唯疏篱。小女未解行，酒弟老更痴。\n家中多吴语，教尔遥可知。山怪夜动门，水妖时弄池。\n所忧痴酒肠，不解委曲辞。渔妾性崛强，耕童手皴厘。\n想兹为襁褓，如鸟拾柴枝。我咏元鲁山，胸臆流甘滋。\n终当学自乳，起坐常相随。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "忆江南弟",
        "author": "孟郊",
        "content": "白首眼垂血，望尔唯梦中。筋力强起时，魂魄犹在东。\n眼光寄明星，起来东望空。望空不见人，江海波无穷。\n衰老无气力，呼叫不成风。孑然忆忆言，落地何由通。\n常师共被教，竟作生离翁。生离不可诉，上天何曾聪。\n未忍对松柏，自鞭残朽躬。自鞭亦何益，知教非所崇。\n努力拄杖来，余活与尔同。不然死后耻，遗死亦有终。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "宿空侄院寄澹公",
        "author": "孟郊",
        "content": "夜坐冷竹声，二三高人语。灯窗看律钞，小师别为侣。\n雪檐晴滴滴，茗碗华举举。磬音多风飙，声韵闻江楚。\n官街不相隔，诗思空愁予。明日策杖归，去住两延伫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "寄陕府邓给事",
        "author": "孟郊",
        "content": "陕城临大道，馆宇屹几鲜。候谒随芳语，铿词芬蜀笺。\n从来镜目下，见尽道心前。自谓古诗量，异将新学偏。\n戆人年六十，每月请三千。不敢等閒用，愿为长寿钱。\n非关亦洁尔，将以救羸然。孤省痴皎皎，默吟写绵绵。\n病书凭昼日，驿信寄宵鞭。疾诉将何谕，肆鳞今倒悬。\n尘鲤见枯浪，土鬣思干泉。感感无绪荡，愁愁作□边。\n贞元文祭酒，比谨学韦玄。满坐风无杂，当朝雅独全。\n见知嘱徐孺，赏句类陶渊。一顾生鸿羽，再言将鹤翩。\n宣扬隘车马，君子凑骈阗。曾是此同眷，至今应赐怜。\n磨墨零落泪，楷字贡仁贤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送谏议十六叔至孝义渡后奉寄",
        "author": "孟郊",
        "content": "晓渡明镜中，霞衣相飘飖。浪凫惊亦双，蓬客将谁僚。\n别饮孤易醒，离忧壮难销。文清虽无敌，儒贵不敢骄。\n江吏捧紫泥，海旗剪红蕉。分明太守礼，跨蹑毗陵桥。\n伊洛去未回，遐瞩空寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "至孝义渡寄郑军事唐二十五",
        "author": "孟郊",
        "content": "咫尺不得见，心中空嗟嗟。官街泥水深，下脚道路斜。\n嵩少玉峻峻，伊雒碧华华。岸亭当四迥，诗老独一家。\n洧叟何所如，郑石唯有些。何当来说事，为君开流霞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答友人",
        "author": "孟郊",
        "content": "白日照清水，浅深无隐姿。君子业高文，怀抱多正思。\n砥行碧山石，结交青松枝。碧山无转易，青松难倾移。\n落落出俗韵，琅琅大雅词。自非随氏掌，明月安能持。\n千里不可倒，一返无近期。如何非意中，良觌忽在兹。\n道语必疏淡，儒风易凌迟。愿存坚贞节，勿为霜霰欺。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "酬友人见寄新文",
        "author": "孟郊",
        "content": "为客栖未定，况当玄月中。繁云翳碧霄，落雪和清风。\n郊陌绝行人，原隰多飞蓬。耕牛返村巷，野鸟依房栊。\n我无饥冻忧，身托莲花宫。安閒赖禅伯，复得疏尘蒙。\n览君郢曲文，词彩何冲融。讴吟不能已，顿觉形神空。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答韩愈、李观别，因献张徐州",
        "author": "孟郊",
        "content": "富别愁在颜，贫别愁销骨。懒磨旧铜镜，畏见新白髮。\n古树春无花，子规啼有血。离弦不堪听，一听四五绝。\n世途非一险，俗虑有千结。有客步大方，驱车独迷辙。\n故人韩与李，逸翰双皎洁。哀我摧折归，赠词纵横设。\n徐方国东枢，元戎天下杰。祢生投刺游，王粲吟诗谒。\n高情无遗照，朗抱开晓月。有土不埋冤，有仇皆为雪。\n愿为直草木，永向君地列。愿为古琴瑟，永向君听发。\n欲识丈夫心，曾将孤剑说。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答昼上人止谗作",
        "author": "孟郊",
        "content": "烈烈鸑鷟吟，铿铿琅玕音。枭摧明月啸，鹤起清风心。\n渭水不可浑，泾流徒相侵。俗侣唱桃叶，隐士鸣桂琴。\n子野真遗却，浮浅藏渊深。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答姚怤见寄",
        "author": "孟郊",
        "content": "日月不同光，昼夜各有宜。贤哲不苟合，出处亦待时。\n而我独迷见，意求异士知。如将舞鹤管，误向惊凫吹。\n大雅难具陈，正声易漂沦。君有丈夫泪，泣人不泣身。\n行吟楚山玉，义泪沾衣巾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答郭郎中",
        "author": "孟郊",
        "content": "松柏死不变，千年色青青。志士贫更坚，守道无异营。\n每弹潇湘瑟，独抱风波声。中有失意吟，知者泪满缨。\n何以报知者，永存坚与贞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答卢虔故园见寄",
        "author": "孟郊",
        "content": "访旧无一人，独归清雒春。花闻哭声死，水见别容新。\n乱后故乡宅，多为行路尘。因悲楚左右，谤玉不知珉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "汝坟蒙从弟楚材见赠，时郊将入秦，楚材适楚",
        "author": "孟郊",
        "content": "朝为主人心，暮为行客吟。汝水忽凄咽，汝风流苦音。\n北阙秦门高，南路楚石深。分泪洒白日，离肠绕青岑。\n何以寄远怀，黄鹤能相寻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "同从叔简酬卢殷少府",
        "author": "孟郊",
        "content": "梅尉吟楚声，竹风为凄清。深虚冰在性，高洁云入情。\n借水洗闲貌，寄蕉书逸名。羞将片石文，斗此双琼英。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "酬李侍御书记秋夕雨中病假见寄",
        "author": "孟郊",
        "content": "秋风绕衰柳，远客闻雨声。重兹阻良夕，孤坐唯积诚。\n果枉移疾咏，中含嘉虑明。洗涤烦浊尽，视听昭旷生。\n未觉衾枕倦，久为章奏婴。达人不宝药，所保在閒情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "答卢仝",
        "author": "孟郊",
        "content": "楚屈入水死，诗孟踏雪僵。直气苟有存，死亦何所妨。\n日劈高查牙，清棱含冰浆。前古后古冰，与山气势强。\n闪怪千石形，异状安可量。有时春镜破，百道声飞扬。\n潜仙不足言，朗客无隐肠。为君倾海宇，日夕多文章。\n天下岂无缘，此山雪昂藏。烦君前致词，哀我老更狂。\n狂歌不及狂，歌声缘凤凰。凤兮何当来，消我孤直疮。\n君文真凤声，宣隘满铿锵。洛友零落尽，逮兹悲重伤。\n独自奋异骨，将骑白角翔。再三劝莫行，寒气有刀枪。\n仰惭君子多，慎勿作芬芳。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "奉报翰林张舍人见遗之诗",
        "author": "孟郊",
        "content": "百虫笑秋律，清削月夜闻。晓棱视听微，风剪叶已纷。\n君子鉴大雅，老人非俊群。收拾古所弃，俯仰补空文。\n孤韵耻春俗，余响逸零雰。自然蹈终南，涤暑凌寒氛。\n岩霰不知午，涧澌镇含曛。曾是醒古醉，所以多隐沦。\n江调乐之远，溪谣生徒新。众蕴有余采，寒泉空哀呻。\n南谢竟莫至，北宋当时珍。赜灵各自异，酌酒谁能均。\n昔咏多写讽，今词讵无因。品松何高翠，宫殿没荒榛。\n苔趾识宏制，沙潈游崩津。忽吟陶渊明，此即羲皇人。\n心放出天地，形拘在风尘。前贤素行阶，夙嗜青山勤。\n达士立明镜，朗言为近臣。将期律万有，倾倒甄无垠。\n鸑鷟应蟋蟀，丝毫意皆申。况于三千章，哀叩不为神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送从弟郢东归",
        "author": "孟郊",
        "content": "尔去东南夜，我无西北梦。谁言贫别易，贫别愁更重。\n晓色夺明月，征人逐群动。秋风楚涛高，旅榜将谁共。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "山中送从叔简赴举",
        "author": "孟郊",
        "content": "石根百尺杉，山眼一片泉。倚之道气高，饮之诗思鲜。\n于此逍遥场，忽奏别离弦。却笑薜萝子，不同鸣跃年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送别崔寅亮下第",
        "author": "孟郊",
        "content": "天地唯一气，用之自偏颇。忧人成苦吟，达士为高歌。\n君子识不浅，桂枝忧更多。岁晏期攀折，时归且婆娑。\n素质如削玉，清词若倾河。虬龙未化时，鱼鳖同一波。\n去矣当自适，故乡饶薜萝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "大樑送柳淳先入关",
        "author": "孟郊",
        "content": "青山辗为尘，白日无閒人。自古推高车，争利西入秦。\n王门与侯门，待富不待贫。空携一束书，去去谁相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送无怀道士游富春山水",
        "author": "孟郊",
        "content": "造化绝高处，富春独多观。山浓翠滴洒，水折珠摧残。\n溪镜不隐发，树衣长遇寒。风猿虚空飞，月狖叫啸酸。\n信此神仙路，岂为时俗安。煮金阴阳火，囚怪星宿坛。\n花发我未识，玉生忽丛攒。蓬莱浮荡漾，非道相从难。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送温初下第",
        "author": "孟郊",
        "content": "日落浊水中，夜光谁能分。高怀无近趣，清抱多远闻。\n欲识丈夫志，心藏孤岳云。长安风尘别，咫尺不见君。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送卢虔端公守复州",
        "author": "孟郊",
        "content": "师旷听群木，自然识孤桐。正声逢知音，愿出大朴中。\n知音不韵俗，独立占古风。忽挂触邪冠，逮逐南飞鸿。\n肃肃太守章，明明华毂熊。商山无平路，楚水有惊潈。\n日月千裏外，光阴难载同。新愁徒自积，良会何由通。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送任载、齐古二秀才自洞庭游宣城",
        "author": "孟郊",
        "content": "洞庭非人境，道路行虚空。二客月中下，一帆天外风。\n鱼龙波五色，金碧树千丛。闪怪如可惧，在诚无不通。\n扣奇知浩淼，采异访穹崇。物表即高韵，人间访仙公。\n宣城文雅地，谢守声闻融。证玉易为力，辨珉谁不同。\n从兹阮籍泪，且免泣途穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送晓公归庭山",
        "author": "孟郊",
        "content": "庭山何崎岖，寺路缘翠微。秋霁山尽出，日落人独归。\n云生高高步，泉洒田田衣。枯巢无还羽，新木有争飞。\n兹焉不可继，梦寐空清辉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送豆卢策归别墅",
        "author": "孟郊",
        "content": "短松鹤不巢，高石云不栖。君今潇湘去，意与云鹤齐。\n力买奇险地，手开清浅溪。身披薜荔衣，山陟莓苔梯。\n一卷冰雪文，避俗常自携。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送清远上人归楚山旧寺",
        "author": "孟郊",
        "content": "波中出吴境，霞际登楚岑。山寺一别来，云萝三改阴。\n诗夸碧云句，道证青莲心。应笑泛萍者，不知松隐深。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "山中送从叔简",
        "author": "孟郊",
        "content": "莫以手中琼，言邀世上名。莫以山中迹，久向人间行。\n松柏有霜操，风泉无俗声。应怜枯朽质，惊此别离情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "送萧炼师入四明山",
        "author": "孟郊",
        "content": "闲于独鹤心，大于高松年。迥出万物表，高栖四明巅。\n千寻直裂峰，百尺倒泻泉。绛雪为我饭，白云为我田。\n静言不语俗，灵踪时步天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十八"
        }
    },
    {
        "title": "感别送从叔校书简再登科东归",
        "author": "孟郊",
        "content": "长安车马道，高槐结浮阴。下有名利人，一人千万心。\n黄鹄多远势，沧溟无近浔。怡怡静退姿，泠泠思归吟。\n菱唱忽生听，芸书回望深。清风散言笑，余花缀衣襟。\n独恨鱼鸟别，一飞将一沉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送玄亮师",
        "author": "孟郊",
        "content": "兰泉涤我襟，杉月栖我心。茗啜绿净花，经诵清柔音。\n何处笑为别，淡情愁不侵。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送李尊师玄",
        "author": "孟郊",
        "content": "口诵碧简文，身是青霞君。头冠两片月，肩披一条云。\n松骨轻自飞，鹤心高不群。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "同昼上人送郭秀才江南寻兄弟",
        "author": "孟郊",
        "content": "地上春色生，眼前诗彩明。手携片宝月，言是高僧名。\n溪转万曲心，水流千里声。飞鸣向谁去，江鸿弟与兄。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "春日同韦郎中使君送邹儒立少府扶侍赴云阳",
        "author": "孟郊",
        "content": "离思着百草，绵绵生无穷。侧闻畿甸秀，三振词策雄。\n太守不韵俗，诸生皆变风。郡斋敞西清，楚瑟惊南鸿。\n海畔帝城望，云阳天色中。酒酣正芳景，诗缀新碧丛。\n服彩老莱并，侍车江革同。过隋柳憔悴，入洛花蒙笼。\n高步讵留足，前程在层空。独惭病鹤羽，飞送力难崇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送从叔校书简南归",
        "author": "孟郊",
        "content": "长安别离道，宛在东城隅。寒草根未死，愁人心已枯。\n促促水上景，遥遥天际途。生随昏晓中，皆被日月驱。\n北骑达山岳，南帆指江湖。高踪一超越，千里在须臾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送韩愈从军",
        "author": "孟郊",
        "content": "志士感恩起，变衣非变性。亲宾改旧观，僮仆生新敬。\n坐作群书吟，行为孤剑咏。始知出处心，不失平生正。\n凄凄天地秋，凛凛军马令。驿尘时一飞，物色极四静。\n王师既不战，庙略在无竞。王粲有所依，元瑜初应命。\n一章喻檄明，百万心气定。今朝旌鼓前，笑别丈夫盛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "同茅郎中使君送河南裴文学",
        "author": "孟郊",
        "content": "河南有归客，江风绕行襟。送君无尘听，舞鹤清瑟音。\n菱蔓缀楚棹，日华正嵩岑。如何谢文学，还起会云吟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送李翱习之",
        "author": "孟郊",
        "content": "习之势翩翩，东南去遥遥。赠君双履足，一为上皋桥。\n皋桥路逶迤，碧水清风飘。新秋折藕花，应对吴语娇。\n千巷分渌波，四门生早潮。湖榜轻袅袅，酒旗高寥寥。\n小时屐齿痕，有处应未销。旧忆如雾星，怳见于梦消。\n言之烧人心，事去不可招。独孤宅前曲，箜篌醉中谣。\n壮年俱悠悠，逮兹各焦焦。执手复执手，唯道无枯凋。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送丹霞子阮芳颜上人归山",
        "author": "孟郊",
        "content": "松色不肯秋，玉性不可柔。登山须正路，饮水须直流。\n倩鹤附书信，索云作衣裘。仙村莫道远，枉策招交游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送从舅端适楚地",
        "author": "孟郊",
        "content": "归情似泛空，飘荡楚波中。羽扇扫轻汗，布帆筛细风。\n江花折菡萏，岸影泊梧桐。元舅唱离别，贱生愁不穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送卢汀侍御归天德幕",
        "author": "孟郊",
        "content": "仲宣领骑射，结束皆少年。匹马黄河岸，射雕清霜天。\n旌旗防日北，道路上云巅。古雪无销铄，新冰有堆填。\n清溪徒耸诮，白璧自招贤。岂比重恩者，闭门方独全。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送草书献上人归庐山",
        "author": "孟郊",
        "content": "狂僧不为酒，狂笔自通天。将书云霞片，直至清明巅。\n手中飞黑电，象外泻玄泉。万物随指顾，三光为迴旋。\n聚书云霮zw，洗砚山晴鲜。忽怒画蛇虺，喷然生风烟。\n江人愿停笔，惊浪恐倾船。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "和薛先辈送独孤秀才上都赴嘉会得青字",
        "author": "孟郊",
        "content": "秦云攀窈窕，楚桂搴芳馨。五色岂徒尔，万枝皆有灵。\n仙谣天上贵，林咏雪中青。持此一为赠，送君翔杳冥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送崔爽之湖南",
        "author": "孟郊",
        "content": "江与湖相通，二水洗高空。定知一日帆，使得千里风。\n雪唱与谁和，俗情多不通。何当逸翮纵，飞起泥沙中。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送超上人归天台",
        "author": "孟郊",
        "content": "天台山最高，动蹑赤城霞。何以静双目，扫山除妄花。\n何以洁其性，滤泉去泥沙。灵境物皆直，万松无一斜。\n月中见心近，云外将俗赊。山兽护方丈，山猿捧袈裟。\n遗身独得身，笑我牵名华。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "同李益、崔放送王炼师还楼观，兼为群公先营山居",
        "author": "孟郊",
        "content": "十年白云士，一卷紫芝书。来结崆峒侣，还期缥缈居。\n霞冠遗彩翠，月帔上空虚。寄谢泉根水，清泠闲有余。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "张徐州席送岑秀才",
        "author": "孟郊",
        "content": "振振芝兰步，升自君子堂。泠泠松桂吟，生自楚客肠。\n羁鸟无定栖，惊蓬在他乡。去兹门馆闲，即彼道路长。\n雨余山川净，麦熟草木凉。楚泪滴章句，京尘染衣裳。\n赠君无余佗，久要不可忘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送黄构擢第后归江南",
        "author": "孟郊",
        "content": "澹澹沧海气，结成黄香才。幼龄思奋飞，弱冠游灵台。\n一鹗顾乔木，众禽不敢猜。一骥骋长衢，众兽不敢陪。\n遂得会风雨，感通如云雷。至矣小宗伯，确乎心不回。\n能令幽静人，声实喧九垓。却忆江南道，祖筵花裏开。\n春风不能别，别罢空徘徊。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送道士",
        "author": "孟郊",
        "content": "千年山上行，山上无遗踪。一日人间游，六合人皆逢。\n自有意中侣，白寒徒相从。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送孟寂赴举",
        "author": "孟郊",
        "content": "烈士不忧身，为君吟苦辛。男儿久失意，宝剑亦生尘。\n浮俗官是贵，君子道所珍。况当圣明主，岂乏证玉臣。\n浊水无白日，清流鉴苍旻。贤愚皎然别，结交当有因。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "同溧阳宰送孙秀才",
        "author": "孟郊",
        "content": "废瑟难为弦，南风难为歌。幽幽拙疾中，忽忽浮梦多。\n清韵始啸侣，雅言相与和。讼闲每往招，祖送奈若何。\n牵苦强为赠，邦邑光峨峨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "溧阳唐兴寺观蔷薇花，同诸公饯陈明府",
        "author": "孟郊",
        "content": "忽惊红琉璃，千艳万艳开。佛火不烧物，净香空徘徊。\n花下印文字，林间咏觞杯。群官饯宰官，此地车马来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送柳淳",
        "author": "孟郊",
        "content": "青山临黄河，下有长安道。世上名利人，相逢不知老。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送殷秀才南游",
        "author": "孟郊",
        "content": "诗句临离袂，酒花熏别颜。水程千裏外，岸泊几宵间。\n风叶乱辞木，雪猿清叫山。南中多古事，咏遍始应还。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送青阳上人游越",
        "author": "孟郊",
        "content": "秋风吹白髮，微官自萧索。江僧何用叹，溪县饶寂寞。\n楚思物皆清，越山胜非薄。时看镜中月，独向衣上落。\n多谢入冥鸿，笑予在笼鹤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "奉同朝贤送新罗使",
        "author": "孟郊",
        "content": "淼淼望远国，一萍秋海中。恩传日月外，梦在波涛东。\n浪兴豁胸臆，泛程舟虚空。既兹吟仗信，亦以难私躬。\n实怪赏不足，异鲜悦多丛。安危所系重，征役谁能穷。\n彼俗媚文史，圣朝富才雄。送行数百首，各以铿奇工。\n冗隶窃抽韵，孤属思将同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "留弟郢不得送之江南",
        "author": "孟郊",
        "content": "刚有下水船，白日留不得。老人独自归，苦泪满眼黑。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送陆畅归湖州，因凭题故人皎然塔、陆羽坟",
        "author": "孟郊",
        "content": "淼淼霅寺前，白苹多清风。昔游诗会满，今游诗会空。\n孤吟玉凄恻，远思景蒙笼。杼山砖塔禅，竟陵广宵翁。\n饶彼草木声，仿佛闻余聪。因君寄数句，遍为书其丛。\n追吟当时说，来者实不穷。江调难再得，京尘徒满躬。\n送君溪鸳鸯，彩色双飞东。东多高静乡，芳宅冬亦崇。\n手自撷甘旨，供养欢冲融。待我遂前心，收拾使有终。\n不然洛岸亭，归死为大同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送淡公",
        "author": "孟郊",
        "content": "燕本冰雪骨，越淡莲花风。五言双宝刀，联响高飞鸿。\n翰苑钱舍人，诗韵铿雷公。识本未识淡，仰咏嗟无穷。\n清恨生物表，郎玉倾梦中。常于冷竹坐，相语道意冲。\n嵩洛兴不薄，稽江事难同。明年若不来，我作黄蒿翁。\n何以兀其心，为君学虚空。\n坐爱青草上，意含沧海滨。渺渺独见水，悠悠不问人。\n镜浪洗手绿，剡花入心春。虽然防外触，无奈饶衣新。\n行当译文字，慰此吟殷勤。\n铜斗饮江酒，手拍铜斗歌。侬是拍浪儿，饮则拜浪婆。\n脚踏小船头，独速舞短蓑。笑伊渔阳操，空恃文章多。\n闲倚青竹竿，白日奈我何。\n短蓑不怕雨，白鹭相争飞。短楫画菰蒲，斗作豪横归。\n笑伊水健儿，浪战求光辉。不如竹枝弓，射鸭无是非。\n射鸭复射鸭，鸭惊菰蒲头。鸳鸯亦零落，彩色难相求。\n侬是清浪儿，每踏清浪游。笑伊乡贡郎，踏土称风流。\n如何丱角翁，至死不裹头。\n师得天文章，所以相知怀。数年伊雒同，一旦江湖乖。\n江湖有故庄，小女啼喈喈。我忧未相识，乳养难和谐。\n幸以片佛衣，诱之令看斋。斋中百福言，催促西归来。\n伊洛气味薄，江湖文章多。坐缘江湖岸，意识鲜明波。\n铜斗短蓑行，新章其奈何。兹焉激切句，非是等閒歌。\n制之附驿回，勿使余风讹。都城第一寺，昭成屹嵯峨。\n为师书广壁，仰咏时经过。徘徊相思心，老泪双滂沱。\n江南邑中寺，平地生胜山。开元吴语僧，律韵高且闲。\n妙药溪岸平，桂榜往復还。树石相斗生，红绿各异颜。\n风味我遥忆，新奇师独攀。\n报恩兼报德，寺与山争鲜。橙橘金盖槛，竹蕉绿凝禅。\n经章音韵细，风磬清泠翩。离肠绕师足，旧忆随路延。\n不知几千尺，至死方绵绵。\n乡在越镜中，分明见归心。镜芳步步绿，镜水日日深。\n异刹碧天上，古香清桂岑。朗约徒在昔，章句忽盈今。\n幸因西飞叶，书作东风吟。落我病枕上，慰此浮恨侵。\n牵师袈裟别，师断袈裟归。问师何苦去，感吃言语稀。\n意恐被诗饿，欲住将底依。卢殷刘言史，饿死君已噫。\n不忍见别君，哭君他是非。\n诗人苦为诗，不如脱空飞。一生空鷕气，非谏复非讥。\n脱枯挂寒枝，弃如一唾微。一步一步乞，半片半片衣。\n倚诗为活计，从古多无肥。诗饥老不怨，劳师泪霏霏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送魏端公入朝",
        "author": "孟郊",
        "content": "东洛尚淹玩，西京足芳妍。大宾威仪肃，上客冠剑鲜。\n岂惟空恋阙，亦以将朝天。局促尘末吏，幽老病中弦。\n徒怀青云价，忽至白髮年。何当补风教，为荐三百篇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送卢郎中汀",
        "author": "孟郊",
        "content": "洛水春渡阔，别离心悠悠。一生空吟诗，不觉成白头。\n向事每计较，与山实绸缪。太华天上开，其下车辙流。\n县街无尘土，过客多淹留。坐饮孤驿酒，行思独山游。\n逸关岚气明，照渭空漪浮。玉珂摆新欢，声与鸾凤俦。\n朝谒大家事，唯余去无由。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "送郑仆射出节山南",
        "author": "孟郊",
        "content": "国老出为将，红旗入青山。再招门下生，结束余病孱。\n自笑骑马丑，强从驱驰间。顾顾磨天路，袅袅镜下颜。\n文魄既飞越，宦情唯等閒。羡他白麵少，多是清朝班。\n惜命非所报，慎行诚独艰。悠悠去住心，两说何能删。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "别妻家",
        "author": "孟郊",
        "content": "芙蓉湿晓露，秋别南浦中。鸳鸯卷新赠，遥恋东床空。\n碧水不息浪，清溪易生风。参差坐成阻，飘飖去无穷。\n孤云目虽断，明月心相通。私情讵销铄，积芳在春丛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "赠姚怤别",
        "author": "孟郊",
        "content": "美人废琴瑟，不是无巧弹。闻君郢中唱，始觉知音难。\n惊蓬无还根，驰水多分澜。倦客厌出门，疲马思解鞍。\n何以写此心，赠君握中丹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "赠竟陵卢使君虔别",
        "author": "孟郊",
        "content": "赤日千里火，火中行子心。孰不苦焦灼，所行为贫侵。\n山木岂无凉，猛兽蹲清阴。归人忆平坦，别路多岖嵚。\n赖得竟陵守，时闻建安吟。赠别折楚芳，楚芳摇衣襟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "与韩愈、李翱、张籍话别",
        "author": "孟郊",
        "content": "朱弦奏离别，华灯少光辉。物色岂有异，人心顾将违。\n客程殊未已，岁华忽然微。秋桐故叶下，寒露新雁飞。\n远游起重恨，送人念先归。夜集类饥鸟，晨光失相依。\n马迹绕川水，雁书还闺闱。常恐亲朋阻，独行知虑非。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "监察十五叔东斋招李益端公会别",
        "author": "孟郊",
        "content": "欲知惜别离，泻水还清池。此地有君子，芳兰步葳蕤。\n手掇杂英佩，意摇春夜思。莫作绕山云，迴圈无定期。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "汴州留别韩愈",
        "author": "孟郊",
        "content": "不饮浊水澜，空滞此汴河。坐见绕岸水，尽为还海波。\n四时不在家，弊服断线多。远客独憔悴，春英落婆娑。\n汴水饶曲流，野桑无直柯。但为君子心，叹息终靡他。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "赠别殷山人说易后归幽墅",
        "author": "孟郊",
        "content": "夫子说天地，若与灵龟言。幽幽人不知，一一予所敦。\n秋月吐白夜，凉风韵清源。旁通忽已远，神感寂不喧。\n一悟袪万结，夕怀倾朝烦。旅辀无停波，别马嘶去辕。\n殷勤荒草士，会有知己论。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "寿安西渡奉别郑相公",
        "author": "孟郊",
        "content": "洛河向西道，石波横磷磷。清风送君子，车远无还尘。\n春别亦萧索，况兹冰霜晨。零落景易入，郁抑抱难申。\n百宵华灯宴，一旦星散人。岁去弦吐箭，忧来蚕抽纶。\n绵绵无穷事，各各驰绕身。徘徊黄缥缈，倏忽春霜宾。\n相为物表物，永谢区中姻。日嗟来教士，仰望无由亲。\n东都清风减，君子西归朝。独抱岁晏恨，泗吟不成谣。\n贵游意多味，贱别情易消。回雁忆前叫，浪凫念后漂。\n悠悠孤飞景，耸耸衔霜条。昧趣多滞涩，懒朋寡新僚。\n病深理方悟，悔至心自烧。寂静道何在，忧勤学空饶。\n乃知减闻见，始遂情逍遥。文字徒营织，声华谅疑骄。\n顾惭耕稼士，朴略气韵调。善士有余食，佳畦冬生苗。\n养人在养身，此旨清如韶。愿贡高古言，敢望锡类招。",
        "dynasty": "唐",
        "collection_info": {
            "collection": "御定全唐诗",
            "volume": "卷三百七十九"
        }
    },
    {
        "title": "宇文秀才斋中海柳咏",
        "author": "孟郊",
        "content": "玉缕青葳蕤，结为芳树姿。忽惊明月钩，钩出珊瑚枝。\n灼灼不死花，蒙蒙长生丝。饮柏泛仙味，咏兰拟古词。\n霜风清飕飕，与君长相思。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "摇柳",
        "author": "孟郊",
        "content": "弱弱本易惊，看看势难定。因风似醉舞，尽日不能正。\n时邀咏花女，笑辍春妆镜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "晓鹤",
        "author": "孟郊",
        "content": "晓鹤弹古舌，婆罗门叫音。应吹天上律，不使尘中寻。\n虚空梦皆断，歆唏安能禁。如开孤月口，似说明星心。\n既非人间韵，枉作人间禽。不如相将去，碧落窠巢深。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "和蔷薇花歌",
        "author": "孟郊",
        "content": "仙机札札织凤凰，花开七十有二行。天霞落地攒红光，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "邀人赏蔷薇",
        "author": "孟郊",
        "content": "蜀色庶可比，楚丛亦应无。醉红不自力，狂艳如索扶。\n丽蕊惜未扫，宛枝长更纡。何人是花侯，诗老强相呼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "和宣州钱判官使院厅前石楠树",
        "author": "孟郊",
        "content": "大朴既一剖，众材争万殊。懿兹南海华，来与北壤俱。\n生长如自惜，雪霜无凋渝。笼笼抱灵秀，簇簇抽芳肤。\n寒日吐丹艳，赪子流细珠。鸳鸯花数重，翡翠叶四铺。\n雨洗新妆色，一枝如一姝。耸异敷庭际，倾妍来坐隅。\n散彩饰机案，余辉盈盘盂。高意因造化，常情逐荣枯。\n主公方寸中，陶植在须臾。养此奉君子，赏觌日为娱。\n始觉石楠咏，价倾赋两都。棠颂庶可比，桂词难以逾。\n因谢丘墟木，空采落泥涂。时来开佳姿，道去卧枯株。\n争芳无由缘，受气如郁纡。抽肝在郢匠，叹息何踟蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "酬郑毗踯躅咏",
        "author": "孟郊",
        "content": "不似人手致，岂关地势偏。孤光袅余翠，独影舞多妍。\n迸火烧闲地，红星堕青天。忽惊物表物，嘉客为留连。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "品松",
        "author": "孟郊",
        "content": "追悲谢灵运，不得殊常封。纵然孔与颜，亦莫及此松。\n此松天格高，耸异千万重。抓拏巨灵手，擘裂少室峰。\n擘裂风雨狞，抓拏指爪佣。道入难抱心，学生易堕踪。\n时时数点仙，袅袅一线龙。霏微岚浪际，游戏颢兴浓。\n品松徒高高，雌鸣讵嗈嗈。赏异尚可贵，赏潜谁能容。\n名华非典实，翦弃徒纤茸。刻削大雅文，所以不敢慵。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "答李员外小榼味",
        "author": "孟郊",
        "content": "一拳芙蓉水，倾玉何泠泠。仙情夙已高，诗味今更馨。\n试啜月入骨，再衔愁尽醒。荷君道古诚，使我善飞翎。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "井上枸杞架",
        "author": "孟郊",
        "content": "深锁银泉甃，高叶架云空。不与凡木并，自将仙盖同。\n影疏千点月，声细万条风。迸子邻沟外，飘香客位中。\n花杯承此饮，椿岁小无穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "蜘蛛讽",
        "author": "孟郊",
        "content": "万类皆有性，各各禀天和。蚕身与汝身，汝身何太讹。\n蚕身不为己，汝身不为佗。蚕丝为衣裳，汝丝为网罗。\n济物几无功，害物日已多。百虫虽切恨，其将奈尔何。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "蚊",
        "author": "孟郊",
        "content": "五月中夜息，饥蚊尚营营。但将膏血求，岂觉性命轻。\n顾己宁自愧，饮人以偷生。愿为天下幮，一使夜景清。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "烛蛾",
        "author": "孟郊",
        "content": "灯前双舞蛾，厌生何太切。想尔飞来心，恶明不恶灭。\n天若百尺高，应去掩明月。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "和钱侍郎甘露",
        "author": "孟郊",
        "content": "玄天何以言，瑞露青松繁。忽见垂书迹，还惊涌澧源。\n春枝晨袅袅，香味晓翻翻。子礼忽来献，臣心固易敦。\n清风惜不动，薄雾肯蒙昏。嘉昼色更晶，仁慈久乃存。\n一方难独占，天下恐争论。侧听飞中使，重荣华德门。\n从公乐万寿，余庆及儿孙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "和令狐侍郎、郭郎中题项羽庙",
        "author": "孟郊",
        "content": "碧草凌古庙，清尘锁秋窗。当时独宰割，猛志谁能降。\n鼓气雷作敌，剑光电为双。新悲徒自起，旧恨空浮江。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "读张碧集",
        "author": "孟郊",
        "content": "天宝太白殁，六义已消歇。大哉国风本，丧而王泽竭。\n先生今复生，斯文信难缺。下笔证兴亡，陈词备风骨。\n高秋数奏琴，澄潭一轮月。谁作采诗官，忍之不挥发。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "听琴",
        "author": "孟郊",
        "content": "飒飒微雨收，翻翻橡叶鸣。月沉乱峰西，寥落三四星。\n前溪忽调琴，隔林寒琤琤。闻弹正弄声，不敢枕上听。\n回烛整头簪，漱泉立中庭。定步屐齿深，貌禅目冥冥。\n微风吹衣襟，亦认宫征声。学道三十年，未免忧死生。\n闻弹一夜中，会尽天地情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "喜雨",
        "author": "孟郊",
        "content": "朝见一片云，暮成千里雨。凄清湿高枝，散漫沾荒土。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "终南山下作",
        "author": "孟郊",
        "content": "见此原野秀，始知造化偏。山村不假阴，流水自雨田。\n家家梯碧峰，门门锁青烟。因思蜕骨人，化作飞桂仙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "观种树",
        "author": "孟郊",
        "content": "种树皆待春，春至难久留。君看朝夕花，谁免离别愁。\n心意已零落，种之仍未休。胡为好奇者，无事自买忧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "春雨后",
        "author": "孟郊",
        "content": "昨夜一霎雨，天意苏群物。何物最先知，虚庭草争出。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "答友人赠炭",
        "author": "孟郊",
        "content": "青山白屋有仁人，赠炭价重双乌银。驱却坐上千重寒，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "烂柯石",
        "author": "孟郊",
        "content": "仙界一日内，人间千载穷。双棋未遍局，万物皆为空。\n樵客返归路，斧柯烂从风。唯余石桥在，犹自凌丹虹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "寻言上人",
        "author": "孟郊",
        "content": "万里莓苔地，不见驱驰踪。唯开文字窗，时写日月容。\n竹韵漫萧屑，草花徒蒙茸。披霜入众木，独自识青松。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "喷玉布",
        "author": "孟郊",
        "content": "去尘咫尺步，山笑康乐岩。天开紫石屏，泉缕明月帘。\n仙凝刻削迹，灵绽云霞纤。悦闻若有待，瞥见终无厌。\n俗玩讵能近，道嬉方可淹。踏着不死机，欲归多浮嫌。\n古醉今忽醒，今求古仍潜。古今相共失，语默两难恬。\n赠君喷玉布，一濯高崭崭。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "姑蔑城",
        "author": "孟郊",
        "content": "劲越既成土，强吴亦为墟。皇风一已被，兹邑信平居。\n抚俗观旧迹，行春布新书。兴亡意何在，绵叹空踌蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "峥嵘岭",
        "author": "孟郊",
        "content": "疏凿顺高下，结构横烟霞。坐啸郡斋肃，玩奇石路斜。\n古树浮绿气，高门结朱华。始见峥嵘状，仰止逾可嘉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "寻裴处士",
        "author": "孟郊",
        "content": "涉水更登陆，所向皆清真。寒草不藏径，灵峰知有人。\n悠哉炼金客，独与烟霞亲。曾是欲轻举，谁言空隐沦。\n远心寄白月，华髮回青春。对此钦胜事，胡为劳我身。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "子庆诗",
        "author": "孟郊",
        "content": "王家事已奇，孟氏庆无涯。献子还生子，羲之又有之。\n凤兮且莫叹，鲤也会闻诗。小小豫章甲，纤纤玉树姿。\n人来唯仰乳，母抱未知慈。我欲拣其养，放麛者是谁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "憩淮上观公法堂",
        "author": "孟郊",
        "content": "动觉日月短，静知时岁长。自悲道路人，暂宿空閒堂。\n孤烛让清昼，纱巾敛辉光。高僧积素行，事外无刚强。\n我有岩下桂，愿为炉中香。不惜青翠姿，为君扬芬芳。\n淮水色不污，汴流徒浑黄。且将琉璃意，净缀芙蓉章。\n明日还独行，羁愁来旧肠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "江邑春霖奉赠陈侍御",
        "author": "孟郊",
        "content": "江上花木冻，雨中零落春。应由放忠直，在此成漂沦。\n嘉艳皆损污，好音难殷勤。天涯多远恨，雪涕盈芳辰。\n坐哭青草上，卧吟幽水滨。兴言念风俗，得意唯波鳞。\n枕席病流湿，檐楹若飞津。始知吴楚水，不及京洛尘。\n风浦荡归棹，泥陂陷征轮。两途日无遂，相赠唯沾巾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "溧阳秋霁",
        "author": "孟郊",
        "content": "晚雨晓犹在，萧寥激前阶。星星满衰鬓，耿耿入秋怀。\n旧识半零落，前心骤相乖。饱泉亦恐醉，惕宦肃如斋。\n上客处华池，下寮宅枯崖。叩高占生物，龃龉回难谐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "列仙文：方诸青童君",
        "author": "孟郊",
        "content": "大霞霏晨晖，元气无常形。玄辔飞霄外，八景乘高清。\n手把玉皇袂，携我晨中生。玄庭自嘉会，金书拆华名。\n贤女密所妍，相期洛水輧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "列仙文：清虚真人",
        "author": "孟郊",
        "content": "欻驾空清虚，徘徊西华馆。琼轮暨晨抄，虎骑逐烟散。\n惠风振丹旌，明烛朗八焕。解襟墉房内，神铃鸣璀璨。\n栖景若林柯，九弦空中弹。遗我积世忧，释此千载叹。\n怡眄无极已，终夜复待旦。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "列仙文：金母飞空歌",
        "author": "孟郊",
        "content": "驾我八景舆，欻然入玉清。龙群拂霄上，虎旗摄朱兵。\n逍遥三弦际，万流无暂停。哀此去留会，劫尽天地倾。\n当寻无中景，不死亦不生。体彼自然道，寂观合大冥。\n南岳挺直干，玉英曜颖精。有任靡期事，无心自虚灵。\n嘉会绛河内，相与乐朱英。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "列仙文：安度明",
        "author": "孟郊",
        "content": "丹霞焕上清，八风鼓太和。回我神霄辇，遂造岭玉阿。\n咄嗟天地外，九围皆我家。上采白日精，下饮黄月华。\n灵观空无中，鹏路无间邪。顾见魏贤安，浊气伤汝和。\n勤研玄中思，道成更相过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "夏日谒智远禅师",
        "author": "孟郊",
        "content": "吾师当几祖，说法云无空。禅心三界外，宴坐天地中。\n院静鬼神去，身与草木同。因知护王国，满钵盛毒龙。\n抖擞尘埃衣，谒师见真宗。何必千万劫，瞬息去樊笼。\n盛夏火为日，一堂十月风。不得为弟子，名姓挂儒宫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "访嵩阳道士不遇",
        "author": "孟郊",
        "content": "先生五兵游，文焰藏金鼎。日下鹤过时，人间空落影。\n常言一粒药，不堕生死境。何当列御寇，去问仙人请。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "听蓝溪僧为元居士说维摩经",
        "author": "孟郊",
        "content": "古树少枝叶，真僧亦相依。山木自曲直，道人无是非。\n手持维摩偈，心向居士归。空景忽开霁，雪花犹在衣。\n洗然水溪昼，寒物生光辉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "借车",
        "author": "孟郊",
        "content": "借车载傢俱，傢俱少于车。借者莫弹指，贫穷何足嗟。\n百年徒役走，万事尽随花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "喜符郎诗有天纵",
        "author": "孟郊",
        "content": "念符不由级，屹得文章阶。白玉抽一毫，绿珉已难排。\n偷笔作文章，乞墨潜磨揩。海鲸始生尾，试摆蓬壶涡。\n幸当禁止之，勿使恣狂怀。自悲无子嗟，喜妒双喈喈。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "凭周况先辈于朝贤乞茶",
        "author": "孟郊",
        "content": "道意勿乏味，心绪病无悰。蒙茗玉花尽，越瓯荷叶空。\n锦水有鲜色，蜀山饶芳丛。云根才翦绿，印缝已霏红。\n曾向贵人得，最将诗叟同。幸为乞寄来，救此病劣躬。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "上昭成阁不得，于从侄僧悟空院叹嗟",
        "author": "孟郊",
        "content": "欲上千级阁，问天三四言。未尺数十登，心目风浪翻。\n手手把惊魄，脚脚踏坠魂。却流至旧手，傍掣犹欲奔。\n老病但自悲，古蠹木万痕。老力安可夸，秋海萍一根。\n孤叟何所归，昼眼如黄昏。常恐失好步，入彼市井门。\n结僧为亲情，策竹为子孙。此诚徒切切，此意空存存。\n一寸地上语，高天何由闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "魏博田兴尚书听嫂命不立非夫人诗",
        "author": "孟郊",
        "content": "君子耽古礼，如馋鱼吞钩。昨闻敬嫂言，掣心东北流。\n魏博田尚书，与礼相绸缪。善词闻天下，一日一再周。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "读经",
        "author": "孟郊",
        "content": "垂老抱佛脚，教妻读黄经。经黄名小品，一纸千明星。\n曾读大般若，细感肸蚃听。当时把斋中，方寸抱万灵。\n忽复入长安，蹴踏日月宁。老方却归来，收拾可丁丁。\n拂拭尘几案，开函就孤亭。儒书难借索，僧签饶芳馨。\n驿驿不开手，铿铿闻异铃。得善如焚香，去恶如脱腥。\n安得颜子耳，曾未如此听。听之何有言，德教贵有形。\n何言中国外，有国如海萍。海萍国教异，天声各泠泠。\n安排未定时，心火竞荧荧。将如庶几者，声尽形元冥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "谢李辀再到",
        "author": "孟郊",
        "content": "等閒拜日晚，夫妻犹相疮。况是贤人冤，何必哭飞扬。\n昨夜梦得剑，为君藏中肠。会将当风烹，血染布衣裳。\n劳君又叩门，词句失寻常。我不忍出厅，血字湿土墙。\n血字耿不灭，我心惧惶惶。会有铿锵夫，见之目生光。\n生光非等閒，君其且安详。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "忽不贫，喜卢仝书船归洛",
        "author": "孟郊",
        "content": "贫孟忽不贫，请问孟何如。卢仝归洛船，崔嵬但载书。\n江潮清翻翻，淮潮碧徐徐。夜信为朝信，朝信良卷舒。\n江淮君子水，相送仁有余。我去官色衫，肩经入君庐。\n喃喃肩经郎，言语倾琪琚。琪琚铿好词，鸟鹊跃庭除。\n书船平安归，喜报乡里闾。我愿拾遗柴，巢经于空虚。\n下免尘土侵，上为云霞居。日月更相锁，道义分明储。\n不愿空岧峣，但愿实工夫。实空二理微，分别相起予。\n经书荒芜多，为君勉勉锄。勉勉不敢专，传之方在诸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十"
        }
    },
    {
        "title": "吊国殇",
        "author": "孟郊",
        "content": "徒言人最灵，白骨乱纵横。如何当春死，不及群草生。\n尧舜宰干坤，器农不器兵。秦汉盗山岳，铸杀不铸耕。\n天地莫生金，生金人竞争。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊比干墓",
        "author": "孟郊",
        "content": "殷辛帝天下，厌为天下尊。干刚既一断，贤愚无二门。\n佞是福身本，忠是丧己源。饿虎不食子，人无骨肉恩。\n日影不入地，下埋冤死魂。有骨不为土，应作直木根。\n今来过此乡，下马吊此坟。静念君臣间，有道谁敢论。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊元鲁山",
        "author": "孟郊",
        "content": "搏鸷有余饱，鲁山长饥空。豪人饫鲜肥，鲁山饭蒿蓬。\n食名皆霸官，食力乃尧农。君子耻新态，鲁山与古终。\n天璞本平一，人巧生异同。鲁山不自剖，全璞竟没躬。\n自剖多是非，流滥将何归。奔竞立诡节，凌侮争怪辉。\n五常坐销铄，万类随衰微。以兹见鲁山，道蹇无所依。\n君子不自蹇，鲁山蹇有因。苟含天地秀，皆是天地身。\n天地蹇既甚，鲁山道莫伸。天地气不足，鲁山食更贫。\n始知补元化，竟须得贤人。\n贤人多自霾，道理与俗乖。细功不敢言，远韵方始谐。\n万物饱为饱，万人怀为怀。一声苟失所，众憾来相排。\n所以元鲁山，饥衰难与偕。\n远阶无近级，造次不可升。贤人洁肠胃，寒日空澄凝。\n血誓竟讹谬，膏明易煎蒸。以之驱鲁山，疏迹去莫乘。\n言从鲁山宦，尽化尧时心。豺狼耻狂噬，齿牙闭霜金。\n竞来辟田土，相与耕嵚岑。当宵无关锁，竟岁饶歌吟。\n善教复天术，美词非俗箴。精微自然事，视听不可寻。\n因书鲁山绩，庶合箫韶音。\n箫韶太平乐，鲁山不虚作。千古若有知，百年幸如昨。\n谁能嗣教化，以此洗浮薄。君臣贵深遇，天地有灵橐。\n力运既艰难，德符方合漠。名位苟虚旷，声明自销铄。\n礼法虽相救，贞浓易糟粕。哀哀元鲁山，毕竟谁能度。\n当今富教化，元后得贤相。冰心镜衰古，霜议清遐障。\n幽埋尽洸洗，滞旅免流浪。唯余鲁山名，未获旌廉让。\n二三贞苦士，刷视耸危望。发秋青山夜，目断丹阙亮。\n诱类幸从兹，嘉招固非妄。小生奏狂狷，感惕增万状。\n黄犊不知孝，鲁山自驾车。非贤不可妻，鲁山竟无家。\n供养耻佗力，言词岂纤瑕。将谣鲁山德，赜海谁能涯。\n遗婴尽雏乳，何况骨肉枝。心肠结苦诚，胸臆垂甘滋。\n事已出古表，谁言独今奇。贤人母万物，岂弟流前诗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哭李观",
        "author": "孟郊",
        "content": "志士不得老，多为直气伤。阮公终日哭，寿命固难长。\n颜子既殂谢，孔门无辉光。文星落奇曜，宝剑摧修铓。\n常作金应石，忽为宫别商。为尔吊琴瑟，断弦难再张。\n偏毂不可转，只翼不可翔。清尘无吹嘘，委地难飞扬。\n此义古所重，此风今则亡。自闻丧元宾，一日八九狂。\n沉痛此丈夫，惊呼彼穹苍。我有出俗韵，劳君疾恶肠。\n知音既已矣，微言谁能彰。旅葬无高坟，栽松不成行。\n哀歌动寒日，赠泪沾晨霜。神理本窅窅，今来更茫茫。\n何以荡悲怀，万事付一觞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "李少府厅吊李元宾遗字",
        "author": "孟郊",
        "content": "零落三四字，忽成千万年。那知冥寞客，不有补亡篇。\n斜月吊空壁，旅人难独眠。一生能几时，百虑来相煎。\n戚戚故交泪，幽幽长夜泉。已矣难重言，一言一潸然。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "悼吴兴汤衡评事",
        "author": "孟郊",
        "content": "君生霅水清，君殁霅水浑。空令骨肉情，哭得白日昏。\n大夜不復晓，古松长闭门。琴弦绿水绝，诗句青山存。\n昔为芳春颜，今为荒草根。独问冥冥理，先儒未曾言。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哀孟云卿嵩阳荒居",
        "author": "孟郊",
        "content": "戚戚抱幽独，宴宴沉荒居。不闻新欢笑，但睹旧诗书。\n艺檗意弥苦，耕山食无余。定交昔何在，至戚今或疏。\n薄俗易销歇，淳风难久舒。秋芜上空堂，寒槿落枯渠。\n薙草恐伤蕙，摄衣自理锄。残芳亦可饵，遗秀谁忍除。\n徘徊未能去，为尔涕涟如。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哭卢贞国",
        "author": "孟郊",
        "content": "一别难与期，存亡易寒燠。下马入君门，声悲不成哭。\n自能富才艺，当冀深荣禄。皇天负我贤，遗恨至两目。\n平生叹无子，家家亲相嘱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊房十五次卿少府",
        "author": "孟郊",
        "content": "日高方得起，独赏些些春。可惜宛转莺，好音与他人。\n昔年此气味，还走曲江滨。逢着韩退之，结交方殷勤。\n蜀客骨目高，聪辩剑戟新。如何昨日欢，今日见无因。\n英奇一谢世，视听一为尘。谁言老泪短，泪短沾衣巾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "逢江南故昼上人会中郑方回",
        "author": "孟郊",
        "content": "相逢失意中，万感因语至。追思东林日，掩抑北邙泪。\n筐箧有遗文，江山旧清气。尘生逍遥注，墨故飞动字。\n荒毁碧涧居，虚无青松位。珠沉百泉暗，月死群象闭。\n永谢平生言，知音岂容易。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哭秘书包大监",
        "author": "孟郊",
        "content": "哲人卧病日，贱子泣玉年。常恐宝镜破，明月难再圆。\n文字未改素，声容忽归玄。始知知音稀，千载一绝弦。\n旧馆有遗琴，清风那复传。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "悼幼子",
        "author": "孟郊",
        "content": "一闭黄蒿门，不闻白日事。生气散成风，枯骸化为地。\n负我十年恩，欠尔千行泪。洒之北原上，不待秋风至。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "悼亡",
        "author": "孟郊",
        "content": "山头明月夜增辉，增辉不照重泉下。泉下双龙无再期，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊李元宾坟",
        "author": "孟郊",
        "content": "晓上荒凉原，吊彼寂寥魂。眼咽此时泪，耳凄在日言。\n冥冥千万年，坟锁孤松根。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "览崔爽遗文，因纾幽怀",
        "author": "孟郊",
        "content": "堕泪数首文，悲结千里坟。苍旻且留我，白日空遗君。\n仙鹤未巢月，衰凤先坠云。清风独起时，旧语如再闻。\n瑶草罢葳蕤，桂花休氛氲。万物与我心，相感吴江濆。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "峡哀",
        "author": "孟郊",
        "content": "昔多相与笑，今谁相与哀。峡哀哭幽魂，噭噭风吹来。\n堕魄抱空月，出没难自裁。齑粉一闪间，春涛百丈雷。\n峡水声不平，碧沲牵清洄。沙棱箭箭急，波齿龂龂开。\n呀彼无底吮，待此不测灾。谷号相喷激，石怒争旋回。\n古醉有复乡，今缧多为能。字孤徒仿佛，衔雪犹惊猜。\n薄俗少直肠，交结须横财。黄金买相吊，幽泣无余漼。\n我有古心意，为君空摧颓。\n上天下天水，出地入地舟。石剑相劈斫，石波怒蛟虬。\n花木迭宿春，风飙凝古秋。幽怪窟穴语，飞闻肸蚃流。\n沉哀日已深，衔诉将何求。\n三峡一线天，三峡万绳泉。上仄碎日月，下掣狂漪涟。\n破魂一两点，凝幽数百年。峡晖不停午，峡险多饥涎。\n树根锁枯棺，孤骨袅袅悬。树枝哭霜栖，哀韵杳杳鲜。\n逐客零落肠，到此汤火煎。性命如纺绩，道路随索缘。\n奠泪吊波灵，波灵将闪然。\n峡乱鸣清磬，产石为鲜鳞。喷为腥雨涎，吹作黑井身。\n怪光闪众异，饿剑唯待人。老肠未曾饱，古齿崭岩嗔。\n嚼齿三峡泉，三峡声龂龂。\n峡螭老解语，百丈潭底闻。毒波为计校，饮血养子孙。\n既非皋陶吏，空食沉狱魂。潜怪何幽幽，魄说徒云云。\n峡听哀哭泉，峡吊鳏寡猿。峡声非人声，剑水相劈翻。\n斯谁士诸谢，奏此沉苦言。\n谗人峡虬心，渴罪呀然浔。所食无直肠，所语饶枭音。\n石齿嚼百泉，石风号千琴。幽哀莫能远，分雪何由寻。\n月魄高卓卓，峡窟清沉沉。衔诉何时明，抱痛已不禁。\n犀飞空波涛，裂石千嵚岑。\n峡棱剸日月，日月多摧辉。物皆斜仄生，鸟亦斜仄飞。\n潜石齿相锁，沉魂招莫归。恍惚清泉甲，斑斓碧石衣。\n饿咽潺湲号，涎似泓浤肥。峡青不可游，腥草生微微。\n峡景滑易堕，峡花怪非春。红光根潜涎，碧雨飞沃津。\n巴谷蛟螭心，巴乡魍魉亲。啖生不问贤，至死独养身。\n腥语信者谁，拗歌欢非真。仄田无异稼，毒水多狞鳞。\n异类不可友，峡哀哀难伸。\n峡水剑戟狞，峡舟霹雳翔。因依虺蜴手，起坐风雨忙。\n峡旅多窜官，峡氓多非良。滑心不可求，滑习积已长。\n漠漠涎雾起，龂龂涎水光。渴贤如之何，忽在水中央。\n枭鸱作人语，蛟虬吸水波。能于白日间，谄欲晴风和。\n骇智蹶众命，蕴腥布深萝。齿泉无底贫，锯涎在处多。\n仄树鸟不巢，踔ez猿相过。峡哀不可听，峡怨其奈何。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "杏殇",
        "author": "孟郊",
        "content": "冻手莫弄珠，弄珠珠易飞。惊霜莫翦春，翦春无光辉。\n零落小花乳，斓斑昔婴衣。拾之不盈把，日暮空悲归。\n地上空拾星，枝上不见花。哀哀孤老人，戚戚无子家。\n岂若没水凫，不如拾巢鸦。浪鷇破便飞，风雏袅相夸。\n芳婴不復生，向物空悲嗟。\n应是一线泪，入此春木心。枝枝不成花，片片落翦金。\n春寿何可长，霜哀亦已深。常时洗芳泉，此日洗泪襟。\n儿生月不明，儿死月始光。儿月两相夺，儿命果不长。\n如何此英英，亦为吊苍苍。甘为堕地尘，不为末世芳。\n踏地恐土痛，损彼芳树根。此诚天不知，翦弃我子孙。\n垂枝有千落，芳命无一存。谁谓生人家，春色不入门。\n冽冽霜杀春，枝枝疑纤刀。木心既零落，山窍空呼号。\n班班落地英，点点如明膏。始知天地间，万物皆不牢。\n哭此不成春，泪痕三四斑。失芳蝶既狂，失子老亦孱。\n且无生生力，自有死死颜。灵凤不衔诉，谁为扣天关。\n此儿自见灾，花发多不谐。穷老收碎心，永夜抱破怀。\n声死更何言，意死不必喈。病叟无子孙，独立犹束柴。\n霜似败红芳，剪啄十数双。参差呻细风，噞喁沸浅江。\n泣凝不可消，恨壮难自降。空遗旧日影，怨彼小书窗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊江南老家人春梅",
        "author": "孟郊",
        "content": "念尔筋力尽，违我衣食恩。奈何粗犷儿，生鞭见死痕。\n旧使常以礼，新怨将谁吞。胡为乎泥中，消歇教义源。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哭李丹员外，并寄杜中丞",
        "author": "孟郊",
        "content": "生死方知交态存，忍将齰齖报幽魂。\n十年同在平原客，更遣何人哭寝门。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "哭刘言史",
        "author": "孟郊",
        "content": "诗人业孤峭，饿死良已多。相悲与相笑，累累其奈何。\n精异刘言史，诗肠倾珠河。取次抱置之，飞过东溟波。\n可惜大国谣，飘为四夷歌。常于众中会，颜色两切磋。\n今日果成死，葬襄之洛河。洛岸远相吊，洒泪双滂沱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "吊卢殷",
        "author": "孟郊",
        "content": "诗人多清峭，饿死抱空山。白云既无主，飞出意等閒。\n久病床席尸，护丧童仆孱。故书穷鼠啮，狼藉一室间。\n君归新鬼乡，我面古玉颜。羞见入地时，无人叫追攀。\n百泉空相吊，日久哀潺潺。\n唧唧复唧唧，千古一月色。新新复新新，千古一花春。\n邙风噫孟郊，嵩秋葬卢殷。北邙前后客，相吊为埃尘。\n北邙棘针草，泪根生苦辛。烟火不自暖，筋力早已贫。\n幽荐一杯泣，泻之清洛滨。添为断肠声，愁杀长别人。\n棘针风相号，破碎诸苦哀。苦哀不可闻，掩耳亦入来。\n哭弦多煎声，恨涕有余摧。噫贫气已焚，噫死心更灰。\n梦世浮闪闪，泪波深洄洄。薤歌一以去，蒿闭不復开。\n登封草木深，登封道路微。日月不与光，莓苔空生衣。\n可怜无子翁，蚍蜉缘病肌。挛卧岁时长，涟涟但幽噫。\n幽噫虎豹闻，此外相访稀。至亲唯有诗，抱心死有归。\n河南韩先生，后君作因依。磨一片嵌岩，书千古光辉。\n贤人无计校，生苦死徒夸。他名润子孙，君名润泥沙。\n可惜千首文，闪如一朝花。零落难苦言，起坐空惊嗟。\n耳闻陋巷生，眼见鲁山君。饿死始有名，饿名高氛氲。\n戆叟老壮气，感之为忧云。所忧唯一泣，古今相纷纷。\n平生与君说，逮此俱云云。\n初识漆鬓髮，争为新文章。夜踏明月桥，店饮吾曹床。\n醉啜二杯酿，名郁一县香。寺中摘梅花，园裏翦浮芳。\n高嗜绿蔬羹，意轻肥腻羊。吟哦无滓韵，言语多古肠。\n白首忽然至，盛年如偷将。清浊俱莫追，何须骂沧浪。\n前贤多哭酒，哭酒免哭心。后贤试衔之，哀至无不深。\n少年哭酒时，白髮亦已侵。老年哭酒时，声韵随生沉。\n寄言哭酒宾，勿作登封音。登封徒放声，天地竟难寻。\n同人少相哭，异类多相号。始知禽兽痴，却至天然高。\n非子病无泪，非父念莫劳。如何裁亲疏，用礼如用刀。\n孤丧鲜匍匐，闭哀抱郁陶。烦他手中葬，诚信焉能褒。\n嗟嗟无子翁，死弃如脱毛。\n圣人哭贤人，骨化气为星。文章飞上天，列宿增晶荧。\n前古文可数，今人文亦灵。高名称谪仙，升降曾莫停。\n有文死更香，无文生亦腥。为君铿好辞，永传作谧宁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十一"
        }
    },
    {
        "title": "有所思联句",
        "author": "孟郊",
        "content": "相思绕我心，日夕千万重。年光坐婉娩，春泪销颜容。——孟郊\n台镜晦旧晖，庭草滋深茸。望夫山上石，别剑水中龙。——韩愈",
        "dynasty": "唐",
        "collection_info": {
            "collection": "御定全唐诗",
            "volume": "卷七百九十一"
        }
    },
    {
        "title": "遣兴联句",
        "author": "孟郊",
        "content": "我心随月光，写君庭中央。——孟郊\n月光有时晦，我心安所忘。——韩愈\n常恐金石契，断为相思肠。——孟郊\n平生无百岁，岐路有四方。——韩愈\n四方各异俗，适异非所将。——孟郊\n驽蹄顾挫秣，逸翮遗稻粱。——韩愈\n时危抱独沈，道泰怀同翔。——孟郊\n独居久寂默，相顾聊慨慷。——韩愈\n慨慷丈夫志，可以曜锋铓。——孟郊\n蘧宁知卷舒，孔颜识行藏。——韩愈\n殷鉴谅不远，佩兰永芬芳。——孟郊\n苟无夫子听，谁使知音扬。——韩愈",
        "dynasty": "唐",
        "collection_info": {
            "collection": "御定全唐诗",
            "volume": "卷七百九十一"
        }
    },
    {
        "title": "赠剑客李园联句",
        "author": "孟郊",
        "content": "天地有灵术，得之者惟君。——孟郊\n筑炉地区外，积火烧氛氲。——韩愈\n照海铄幽怪，满空歊异氛。——孟郊\n山磨电奕奕，水淬龙蝹蝹。——韩愈\n太一装以宝，列仙篆其文。——孟郊\n可用慑百神，岂惟壮三军。——韩愈\n有时幽匣吟，忽似深潭闻。——孟郊\n风胡久已死，此剑将谁分。——韩愈\n行当献天子，然后致殊勋。——孟郊\n岂如丰城下，空有斗间云。——韩愈",
        "dynasty": "唐",
        "collection_info": {
            "collection": "御定全唐诗",
            "volume": "卷七百九十一"
        }
    }
]