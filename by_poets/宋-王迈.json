[
    {
        "uuid": "ca9757397e7c30b0837754298720db9f",
        "title": "水调歌头 天上一灯满",
        "author": "王迈",
        "content": "天上一灯满，引起万灯明。\n不知今夕何夕，平地有蓬瀛。\n西母瑶池称寿，南守锋车催觐，二美一时并。\n一点魁星现，长侍老人星。\n心事好，天与寿，鬓长青。\n不将锺鼎为乐，念念在朝廷。\n此母宜生此子，须有医时良策，寿国福苍生。\n子自坐黄阁，母自课黄庭。",
        "dynasty": "宋",
        "collection_info": null
    },
    {
        "uuid": "59e711faf0c6a18554c3e06347f1fe94",
        "title": "沁园春 人物渺然",
        "author": "王迈",
        "content": "人物渺然，蕙兰椒艾，孰臭孰香。\n昔尹公和靖，与龟山老，虽同名节，却异行藏。\n尹在当年，深居养道，亲见兵戈兴洛阳。\n杨虽出，又何畀于蔡，何救于章。\n公今为尹为杨。\n这一着须平心较量。\n正南洲潢弄，西淮鼎沸，廷绅噤舌，举国如狂。\n招鹤亭前，居然高卧，许大干坤谁主张。\n公须起，要擎天一柱，支架明堂。",
        "dynasty": "宋",
        "collection_info": null
    },
    {
        "uuid": "6e663ae5dd2d8bee21ac3d9ae4fa48fc",
        "title": "贺新郎 出了罗浮洞",
        "author": "王迈",
        "content": "出了罗浮洞。\n有多情、梅花雪片，殷勤相送。\n见说け然琴鹤外，诗压牛腰较重。\n去管甚、群儿嘲弄。\n岭海三年持翠节，料无时、不作家山梦。\n驰玉勒，归金凤。\n金凤池，乃所居也。\n一门朱紫环昆仲。\n看阶庭、森森兰玉，慈颜欢动。\n宰相时来须着做，且舞莱衣侍奉。\n却不信、大才难用。\n时事多艰人物少，便中兴、谁辨浯溪颂。\n为大厦，要梁栋。",
        "dynasty": "宋",
        "collection_info": null
    },
    {
        "uuid": "05e1982da2c0c526882b3a13f4602e46",
        "title": "贺新郎 此是河清宴",
        "author": "王迈",
        "content": "此是河清宴。\n觉朝来、熏风满入，生绡团扇。\n太守愁眉才一展，且喜街头米贱。\n且莫管、官租难办。\n绕砌苔钱无限数，更莲池、雨过珠零乱。\n尽买得，凌波面。\n家山乐事真堪羡。\n记年时、荔支新熟，荷筒齐劝。\n底事来寻蕉鹿梦，赢得干忙似箭。\n笑富贵、都如邮传。\n做了丰年还百姓，便莼鲈、归兴催张翰。\n看卿等，上霄汉。",
        "dynasty": "宋",
        "collection_info": null
    },
    {
        "uuid": "a7734e921631fa87196c6e0534ec1ba3",
        "title": "贺新郎 忆昔同时召",
        "author": "王迈",
        "content": "忆昔同时召。\n正青山、亲提玉尺，量材廊庙。\n当日班行比元佑，北玉西珠照耀。\n一转首、宫商移调。\n君自乌台登骑省，觉精神、风采增清峭。\n数贤者，一不肖。\n酒酣耳热惟长啸。\n便翩翩、辍班荷橐，一麾闽峤。\n堪笑狂生无用处，垂老云耕月钓。\n这富贵、非由人要。\n畴昔评君如玉雪，好け然、琴鹤风尘表。\n清献后，又有赵。",
        "dynasty": "宋",
        "collection_info": null
    },
    {
        "uuid": "c11ff67b26760581772d69f1549ab6a9",
        "title": "贺新郎 璎珞珠垂缕",
        "author": "王迈",
        "content": "璎珞珠垂缕。\n看花冠、端容丽服，补陀岩主。\n只坐尘缘蹉一念，朱紫丛中得度。\n人世福、夫人兼五。\n银鹿诸孙来定省，对金屏、绣幕辉云母。\n人顶礼，柳行路。\n所居地名柳行。\n朝朝口诵琅函句。\n觉从来、寿人福善，老夭无误。\n消得天恩封福国，锦诰鸾翔凤舞。\n听来岁、日边佳语。\n上殿肩舆帘蹙绣，遣佳儿、扶掖天应许。\n笑陈媪，三题柱。\n有陈夫人者，",
        "dynasty": "宋",
        "collection_info": null
    },
    {
        "uuid": "c987af5f29e9807d90d4a6dcde3e82e6",
        "title": "摸鱼儿 昔元城、一生清峭",
        "author": "王迈",
        "content": "昔元城、一生清峭，南都高卧坚壁。\n留耕便是元城样，何肯枉吾寻尺。\n曾直笔。\n说社稷安危，屡叩龙墀额。\n明时逐客。\n却惠顾丹山，来持翠节，对此一湾碧。\n澄清暇，无奈登临有癖。\n梅山时访仙迹。\n神仙偏喜公心事，一见莞然前席。\n闲不得。\n有先见蓍龟，消得君王忆。\n天阍不隔。\n要济险孤舟，支倾一柱，公外向谁觅。",
        "dynasty": "宋",
        "collection_info": null
    },
    {
        "uuid": "eaf863e013fcf0f169fbdad4904d1e4c",
        "title": "沁园春 首尾四年",
        "author": "王迈",
        "content": "首尾四年，台省好官，都做一回。\n便前头更有，合当做底，何妨且恁，猛省归来。\n甲第新成，开尊行乐，脆管繁弦十二钗。\n回头笑，这狂生无用，削尽官阶。\n狂生真个狂哉。\n泼性气年来全未灰。\n有龙鳞凤翼，不能攀附，牛衣渔具，早已安排。\n烂煮园蔬，熟煨山芋，白发苍颜穷秀才。\n官休做，莫狂无处着，送去琼崖。",
        "dynasty": "宋",
        "collection_info": null
    },
    {
        "uuid": "78b8d6fdefefc89407bf554e5dc4a91f",
        "title": "念奴娇 层台云外",
        "author": "王迈",
        "content": "层台云外，阅古今、多少兴衰成败。\n老木千章，若个是、南国甘棠遗爱。\n群籁号风，繁阴蔽日，有此清凉界。\n宾朋在坐，朗然心目明快。\n更向会景亭前，登高吊古，此景何人会。\n岁岁春来春又去，独有灵台春在。\n早稻炊香，晚禾摇穗，管取三登泰。\n酿成春酒，把杯行乐须再。",
        "dynasty": "宋",
        "collection_info": null
    },
    {
        "uuid": "606d3f95d0b21750a953528acdfbe640",
        "title": "沁园春 一笑樽前",
        "author": "王迈",
        "content": "一笑樽前，数雄甲辰，几位上台。\n有唐裴相，徜徉绿野，我朝富老，游戏昆台。\n淮蔡功成，惊天动地，似胜单车和虏回。\n谁知道，活流民数万，赛过平淮。\n君侯初度奇哉。\n五百岁、三贤前后来。\n任朱幡西向，不妨为富，义旗北指，也解为裴，将相功名，时来便做，且醉红蕖三百杯。\n相期处，要千年汗竹，名节崔嵬。",
        "dynasty": "宋",
        "collection_info": null
    },
    {
        "uuid": "2ae39f0a00a43f79d441f2193eff8859",
        "title": "贺新郎 曾侍螭头立",
        "author": "王迈",
        "content": "曾侍螭头立。\n吐危言、婴鳞编虎，扶持鳌极。\n谁炼精金铸刚卯，气节毅然镇国。\n肯顾恋、眼前官职。\n碧水丹山持翠节，这福星、特为吾闽出。\n发义廪，无难色。\n如今世道难扶植。\n直还他、温公德量，魏公风力。\n此事又关宗社福，仍系苍生休戚。\n且称寿、公生人日。\n炼得内丹成熟后，看河车、常运方瞳碧。\n五百岁，作良弼。",
        "dynasty": "宋",
        "collection_info": null
    },
    {
        "uuid": "e1a5f4713933019ac56a81dec20e9058",
        "title": "瑞鹤仙 芳菲春二月",
        "author": "王迈",
        "content": "芳菲春二月。\n正软红尘里，踏青时节。\n山川孕人杰。\n好赤城丹洞，丰姿奇绝。\n云霄阀阅。\n个精神、清如玉雪。\n看谈兵议论，风霆舞剑，刚肠如铁。\n闻说。\n年方英妙，已向城边，飞书驰捷。\n誓清击楫。\n宁久此，淹车辙。\n对花朝称寿，朱颜未老，尽有功名事业。\n便张韩刘岳传名，何如一叶。",
        "dynasty": "宋",
        "collection_info": null
    },
    {
        "uuid": "33e0c8562eb1a3be56f7a805997ae009",
        "title": "满江红 明日元宵",
        "author": "王迈",
        "content": "明日元宵，蔼佳气、清凉金粟。\n人道是、史君寿母，宴瑶池曲。\n九十春来萱草茂，三千年后蟠桃熟。\n看鳌头、名字未多时，分符竹。\n熏宝篆，张银烛。\n佳庆事，人人祝。\n况平反阴德，在长生箓。\n最喜芸香怀玉燕，安排锦帐骑银鹿。\n待雕轩、文驷上堤沙，如天福。",
        "dynasty": "宋",
        "collection_info": null
    },
    {
        "uuid": "93562201a2b739548aaed38aaae988f5",
        "title": "满江红 轻暖轻寒",
        "author": "王迈",
        "content": "轻暖轻寒，正春满、河阳花县。\n谁报道，金铃声响，百花开遍。\n天上谪仙人瑞世，佛中有宰官身现。\n好看承、金母上瑶池，开华宴。\n争捧取，金樽劝。\n更把取，丹砂炼。\n要朱颜长对，舞裙歌扇。\n准拟来年称寿日，沈香亭里春生面。\n有安期、大枣伴蟠桃，年年献。",
        "dynasty": "宋",
        "collection_info": null
    },
    {
        "uuid": "84c0530f82c59f2fc5278e002954d927",
        "title": "念奴娇 见山堂上",
        "author": "王迈",
        "content": "见山堂上，画帘卷、犹是清和天气。\n绿水红莲，雅称得、瑶碧冰壶标致，名在丹台，籍通紫府，游戏人间世。\n三洪华阀，自应生此人瑞。\n好是佳旦称觞，班衣拜舞，有鹓雏相对。\n后院婵娟争劝酒，端午彩丝双系。\n管取来年，雪罗风葛，荣被君恩赐。\n黑头公相，直须眉寿千岁。",
        "dynasty": "宋",
        "collection_info": null
    },
    {
        "uuid": "241f8f51fda293b13214ff458caa0361",
        "title": "水龙吟 橙黄橘绿佳期",
        "author": "王迈",
        "content": "橙黄橘绿佳期，诘朝又报阳来复。\n笼葱瑞气，天教蟠绕，名门乔木。\n上界仙人，来游西塾，骖鸾跨鹤。\n有如椽彩笔，笺天万字，□呈了、琅玕腹。\n不愿班行鸣玉。\n问君王、再分符竹。\n棣华辉映，庭萱春好，举杯相属。\n伯氏乘轺，诸公须又，安排除目。\n这堆床牙笏，人人道是，太夫人福。",
        "dynasty": "宋",
        "collection_info": null
    },
    {
        "uuid": "7896417ac609ace4f3287465c11e2a89",
        "title": "沁园春 臞老今朝",
        "author": "王迈",
        "content": "臞老今朝，载酒渡江，送孟吉州。\n遇舟之人士，来前问政，此公官去，莫也宜留。\n老子曰嘻，我游宦海，几度遭他风打头。\n君休问，但正因遇坎，行则乘流。\n江皋一叶惊秋。\n雁过也、严明白鹭洲。\n笑如今休顾，从前堕甑，无心相逐，等是虚舟。\n啄黍鸡肥，新篘酒熟，且作山中万户侯。\n林泉好，却输公一着，先我归休。",
        "dynasty": "宋",
        "collection_info": null
    },
    {
        "uuid": "0db514fb2cff9ba51a3a6dc02a47e489",
        "title": "南歌子 家里逢重九",
        "author": "王迈",
        "content": "家里逢重九，新篘熟浊醪。\n弟兄乘兴共登高。\n右手茱杯、左手笑持螯。\n官里逢重九，归心切大刀。\n美人痛饮读离骚。\n因感秋英、饷我菊花糕。",
        "dynasty": "宋",
        "collection_info": null
    },
    {
        "uuid": "e291710574fe669c71ebbd23bf5b4d01",
        "title": "沁园春 夜来斗庵",
        "author": "王迈",
        "content": "夜来斗庵，左顾绿云，右盼素娥。\n好态浓意远，随宜梳洗，轻轻莲步，艳艳秋波。\n妒宠争妍，娇痴无际，齐劝诗翁金叵罗。\n翁微笑、□一时饮尽，谁少谁多。\n月娥。\n唱后颜酡。\n莫也怕、浮云妒月么。\n问苏州刺史，旧欢如梦，江州司马，衫湿如何。\n翠幕空垂，唾花无迹，忍听樽前飞燕歌。\n销凝处，正潇潇烟雨，偏恼东坡。",
        "dynasty": "宋",
        "collection_info": null
    },
    {
        "uuid": "0644e94d0685347c20a61113b20b53e9",
        "title": "试石鼓墨得月字韵",
        "author": "王迈",
        "content": "水声响峥嵘，山势高嵂矹。\n我居山水间，瞥焉五阅月。\n看山宽眼界，听水清诗骨。\n妙理在浊醪，淡交寄薇蕨。\n翻书明月轩，瀹茗清泉窟。\n一雨酿黄梅，连朝来不歇。\n云疏漏檐光，晴意犹鹘突。\n卓午睡瞢腾，起来足不袜。\n搔首独无言，书空时咄咄。\n天宇未清夷，世途良臲𡰈。\n丈夫志未酬，徒有衝冠髮。\n俛头习科举，与俗聊汩汩。\n壮图要有待，非久黔吾突。\n富贵渐逼人，荣途轫须发。",
        "dynasty": "宋",
        "collection_info": null
    },
    {
        "uuid": "1df952a4b0f32b95f85d3443ba2c7bcd",
        "title": "题元山蔡行可对青亭",
        "author": "王迈",
        "content": "终日在山中，不见山可爱。\n欲识爱山趣，须在山之外。\n南山不古今，悠然与意会。\n西山无朝暮，佳致固长在。\n蔡君金玉人，结亭避阛阓。\n面面苍璧屏，坐卧与青对。\n晚曦射紫翠，宿雨濯蓝黛。\n能消几两屐，不赏此奇槩。\n芙蓉为君裳，兰茝为君佩。\n今非避世时，乃学陶谢辈。\n诸公富唱酬，拔戟各成队。\n我出一转语，功成身始退。\n君为端明胄，忠孝后必大。\n山灵纵有盟，一出合破戒。\n苍生正有求，富贵不渠贷。\n山债会一偿，相期在晚岁。",
        "dynasty": "宋",
        "collection_info": null
    },
    {
        "uuid": "0ac550be36f1bf5f7486e7e6765cc167",
        "title": "题弟纲举之奉仙之室曰小蓬莱",
        "author": "王迈",
        "content": "吾祖有方平，曾与麻姑会。\n沧溟化为田，弹指五百岁。\n又有仙人乔，神游八极外。\n朝舄作鳬飞，世缘比蝉蜕。\n寥寥千载后，之子得正派。\n风度亦可人，春秋况未艾。\n朝搬紫河车，暮结飞霞佩。\n严事钟与吕，信心终不退。\n经营白玉坛，肖象俨相对。\n四面来青山，献奇飞羽盖。\n炉熏彻玉虚，剑水清尘界。\n琼笈阅千函，丹方探三昧。\n谁谓三鳬遥，近在吾境内。\n蓬莱若云小，孰能为之大。",
        "dynasty": "宋",
        "collection_info": null
    },
    {
        "uuid": "d12d559b34a62aedc303fc3e403fe8d4",
        "title": "跋黄京甫必昌提干四书讲义",
        "author": "王迈",
        "content": "吾友黄京甫，器资厚以浑。\n自了场屋债，徧参诸老门。\n四书不释手，日旰忘晨飱。\n超悟到圣处，不能忘于言。\n序讲凡五篇，字字比玙璠。\n伊洛有心印，传受百圣源。\n紫阳有心灯，瞩破万世昏。\n得君再紬绎，提要钩其玄。\n如印一洗涤，篆籀宛然存。\n如灯增膏油，光焰大且繁。\n我昔从师友，是书粗讨论。\n老大学不进，德性焉能尊。\n因君重感慨，旧闻日当温。\n愿言剪枝叶，作意事本根。",
        "dynasty": "宋",
        "collection_info": null
    },
    {
        "uuid": "461dd325854fee04b401eead6d6d0bf3",
        "title": "甲戌九月日有食之纪异三十韵",
        "author": "王迈",
        "content": "甲戌九月秋，朔旦见灾眚。\n孛彗犯太阳，凄凄如月冷。\n方其始亏时，宛然虫食皿。\n食之至于既，当空悬黑餠。\n髣髴存轮圈，中陷犹枯井。\n云间星昼见，草木森弄影。\n天地寂无声，疑似非人境。\n问之道旁翁，欲语喉先哽。\n翁今九十余，眼未见此景。\n爰有虮虱臣，拜跪泪沾领。\n天高听则卑，宜鉴愚臣请。\n日者阳之宗，千古光常炳。\n此日何不臧，臣心忧耿耿。\n或者天爱君，先事示之警。\n流金为汤戒，洚水为尧儆。\n虽重一时忧，何伤天历永。\n吾君今尧汤，四海元元幸。\n公道大开明，朝列肃而整。\n祇恐万一间，左右容憸悻。\n方秋阴用事，阳微阴渐逞。\n不去谗慝根，惧作忠良穽。\n天乃出怪异，意欲悟观省。\n吾国必有人，伏蒲输骨鲠。\n吾君必开纳，小心知畏谨。\n阳政必日修，阴邪必痛屏。\n天其终仁爱，悔过在俄顷。\n大叫天上人，齐唤金乌醒。",
        "dynasty": "宋",
        "collection_info": null
    },
    {
        "uuid": "501943df152d69e8fd4adf84a896fb52",
        "title": "读林去华居厚主簿省题",
        "author": "王迈",
        "content": "病夫夜不眠，五鼓始交睫。\n懒起比吴蚕，清梦飞庄蝶。\n恭承高轩过，不及倒屣接。\n惠我百篇诗，珠玑何炜烨。\n五言比长城，一望皆危堞。\n壮如广陵散，悲似阳关迭。\n音韵最清圆，格律尤妥帖。\n登坛裨将降，咒水小巫怯。\n永嘉富人物，往躅足追蹑。\n经术止斋陈，文章水心叶。\n林君游其门，早负贤关箧。\n乡校设皋比，户外纷屦屧。\n科目苦无凭，取舍如渔猎。\n入网多弱翰，上鈎希巨鬣。\n西廊上奏篇，甲第仅书捷。\n低头矮屋中，壮气不萎薾。\n研朱点周易，修此清浄业。\n焚香读楚词，时作真行帖。\n台府岁举员，求者例有挟。\n孤士乏梯媒，刚肠羞妇妾。\n诸公纵怜才，或被权势劫。\n谁能推輓之，士论得欣惬。",
        "dynasty": "宋",
        "collection_info": null
    },
    {
        "uuid": "d277d6b00594bbc44d2808b85f9e205d",
        "title": "东归同年三山王簿宾之赵户立父连簿仁父黄上舍偕行分道买樽酌别",
        "author": "王迈",
        "content": "我从京华来，溽暑不可迩。\n蓝缕一征衣，邂逅四君子。\n臭味同芝兰，乡井连桑梓。\n王君吾兄行，派出铜川氏。\n一饮吞百杯，一挥烂十纸。\n此是銮坡人，非久栖鸾枳。\n黄君天庠英，贵名方日起。\n三年拜赐师，行雪殽函耻。\n后来几英豪，愿作榜下士。\n小连真可人，犀玉浮冰峙。\n再鼓气不衰，收科趾前美。\n朋山万青衿，求识习凿齿。\n立父天族英，雅非膏粱比。\n青桂近婵娟，红蕖映青泚。\n名驹产天廐，一日当万里。\n今夕知何夕，德星偶同晷。\n明月入觥船，凉飔生剑履。\n相逢吴山头，相别闽江觜。\n交情托管鲍，同年序许李。\n明日怀美人，娟娟隔秋水。\n何以慰我思，驰书寄双鲤。",
        "dynasty": "宋",
        "collection_info": null
    },
    {
        "uuid": "c776b1a24033950af2f42b0f32a499b7",
        "title": "东归至衢城十五里头",
        "author": "王迈",
        "content": "征衣犯火云，来自长安道。\n浃背汗淋漓，遵程行数跛。\n险阻已备尝，习气觉如扫。\n京华纨袴儿，颜色差强好。\n玉斝酌玻瓈，金盘饤水果。\n享此竟无端，荣枯太颠倒。\n嗟余数之奇，涉世嗟枯槁。\n青云志未酬，午夜心如捣。\n浪蹈软红尘，有怀白云老。\n决策赋归欤，受此大轗轲。\n倚杖立沉吟，持杯浇磊砢。\n生平忠愤心，皎皎通穹昊。\n一身不足忧，世途深可悼。\n往岁淮甸间，边吏困科琐。\n金鼓声涨天，沟壑填肝脑。\n一旦计之穷，首谋伏天讨。\n眈眈慾无厌，百计需金宝。\n今者驰使车，囊橐费赍裹。\n乳臭坐庙堂，苟免及身祸。\n谁知鸿雁鸣，朝夕不相保。\n旱蝗莫为灾，四望无青草。\n我辈独何心，日夕忧江左。\n岂不欲救之，势力顾未可。\n敬持一瓣香，好为苍生祷。\n何日鞭五龙，泽之以霖潦。\n手提四方人，脱之于水火。",
        "dynasty": "宋",
        "collection_info": null
    },
    {
        "uuid": "6ba1ba570d9ec14d9dffd1f8177be8c3",
        "title": "父执德化陈宰叔高槩寄诗和之",
        "author": "王迈",
        "content": "欲作好官易，与时同俯仰。\n欲作好人难，前修严矱矩。\n马安为巧宦，孔光位宰辅。\n贻臭汗青中，诟駡之所聚。\n胡威清比父，魏謩直肖祖。\n世家有若人，百不一二数。\n夫君少壮时，笔力迫韩杜。\n晚岁宰一同，治最方卓鲁。\n中都清要官，唾手可搏取。\n径挂神武冠，去国身如羽。\n隠几挹青山，称觞环綵舞。\n导养学熊鹤，铅汞成龙虎。\n妙香参鼻观，虚白生灵宇。\n兴来耸文笔，象物蒙藻黼。\n客至开香醪，鲸量少俦伍。\n我登清风堂，人今道则古。\n敬宣与狎崇，所择听张禹。",
        "dynasty": "宋",
        "collection_info": null
    },
    {
        "uuid": "4c5706846b121f360461c1fc1c4dc102",
        "title": "别永福张景山",
        "author": "王迈",
        "content": "我友满天下，面交如斗量。\n最晚得张子，羣中孤凤凰。\n秀气分高盖，妙年侔洛阳。\n趋向颇近道，才具已老苍。\n兰若参文盟，过眼五月彊。\n别我求赠言，握手吐肝肠。\n学贵根书茂，积贮焉可忘。\n如行千里路，须具三月粮。\n文亦有活法，先使意气张。\n如破勍敌垒，须擒贼中王。\n子家蔼文献，庭砌多琳琅。\n归欤力种绩，宜亲师友良。\n植本日以大，养气日以昌。\n学丰敷为文，如富出所藏。\n襟期要荦荦，俗物徒茫茫。\n他日泉石下，候气视北方。\n知有滔滔者，非予谁其当。",
        "dynasty": "宋",
        "collection_info": null
    },
    {
        "uuid": "9cdf5e480023318a23eeb2aea000545b",
        "title": "白髮吟",
        "author": "王迈",
        "content": "明发览青铜，寸白坠华簪。\n悬知不能免，岂意遽见侵。\n忆昔随羣儿，总角混青衿。\n纵弱不好弄，既冠知惜阴。\n时开磊块胸，浇之以古今。\n二十偕计书，进士路欹嵚。\n迟迟十四年，一第酬苦心。\n今年已六六，暮景来骎骎。\n一髮照我眸，众髮立森森。\n忽然一失笑，政要渠相寻。\n有田愿种玉，有腰愿垂金。\n富贵岂不好，劳鹿那能禁。\n何如一床书，侑之绿绮琴。\n远参兰茝香，清玩山水音。\n高歌月满架，醉卧斗横参。\n待教头半白，挂冠老山林。\n饮犊青草浦，盟鸥白沙浔。\n凭虚唤张陆，听我白髮吟。",
        "dynasty": "宋",
        "collection_info": null
    },
    {
        "uuid": "2854ec1f58dda3f03755ccd2018e76c0",
        "title": "白髮嘆  其一",
        "author": "王迈",
        "content": "日月转四时，团团辗清昊。\n人生一世间，轻尘栖弱草。\n寒暑不相贷，容鬓岂常好。\n嗟予涉世纷，闻道苦不早。\n尘劳纵掀簸，冉冉风中葆。\n行年将四十，素标已插脑。\n星星纔数茎，烂熳色胜缟。\n耘镊虽暂无，安能遏衰槁。\n黄精似可饵，已白恐难扫。\n幸有琴心文，真诀堪却老。\n华池溉隠芝，青青可常保。\n斯理不吾欺，从今勤探讨。\n要当验他时，难为常人道。",
        "dynasty": "宋",
        "collection_info": null
    },
    {
        "uuid": "83654d3cc6ca35809c076f85311f85cb",
        "title": "白髮嘆  其二",
        "author": "王迈",
        "content": "青铜作明鑑，皎皎铺晴昊。\n照我沐初晞，几缕经霜草。\n本无适俗韵，颇识林园好。\n何为浪自苦，落得衰颜早。\n悬知日夜改，青丝成素葆。\n达人遗世累，土木视肝脑。\n那于形骸间，计校玄与缟。\n彼独何人哉，而我嘆枯槁。\n壮年不可挽，过日如霜扫。\n但有岁寒心，不逐冰霜老。\n誓开三径荒，种艺杂庸保。\n虽无大药资，尚得恣幽讨。\n此外尽悠悠，置之不復道。",
        "dynasty": "宋",
        "collection_info": null
    },
    {
        "uuid": "d3768d06dac79236b5d69d191b1d0260",
        "title": "题江郎石",
        "author": "王迈",
        "content": "崒嵂天外来，生平眼不识。\n道傍问行人，指此为何石。\n云是江郎神，兹地显灵迹。\n岳渎孕精灵，阴阳陶器质。\n壁立千万仞，葱然翠欲滴。\n缥缈出尘寰，上与太清迫。\n伏如蛟龙蟠，耸如麒麟逸。\n开如旌旗扬，敛如圭绶直。\n交酬如大宾，相敬见颜色。\n特立如正女，斋庄不可昵。\n勇如毛大夫，囊锥推颖出。\n烈如蔺相如，挺身卫全璧。\n劲如傅介子，叱咤在三尺。\n直如太史公，巉岩操史笔。\n裒萃许精英，状出大奇特。\n谁言造化工，于物无雕刻。\n我来揖清标，倚杖立叹息。\n年来天柱倾，谁是扶持力。\n愿移此灵根，支拄天西北。\n三光五岳气，要使合为一。\n血食千万年，与国同无极。",
        "dynasty": "宋",
        "collection_info": null
    },
    {
        "uuid": "2ede6f1ccf661c4f00067e90da3eccc2",
        "title": "和赵簿题席麻林居士小隠四韵  其一",
        "author": "王迈",
        "content": "公子有奇节，岁寒心印松。\n千邱仍万壑，是中雅能容。\n晚来万事懒，独有诗不慵。\n诸郎富文采，笔端耸孤峰。",
        "dynasty": "宋",
        "collection_info": null
    },
    {
        "uuid": "1e5082301f47a656fe3ec1f34e338e6f",
        "title": "和赵簿题席麻林居士小隠四韵  其二",
        "author": "王迈",
        "content": "绕园万竿竹，奇壑千丈松。\n此物匹高士，坐羞桃李容。\n客至谈世故，接之令人慵。\n相看两不厌，晴昊倚高峰。",
        "dynasty": "宋",
        "collection_info": null
    },
    {
        "uuid": "f643c424d4a34e679fc54ee5fa7ad3eb",
        "title": "和赵簿题席麻林居士小隠四韵  其三",
        "author": "王迈",
        "content": "棋声响苍石，茶竈烧枯松。\n故人惠然来，风竹为先容。\n野性旷而适，机心疏更慵。\n生怜谢安石，携妓污名峰。",
        "dynasty": "宋",
        "collection_info": null
    },
    {
        "uuid": "cb532f9dcaab1637a2c04b704e6e5985",
        "title": "和赵簿题席麻林居士小隠四韵  其四",
        "author": "王迈",
        "content": "笙簧岂不韵，雅景受风松。\n纨绮可为裳，灵均采芙蓉。\n古来旷达士，世腻亦太慵。\n可望不可押，人如云外峰。",
        "dynasty": "宋",
        "collection_info": null
    },
    {
        "uuid": "ea50637762a20d40f0f3ec82e8b0ab8e",
        "title": "题赵别驾委斋诗",
        "author": "王迈",
        "content": "别驾来访别，征我委斋诗。\n敢问委之说，别驾自发挥。\n万事悉委分，吾何容心为。\n抱椠游文屋，去取委所司。\n一战偶得隽，敢夸词藻奇。\n随牒走仕途，荐举委所知。\n一朝获通籍，敢恃妍媚姿。\n不见百里奚，非黠亦非痴。\n爵禄委倘来，饭牛牛自肥。\n不见塞上翁，无喜亦无悲。\n得丧委自然，失马马復归。\n委怀在琴书，栗里真吾师。\n委顺听时命，香山不吾欺。\n吾以名吾斋，曰委不亦宜。\n王子曰不然，我言异于斯。\n人性涵万善，其位配两仪。\n凡天所委付，受者不得辞。\n行藏道污隆，进退时安危。\n委禹以治水，胼胝敢言疲。\n委尹以復辟，宠利非谋私。\n经制委姬旦，述作委仲尼。\n今古理无二，圣贤人可希。\n纲常或沦斁，委我开训彝。\n杨墨路必闢，韩庄门宜麾。\n宇宙或倾仆，委我力扶持。\n补天出娲石，浴日升咸池。\n饥者委我食，寒者委我衣。\n一或负所委，是谓天职亏。\n若君所言者，庄老同一岐。\n梁以苦空坏，晋以清谈隳。\n流弊至委弃，往事真来规。\n世道真险隘，天将委之谁。\n上不能使尔，夫岂无良医。\n因诗重感慨，当有评是非。",
        "dynasty": "宋",
        "collection_info": null
    },
    {
        "uuid": "4ca7b12b0265ffdfdf83be006677b2b6",
        "title": "送族侄千里归漳浦",
        "author": "王迈",
        "content": "吾宗居漳滨，枌社足不到。\n迫岁携琴书，迢迢以谒告。\n草木同臭味，水火随湿燥。\n行色念辛酸，开樽勤燕劳。\n葭管阳方升，凌室冰新破。\n语言颇有味，知子为跨竈。\n日暮望白云，江头理归柂。\n别我乞赠言，求以为宗好。\n谢安自荐玄，杜子每念佐。\n子真玄佐流，我誉不为过。\n惟学无他逵，损益在勤惰。\n我昔少年日，萤雪功自课。\n呕肝缀文词，悬胆警坐卧。\n甑寒心自怜，笔冻指欲堕。\n牛羊事刍牧，鸿雁谋粱稻。\n慈亲日待养，一第天所报。\n愿子继自今，书田深种播。\n定力要坚持，居安谨无躁。\n青云信有梯，我已为前导。\n后来当有人，衮衮如响和。\n洗耳候凯音，嘉节迫吹帽。\n呼童办楮英，为子征西贺。",
        "dynasty": "宋",
        "collection_info": null
    },
    {
        "uuid": "bb456bfae23935471e5d23573f14c103",
        "title": "四十自寿",
        "author": "王迈",
        "content": "前四十年非，追之已莫返。\n后四十年是，图之良未晚。\n水涸自见涘，木落知见本。\n善者契吾机，今復犹不远。\n养生先节慾，葆粹在惩忿。\n圣贤人可为，勿使善恶混。",
        "dynasty": "宋",
        "collection_info": null
    },
    {
        "uuid": "1124bb9a8ca9fc4d480234a804509ddc",
        "title": "寄居元职方北第呈西邻盛进士",
        "author": "王迈",
        "content": "解褐去乡里，宦游一纪余。\n抱戚今来归，茫然无屋庐。\n暮瞻还林鸟，朝羡趋渊鱼。\n渊林各有归，曾不鱼鸟如。\n元侯雅好义，假我舍北居。\n入门扫埃𡏖，闲草以次锄。\n贫贱谁顾门，岂必容高车。\n余杭众富家，碧瓦侵太虚。\n土木虽无情，亦与儒冠疏。\n所幸并舍贤，昔年同诗书。\n何兹瓦砾陋，復尔邻璠玙。\n乡田及同井，此义无忽诸。",
        "dynasty": "宋",
        "collection_info": null
    },
    {
        "uuid": "9f77f2b838bcde2f0dfce901390c160b",
        "title": "寄同年新涂王宰梦弼",
        "author": "王迈",
        "content": "玉笥高嵯峨，异石光灿皠。\n紫盖有佳人，出为花县宰。\n佳人秀吾宗，天姿最高垲。\n饮水抱丝絃，纫兰纕蕙茝。\n畴昔纠郡掾，辩狱亦几殆。\n人命我所争，斗粟何足爱。\n上官翻相知，剡荐异寮寀。\n及膺民社寄，直道肯自悔。\n以柔克高明，为政尚慈恺。\n农扈饱春和，荒年独不馁。\n猾吏履薄霜，洗手畏纳贿。\n桑间雉正驯，壁上鱼多鯘。\n昔我在湘幙，相从垂两载。\n书生守方拙，时粧不入队。\n惟君雅知心，刮目赏奇磊。\n君有桃李栽，我独芙蓉采。\n无何风木悲，天乎余何罪。\n归欤泣焄蒿，久矣婴病痗。\n除夜接君书，乌栏墨璀璀。\n访问死生余，警语鞭不逮。\n为言刚近仁，直性终难改。\n近乃加和平，痛自铲光彩。\n万事必宗道，众流须纳海。\n随时少屈伸，正直固常在。\n再拜君之言，书绅戒荒怠。\n时事苦间关，谁欤穆天縡。\n来书尚可为，苍生久相待。",
        "dynasty": "宋",
        "collection_info": null
    },
    {
        "uuid": "88766f5da246b48bdd9986e3f4e1dc44",
        "title": "灵白湖归憩林氏坟庵僧出能诵予旧诗设茗椀蒲食以诗赠之兼寄呈林六十兄",
        "author": "王迈",
        "content": "霜风袭客裘，朝日晒农背。\n谁遣役此躯，隠痛在五内。\n宿草渐重生，跼蹐处覆载。\n扶衰策瘦筇，乞灵问龟蔡。\n往来纔信宿，屏息过阛阓。\n夙驾三十里，仆夫已告惫。\n小庵阚道旁，丈室藏法界。\n叩扉僧出迎，面熟不猜怪。\n白髮久不梳，爬痒得痛快。\n荷设茗椀供，仍有蒲食配。\n去此已五霜，重来发孤慨。\n一饱犹可谋，三釜已不逮。\n退藏心甚甘，世故肯相贷。\n博陵隠君子，堂萱春未艾。\n悠悠我之思，此日君当爱。",
        "dynasty": "宋",
        "collection_info": null
    },
    {
        "uuid": "6242465518a858e60a26456b99a65a15",
        "title": "简延平李公足择善",
        "author": "王迈",
        "content": "昔人重相思，千里且命驾。\n我家去游洋，相望纔四舍。\n偃息岂不思，吉服讵可借。\n惟凭一雁翔，敢望双鳬下。\n日者闻琴堂，墨绶将解卸。\n东阁领羣英，胜游当首夏。\n惠然访九仙，云物争迎迓。\n拂石纳晚凉，秉烛娱清夜。\n吉碑共摩挲，吉梦相矜诧。\n物色故老言，赤鲤何年化。\n题诗富锦囊，仙境为增价。\n是地近吾庐，过从何未暇。\n初传尚半疑，后信良多讶。\n世态如浮云，炎凉更代谢。\n高谊定不然，寄声来慰藉。",
        "dynasty": "宋",
        "collection_info": null
    },
    {
        "uuid": "d54f1690b505adb0d9e9f845029f039d",
        "title": "简林公似",
        "author": "王迈",
        "content": "穷猿不择木，祥凤宜栖竹。\n高门结驷荣，陋巷一瓢足。\n仕有时为贫，贫乃急于禄。\n夫君何所欠，百事尽从欲。\n新谐种玉婚，大敞堆金屋。\n镜裏颜尚朱，庭前萱正绿。\n中州不徜徉，炎海甘驰逐。\n遂令君子心，度以小人腹。\n我贫甚去年，全家久食粥。\n独醒妬人醉，讥诮那免俗。\n名节千载光，富贵一炊熟。\n朋友严简书，敢以石攻玉。",
        "dynasty": "宋",
        "collection_info": null
    },
    {
        "uuid": "d295a57484106b5c20f6cebf0719fb44",
        "title": "寄浙漕王子文野以思君令人老五字为韵得诗五首  其一",
        "author": "王迈",
        "content": "长沙一倾盖，情好如埙箎。\n间关十寒暑，何时不相思。\n君为睢邸教，再挹冰玉姿。\n升堂拜寿母，摩顶识馨儿。\n叙旧方恋恋，临分转依依。\n自是成鸿燕，羽翼竟差池。\n音问久不接，清宵梦见之。\n鱼腹得尺素，羊胛经几炊。\n陈雷不可作，千载同襟期。",
        "dynasty": "宋",
        "collection_info": null
    },
    {
        "uuid": "a530a591f1eff68e387c6716d190eb0e",
        "title": "寄浙漕王子文野以思君令人老五字为韵得诗五首  其二",
        "author": "王迈",
        "content": "我友半湖海，知心吾子文。\n君忙我已老，事事不如君。\n君生通贵家，我出寒素门。\n君披貂毛裘，我着犊鼻裈。\n戏綵君有母，列鼎共凊温。\n我早失乌哺，空山怅白云。\n弱冠君有子，世科将袭芬。\n我子方垂髫，诗礼未有闻。\n凡此皆不如，官职不必论。",
        "dynasty": "宋",
        "collection_info": null
    },
    {
        "uuid": "32a484bbbbca300d75daab51ae9942fe",
        "title": "寄浙漕王子文野以思君令人老五字为韵得诗五首  其三",
        "author": "王迈",
        "content": "原明有申公，公休继文正。\n后来诸名家，有子多不令。\n堂堂先太史，孤峭立万仞。\n身不为从官，美谥君所命。\n子文为之子，壮岁名已盛。\n荣华付倘来，节义传心印。\n波流石不移，火炽玉宁尽。\n嚮来笺天疏，每读必起敬。\n相期辉国史，何止续家乘。",
        "dynasty": "宋",
        "collection_info": null
    },
    {
        "uuid": "f0d1bf0d8bfcca778f136f0c0b5fb506",
        "title": "寄浙漕王子文野以思君令人老五字为韵得诗五首  其四",
        "author": "王迈",
        "content": "西山门下士，杂袭如鱼鳞。\n惟我与子文，受爱异他人。\n送我长沙序，言言足书绅。\n赠君樵川诗，字字示宠珍。\n潜斋养正堂，两记尤谆谆。\n为君说太玄，藏心养灵根。\n为我演蒙颐，山立静澄神。\n先生爱吾徒，不啻子弟亲。\n将何报此德，相与玉其身。",
        "dynasty": "宋",
        "collection_info": null
    },
    {
        "uuid": "76f2f4dfa343668ab0e673d019700df8",
        "title": "寄浙漕王子文野以思君令人老五字为韵得诗五首  其五",
        "author": "王迈",
        "content": "我本麋鹿羣，官职不要讨。\n儋石倘有储，山林堪佚老。\n焚香旦告天，非为其私祷。\n一愿屡丰年，田畴足禾稻。\n二愿息兵戈，涂地无肝脑。\n饮水乐在中，茹芝颜转好。\n笃信而好学，守死以善道。\n佩此八字符，传为子孙宝。\n作诗写殷勤，未省蒙印可。",
        "dynasty": "宋",
        "collection_info": null
    },
    {
        "uuid": "6feb5000bd16f14d718cf81b7ba9b82b",
        "title": "与友人饮分等字韵",
        "author": "王迈",
        "content": "君诗敌曹刘，我才惭硕颋。\n隠几共团圞，醉乡从酩酊。\n强吟蹙眉尖，得句蒙首肯。\n吟蛩声咿咿，银烛光耿耿。\n相看不惜夜，自足攻逆境。\n搜腹怜龟肠，朶颐傍羊鼎。\n论文固非俦，义气略相等。\n世情似纸轻，交道如菰冷。\n愿坚松柏心，岁寒青挺挺。",
        "dynasty": "宋",
        "collection_info": null
    },
    {
        "uuid": "1c7d670daa6e8d0ed8200c9f83bc0783",
        "title": "赠传神庄士仪",
        "author": "王迈",
        "content": "画工亦无数，好手不可遇。\n非是画事难，难得画中趣。\n况写佳士照，又不比行路。\n庄生颇工此，为我扫尺素。\n俨然山泽臞，诗肩瘦鳬鹭。\n老色虽上颜，庾尘莫能污。\n生画甚迫真，余子等孩孺。\n得钱散酒家，无心问婚娶。\n醉被风雪欺，术招鬼神妬。\n长安多贵人，朱门富纨绔。\n使闻生之名，当即悬金募。\n我贫亦如生，正以诗穷故。\n一画博一诗，两手相分付。",
        "dynasty": "宋",
        "collection_info": null
    },
    {
        "uuid": "fbed1519b58ba2729745a8b23666d62e",
        "title": "殿廷初考诸同舍约共赋诗",
        "author": "王迈",
        "content": "绍丑夏五初，皇帝下明诏。\n大廷策羣英，虚心问道要。\n初考凡六员，同时赴宣召。\n宫讲絜斋子，典刑真克肖。\n胄丞道乡孙，道心长返照。\n何殊钟在簴，宛如刀出鞘。\n谷口亦何人，才德俱富邵。\n走也分尘埃，识见等萤爝。\n亦获在选中，所得过所料。\n宫烛分夜辉，御香供早烧。\n羣羽竞赴矰，众鳞争入钓。\n意气云龙翔，精神风虎啸。\n或巽入柔行，或疾声大叫。\n或自出机轴，或工事窃剽。\n或写云和音，或鼓折杨调。\n或作朝凤鸣，或吟蚯蚓窍。\n好恶随品题，宁復相讥诮。\n上方富春秋，明齐日月耀。\n涓露增沧溟，微尘填岳峤。\n乙览公平章，甲科须直峭。\n讽必纳祈招，箴必容庭燎。\n国步頼扶持，民痍需砭疗。\n诘朝已竣事，杯行可以釂。",
        "dynasty": "宋",
        "collection_info": null
    },
    {
        "uuid": "d2e03e49987aa1401efa79e7b5f12160",
        "title": "谢京尹惠酒馔",
        "author": "王迈",
        "content": "逐客次江干，復此风雨夜。\n元戎念寂寥，更仆相慰藉。\n醽醁实珍肴，宠光生邸舍。\n妻孥共感戚，道路或猜讶。\n谓此偃蹇踪，横被弯弓射。\n彼哉簧正巧，或者石犹下。\n同志欲过从，避党辄惊怕。\n曾谓十连尊，理烦无顷暇。\n惠顾及无聊，多言莫为谢。\n平生仗信义，正色叱姦诈。\n此样不入时，致入人话靶。\n明时方献文，安得有谤駡。\n独以殿庐中，语言少假借。\n遂犯螳螂怒，间坐鸱鸮吓。\n先期入帘幕，坐是罹罟擭。\n公施不报恩，高义等嵩华。\n一言挟纩温，所嗜非酒炙。\n天日方清明，罪过宜宥赦。\n白璧可洗瑕，烦公叩造化。",
        "dynasty": "宋",
        "collection_info": null
    },
    {
        "uuid": "85815f16ae3bb574492737200fcf615d",
        "title": "简同年刁时中俊卿诗",
        "author": "王迈",
        "content": "读君老农诗，一读三太息。\n君方未第时，忧民真恳恻。\n直笔诛县官，言言虹贯日。\n县官怒其讪，移文加诮斥。\n君笑答之书，抗辞如矢直。\n旁观争吐舌，此士勇无匹。\n今君已得官，一饭必念国。\n民为国本根，岂不思培植。\n其如边事殷，赋役烦且亟。\n虎营间二千，鸠工日数百。\n硬土烧炽窑，高岗舆巨石。\n山骨惨无青，犊皮腥带赤。\n羸者頳其肩，饥者菜其色。\n憔悴动天愁，搬移惊地脉。\n吏饕鹰隼如，攫拏何顾惜。\n交炭不论斤，每十必加一。\n量竹不计围，每丈必赢尺。\n军则新有营，谁念民无室。\n吏则日饱鲜，谁悯民艰食。\n州家费不赀，帑藏空储积。\n间有小人儒，旁献生财策。\n大帅令龚黄，岂愿闻此画。\n夏潦苦不多，秋旱势如炙。\n愿君在莒心，端不渝畴昔。\n蔡人即吾人，一视孰肥瘠。\n筑事宜少宽，纾徐竢农隙。\n至如浮屠宫，底用吾儒力。\n彼役犹有名，何名尸此役。\n君言虽怂惥，帅意竟缩瑟。\n同年义弟兄，王事同休戚。\n相辨色如争，相与情似暱。\n余言似太戆，有君前日癖。\n责人斯无难，亦合受人责。\n我既规君过，君盍砭我失。\n面谀皆相倾，俗子吾所嫉。",
        "dynasty": "宋",
        "collection_info": null
    },
    {
        "uuid": "5e6e57e53e025cfdcfffa2f0e2267ed9",
        "title": "简復斋陈寺丞子表夫知丞併呈真西山",
        "author": "王迈",
        "content": "復斋吾之师，高山俨标致。\n仆尝函丈间，乞得四箴字。\n及来仕京华，登门愿受记。\n復斋首肯之，赠言简而毅。\n杀身可成仁，舍生甘取义。\n此生尚可轻，圭黍眇爵位。\n仆退书之绅，隽永言有味。\n充员京兆幕，万一可行志。\n赧颜斥吏胥，冷眼视权贵。\n婉婳孤无朋，旁观辄相忌。\n朝肆缉缉谗，暮遭申申詈。\n圣主初临轩，不才叨考试。\n诸贤惮生语，一律爱软媚。\n我喜众所惊，人取我必弃。\n间有植私恩，了不恤公议。\n枘凿不相投，罟擭焉得避。\n幞被去候潮，襁褓有幼稚。\n少需辰之良，解缆辞清渭。\n邂逅復斋子，入京方卸辔。\n为言东湖上，英才日以萃。\n穷伊洛渊源，传紫阳位置。\n要使莆三邑，熏为善良地。\n仆也间斯言，归心生两翅。\n平生真西山，赤心爱善类。\n诲我以沉潜，意同言小异。\n二公负名节，可望不可企。\n勇退在盛年，高卧看儿戏。\n我行拜二公，颜面傥无愧。\n作诗欠硬语，呈似贤昆季。\n谨勿示他人，恐为吾党累。",
        "dynasty": "宋",
        "collection_info": null
    },
    {
        "uuid": "a8932c905a1294bbd3c02ab1f36bf842",
        "title": "亲旧问盗作诗四十韵以答之亦可备野史之录",
        "author": "王迈",
        "content": "我来自京师，己丑之十月。\n道之建剑间，行行遇兵卒。\n问之何为行，对言声哽咽。\n初只因临汀，盐商时出没。\n县官事张皇，星夜闻帅钺。\n帅出乃捕兵，此曹辄猖獗。\n加之江西寇，恃崄护巢穴。\n向来误杀降，贻祸今尤烈。\n合党肆纷披，交锋争桀黠。\n聚落四百村，室庐遭毁爇。\n转徙临昭阳，孤城危一髮。\n帅方实归装，视此苦不切。\n惟漕暨庾台，协心图扑灭。\n移文责十连，义激词语辣。\n就檄刘权军，专城植铩𢧕。\n又有一老尉，贾勇抗鸱鹘。\n頼此所居民，犹苟旦暮活。\n我闻此卒言，忧愤中肠热。\n及归抵吾庐，保伍亦团结。\n或恐汀邵寇，余烬尚分裂。\n或疑鼠狗徒，乘间敢窃发。\n吾乡号乐国，目不见寸铁。\n一闻钲鼓声，缩头畏如鳖。\n新岁或讹言，城居竟搬挈。\n丁男肩欲頳，稚女足不袜。\n相顾莫为谋，去守将安决。\n汝知诲盗谁，吾能为汝说。\n年来民贼多，田里困根括。\n单丁火亦追，逃户租尽刷。\n猛虎政太苛，攘鸡手已滑。\n剥床忍及肤，椎肌惨见血。\n吏肥富熏天，民贫怨刻骨。\n及此皆幸灾，狺险何聒聒。\n古来盗贼兴，官吏去饕餮。\n大者籍其家，小亦寘重罚。\n人心知是非，端可以理折。\n民贼尽芟夷，虽赏之不窃。",
        "dynasty": "宋",
        "collection_info": null
    },
    {
        "uuid": "08f36f24a1be95884103fff89fc63d52",
        "title": "郑昂叔和余问盗诗末及山东事弟侄辈又问山东本末再用前韵答之",
        "author": "王迈",
        "content": "江左百年来，英雄老岁月。\n空糜东南财，坐廪骄惰卒。\n嘉定惩开禧，废食因一咽。\n国论规便安，神州听沦没。\n和戎益金缯，讳战钝斧钺。\n迩者天祸之，鞑靼逞狂獗。\n一举殄金人，犁庭扫其穴。\n金如釜中鱼，靼如火烈烈。\n乘间蛮触衡，復有山东黠。\n长驱淮甸间，大纵山阳爇。\n或屠制帅家，或髠守臣髮。\n鱼肉我王人，首领春葱切。\n涂炭我生灵，聚落炊烟灭。\n嫚书揭通衢，着语太辛辣。\n供帐王者居，左纛将军绂。\n往来青齐区，健比霜天鹘。\n一名娘子军，掎角同生活。\n狼心肆陆梁，烽燧竞熏热。\n我事南方强，谓可以恩结。\n衣裳一颠倒，茅土甘疏裂。\n纳侮忍包羞，容姦噤不发。\n谁与生厉阶，正尔错铸铁。\n彼计甚诈狙，吾谋类跛鳖。\n岁币久桩储，復为彼赍挈。\n边筹乏寸长，往往如拆袜。\n相顾皆狐疑，莫能抵龟决。\n心知示弱非，成事付不说。\n边民亦何辜，一孔尽搜括。\n战舰尾相衔，义丁家尽刷。\n需求意无厌，许可舌太滑。\n譬之护痈疽，包裹畏见血。\n仅仅外留皮，骎骎啮至骨。\n理势有必然，吾言非强聒。\n惟愿天听回，揽权制生杀。\n毋倒太阿持，毋惮强弩末。\n毋贻养虎忧，毋使馋蜂孽。\n废籍起忠贤，穷荒斥奇餮。\n一朝出六师，声罪行天罚。\n名正事必成，本强衝可折。\n衔璧许来臣，寸铁谁敢窃。",
        "dynasty": "宋",
        "collection_info": null
    },
    {
        "uuid": "23bfd2c30c5f3f9aeb158216cefe204e",
        "title": "弔何岩",
        "author": "王迈",
        "content": "可怜何岩民，何罪遭此劫。\n寇攘发他邦，警报经旬浃。\n官府过张皇，民居少宁贴。\n昨方科箭翎，今又催甲叶。\n厚敛招提金，名色何所挟。\n昌言募土兵，相与守城堞。\n绣衣意其欺，急下征兵帖。\n束手无一人，差官许专辄。\n县官至何岩，丁壮被威胁。\n黔首畏墨黥，依违谋未协。\n口或出怨咨，心实先震慑。\n官兵胡为来，纷然肆渔猎。\n室庐罹毁烧，老稚残锋铗。\n山径至通逵，舆尸交积迭。\n敢枭平人首，僞奏谯门捷。\n杀民汝何勇，杀贼汝何怯。\n此乡风俗淳，武断无豪侠。\n目不识戈矛，家尽事耕馌。\n岂应有叛谋，谁子为荆聂。\n黄巾纵挺威，吾地足未涉。\n官吏大不仁，使尔血先喋。\n千家聚落蕃，几代农桑业。\n一望成邱墟，独非我臣妾。\n安知此怪事，不入贼间谍。\n设或捣吾虚，小垒真岌嶪。\n舟中敌国多，况望蒸徒楫。\n书生忧世心，夜半不交睫。\n作诗弔冤民，诗成泪盈颊。\n翻恨天门高，不与阎闾接。\n丈夫贵敢言，女子乃呫嗫。",
        "dynasty": "宋",
        "collection_info": null
    },
    {
        "uuid": "fb05e2c04e7831750dfd93d9c583bf3f",
        "title": "信手阅清溪诗一首依韵即事",
        "author": "王迈",
        "content": "久雨妨好春，朝暮无休息。\n出门欲有行，苔滑泥余尺。\n四望人烟稀，千山鸟声寂。\n饕寒不肯归，青帝觉无力。\n况有黄巾徒，邻郊渐相迫。\n虐焰挺戈予，连车掠金帛。\n王旅犹稽留，民兵半覆没。\n羊狠来莫当，鼠窜去无迹。\n践蹂清野尘，原草不能碧。\n世运何乖张，生灵罹此厄。\n丁壮抱枵肠，骈头受科率。\n氛妖谁扫清，气象太窘窄。\n书生忧国怀，半夜转加剧。\n相倚如辅车，忍视为胡越。\n富家太不仁，增价粜斗石。\n但爱囊橐丰，不忧狗鼠黠。\n甘为盗贮储，遑恤人饥渴。\n凶渠曷日歼，苦潦何时歇。\n作诗愧北征，聊以志岁月。",
        "dynasty": "宋",
        "collection_info": null
    },
    {
        "uuid": "8a1d0546d79c4863312b9970c1398d32",
        "title": "携筇出尤岭岭头坐俟舆夫不至",
        "author": "王迈",
        "content": "我居南麓下，颇利君子遯。\n如何溽暑初，涉此复岭峻。\n瘦藤代笋舆，路熟不待问。\n拂石小盘跚，心爱木阴润。\n清风解人意，陆续松杉韵。\n掬泉嚥茗芽，窃赏此味俊。\n我坐亦良久，我仆行何钝。\n平生性麋鹿，合有幽闲分。\n举足履世途，退尺进仅寸。\n曾此小迟速，而足置喜愠。\n继今出处同，冥心法天运。\n斯游悟穷通，持与达者论。",
        "dynasty": "宋",
        "collection_info": null
    },
    {
        "uuid": "96ddfda444330fdb77dc34f856d25660",
        "title": "送黄成甫殿讲被召",
        "author": "王迈",
        "content": "泉为闽望郡，山海来航梯。\n琛贡交异域，珠贝象玳瓈。\n腥风易涴人，浊如雨后泥。\n不屑受点污，除非辟尘犀。\n南渡贤太守，前称王梅溪。\n中间西山真，后有苕川倪。\n近岁李竹湖，四贤玉雪齐。\n他守非不贤，多以慾境迷。\n一罅苟可投，趋者由旁蹊。\n利心长萌蘗，公道生蒺藜。\n鸮见腐鼠吓，凤甘梧桐栖。\n物性殊洁秽，人品随高低。\n君侯第一人，壮气干虹蜺。\n天墀一长鸣，万马不敢嘶。\n为州上异最，趋觐下宸奎。\n归装试检点，定无南物赍。\n时艰方急贤，君命焉可稽。\n巨舰方解维，穹车正发輗。\n忆昔端平初，众正咸登跻。\n如人堕梦境，忽听警旦鸡。\n云何不常泰，一变成孤睽。\n大老遽沦谢，善类谁提撕。\n菊坡未起南，鹤山斥归西。\n朽屋费撑拄，洪流欠障堤。\n蜀道横豺虎，边城喧皷鼙。\n流民满京辅，沟壑填髫倪。\n弊事非一端，言之重酸悽。\n医国要大药，去膜须金篦。\n君子与小人，却是一巨题。\n愿为君子者，名检身自褆。\n皎然不可玷，琳琅别介圭。\n凛然不可犯，贞女处幽闺。\n必服羣小心，始去禾中稊。\n义利生一念，治乱分两畦。\n老我以狂故，屡为语穽挤。\n朝行辞鹓鹭，野性便凫鹥。\n附热耻翕翕，耐寒甘凄凄。\n荷君不世情，犹念故人绨。\n红絮正飞零，绿阴被长堤。\n送客洛阳桥，春风逐马蹄。\n相期在远大，不敢惜分携。",
        "dynasty": "宋",
        "collection_info": null
    },
    {
        "uuid": "1e39df5e5a59267b2ccf145732105ba3",
        "title": "有客一首寄温陵史君赵侍郎涯",
        "author": "王迈",
        "content": "有客至自泉，为我出嘉话。\n泉得赵史君，谁人不称快。\n天生冰玉姿，系出龟琴派。\n标峻埒昭回，气清融沆瀣。\n方在谏省时，朝绅推鲠介。\n及膺承宣命，未到心已解。\n真李报政后，纪纲日大坏。\n有坐泉山堂，不守盂水戒。\n户庭交贾胡，宝货通买卖。\n继者廉而慈，卧疴力衰惫。\n暴吏恃饕官，诛求及菅蒯。\n大姓及细民，怨仇起眦睚。\n我公方下车，当食辄兴喟。\n寮属爱贪泉，争饮不为怪。\n予将辈元结，谁肯伍樊哙。\n职曹与舶属，时号大驵侩。\n两疏劾四凶，人喜如爬疥。\n州胥富盖藏，至则繫以械。\n曰此其渠魁，岂止为罥絓。\n县官庇黠胥，期限稍宽解。\n山判吁可惊，即日命追解。\n惟仁必有勇，勇去禾中稗。\n良善苦势家，至则行决夬。\n府史例橐姦，今乃听自败。\n无欲始能刚，刚拔园中薤。\n我起瞻四方，风涛极澎湃。\n砥柱设无人，沦胥靡所届。\n理欲差毫芒，公私分限界。\n公竖硬脊梁，浮荣等草芥。\n出处民戚休，行藏道隆杀。\n授公以师旄，一路息雕瘵。\n位公以中书，举世警蒙聩。\n宇宙倘清明，行有大除拜。\n作歌者何人，江左狂生迈。",
        "dynasty": "宋",
        "collection_info": null
    },
    {
        "uuid": "4502d1d9a3cec836db0602af08815cff",
        "title": "题洪知观静斋",
        "author": "王迈",
        "content": "蛮触当战衝，蚌鹬据争境。\n相持无了期，復命终归静。\n人事苦纷拏，世态异炎冷。\n远抱异俗观，照以清明景。\n余生涉畏途，所至虞机穽。\n求富耻执鞭，图名成画餠。\n道侣得洪师，唤我梦中醒。\n师如辟尘犀，神观最清警。\n葆粹息天倪，运斤优匠郢。\n结茅规数椽，讨胜事幽屏。\n楹槛疏以明，规抚肃而整。\n昼永篆飞烟，风来幡弄影。\n开卷课黄庭，煮茶汲清井。\n以静名其轩，会处心自省。\n吾庐杂尘嚣，相望限一岭。\n烦师缩地脉，得我便造请。\n别来火云张，今见霜宇浄。\n寄诗当梅花，一笑师当领。",
        "dynasty": "宋",
        "collection_info": null
    },
    {
        "uuid": "3a09e3ffe30ba5228db6def13187a7a7",
        "title": "学易斋",
        "author": "王迈",
        "content": "太极分阴阳，生生之谓易。\n易有干之元，生意露消息。\n先生易中行，日用而饮食。\n全体纯是仁，本自玄中得。\n克己下工夫，心台皎如日。\n处则为颜曾，出则为禹稷。\n所以学易斋，孜孜奉天职。\n满腔皆春和，八荒开寿域。",
        "dynasty": "宋",
        "collection_info": null
    },
    {
        "uuid": "18145314ec8a1fca068d9692ef5c2dbb",
        "title": "题余君肃曰严忍斋",
        "author": "王迈",
        "content": "君肃吾良朋，天资秀而颖。\n以忍名其斋，求余为序引。\n余闻刃制心，其字谓之忍。\n一忍宽百忧，百动归一静。\n人心本至明，万善集虚境。\n外物一障之，天真随晦泯。\n意猿肆颉颃，气马浪驰骋。\n以忍作防闲，如物有绳准。\n圣贤养心学，最切是惩忿。\n愚者一不校，鲁者三自省。\n行行无取才，宜为夫子哂。\n师德岂懦夫，见善必操秉。\n唾面令自干，可以愧不逞。\n公艺忠孝人，家法肃而整。\n九世有盘盂，一字其要领。\n愿子继自今，去过贵乎敏。\n育德必体蒙，辨义直观井。\n意融妄尽消，心清事亦省。\n我少染习气，近亦痛除屏。\n作诗虽警君，且欲以自警。",
        "dynasty": "宋",
        "collection_info": null
    },
    {
        "uuid": "93a8234b37d0dd1279fb8e249d75d241",
        "title": "坚固堂",
        "author": "王迈",
        "content": "五常之有信，犹土相生植。\n四端有诸己，体用归于实。\n先生于实地，外方而内直。\n硬作铁脊梁，许身卫社稷。\n神授五字符，得大坚固力。\n不为声色摇，不为利害怵。\n所以坚固堂，山立而玉色。\n愿言爱精神，自寿以寿国。",
        "dynasty": "宋",
        "collection_info": null
    },
    {
        "uuid": "92bd0348d9c23e2146766d333aed6b2e",
        "title": "常惺惺室",
        "author": "王迈",
        "content": "性命一同源，万善天所赋。\n五行水生智，正以虚明故。\n先生原命宫，水与金夹辅。\n清质自生明，冰壶澄月露。\n穷理以致用，干事必正固。\n与国作蓍龟，应物公权度。\n所以常惺惺，一室神明护。\n室中主人公，寿比乔松数。",
        "dynasty": "宋",
        "collection_info": null
    },
    {
        "uuid": "9a50463bbbffda45e40d05417545de99",
        "title": "代简奉寄三山方时父遇游几叟明復",
        "author": "王迈",
        "content": "昔我游三山，稠中得二友。\n初交方时父，后识游几叟。\n大比献能书，厥岁在丁酉。\n垂钓文海中，修鳞上鈎否。\n蔡簿校文回，曰方其所取。\n有高说夫者，姓名出其右。\n高游本弟昆，紫荆偶分剖。\n游虽迟再荐，楚弓楚人有。\n余评时父才，进士中少耦。\n词绝似秦七，诗已迫黄九。\n几叟尤不凡，耿耿良自负。\n英辞沮金石，直气干星斗。\n等是青云人，科第争前后。\n射策对天墀，会须为举首。\n三年一抡魁，须服天下口。\n毋为陈诚之，要作张无垢。\n狂生分不才，垂老未觉丑。\n嚮坐太饶舌，相看拥众手。\n六阶何惜镌，百谪亦甘受。\n不爱骑鹤姿，看人作太守。\n只读相牛经，教子事农亩。\n乏地堪置锥，仰天频击缶。\n二君最知心，一别忽许久。\n作诗分寄之，或赏千金帚。\n併简潘庭坚，何时一樽酒。",
        "dynasty": "宋",
        "collection_info": null
    },
    {
        "uuid": "19d57a52cdde4ef3ef3689e17b8edd94",
        "title": "寄陈士登元龙士登书问盗且责予不贻书当路为剪除计予方以罪归有言谁见省作诗谢之",
        "author": "王迈",
        "content": "悠悠我之思，东里陈惊坐。\n更阑梦持环，昼永心摇纛。\n一春苦风雨，我困南山饿。\n君楼百尺高，头上天几大。\n于我未忘情，更仆修夙好。\n耿耿忧世怀，急于闻警报。\n为怜上四州，豺虎正喧噪。\n虐焰欲熏天，获人争斩剉。\n将州岂不武，弃县如洟唾。\n官军望而奔，所至徼宴犒。\n邻境近忧惶，刁斗急巡逻。\n君责我以书，何时乃高卧。\n曷不出良筹，亟为当路告。\n当局自能迷，看局当不蹉。\n我壮君之言，义起千夫愞。\n顾方谨三缄，此戒那可破。\n诸贤各有谋，何欠侬一箇。\n君家昔太邱，能愧梁上盗。\n毋为陈君短，此语更传播。\n吾家昔彦方，能正屠牛暴。\n勿使王君知，叩头甘谢过。\n两家俱德门，今有若人么。\n前时何岩警，召乱在县左。\n頼君告少仙，全活几髫髦。\n但推此仁心，古人不难到。\n邻里贵有恩，急难相悯悼。\n裂券蠲宿逋，减赀粜庄课。\n肯令州中人，指我为奇货。\n盗亦有道者，仁里敢桀骜。\n忠信蛮貊行，岂弟神明劳。\n我持一瓣香，日为苍生祷。\n吾君甚爱民，恩德侔覆帱。\n社稷福灵长，妖氛行屏扫。\n吾言非诞迂，有唱吾须和。",
        "dynasty": "宋",
        "collection_info": null
    },
    {
        "uuid": "4a99fb0c08e83a6b5c26888866034643",
        "title": "送表弟陈一鸣尧章入京",
        "author": "王迈",
        "content": "科目狭为途，英雄多短气。\n宾贤诏一颁，应举纷如猬。\n低心逐时趋，练语避忌讳。\n得者固侥踰，失者徒歔欷。\n巨鳞不上鈎，修翼不入罻。\n乡选亦孔艰，计台征以彙。\n我尝校兰省，厥岁在乙未。\n时收甲乙科，多是戊己尉。\n国步矧多艰，志士发长喟。\n襄蜀涨氛妖，江淮方鼎沸。\n毛锥无能为，长剑使人畏。\n朝能立寸功，暮可攫富贵。\n二子趋玉京，道远不吝费。\n进身假梯媒，流品孰泾渭。\n世科藉此登，亲望始宽慰。\n老我谬忧时，周嫠遑恤纬。\n诸公忌生语，悉力攻谤诽。\n藿食可充饥，荷裳尚堪衣。\n功名付君等，山林吾有味。",
        "dynasty": "宋",
        "collection_info": null
    },
    {
        "uuid": "6ac3463c22bd3b506e92c96e17657b37",
        "title": "以喜闻过墨赠吾婿郑纯父玸",
        "author": "王迈",
        "content": "西蜀游文昌，赠我墨两箇。\n墨上署嘉名，名曰喜闻过。\n过失人谁无，刚褊柔易愞。\n众人巧自文，君子喜人告。\n予性失之刚，所患在急躁。\n未尝不佩韦，因循及老大。\n不能如师德，受人对面唾。\n至使巧宦徒，目为背时货。\n子性失之柔，鲜有特立操。\n嗜慾微萌芽，左右纷投好。\n不能如乖崖，按剑警坐卧。\n中心欠所主，恐似风摇纛。\n乃翁匹前修，德行圭中瑁。\n承家合有人，前猷宜久蹈。\n贤母慈且严，熊胆亲调和。\n养志最为难，家声出堂奥。\n吾女正抱疴，朝夕烦拊劳。\n要相敬如宾，毋纵欲长傲。\n女亦尝闻诗，绿衣戒颠倒。\n候其疾之瘳，苹蘩能采芼。\n内行傥不愆，事业当远到。\n贤者后必昌，积善天所报。\n持墨为子箴，进德谨勿惰。\n墨卿子良师，莫被渠看破。",
        "dynasty": "宋",
        "collection_info": null
    },
    {
        "uuid": "e992afbaa85c3c23825211f3a0026e3c",
        "title": "送春有感",
        "author": "王迈",
        "content": "东君行趣装，桃李事如梦。\n蝶懒欲息游，鶑老不好弄。\n残红正可怜，更禁风雨送。\n榆荚羞独飞，却恼杨花共。\n去年于此时，客食红尘鬨。\n眼看豪侠儿，跃马青丝鞚。\n美姝舞娉婷，吹箫来紫凤。\n开樽六一亭，偃盖飞来洞。\n我亦强行吟，诗成和者众。\n时序易推移，人事少閒空。\n翻思年时乐，已如耳边哄。\n清晓坐孤寺，晴曦照华栋。\n沙平嘴带鸥，山远腰横蝀。\n阅书眼倍明，拈笔手犹冻。\n扫地焚甲煎，呼童开腊瓮。\n汲井得甘泉，瀹茗试新贡。\n短章写我怀，谩遣儿曹讽。",
        "dynasty": "宋",
        "collection_info": null
    },
    {
        "uuid": "95cf8a5e92711f7990f4da9fb12a296f",
        "title": "猎者",
        "author": "王迈",
        "content": "山中有猎者，设网张四隅。\n稚麞为所絓，性命悬庖厨。\n母麞至网外，踯躅相悲呼。\n明知猎者意，于己併觊觎。\n柰爱不可割，投网与子俱。\n猎者偶省悟，攒眉发长吁。\n纵之与偕活，长揖谢猎徒。\n焚网毁毒矢，放鹰逐韩卢。\n人物强非类，天性元不殊。\n爱母寝皮猿，惜子乔腹鱼。\n人均作此念，可废佃与渔。\n猎者仁孝心，洞然贯体肤。\n彼为中国穽，愧见此猎无。",
        "dynasty": "宋",
        "collection_info": null
    },
    {
        "uuid": "4bfa7aff1d687939ca6eb978a9d0416a",
        "title": "寿方右史德顺大琮生朝",
        "author": "王迈",
        "content": "大哉天地仁，生意无尽藏。\n芳春三月时，五阳正敷畅。\n在卦则为夬，泽下于天上。\n笃生万人英，出应苍生望。\n退然处乡闾，温恭加直谅。\n万顷波汪汪，一团和盎盎。\n凛然立朝廷，谠论动旒纩。\n张胆输荩忠，頳颜斥庸妄。\n宁为凤鸣阳，不作马立仗。\n玉皇笑点头，谏疏堪屏障。\n谗者何人斯，严科欲监谤。\n纲常尽斁沦，天日忍欺诳。\n白璧污苍蝇，鸣珂辞翠阆。\n膏屯施未光，干蛊遂高尚。\n郭外新结庐，野色耽虚旷。\n积书遗儿孙，开斝延辈行。\n及此绂麟旦，仙壶敞方丈。\n台宿焕祥辉，矞云宾景贶。\n有客前称觥，致词太豪放。\n海内今何时，四面波涛涨。\n督府册元戎，庙坐辕门帐。\n妖氛不能清，恻焉頼汝将。\n都堂留一老，手携灵寿杖。\n颠危不能扶，又焉用彼相。\n时流忌生语，相顾效哑瘴。\n回首忆端平，芳菲仅一饷。\n大号正扬庭，一阴敢阳抗。\n治少乱日多，古今同证状。\n公抱葵藿心，未忘太阳向。\n天运有推移，阴阳迭摩荡。\n夬进则为干，羣龙神气王。\n公主善类盟，任重在力量。\n周道当中兴，方叔犹必壮。\n松茂宜栢悦，吕鸣因律唱。\n唤起矍铄翁，吾军亦可张。\n壶山献宝熏，寿水足醇酿。\n一瓣虬吐烟，一吸鲸吞浪。\n寿公乃寿国，他语徒冗长。\n玉鼎愿精调，金瓯保无恙。",
        "dynasty": "宋",
        "collection_info": null
    },
    {
        "uuid": "7cf3dcc2c849b01e5736fd5edb27a1ca",
        "title": "书怀奉简黄成甫史君",
        "author": "王迈",
        "content": "忆昔绍定元，被命考廷策。\n偶过袁君房，玉墀日将夕。\n案头得君文，喜跃越三百。\n张烛朗诵之，相与手加额。\n若人作抡魁，余子当辟易。\n时有详定官，嫌君多指斥。\n众默余独争，言厉面发赤。\n紫宸一传胪，璧水推巨擘。\n诸君始相贺，时相颇不怿。\n爰有小人儒，从旁肆蠭螫。\n谏官工逢迎，霜简肆捃摭。\n此事人能言，本末甚明白。\n暨于端平初，天夺老姦魄。\n散地起忠良，邱园纷束帛。\n君老登瀛洲，讲筵赐重席。\n余亦试玉堂，朝有愈之迹。\n啜茶熏玉虬，投餠呼金鲫。\n同校南宫文，等是西山客。\n无何阵脚动，君出为方伯。\n馆中失名流，我辈苦嘆惜。\n西山遽仙去，局面日改革。\n余入对未央，苦语出肝膈。\n淮南冤未消，元载家当籍。\n外党分牛李，内宠怙秦虢。\n臣愚怀隠忧，厚地其敢蹐。\n虎鬚敢一编，龙鳞敢一逆。\n自信填海隅，復中含沙射。\n移舟返蓬莱，伏隩甘冰檗。\n君正舞莱衣，清香笼画戟。\n年丰富红仓，风顺多琛舶。\n我舍抵是州，相望纔四驿。\n幽栖懒及门，一再通书尺。\n起家倅漳滨，始访二千石。\n居官未半朞，台评又寻摘。\n既罹关虎嗔，宜有人猫厄。\n归途抵温陵，除夜大促迫。\n所亲有室庐，许我相假借。\n莲灯看烂红，栢酒浮重碧。\n去家差不远，朋旧来络绎。\n雌堂在何许，一望弱水隔。\n山鬼巧揶揄，室人交徧谪。\n平生重名检，义利最知择。\n冷眼视舆金，宝身甚拱璧。\n世途赫赫炎，众手所共炙。\n谁能效李锥，作计事钻刺。\n蒲葵安可常，秋至辄抛掷。\n贵贱见交情，书门何怪翟。\n趋时岂不好，嗜古业成癖。\n羣飞任刺天，甘剪笼中翮。\n丈夫身计轻，忧国愁如积。\n向欲恢三京，今日蹙五百。\n西蜀断咽喉，北军患肘腋。\n流民满京师，戾气成疾疫。\n强寇恣咆哮，行人饱需索。\n廷绅倒手版，淮帅羞巾帼。\n南海下蒲轮，西人望衮舄。\n病剧乏良医，棋危需善弈。\n君行觐清光，何策输忠益。\n急须息边尘，徐可寿国脉。\n任责属诸贤，臞儒老山泽。",
        "dynasty": "宋",
        "collection_info": null
    },
    {
        "uuid": "c36168515b404392f6396e1fbfa98af1",
        "title": "寄惠州陈史君真卿",
        "author": "王迈",
        "content": "千仞罗浮山，蓬莱分左股。\n有诏陈太丘，剖符为地主。\n皇皇太丘门，德星之所聚。\n前光盛胚胎，后来纷众甫。\n共惟休斋公，遗教垂邹鲁。\n君侯其闻孙，风烈不忝祖。\n继以诗书帅，遗爱比召杜。\n君侯其英嗣，真清亦如父。\n嚮者位于朝，穹官可拾取。\n不能枉尺寻，矧肯效媚妩。\n翩然乞一麾，来此开藩府。\n此郡旧富饶，广中号乐土。\n年来困军须，炎火无冷釜。\n邻盗闯其藩，烧痕未全补。\n嘘枯待仁风，醒暍仰膏雨。\n迎辂两朱幡，驩呼十万户。\n朝宣上德意，夕问民疾苦。\n为渠作丰年，愁嘆变歌舞。\n得结数十辈，万物气可吐。\n行奏循良功，入布承明武。\n走也山林人，本无素宦谱。\n妄言宗社事，屡犯君相怒。\n缉缉恶樊绳，眈眈畏关虎。\n归欤结茆庵，课仆理蔬圃。\n余子易炎凉，眼前何足数。\n君侯谊薄云，寄诗倾肺腑。",
        "dynasty": "宋",
        "collection_info": null
    },
    {
        "uuid": "0e122251887018dff9a79acca8045817",
        "title": "还毡行",
        "author": "王迈",
        "content": "老屋数十椽，下湿上又破。\n无端野狐精，昏夜入为盗。\n窃我三重毡，目之为奇货。\n持以献朱门，曰此堪媚竈。\n自余失此物，志意不少挫。\n苦节凌岁寒，羞颜薄时好。\n命义守大闲，潜深仍伏澳。\n客从北方来，特以吉语告。\n旧物将见还，前甑元不堕。\n余笑与客言，的有此说么。\n孔光坐广堂，当局已昏耄。\n余尝对天仗，正色数渠过。\n其心不能容，未免含疾媢。\n石显在宫闱，威福弄幽奥。\n余又疏击之，见面定渠唾。\n其术方盛行，及此必图报。\n客乃宽余心，少安谨勿躁。\n圣主赦宿愆，仁恩等天帱。\n昭相爱善类，德量如海大。\n谗者害莫成，匪伊毡自到。\n未几符其言，客喜相问劳。\n劝客勿为喜，我且为时悼。\n米石三十千，杭人死饥饿。\n敌寨七百里，淮人共斩剉。\n窖雪飞无留，融风扇炎燥。\n潮汐来无时，民庐陷泥涝。\n旱魃肆陆梁，妖禽辄鸣噪。\n殒星光射人，雨雹威尤暴。\n地轴疑翻腾，干文讶颠倒。\n昔余出硬语，万死敢一冒。\n廷臣诮云狂，相国嫌愈傲。\n不幸朞年间，前言多践蹈。\n今居山泽中，日向苍穹祷。\n一愿雨旸时，田畴足秔糯。\n二愿干弋休，边境息巡逻。\n庶几老余生，农圃得自课。\n保此狂生名，比方散人号。\n不然瞻四方，欲往谁前导。\n虽粟不得食，况有毡可卧。\n人品有高卑，才气分锐惰。\n嗟我甚低垂，頼君起吾愞。",
        "dynasty": "宋",
        "collection_info": null
    },
    {
        "uuid": "24b0b437a546df74c03cce83d3c6f3d3",
        "title": "述梦",
        "author": "王迈",
        "content": "午枕避尘嚣，梦乘银潢槎。\n好风吹衣袂，堕我天之涯。\n羣仙赴号召，骖凤来香车。\n一见如故旧，丝麟酌流霞。\n或鞭石为羊，或握枣如瓜。\n中有汗漫生，盘礴埋丹砂。\n谁言仙有道，挟术相矜夸。\n顾我亦可学，正坐一念差。\n我笑谢之言，仙凡各有家。\n悠悠御风还，聚散如团沙。\n绳床一欠伸，兹游真幻耶。\n咄咄置勿论，呼童煮新茶。",
        "dynasty": "宋",
        "collection_info": null
    },
    {
        "uuid": "71884c5ae7da2c9d2df2c9812fd2f1cc",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其一",
        "author": "王迈",
        "content": "一念稍分明，天壤异仙凡。\n诸相等归妄，天真要无厖。\n凡物非我有，秋毫不可贪。\n只此为上乘，其诸总虚谈。\n无字经可阅，无言禅可参。\n白云过前山，明月映空潭。",
        "dynasty": "宋",
        "collection_info": null
    },
    {
        "uuid": "2074cb403d07e6f36e90a44ecd6aa33f",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其二",
        "author": "王迈",
        "content": "蘧蘧一梦中，了了三生意。\n法界如许宽，此生亦特寄。\n谁言玉局仙，元本是法器。\n不解自磨礲，因人亦成事。\n强颜游人间，聊作逢场戏。\n山色溪声中，略得些滋味。",
        "dynasty": "宋",
        "collection_info": null
    },
    {
        "uuid": "ce82122fd63e36b1329232c732d3c888",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其三",
        "author": "王迈",
        "content": "石塔本无缝，吐光万丈余。\n不是风火扇，又非喉管嘘。\n此光胡为来，塔亦不知渠。\n解作如是观，身心长自如。\n塔身俱着实，光心等是虚。\n虚实归一致，无乘亦无除。",
        "dynasty": "宋",
        "collection_info": null
    },
    {
        "uuid": "b79fa3940e55389f19ca671e34a746d7",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其四",
        "author": "王迈",
        "content": "凿空谈荒唐，我正不为此。\n故知又故为，颇悟前生是。\n凭谁照前因，斯言特戏耳。\n既是无今古，如何分彼己。\n须弥一点尘，万劫一弹指。\n无失亦无忧，无得亦无喜。",
        "dynasty": "宋",
        "collection_info": null
    },
    {
        "uuid": "b0737fa7d83ea5c62d0bfe8e1f1c503b",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其五",
        "author": "王迈",
        "content": "禅悦既无门，仙居在何所。\n与渠无半面，一见相尔汝。\n霓裳制未成，翩翩欲高举。\n身如一羽轻，去天才尺许。\n胡为造此境，问之不吾语。\n正缘崆峒中，萧然无物贮。",
        "dynasty": "宋",
        "collection_info": null
    },
    {
        "uuid": "ce8f796c5cce701b0d27756bf0bdc865",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其六",
        "author": "王迈",
        "content": "世人欲不死，焚香事大罗。\n死后欲超生，将身靠弥陀。\n个裏不透彻，仙佛如子何。\n我素不持戒，焉能断腥臊。\n独有一寸珪，明白不可磨。\n学仙与学佛，此事付儿曹。",
        "dynasty": "宋",
        "collection_info": null
    },
    {
        "uuid": "974136a5190d6644d9a03a273d297a12",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其七",
        "author": "王迈",
        "content": "捣荠餐铁杵，此味知者鲜。\n乘车入鼠穴，闻者知其舛。\n打铁作门限，鬼笑定不免。\n点雪红炉中，达观理甚显。\n当局自然迷，正欠拨一转。\n上马奔前程，此着须自勉。",
        "dynasty": "宋",
        "collection_info": null
    },
    {
        "uuid": "0d84f3f0c9ff193dea0c0816ac290a0b",
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其八",
        "author": "王迈",
        "content": "盘中有止水，历历见鬚眉。\n能定乃能应，人心固如斯。\n至诚本如神，圣贤不吾欺。\n鸣鹤方在阴，其子辄和之。\n天未降时雨，山川云已知。\n谁能舍我龟，而观尔朶颐。",
        "dynasty": "宋",
        "collection_info": null
    },
    {
        "uuid": "fcccd88f793e1cb3bdd8619d4485b45e",
        "title": "赠谈星达士",
        "author": "王迈",
        "content": "列肆竞谈星，谬者十八九。\n达士何许人，俦中推好手。\n精步宿罗胸，纵谈鬼擘口。\n技绝固招穷，鹑衣不掩肘。\n朅来访臞翁，意欲相击扣。\n翁命翁自知，不问子休咎。\n苍生命甚危，子亦知乎否。\n魏阙妖狐翔，吴江水兽吼。\n冯夷肆陆梁，富媪难载负。\n强寇噬边州，湖堧经践蹂。\n王师战且弱，钺钝甲兵朽。\n流民满江濆，沟洫纷骸髅。\n京米贵于金，十千可一斗。\n暮夜光烛天，彗星大于帚。\n灾眚此非常，其敢饮以酒。\n都人极皇皇，如鱼惊在笱。\n国脉眇一丝，病固有从受。\n西山薨于前，鹤山继于后。\n洪蒋与李徐，俱作修文友。\n吴讣漫塘翁，广哭菊坡叟。\n天为国生贤，福贤理宜厚。\n何事数鉅公，不为国耆耉。\n周堪刘向亡，老光握灵寿。\n元城了翁去，贼京得皓首。\n贤者今余几，其生皆不偶。\n或入在朝廷，或出为牧守。\n或未脱丹书，或犹耕岩薮。\n烦子布星躔，为余细分剖。\n孰可坐庙堂，孰竟死田亩。\n孰坚如松篁，孰脆如蒲柳。\n天如祚吾宋，存者必长久。\n狂生何能为，自分安老丑。\n无地堪植锥，仰空长击缶。\n昂藏作丈夫，谄佞羞妾妇。\n宁可效熊经，不出随狗苟。\n但愿世道宁，天宇息尘垢。\n廷无憸壬人，周召置左右。\n边无儿戏军，廉蔺善攻取。\n庶几老余生，官职乎何有。\n閒日教子书，不教子学走。",
        "dynasty": "宋",
        "collection_info": null
    },
    {
        "uuid": "f21715add4437ad461f332285e7d7830",
        "title": "水口上舟呈同行傅月山苌",
        "author": "王迈",
        "content": "泝流上嵩江，江阔流益峻。\n时方良月初，打头恶风信。\n老翁把柂立，首叫尾必应。\n大男前运篙，风激水还喷。\n小男上拽縴，石行跲復奋。\n后退辄丈寻，前跻不尺寸。\n偪仄一堵中，危坐易慵困。\n冷雨去復来，前山邈难认。\n江天暮渐低，好风来一瞬。\n帆饱去如飞，两程疑可併。\n举杯嘱月山，凡物有定分。\n壮年登王官，转盼更五闰。\n星沙罹闵艰，日毂转颠顿。\n方头忤时流，失脚落陷穽。\n巧宦疾以驰，笑我拙而钝。\n如登今日舟，易退难于进。\n自知平生事，百欠无一剩。\n饥寒驱出山，歌笑破羣闷。\n独有不自欺，心可与天印。\n人为固多端，天定或能胜。\n愿如晚来风，先逆后乃顺。\n得酒且酌斟，升沉付天运。\n有穷必有通，无喜亦无愠。",
        "dynasty": "宋",
        "collection_info": null
    },
    {
        "uuid": "342996c85af0b94590f41a948ba04ba0",
        "title": "送林公似有之宰古田  其一",
        "author": "王迈",
        "content": "余与林公似，生长南山南。\n吾翁与乃翁，宿望俱不凡。\n或晚登黄甲，禄不霑斗甔。\n或困顿场屋，补劳仅青衫。\n执手授遗编，尚友迁继谈。\n家法无谄语，妙理静中参。\n丁丑俱一第，苦尽稍回甘。\n蹭蹬二十年，令纔换头衔。\n嚮来同登者，青云徧腾骖。\n吾辈惯冰檗，世好殊酸咸。\n君去宰壮县，栽花兴方酣。\n我乃赋归与，悔狂口宜缄。\n棘蝇来营营，关虎卧眈眈。\n颓波从汩没，砥柱高巉岩。",
        "dynasty": "宋",
        "collection_info": null
    },
    {
        "uuid": "90a8d8b0fce81e829bae379bbd95eb0f",
        "title": "送林公似有之宰古田  其二",
        "author": "王迈",
        "content": "孤士脱选阶，如出百丈堑。\n举员必及格，桂籍始一占。\n宰邑非不荣，吏尘岂宜厌。\n平生学爱心，小试乃可验。\n今时邑大夫，不轸阎闾念。\n非财不经营，所欲须属餍。\n创第要高华，买姬求美艷。\n骄色肆颉颃，严科行聚敛。\n攫肉比饥鹰，噬肤如狞猃。\n但规己丰腴，皇恤民亡阽。\n吁嗟饕餮徒，信是搢绅忝。\n中人易转移，习俗多熏染。\n林君最高明，百行无一欠。\n俗然君不然，白璧绝瑕玷。\n狂生作此诗，未病投鍼砭。\n爱助极拳拳，苦语忘其僭。",
        "dynasty": "宋",
        "collection_info": null
    },
    {
        "uuid": "8962517f18d9e4dc180b6c750b302f78",
        "title": "寄林教授龟从",
        "author": "王迈",
        "content": "我生麋鹿羣，岩穴性所乐。\n寓城看病女，踪迹良踸踔。\n神明倘见怜，医药须课效。\n便当归旧庐，谁爱入此闹。\n炎暑甚蒸炮，矮屋如笼罩。\n欠伸尺蠖形，低垂木鸡貌。\n清晨得君书，衔繫新州教。\n慈恩叙同年，转盼梦一觉。\n我于端平初，蓬山叨直儤。\n批鳞咈神龙，编鬚犯关豹。\n一斥褫三官，连年绝廪稍。\n我罪坐狂愚，令受人繫敲。\n君胡二十年，无由极比较。\n今又深入南，正坐不能巧。\n羣儿益纷拏，疾足逞超趠。\n我辈履羊肠，所历极确硗。\n宦海走千帆，好风纵篙棹。\n我辈航一苇，无缘出泥淖。\n世道日以艰，大厦摧栋桡。\n边尘日以纷，衝梯设矢炮。\n逆潮陆成渊，苦旱水飞窖。\n饿莩盈通途，骄儿纵烈爆。\n君视此何时，有官如荷校。\n犹戒我韬藏，前尤勿再效。\n良玉不受焚，直木不畏挠。\n命当安穷通，义当守忠孝。\n久别诵吾诗，君心独无恔。",
        "dynasty": "宋",
        "collection_info": null
    },
    {
        "uuid": "73569f1358971bd4d40431c9d5c43429",
        "title": "跋林学士宋卿帖",
        "author": "王迈",
        "content": "朝为一旅人，暮拾九品官。\n趾高气且浮，反面视孤寒。\n昔闻韩魏公，义风塞人寰。\n赤舄坐昼锦，有客排其关。\n孤身无所赍，乞公玉盥盘。\n公笑授之去，感涕双汍澜。\n我始得此事，谓可耸俗观。\n家传书甚悉，国史载不完。\n今见学士帖，烂然银鈎蟠。\n方其一第初，半载游长安。\n持书遗乡朋，客费无虚闲。\n近得奁中赀，分壮贫士颜。\n宁我食无鱼，不忍渠无餐。\n宁我裾无华，不忍渠衣单。\n臭味何所爱，敢言囊之悭。\n犹愈轻薄儿，一笑黄金拚。\n我来阅遗书，据案发长叹。\n纵横纔片纸，突兀已万间。\n魏公为上相，庇士易为懽。\n林公初筮仕，为此良独难。\n景仰前辈人，高节骞云山。\n原下不可作，清风何时还。\n泚笔哦此诗，寄名乌丝栏。\n庶几一见者，可以激偷顽。",
        "dynasty": "宋",
        "collection_info": null
    },
    {
        "uuid": "fd3b10e360da5d05e6c2187acd65266c",
        "title": "反艷歌曲復三山林斗南",
        "author": "王迈",
        "content": "谁作艷歌曲，律清语不尘。\n杂之古乐府，意态甚迫真。\n谓余欠妩媚，宜为众女嗔。\n方怜长门闭，渐喜汤沐新。\n此曲岂不俊，所儗非吾伦。\n生为奇男子，先辨许国身。\n有手要折槛，不炙许史门。\n有头要叩墀，不拜五侯尘。\n昵昵儿女语，煦煦妇人仁。\n夕泣缘失宠，朝欣为承恩。\n此非奴事张，定是妾效秦。\n是为赤有臭，何止黄不纯。\n因君词婉美，感我意酸辛。\n正恐漆园女，嗤点我辈人。",
        "dynasty": "宋",
        "collection_info": null
    },
    {
        "uuid": "d4ffa390e4eb3a6459f1c6c9160b4d38",
        "title": "送地栗与囊山应叟和尚",
        "author": "王迈",
        "content": "淤泥生莲花，不如生地栗。\n莲花生好看，地栗却好吃。\n看底只是虚，吃底却是实。\n虚实总不如，般若波罗密。",
        "dynasty": "宋",
        "collection_info": null
    },
    {
        "uuid": "30b9a496cd3760fbf797839e711ff9ea",
        "title": "题九鲤湖",
        "author": "王迈",
        "content": "仙人蝉蜕几经年，山水胜处今依然。\n长驱九龙叱雷电，高跨九鲤升云烟。\n武夷九曲此幻相，灵砂九转成丹铅。\n黄鸡白犬得一舐，翩翩高举红轮边。\n我家去此可三舍，欲识仙竈无因缘。\n朅来乞取方匕剂，要使凡骨成飞仙。\n羣仙骈头顾我语，笑指巨鰲在深渊。\n觅丹他日来未晚，且与一钓六鰲连。",
        "dynasty": "宋",
        "collection_info": null
    },
    {
        "uuid": "97e2fbd26321b26a9edd17d9c4d09440",
        "title": "立夏前五日出郊送春",
        "author": "王迈",
        "content": "前回马首络青春，春我相逢皆故人。\n今朝出门忽失笑，春如五日之京兆。\n鶑痴蝶騃不知愁，惟有杜鹃啼到晓。\n春到园林邮传哉，藤阴次第庇莓苔。\n愿春长在人长健，何惜与春归去来。",
        "dynasty": "宋",
        "collection_info": null
    },
    {
        "uuid": "d90f8845e3c552de9260ec2e1761cf17",
        "title": "墨歌寄林明叔",
        "author": "王迈",
        "content": "赠君古墨三寸许，君知此墨从来处。\n溧阳石化几千年，钢铁臼经三万杵。\n昔我得之于异人，使我拾袭藏为珍。\n我今以半为君遗，物以少贵君勿嗔。\n来岁八月西风裏，我曹忼慨办行李。\n书囊无底将不去，检点笥中惟有此。\n用时须留一匕余，丹墀大对要烦渠。\n更有浯溪纪功石，待问君王乞墨书。",
        "dynasty": "宋",
        "collection_info": null
    },
    {
        "uuid": "facf8c182c328baa69f18bf81557cb4f",
        "title": "黄君任景伊西上",
        "author": "王迈",
        "content": "杞梓非凡材，骐騄非凡马。\n朴樕不入公输门，赏骏岂无伯乐者。\n龙泉真宝剑，焦尾亦名琴。\n张华有眼识紫气，子期解听流水音。\n凡物时为之否泰，横宝在道众所爱。\n十年读书得一友，送之西征吾意快。\n梅花馨，雪花明，仙霞直上逼云津。\n别君不作儿女语，万卷诗书早致身。\n柳绵飞，榆荚舞，软红尘中花如雨。\n逢君一笑上青楼，破费黄金买金缕。\n那时君已在瀛洲，而我正为京华游。\n便教后举入黄甲，早是输君此一筹。",
        "dynasty": "宋",
        "collection_info": null
    },
    {
        "uuid": "8cfa6a27caa8818837f2113d0beada90",
        "title": "送洪承信儒发西上",
        "author": "王迈",
        "content": "诗赋不直一杯水，明经谈笑博青紫。\n两石争如识一丁，长枪得胜毛锥子。\n夫君稽古岁月深，雕虫童习素所耻。\n奋身刀剑亦借径，未能免俗聊尔耳。\n朝来免胄翰墨场，妙发穿杨三昧矢。\n神人换鼻许正郎，朱衣点头相行李。\n仙霞绝顶雪漫天，快上扶摇九万里。\n明春跃马白玉京，都人争看龙烧尾。\n应笑向来点额人，方上桥门趋剑履。\n便须破费千黄金，邀侬一醉长安市。",
        "dynasty": "宋",
        "collection_info": null
    },
    {
        "uuid": "762a3e951326a9a889cb34ce73b15d0e",
        "title": "送朱典卿履常参学",
        "author": "王迈",
        "content": "文章久矣乏正气，作者付谁传位置。\n天庠晚乃得朱君，钟吕一鸣康瓠弃。\n君看今岁大廷魁，一种风骨何尪羸。\n吾曹此名未立耳，立则万口须衔枚。\n君今乘槎问星汉，名已籍仙政何患。\n蚕茧工夫何足筹，龙墀勋业须早办。\n作诗赠君当马鞭，梅花送春入冷边。\n与君同舍我无缘，天其或者须同年。",
        "dynasty": "宋",
        "collection_info": null
    },
    {
        "uuid": "4531bbc9b4ad3d1d9311f03a47494d3c",
        "title": "和毗陵傅知录送其侄得隽广童科",
        "author": "王迈",
        "content": "渥洼骥子展足长，朝发燕都夕夜郎。\n一腹如椰贮夜光，挥毫落纸烂成章。\n诵书三筴无遗忘，风采耸动中书堂。\n伯父一见金玉相，声之以诗鸣凤凰。\n顾我外氏出义阳，忝与此郎为雁行。\n窃效昌黎序送童子张，期子更阅几星霜，姓名金榜相颉颃。",
        "dynasty": "宋",
        "collection_info": null
    },
    {
        "uuid": "16f809d43cd54b19b4e98ea13bfaefe4",
        "title": "闻倪尚书赴诏",
        "author": "王迈",
        "content": "老倪昔以戆去国，时无一语为王留。\n自从医国失扁鹊，民之瘼矣矧可瘳。\n满朝争慕舌为柔，忍耻戴天事世仇。\n间有一念及王事，祇能低头效楚囚。\n汉家朝得一汲直，淮南即日干戈休。\n夷甫清谈倡薄俗，坐视平陆沉神州。\n残寇六年污京汴，羣鱼假息釜中游。\n陛下至仁一南北，天假机会忍不投。\n顾盼左右求所倚，张仲孝友吾故侯。\n亟下一纸起高卧，明堂一柱清庙球。\n书生闻诏喜不寐，江左有人吾何忧。\n翻思死者不可生，谁为中兴壮其猷。\n未必军中有老范，且乞王所容居州。",
        "dynasty": "宋",
        "collection_info": null
    },
    {
        "uuid": "5f2f5e455b357c211b288da001161767",
        "title": "贺表兄傅仁仲常后院生男",
        "author": "王迈",
        "content": "昔君与我夜对床，知君着意选专房。\n为言东邻有女宝，胡不贮之芸辉堂。\n君时为我一怂慂，以斗量金买娇宠。\n小君有德比孟光，不妬不嗔迴盼重。\n悬知仙果结子迟，三年乃字玉麟儿。\n君家多产渥洼种，英物生来骨定奇。\n莫嫌外家不足数，有子端能贵其母。\n旧闻络秀有伯仁，今见英娘生阿武。\n萱堂一笑颜生春，从此含饴日弄孙。\n他日公侯当衮衮，凤将九子俱青云。\n犀钱利市人争觅，我独流涎不能得。\n假饶此事卿无功，不道荐贤功第一。",
        "dynasty": "宋",
        "collection_info": null
    },
    {
        "uuid": "7e0600e1e6d7919a1348c70b37f443d1",
        "title": "西征舣舟清洲投宿野店夜漏下数刻主媪为作粥与同行一饱成诗",
        "author": "王迈",
        "content": "君不见淮阴彻侯未得志，胯下从人真短气。\n漂母以食拱而前，心许王孙当富贵。\n又不见文叔宏济艰难时，大树将军身从之。\n一夕相顾有馁色，芜蒌之粥甘如饴。\n丈夫自负不草草，刚肠似石那能拗。\n得时要拯万人饥，读书肯自谋温饱。\n诸公兼我非穷人，穷途谩尔君勿嗔。\n他年五鼎享台馈，须记此夕清洲滨。",
        "dynasty": "宋",
        "collection_info": null
    },
    {
        "uuid": "009b006ed2e80adfaf9c471bc9e07e3f",
        "title": "就许宰求云岫倡和集",
        "author": "王迈",
        "content": "昔者杜老夜听许十诗，为言风骚共推激。\n如何汗青失其传，览杜集者为许惜。\n我曾得倡和之巨编，暗中惊喜拾拱璧。\n泰岳之后无虚人，宗派元自一家出。\n驰筒往返者谁欤，云岫先生诗巨擘。\n文鸾彩凤迭应酬，响撼翠梧彻金石。\n血驹紫燕争追驰，容与蚁封中徐疾。\n留卷把玩不忍归，痛快差类愈头檄。\n应知至宝畴敢私，天下有目皆愿识。\n刊之坚梓广流行，作我县斋大奇特。\n诗名要与宇宙齐，岂比五台诗卷逸。\n自从秋孟授锓工，跂予望之朝连夕。",
        "dynasty": "宋",
        "collection_info": null
    },
    {
        "uuid": "fdfe148fcd3becb5a0e5fa4ad831ab02",
        "title": "阙题",
        "author": "王迈",
        "content": "拙成可抵万金璧。\n从古至今不偶合，如何二妙一时出。\n仆也若调乌鹊鸣，敛翅甘受黄鹤擘。\n自从手授大雅文，孺子低头拜黄石。\n数韵未足写形容，先生响报何捷疾。\n儿娇胜拾隋氏珠，母喜如捧毛生檄。\n自怜生长通德乡，每沐达尊垂异识。\n为题碑刻墨未干，招入诗盟笔尤特。\n前无宋艷与班香，奄有庾清兼鲍逸。\n岁晚家食谁与娱，持此可慰风雨夕。\n先生自取太劳谦，提奬孤寒美多溢。\n大匠旁观自汗颜，伯乐一顾价增百。\n琴堂闻亦有妙赓，迄遣奚奴为物色。\n当官多是废言诗，敏手何曾妨霹雳。",
        "dynasty": "宋",
        "collection_info": null
    },
    {
        "uuid": "bdcdcdb92ea92d8cb5f2df3a8c329547",
        "title": "许宰和篇至再用韵谢",
        "author": "王迈",
        "content": "陶令束带对督邮，归来高兴潜有激。\n昌黎县斋饱读书，自谓此日足可惜。\n二贤诗留天地间，千载宝之为双璧。\n当官不妨文字乐，似此人物不时出。\n宦海风涛县为甚，文书束笋纷莫擘。\n许侯敏手良不难，错节居然逢匠石。\n宽租农扈享丰登，讲学如流苏废疾。\n笔力重于丈二殳，诗筒敏似尺一檄。\n句中之眼独心知，贻夺陶韩少人识。\n乡有达尊性爱士，县榻于堂赏英特。\n冰车雪辗笑钝迟，不尔续题尤富溢。\n穷冬四壁坐无聊，渴思一字车渠百。\n走仆乞取稛载归，底用黄金壮颜色。\n祇恐天上六丁闻，一夜取将烦霹雳。",
        "dynasty": "宋",
        "collection_info": null
    },
    {
        "uuid": "bf430506a7b883ae06de0d8f37df8b89",
        "title": "陈侍郎见激字韵和以见寄復用韵谢",
        "author": "王迈",
        "content": "先生德量万顷波，挠之不浊无湍激。\n文章亦如万斛泉，酌之不竭何悭惜。\n沧浪亭下把钓竿，双笔堂前看苍璧。\n时逢问字客及门，倒屣不要人扶出。\n饮酣戏索乌栏书，吟罢笑拈麟脯擘。\n一诗直万鸡林金，衙官坡谷奴刘石。\n得者须熏玉蕤香，览而玩之痊百疾。\n堂堂元帅坐词坛，余子谁堪承羽檄。\n许侯端是忘年交，具眼朗然为赏识。\n云岫诗卷盈锦囊，自欣邂逅有胜特。\n先生筋力似裴公，侯比香山才更逸。\n凉台燠馆富唱酬，如见古人今之夕。\n斐然小子谩成章，所美信美安敢溢。\n有来珍翰费吹嘘，展阅再三感千百。\n当偕巨帙什袭藏，寒谷先期有春色。\n新年更拟打作碑，荐福莫教雷霹雳。",
        "dynasty": "宋",
        "collection_info": null
    },
    {
        "uuid": "8b6d27fcc02c13d9fd4e60e2fb4ffda1",
        "title": "赠术士陈谈天",
        "author": "王迈",
        "content": "我生之辰日在亢，斗牛之宿晻无耀。\n独有首尾二虣星，角立昴氐争繫标。\n一生奇蹇良苦之，已分青云输年少。\n每逢星史说经躔，探手止之头屡掉。\n谈天一日叩斋扉，信口阳秋天下妙。\n数灵不用蓍草占，机秘时将道眼照。\n玄中巧夺君平胎，圣处深入浑沌窍。\n俗人筹星乱如麻，蠡测管窥工窃剽。\n听君谈唾如秦青，字字宫商合腔调。\n如何孤身无所赏，萍梗风波任浮漂。\n正缘苦泄造化机，真宰忌之神所诮。\n方知多技故多穷，凡事皆然君莫笑。\n虽然知己岂无人，试往京城谒权要。\n一丝莫久牛蹄湾，沧海六鰲待君钓。",
        "dynasty": "宋",
        "collection_info": null
    },
    {
        "uuid": "cdbe52cce0c92f89d078edcb04925ffa",
        "title": "赠郭五星",
        "author": "王迈",
        "content": "五陵豪家轻薄儿，骄傲成癖不可医。\n挥金买笑红尘市，老死不晓寒与饥。\n囊萤案雪单贫士，杯水生涯北窗裏。\n途穷山鬼恣揶揄，命压人头提不起。\n郭君昔从先人游，万丈壮气横高秋。\n天无老眼不见录，匆匆白了少年头。\n一日访余道艰窭，杯酒未阑泪如雨。\n揲蓍有术金不换，鹑衣百结无人补。\n我闻君语鼻亦酸，误身直是坐儒冠。\n英雄未遇隠于卜，时人莫作白眼看。",
        "dynasty": "宋",
        "collection_info": null
    },
    {
        "uuid": "b9dff84b30306707c4a6c2e8d6bbcdeb",
        "title": "赠川官五星先生",
        "author": "王迈",
        "content": "谈星之士如星密，得似川官万之一。\n牙筹到手疾如飞，口觜翻澜眼波碧。\n相逢笑问雌甲辰，掀髯怂惥曲江春。\n自怜蹭蹬负岁月，敢谓渠侬许可真。\n明时取士非唐比，忠臆不空人所耻。\n三筹交臂输少年，只较刘蕡差胜尔。\n川官重来话荣枯，声言温饱非所图。\n他时散漫游江湖，未省还能访我无。",
        "dynasty": "宋",
        "collection_info": null
    },
    {
        "uuid": "fd09eb8b398056cf2b70d5795f4a8d6b",
        "title": "读诚斋新酒歌仍效其体",
        "author": "王迈",
        "content": "先生出奇作新酒，自作自歌自为寿。\n酒徒若欲举吾杯，先挽天河濯渠手。\n谁知先生诗更奇，刊落陈言付刍狗。\n俗人欲诵先生诗，先吸天浆潄渠口。\n古来作酒称杜康，作诗只说杜草堂。\n举世无人传得方，奄有二杜惟一杨。\n先生此味谁能尝，却曾见此糟蟹黄。\n一片入口风韵长，余子祇慕大官羊。\n天公生我太迟后，不作先生牛马走。\n低头乞取酒百壶，嚥下先生诗万首。\n先生骑鲸上天游，问着许侬知味否。",
        "dynasty": "宋",
        "collection_info": null
    },
    {
        "uuid": "2ccdd4ce438420e84d13e911dee9155f",
        "title": "蔡实甫能酒而道中无可口者见其吻噪成长篇戏之",
        "author": "王迈",
        "content": "吾祖方平至君家，丝麟谈笑酌流霞。\n麻姑绰约时在坐，痒处思得姑爪爬。\n我今与君岂其裔，弹指又经千百岁。\n文采风流今尚存，仙风道骨知谁继。\n今宵月明明更多，有客无酒如月何。\n唇干吻噪甚背痒，安得玉壶泻金波。\n白玉楼台月如昼，屋贮阿娇车载酒。\n元君再会傥可期，我当起舞为君寿。",
        "dynasty": "宋",
        "collection_info": null
    },
    {
        "uuid": "96f312cb299008ebf718234c11b731d8",
        "title": "送陈君保作喆赴广漕",
        "author": "王迈",
        "content": "昔我与君俱妙龄，同时充贡乡曲英。\n君携令名逊伯氏，天性好义甚好名。\n薄俗斗粟有德色，君视名第鸿毛轻。\n此事今无古亦少，百鸟羣中孤凤鸣。\n老天相知苦不早，囊书匣剑犹书生。\n累年文屋提铁骑，共我掎角参齐盟。\n我于再战偶得隽，君虽屡衂无弱兵。\n长鬚忽持双鲤至，短褐欲访五羊城。\n红粉蛛丝期已近，金滩鸂鶒眼偏明。\n知君图南非左计，九万扶摇第一程。\n畴昔韩苏行脚处，一草一木被光明。\n鳄鱼久出海若避，白鹤诗留泉石清。\n葛仙丹井未湮没，伏波铜柱余峥嵘。\n君行窥奇摘海异，浇沃磊块气愈盈。\n闽士南征可车载，间有铁中夸铮铮。\n商瑚夏琏只君是，此宝岂久道边横。\n吹送鹗书风借便，殿前奏赋摩空声。\n当家魁相衣钵在，会趾前美大门闳。\n寿母一笑春生颊，绣舆锦诰来将迎。\n牵衣儿女莫惜别，为君为亲在此行。\n计程何日到庾岭，梅花雪片飞琼瑛。\n魁占羣芳差易耳，相期心事在和羹。",
        "dynasty": "宋",
        "collection_info": null
    },
    {
        "uuid": "05e9074b5cf374ddce9664e494c8d989",
        "title": "二十韵寄潮阳宰余君实日华",
        "author": "王迈",
        "content": "昔日潮守有昌黎，恩波万顷横鳄溪。\n五百年后得余令，棠阴上与韩本齐。\n故家县谱熟展布，砉然牛刀优割鸡。\n朞年已报三异政，节爱堂扁焕新题。\n手摩民瘼心隠痛，药石其肯靳刀圭。\n老农终岁不识吏，废畴荒陇皆锄犁。\n邑有豪侠擅武断，缿筩告诉来髫齯。\n仁者之勇一发露，爱苗亟欲芟稗稊。\n谁为鼠辈巧道地，周道如砥生蒺藜。\n公车未采舆人诵，端士先为横议挤。\n朝中有语稍辨雪，言者愕立惜噬脐。\n侯朝闻命暮就道，束书之外他无赍。\n出廛五日纔百里，截镫卧辙相提携。\n乞留有状白府治，辞以君命安敢稽。\n香花随乘推不去，丁壮遮拜婴孩啼。\n不知朝廷闻得否，天下贪吏浊如泥。\n毁誉失真例如此，狂澜既倒谁能堤。\n书生有舌不善佞，今拜东野头须低。\n诗成翻恨天门远，何人乞我青云梯。",
        "dynasty": "宋",
        "collection_info": null
    },
    {
        "uuid": "ee5aebbc706ace27b378f2c8a3e500a3",
        "title": "谢陈尉宏父惠潮阳蕉丝碑刻因求宿诺韩文",
        "author": "王迈",
        "content": "寒儒食贫面四壁，更苦春寒寒到骨。\n故人天末有书来，不寄绨袍寄絺绤。\n感君高谊挟纩温，况有石刻华吾轩。\n何时揩拭眵昏眼，待看昌黎玉洁文。",
        "dynasty": "宋",
        "collection_info": null
    },
    {
        "uuid": "881e766701163a1de3bff9165d63da41",
        "title": "邵武山人杨寿卿临别索诗",
        "author": "王迈",
        "content": "楚峰之下有地仙，隻手把握山水权。\n青乌白鹤去不返，此郎高举拍其肩。\n年来海内称绝倡，眸子瞭然通意匠。\n巧寻地脉如良医，妙画山形如智将。\n高谈曾折王侯腰，湖海随身一酒瓢。\n仆痡马瘦醉不省，术工鬼妬穷之招。\n龙眼豹睛休分别，蝼蚁侯王等同穴。\n待侬回向心地初，林下班荆共君说。",
        "dynasty": "宋",
        "collection_info": null
    },
    {
        "uuid": "8be9a532a0cad08b7f3ecabfd0533988",
        "title": "读坡诗",
        "author": "王迈",
        "content": "先生诗笔觑天巧，国中往往无曹鲍。\n一读快如檄愈头，抓痒底用麻姑爪。\n千古词林有若人，谁復庸中夸佼佼。\n当年流落见丹心，悬知世道终难拗。\n玉堂岂不愿公留，羣吠其如尨也狡。\n出入风波千万里，葛巾野服混蛮獠。\n饥来隻字不堪煮，豆粥一盂粗可饱。\n跋前疐后竟何成，赢得清名占箕昴。\n与公同时富贵人，名字磨灭随虮蚤。\n丈夫当为不朽计，方寸莫被饥寒扰。",
        "dynasty": "宋",
        "collection_info": null
    },
    {
        "uuid": "d3b1b0259dfb8836f05901ff6e288401",
        "title": "题致爽轩诗",
        "author": "王迈",
        "content": "明珠积斗满金籝，时人逐臭如苍蝇。\n公子一过掩其鼻，长物何足污吾清。\n蕊珠午夜鸣玉珂，五侯门下肩相摩。\n公子有腰不可折，势利不屈惟高歌。\n试问公子何所欲，有山数笏青如玉。\n我将致之襟袖间，山若肯来吾愿足。\n渊明灵运不再生，青山白云谁主盟。\n佳哉公子有具眼，终日看山无俗情。\n我来假馆翁不靳，山下梅花动诗兴。\n一语刮破俗子盲，两字清高用不尽。",
        "dynasty": "宋",
        "collection_info": null
    },
    {
        "uuid": "d0f378f64938157ed0721ce664cb1c5b",
        "title": "赠林薪",
        "author": "王迈",
        "content": "丈夫惟穷不可讳，仆妾于人真短气。\n一技能精百不忧，有功翰墨尤足贵。\n林生家世本业儒，读书不利改佣书。\n计穷未肯与书绝，又学裁翦兼黏糊。\n就中颇得三昧诀，翻腾碑画更奇绝。\n持此可疗寒与饥，十指便当张仪舌。\n昔我于生义理明，以我之困知生贫。\n我今一字不堪煮，生犹有技可资身。\n邺侯书堂高不过，好事人少俗人多。\n把笔赠生以此歌，有剑无廪奈生何。",
        "dynasty": "宋",
        "collection_info": null
    },
    {
        "uuid": "2e744c3e0ac336d467aeea547ee9b799",
        "title": "谢政府馈金",
        "author": "王迈",
        "content": "大廷昔日曾空臆，时论忌人太疏直。\n名公正色力主盟，寘之甲科免居乙。\n殿庐今日忝校文，甘言如饴心所嫉。\n或者欲植桃李恩，慨然为下雌黄笔。\n头方直是不能圆，入险固应阴下石。\n我公天下尽门生，仆荷知音心感激。\n幸无赃墨辱门墙，犹免语人颜发赤。\n感公具眼照人才，坠履遗簪犹爱惜。\n临归多谢馈兼金，何日能为还白璧。",
        "dynasty": "宋",
        "collection_info": null
    },
    {
        "uuid": "70e978c1df2f51f63c617b559385c1fc",
        "title": "臂鹰诗",
        "author": "王迈",
        "content": "东邻年少养狞鹰，置之臂上拊玩频。\n呼来麾去性日驯，痴儿偶然见之嗔。\n鹰张利爪挐儿身，眇其隻目视主人。\n主人初以鹰为戏，一日悔欲自断臂。\n非我类者其心异，吾赋鹰诗所以志。",
        "dynasty": "宋",
        "collection_info": null
    },
    {
        "uuid": "1886d107ec675cef4f0bb0e22e779204",
        "title": "啄木鸟",
        "author": "王迈",
        "content": "啄木復啄木，汝啄抑何毒。\n千株万株端明松，五月六月来清风。\n木于汝何恶，朝朝暮暮啄。\n劝汝利觜宜少停，戕木之生吾忍听，已有弋者在后亭。\n微虫初何识，亦能对以臆。\n天子爱元元，宵衣念艰食。\n连年值禾饥，穷闾多菜色。\n县官急督租，吏饕饥需索。\n啄木比刻木，何者为可疾。\n木生与民生，何者为当恤。\n可弹者不弹，为我谢彼弋。",
        "dynasty": "宋",
        "collection_info": null
    },
    {
        "uuid": "b8442a8629e13d93520c1230896222c6",
        "title": "送莆守赵孟坚汝固司舶温陵",
        "author": "王迈",
        "content": "君不见有唐元结守舂陵，湘湖一道盗纵横。\n独元所治一无犯，镇抚孤垒如金城。\n又不见祁公曾作干州牧，移镇凤翔何迅速。\n两州之民境上争，先把州麾后钧轴。\n使君来莆全似元，精明旗帜张辕门。\n威风惠雨相劘拂，鼠辈不敢闯吾藩。\n使君去莆仍似杜，截镫遮留喧道路。\n吾莆赤子方有依，泉何为者争吾父。\n我将软语劳莆人，此地幸与泉为邻。\n刁斗相闻邹近鲁，瘠肥不比越视秦。\n使君风采压人望，莆亦倚泉为保障。\n渠魁缚致藁街前，四野腥膻行涤荡。\n长淮以北多风埃，社稷正倚经纶才。\n出平西贼入衮绣，一韩一范何人哉。\n书生自顾老无力，不能从公取俘馘。\n愿将诗颂纪中兴，浓墨大字书浯石。",
        "dynasty": "宋",
        "collection_info": null
    },
    {
        "uuid": "d0ca3a9d8054e9c19743307d67b66fa6",
        "title": "惠安頼惟允汝恭乞崇清老椿芳桂四大字为赋二诗  其一",
        "author": "王迈",
        "content": "混元盘古为之母，汗漫安期为之友。\n枝条上挂蜺连蜷，劫火不坏其天全。\n雷雨不惊其生厚，春秋巧历莫能知。\n知我者有蒙庄叟，君持此物为亲寿。\n老陈作字光摩斗，人兮椿兮共长久。",
        "dynasty": "宋",
        "collection_info": null
    },
    {
        "uuid": "e7d95b6e66b4dae6cea3594a862c9153",
        "title": "惠安頼惟允汝恭乞崇清老椿芳桂四大字为赋二诗  其二",
        "author": "王迈",
        "content": "蘂宫仙子携黄云，挼之成屑来缤纷。\n百和天香兔为捣，蟾蜍窃之从月奔。\n色香假合成此树，天上香飘天下闻。\n花神乞种到后土，蒙天一笑移其根。\n知君腰有补月斤，斫取高枝扬远芬，留其剩者遗子孙。",
        "dynasty": "宋",
        "collection_info": null
    },
    {
        "uuid": "cbb5aa766e88012f49d76598016bf477",
        "title": "代贺崇清陈侍郎正仲谠诞辰",
        "author": "王迈",
        "content": "曾梦乘槎泛银潢，不遇张骞遇东方。\n为言神仙事渺茫，仙府不在白云乡。\n丹台幻作儒珍阁，蓬岛飞来双笔堂。\n鹤车千乘集云轴，玉尘万斛纷雪香。\n是中仙翁永难老，尝侍香案近玉皇。\n归来手握山水印，傲睨羲昊轻轩裳。\n新诗醉墨美无度，奄有元白兼钟王。\n身在岩壑心廊庙，丝鬓垂颔颜苍苍。\n与公同时一辈人，半随蒲荻零秋霜。\n元老崔嵬独山立，岁寒不改雪中篁。\n九月十五夜未艾，长庚伴月光煌煌。\n台星寿星合为一，今夕何夕见此祥。\n翠娥满引九仙醖，菊英入盏宫样黄。\n珠明玉润陪笑粲，起舞珰佩鸣丁当。\n李蹊森森密无缝，佳句往往溢诗囊。\n我于门阑最晚出，瓣香致祷意则长。\n如闻郡国事方殷，须起老手为平章。\n待教卫武了相业，方许潞公归洛阳。",
        "dynasty": "宋",
        "collection_info": null
    },
    {
        "uuid": "f931eb13a8498453bc8485db8b14c9cd",
        "title": "温陵万安桥谒忠惠蔡公祠堂留题",
        "author": "王迈",
        "content": "欲知公之忠，须诵三谏诗。\n欲知公之惠，须读万安碑。\n朝廷得公重，天下失公悲。\n骑鲸今几年，悠悠人见思。\n今人愧前修，风流不可追。\n立朝无刚容，突梯仍脂韦。\n字民乏廉声，敲扑急茧丝。\n不知富贵有磨灭，芳名姱节无穷时。\n游子晚出公之乡，儿时敛袵公清规。\n吁嗟九原不可作，每于清夜梦见之。\n所以今日拜公像，浩歌出门双泪垂。",
        "dynasty": "宋",
        "collection_info": null
    },
    {
        "uuid": "f7e3ea21ac2ae3df8ae7f4ee03faffe1",
        "title": "和致政林存斋稚圭",
        "author": "王迈",
        "content": "东邻南极老人星，音吐洪亮眼晶荧。\n诸郎箇箇佳宁馨，长者早占千佛经。\n仲季锐如刃发硎，三珠粲烂照户庭。\n老人散策傲郊垧，健笔哦诗惊六丁，仰天高唱雨霖铃。\n餐和毓粹养灵扃，炼得元身如鹤形。\n文堂纵谈耳惊霆，硬语盍作盘盂铭。\n笑渠教谄儿懒听，只今人物混渭泾。\n贤者聚散类梗萍，报復未已况调停。\n我狂畏暑卧风櫺，日夕西望忧朝廷。\n何时干坤得清宁，未信日月长昏冥。\n不必餔糟学独醒，不烦餐菊制颓龄。\n支驾皇舆待騋駉，问讯谁坐东西厅。\n老成自昔有典刑，尚父须符渭卜灵。",
        "dynasty": "宋",
        "collection_info": null
    },
    {
        "uuid": "512fbae6accf9157a0dc0fd16fc63b82",
        "title": "赠萧棠仲致政",
        "author": "王迈",
        "content": "昔年鼓箧游胶庠，集英同日瞻天光。\n金门初开兽环动，曈曈晓日升扶桑。\n宫帘高捲开御扇，祥风习习飘天香。\n殿庭神丽冠剑肃，巍巍玉几临中央。\n银袍七百趋龙尾，拜恩稽首心欢康。\n晚从银台出广陌，宝鞍快马争腾骧。\n团司涓日叙黄甲，义比天伦鸿雁行。\n琼苑宴开慈惠浃，宸章宠锡歌明良。\n后来相继随宫牒，东西南北遥相望。\n萍开风转有时合，邂逅一见难预量。\n非才叨窃愆咎积，自顾补报无毫芒。\n朝廷宽大不终弃，领郡尚得来南漳。\n下车问政访耆旧，知公辞荣归故乡。\n神武衣冠已久挂，冥鸿羽翮方高翔。\n遗贤虽为明时惜，承颜独喜私愿偿。\n共惊岁月何飘忽，相对鬓髮俱沧浪。\n至言不吝挥玉麈，妙句屡蒙开锦囊。\n已叹高风激贪懦，更敦雅契超寻常。\n区区感慰岂有极，聊写一二成短章。\n芜音不足继真作，读过幸勿留巾箱。",
        "dynasty": "宋",
        "collection_info": null
    },
    {
        "uuid": "a0719c0892698d8617c66a6d4d93699c",
        "title": "春月白鹤吟寄魏鹤山",
        "author": "王迈",
        "content": "鹤去兮渠阳，雪衣兮相羊。\n啄芳洲兮饮碧湘，如青城之栖兮流矢中伤。\n鹤来兮钱塘，朱顶兮昂藏。\n浴太液兮下建章，如九皋之唳兮声彻上苍。\n鹤归兮临邛之岗，嗥朔风兮立晓霜。\n扪参历井兮水云乡，如辽东之返兮华表飞扬。\n昔者去兮，狂枭毒獍相贺乎偃月堂。\n迨其来兮，文鸾祥凤相得乎汉未央。\n今其归兮，驯鸥狎鹭相待乎午桥庄。\n善类无依兮，若空乎振鹭之行。\n留行无语兮，谁扼乎羣鸟之吭。\n归去来于鹤何加损兮，关世道之否臧。\n有雁兮南翔，翼短兮心长。\n避缯弋兮饱稻粱，望胎仙兮天一方。\n思蹇产兮结中肠，此仙之寿兮未易量。\n天若祚宋兮，当復来而为治世之祥。",
        "dynasty": "宋",
        "collection_info": null
    },
    {
        "uuid": "a67b2b2c6f7a43ec8ce46504b36ecfa4",
        "title": "题听蛙轩",
        "author": "王迈",
        "content": "白杜诗人大方家，诗两牛腰书五车。\n高谈世事坐扪虱，大扁丈室名听蛙。\n我见东野低头拜，三年未了听蛙债。\n蛙有何好君赏音，从黾得蛙自尊大。\n君胡不听高冈丹凤鸣，又胡不听华亭鹤唳声。\n答云二物不间出，吾与此蛙别有情。\n年来凤去避矰弋，梧桐其栖竹其食。\n有时伸喙鸣朝阳，反被妖乌豪鹞击。\n鹤亦远引归辽东，无缘得近华清宫。\n纵鸣九皋许嘹唳，流矢伤翼愁天翁。\n不如且听蛙声好，唤回梦觉春池早。\n纵饶翡翠上苕兰，差胜蛩螀啼露草。\n王子掉头曰不然，夫君标致如胎仙。\n富家有子比雏鹓，吾道岂得长迍邅。\n不妨少待两三年，一鸣惊人飞冲天。\n羣蛙蜿蝡何足怜，弃置官池任啾喧。",
        "dynasty": "宋",
        "collection_info": null
    },
    {
        "uuid": "0e0745c931af48346be01e47751d8da6",
        "title": "柏梁体简龚少益",
        "author": "王迈",
        "content": "青山四面画图张，溪流月下鸣汤汤。\n山之下兮水之旁，有人结茅作书堂。\n诵声洒洒流琳琅，使我一听乐洋洋。\n应问谁为师匠良，风流相种如龚郎。\n天孙付以锦绣肠，一挥十纸烂成章。\n上与奎宿争光芒，器成未售此焉藏。\n吁嗟无地堪翱翔，尘缨自濯歌沧浪。\n床头金尽羞悭囊，山鬼吹灯夜恓惶。\n蚊雷聚噪肆颉颃，仗剑起舞涕泗滂。\n劝君停剑无庸伤，时平贤路如康庄。\n鸾凤引喙鸣高岗，时危此道隘且荒。\n横宝在道暗无光，运行如此休慨慷。\n男儿立身当自强，精金须经百炼刚。\n膜外荣枯等粃糠，惟忠惟孝不可忘。\n请君倾耳听柏梁，谓余不信来对床。",
        "dynasty": "宋",
        "collection_info": null
    },
    {
        "uuid": "c94cdc69492c6f0ed49d994addd9f95e",
        "title": "谢阮儒隠为画墨梅床屏",
        "author": "王迈",
        "content": "畸人平生偏爱奇，爱梅成癖不可医。\n书带堂前忽见之，相羊不去燃吟髭。\n今夕何夕秋为期，芙蓉映日红葳蕤，篱菊傲霜纷离披。\n南枝春信未有涯，安得此粲对酒巵。\n元是大阮解作无声诗，写梅幻相为娱嬉。\n想当解衣盘礴下笔时，吸取清气入肝脾。\n先融雪岭作墨池，坐变秋阳成春晖。\n使我初见浑不疑，旋觉风骨全是颜容非。\n恍如臙支马上坐明妃，缁尘生汗白玉肌。\n又如鸱夷船底载西子，烟波惨淡双蛾眉。\n雪堂仙去渺莫追，补之位置传者谁。\n君今此宝世间希，芒端寒燠巧推移。\n花神上诉真宰悲，何为苦泄造化机。\n我有东绢滑如脂，装潢为屏作枕帏。\n平章众画何品宜，笑我嗜好与君相背驰，不爱崇桃积李斗芳菲。\n请君快扫横斜竹外枝，岁寒心事正要渠相知。",
        "dynasty": "宋",
        "collection_info": null
    },
    {
        "uuid": "d72bb24b30b33a32ad5a5a42401e2e21",
        "title": "观猎行",
        "author": "王迈",
        "content": "落日飞山上，山下人呼猎。\n出门纵步观，无遑需屐屧。\n至则闻猎人，喧然肆牙颊。\n或言岐径多，御者因追蹑。\n或言御徒希，声势不相接。\n或言器械钝，驰逐无所挟。\n或言卢犬顽，兽走不能劫。\n余笑与之言，善猎气不慑。\n汝方未猎时，战气先萎薾。\n弱者力不支，勇者胆亦怯。\n微哉一雉不能擒，虎豹之血其可喋。\n汝不闻去岁淮甸间，熊罴百万临危堞。\n往往被甲皆汝曹，何怪师行无凯捷。\n呜呼安得善猎与善兵，使我一见而心惬。",
        "dynasty": "宋",
        "collection_info": null
    },
    {
        "uuid": "4d64c98c8b0f5d622f8169ce91a47534",
        "title": "梅花吟",
        "author": "王迈",
        "content": "君不见山前山后雪成堆，朔风撼地声如雷。\n孤根忍死受寒冻，须作百花头上魁。\n寻春游子不爱惜，马蹄践蹂花狼籍。\n芳姿不肯被消磨，饱尽炎凉方结实。\n实成始得主人知，进登玉陛调鼎胹。\n那时滋味甜如饴，无忘霜风吹折时。",
        "dynasty": "宋",
        "collection_info": null
    },
    {
        "uuid": "980e273d2de1070d4aa750b0e2fee830",
        "title": "过建阳范氏桂林馆见其向日娱宾亭馆已属他人诗以弔之",
        "author": "王迈",
        "content": "桂林当日如春暖，花木清妍差可款。\n主人好事玉泉香，行客留题锦囊满。\n桂林今日如冰寒，颓垣坏壁他人管。\n穷冬莫赠范叔袍，过午谁饷子桑饭。\n君不见李家偃月堂，金鱼玉佩鸣丁当。\n冰山一倒扶不起，月固无恙堂已荒。\n又不见董家藏金坞，翠幕珠帏贮歌舞。\n谁知当时赏心事，不救后来燃脐苦。\n请君听我吟桂林，悲欢成败更相寻。\n人生富贵如邮传，古往今来几桂林。",
        "dynasty": "宋",
        "collection_info": null
    },
    {
        "uuid": "e9485d590163982495121d4fbf5f9262",
        "title": "读渡江诸将传",
        "author": "王迈",
        "content": "读到诸贤传，令人泪洒衣。\n功高成怨府，权盛是危机。\n勇似韩彭有，心如廉蔺希。\n中原岂天上，尺土不能归。",
        "dynasty": "宋",
        "collection_info": null
    },
    {
        "uuid": "b2e299aced1bdaefff990f616166816b",
        "title": "贤牧堂",
        "author": "王迈",
        "content": "贤牧存遗爱，邦人重此祠。\n典刑前辈几，德政后来谁。\n来日清泉濯，归时隻鹤随。\n不须看石碣，人口是丰碑。",
        "dynasty": "宋",
        "collection_info": null
    },
    {
        "uuid": "b435ccd9f9f8702cfa94a9fbebeedc07",
        "title": "秋榜已揭不寐",
        "author": "王迈",
        "content": "寒重难为坐，宵长可奈眠。\n老天不解事，特地闰今年。\n风助蛩声苦，霜和月色妍。\n抱衾成百感，嚼句忆坡仙。",
        "dynasty": "宋",
        "collection_info": null
    },
    {
        "uuid": "9a40fc0d4fed22a5369ddc3234cdbf80",
        "title": "春晚山行问酒主媪以瓶罄告",
        "author": "王迈",
        "content": "霜晓寒于腊，日中方有春。\n云头纔作暮，风力又欺人。\n老犊眠方稳，雏鶑语未真。\n停骖谋一醉，不酌酒家贫。",
        "dynasty": "宋",
        "collection_info": null
    },
    {
        "uuid": "319f661c464bb15eb6d059e07e5eacd0",
        "title": "轿中五言",
        "author": "王迈",
        "content": "卯酒工为醉，春衫怯晓寒。\n篮舆有何味，脚力且图閒。\n得句点头笑，拈书信手翻。\n仆夫行且止，我爱眼前山。",
        "dynasty": "宋",
        "collection_info": null
    },
    {
        "uuid": "dda0aadf696656ce3e293c3f403179cc",
        "title": "次韵调甘内掾",
        "author": "王迈",
        "content": "韩掾才情妙，吟成苦夜长。\n歌残如意铁，梦断合欢床。\n鼓瑟湘云暖，吹笙岭月凉。\n旧时双燕子，飞入谢家堂。",
        "dynasty": "宋",
        "collection_info": null
    },
    {
        "uuid": "2c9e98f5fcd286b7b46d4de270809e1f",
        "title": "鹅坑先茔晚归",
        "author": "王迈",
        "content": "诘曲穿荒径，高平见远山。\n溪干呈石紫，林峭露枫丹。\n不道归来晚，惟愁句未安。\n片云真解事，放出月团团。",
        "dynasty": "宋",
        "collection_info": null
    },
    {
        "uuid": "d6d7ca66876b944bdcb9d8f4d456157b",
        "title": "梦林清叔",
        "author": "王迈",
        "content": "已分幽明隔，无端入梦来。\n交情今已矣，汝死亦冤哉。\n白骨今何在，沧波去不回。\n蛟龙慎勿食，之子谪仙才。",
        "dynasty": "宋",
        "collection_info": null
    },
    {
        "uuid": "a0100f15d6055a6b3502829a6123873b",
        "title": "冬孟驾出亲享太庙连日雨是朝大霁都人云凡四次如此矣  其一",
        "author": "王迈",
        "content": "玉宇曈眬晓，琼京略绰寒。\n紫衣千骑从，黄伞万人看。\n日景新开霁，天颜剩有欢。\n驾回春满殿，圣母喜加餐。",
        "dynasty": "宋",
        "collection_info": null
    },
    {
        "uuid": "dbf9f1c9d1ced0d28d17af6ffd4ecf20",
        "title": "冬孟驾出亲享太庙连日雨是朝大霁都人云凡四次如此矣  其二",
        "author": "王迈",
        "content": "谷旦街尘浄，满城春意多。\n威仪清警跸，卤簿扈銮和。\n从骑黄金勒，回班白玉珂。\n恩荣谁不羡，报上合如何。",
        "dynasty": "宋",
        "collection_info": null
    },
    {
        "uuid": "baf659fcc302b46311880d46e4ebce08",
        "title": "送陈宗谕进叔晋接赴庆元添倅及乃弟泰来四首  其一",
        "author": "王迈",
        "content": "向来寅陛对，冷语颇冰人。\n未犯神龙怒，先遭老凤嗔。\n宗庠随却步，家食不忧贫。\n公语何尝泯，题舆宠渥新。",
        "dynasty": "宋",
        "collection_info": null
    },
    {
        "uuid": "fdcfc48763d8c13c28f88a69d200f466",
        "title": "送陈宗谕进叔晋接赴庆元添倅及乃弟泰来四首  其二",
        "author": "王迈",
        "content": "谩说题舆乐，谁知忧国心。\n城狐方伺隙，边马已如林。\n去上缇屏最，行陈丹扆箴。\n脂韦何足算，百炼是精金。",
        "dynasty": "宋",
        "collection_info": null
    },
    {
        "uuid": "de843b7c977dface2aac5fd0512a3b70",
        "title": "送陈宗谕进叔晋接赴庆元添倅及乃弟泰来四首  其三",
        "author": "王迈",
        "content": "若见青山老，烦言仆寄声。\n入新无好况，依旧是狂生。\n国事今如许，庸医见亦惊。\n不知灵寿杖，还解拄天倾。",
        "dynasty": "宋",
        "collection_info": null
    },
    {
        "uuid": "4332e2ef382d9c73f22ceb742cfc02c1",
        "title": "送陈宗谕进叔晋接赴庆元添倅及乃弟泰来四首  其四",
        "author": "王迈",
        "content": "玉季吾心友，经行话旧游。\n定知龙有种，又快鹗横秋。\n对策空丹臆，为兄赛一筹。\n功名相迫遂，只许片时留。",
        "dynasty": "宋",
        "collection_info": null
    },
    {
        "uuid": "8427f084d2ba208facfdb36e858874af",
        "title": "别刘孟容峸提干二首  其一",
        "author": "王迈",
        "content": "孟容吾畏友，春日去朝京。\n蔗境诗多好，莲池官最清。\n坐诬缘举将，取忌为时名。\n诸老端平岁，同词为辨明。",
        "dynasty": "宋",
        "collection_info": null
    },
    {
        "uuid": "4afd2a0c389d55f9f0d30ff40b86b555",
        "title": "别刘孟容峸提干二首  其二",
        "author": "王迈",
        "content": "吾莆诸寿隽，习静鲁灵光。\n有子麒麟种，羣孙鸳鹭行。\n此行青眼众，见谓白眉良。\n通籍何愁晚，庭椿乐未央。",
        "dynasty": "宋",
        "collection_info": null
    },
    {
        "uuid": "de8305dbb78b45bd63796f15a104e836",
        "title": "送林师道似之赴宁都尉二首  其一",
        "author": "王迈",
        "content": "造谤端平岁，时髦一网空。\n君为梨岭后，名在蘂宫中。\n躐等轻余子，知音迈鉅公。\n莫嫌登第晚，试看艾轩翁。",
        "dynasty": "宋",
        "collection_info": null
    },
    {
        "uuid": "bfefdf6f124fd91c5353a8ce2c8fd455",
        "title": "送林师道似之赴宁都尉二首  其二",
        "author": "王迈",
        "content": "及物官无小，平生志所存。\n一条冰出壑，五色棒悬门。\n皂盖邦魁彦，绣衣乡达尊。\n傥能念寒畯，梅市得春温。",
        "dynasty": "宋",
        "collection_info": null
    },
    {
        "uuid": "b443e2cee090531510f869243db5e2a6",
        "title": "送郑邛叔珪之博罗尉四首  其一",
        "author": "王迈",
        "content": "奇士束科目，炯如金在沙。\n孤吟娱草带，几度见槐花。\n此举衣纔绿，相看鬓欲华。\n泥金墨犹湿，已报熟葵瓜。",
        "dynasty": "宋",
        "collection_info": null
    },
    {
        "uuid": "80356a9309eafb90d1042cd01ec4e00d",
        "title": "送郑邛叔珪之博罗尉四首  其二",
        "author": "王迈",
        "content": "三十年朋友，诗筒几往还。\n君纔游宦海，我正赋囚山。\n滩鶒何时下，沙鸥镇日閒。\n升沉踪迹异，心事却相关。",
        "dynasty": "宋",
        "collection_info": null
    },
    {
        "uuid": "c8a26ef427d1cd410f39635fcbf299e4",
        "title": "送郑邛叔珪之博罗尉四首  其三",
        "author": "王迈",
        "content": "初宦南游日，去年西啸时。\n岂无风竹兴，剩有雪梅诗。\n一尉聊且浼，诸公定见知。\n勉旃行好事，远业此其基。",
        "dynasty": "宋",
        "collection_info": null
    },
    {
        "uuid": "0c701cf09886c2b9564054b6ded6936a",
        "title": "送郑邛叔珪之博罗尉四首  其四",
        "author": "王迈",
        "content": "是邑经兵火，今纔补少痕。\n要教民击壤，毋遣吏椎门。\n文惠残碑在，坡仙醉墨存。\n公余勤物色，幽兴入琴樽。",
        "dynasty": "宋",
        "collection_info": null
    },
    {
        "uuid": "daf815ffbed87d668b1e01b3325d47c4",
        "title": "送朱君锡珪尉德化二首  其一",
        "author": "王迈",
        "content": "皷箧游环璧，如君最妙龄。\n阿{隬/女}开绛幔，大阮共炉亭。\n力学案堆雪，收科蛰奋霆。\n莫嫌梅市小，有路透青冥。",
        "dynasty": "宋",
        "collection_info": null
    },
    {
        "uuid": "9696e25f1658a290074b4aa30f5acd90",
        "title": "送朱君锡珪尉德化二首  其二",
        "author": "王迈",
        "content": "隣邑宜初宦，轻轩最便家。\n亲颜悦萱草，诗料有梅花。\n佳兆双飞鶒，夷途万里骅。\n好培经世业，他日步清华。",
        "dynasty": "宋",
        "collection_info": null
    },
    {
        "uuid": "6e2a30af114ad3bf8f4e34b9584bf3f9",
        "title": "送张能父天定赴瑞州教二首  其一",
        "author": "王迈",
        "content": "孟子称三乐，广文兼有之。\n寿椿齐百岁，常棣秀连枝。\n初筮筠江郡，尊为芹泮师。\n英才需教育，远业立镃基。",
        "dynasty": "宋",
        "collection_info": null
    },
    {
        "uuid": "4a4c6c9208856f06e98524a525fd26b4",
        "title": "送张能父天定赴瑞州教二首  其二",
        "author": "王迈",
        "content": "太学穿杨巧，青春斫桂荣。\n心灯传老宿，文印授诸生。\n德履华嵩重，襟期玉雪清。\n君王他日问，张姓复其名。",
        "dynasty": "宋",
        "collection_info": null
    },
    {
        "uuid": "bc2f793dff04631266dfeb93eb66874e",
        "title": "送陈汝功起宰永春二首  其一",
        "author": "王迈",
        "content": "通了金闺籍，须教邑债还。\n尚威民作敌，徙善吏容奸。\n世久无彭泽，人今识鲁山。\n平生经济学，随力救时艰。",
        "dynasty": "宋",
        "collection_info": null
    },
    {
        "uuid": "f4f2c29a3e67abaf6bf03778495231ab",
        "title": "送陈汝功起宰永春二首  其二",
        "author": "王迈",
        "content": "一第垂三纪，卿评占得多。\n生涯似韦布，谈笑试絃歌。\n夏校士师道，春台民饮和。\n政成行奏最，好去立言坡。",
        "dynasty": "宋",
        "collection_info": null
    },
    {
        "uuid": "bd94860d5671923aafeb511ccd8e816a",
        "title": "送刘无竞克逊司门赴召三首  其一",
        "author": "王迈",
        "content": "吾郡称多士，君家总俊游。\n仲方在閒散，伯又袭编修。\n道与时升降，宾随主去留。\n邮亭还祖饯，别意爽于秋。",
        "dynasty": "宋",
        "collection_info": null
    },
    {
        "uuid": "dfb36704f1dcb0e39846fa248ee701f9",
        "title": "送刘无竞克逊司门赴召三首  其二",
        "author": "王迈",
        "content": "上了朱轓最，催还白玉京。\n兄怜子由别，母劝器之行。\n医国言须切，谋身策尚平。\n友朋空爱助，君自有权衡。",
        "dynasty": "宋",
        "collection_info": null
    },
    {
        "uuid": "4c1b672c4858422b0c54a0e40e761d31",
        "title": "送刘无竞克逊司门赴召三首  其三",
        "author": "王迈",
        "content": "更化仅如许，和戎觉又非。\n边陲风色恶，人物晓星稀。\n国事迷当局，时贤赴急机。\n周嫠空愤切，不虑岁无衣。",
        "dynasty": "宋",
        "collection_info": null
    },
    {
        "uuid": "2ac84d84f54c8ff45696c28efe203050",
        "title": "送龚少贻北赴汀州司户",
        "author": "王迈",
        "content": "庄敏与文献，诸孙总俊髦。\n此郎如玉树，初筮即珠曹。\n官小人能大，心清名自高。\n公余须力学，流俗易滔滔。",
        "dynasty": "宋",
        "collection_info": null
    },
    {
        "uuid": "aacacd22829af4bc1ee34871af30fc9b",
        "title": "送吴梦大监税赴潮州圃湾二首  其一",
        "author": "王迈",
        "content": "诗礼名家子，铮铮早有声。\n右班聊借径，在计更司征。\n霜日孤标凈，湖山一鬨平。\n图南九万里，此去是头程。",
        "dynasty": "宋",
        "collection_info": null
    },
    {
        "uuid": "63541b6430fae2640211d8678d01a98f",
        "title": "送吴梦大监税赴潮州圃湾二首  其二",
        "author": "王迈",
        "content": "一命官无小，心思及物同。\n高风超俗见，隻手救人穷。\n宦路梅花白，亲庭萱草红。\n贤明尤易事，最喜遇南丰。",
        "dynasty": "宋",
        "collection_info": null
    },
    {
        "uuid": "dcef5f373419c03f430fdaac2b7f9238",
        "title": "爱女",
        "author": "王迈",
        "content": "爱女有家后，沉痾未下床。\n问巫羞左道，市药嘆空囊。\n攻闷三杯酒，祈安一瓣香。\n祠山消息好，秋杪得还乡。",
        "dynasty": "宋",
        "collection_info": null
    },
    {
        "uuid": "f125bb98f2faf6f1ef15b72cee929e02",
        "title": "送良沃州赋得石上松",
        "author": "王迈",
        "content": "南山岩石上，鬰鬰长青松。\n樛枝全似铁，老干半成龙。\n法雨流根润，慈云护影重。\n吾师挂锡处，苔藓近来封。",
        "dynasty": "宋",
        "collection_info": null
    },
    {
        "uuid": "5859f537c7e652cfc401dd53bdef1d3f",
        "title": "题名士蔡伟叔宣子文集",
        "author": "王迈",
        "content": "书眼昏眵久，今逢刮膜篦。\n诗编云岫序，文卷水心题。\n富艷濯江锦，清寒印月犀。\n行行遇知己，莫叹橐无赍。",
        "dynasty": "宋",
        "collection_info": null
    },
    {
        "uuid": "4f0c09a9f0e01801f6d256c2e7fc2d15",
        "title": "仙水归程",
        "author": "王迈",
        "content": "九鲤湖边路，重来盟未寒。\n折花挼水献，策杖驭风还。\n宦海波涛恶，仙家日月閒。\n前生丹在否，岁晚要重丸。",
        "dynasty": "宋",
        "collection_info": null
    },
    {
        "uuid": "53f1fe29d17507aa7760d70043af5aa3",
        "title": "简仙游宰黄瀛甫登二首  其一",
        "author": "王迈",
        "content": "为喜双鳬舄，将临九鲤乡。\n民贫嗟辙涸，吏横正鸱张。\n谁与催贤令，速来仁一方。\n茅檐茨屋下，延颈望春阳。",
        "dynasty": "宋",
        "collection_info": null
    },
    {
        "uuid": "2f550ed3805decc5b29b9e25a6a180c8",
        "title": "简仙游宰黄瀛甫登二首  其二",
        "author": "王迈",
        "content": "诗要渊明赋，琴须宓子鸣。\n幸哉吾百里，行矣见双清。\n民瘼需绥抚，人才待作成。\n猪肝非我嗜，无事累高明。",
        "dynasty": "宋",
        "collection_info": null
    },
    {
        "uuid": "f0fb2237d132c4883f9338f5098e08e2",
        "title": "池上归道间即事二首  其一",
        "author": "王迈",
        "content": "一雨恼春思，今朝得快晴。\n水波随日动，麦浪受风平。\n野意来无极，篮舆稳更轻。\n抵家何事好，稚子亦驩迎。",
        "dynasty": "宋",
        "collection_info": null
    },
    {
        "uuid": "06bacd543e4eb31cac1fbe687cf132d7",
        "title": "池上归道间即事二首  其二",
        "author": "王迈",
        "content": "寒食清明近，知春不久归。\n眼惊红作阵，心爱绿成围。\n宿鹭立晴濑，栖鸦掀夕晖。\n狂游付年少，我已省前非。",
        "dynasty": "宋",
        "collection_info": null
    },
    {
        "uuid": "0273f49110cf9baf5e505c50174735ec",
        "title": "痴儿",
        "author": "王迈",
        "content": "痴儿纔五岁，器局稍精明。\n弄笔夸郎罢，窥鸾效女兄。\n顾瞻眸子俊，酬答舌头轻。\n但愿身长健，看渠骨骼成。",
        "dynasty": "宋",
        "collection_info": null
    },
    {
        "uuid": "c61ee79e32fea13a970d6aebf94b7d1b",
        "title": "听儿德胙读书呈邱景实知一教授",
        "author": "王迈",
        "content": "我被儒官误，如今又教渠。\n但令识数字，不要读多书。\n帝惮汲生戆，人嫌贾谊疏。\n君看朱紫贵，不害腹空虚。",
        "dynasty": "宋",
        "collection_info": null
    },
    {
        "uuid": "1c7278fd60482e47f8f4e5762efcbad1",
        "title": "山中读诚斋诗",
        "author": "王迈",
        "content": "四海诚斋老，千年百卷诗。\n不亲门下炙，却恨我生迟。\n嚼句有何味，班荆坐许时。\n大羹元淡泊，妙处少人知。",
        "dynasty": "宋",
        "collection_info": null
    },
    {
        "uuid": "fa9c540dec926de1a37d1db1bba7fc26",
        "title": "人日设安箓醮有送菊花一盆四干直上开花数百颗不减重阳喜而成诗",
        "author": "王迈",
        "content": "弱干簪头大，鲜葩蜡样黄。\n携来烦稚子，喜甚见重阳。\n不与浮花并，看渠晚节香。\n今宵持供圣，一粲动天皇。",
        "dynasty": "宋",
        "collection_info": null
    },
    {
        "uuid": "8678bacecdc2b2d69d48c5bf137c35a8",
        "title": "多病",
        "author": "王迈",
        "content": "客问新来况，新来病更多。\n忧时添老色，愠小损天和。\n不梦荣华境，祇寻安乐窝。\n年丰米犹贱，加饭笑廉颇。",
        "dynasty": "宋",
        "collection_info": null
    },
    {
        "uuid": "1a322b341a2199efe83639a9d0f0d6d2",
        "title": "看蒋玉父有珍炙膏肓",
        "author": "王迈",
        "content": "炷艾剧炎火，端躬如泰山。\n医师工指授，竖子觉毛寒。\n铁脊梁须壮，银河水不干。\n明知宁忍痛，绝慾信为难。",
        "dynasty": "宋",
        "collection_info": null
    },
    {
        "uuid": "3aafbb25980d572aca95bcb37e17a232",
        "title": "岁晚",
        "author": "王迈",
        "content": "月映林塘澹，风含笑语凉。\n俯窥怜绿凈，小立伫幽香。\n携幼寻新菂，扶衰坐野航。\n延缘久未已，岁晚惜流光。",
        "dynasty": "宋",
        "collection_info": null
    },
    {
        "uuid": "ff4072b62359068ad09a1670e8198301",
        "title": "阙题",
        "author": "王迈",
        "content": "文正为州日，曾留此段奇。\n灵台贮清白，废井迸涟漪。\n神护蛟龙宅，波通日月池。\n纷纷攫金者，不畏此泉知。",
        "dynasty": "宋",
        "collection_info": null
    },
    {
        "uuid": "12b227037c4ac9365e6b5792e6c00d12",
        "title": "輓宁宗皇帝章六首  其一",
        "author": "王迈",
        "content": "驿报行天下，君王弃万几。\n鹤翔云汉远，龙向鼎湖飞。\n杞国天初陷，咸池日尚微。\n临轩思往事，血泪不停挥。",
        "dynasty": "宋",
        "collection_info": null
    },
    {
        "uuid": "00e4d9b7376ddf634a450805105beb84",
        "title": "輓宁宗皇帝章六首  其二",
        "author": "王迈",
        "content": "帝业亲耆定，皇图日靖嘉。\n忧民比仁祖，在位迈重华。\n谟烈诒千载，车书混一家。\n最悲行跸地，哀些咽箫笳。",
        "dynasty": "宋",
        "collection_info": null
    },
    {
        "uuid": "ce25b93e1db1c31f094837f750a8645e",
        "title": "輓宁宗皇帝章六首  其三",
        "author": "王迈",
        "content": "圣化调新瑟，仁师慰望霓。\n方还赵全璧，旋復禹玄圭。\n声教恢邹鲁，威灵畅女鞮。\n浯碑堪恨处，圣寿不天齐。",
        "dynasty": "宋",
        "collection_info": null
    },
    {
        "uuid": "0c998bac0283f00e0d33a5bc445a56ad",
        "title": "輓宁宗皇帝章六首  其四",
        "author": "王迈",
        "content": "至道天同大，清心水不浑。\n六宫行幸少，尺宅炼真存。\n厌代金銮殿，收魂玉帝垣。\n星辰罗上界，还奉太微尊。",
        "dynasty": "宋",
        "collection_info": null
    },
    {
        "uuid": "e348a870c815500cbf9829a22860f147",
        "title": "輓宁宗皇帝章六首  其五",
        "author": "王迈",
        "content": "忧治勤宵旰，生经爽鼎铏。\n玉巵临瑞节，画翠怆昕廷。\n草木秋零落，干坤昼晦冥。\n扶持宗社计，列圣在天灵。",
        "dynasty": "宋",
        "collection_info": null
    },
    {
        "uuid": "f0d500e30270ac87ba2417550327316d",
        "title": "輓宁宗皇帝章六首  其六",
        "author": "王迈",
        "content": "方启中兴运，旋开万世功。\n人心忧漆室，神断定青宫。\n识见几微表，安危指顾中。\n孤臣读遗诏，无语泣西风。",
        "dynasty": "宋",
        "collection_info": null
    },
    {
        "uuid": "0528250c61afeedf0b7e6774f0498ef7",
        "title": "輓崇清陈侍郎五首  其一",
        "author": "王迈",
        "content": "太学修名立，甘泉晚节香。\n岿然周大老，好在鲁灵光。\n余庆沧浪水，清规寿俊坊。\n典刑今可挹，通德合名乡。",
        "dynasty": "宋",
        "collection_info": null
    },
    {
        "uuid": "51ceb67c53d000bdd6757d651c8df08a",
        "title": "輓崇清陈侍郎五首  其二",
        "author": "王迈",
        "content": "峨豸居乌府，时方豹守关。\n吾惟操白简，渠谩倚冰山。\n六馆为增气，羣憸觉汗颜。\n左迁无愠色，青史自斑斑。",
        "dynasty": "宋",
        "collection_info": null
    },
    {
        "uuid": "1df727c97bb27a040f43fffdb31a3683",
        "title": "輓崇清陈侍郎五首  其三",
        "author": "王迈",
        "content": "当轴开边衅，朝绅半诡随。\n公方司献纳，言必及安危。\n愿饰湟中备，毋轻马邑师。\n当时虽枘凿，今日若蓍龟。",
        "dynasty": "宋",
        "collection_info": null
    },
    {
        "uuid": "40fc9e10354c61bea7970ba4cf4f3b03",
        "title": "輓崇清陈侍郎五首  其四",
        "author": "王迈",
        "content": "勇退归云岫，投閒十四年。\n莆中无此样，地上有行仙。\n健笔凌坡老，清诗辈乐天。\n何人缀遗稿，与作不刊传。",
        "dynasty": "宋",
        "collection_info": null
    },
    {
        "uuid": "84beb34543d229f8fc0e2d0503060a9f",
        "title": "輓崇清陈侍郎五首  其五",
        "author": "王迈",
        "content": "小试济川手，东西两玉虹。\n谁知千载计，更在十年中。\n砥柱老弥壮，恩波流不穷。\n向来香一瓣，心事与天通。",
        "dynasty": "宋",
        "collection_info": null
    },
    {
        "uuid": "eea73b725797e803c63ebb6fe192ff80",
        "title": "輓平昌戴丞东二首  其一",
        "author": "王迈",
        "content": "文箓传三昧，词坛白雪吟。\n奇才困场屋，晚岁缀绅簪。\n所历官虽小，去思人到今。\n挂冠垂九秩，福善见天心。",
        "dynasty": "宋",
        "collection_info": null
    },
    {
        "uuid": "45a7ca58a3ce82fcccb360f325a490d0",
        "title": "輓平昌戴丞东二首  其二",
        "author": "王迈",
        "content": "倒蔗入佳境，寒花留晚香。\n福田三古剎，恩泽四舆梁。\n鹤化空华表，牛眠占吉藏。\n他年青与紫，恒塞桂枝堂。",
        "dynasty": "宋",
        "collection_info": null
    },
    {
        "uuid": "6be4210dccca89cc183085c037a90904",
        "title": "輓郑昂叔珪母蔡夫人二首  其一",
        "author": "王迈",
        "content": "钟秀端明裔，来嫔通德家。\n早甘寒水玉，晚爱白莲花。\n乐施阴功厚，回班庆事赊。\n他年龙凤麓，赠典有光华。",
        "dynasty": "宋",
        "collection_info": null
    },
    {
        "uuid": "6f7b548864ae6815156e24e77d9ad4c4",
        "title": "輓郑昂叔珪母蔡夫人二首  其二",
        "author": "王迈",
        "content": "绛幔谈经日，熊丸茹苦时。\n屡修堂上拜，亲炙母中师。\n每羡萱堂乐，今成薤露悲。\n一生同令子，共泣蓼莪诗。",
        "dynasty": "宋",
        "collection_info": null
    },
    {
        "uuid": "04f659a3248d6118dafed7381542da8f",
        "title": "二月朔日得诗二十六韵",
        "author": "王迈",
        "content": "二月方书朔，新晴景物饶。\n今春添一闰，是月始元朝。\n一枕初回梦，千官想正朝。\n横鱼金繫带，鸣骑玉为镳。\n归第无余事，流风竞贵骄。\n歌翻羯羊鼓，舞衬凤凰箫。\n烂醉东西玉，争妍大小乔。\n湖山行处乐，日月暗中消。\n轩冕吾何羡，巾车隠者招。\n林泉供啸傲，杖屦足逍遥。\n砌笋和泥掘，盆花引水浇。\n酒炉衣可准，茶竈火频烧。\n冷眼蛾投烛，灰心鹿覆蕉。\n惯分田父席，懒折督邮腰。\n翻阅书连架，赓酬诗满瓢。\n只知贫亦好，未觉兴无聊。\n所恨黄巾炽，能为邻境祅。\n四郊羣啸聚，十室九焚焦。\n旧腊月亏蚀，新年地震摇。\n台占频告异，涂说洊兴妖。\n带甲多沦没，抽丁困役徭。\n备防家买剑，巡逻境鸣刁。\n恶少锋尤烈，渠魁首未枭。\n豺狼行逐逐，鸿雁羽翛翛。\n欲诉闾阎苦，其如魏阙辽。\n太平何日见，读报恼孙樵。",
        "dynasty": "宋",
        "collection_info": null
    },
    {
        "uuid": "0029da04b970b467c9c3b616f1e81e5e",
        "title": "潘世表来访临别赠二十韵",
        "author": "王迈",
        "content": "病眼缘春困，晨兴为子明。\n未应谈世故，政恐累吾清。\n书况近何若，襟期久不倾。\n春来已多日，课办几何程。\n我懒觉成惯，人怜太瘦生。\n招穷诗作祟，攻闷酒为兵。\n昨着僧房宿，思寻友旧盟。\n时时整行李，往往嘆浮萍。\n一动归欤兴，长歌去矣行。\n小轩频偃蹇，分物息经营。\n绿爱弥墙幄，红惊糁地英。\n感时愁杜宇，唤梦赏鹂鹒。\n秩马来迢递，论文会合并。\n匆匆为草具，鬰鬰有兰馨。\n如许遽言别，深知不尽情。\n惜花二三月，送客短长亭。\n万事眼前幻，一杯身后名。\n相期在忠孝，冷笑付枯荣。\n问学无穷尽，文章合老成。\n倘来聊尔尔，所立要铮铮。\n此去逢同社，为侬好寄声。\n有需新句子，此稿不妨呈。",
        "dynasty": "宋",
        "collection_info": null
    },
    {
        "uuid": "55e03f0baa90557fbf8c375afe07e1e9",
        "title": "春月阅报成诗寄呈方漕信儒孚若",
        "author": "王迈",
        "content": "边耗遽如许，庙谟先定无。\n书生良不武，夜半亦长吁。\n关表成余几，山阳援正孤。\n黄尘号鬼魅，落日走猩鼯。\n甲士疲鏖战，丁夫困转输。\n临淮一带水，诸将万金躯。\n宛地谁收马，延秋忌有乌。\n毕魂空惨淡，曦鬼定揶揄。\n公外英雄少，生来忠孝俱。\n全将身作胆，曾以口降胡。\n方喜规模伟，翻为文法拘。\n正涂多植枳，公论冷如菰。\n嚙雪全初节，凌烟勉后图。\n未应歌舞地，冷眼看侏儒。",
        "dynasty": "宋",
        "collection_info": null
    },
    {
        "uuid": "d79a047aea80d565d9462463b0455084",
        "title": "人日六言五首  其一",
        "author": "王迈",
        "content": "功名朝三暮四，学问人百己千。\n古今无限卿相，方册惟着圣贤。",
        "dynasty": "宋",
        "collection_info": null
    },
    {
        "uuid": "4efec86c9ac370aa16531ca2f1b02155",
        "title": "人日六言五首  其二",
        "author": "王迈",
        "content": "诵诗心醉六义，读易梦吞三爻。\n毛郑寸长我取，羲文千载神交。",
        "dynasty": "宋",
        "collection_info": null
    },
    {
        "uuid": "ef79f2c608c348b2a1284a177298325c",
        "title": "人日六言五首  其三",
        "author": "王迈",
        "content": "饮食鲜能知味，巫医各有单传。\n要得胸中活法，勿求纸上空言。",
        "dynasty": "宋",
        "collection_info": null
    },
    {
        "uuid": "6845ae0bc44a044a1822f07e21843cf4",
        "title": "人日六言五首  其四",
        "author": "王迈",
        "content": "六经桑麻谷粟，诸子绮縠奇珍。\n常常灌溉胸次，久久功用入神。",
        "dynasty": "宋",
        "collection_info": null
    },
    {
        "uuid": "2d68a2af5826c078cc816f8aa6575643",
        "title": "人日六言五首  其五",
        "author": "王迈",
        "content": "岁月滔滔流水，友朋落落踈星。\n载酒谁诹奇字，焚香自读骚经。",
        "dynasty": "宋",
        "collection_info": null
    },
    {
        "uuid": "247e5824d87de874186cc534587a0291",
        "title": "和书楼叔遇叔题小蓬莱",
        "author": "王迈",
        "content": "月砌云阶不染埃，疑从天上幻将来。\n一龛俨坐钟兼吕，二老相从聃与莱。\n丹剂好从金鼎炼，玄关须要玉匙开。\n他年勋业如粗了，待约羣仙笑语陪。",
        "dynasty": "宋",
        "collection_info": null
    },
    {
        "uuid": "09d8bf78f3655ce5e022e70528319105",
        "title": "岁晚偶题",
        "author": "王迈",
        "content": "饮冰食蘗坐穷阎，旋觉星星上鬓髯。\n百尺楼中从偃卧，五侯门下任暄炎。\n寒花最爱香来晚，倒蔗须教末见甜。\n寿相谁知三甲，新年愿得一丁添。",
        "dynasty": "宋",
        "collection_info": null
    },
    {
        "uuid": "28987e2fb1ed26baf2dc80ddf495a729",
        "title": "除夜洗砚",
        "author": "王迈",
        "content": "多谢吾家即墨侯，朝濡暮染富春秋。\n为供文字逢青眼，要策功名趁黑头。\n濯以清泉尘已蜕，衣之文锦翠如虬。\n呼童除夜陈丰馔，少劳精神併汝酬。",
        "dynasty": "宋",
        "collection_info": null
    },
    {
        "uuid": "321f9758692abae0f2e2cd7982c6d573",
        "title": "寄谢希贤先觉表兄",
        "author": "王迈",
        "content": "昔君弱冠我犹儿，黄卷青灯茅屋西。\n父对人谈称卫玠，母因客过器王珪。\n别来阻寄尺书鲤，梦裏时亲日角犀。\n风快偶然翔短翼，不应鸿鹄久卑栖。",
        "dynasty": "宋",
        "collection_info": null
    },
    {
        "uuid": "132ce16382f5c0ccc10541dccd3418c4",
        "title": "丁丑同蒋力父东归至城诗以别之",
        "author": "王迈",
        "content": "发轫神皋愁热甚，解骖乡井得凉多。\n半生相托左右手，一日同收甲乙科。\n老我已锄年少习，期君共守岁寒柯。\n荣华富贵邯郸枕，惟孝惟忠久不磨。",
        "dynasty": "宋",
        "collection_info": null
    },
    {
        "uuid": "b4e43af5a9c694d40e84e69560d140d5",
        "title": "晚过白沙",
        "author": "王迈",
        "content": "浪踏麻鞋破晓行，林梢犹自带残星。\n气吞宇宙原无馁，心醉功名未觉醒。\n红雨无端污行色，白云知我忆亲庭。\n平生惯作江湖客，得酒相看眼倍青。",
        "dynasty": "宋",
        "collection_info": null
    },
    {
        "uuid": "a96548b5f8ba0febb41d417821d39ba5",
        "title": "二月十六日到仙水未第前屡得梦",
        "author": "王迈",
        "content": "双毂相催羊胛熟，三年方遂鲤湖游。\n羣仙笑问来何晚，世故相牵不自由。\n昨梦回思聊尔尔，他时稍足便休休。\n寄声岩下鹅冠子，丹竈何妨为我留。",
        "dynasty": "宋",
        "collection_info": null
    },
    {
        "uuid": "9c1bd05339b989d3c8d71a1ce8b9e7ef",
        "title": "谢仙游许宰伯诩立续题名记招饮二首记乃崇清侍郎作  其一",
        "author": "王迈",
        "content": "栽花次第满河阳，谁结寒根桃李场。\n鰲在三山惊赑屃，鳬飞双舄费揄扬。\n春风折屐缘闻捷，腊雪开筵重借光。\n他日明堂需大木，桷榱或得入平章。",
        "dynasty": "宋",
        "collection_info": null
    },
    {
        "uuid": "98f06000c7642ddbb32c9ac8b887af9e",
        "title": "谢仙游许宰伯诩立续题名记招饮二首记乃崇清侍郎作  其二",
        "author": "王迈",
        "content": "忆昔琴堂宴士时，至今人诵壮行诗。\n政缘勇气填然跃，遂窃科名副所期。\n乡橐摛词光吐凤，邦侯瑑美稳蟠螭。\n乞留片石棠阴下，要写春风德政碑。",
        "dynasty": "宋",
        "collection_info": null
    },
    {
        "uuid": "64dc2c33ed3e426dac59a72dd62c3204",
        "title": "贺许宰伯诩再考",
        "author": "王迈",
        "content": "宰官才具万人豪，鷄小如何下得刀。\n奏课再经书上上，理繁祇见办多多。\n锦囊有卷牛腰重，装橐无金马骨高。\n欲贺政成怜我懒，篇诗付与邑人歌。",
        "dynasty": "宋",
        "collection_info": null
    },
    {
        "uuid": "ba26beeec6f5241a9afd4627da59cfd1",
        "title": "寿仙游许宰",
        "author": "王迈",
        "content": "南极秋来光烛天，琴堂此夕寿诗仙。\n庞公戊子孰小大，寇相中元相后先。\n制锦从容才有刃，嚼丹赋咏笔如椽。\n交梨火枣君家物，从此蓬莱不计年。",
        "dynasty": "宋",
        "collection_info": null
    },
    {
        "uuid": "8beb7ad4e680401e95c57b3505172620",
        "title": "桃蹊梅坞",
        "author": "王迈",
        "content": "踈踈密密自成行，共趁春妍斗晓粧。\n移得武陵溪上种，传来大庾岭头香。\n玄都道士风流别，东阁诗人兴味长。\n唤取园丁勤物色，合将何树比甘棠。",
        "dynasty": "宋",
        "collection_info": null
    },
    {
        "uuid": "7474c74b334161631addd2b2a70b3d50",
        "title": "和崇清侍郎招饮超燕堂韵",
        "author": "王迈",
        "content": "超燕堂开一面春，却教寒畯亦充宾。\n西清班裏推名从，南极躔中见老人。\n草圣已传碑不朽，花神觉与思俱新。\n乡邦桃李谁培植，直待魁然宰辅真。",
        "dynasty": "宋",
        "collection_info": null
    },
    {
        "uuid": "c959073b3468abc0a942d4cc66011d83",
        "title": "再和陈侍郎子知丞寄桂香酒新到又令孙司户出柑为劝",
        "author": "王迈",
        "content": "栢叶椒花未报春，阳和先到四筵宾。\n传观秀句堪呈佛，谛听清谈太迫人。\n子舍香醪浮瓮碧，孙枝名果荐盘新。\n却将甘旨分寒陋，尤见先生爱士真。",
        "dynasty": "宋",
        "collection_info": null
    },
    {
        "uuid": "1198afbb351e1b4b385f225776c9347c",
        "title": "寒食呈陈崇清",
        "author": "王迈",
        "content": "一百五日寒食节，八十六翁行地仙。\n曲水飞觞酬胜景，汉宫传烛忆青烟。\n三春幸自添余闰，双笔今题第几篇。\n俛仰兴怀儿辈事，先生有乐在壶天。",
        "dynasty": "宋",
        "collection_info": null
    },
    {
        "uuid": "e3fe3f29d9911fe92d04312a6931b931",
        "title": "寿陈崇清侍郎",
        "author": "王迈",
        "content": "笑把荷囊下紫霄，人传千载鹤归辽。\n精忠一片驰寅陛，乐事无穷继午桥。\n垂钓沧浪听欵乃，挥毫云岫赋逍遥。\n今辰恰纪蓬壶瑞，南极横陈埒斗杓。",
        "dynasty": "宋",
        "collection_info": null
    },
    {
        "uuid": "c97caeae29f2b30cbfa8222d3465c094",
        "title": "贺陈侍郎该宗祀告成加封清源郡侯二首告词有缅怀耆德养老乞言等语  其一",
        "author": "王迈",
        "content": "锦书飞下字如鸦，从橐词头似相麻。\n竣事明禋均雨露，缅怀耆德傲烟霞。\n鸡窠佚老精神健，燕颔宜侯爵邑加。\n愿体乞言珍重意，星驰驿骑奏忠嘉。",
        "dynasty": "宋",
        "collection_info": null
    },
    {
        "uuid": "cb7ddc567840c6be86ff63805f66be3e",
        "title": "贺陈侍郎该宗祀告成加封清源郡侯二首告词有缅怀耆德养老乞言等语  其二",
        "author": "王迈",
        "content": "辞封来伴赤松游，判作山中万户侯。\n一片葵心天北阙，十行芝检殿西头。\n渊洪端静恩言厚，拊藉温存眷礼优。\n国事多艰耆旧少，须公与作济川舟。",
        "dynasty": "宋",
        "collection_info": null
    },
    {
        "uuid": "590f922fe5f18b62c3b9773c61c2ac2d",
        "title": "再和二首  其一",
        "author": "王迈",
        "content": "笔飞鸾凤墨翻鸦，白玉堂中懒草麻。\n得句批风仍抹月，怡神饮露更餐霞。\n公于轩冕浮名薄，帝念耆英宠礼加。\n丕衍修龄全晚节，洋洋一札圣言嘉。",
        "dynasty": "宋",
        "collection_info": null
    },
    {
        "uuid": "b7bf0562c4d9bc7a2bd3a996046b7ffe",
        "title": "再和二首  其二",
        "author": "王迈",
        "content": "壮岁清源曾倦游，今朝大郡又封侯。\n身安不用扶鸠杖，骨贵从知应虎头。\n望阙承恩颜有喜，即家问政礼宜优。\n济时事业需元老，莫遣空横野渡舟。",
        "dynasty": "宋",
        "collection_info": null
    },
    {
        "uuid": "b602f7e35c76f07b303c7ebd6e0e93a6",
        "title": "送乡先生林磻黄石讲会",
        "author": "王迈",
        "content": "岁暮何时更远游，刘蕡下第我色羞。\n阳春自古难为和，明月如今肯暗投。\n宿诺不轻连璧友，新盟借重扞城侯。\n九江傥拒鼋鳌饵，何处堪人下钓鈎。",
        "dynasty": "宋",
        "collection_info": null
    },
    {
        "uuid": "359ef86ac9e974d58411dfc4577b53c9",
        "title": "贺谢景芳得第四男",
        "author": "王迈",
        "content": "每爱君家玉满阶，仙宫今又见琨台。\n父兮定得铃旗梦，母也须怀磬石胎。\n羯末封胡知有种，復临泰壮看朋来。\n林家络秀如闻此，好好来求依样杯。",
        "dynasty": "宋",
        "collection_info": null
    },
    {
        "uuid": "0296b9f45430bc1e43dd565bbad3d040",
        "title": "贺弟纲得男",
        "author": "王迈",
        "content": "韩相由来紫府仙，微之曾侍玉皇前。\n羡君久矣崇真教，生子居然契道缘。\n料得玉麟亲入梦，试看铜狄几经年。\n不须草草为汤餠，剩出犀钱醉四筵。",
        "dynasty": "宋",
        "collection_info": null
    },
    {
        "uuid": "3c2b797347e1f7fc93f3ba94458687c7",
        "title": "寄郑龙川子汝瞻岩翁二首一叙别怀一谢惠端砚  其一",
        "author": "王迈",
        "content": "汝瞻当日预文盟，七十人中最妙龄。\n别久恨无书寄鴈，夜深犹记案帷萤。\n我叨天幸登科甲，子盍心期绍品丁。\n后会阿蒙须刮目，流声不减国兰馨。",
        "dynasty": "宋",
        "collection_info": null
    },
    {
        "uuid": "ce404b533920a9c5673ffa37af3e149d",
        "title": "寄郑龙川子汝瞻岩翁二首一叙别怀一谢惠端砚  其二",
        "author": "王迈",
        "content": "寄我端溪玉一弯，文房取友此其端。\n眼中厌看珊瑚树，掌上忻擎紫马肝。\n底用千金求国手，拟封九锡霸词坛。\n他时游宦南州路，免载囊中隻石还。",
        "dynasty": "宋",
        "collection_info": null
    },
    {
        "uuid": "bbd8ad3dd60805b417f1d60d826e8f99",
        "title": "离家",
        "author": "王迈",
        "content": "无端轻弃白云坳，似被梅花唤出郊。\n岁律堂堂蛇赴壑，宦途役役燕营巢。\n数更听雨情何极，忧国怀家睫不交。\n老了英雄天不管，那堪更被北山嘲。",
        "dynasty": "宋",
        "collection_info": null
    },
    {
        "uuid": "2e033cc94b186f20c519cc7cda080ac6",
        "title": "谢何察推鲫鲙",
        "author": "王迈",
        "content": "君家一筯万钱拚，分我银丝侑客欢。\n芳饵得来珍丙穴，金刀落处照辛盘。\n腹腴差迫诗肩瘦，鳞活能生酒面寒。\n玉手行厨如许巧，说教鱼婢学应难。",
        "dynasty": "宋",
        "collection_info": null
    },
    {
        "uuid": "ee08b3b4ce37a6c6582addaf14ff1537",
        "title": "别戴仲实",
        "author": "王迈",
        "content": "人生契好不在久，一日可当十年游。\n共君三两夜清话，洗我千万斛奇愁。\n欲晴未晴云阁雨，临别惜别车停辀。\n异时扁舟下濑渚，安道谨勿避子猷。",
        "dynasty": "宋",
        "collection_info": null
    },
    {
        "uuid": "76086847ef5e15bf62b0bc0a90166d7b",
        "title": "二月阅邸报",
        "author": "王迈",
        "content": "闻道边头数万兵，倒戈归我我遗民。\n处降失策国非国，清野无粮人食人。\n关外数州城不猎，山阳孤戍草无春。\n书生忧愤空头白，自有经纶社稷臣。",
        "dynasty": "宋",
        "collection_info": null
    },
    {
        "uuid": "8a12c1a1f3557d6a2afcf1c1c2754a78",
        "title": "感嘆时事",
        "author": "王迈",
        "content": "西风惨淡起愁云，走檄飞书正纠纷。\n剑器朝方驱冶匠，戈船夕又募新军。\n马肥已报高秋警，鹤唳那堪中夜闻。\n我辈忧边心欲折，棘门灞上漫论勋。",
        "dynasty": "宋",
        "collection_info": null
    },
    {
        "uuid": "f7a5b58342e39f99a28917d61da16bc1",
        "title": "闻倪正甫尚书遭台评",
        "author": "王迈",
        "content": "人从捷径博公侯，一老堂堂去不留。\n谁向帝前谗陆贽，不令王所着居州。\n修名已立公何欠，直道难行国可忧。\n安得上方三尺剑，为渠断取佞臣头。",
        "dynasty": "宋",
        "collection_info": null
    },
    {
        "uuid": "e182ae9fb9c10e22da7d2a1dc1fd38cb",
        "title": "题王双岩诗集后二首  其一",
        "author": "王迈",
        "content": "自是先生标致高，诵诗恍见万人豪。\n清如金掌双茎露，壮似钱塘八月涛。\n胸次无尘春拍拍，道腴有味乐陶陶。\n輶轩刻枣传衡岳，留得芬芳伴楚骚。",
        "dynasty": "宋",
        "collection_info": null
    },
    {
        "uuid": "6edfbcbff1f68efa3f832732c93f2bf9",
        "title": "题王双岩诗集后二首  其二",
        "author": "王迈",
        "content": "白首忧时意更长，明言六籍法皆良。\n先生不竟身前用，有子亲传肘后方。\n时论无人传药石，上医着眼识膏肓。\n归欤活国工夫办，要续双岩百世香。",
        "dynasty": "宋",
        "collection_info": null
    },
    {
        "uuid": "b54643eea946b57d2f411d82affd8b96",
        "title": "寄题卢川容膝轩诗",
        "author": "王迈",
        "content": "谁将容膝榜轩楣，未见高人心领之。\n绿绮牙籤无长物，名芝芳茝是佳儿。\n卧看笔架成江梦，坐揖炉峰读楚词。\n诸谢风流应未远，卢川今又种清规。",
        "dynasty": "宋",
        "collection_info": null
    },
    {
        "uuid": "efcb8da0b5dbf88171ab1bd88926cdc7",
        "title": "送方潜仲入太学",
        "author": "王迈",
        "content": "英气轩轩贯斗牛，春风匹马辟雍游。\n家庭竞秀三株树，伯仲相交五凤楼。\n回首白云添旧感，细听夜雨入新愁。\n妙年唾掌收科第，会有欧公避一头。",
        "dynasty": "宋",
        "collection_info": null
    },
    {
        "uuid": "2767480f3342d372d23e5a9b659b8178",
        "title": "石巴山买舟",
        "author": "王迈",
        "content": "年来机事付沙鸥，湖海萍蓬觉倦游。\n千里白云关我恨，一江流水替人愁。\n快闻飞桨健于马，底问前滩吼似牛。\n枕藉舟中君莫叹，人生何日不虚舟。",
        "dynasty": "宋",
        "collection_info": null
    },
    {
        "uuid": "dcfd2a03a41ce446e4c692b247dd311d",
        "title": "陈方大弟宏父将省侍潮阳以诗约别",
        "author": "王迈",
        "content": "逆旅频连风雨床，归来踪迹两参商。\n谁知纔隔路三舍，不似相从天一方。\n壶山白认梅将雪，潮水黄知菊已霜。\n便去也须留驿道，欲携斗酒话彷徨。",
        "dynasty": "宋",
        "collection_info": null
    },
    {
        "uuid": "aa0cb1215185d0058a042ad342e0faed",
        "title": "七月望后二日西湖会饮酒酣分韵赋诗得荷字",
        "author": "王迈",
        "content": "波平烟霁晚风和，船到湖心水没窝。\n凉绝不知三伏暑，醉酣齐唱八仙歌。\n赏梅洞口怜和靖，种柳堤边忆老坡。\n鱼钥他时如共直，好论旧事捲新荷。",
        "dynasty": "宋",
        "collection_info": null
    },
    {
        "uuid": "3a46daa4b156ec6aa2876ae4c783ff83",
        "title": "绍兴戒珠寺读右军祠堂碑",
        "author": "王迈",
        "content": "先祠石刻摩挲久，华胄遥遥企慕劳。\n字古似观秦急就，词幽如读楚离骚。\n不夸绝艺临池学，只羡清风誓墓高。\n更有山居须问讯，拟携方士炼金膏。",
        "dynasty": "宋",
        "collection_info": null
    },
    {
        "uuid": "2fe7f5392e9ad98d0696e8515747f748",
        "title": "兰亭故居",
        "author": "王迈",
        "content": "弭节稽山乐事多，旧闻一一入搜罗。\n卧薪伯业今何在，乔木家声久不磨。\n可笑儿曹怜野鹜，却输道士辨笼鹅。\n不因禊帖风流远，千载人谁数永和。",
        "dynasty": "宋",
        "collection_info": null
    },
    {
        "uuid": "0a70f57d96d32d3e4388a04aefdcbddf",
        "title": "阙题",
        "author": "王迈",
        "content": "此亭形胜压东州，吴越山川日夜浮。\n万顷怒涛胥愤烈，一舠明月蠡风流。\n悲鸣华表千年鹤，缥渺沙洲数点鸥。\n倦客来游空弔古，那堪更上最高楼。",
        "dynasty": "宋",
        "collection_info": null
    },
    {
        "uuid": "39f74c1342874bd45851a881da22b612",
        "title": "蓬莱阁",
        "author": "王迈",
        "content": "历晋更唐岁月多，玩珠龙尚枕山阿。\n绝怜蓬阁题元佑，敢拟兰亭记永和。\n秦望数尖衔夕照，镜湖一綫暗烟莎。\n登临未尽匆匆去，奈此千岩万壑何。",
        "dynasty": "宋",
        "collection_info": null
    },
    {
        "uuid": "28ce887c9aba983807c16be1017daefe",
        "title": "飞云楼",
        "author": "王迈",
        "content": "亭前一望水东流，更有雄楼在上头。\n燕子飞来春漠漠，鸱夷仙去水悠悠。\n神交故国三千里，目断中原四百州。\n日暮片云栖古树，昔人留与后人愁。",
        "dynasty": "宋",
        "collection_info": null
    },
    {
        "uuid": "116c8f0fa805b263a232964cc8f68dc4",
        "title": "寓书吉祥寺临去亲友三人来访",
        "author": "王迈",
        "content": "共指梅花笑裏看，诗肠清峭酒肠宽。\n一阳方长知春近，三友同来话岁寒。\n富贵迫人随世腻，身心何日似僧闲。\n策勋茗椀匆匆去，不道樽前欠小蛮。",
        "dynasty": "宋",
        "collection_info": null
    },
    {
        "uuid": "89cf11754bfe6a456d4085f7171ca7f9",
        "title": "永嘉何子善琴而有诗名一日携二妙见访求诗",
        "author": "王迈",
        "content": "山川司马游曾惯，湖海元龙气更豪。\n诗眼具时穿月胁，琴声妙处写云和。\n夫君隻手兼双美，举世何人赏此高。\n料得送穷文已办，雪霜应柰岁寒柯。",
        "dynasty": "宋",
        "collection_info": null
    },
    {
        "uuid": "7500f1b783521e5d8e328c93f9d2f375",
        "title": "为余君肃曰严母夫人寿",
        "author": "王迈",
        "content": "曾向瑶池稳泛槎，眼看西母佩飞霞。\n定分天地冲和气，来匹公侯富贵家。\n熊胆课儿心苦淡，鱼轩锡命世荣华。\n樽前何物堪为寿，笑指蟠桃几度花。",
        "dynasty": "宋",
        "collection_info": null
    },
    {
        "uuid": "68d497f581f25ea95fad3876ed7b4320",
        "title": "贺同年林簿同卿龟从新婚  其一",
        "author": "王迈",
        "content": "金华门外浥京尘，乌石山前结帨巾。\n翁壻相看冰映玉，庭闱一笑颊生春。\n昔言尔尔嫌随俗，今唤卿卿喜有人。\n来岁梦兰叶佳兆，犀钱玉果出娱宾。",
        "dynasty": "宋",
        "collection_info": null
    },
    {
        "uuid": "ad6ee93d9c7f78f83751cacb38774dcd",
        "title": "贺同年林簿同卿龟从新婚  其二",
        "author": "王迈",
        "content": "知君雅志厌奢豪，富贵相寻可得逃。\n云母屏间穿雀目，销金帐下醉羊羔。\n养生早悟眉为斧，侍立须惊手有刀。\n老我诗成还失笑，膏粱未必胜糠糟。",
        "dynasty": "宋",
        "collection_info": null
    },
    {
        "uuid": "0ee7f78d34e0b979f36e23a97a1506f8",
        "title": "再和王君保定通判韵",
        "author": "王迈",
        "content": "覆雨翻云市道交，公持正论息羣嘲。\n风高莫送翎毛短，春暖难生土脉硗。\n攻过每蒙奇药赐，卫生更借好方抄。\n一阳来復骎骎泰，善类倾心望拔茅。",
        "dynasty": "宋",
        "collection_info": null
    },
    {
        "uuid": "76e1c3014b4bdf6ee1772bafad60143c",
        "title": "和黄遇卿二白韵",
        "author": "王迈",
        "content": "晚来云色半浓淡，云外青山知有无。\n纔出六花夸舞女，又飞一白慰农夫。\n久无人说平淮事，空有天生访戴图。\n忧国寸心同皎洁，诗肩如鹭更清臞。",
        "dynasty": "宋",
        "collection_info": null
    },
    {
        "uuid": "d3d328cd953c6a0da3fa9b7518d84d3d",
        "title": "寄陈起予宗夏二首  其一",
        "author": "王迈",
        "content": "道有穷通时屈伸，夫君气槩岂长贫。\n帐前弟子知无几，膝上郎君最可人。\n苜蓿尽多聊一笑，栗梨见觅莫渠嗔。\n平生耿耿犹存否，五十端能贵买臣。",
        "dynasty": "宋",
        "collection_info": null
    },
    {
        "uuid": "539d400e88edcc3060935797c1bd9535",
        "title": "寄陈起予宗夏二首  其二",
        "author": "王迈",
        "content": "昔共从师未裹头，如今双鬓各惊秋。\n我无突兀万间厦，君自昂藏百尺楼。\n风雨苦多时事恶，英雄未遇老天愁。\n相思一夜不成寐，早起题诗寄便邮。",
        "dynasty": "宋",
        "collection_info": null
    },
    {
        "uuid": "01a7aa46b7132c96c5844f42138ad20e",
        "title": "再和陈起予二首  其一",
        "author": "王迈",
        "content": "龙蛰藏身来者伸，不妨抱道且安贫。\n昼眠经笥夸羣弟，夜拥绨袍忆故人。\n富贵未来招鬼笑，文章太好恐天嗔。\n安排礼乐三千字，寓目他年许得臣。",
        "dynasty": "宋",
        "collection_info": null
    },
    {
        "uuid": "743e7f1fc583fc12143000147f1410bb",
        "title": "再和陈起予二首  其二",
        "author": "王迈",
        "content": "一诵君诗一点头，华摛春艷气凌秋。\n耳边厌听两蛙部，眼底新夸五凤楼。\n花信风残生酒兴，竹枝歌罢动闺愁。\n兰亭已近浮觞节，先把归期话置邮。",
        "dynasty": "宋",
        "collection_info": null
    },
    {
        "uuid": "cccf84f4b20ce6135e067ca3aeceefe0",
        "title": "和后村刘甫纪梦",
        "author": "王迈",
        "content": "梦怀谏纸立前厢，梦觉披衣起细详。\n斗粟旧谣仍抗奏，籝金往训觉增光。\n穹官紧职一时事，令子直臣千载香。\n报答君亲良有日，未应垂钓老沧浪。",
        "dynasty": "宋",
        "collection_info": null
    },
    {
        "uuid": "60e6ed6bb19d8b252f0d9fc0d768f1b7",
        "title": "赠郭五星若水叔清二首  其一",
        "author": "王迈",
        "content": "双阙云仍山泽儒，步占小技岂其徒。\n家传要眇先天学，腹有荧煌列宿图。\n南海编书希代宝，西山一序护身符。\n二贤出处关天运，曾把流年细算无。",
        "dynasty": "宋",
        "collection_info": null
    },
    {
        "uuid": "c144d4323e0ed68f172111299cb8e35d",
        "title": "赠郭五星若水叔清二首  其二",
        "author": "王迈",
        "content": "淮蜀年来杀气深，中州兵革亦相寻。\n命悬逆贼狂夫手，愤激孤臣孽子心。\n人物眇然难倚仗，风涛如此恐胥沉。\n烦君夜起观星斗，福德何时吴分临。",
        "dynasty": "宋",
        "collection_info": null
    },
    {
        "uuid": "7da9e5acb374b427263d23b3b68985d6",
        "title": "又赠刘铁面五星",
        "author": "王迈",
        "content": "刘君腹贮一天星，搜索真机泣六丁。\n少可舌端无软语，秘传肘后有全经。\n话盟在昔疑犹梦，诗谶如今果叶灵。\n我亦正为贫作祟，双眸赢得一番青。",
        "dynasty": "宋",
        "collection_info": null
    },
    {
        "uuid": "6d890d87143d79f34533c93016909ff3",
        "title": "送徐子学梦鲤赴梅教二首  其一",
        "author": "王迈",
        "content": "九州四海尽同年，德行公居一榜先。\n太学何蕃名籍甚，南州孺子道巍然。\n此行莫笑儒官冷，立事须还晚节坚。\n闻说青衿齐引领，灵砂九转待丹铅。",
        "dynasty": "宋",
        "collection_info": null
    },
    {
        "uuid": "4d063784de2484a0cdba6db921d0a1f1",
        "title": "送徐子学梦鲤赴梅教二首  其二",
        "author": "王迈",
        "content": "底官得似教官清，吏不能尘以道鸣。\n三鳣堂前推老宿，百花洲上见诸生。\n斯文有脉烦珍护，何地无才要作成。\n朝列诸公半知己，匪朝吹上玉皇京。",
        "dynasty": "宋",
        "collection_info": null
    },
    {
        "uuid": "ca6bf068008ee9be7388a5baa46c19e9",
        "title": "和京教李景平  其一",
        "author": "王迈",
        "content": "父子才名压二班，儒官咫尺近家山。\n官閒人羡清华选，诗好天开笑粲颜。\n雌甲一生甘守拙，雄飞千里莫渠攀。\n骨凡自分仙难做，懒去从人学九还。",
        "dynasty": "宋",
        "collection_info": null
    },
    {
        "uuid": "641acad2b914c88d8439787a8c6427a8",
        "title": "和京教李景平  其二",
        "author": "王迈",
        "content": "美人清晓梦催班，老子心清只爱山。\n晚岁松筠留素节，艷春桃李付红颜。\n官麤鹤料犹堪活，援寡龙门莫浪攀。\n满眼飞腾霄汉上，谁知倦翼已思还。",
        "dynasty": "宋",
        "collection_info": null
    },
    {
        "uuid": "ac0a45264ca3d7c5acb140941d8b12c1",
        "title": "和京教李景平  其三",
        "author": "王迈",
        "content": "天上仪隣懒趁班，愁云苦雨暗湖山。\n绝怜黑黍纷披穗，空有决明鲜好颜。\n忧国寸心增感慨，趋时俗驾倦追攀。\n幕中幸自文书省，诗债无缘久不还。",
        "dynasty": "宋",
        "collection_info": null
    },
    {
        "uuid": "5f696d6f68faeebacee0afbcf10b5d8e",
        "title": "送黄少遇非熊守德庆",
        "author": "王迈",
        "content": "三纪间关历宦途，萧然全似一臞儒。\n耻趋东閤隳高节，甘向南州剖左符。\n悃愊不能为健吏，清修端可律贪夫。\n羊城定见菊坡老，能为苍生一出无。",
        "dynasty": "宋",
        "collection_info": null
    },
    {
        "uuid": "935fe5dfb7b5cb109ed70b2a3b341c8d",
        "title": "送蜀名父之子程刚仲世德擢甲科二首  其一",
        "author": "王迈",
        "content": "一诵洋洋大对文，便知风骨是西人。\n笔头重有千钧力，字面清无半点尘。\n众羽羣中鸣凤喙，潜渊深处摘龙鳞。\n丈夫出处关初节，归去携名寿大椿。",
        "dynasty": "宋",
        "collection_info": null
    },
    {
        "uuid": "b02153ff9bf4c0967f32ea7a8010b95c",
        "title": "送蜀名父之子程刚仲世德擢甲科二首  其二",
        "author": "王迈",
        "content": "乃翁勇退急流中，家法森严在教忠。\n有子清材如结绿，告君直气贯晴虹。\n甲科更合放头出，时论从来忌臆空。\n生长殊方同臭味，相期不朽是英雄。",
        "dynasty": "宋",
        "collection_info": null
    },
    {
        "uuid": "bdb169797e404822af72fb626519b4cb",
        "title": "贺宋兄令子县尉之望擢第荣还",
        "author": "王迈",
        "content": "自从西笑便安排，果有佳音天上来。\n纵靶少年亲得隽，跨鞍老将几衔枚。\n欢驰帝里泥金帖，喜溢亲庭药玉杯。\n造物与君良不薄，好将阴德厚栽培。",
        "dynasty": "宋",
        "collection_info": null
    },
    {
        "uuid": "321357e69cb1f9282b80dd288ad85de4",
        "title": "用徐编修德夫韵贺其开藩旴江二首  其一",
        "author": "王迈",
        "content": "几年泉谷养灵根，一立朝班敢尽言。\n鏁掣玉麟辞绀殿，符分金虎坐辕门。\n郡条上日新施设，民瘼微时预讨论。\n勿鄙嚮来工珥笔，只将清浄镇嚣喧。",
        "dynasty": "宋",
        "collection_info": null
    },
    {
        "uuid": "09eaaafd3cc929271c0833308a1fd29a",
        "title": "用徐编修德夫韵贺其开藩旴江二首  其二",
        "author": "王迈",
        "content": "君侯心事即苍冥，谔谔曾同唯唯争。\n医国奇方留后用，字民好事及今行。\n悬知夔卨班难继，且入龚黄传亦荣。\n天诱圣衷差易耳，正人得路致隆平。",
        "dynasty": "宋",
        "collection_info": null
    },
    {
        "uuid": "bd67780cfb9f2a6d4fd4a984205cdf2e",
        "title": "寿南宗东岩四首  其一",
        "author": "王迈",
        "content": "公是昆台紫府仙，中间一念堕尘缘。\n小猿驿口霜生甑，白鹤岩前月满船。\n诗太迫人清似水，琴真知我直如絃。\n年来族老晨星少，独鲁灵光尚岿然。",
        "dynasty": "宋",
        "collection_info": null
    },
    {
        "uuid": "ee8b9b2df06bb19c44bffe139ac28ed2",
        "title": "寿南宗东岩四首  其二",
        "author": "王迈",
        "content": "杉风萝月读书楼，藜杖分光夜校雠。\n双璧连科天启齿，一珠照座客回头。\n金闺通籍传芳信，綵袖称觥衬雅讴。\n浪说锦屏家庆好，银潢元有此风流。",
        "dynasty": "宋",
        "collection_info": null
    },
    {
        "uuid": "b4ca5a6236f4723859855a3ae4d96589",
        "title": "寿南宗东岩四首  其三",
        "author": "王迈",
        "content": "新阳一信迸黄钟，春到分枝若木丛。\n天为万人生李晟，朋来三寿颂僖公。\n松林古佛烧香报，粟洞羣仙注福同。\n欲识东岩长寿相，只看台背更方瞳。",
        "dynasty": "宋",
        "collection_info": null
    },
    {
        "uuid": "804aa4773bbe6b7bf92ed2143442ae3c",
        "title": "寿南宗东岩四首  其四",
        "author": "王迈",
        "content": "万斛龙文笔可扛，诗坛坐受百城降。\n文章今代长庚李，福气前朝戊子庞。\n见说明时延彦胜，可令属籍欠鸿厖。\n余干相业公须继，先借双旌莅是邦。",
        "dynasty": "宋",
        "collection_info": null
    },
    {
        "uuid": "adff39770e0d360ff034c21956baa8b6",
        "title": "过新蓬二岭",
        "author": "王迈",
        "content": "世路年来熟险巇，那堪炎火正宣威。\n足摩青壁顶头过，心逐白云天外飞。\n瀑布有声愁客耳，山禽无语怪儒衣。\n田翁怜我鞋根湿，为说林梢已夕晖。",
        "dynasty": "宋",
        "collection_info": null
    },
    {
        "uuid": "e89621fec430be3e6e03e7a4a90462e7",
        "title": "闽岭遥岑",
        "author": "王迈",
        "content": "天晴遥见七闽关，万仞丹梯莫可攀。\n鸟度不离青嶂裏，客行多在白云间。\n玉门辽邈诚虚设，蜀道崎岖只等闲。\n扰扰路傍名利子，轩车南去几人还。",
        "dynasty": "宋",
        "collection_info": null
    },
    {
        "uuid": "7ee74f18009dbcbc82207af906824b1b",
        "title": "送会之梦龙赴南安尉",
        "author": "王迈",
        "content": "儒生十九谙吏事，君自胸中有八窗。\n好去褆身师长吏，谨毋泄迩薄邻邦。\n政声要重车渠百，祥兆须来鸂鶒双。\n自笑悭囊无可赆，篇诗独不美羊腔。",
        "dynasty": "宋",
        "collection_info": null
    },
    {
        "uuid": "b6195ef7237cced17b3c2b4750cd2ee1",
        "title": "钱方言岩仲之泰尉尤溪二首  其一",
        "author": "王迈",
        "content": "莫作寻常一尉看，斯人能大所居官。\n才高不数麒麟楦，气盛曾排虎豹关。\n初筮事人须以直，有心及物莫辞难。\n此行有一为君贺，刺史贤如元次山。",
        "dynasty": "宋",
        "collection_info": null
    },
    {
        "uuid": "789ce05f53d4b359a4ff7e1ebe4b513a",
        "title": "钱方言岩仲之泰尉尤溪二首  其二",
        "author": "王迈",
        "content": "一第归来正黑头，艾轩遗墨费旁搜。\n及瓜上日相催迫，锓枣通宵细校雠。\n充类所行皆好事，立身何患不前修。\n故家常宝文公帖，谨勿逢人便有求。",
        "dynasty": "宋",
        "collection_info": null
    },
    {
        "uuid": "e60ad57635115e78906fe23ed71e8ee0",
        "title": "寄婺州赵尚书立夫二首  其一",
        "author": "王迈",
        "content": "大雅千年一嗣音，人如美玉更良金。\n清修山泽臞儒样，恻怛河沙古佛心。\n北阙方瞻台斗践，东嘉还借福星临。\n中兴宗衮留衣钵，大有苍生望作霖。",
        "dynasty": "宋",
        "collection_info": null
    },
    {
        "uuid": "a57ebee5d2a66006feb7a587aa9fb1d7",
        "title": "寄婺州赵尚书立夫二首  其二",
        "author": "王迈",
        "content": "忆昔京畿入幕时，游从日浅辱深知。\n每夸得士如温造，几度逢人说项斯。\n亲见登瀛应击节，近闻去国为攒眉。\n江干饯别公先至，洪魏诸贤鼎鼎来。",
        "dynasty": "宋",
        "collection_info": null
    },
    {
        "uuid": "9518df62dcb5e26f0aff3fd6b19a170d",
        "title": "游温陵得未第之士四人作四爱诗 赠茂功茂叔",
        "author": "王迈",
        "content": "吾爱清源徐茂功，声名捷出日方东。\n高尻下首纷余子，屈指论心几鉅公。\n我定斯文宜馆阁，人言科目滞英雄。\n直须一举魁天下，方快鹏程万里风。",
        "dynasty": "宋",
        "collection_info": null
    },
    {
        "uuid": "296e512d55e0846d974b085650d37f5f",
        "title": "游温陵得未第之士四人作四爱诗 赠养仁若春",
        "author": "王迈",
        "content": "吾爱清源颜养仁，笔端有力重千钧。\n奇才自合巍收第，他巧何妨且进身。\n我老无能惟喜士，君名若出定惊人。\n元宵相聚过寒食，不污东风一点尘。",
        "dynasty": "宋",
        "collection_info": null
    },
    {
        "uuid": "723a6fc0b5bb531a05696840df7e06a8",
        "title": "游温陵得未第之士四人作四爱诗 赠顺夫履信",
        "author": "王迈",
        "content": "吾爱清源陈顺夫，妙龄足迹半江湖。\n三湘舟裏诗成束，百尺楼前酒满壶。\n科目岂淹真俊杰，世间谁数饱侏儒。\n长安贵宦门如市，还有樽前此客无。",
        "dynasty": "宋",
        "collection_info": null
    },
    {
        "uuid": "4b6a6a7bed43e363cebaff01fa4d19be",
        "title": "游温陵得未第之士四人作四爱诗 赠来叔泰来",
        "author": "王迈",
        "content": "清源吾爱陈来叔，紫帽家声蔼月评。\n苦学心能通造化，择交足不出门庭。\n人知长宋名先弟，谁识子由文胜兄。\n听取搢绅传好语，可轩后有两魁星。",
        "dynasty": "宋",
        "collection_info": null
    },
    {
        "uuid": "46cdcc5ad554ba0a7b74d4e84b072f5d",
        "title": "简宗弟无逸稼主簿",
        "author": "王迈",
        "content": "朅来纔是早春时，过眼园林啭子规。\n看绝交书君介癖，读离骚赋我狂痴。\n断无清梦飞蓬岛，剩有{宀旲}搜到草池。\n闻说郎星遭孛彗，又添一恨上双眉。",
        "dynasty": "宋",
        "collection_info": null
    },
    {
        "uuid": "873cab5f63149d27c1809f9a3629b2d0",
        "title": "和林养正龟符惠诗",
        "author": "王迈",
        "content": "殿陛程文被十行，要搜鲠论献朝堂。\n点头只欠饶三好，强项须教受一章。\n耿耿古心增骯脏，茫茫俗眼笑荒唐。\n大官羊肉非吾羡，一筯藜羹劣可尝。",
        "dynasty": "宋",
        "collection_info": null
    },
    {
        "uuid": "f8539306e8534f95523c066f30b4b527",
        "title": "贺洪景茂叶舍试平奏仍勉为南宫之行  其一",
        "author": "王迈",
        "content": "鼓箧天庠正妙龄，同时行辈半先登。\n如今纔喜红心中，当日几成赤脚升。\n冀北羣空看走马，溟南路阔快抟鹏。\n归来新敞渠渠厦，笑我生涯冷似冰。",
        "dynasty": "宋",
        "collection_info": null
    },
    {
        "uuid": "afd89306b3e032d8655ee062ed0f0303",
        "title": "贺洪景茂叶舍试平奏仍勉为南宫之行  其二",
        "author": "王迈",
        "content": "万仞浮屠已合尖，出门一笑谢虀盐。\n钓鰲沧海六连上，骑鹤扬州二得兼。\n谶应何仙符旧兆，梦魁余榜合新占。\n破荒吾邑须君辈，更看花从锦上添。",
        "dynasty": "宋",
        "collection_info": null
    },
    {
        "uuid": "b81cdeef667a774999c50182ae79f685",
        "title": "贺陈思表兄西上",
        "author": "王迈",
        "content": "谁言场屋似樗蒲，好手居然不解输。\n迭采三巡皆得注，结场一掷定成卢。\n月评须应状元谶，风义新添家庆图。\n科第假途余事耳，方来宇宙要人扶。",
        "dynasty": "宋",
        "collection_info": null
    },
    {
        "uuid": "6733a65923822e834446d139bf16d0dd",
        "title": "贺陈讲书谋仲诹璋庆",
        "author": "王迈",
        "content": "好是橙黄橘绿时，津津黄色上双眉。\n十为良月阳将长，一索成男喜可知。\n南外□房开宅相，西清荷橐长孙枝。\n青春拾芥收科第，须记麟庠客有诗。",
        "dynasty": "宋",
        "collection_info": null
    },
    {
        "uuid": "d19a3839cd4bf8b1fefd3f5a13e8373f",
        "title": "贼平贺本路史仓良叔弥忠四首  其一",
        "author": "王迈",
        "content": "实地从来着脚安，好修纕蕙更纫兰。\n贵游淡似孤寒士，达宦贫于初品官。\n医国名方留肘后，忧民心事集眉端。\n浮荣过眼同归尽，独鲁灵光耐久看。",
        "dynasty": "宋",
        "collection_info": null
    },
    {
        "uuid": "ecd093a3e28b15203aae2afd645aeaf7",
        "title": "贼平贺本路史仓良叔弥忠四首  其二",
        "author": "王迈",
        "content": "建俗轻生自古然，况逢军旅更饥年。\n两台相顾长酸鼻，一饭无缘得下咽。\n发廪救荒宁计日，乞师请命屡笺天。\n贼平必欲论功报，镇抚须居战取先。",
        "dynasty": "宋",
        "collection_info": null
    },
    {
        "uuid": "c6aa96d36b71a09d12322309a31f4f07",
        "title": "贼平贺本路史仓良叔弥忠四首  其三",
        "author": "王迈",
        "content": "六十青蚨米五升，儿童满口说常平。\n方愁饥火无聊頼，一沐恩波得并生。\n真佛现身来救度，老天着眼自分明。\n从今闽粤家生子，定把君侯姓作名。",
        "dynasty": "宋",
        "collection_info": null
    },
    {
        "uuid": "f16744f29a6a7dba12beffeb201ac473",
        "title": "贼平贺本路史仓良叔弥忠四首  其四",
        "author": "王迈",
        "content": "诲盗须知有自来，贪官污吏祸之胎。\n杀人越货甘残忍，入市拏金不忌猜。\n谁与清朝申典宪，合将若属寘渠魁。\n书生锐欲排阊阖，先诵民谣献外台。",
        "dynasty": "宋",
        "collection_info": null
    },
    {
        "uuid": "95bef862c06737935f61a9caccb77a34",
        "title": "寄惠安吴簿明辅子良权南安宰二首  其一",
        "author": "王迈",
        "content": "南安只是旧南安，敏手为之便好看。\n事办要先心肯办，才难须信县无难。\n锦遭伤后从新制，琴不调时改旧弹。\n见说笑谈理繁剧，公余何惜筑诗坛。",
        "dynasty": "宋",
        "collection_info": null
    },
    {
        "uuid": "4c7f307a9e7a20a376148b89f1a27f5e",
        "title": "寄惠安吴簿明辅子良权南安宰二首  其二",
        "author": "王迈",
        "content": "邑人见说渐相安，更把西山作样看。\n有社有民行志易，不宽不猛得中难。\n设施新法须明允，掩盖前愆莫纠弹。\n便作真王何用假，安排旗鼓即斋坛。",
        "dynasty": "宋",
        "collection_info": null
    },
    {
        "uuid": "ffb5cf7ecc50f9636f09588c37f8e5d9",
        "title": "题惠安頼汝恭溪山风月亭",
        "author": "王迈",
        "content": "亭俯清漪揖翠岑，好风吹面月盈襟。\n濯缨孺子沧浪兴，抱膝高人梁父吟。\n流转韶光兰满砌，婆娑秋景桂成林。\n为君唤起栖梧凤，瑞旦来仪磬乐音。",
        "dynasty": "宋",
        "collection_info": null
    },
    {
        "uuid": "fab5fb93d677a012ed5d3ab6f1878897",
        "title": "送真西山赴召",
        "author": "王迈",
        "content": "一朝三命下金銮，独有先生出处难。\n学术颜曾千载上，行藏吕范二公间。\n莫言一木难支厦，须向中流力障澜。\n爱助盖为天下计，丈夫心事颇相关。",
        "dynasty": "宋",
        "collection_info": null
    },
    {
        "uuid": "1bd80a8a65562ee3f552341d582be3ed",
        "title": "送吴魁君谋叔告赴召二首  其一",
        "author": "王迈",
        "content": "三载天庭出一魁，一魁岂是利名媒。\n熙宁如叶庸人耳，南渡惟张君子哉。\n胪唱若为调众论，囊封正要看人才。\n千年青史芬芳远，过眼浮荣付傥来。",
        "dynasty": "宋",
        "collection_info": null
    },
    {
        "uuid": "0f6eb0988b14f10e279858dbc63a102c",
        "title": "送吴魁君谋叔告赴召二首  其二",
        "author": "王迈",
        "content": "盛名之下最难居，一节清忠自有余。\n竖铁脊梁须我辈，横金腰帯听伊渠。\n和戎自古迷当局，善类何时可得舆。\n抗论朝廷须正大，莫如乡党费分踈。",
        "dynasty": "宋",
        "collection_info": null
    },
    {
        "uuid": "036c71e3d53209cef173768f766af261",
        "title": "送徐茂功西上二首",
        "author": "王迈",
        "content": "有司具眼柬时髦，此士今纔入网罗。\n好去南宫平步过，向来东阁阅才多。\n孤忠畎亩常忧国，大对轩墀莫主和。\n有问臞翁消息者，官非不爱柰狂何。",
        "dynasty": "宋",
        "collection_info": null
    },
    {
        "uuid": "0ea6276691c8bba97daccbfbd38f00d4",
        "title": "送傅一新西上",
        "author": "王迈",
        "content": "此去兰宫好策勋，子行真足张吾军。\n大鹏怒奋溟南翼，骏马鸣惊冀北羣。\n直要安排医国策，不徒戏作送穷文。\n逢人有问狂生者，为说忧时已白纷。",
        "dynasty": "宋",
        "collection_info": null
    },
    {
        "uuid": "1b4d2c3e1b2bd501236e79b6a7940d9e",
        "title": "送朱典卿履常上舍西上",
        "author": "王迈",
        "content": "天庠教育总英游，文行惟君擅两优。\n玉润珠明盈咳唾，兰熏雪白见操修。\n老天不错须开眼，朱吏相逢定点头。\n月裏一枝高斫处，向来我已为君留。",
        "dynasty": "宋",
        "collection_info": null
    },
    {
        "uuid": "2c6a8cc2993cc60baf25f3c4e439aa65",
        "title": "送张柔翁必强西上",
        "author": "王迈",
        "content": "说诗匡鼎笔如椽，此去云霄稳着鞭。\n富贵恰当年五十，扶摇快上路三千。\n乃翁积种今归子，是理乘除信有天。\n梅友面传衣钵好，题名更向万人前。",
        "dynasty": "宋",
        "collection_info": null
    },
    {
        "uuid": "f04342794695ce2168b6acf9c5b0f4a7",
        "title": "送黄东起西上",
        "author": "王迈",
        "content": "我友君居德行科，见君觉我汗颜多。\n笔端有韵珠盈唾，胸次无尘玉不磨。\n好去腰斤高斫桂，向来传钵有持荷。\n广寒管领羣仙到，为我慇懃谢月娥。",
        "dynasty": "宋",
        "collection_info": null
    },
    {
        "uuid": "6825658166a62c2a1ae9df21a83b2330",
        "title": "送林元质彬之西上",
        "author": "王迈",
        "content": "二十年来共短檠，相亲不减友于情。\n风高鹗版曾双中，海阔鹏抟不计程。\n宣力棘围新扁额，题诗梨岭旧家声。\n瓣香旦旦为君祝，唾掌功名在此行。",
        "dynasty": "宋",
        "collection_info": null
    },
    {
        "uuid": "fb9540ab2fef3678ca85aea8018ce86c",
        "title": "送陈君保作喆西征",
        "author": "王迈",
        "content": "非时何事欲西征，为有悲风动紫荆。\n斜断最怜鸿鴈影，急难方见鹡鸰情。\n北方寒地多冰雪，南国饥甿弄甲兵。\n扶旐东归良不易，护持孝友有神明。",
        "dynasty": "宋",
        "collection_info": null
    },
    {
        "uuid": "d6c643f9962854e0df2a35cd3d1eb8e9",
        "title": "西征延平道中偶成",
        "author": "王迈",
        "content": "羣羽斜飞欲刺空，谁能翦翼向笼中。\n客程跋涉二千里，年纪侵寻五十翁。\n酒有神通排磊块，书无灵圣困英雄。\n相逢且说穷愁话，纔入修门莫说穷。",
        "dynasty": "宋",
        "collection_info": null
    },
    {
        "uuid": "263a9b7272acf3753590c1a1227af837",
        "title": "送郑秉叔西征",
        "author": "王迈",
        "content": "联辔而西三十程，风餐雨宿费经营。\n间关阅旧途经熟，老大逢新历日惊。\n我正与时相枘凿，君方随诏赴弓旌。\n独班赐第明年事，回首云深谷口耕。",
        "dynasty": "宋",
        "collection_info": null
    },
    {
        "uuid": "79055125805c9e843c62bb5f086f13fb",
        "title": "除夜宿江下逆旅呈甥陈宗器",
        "author": "王迈",
        "content": "在家随俗坐守岁，逆旅无聊卧向晨。\n旧隠荒凉栖鹤怨，端门邂逅画鸡新。\n知非早似蘧伯玉，将贵谁欺朱买臣。\n幸自樽中留得酒，与君随分庆长春。",
        "dynasty": "宋",
        "collection_info": null
    },
    {
        "uuid": "33ee61ad5b554041bdb8dbcfc35326eb",
        "title": "南剑倅赵用甫权郡有小集以祈晴不用妓移晚筵于潘司户",
        "author": "王迈",
        "content": "君侯风谊薄云高，轸念征夫跋涉劳。\n雅宴朝陪青玉案，余欢晚属念珠曹。\n嚮来惊下曾参杼，此去谁分范叔袍。\n斋閤祈晴行有应，免教雪虐更风饕。",
        "dynasty": "宋",
        "collection_info": null
    },
    {
        "uuid": "c82768c87f681dde571204f2b2afacb2",
        "title": "和龙溪陈宰琏景赐石马桥韵桥乃其父崇清作倡",
        "author": "王迈",
        "content": "几年公案一朝成，我覩争先眼倍明。\n势面似呈新月样，滩腰不作怒涛声。\n鰲头地踞三千尺，鹏路天开九万程。\n荷橐瓣香元好在，阴功隠德慰平生。",
        "dynasty": "宋",
        "collection_info": null
    },
    {
        "uuid": "dc68c96f53c7dfbb117543a285abb784",
        "title": "又九月朔同诸将观石马桥",
        "author": "王迈",
        "content": "万年石马胜缘成，千丈金鰲跨水横。\n法从福田勤播种，小庵心匠自经营。\n不缘打破工夫到，那得中流砥柱平。\n我辈济川真事业，何时赤手活苍生。",
        "dynasty": "宋",
        "collection_info": null
    },
    {
        "uuid": "afe7a91b529e8bb07f527b0f2193e6db",
        "title": "因发诸县催科行移口占呈东倅",
        "author": "王迈",
        "content": "共乘别驾犯炎云，入手文书费解纷。\n搜见底囊供北餫，作无麫餠饱南军。\n铜山欲乞从今赐，金浦何为异昔闻。\n分得尘劳无着处，不知风月几时分。",
        "dynasty": "宋",
        "collection_info": null
    },
    {
        "uuid": "d30578a7121576a7372580b654341eb9",
        "title": "送黄同年京甫必昌赴广西提干二首  其一",
        "author": "王迈",
        "content": "黄甫才名二十年，蹉跎正坐不能圆。\n四书锐欲潜心圣，八品甘为从事贤。\n东道樽前需客久，南轩印子待人传。\n丈夫不必求知己，具眼分明有老天。",
        "dynasty": "宋",
        "collection_info": null
    },
    {
        "uuid": "2cb13d9045823b380e51b2b6dea38adb",
        "title": "送黄同年京甫必昌赴广西提干二首  其二",
        "author": "王迈",
        "content": "君过羊城见菊坡，先生不出意如何。\n蜀嘘淮沸人挺乱，京火郊雷天荐瘥。\n石介不亲逢庆历，龟山何策救宣和。\n狂生忧国头如雪，送客无悰作好歌。",
        "dynasty": "宋",
        "collection_info": null
    },
    {
        "uuid": "aa662a123df711419132b9c9503bceb0",
        "title": "寄呈漳守李侍郎元善四首  其一",
        "author": "王迈",
        "content": "棠木筠溪手自栽，竹湖又剖竹符来。\n祖孙相望风流盛，父老驩传春意回。\n拔薤莫须施辣手，泛莲似更欠清才。\n善人所至如甘雨，要洗漳民满面埃。",
        "dynasty": "宋",
        "collection_info": null
    },
    {
        "uuid": "d31a2760e4fa9cf6cabc5df74f734dff",
        "title": "寄呈漳守李侍郎元善四首  其二",
        "author": "王迈",
        "content": "侍郎佛地位中人，一饭何尝不念民。\n泾渭同流须有别，雪霜杀物乃为仁。\n扬清可使贪夫愧，去恶能令善者伸。\n自笑狂生太饶舌，见诗少喜定多嗔。",
        "dynasty": "宋",
        "collection_info": null
    },
    {
        "uuid": "eec2502ee41f8ebeb2b106a29cf13296",
        "title": "寄呈漳守李侍郎元善四首  其三",
        "author": "王迈",
        "content": "嚮来大姓虐穷闾，千亩农田浚作渠。\n黠吏鹰豪争攫肉，骄儿螂怒敢当车。\n老丞嫉恶无容忍，直笔诛奸欲剪锄。\n解印此曹称快甚，惟民与士最愁子。",
        "dynasty": "宋",
        "collection_info": null
    },
    {
        "uuid": "9dd11c26cde8b75fbbfb172fe2215638",
        "title": "寄呈漳守李侍郎元善四首  其四",
        "author": "王迈",
        "content": "陛前苦语犯龙鳞，朝退还遭丞相嗔。\n连削六阶为下吏，只饶一死与閒身。\n命天所付须安分，贫士之常莫语人。\n惟有梅花无冷暖，玉堂茅舍一般春。",
        "dynasty": "宋",
        "collection_info": null
    },
    {
        "uuid": "e13fb7a6f65c12f877347da4e14e351a",
        "title": "寄南剑守陈寺丞宿",
        "author": "王迈",
        "content": "復斋出守剑津时，正直清廉真吏师。\n遗爱昔尝垂竹帛，徽音今又嗣埙箎。\n侯能培植甘棠茇，我欲摩挲常萼碑。\n千载福公家传好，怀哉蜀士送行诗。",
        "dynasty": "宋",
        "collection_info": null
    },
    {
        "uuid": "d2517c5021186a93327770a95e86332c",
        "title": "送黄殿讲成父赴广东漕四首  其一",
        "author": "王迈",
        "content": "闽州长者旧家声，德厚流光产俊英。\n火玉精神充户牖，国兰誉谞播炉亭。\n临轩初试董晁策，抗对专寻濂洛盟。\n胪句一传喑万马，祥云五色捧魁星。",
        "dynasty": "宋",
        "collection_info": null
    },
    {
        "uuid": "ef8961986861f96e1531d729b58ffdfc",
        "title": "送黄殿讲成父赴广东漕四首  其二",
        "author": "王迈",
        "content": "剡曲莲池彻底清，即驰隽轨上蓬瀛。\n抽黄媲白羞时学，渍墨磨丹勘旧经。\n彤陛奏言殚荩直，玉皇动色赏忠精。\n胸中列宿舒芒耀，藜火光分太乙星。",
        "dynasty": "宋",
        "collection_info": null
    },
    {
        "uuid": "97a63813c112a8b7ac65ff6155c4190c",
        "title": "送黄殿讲成父赴广东漕四首  其三",
        "author": "王迈",
        "content": "金华重席被恩荣，兰省还持多士衡。\n善类适然相抵牾，诸公可是费调停。\n自从阵脚一摇动，堪嘆棋枰几变更。\n紫帽清源人刮目，朱轓炯炯见郎星。",
        "dynasty": "宋",
        "collection_info": null
    },
    {
        "uuid": "3d220efd33b21bfcd0ec3b25758069bc",
        "title": "送黄殿讲成父赴广东漕四首  其四",
        "author": "王迈",
        "content": "尺一催归白玉京，浮云偏妬月华明。\n凤凰远举弋何慕，鶗鴂争鸣草不馨。\n馆列翘才难致仕，杖携灵寿莫扶倾。\n重瞳不见贾山久，犹驾轺车作德星。",
        "dynasty": "宋",
        "collection_info": null
    },
    {
        "uuid": "8b099dca1591449818783855aa05ae1a",
        "title": "嘲解十首  其一",
        "author": "王迈",
        "content": "主圣时平谏诤无，子胡不善效辕驹。\n庸庸随物例多福，皦皦出尘良易污。\n填海谁怜精卫苦，移山可笑此翁愚。\n鸣钟鼎食不知爱，却爱山中饭粝粗。",
        "dynasty": "宋",
        "collection_info": null
    },
    {
        "uuid": "59cbf02b3933a955f4d622316d231b96",
        "title": "嘲解十首  其二",
        "author": "王迈",
        "content": "杞天之下夜长吁，朝上封章肝胆刳。\n自是诸公忌生语，不应圣主怒狂夫。\n我将行礼敖嫌简，子欲正名由笑迂。\n宁作首阳人饿死，不为仗马恋生刍。",
        "dynasty": "宋",
        "collection_info": null
    },
    {
        "uuid": "30a3ac7297307cfd2cbe9f3361a68274",
        "title": "嘲解十首  其三",
        "author": "王迈",
        "content": "一相当朝总百官，升沉只在笑谈间。\n及门炙手趋炎火，倾国将身靠泰山。\n子独何人蜉撼树，众皆重足虎当关。\n仙舟已到蓬莱境，却被波神勒取还。",
        "dynasty": "宋",
        "collection_info": null
    },
    {
        "uuid": "fc50d66997395ad27a2253f9872a551c",
        "title": "嘲解十首  其四",
        "author": "王迈",
        "content": "孤士每蒙丞相嗔，人心不泯是非真。\n瓘为苦语攻姦蔡，铨出危言忤老秦。\n此事古来曾有样，如今天下几无人。\n西山夫子深穷理，能以逢干作保身。",
        "dynasty": "宋",
        "collection_info": null
    },
    {
        "uuid": "8d74e032624be880a9fcf4e66b56a973",
        "title": "嘲解十首  其五",
        "author": "王迈",
        "content": "边尘四面逐云飞，正是英卢得志时。\n西洛故疆将克復，北军新锐属羁縻。\n智名功勇渠何欠，跋扈飞扬子过疑。\n消得腾章来辨析，台臣虑患可无词。",
        "dynasty": "宋",
        "collection_info": null
    },
    {
        "uuid": "03350ef2ab9068ff08ca24ce2d0429ae",
        "title": "嘲解十首  其六",
        "author": "王迈",
        "content": "狄青心不负朝廷，跋扈人疑渐有萌。\n琦不押班婴众怒，浚私铸印被台评。\n鉅公未免忧清议，之子如何讳此名。\n若使满朝无一语，晚唐藩镇祸胎成。",
        "dynasty": "宋",
        "collection_info": null
    },
    {
        "uuid": "25edd9fae2ede4d0e6ee5f5c3d2e80dc",
        "title": "嘲解十首  其七",
        "author": "王迈",
        "content": "西山名节太峥嵘，洪魏同时俱有声。\n斥去不妨为宝庆，出来亦只做端平。\n事师如子何为谄，植党旁人笑好名。\n婺女谏官良解事，正邪辨析极分明。",
        "dynasty": "宋",
        "collection_info": null
    },
    {
        "uuid": "effa03d7fd643679f335b3deaae7b788",
        "title": "嘲解十首  其八",
        "author": "王迈",
        "content": "三贤千载共襟期，出处存亡同一时。\n吾道非耶天讵测，斯人已矣我畴依。\n希文若在甘为党，邢恕无知却背师。\n坐此褫官吾不恨，恨他同传是韩非。",
        "dynasty": "宋",
        "collection_info": null
    },
    {
        "uuid": "58d42358ae2af16d63fae99755a9e799",
        "title": "嘲解十首  其九",
        "author": "王迈",
        "content": "君臣大义等干坤，兄弟何曾系大伦。\n齐霸分明诛子纠，唐宗决裂用讐臣。\n向时诸老空饶舌，何物狂生又犯鳞。\n一自蒋坡新语出，斯知世有读书人。",
        "dynasty": "宋",
        "collection_info": null
    },
    {
        "uuid": "6027d9a929593e4ba7f13a4c86a34203",
        "title": "嘲解十首  其一○",
        "author": "王迈",
        "content": "霸者成功如彼卑，孔门童子耻称之。\n尽伦大舜斯为至，有过周公不亦宜。\n古者责难诚意切，今人逢恶大经隳。\n若教新语宜垂世，可废八章棠棣诗。",
        "dynasty": "宋",
        "collection_info": null
    },
    {
        "uuid": "4261bb38f3d23b2657b6f996b61ca7e1",
        "title": "聚物",
        "author": "王迈",
        "content": "臧谷亡羊等是痴，塞翁失马浪成悲。\n本非真鹿梦何准，未必无鰲钓且迟。\n蛟龙暂与蚖蛇肆，鸿鹄那教燕雀知。\n暮四朝三狙莫怒，会看挟乙走狐狸。",
        "dynasty": "宋",
        "collection_info": null
    },
    {
        "uuid": "d71d52e10b09be093fed4a61b4432ca1",
        "title": "和宗侄朝望公辅贺生朝韵",
        "author": "王迈",
        "content": "投閒久矣息心兵，台上饥乌又一声。\n湖海正须招隠士，朝廷终不赦狂生。\n剖开胸腹犹余赤，削尽头衔越样清。\n坐看吾宗后来俊，西风再举上鹏程。",
        "dynasty": "宋",
        "collection_info": null
    },
    {
        "uuid": "2c74d1716730ad847cc758854d1e45e2",
        "title": "生朝止客",
        "author": "王迈",
        "content": "白髮苍颜五十三，北风不竞又来南。\n宦情于我蜡来淡，世味从渠蜜样甘。\n乌哺劬劳恩未报，鴈行凄断痛何堪。\n记生纵有一樽酒，忍与妻孥共醉酣。",
        "dynasty": "宋",
        "collection_info": null
    },
    {
        "uuid": "f861414940f4761e560d90bce2ca39dc",
        "title": "寄延平史君马德大天骥二首  其一",
        "author": "王迈",
        "content": "日诵江干饯别诗，端平局面改嘉熙。\n调元金鼎人黄髮，宣化朱轓君白眉。\n否泰从来更代禅，干坤此去愿平夷。\n狂生迂阔真无用，饱饭山中倒接䍦。",
        "dynasty": "宋",
        "collection_info": null
    },
    {
        "uuid": "3bc4868e2275cba375091d493ddc4a7f",
        "title": "寄延平史君马德大天骥二首  其二",
        "author": "王迈",
        "content": "君正青春我鬓丝，春闱旧梦是耶非。\n九方皋马分明瘦，百里奚牛自在肥。\n欲去寻盟谈缱绻，又愁鈎党起几微。\n乘车戴笠俱随分，怀美人兮心奋飞。",
        "dynasty": "宋",
        "collection_info": null
    },
    {
        "uuid": "0ff04fdfeacfff2d58ec9228ad3949c6",
        "title": "送赵伯泳涯侍郎守温陵  其一",
        "author": "王迈",
        "content": "泉是梅溪遗爱乡，老倪復此种甘棠。\n后来荐报西山政，归去全无南物装。\n籍甚三贤皆法从，勉哉一赵继循良。\n万安桥上传佳话，七十年间四侍郎。",
        "dynasty": "宋",
        "collection_info": null
    },
    {
        "uuid": "73aa25725a557ba92e918f246262fc59",
        "title": "送赵伯泳涯侍郎守温陵  其二",
        "author": "王迈",
        "content": "西山无物与泉民，底使民如父母亲。\n凡日用间无不敬，满腔子裏尽吾仁。\n我熏知见香犹旧，公涤中和印一新。\n愿广桐乡依恋意，寒泉秋菊祀千春。",
        "dynasty": "宋",
        "collection_info": null
    },
    {
        "uuid": "102bfdf15639703991025dd46540b515",
        "title": "寄婺倅张同年渭叟併简其婿黄元辅自然二首  其一",
        "author": "王迈",
        "content": "江峰映带武夷青，几度携筇此地行。\n韵士魁人钟间气，冰翁玉婿并时名。\n世方争效十钻巧，渠自不贪三字荣。\n料得平章风月暇，家书一阅万金轻。",
        "dynasty": "宋",
        "collection_info": null
    },
    {
        "uuid": "563df6172f58a9bf8bec22b862e474da",
        "title": "寄婺倅张同年渭叟併简其婿黄元辅自然二首  其二",
        "author": "王迈",
        "content": "同登当日鬓犹青，宦路还如跛鼈行。\n莳药山阿非贵相，叩头殿下得狂名。\n着书平屋千年记，堆笏盈床一饷荣。\n安乐窝中无别法，只将世累放教轻。",
        "dynasty": "宋",
        "collection_info": null
    },
    {
        "uuid": "f7adb7e90ba4ae62a0536efde2730491",
        "title": "呈竹轩张史君二首  其一",
        "author": "王迈",
        "content": "竹轩治郡政成时，却值王孙庆玉墀。\n无吏下乡民点塔，捐田入学士砻碑。\n平反阴德堪娱母，清白家风更课儿。\n见说元宵灯不放，为他百姓惜膏脂。",
        "dynasty": "宋",
        "collection_info": null
    },
    {
        "uuid": "e01ff1c14b8ea00129388e0ac6809890",
        "title": "呈竹轩张史君二首  其二",
        "author": "王迈",
        "content": "日晡斋閤响铃绦，鞅掌文书尚坐曹。\n吏困行移愁脱腕，侯勤剖决快挥毫。\n维摩正为众生病，太守胜如从事劳。\n愿养精神需大用，款陪齐客醉醇醪。",
        "dynasty": "宋",
        "collection_info": null
    },
    {
        "uuid": "77e104e5d3723e40dadcee88478276c9",
        "title": "和竹轩张史君来字韵二首  其一",
        "author": "王迈",
        "content": "金凤传呼紫马来，壶山真面气佳哉。\n朝天有路鹿呈瑞，应物无心鸥不猜。\n黍穋熟时农洗甑，芰荷香裏客衔杯。\n官穹职峻人俱羡，最羡斑衣舞老莱。",
        "dynasty": "宋",
        "collection_info": null
    },
    {
        "uuid": "7976b2ee067d961976cc0a5be8d5c8c2",
        "title": "和竹轩张史君来字韵二首  其二",
        "author": "王迈",
        "content": "一自都门拂袖来，閒中岁月亦悠哉。\n填波精卫功良苦，享乐鶢鶋心自猜。\n老矣力衰难运甓，偶然兴到且传杯。\n君侯若使居王所，片善还能采草莱。",
        "dynasty": "宋",
        "collection_info": null
    },
    {
        "uuid": "8d552e3b798bd8a4fa658b36ae04f8ee",
        "title": "再用韵和张仁仲史君",
        "author": "王迈",
        "content": "五花入手眼增明，合主黉宫善类盟。\n善教牖民师帅责，婉辞玉女父兄情。\n马经定价增神骏，鸮亦怀音避恶名。\n从此心田去稂莠，沐侯化雨及时耕。",
        "dynasty": "宋",
        "collection_info": null
    },
    {
        "uuid": "a4df4041210e21a8c1b43e586e2c9038",
        "title": "用韵简黄元辅二首  其一",
        "author": "王迈",
        "content": "不爱螭头一点青，片言枘凿拂衣行。\n但忧负我平生学，岂愿争渠竖子名。\n天骏出闲驽饱秣，国兰却佩艾敷荣。\n想君记得西山语，佳士从来去就轻。",
        "dynasty": "宋",
        "collection_info": null
    },
    {
        "uuid": "b8a2d99f8690ccd9d6192680a0d9f523",
        "title": "用韵简黄元辅二首  其二",
        "author": "王迈",
        "content": "髮今如此不重青，醉后长歌折槛行。\n老去一寒甘忍死，古来几士得全名。\n稻畦蔬圃閒中乐，药禁薇阶膜外荣。\n所见略同君与我，不妨官小得人轻。",
        "dynasty": "宋",
        "collection_info": null
    },
    {
        "uuid": "452c14f4d1df01fc7721005a9e469a21",
        "title": "山居即事",
        "author": "王迈",
        "content": "出处行藏不偶然，何曾由我总由天。\n收回紫陌红尘足，来结青山绿水缘。\n万籁鸣时仍瀑布，数鸦起处忽林烟。\n暮云正尔商量雪，却被催诗雨插先。",
        "dynasty": "宋",
        "collection_info": null
    },
    {
        "uuid": "b323ef3241c1866a361e9cc35ec0194a",
        "title": "秋夜对客",
        "author": "王迈",
        "content": "旋烧香鸭剔银缸，风捲银蟾上矮窗。\n诗癖苦无奇药疗，睡魔頼有建茶降。\n回环蛙部疑成两，接续蝉笙不计双。\n好友相看宁惜夜，满怀秋思浩如江。",
        "dynasty": "宋",
        "collection_info": null
    },
    {
        "uuid": "c952851f0127525df372aa5d1d34be2d",
        "title": "良月朔郊行问讯梅菊",
        "author": "王迈",
        "content": "夜半渐惊风作恶，朝来剩喜月为良。\n知梅有意商量雪，问菊何谋准备霜。\n和靖未吟先得趣，渊明欲断已无肠。\n物情荣悴胡关我，独酌悠然寓醉乡。",
        "dynasty": "宋",
        "collection_info": null
    },
    {
        "uuid": "64d49886180c675f602e48e884755b87",
        "title": "山中读诚斋诗",
        "author": "王迈",
        "content": "万首七言千绝句，九州四海一诚斋。\n肝肠定不餐烟火，翰墨何曾着点埃。\n锦瑟月中弹不彻，云涛天上泻将来。\n巴西社裏陈黄远，直下推渠作社魁。",
        "dynasty": "宋",
        "collection_info": null
    },
    {
        "uuid": "753ac05324ff5e58b78625952d1c0245",
        "title": "夜读杜诗契心喜成",
        "author": "王迈",
        "content": "夜永如年眠较迟，寒声赑屃薄书帏。\n静看香篆萦茶椀，细嚼槟榔当酒卮。\n诗卷一开明病眼，骚人千载契心期。\n偶逢会处点头笑，早被灯花圣得知。",
        "dynasty": "宋",
        "collection_info": null
    },
    {
        "uuid": "065e1f7170720550a7f97b1c69aa1d6a",
        "title": "除夕",
        "author": "王迈",
        "content": "忆昔都门值岁除，高楼张烛戏呼卢。\n久依凈社参尊宿，难向新丰认酒徒。\n天子未知工草赋，邻人或倩写桃符。\n寒宵别有穷生活，点勘离骚拥地炉。",
        "dynasty": "宋",
        "collection_info": null
    },
    {
        "uuid": "a281c8ef65461c5cc518cf7ac48fc32c",
        "title": "枕上復用道间乡字韵呈同人",
        "author": "王迈",
        "content": "爆竹声中度岁忙，椒花杯上换春阳。\n欠书元日神荼帖，又看新年傀儡场。\n客枕方酣千里梦，朝靴正踏五更霜。\n主翁须要惺惺在，富贵何如归故乡。",
        "dynasty": "宋",
        "collection_info": null
    },
    {
        "uuid": "9e5a0a6b2943933c5f32274ad9c22191",
        "title": "元旦次日立春",
        "author": "王迈",
        "content": "年从爆火暗中移，椒栢迎欢上酒卮。\n今日天晴宜麦熟，明朝春到报花知。\n好奇漫说鸡千跖，行乐都来黍一炊。\n但得新年诗有料，不妨贫似去年时。",
        "dynasty": "宋",
        "collection_info": null
    },
    {
        "uuid": "b476c9d37bdf1c7c56d27fcba3304500",
        "title": "清明郊行",
        "author": "王迈",
        "content": "年例清明是暮春，今年春事却平分。\n故添一闰知天巧，欲探羣芳奈雨频。\n烟树对人愁脉脉，暮山似我老陈陈。\n感时莫洒花前泪，不道中原涨战尘。",
        "dynasty": "宋",
        "collection_info": null
    },
    {
        "uuid": "4b04477305d732eeda2a3bad0d9238e3",
        "title": "西轩春坐",
        "author": "王迈",
        "content": "容膝都卢屋一间，图书左右任披翻。\n催诗急雨来迢递，吹面凉风过等閒。\n生意无边庭下草，清香不断畹中兰。\n日长无事真仙隠，作甚辛辛苦苦官。",
        "dynasty": "宋",
        "collection_info": null
    },
    {
        "uuid": "1ed26a95e94eb7bf9b45b90794ffcb5a",
        "title": "夏雨",
        "author": "王迈",
        "content": "弥旬不雨懒龙乖，干我茅斋一亩苔。\n火伞亭亭当午立，雷车隠隠半天来。\n催诗笑我孤吟苦，忧国愁眉八字开。\n池水甫能添几许，儿童已报可浮杯。",
        "dynasty": "宋",
        "collection_info": null
    },
    {
        "uuid": "ce98a29708610c5a3ddc8e39e9ffa74e",
        "title": "送方德和大镛赴漕",
        "author": "王迈",
        "content": "好风昨夜作秋天，吹送雏鹓上紫烟。\n慈母整裘颜有喜，难兄提钵面相传。\n策勋胄榜特余事，努力巍科趁壮年。\n直数重阳到端午，快聆三捷凯歌还。",
        "dynasty": "宋",
        "collection_info": null
    },
    {
        "uuid": "d8ccb0034ee29adb53980084701350c1",
        "title": "送方栻赴铨",
        "author": "王迈",
        "content": "笑提虹管试春闱，大手何妨小出奇。\n龙种嘶鸣喑万马，鹿麑辟易避孤罴。\n京城纸贵争传赋，便驿书来剩寄诗。\n老友生平识英物，要看修竹拂云枝。",
        "dynasty": "宋",
        "collection_info": null
    },
    {
        "uuid": "cfceb6aab13bfb7250e2d11a83a7caf9",
        "title": "和刘编修潜夫读近报蒋岘被逐二首  其一",
        "author": "王迈",
        "content": "读报欣然共赋诗，古来忠佞各殊岐。\n彼犹愧见蒋颖叔，君盍自期刘器之。\n恶草剪除虽一快，芳兰销歇已多时。\n怀哉康节先生语，作事莫教人绉眉。",
        "dynasty": "宋",
        "collection_info": null
    },
    {
        "uuid": "8d90b973ef3c7e7b65b3771498f3ad57",
        "title": "和刘编修潜夫读近报蒋岘被逐二首  其二",
        "author": "王迈",
        "content": "两载相依笑陆沉，鹑衣不羡锦为衾。\n渠侬眩耀麒麟楦，我辈翻腾驽骥吟。\n朝去一凶忧稍歇，边留五大祸尤深。\n栋梁培植谁之责，莫遣斧斤终日寻。",
        "dynasty": "宋",
        "collection_info": null
    },
    {
        "uuid": "0eba053e1b9ad4faa2e6ed267f21b8bb",
        "title": "简南剑倅赵用甫以夫同年二首  其一",
        "author": "王迈",
        "content": "元戎择佐奏肤公，君以宗英在选中。\n紫气发硎光射斗，碧油草檄令飞风。\n莫嫌假手事权小，行拜真王位望穹。\n老我相期犹远大，朱虚要立万年功。",
        "dynasty": "宋",
        "collection_info": null
    },
    {
        "uuid": "1f057042054051ce921b22a30397ad64",
        "title": "简南剑倅赵用甫以夫同年二首  其二",
        "author": "王迈",
        "content": "岊亭邂逅又轻离，时事更翻几局棋。\n游宦明知同旦过，出山聊復救朝饥。\n屠龙笑我真何用，跃马追君已落迟。\n却有一般劣相肖，兰阶晚始长琼枝。",
        "dynasty": "宋",
        "collection_info": null
    },
    {
        "uuid": "4601f7826349baeaf4c6f2ce10bc0799",
        "title": "和赵倅二首  其一",
        "author": "王迈",
        "content": "一样风清共月明，平分那得外斯盟。\n合将长与贰同传，正恐君嫌誉过情。\n碑断文昌须改制，台高马援却逃名。\n色丝黄绢侬无分，悔不文园着力耕。",
        "dynasty": "宋",
        "collection_info": null
    },
    {
        "uuid": "20eced43726ad65e35ecb9aff9c4d6f3",
        "title": "和赵倅二首  其二",
        "author": "王迈",
        "content": "二车人物汉三明，来主壶山寿永盟。\n众口是碑均咏德，片言如秤不容情。\n斯文阴有扶持力，循吏何求烜赫名。\n早晚政成天上去，旧廛还忆老农耕。",
        "dynasty": "宋",
        "collection_info": null
    },
    {
        "uuid": "03f3b7799bad2d58922094037257218e",
        "title": "呈赵倅",
        "author": "王迈",
        "content": "别驾从来头沓高，非关期奏压宜敖。\n推敲今日韩饶贾，引避他年蔺下颇。\n螂欲当车观者笑，驷难及舌罪焉逃。\n小诗赎过无佳句，唐突西施又奈何。",
        "dynasty": "宋",
        "collection_info": null
    },
    {
        "uuid": "2d32cb7db9216c2cfaed8d5d5f483d35",
        "title": "再呈赵倅",
        "author": "王迈",
        "content": "委斋坐我以春风，不事拘挛边幅中。\n俗子语言藏攫穽，丈夫胸腹等崆峒。\n虚舟相触何心在，怒火虽炎一饷空。\n到底不如归去好，扶犁戴笠作村翁。",
        "dynasty": "宋",
        "collection_info": null
    },
    {
        "uuid": "aa6461459b785a4e0617eebb12b6720c",
        "title": "作郡庠修学增田记成诸职事招饮",
        "author": "王迈",
        "content": "頖宫轮奂一鲜明，多谢贤侯主夏盟。\n鸡白碑成惭浅识，鹅黄酒满认深情。\n回头二十三年梦，接武千英万俊名。\n来事可为待卿等，狂生老去合归耕。",
        "dynasty": "宋",
        "collection_info": null
    },
    {
        "uuid": "9f19d1209ddc240e89610ddcbf83616f",
        "title": "丹青阁",
        "author": "王迈",
        "content": "盛年忧国鬓毛苍，谏疏端堪铭豆觞。\n行或使之苗膏雨，心乎爱矣藿倾阳。\n荣华不与羣儿竞，名节须留千载长。\n试看丹青阁中句，吾宗有此好元方。",
        "dynasty": "宋",
        "collection_info": null
    },
    {
        "uuid": "d303e93022e2cfad7272f84770216bc3",
        "title": "跋大庾令赵宗华时棣藏诸公帖",
        "author": "王迈",
        "content": "数帖凡经几世藏，字漫黑暗欠装潢。\n孰贤孰否人千载，遗臭遗芳纸半张。\n愤世疾邪成怒駡，怀忠爱直转凄凉。\n吾曹留面要相见，莫使人能议短长。",
        "dynasty": "宋",
        "collection_info": null
    },
    {
        "uuid": "523777169190a82c0bb930ef9c0f82bd",
        "title": "偶书警俗",
        "author": "王迈",
        "content": "大雅吾无望古人，有常犹愈翟公门。\n贪荣但可骄妻妾，死义方堪托子孙。\n董生鸡哺宁求报，元子雉媒莫少恩。\n俗物茫茫随野马，英雄千载赤心存。",
        "dynasty": "宋",
        "collection_info": null
    },
    {
        "uuid": "ecc8b974f6573c545171e7f1801ef7c4",
        "title": "师心主人作飞锡岩",
        "author": "王迈",
        "content": "岩头古佛留心印，岩下高人新受持。\n佛亦本来无隠现，人于悟处领希夷。\n莫嫌梦裏还谈梦，且看奇中更有奇。\n他日证成罗汉果，相逢不必问伊谁。",
        "dynasty": "宋",
        "collection_info": null
    },
    {
        "uuid": "7d2eb1b180001099f347d150c94d5cb5",
        "title": "听九座钝庵禅师端午日外堂说法诗",
        "author": "王迈",
        "content": "人在尘中醉玉蒲，师于瓶裏泻醍醐。\n传来双径清香远，唤起丛林病骨苏。\n炳炳毫光争日月，琅琅舌本有江湖。\n他年泉下相逢处，解得龙山旧事无。",
        "dynasty": "宋",
        "collection_info": null
    },
    {
        "uuid": "17a3b33b3506be8430426fb5093ec03f",
        "title": "輓赵东岩简叔彦侯四首  其一",
        "author": "王迈",
        "content": "已矣东岩不憗遗，年来雅道日陵夷。\n臞儒得似颜徒几，良吏能为结辈谁。\n此老清修如玉屑，当官恳恻念茅茨。\n可怜一夜长庚陨，空使人怀殄瘁悲。",
        "dynasty": "宋",
        "collection_info": null
    },
    {
        "uuid": "d38f6808dfc02db09319d40720dd7100",
        "title": "輓赵东岩简叔彦侯四首  其二",
        "author": "王迈",
        "content": "建炎戎马满神京，殿撰横身活一城。\n时宰忌功无表劝，老天福善自分明。\n人称簪绂一门盛，公是瑛瑶间世生。\n珍重西山遗事跋，他年收入史官评。",
        "dynasty": "宋",
        "collection_info": null
    },
    {
        "uuid": "e38b7c8cd202ab452596e202c2a6833f",
        "title": "輓赵东岩简叔彦侯四首  其三",
        "author": "王迈",
        "content": "夔州归后圣于诗，到墨池来字更奇。\n岳后前驱护丹竈，湘灵起舞听朱徽。\n经行一梦游仙枕，遗爱千年堕泪碑。\n俗物茫茫留不住，化为辽鹤入云飞。",
        "dynasty": "宋",
        "collection_info": null
    },
    {
        "uuid": "23883f084ee727c8e10f6df23f9d3b8e",
        "title": "輓赵东岩简叔彦侯四首  其四",
        "author": "王迈",
        "content": "召节飞来湘水滨，笺天乞取自由身。\n悬知寿杖宜扶孔，纵有蒲轮莫致申。\n老去最能坚晚节，復来应信有全人。\n朱虚不作更生死，谁为苍生问大钧。",
        "dynasty": "宋",
        "collection_info": null
    },
    {
        "uuid": "5b02c3d957ca0bba2f62882fc8f2724d",
        "title": "輓邱制干二首  其一",
        "author": "王迈",
        "content": "功名入手太匆匆，匹马沙场气贯虹。\n诗好可能却敌骑，檄工不自愈头风。\n死须厉贼言犹在，生不封侯命果穷。\n四十九年蘧伯玉，是非往事转头空。",
        "dynasty": "宋",
        "collection_info": null
    },
    {
        "uuid": "a9e15286aeb622984be7d6590c8aa1c9",
        "title": "輓邱制干二首  其二",
        "author": "王迈",
        "content": "曾见端平进士评，邱君磊落榜中英。\n忘形尔汝同年集，驰志伊吾即日行。\n举子能谈真将略，元戎夸得好门生。\n可怜书剑浑无用，才力如何与命争。",
        "dynasty": "宋",
        "collection_info": null
    },
    {
        "uuid": "d44554ee2133df8b3f2b942f9a1bec69",
        "title": "輓漳守郑都承子敬四首  其一",
        "author": "王迈",
        "content": "饕相当朝舞大权，故将旌节博金钱。\n公尝勇去三千石，天与闲居十六年。\n清苦膏粱余子笑，孤高云水一僧然。\n如何赤屿丹霞地，夜半骑鲸上紫烟。",
        "dynasty": "宋",
        "collection_info": null
    },
    {
        "uuid": "0f943c46e9173be7133858d5b3db5378",
        "title": "輓漳守郑都承子敬四首  其二",
        "author": "王迈",
        "content": "端平众彦起弹冠，公作枢庭第一官。\n君似仁皇从谏易，相非庄敏汰兵难。\n齐人一傅楚人众，赵氏几危刘氏安。\n君面更新风色恶，回思往事为悽酸。",
        "dynasty": "宋",
        "collection_info": null
    },
    {
        "uuid": "2b3829c67d31dd532780d453e7b3ca3d",
        "title": "輓漳守郑都承子敬四首  其三",
        "author": "王迈",
        "content": "壶山阀阅例多贤，雪玉风标忆眼前。\n正献风猷復斋继，蜀公素业肯亭传。\n人于故国悲诸老，我为吾州惜二仙。\n在昔靖康人物尽，却教老蔡雪垂肩。",
        "dynasty": "宋",
        "collection_info": null
    },
    {
        "uuid": "1ab83bd57e9f37a457ca8bddd182e145",
        "title": "輓漳守郑都承子敬四首  其四",
        "author": "王迈",
        "content": "当日曾同鹓鹭羣，清漳风月又平分。\n轮囷肝胆忧时事，紬绎诸书洗吏氛。\n悔不佩韦成造次，幸犹挂剑答殷勤。\n隻鸡斗酒来行酹，三十六湾生暮春。",
        "dynasty": "宋",
        "collection_info": null
    },
    {
        "uuid": "a3dceced359b5c247f6d12d1388503ac",
        "title": "輓陈直学二首  其一",
        "author": "王迈",
        "content": "领袖乡庠四十年，被书误得到华颠。\n玉川大用不及试，东野古心常自鞭。\n抱疢二诗知命语，遗骸一偈小乘禅。\n修文地下非公愿，生则当生兜率天。",
        "dynasty": "宋",
        "collection_info": null
    },
    {
        "uuid": "2d9a309f52910a163998708284c0d921",
        "title": "輓陈直学二首  其二",
        "author": "王迈",
        "content": "饱看布褐与轩裳，识破都如梦一场。\n失鹿蕉间空咄咄，骑鹏天上去堂堂。\n命真不遇才何负，人已无存德未忘。\n珍重骓甥歌挽些，他年有泪洒槟榔。",
        "dynasty": "宋",
        "collection_info": null
    },
    {
        "uuid": "37ac60c7b7fd3daaf1e338cf43275f3d",
        "title": "輓赵南塘尚书汝谈二首  其一",
        "author": "王迈",
        "content": "屈贾文章蚤善鸣，长杨制诰晚尤精。\n天仙一念堕尘世，属籍千年谁老成。\n贺表明明规宝庆，谏箴字字砭端平。\n不堪耆旧凋零尽，泪到南塘觉尽倾。",
        "dynasty": "宋",
        "collection_info": null
    },
    {
        "uuid": "74bc9dee59a17651a9235c343c8eda16",
        "title": "輓赵南塘尚书汝谈二首  其二",
        "author": "王迈",
        "content": "一自黄台咏摘瓜，伤心吾道竟非耶。\n病来陶侃少献替，老去谢安微误差。\n万里长江饶一曲，连城白璧略纤瑕。\n太玄草就无人识，付与知音弟子芭。",
        "dynasty": "宋",
        "collection_info": null
    },
    {
        "uuid": "8d13c760684fe25a752c6bd840877abd",
        "title": "輓武刚方录参",
        "author": "王迈",
        "content": "世科赫奕登相续，官守端方石介如。\n无节能开河内廪，进身耻觅帝城书。\n秩终九品人称屈，善积千年庆有余。\n马耳家声无失坠，二雏努力大门闾。",
        "dynasty": "宋",
        "collection_info": null
    },
    {
        "uuid": "3666b34de2c9daee8a77edab75dc4044",
        "title": "輓致政朱司户二首  其一",
        "author": "王迈",
        "content": "枕上功名泪不干，镜中勋业老犹看。\n起家喜有千金子，入手纔沾九品官。\n衮衮天朝来锡赉，匆匆人事异悲欢。\n最怜当日称觞处，桂茂兰芳萱草残。",
        "dynasty": "宋",
        "collection_info": null
    },
    {
        "uuid": "b88d9bd7daa6df83c4cd536f1b63360b",
        "title": "輓致政朱司户二首  其二",
        "author": "王迈",
        "content": "一生铁砚费磨钻，老去耽书废食眠。\n不惜空门求利果，只将心事博长年。\n思贤已矣悲行路，福善昭然有老天。\n他日儿孙须鼎贵，燕山阴德剩流传。",
        "dynasty": "宋",
        "collection_info": null
    },
    {
        "uuid": "f0d1c1a58e69351ab29b53c2f70a79c1",
        "title": "輓邹帅母叶夫人二首  其一",
        "author": "王迈",
        "content": "诗书教子昔邹母，燕喜宁亲今鲁侯。\n石窌疏封时陆续，鱼轩迎养岁优游。\n精专十念湘山佛，髣髴三生阆苑俦。\n方拟绣舆扶上殿，不堪丹旐楚江头。",
        "dynasty": "宋",
        "collection_info": null
    },
    {
        "uuid": "b9cb647406221de70f71aba059952809",
        "title": "輓邹帅母叶夫人二首  其二",
        "author": "王迈",
        "content": "昨依绿水芙蓉幙，得傍华堂萱草阴。\n座末识裳蒙眄异，羹余分颍念恩深。\n巢庐正洒莱衣泪，传驿俄惊楚些音。\n二母生荣虽迥别，天寒陟屺一般心。",
        "dynasty": "宋",
        "collection_info": null
    },
    {
        "uuid": "bf33785d5dabb9ff0c789c98f0531767",
        "title": "试五墨五首  其一",
        "author": "王迈",
        "content": "雪斋凡数种，此种出清漳。\n或作西斋号，南州许擅场。",
        "dynasty": "宋",
        "collection_info": null
    },
    {
        "uuid": "b71bd842b504acebeb691a484ebecfb1",
        "title": "试五墨五首  其二",
        "author": "王迈",
        "content": "长沙游玩地，多有墨工奇。\n旧说胡光烈，今夸郑子仪。",
        "dynasty": "宋",
        "collection_info": null
    },
    {
        "uuid": "d4e0e66773ff0f7a811f4f10e8e2244e",
        "title": "试五墨五首  其三",
        "author": "王迈",
        "content": "柯山叶茂实，胶法颇精坚。\n潘李今何处，斯人得正传。",
        "dynasty": "宋",
        "collection_info": null
    },
    {
        "uuid": "8803fcd956a8de1cb4d182d2019c25f6",
        "title": "试五墨五首  其四",
        "author": "王迈",
        "content": "齐峰何处是，似亦出柯山。\n此是西山物，研磨双泪潸。",
        "dynasty": "宋",
        "collection_info": null
    },
    {
        "uuid": "d9d6cc4327670474b53e3f9294be2e98",
        "title": "试五墨五首  其五",
        "author": "王迈",
        "content": "墨上署臣字，必曾经进来。\n一年磨一寸，须作墨中魁。",
        "dynasty": "宋",
        "collection_info": null
    },
    {
        "uuid": "de05d65bdc2e3cb9a0c5fd7b2cbe590c",
        "title": "暮春即事",
        "author": "王迈",
        "content": "云头红上三竿日，烟际青来数点峰。\n桑柘熟时鸠唤雨，麦花黄后燕翻风。",
        "dynasty": "宋",
        "collection_info": null
    },
    {
        "uuid": "81d461fba6218297f8e81eb263946932",
        "title": "归舟过桐江晚风不顺",
        "author": "王迈",
        "content": "长江渺渺雨蒙蒙，自在扁舟一叶中。\n欲识此行无可意，往来俱被打头风。",
        "dynasty": "宋",
        "collection_info": null
    },
    {
        "uuid": "24c014b14ded363501461b84b18bc94a",
        "title": "丙子诏后需捷四绝  其一",
        "author": "王迈",
        "content": "一面飞来打迭秋，农场已筑管无忧。\n吾侬种殖三年学，未省书田还有收。",
        "dynasty": "宋",
        "collection_info": null
    },
    {
        "uuid": "070445ac369cf50e02d30f174e9fa357",
        "title": "丙子诏后需捷四绝  其二",
        "author": "王迈",
        "content": "促织墙阴唧唧吟，早催衣褐上寒砧。\n砧声似助蛩声切，勾引征夫万里心。",
        "dynasty": "宋",
        "collection_info": null
    },
    {
        "uuid": "c2d50fd28149fbadc01a204a7d1e1593",
        "title": "丙子诏后需捷四绝  其三",
        "author": "王迈",
        "content": "战罢归来月再盈，悬知得失繫心旌。\n应门稚子占蛛信，刺绣佳人听鹊声。",
        "dynasty": "宋",
        "collection_info": null
    },
    {
        "uuid": "cd8d4e53440a0294376dc7867a597e0a",
        "title": "丙子诏后需捷四绝  其四",
        "author": "王迈",
        "content": "胜负相持日已多，看棋人已烂仙柯。\n淮淝非久捷书到，还折门前屐齿么。",
        "dynasty": "宋",
        "collection_info": null
    },
    {
        "uuid": "7e9c8a9415eaf791327763b26c8fecdb",
        "title": "自赞善相",
        "author": "王迈",
        "content": "三分相士七分非，又似枯臞又似肥。\n好待功成名遂后，烦君只画着蓑衣。",
        "dynasty": "宋",
        "collection_info": null
    },
    {
        "uuid": "bb6da40f25b094bb0e8ee595224cdecc",
        "title": "画工又作道装",
        "author": "王迈",
        "content": "扬州节钺非吾爱，肯要腰缠十万钱。\n只愿天公多与寿，道巾野服伴胎仙。",
        "dynasty": "宋",
        "collection_info": null
    },
    {
        "uuid": "00869a2244acbac96ceb07b8263ce660",
        "title": "赞彦广兄喜相",
        "author": "王迈",
        "content": "数珠在手鹿随身，一笑陶陶满面春。\n天地知他心事好，百年饶与作閒人。",
        "dynasty": "宋",
        "collection_info": null
    },
    {
        "uuid": "eea51fdaad1796b06b1a4193d6ed17ea",
        "title": "送人纸笔",
        "author": "王迈",
        "content": "阿连诗语已通神，玉版霜毫不厌珍。\n老我簿书安用此，自应回施与青春。",
        "dynasty": "宋",
        "collection_info": null
    },
    {
        "uuid": "6afec984601032c1f1b412f944252657",
        "title": "香山闻杜鹃",
        "author": "王迈",
        "content": "云肤似膜千山暝，雨脚如麻四面飞。\n游子何曾动归兴，杜鹃故故唤人归。",
        "dynasty": "宋",
        "collection_info": null
    },
    {
        "uuid": "06d889e40fb7091a7b49caf44d27711f",
        "title": "山郭检踏途中闻杜鹃",
        "author": "王迈",
        "content": "已成客裏清明过，更听山深谢豹啼。\n衮衮春愁无处着，试拚一饮醉如泥。",
        "dynasty": "宋",
        "collection_info": null
    },
    {
        "uuid": "91b5bf1cdcdc6d837bfca16c7c506a98",
        "title": "海棠",
        "author": "王迈",
        "content": "梅太清臞桃太肥，不浓不淡此花宜。\n何人笔下有香字，为杜陵翁补逸诗。",
        "dynasty": "宋",
        "collection_info": null
    },
    {
        "uuid": "0fbf18a715b2d9a6557aa7150a9e928d",
        "title": "菊花",
        "author": "王迈",
        "content": "忙裏何曾把酒卮，一秋心事付东篱。\n等閒应被西风笑，寂寞黄花末有诗。",
        "dynasty": "宋",
        "collection_info": null
    },
    {
        "uuid": "b0ab0eb25d4fc508c760e50f7b9d0557",
        "title": "元宵观灯",
        "author": "王迈",
        "content": "元宵灯火出游敖，斗巧争妍照綵鰲。\n官府只知行乐好，谁知点点是民膏。",
        "dynasty": "宋",
        "collection_info": null
    },
    {
        "uuid": "84ba6d19448b4815a58608ff0394decf",
        "title": "和马伯庸尚书四绝句  其一",
        "author": "王迈",
        "content": "晴澜金色漾琉璃，日落春风拍岸时。\n鸥鸟不惊人去远，掖垣南下树参差。",
        "dynasty": "宋",
        "collection_info": null
    },
    {
        "uuid": "3f9a645ffecf9fd6d1bda586f0b8480c",
        "title": "和马伯庸尚书四绝句  其二",
        "author": "王迈",
        "content": "步障随车起暗尘，画罗难隔艷阳春。\n水边争羡春阳柳，一岁东风一岁新。",
        "dynasty": "宋",
        "collection_info": null
    },
    {
        "uuid": "b4a8fe0238b5c1e094617af91e4c2ca1",
        "title": "和马伯庸尚书四绝句  其三",
        "author": "王迈",
        "content": "玉泉山下水潺潺，不比温泉洗玉环。\n濯罢九龙池内锦，纔教流出到人间。",
        "dynasty": "宋",
        "collection_info": null
    },
    {
        "uuid": "ea48c3cfc67b31eb0b7b4c4fe066531b",
        "title": "和马伯庸尚书四绝句  其四",
        "author": "王迈",
        "content": "丝丝垂柳拂金沟，学就宫娃舞态柔。\n莫遣落红飘一点，长门春色不禁愁。",
        "dynasty": "宋",
        "collection_info": null
    },
    {
        "uuid": "69363685feb887a3402437fa0dee1b63",
        "title": "观风堂观丛刻",
        "author": "王迈",
        "content": "古碑真贋递相承，俗刻纷纷满笥縢。\n最是可怜越山石，不应只弔剡溪藤。",
        "dynasty": "宋",
        "collection_info": null
    },
    {
        "uuid": "59c7a04ce3604269e5c1ceedc1d3837c",
        "title": "莲花",
        "author": "王迈",
        "content": "莲花出自淤泥中，过眼嫣然色即空。\n争似泥涂隠君子，褐衣怀玉古人风。",
        "dynasty": "宋",
        "collection_info": null
    },
    {
        "uuid": "cacd5ac6d6e94d1d9829171d8c5bdd74",
        "title": "又送地栗螃蟹简赵倅诗",
        "author": "王迈",
        "content": "镂玉雕琼饤饾中，杯行到手莫辞空。\n诗仙比作西湖藕，俎豆苹蘩入国风。",
        "dynasty": "宋",
        "collection_info": null
    },
    {
        "uuid": "e63f45dac5486639dadccb2b50797f31",
        "title": "送笋菰与方德润大琮右史仍求霜毫  其一",
        "author": "王迈",
        "content": "玉版丰标清更臞，紫姑道味颇甘腴。\n遣渠问讯紫薇老，后省厨供有此无。",
        "dynasty": "宋",
        "collection_info": null
    },
    {
        "uuid": "789ac4837b79cf5acd05f5b467c0731c",
        "title": "送笋菰与方德润大琮右史仍求霜毫  其二",
        "author": "王迈",
        "content": "狂吟不觉兔毫枯，偶探囊中笑子虚。\n欲觅管城何处是，中书君自有中书。",
        "dynasty": "宋",
        "collection_info": null
    },
    {
        "uuid": "cf78a01198dd8d2eef5993d901cf161e",
        "title": "监试卫通判送桂花一枝得四绝句以谢  其一",
        "author": "王迈",
        "content": "花映眉间一点黄，笑将文字共平章。\n高枝定不轻分付，自有花为知见香。",
        "dynasty": "宋",
        "collection_info": null
    },
    {
        "uuid": "be2debb8761de19c644dbc557d4cd246",
        "title": "监试卫通判送桂花一枝得四绝句以谢  其二",
        "author": "王迈",
        "content": "天女吹香到酒边，不须更着水沉烟。\n明年正月披香殿，人在玉皇香案前。",
        "dynasty": "宋",
        "collection_info": null
    },
    {
        "uuid": "94cc8bf5ce916f17158c360490b42a23",
        "title": "监试卫通判送桂花一枝得四绝句以谢  其三",
        "author": "王迈",
        "content": "君家结得此花缘，盛事龙头四十年。\n书种至今香不断，馨儿俱作广寒仙。",
        "dynasty": "宋",
        "collection_info": null
    },
    {
        "uuid": "e573b4067375ce092861ac02ecedec1f",
        "title": "监试卫通判送桂花一枝得四绝句以谢  其四",
        "author": "王迈",
        "content": "风月堂中倾国姝，别来风骨太清臞。\n良宵梦裏殷勤说，玉兔还能捣药无。",
        "dynasty": "宋",
        "collection_info": null
    },
    {
        "uuid": "dc9d47afd088ac98a0c57c975105bc4f",
        "title": "参部至三山简王宗教子文野二首仍寄观潮拙稿子文旧诗名为碧云楼集  其一",
        "author": "王迈",
        "content": "昔舣归舟傍浅沙，逢君跃马看梅花。\n匆匆相见还相别，三十六湾天一涯。",
        "dynasty": "宋",
        "collection_info": null
    },
    {
        "uuid": "b6fa5f61f287a5b8e20facc07e22d0a8",
        "title": "参部至三山简王宗教子文野二首仍寄观潮拙稿子文旧诗名为碧云楼集  其二",
        "author": "王迈",
        "content": "别来双鬓忽惊秋，一笑哦诗宽百忧。\n草舍绳枢聊尔尔，如何比得碧云楼。",
        "dynasty": "宋",
        "collection_info": null
    },
    {
        "uuid": "bea3425f2aca6a7c0b4f13c6887e32d1",
        "title": "腊肉",
        "author": "王迈",
        "content": "霜蹄削玉慰馋涎，却退腥荤不敢前。\n水饮一盂成软饱，隣翁当午息庖烟。",
        "dynasty": "宋",
        "collection_info": null
    },
    {
        "uuid": "4c9c1c3915f10dec2c532912772e95b1",
        "title": "问邵武守刘无竞克逊求邵武红朱三首  其一",
        "author": "王迈",
        "content": "见说归装只载书，书囊拍塞载红朱。\n不知滴露研磨剩，惠我刀圭点易无。",
        "dynasty": "宋",
        "collection_info": null
    },
    {
        "uuid": "782c38775558b095e0c4d7e3986a9412",
        "title": "问邵武守刘无竞克逊求邵武红朱三首  其二",
        "author": "王迈",
        "content": "阅君吟稿日频哦，句法金镕字玉磋。\n自是集中多好处，从头点滴费朱多。",
        "dynasty": "宋",
        "collection_info": null
    },
    {
        "uuid": "15f0b8b7c6d9d845140bccc327030503",
        "title": "问邵武守刘无竞克逊求邵武红朱三首  其三",
        "author": "王迈",
        "content": "自怜凡骨本难仙，安得泥坛七返丹。\n欲使身轻生羽翼，乞丹须是问刘安。",
        "dynasty": "宋",
        "collection_info": null
    },
    {
        "uuid": "fa5687790297b27d6b098a60aa5c7d96",
        "title": "读王伯大都承奏疏  其一",
        "author": "王迈",
        "content": "去非前日在端平，我以为兄不敢名。\n若使去非观此疏，须饶幼学作难兄。",
        "dynasty": "宋",
        "collection_info": null
    },
    {
        "uuid": "e0ce434acaf8b4868006006793c26d1d",
        "title": "读王伯大都承奏疏  其二",
        "author": "王迈",
        "content": "屡下丝纶唤不来，来时已作去安排。\n吾宗有此好兄弟，欲往从之天一涯。",
        "dynasty": "宋",
        "collection_info": null
    },
    {
        "uuid": "8f9b1dfe359fe9d56d839009e2e93258",
        "title": "读王伯大都承奏疏  其三",
        "author": "王迈",
        "content": "首疏明明点败棋，次篇字字比元龟。\n人中龙定子瞻是，殿上龙非安世谁。",
        "dynasty": "宋",
        "collection_info": null
    },
    {
        "uuid": "e5215afe577dac91bc5d78d6f3f79119",
        "title": "读王伯大都承奏疏  其四",
        "author": "王迈",
        "content": "曳紫腰金满阙庭，被渠唤作集瓜蝇。\n适从何处来居此，面目人嫌鬼亦憎。",
        "dynasty": "宋",
        "collection_info": null
    },
    {
        "uuid": "6627fe8e97e31db91ae9d2d078f61f14",
        "title": "读王伯大都承奏疏  其五",
        "author": "王迈",
        "content": "金鏁难羁五色麟，行藏如减国精神。\n可怜张禹孔光辈，气息奄奄泉下人。",
        "dynasty": "宋",
        "collection_info": null
    },
    {
        "uuid": "a178324338333d912d22127f30b29814",
        "title": "读王伯大都承奏疏  其六",
        "author": "王迈",
        "content": "直道年来冷似菰，西山去后有人扶。\n王郎此段真奇特，又喜三山出介夫。",
        "dynasty": "宋",
        "collection_info": null
    },
    {
        "uuid": "dd3299a96e86a7da52a1fad2cd183d8d",
        "title": "读王伯大都承奏疏  其七",
        "author": "王迈",
        "content": "佞夫苟贱粪甘尝，余子危言袭故常。\n若使秉彝犹未灭，也须泚颡细思量。",
        "dynasty": "宋",
        "collection_info": null
    },
    {
        "uuid": "5e19f8bc6fc3205f79f1ee6e626e9f25",
        "title": "读王伯大都承奏疏  其八",
        "author": "王迈",
        "content": "朝犯雷霆暮即行，竈间老婢莫猜惊。\n须知堂裏饤头肉，不似山中野菜羹。",
        "dynasty": "宋",
        "collection_info": null
    },
    {
        "uuid": "77741ba221a234748ea9d329a46f28eb",
        "title": "读王伯大都承奏疏  其九",
        "author": "王迈",
        "content": "近得故人盈纸书，却将取辱笑吾徒。\n世间自有可羞事，曾见欧阳责范无。",
        "dynasty": "宋",
        "collection_info": null
    },
    {
        "uuid": "617d7e1dbfd0eecd4f1525c814b7e48a",
        "title": "读王伯大都承奏疏  其一○",
        "author": "王迈",
        "content": "聒耳喧啾厌毕逋，朝阳忍听凤凰孤。\n朝廷若贬饶州老，我亦甘心拜尹洙。",
        "dynasty": "宋",
        "collection_info": null
    },
    {
        "uuid": "d1774b3b77501711b345d2a9c995622f",
        "title": "感叹时事  其一",
        "author": "王迈",
        "content": "十家生聚九无聊，鸡犬惊惶避使轺。\n昔日青苗犹出镪，如今俵纸作青苗。",
        "dynasty": "宋",
        "collection_info": null
    },
    {
        "uuid": "3d70e38ea884aab103c7c3dd34697562",
        "title": "感叹时事  其二",
        "author": "王迈",
        "content": "闻说永平全盛时，如云冠盖会京师。\n新来逐客令严甚，肉食满朝无李斯。",
        "dynasty": "宋",
        "collection_info": null
    },
    {
        "uuid": "253bf4755742dbeb213f1df266e07b19",
        "title": "赠无诤和尚四首  其一",
        "author": "王迈",
        "content": "佛祖曾经几駡诃，却称无诤意云何。\n寒山拾得哈哈笑，更有人痴似汝么。",
        "dynasty": "宋",
        "collection_info": null
    },
    {
        "uuid": "cb4da7604b0713d3fd0f982ca36ea4bc",
        "title": "赠无诤和尚四首  其二",
        "author": "王迈",
        "content": "稽首丛林无诤师，我因有诤落便宜。\n问师无诤中三昧，笑指岩前没字碑。",
        "dynasty": "宋",
        "collection_info": null
    },
    {
        "uuid": "fa78ef3f1cd604cdd4caa22327552880",
        "title": "赠无诤和尚四首  其三",
        "author": "王迈",
        "content": "学道参禅空自忙，郭郎鲍老各郎当。\n不如卸取戏衫子，甘与人呼作哑羊。",
        "dynasty": "宋",
        "collection_info": null
    },
    {
        "uuid": "3dc489cd24dc2d5e8163f542acd67685",
        "title": "赠无诤和尚四首  其四",
        "author": "王迈",
        "content": "达摩西来长子孙，不徒无诤且无言。\n后来鼻孔撩天汉，有眼何尝看世尊。",
        "dynasty": "宋",
        "collection_info": null
    },
    {
        "uuid": "462bda15cdd4caef06ff8c30e34453d8",
        "title": "兰花",
        "author": "王迈",
        "content": "见山堂裏小春寒，觞政诗囊甚有欢。\n重客分明知小李，美人自在写猗兰。\n直须博去纫为佩，只欠香来劣可餐。\n菊磵一枝尤洒落，不妨人作易芳看。",
        "dynasty": "宋",
        "collection_info": null
    },
    {
        "uuid": "ca656f420e652a4e468312abfa9c2a90",
        "title": "红蛛",
        "author": "王迈",
        "content": "空裏游丝十丈长，直垂一颗绛纱囊。\n侬无喜事何须尔，往报槐花举子忙。",
        "dynasty": "宋",
        "collection_info": null
    },
    {
        "uuid": "5df4ee946857cd267bafe7283a31f380",
        "title": "刘氏内政及二宠同孕",
        "author": "王迈",
        "content": "中秋过后纔十日，广寒侍人遭谴谪。\n堕在人间富贵家，依前不离姮娥侧。\n刘郎风流世所无，醉中饮啖无精粗。\n三胎闻已俱孕秀，次第门外连悬弧。\n老子释氏亲抱送，想应屡入维熊梦。\n我今预作弄璋书，君须早办汤餠供。",
        "dynasty": "宋",
        "collection_info": null
    },
    {
        "uuid": "41470c392d9a6832e2cc880e1696dd90",
        "title": "乔松歌",
        "author": "王迈",
        "content": "华阳有乔松，直干千丈强。\n盘根据厚土，劲直凌秋霜。\n不知种者谁，拱把由羲皇。\n不受秦人封，铁立心慨慷。\n下有青牛蹲，中有琥珀藏。\n长恐蛟龙姿，夜逐雷雨翔。\n我愿为胎仙，高风下相羊。\n共此清与高，保此坚与刚。\n共闻尧舜君，至治垂衣裳。\n玉帛交万国，朝觐开明堂。\n我愿为榱桷，翼松为栋梁。\n斲此冰雪根，绘画施青黄。\n万古永不朽，长久天日光。",
        "dynasty": "宋",
        "collection_info": null
    },
    {
        "uuid": "683f2111b0a5a9ef2b7463c7a320726a",
        "title": "戴老堂为城西林兄作",
        "author": "王迈",
        "content": "阙下唐时裔，城西戴老堂。\n熊丸甘子嗜，鸡馔饱亲尝。\n至行熏吾里，精心契彼苍。\n定知家庆远，兰桂剩流芳。\n环堵陈图史，高堂奉旨甘。\n桂枝和月种，萱草斗春酣。\n玉帝垣居北，老人星现南。\n重哉忠孝责，硬作脊梁檐。",
        "dynasty": "宋",
        "collection_info": null
    },
    {
        "uuid": "f9ff3a16d4eebe75d8cdbb75b79ff130",
        "title": "怀蒋力父监仓",
        "author": "王迈",
        "content": "冰结长江少跃鳞，天寒不见鴈来宾。\n翻云覆雨羞余子，霁月光风忆若人。\n丹穴鹓鶵行毓瑞，北堂燕喜倍生春。\n万金消息何时到，一洗胸中万斛尘。",
        "dynasty": "宋",
        "collection_info": null
    },
    {
        "uuid": "548a9a25293d3e3f934df0c4d8ffe413",
        "title": "岁暮呈同行蔡实甫",
        "author": "王迈",
        "content": "人生聚散类团沙，偶得联骖饯岁华。\n竹杖徐行忘了簥，村醪小酌胜如茶。\n乡情喜似轻千里，诗味相投各一家。\n便好扶携玉京去，孤山深处看梅花。",
        "dynasty": "宋",
        "collection_info": null
    },
    {
        "uuid": "c43e2a338490fe60dada11e97d945935",
        "title": "除夜共蒋力父有秋宿南浦馆",
        "author": "王迈",
        "content": "客裏逢年酒半醺，篝灯课了送穷文。\n对床共听巴山雨，入梦休思巫峡云。\n好整衣冠朝北阙，新栽桃李属东君。\n平明各把菱花看，黄上眉间已十分。",
        "dynasty": "宋",
        "collection_info": null
    },
    {
        "uuid": "fcdfe52993587a201a84fe3b71e8ff67",
        "title": "寄林少忠因为家叔再留之馆  其一",
        "author": "王迈",
        "content": "择师难似择良医，争得奇功指俗迷。\n每羡君才如扁鹊，能为后学发酰鸡。\n作文须有夺胎法，卞惑先须刮膜篦。\n子侄明年看骨换，所求不止在刀圭。",
        "dynasty": "宋",
        "collection_info": null
    },
    {
        "uuid": "88f198f72315d24299bdb38e58bdcf70",
        "title": "寄林少忠因为家叔再留之馆  其二",
        "author": "王迈",
        "content": "年来师道孰知尊，温饱何缘得浼君。\n鸿鴈暂为粱稻计，牛羊谁为牧刍勤。\n琴书到处聊娱目，羽翼生时要薄云。\n我偶书田收一熟，向来正亦病人芸。",
        "dynasty": "宋",
        "collection_info": null
    },
    {
        "uuid": "6b615dc744e47c24260da102e67e3695",
        "title": "送林日升景高之毗陵傅氏馆",
        "author": "王迈",
        "content": "情好相投岁月深，那堪天外话离襟。\n京华浊暑邻三伏，荆水清风直万金。\n鸿鴈稻粱聊老计，蛟龙云雨有初心。\n三年名遂荣归去，椿桂堂前候好音。",
        "dynasty": "宋",
        "collection_info": null
    },
    {
        "uuid": "b1ad9868f017eeda0a72d09f22698110",
        "title": "读庆元党人家乘  其一",
        "author": "王迈",
        "content": "羣僞欺天日，宋臣去国时。\n朝扶皇帝玺，暮植党人碑。\n楚众齐难胜，刘安晁遂危。\n抵龟公赞决，几事併先知。",
        "dynasty": "宋",
        "collection_info": null
    },
    {
        "uuid": "9d76e31fa37692c14be393626fa2790e",
        "title": "读庆元党人家乘  其二",
        "author": "王迈",
        "content": "方喜儒宗用，无何学禁严。\n甘心师管晏，绝口说伊濂。\n天岂斯文丧，人忧善类歼。\n一鸣公甚伟，直气戢羣憸。",
        "dynasty": "宋",
        "collection_info": null
    },
    {
        "uuid": "ee8d5156dec41a2845c351c964de0b68",
        "title": "读庆元党人家乘  其三",
        "author": "王迈",
        "content": "石显权倾帝，穰侯势逼王。\n羣狐争伺夜，丹凤独鸣阳。\n阊阖辞天仗，洋川佩郡章。\n谁尝舒亶唾，有舌巧如簧。",
        "dynasty": "宋",
        "collection_info": null
    },
    {
        "uuid": "b471e4a155d6b00fc91b4e2ecbec1e50",
        "title": "读庆元党人家乘  其四",
        "author": "王迈",
        "content": "侂怒如关虎，曦谋比井蛙。\n公乎拚一死，国尔自忘家。\n庾亮尘难污，刘舆腻莫加。\n修名与姱节，皎皎玉无瑕。",
        "dynasty": "宋",
        "collection_info": null
    },
    {
        "uuid": "290dbf17fd3186f85c60c1083938e131",
        "title": "读庆元党人家乘  其五",
        "author": "王迈",
        "content": "本朝诸大老，谥议两忠公。\n公去道乡远，名垂太史同。\n一时无显位，千载播清风。\n韩吕多孙子，毋须添乃翁。",
        "dynasty": "宋",
        "collection_info": null
    },
    {
        "uuid": "739522c00402b099f8892f40d016d7fe",
        "title": "读庆元党人家乘  其六",
        "author": "王迈",
        "content": "时流酣富贵，雅道冷如菰。\n甘附武韦势，相师张孔谀。\n识污随竈婢，气短事家奴。\n使读忠公传，还能泚颡无。",
        "dynasty": "宋",
        "collection_info": null
    },
    {
        "uuid": "5d7b0258843f442acd49e4849aaef22e",
        "title": "谢赵倅送双雉腊蹄",
        "author": "王迈",
        "content": "文雉双双彩翼开，闯笼照水不惊猜。\n想君当日中牟化，带得桑田驯底来。",
        "dynasty": "宋",
        "collection_info": null
    },
    {
        "uuid": "973df959cf404198b4d44cc03059e13b",
        "title": "送白糍与囊山老子",
        "author": "王迈",
        "content": "东坡以春笋，名为玉版师。\n我独谓玉版，正可名白糍。\n吃笋令人瘦，吃糍充人饥。\n慧眼曰不然，不如饮水肥。",
        "dynasty": "宋",
        "collection_info": null
    },
    {
        "uuid": "b2ffa48f437291df9314b04f24e59771",
        "title": "谢永福陈梦得见访",
        "author": "王迈",
        "content": "枝筇来访白云坳，绝异红尘势利交。\n把酒为君浇磊磈，携诗就我定推敲。\n不曾出市曾庞老，安得为云逐孟郊。\n古锦囊中多秀句，家元书史莫徒抄。",
        "dynasty": "宋",
        "collection_info": null
    },
    {
        "uuid": "991d7087b1a8c85c01cfbdc040738be3",
        "title": "送螃蟹",
        "author": "王迈",
        "content": "昔人瞻蟹惮监州，今献霜螯助拍浮。\n料得监州应笑领，无肠公子也风流。",
        "dynasty": "宋",
        "collection_info": null
    },
    {
        "uuid": "9112337d1d6acc52712f229fc5de217c",
        "title": "寿丞相",
        "author": "王迈",
        "content": "翼戴三朝冕有蝉，归来今作地行仙。\n且看宫阙萧何第，未泛江湖范蠡船。\n老境已怜周尚父，庆门方似汉韦贤。\n一杯仰祝椿松寿，岁岁流觞八日前。",
        "dynasty": "宋",
        "collection_info": null
    },
    {
        "uuid": "a2040f4616389e1ce3593e02455a0bd7",
        "title": "寿徐直院",
        "author": "王迈",
        "content": "新春三六庆生申，曾立螭头作近臣。\n论谏独先闻药石，代言何止见丝纶。\n汉星今日仍和虏，蹇叔当时最虑秦。\n万古波涛看砥柱，祝君不必假灵椿。",
        "dynasty": "宋",
        "collection_info": null
    },
    {
        "uuid": "3989bc1036b5ee9d28f3b3e293fc51a6",
        "title": "寿太守",
        "author": "王迈",
        "content": "生申维岳咏崧高，孕秀储精岁月多。\n盛旦上元开甲子，前朝令节纪中和。\n铜符暂剖雄藩印，宝鸭行鸣禁路歌。\n天佑名臣锡难老，好将铜狄屡摩挲。",
        "dynasty": "宋",
        "collection_info": null
    },
    {
        "uuid": "3e784d6834d41a5ec3917999286fc832",
        "title": "寿彭簿",
        "author": "王迈",
        "content": "武夷深处有台仙，岳降元肖六日前。\n早挟雄文偕汉史，晚将奇策对尧天。\n一官祭竈真游戏，万里抟风吏勉旃。\n早晚菑川再惟上，好将名姓压英躔。",
        "dynasty": "宋",
        "collection_info": null
    },
    {
        "uuid": "9e47378a22e6f9eb2c6e79f928f5e95a",
        "title": "寿郑青山",
        "author": "王迈",
        "content": "苍龙拂晓挂高寒，飞鞚翩然出帝关。\n九酿黄封中圣酒，一杯红入上台颜。\n阉雏生怕韩公召，宫妾尤惊富相还。\n独有帝心怀旧弼，未应霖雨阁青山。",
        "dynasty": "宋",
        "collection_info": null
    },
    {
        "uuid": "b1d1c90a44ef52aabbfdd7328f36f3be",
        "title": "寿陈贡元",
        "author": "王迈",
        "content": "潘胸万卷富文章，天产英贤生玉皇。\n后日岳神逢诞节，今朝昴宿出呈祥。\n秋风鹗表声名远，春浪龙门姓字香。\n来岁寿觞何处饮，西湖三月正韶光。",
        "dynasty": "宋",
        "collection_info": null
    },
    {
        "uuid": "2485f2a50a81f2bbba0c14824d7f8682",
        "title": "寿丘曹",
        "author": "王迈",
        "content": "三分辰月一分过，天产真仙积庆多。\n西国玉枝家世袭，霸陵铜狄手长摩。\n功名本自归谈笑，寿考何劳着咏歌。\n行直紫宸清夜宿，共惊莲炬认鸣珂。",
        "dynasty": "宋",
        "collection_info": null
    },
    {
        "uuid": "97d7263fd454910ab30568978a08a46e",
        "title": "叔寿侄",
        "author": "王迈",
        "content": "纔经六日便颁春，还是长庚初度辰。\n兰砌声名千载旧，竹林风月几时新。\n诗书本是吾家事，灯火须勤汝辈亲。\n未把金杯为寿祝，且期及第为亲荣。",
        "dynasty": "宋",
        "collection_info": null
    },
    {
        "uuid": "731b37dd61710ed177073657d7bd8f36",
        "title": "句  其一",
        "author": "王迈",
        "content": "月香试看尤清绝，一在枝头一在窗。",
        "dynasty": "宋",
        "collection_info": null
    },
    {
        "uuid": "5728196828fec979288cbb12e50ebea9",
        "title": "句  其二",
        "author": "王迈",
        "content": "未知死所先期死，自笑狂生老更狂。",
        "dynasty": "宋",
        "collection_info": null
    }
]