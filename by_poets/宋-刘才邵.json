[
    {
        "title": "飞龙引",
        "author": "刘才邵",
        "content": "忆昔游洛川，投宿龙门中。\n远意託清梦，缑山访遗踪。\n道逢王子晋，琼轮驾飞龙。\n幢盖纷飒沓，导从千玉童。\n行行蹑清尘，遂到紫翠峰。\n整冠叩仙阍，获礼冰雪容。\n琼觞酌霞醴，劳苦问所从。\n授以龟台书，玉笈启灵封。\n劝我勤修炼，他时会方蓬。\n再拜领真诀，永永藏丹衷。\n俯仰十载余，光景如飘风。\n常恐年岁晏，难收梨枣功。\n愿言坚此心，真缘傥潜通。\n相与乘飞霞，谒帝青琳宫。",
        "dynasty": "宋",
        "collection_info": null
    },
    {
        "title": "登景德寺塔",
        "author": "刘才邵",
        "content": "耽耽梵释宫，凭高剏灵址。\n中有窣堵波，排突青冥裏。\n梯磴眩回转，蟠屈龙蛇尾。\n飞步出紫氛，眼界浄如洗。\n望极天南端，沓若孤烟起。\n何当结蜃楼，亭亭聊对峙。\n云生空山顶，飞过朱阑底。\n凭栏瞰重城，楼堞杂云水。\n市人何憧憧，闹若穿垤蚁。\n壮观自何年，五季运初圯。\n干戈暗淮海，裒敛到骨髓。\n谁知黑云都，金帛浩填委。\n聊復推其余，办此咄嗟尔。\n因知破悭法，骁悍亦风靡。\n百年能几时，两曜无停晷。\n弔古悲陵谷，山荒树如荠。\n双江虽依旧，去浪何曾止。\n从来旷达士，遐想尘外轨。\n安得凌风翰，一举九万里。",
        "dynasty": "宋",
        "collection_info": null
    },
    {
        "title": "次韵陈久道秋雨书事二首  其一",
        "author": "刘才邵",
        "content": "寻常秋色高，风力未遽恶。\n应缘杀气盛，惨淡连沙漠。\n林枯日向疏，溪断水初落。\n闲云亦何心，酿雨添寂寞。\n赖有金兰契，新诗慰萧索。\n盛意难虚辱，终愧笔锋弱。\n元知鸾鹤音，异彼藩篱雀。\n欲泛东篱英，聊庆西畴穫。\n区区恋阙心，对酒翻不乐。\n天祸有时悔，妖氛会清廓。",
        "dynasty": "宋",
        "collection_info": null
    },
    {
        "title": "次韵陈久道秋雨书事二首  其二",
        "author": "刘才邵",
        "content": "萧萧凉气增，发兴殊不恶。\n长烟拂秋晕，小雨滑溪涸。\n夜长虫语乏，池冷莲衣落。\n崇兰媚深静，晚菊甘寂寞。\n寒姿晓更鲜，芳气初不索。\n譬彼幽闲女，静饰保纤弱。\n又如耿介士，逸志卑燕雀。\n无心竞纷华，何处生陨穫。\n知君深悟此，高歌写真乐。\n悠然脱尘鞅，寸田本恢廓。",
        "dynasty": "宋",
        "collection_info": null
    },
    {
        "title": "子夜四时歌  其一",
        "author": "刘才邵",
        "content": "柳烟晨气酽，花露春容湿。\n翠幕捲宫罗，翩翩双燕入。\n无心补粟眉，闲对粧台立。\n谁调紫鸾笙，晴响散空碧。",
        "dynasty": "宋",
        "collection_info": null
    },
    {
        "title": "子夜四时歌  其二",
        "author": "刘才邵",
        "content": "湘簟涌双纹，冰山象群玉。\n神飈送荷香，冉冉度圆绿。\n雪腕荡兰舟，齐唱横塘曲。\n暗忆采莲侣，横翠长眉蹙。",
        "dynasty": "宋",
        "collection_info": null
    },
    {
        "title": "子夜四时歌  其三",
        "author": "刘才邵",
        "content": "月痕抹宫帘，凉风满仙腋。\n金闺歌吹深，不觉东方白。\n谁知长门宫，偏怪蟾漏涩。\n脉脉对晓兰，风中抱香泣。",
        "dynasty": "宋",
        "collection_info": null
    },
    {
        "title": "子夜四时歌  其四",
        "author": "刘才邵",
        "content": "冰花生曲池，云叶暗高阁。\n初筵动云韶，寒气不待却。\n翠茵承妙舞，拂衣燕低掠。\n翻愁回雪妬，不遣褰珠箔。",
        "dynasty": "宋",
        "collection_info": null
    },
    {
        "title": "次韵王文成谢人惠莼菜",
        "author": "刘才邵",
        "content": "颇闻富鲑菜，径欲作不速。\n忍以辛甘故，而烦主人肃。\n蒙分紫虬髯，芳滑盐豉足。\n中原困苦旱，干死食藿蠋。\n何从觅嘉蔬，得以供口腹。\n幸益殷孚羹，一解炎蒸毒。\n物随人意重，为惠同鼎餗。\n荒哉膏粱子，丰馔夸填谷。",
        "dynasty": "宋",
        "collection_info": null
    },
    {
        "title": "谢王君宝惠菊花",
        "author": "刘才邵",
        "content": "常怜避俗翁，寄傲谢簪绂。\n三径竹虽存，苦乏杯中物。\n采采黄金英，篱邉空竚立。\n赖有好事人，陶然得酣适。\n吾家颇种秫，压滓夜槽泣。\n其如移菊晚，青蘂不堪摘。\n念谁分秋香，泛此花瓷白。\n高情歘相投，遣送劳一力。\n风期宛然同，未易分今昔。\n两株千万朵，冷艷光相射。\n银盘何烂烂，承露带青碧。\n月下更奇绝，碎影寒气逼。\n桃红吐鲜妍，醉晕不容拭。\n嘉名配黄花，姚魏真匹敌。\n开窗对二妙，清意争先入。\n却思陪语笑，坐叹溪山隔。\n幸有真契存，满目共秋色。",
        "dynasty": "宋",
        "collection_info": null
    },
    {
        "title": "青原台次前人韵",
        "author": "刘才邵",
        "content": "伯仲联华萼，登临拥旌幢。\n从行真凤雏，不数襄阳庞。\n圣人念远民，暂辍临此邦。\n共惊后夔手，胡为调众腔。\n公独体上意，勤民起膏肓。\n余闲养诗勇，万钧一指扛。\n谢家内集盛，文彩今可双。\n江白曳缟练，山青逼轩窗。\n缅怀风幡语，闻者拱手降。\n独此双泉老，机锋暗相撞。\n曹溪一滴水，倾出白玉缸。\n至今正脉通，洪流咽三江。\n远水注江腹，浮云荡山胸。\n悠悠动遐想，矗矗标奇峰。\n祖意透今古，风期协霜钟。\n诗中无碍辨，未信景能供。\n黄堂正多暇，森戟闲卫兵。\n月波復荡漾，遥接银河倾。\n天高万物肃，星润三阶平。\n使君乐岁丰，高台延客登。\n从来中秋夕，难得满意晴。\n江山自高下，歌管摇空明。\n参差桂影动，清湿露华凝。\n新诗出妙思，心境还双清。\n皎如白玉壶，满中贮冰凌。\n坐久群动息，风生两腋轻。\n觞咏有余乐，何物更关身。\n不减庾楼兴，风流自古情。",
        "dynasty": "宋",
        "collection_info": null
    },
    {
        "title": "次韵傅安道同陈元功诸公游石狮岩",
        "author": "刘才邵",
        "content": "中书英烈气，凛然照人寒。\n济美世有人，盛德启其原。\n幸逢贤别乘，论文得交欢。\n逸辩倾远海，潮波歘飞奔。\n烛理无滞碍，白日破幽昏。\n谁云前辈远，岂独文采存。\n新诗引人目，当食不暇餐。\n为说游岩乐，飞步恣腾鶱。\n却立视万象，森如列庭间。\n飘然乘风兴，星榆不难攀。\n聊復陈大概，彼美难尽言。\n少年陈将军，奋迹起江村。\n共知宰社手，美好岂常贫。\n深怀恩未报，竭诚奉至尊。\n驱兵猎余寇，烈火焚蜂屯。\n亦復事招纳，投弓悯穷猿。\n坐令归业民，井竈罗丘樊。\n是日出近郊，旌旗鬰幡幡。\n同游不知倦，落照横松门。\n士卒共甘苦，无人讥华元。\n老守懒出游，何从涤尘烦。\n况阻陪归骑，幽寻款禅关。\n铃斋但兀坐，有酒空盈樽。\n常能歌妙句，为激壮士肝。\n解劳须痛饮，杯行勿留残。",
        "dynasty": "宋",
        "collection_info": null
    },
    {
        "title": "次韵刘克强寄刘齐庄并见寄",
        "author": "刘才邵",
        "content": "吾宗富清制，学海无滣湄。\n洪涛驾三山，逸兴不可羁。\n抱此未获骋，造化真小儿。\n迩来二十年，姦谀取世资。\n枭鸢志气满，鸾翮戢固宜。\n皎皎空谷姿，谁復咏来思。\n上天既悔祸，威命方飈驰。\n远裔復干纪，危涂动噫嘻。\n我生落世纷，备尝忧与疑。\n敌帐如鬼国，漂堕惊渺瀰。\n苍苍安可问，泯然空自知。\n脱身垂涎口，生死争一釐。\n事机如电转，由来难逆推。\n况当艰危际，志愿常参差。\n小已安足念，身世久已遗。\n但有区区心，痛愤难伸眉。\n知公爱我厚，恠我色不移。\n新诗沃烦襟，胜彼白玉巵。\n天葩轻组绣，清芬吐鲜奇。\n復如游玄圃，紫鸾杂文螭。\n云烟忽中断，宛虹露长鬐。\n惊嘆方未已，復歌清远词。\n南溟雄绝境，句中得潜窥。\n想当白日昼，微风皱琉璃。\n写作泠然音，听者自忘疲。\n顾我才识短，颇似临江麋。\n居然羡两骥，蹇步何由追。\n因念玉川子，茅屋无藩篱。\n捜肠五千卷，不救寒与饥。\n弄笔颇惊众，取谤祗自疷。\n闭门烹月团，笼头帽斜欹。\n险语已绝俗，忧世良可师。\n公诗足高韵，千载若同时。\n思得素涛瓯，一洗中肠悲。\n飘然游八极，追琢娥与羲。\n封题幸早寄，伫看清风随。\n蓬莱见群仙，为诵玉川诗。\n群仙司下土，闻此应忸怩。\n却须问人世，徐徐说津涯。\n上言天子圣，盛德方应期。\n下言苍生苦，梗莽须平治。\n他官地位多，主者当为谁。\n愿速扫姦孽，不復烦灵旗。\n神京朝万国，復见汉官仪。\n归来颂中兴，当才勿吾欺。",
        "dynasty": "宋",
        "collection_info": null
    },
    {
        "title": "次韵周秀实赠王自然",
        "author": "刘才邵",
        "content": "隐者逃世网，遂欲安一枝。\n不能负猿鹤，山林无返时。\n吾人富道义，词华振芳蕤。\n共疑敛逸步，不愿黄金羁。\n然于论议间，忧国不顾私。\n岂从隐者徒，耦耕抽棘茨。\n顾难同群碎，轻屈迈往姿。\n何当副仄席，执简上玉墀。\n一荐危苦语，自结明主知。\n良药起民瘼，神膏除国疵。\n不同郑子真，虚名动京师。",
        "dynasty": "宋",
        "collection_info": null
    },
    {
        "title": "次韵张宝文赠王自然",
        "author": "刘才邵",
        "content": "成山对三山，残夜动海色。\n英灵钟此翁，倜傥旧无敌。\n高标驾空阔，劲气摧剑戟。\n危言髪衝冠，忧国泪横臆。\n当随赴陇书，聊挂游山屐。\n从容冕旒前，指摘治乱实。\n况闻群策用，伫待妖氛息。\n名与年俱高，机会不容失。",
        "dynasty": "宋",
        "collection_info": null
    },
    {
        "title": "次韵赠刘晞扬",
        "author": "刘才邵",
        "content": "旱气彻坤舆，井水几欲沸。\n乡邦正嗷嗷，度日长于岁。\n肯来款柴门，高义警衰替。\n时方游郡城，尘驾未及税。\n逢迎阙主礼，走报乏候吏。\n空怜意频繁，宗契敦鲁卫。\n久闻吾子贤，不耻鹑衣敝。\n大璞固已奇，或就资良器。\n袖有泸溪诗，价敌千金字。\n霜余秋日严，春到江山丽。\n勤勤欲相勉，句句有深味。\n要当穷益坚，固岂患无位。\n田园虽已空，甑堕从脱弃。\n立贤本无方，数路今不废。\n方观群策用，坐使昆夷喙。",
        "dynasty": "宋",
        "collection_info": null
    },
    {
        "title": "赠王至道",
        "author": "刘才邵",
        "content": "干坤萍宅水，日月蚁旋磨。\n百年能几何，经眼飞隼过。\n志士多苦心，共惜分阴趖。\n功名上竹帛，千百中几箇。\n岂堪怀宴坐，偪仄就庸懦。\n王郎荆楚秀，俊气倾四坐。\n屹如饱霜鹰，远意不受挫。\n公家老先生，才高胆力大。\n生平持正论，终不惩寡和。\n延留住江阁，屡见月镜破。\n不将恩夺义，朝夕勤磨磋。\n已见器识全，致远谁能奈。\n正如舟楫具，风便即转柂。\n要当度帆力，势紧须少挅。\n行收利涉功，举酒輙先贺。",
        "dynasty": "宋",
        "collection_info": null
    },
    {
        "title": "赠刘升卿",
        "author": "刘才邵",
        "content": "五季词格卑，一往遂不转。\n势如屋将摧，难用一木撁。\n国家復古初，出力赖诸彦。\n探元测天心，撷秀空芳甸。\n气质既雄浑，采章復葱蒨。\n炳焉同三代，风雅追未变。\n旁收稗官说，笑䐑时一荐。\n岂将鰕蚬盘，尽易鼎俎膳。\n后来失其源，多以恠相眩。\n观涛遗巨浸，爱此一沤漩。\n芝兰向芜没，萧艾方蔓延。\n顾岂无可观，致远恐非便。\n方今从雅道，英俊争就选。\n当有紫鸾音，一洗时禽啭。\n吾宗富清制，金璞饱镕炼。\n高轩肯见临，大轴获初见。\n盈前森欲动，贪读不知倦。\n吴歈斗妍媚，楚些发哀怨。\n暗芳啼晓露，白月垂秋练。\n肃肃天庙仪，迟迟洞宫宴。\n建标凌倒景，胜气来酣战。\n古人用意处，窥闯应已徧。\n不然新诗中，安得众体见。\n从来绝妙处，经眼不容眴。\n歘起追其踪，险若挽飞电。\n岂容随俗好，展转就萦纒。\n公当英少年，笔力十分健。\n更期策高足，勿受尘泥溅。\n一朝奋余勇，名埸谁敢擅。\n扬光云霓上，声价弥海县。\n方知掣鲸手，不足临渊羡。",
        "dynasty": "宋",
        "collection_info": null
    },
    {
        "title": "次韵李彦渊送春",
        "author": "刘才邵",
        "content": "残花啼宿露，惜与芳春辞。\n多情被花恼，写入柳枝词。\n落絮惹芳草，新荷点清池。\n去意不可挽，酹以碧玉巵。",
        "dynasty": "宋",
        "collection_info": null
    },
    {
        "title": "郑守宣化斋前双莲",
        "author": "刘才邵",
        "content": "使君致远器，清涂久飞辙。\n圣朝念远民，分符暂还辍。\n名斋以宣化，立意岂虚设。\n勤勤布德意，宿弊除根穴。\n坐令千里间，歌颂自填噎。\n声闻听卑耳，祥应为之发。\n歘从斋前池，共蔕丹葩结。\n双娥殊胜姿，同驻凌波韈。\n皎如寒鑑中，清影两奇绝。\n方知报政速，顾岂待期月。\n行观拜褒诏，飞缨觐丹阙。",
        "dynasty": "宋",
        "collection_info": null
    },
    {
        "title": "题碧玉轩诗",
        "author": "刘才邵",
        "content": "燕石乏良质，谬当十袭贮。\n鼠璞本腐材，笑杀千金贾。\n取名非其实，纵美徒自许。\n惟有冰雪姿，堪与琼瑶伍。\n幽轩清有余，直干森可数。\n抱节保坚刚，凝阴贯寒暑。\n圆虚律管匀，萧瑟鸣球举。\n比德两相宜，此君众所与。\n揭名警浮躁，用意非小补。",
        "dynasty": "宋",
        "collection_info": null
    },
    {
        "title": "题欧阳炳文真止亭",
        "author": "刘才邵",
        "content": "前浪与后浪，推引不自休。\n谁知桥下水，终古何曾流。\n喧寂两俱遣，已自非良谋。\n避喧趋寂者，岂免一处收。\n吾人识真际，不向中邉求。\n聊復起小亭，对此竹桧幽。\n云烟互明灭，草木自春秋。\n诸法如露电，干坤一浮沤。\n试看究竟处，还有起灭不。\n想当隐几时，萧然任天游。\n不同习枯禅，兀兀守一丘。",
        "dynasty": "宋",
        "collection_info": null
    },
    {
        "title": "观澜阁为罗长卿题",
        "author": "刘才邵",
        "content": "赣水出而激，交流虎城背。\n崎岖三百里，方脱滩石碍。\n滔滔遂北之，远与西江会。\n扬澜在其北，抝怒两崖隘。\n春天云气裂，拍岸山石碎。\n老蛟千丈强，擘水见光怪。\n水初无定形，因势生万态。\n出石未入江，其间幸平快。\n公家起高阁，下瞰铺练带。\n天光迷上下，山影分向背。\n鱼行吹细浪，鹭下点晴黛。\n气象日夕佳，无一可拣汰。\n独怜风动地，万窍杂号噫。\n虽微江涛壮，波山亦高大。\n取名遂以此，用意知有在。\n西江天设险，雄绝难摹缋。\n赖有醉翁词，卓伟盖当代。\n神清鸾鹤远，故里江山在。\n后来挥翰手，顾岂易追配。\n因公索题诗，愧汗若方颒。\n盛意难虚辱，轻作恐终悔。\n以兹进退间，捉笔久不霉。\n牢辞既不获，聊復书梗概。\n圣言如大川，到海无邉界。\n百家或可观，时雨集沟浍。\n其余復细琐，仅若坳浮芥。\n学道当何从，于此贵不昧。\n如子识鉴高，终不钓滩濑。\n定同昌黎公，去饱鲸鱼鲙。",
        "dynasty": "宋",
        "collection_info": null
    },
    {
        "title": "题竞秀亭",
        "author": "刘才邵",
        "content": "远水恨微茫，近山露岩壑。\n是中有佳处，远近理自各。\n危亭枕江干，江外群峰泊。\n森然青玉圭，穿空势如削。\n沙湍与松籁，逼耳笙磬作。\n勿言山宜远，近亦殊不恶。\n云烟半有无，月雾带清薄。\n凝岚与空翠，不受晓雨濯。\n是时崖窽藏，秀气森盘礴。\n方知寸碧岑，信美恐难博。\n主人喜宾至，宴豆日参错。\n况有贤弟兄，超然解禅缚。\n拄笏望西山，心境两脱略。\n想当觞咏时，险语恣嘲谑。\n何当游其间，时听穿林雹。",
        "dynasty": "宋",
        "collection_info": null
    },
    {
        "title": "哀刘志明",
        "author": "刘才邵",
        "content": "滋兰事修洁，佩服何陆离。\n谁为风霜惨，轻同萧艾萎。\n芸窗萤罢照，蕙帐鹤犹疑。\n有子能传业，皇天还有知。",
        "dynasty": "宋",
        "collection_info": null
    },
    {
        "title": "游天竺灵隐寺诗",
        "author": "刘才邵",
        "content": "清晨出城西，车马纷飒沓。\n行行岩壑深，漠漠雾雨杂。\n云阴忽披豁，海色共萧飒。\n幽寻浩莫穷，空响时相答。\n地籁笙竽真，材缬丹青合。\n潦收猿涧浄，寺遶鹫峰匝。\n檐牙向空啄，殿脚依山插。\n空翠扑轩窗，乳洞敞闺閤。\n泄云无定姿，欹石半相磕。\n珠灯吐光焰，香龙振鳞甲。\n啼烟禽念佛，掇蘂蜂供蜡。\n丹井涨灵泉，嵒松披艾衲。\n萝径劳跻攀，风扉自开阖。\n龙天想奔凑，飞走亦驯狎。\n同游今渊云，驰声久鞺鞳。\n逸骥谁能追，流风不受闸。\n家山富岷峨，水驿经夔峡。\n不应得未曾，犹若济所乏。\n欲去还停驺，就石屡移榻。\n共笑香积供，未脱腐儒粝。\n重来当一洗，寻盟忽忘歃。",
        "dynasty": "宋",
        "collection_info": null
    },
    {
        "title": "次韵刘寛夫题进此庵",
        "author": "刘才邵",
        "content": "使君机鉴高，圆妙等空有。\n一超到真际，论古全无友。\n岂更向鸿蒙，勤勤问何叟。\n以兹了喧静，三三元一九。\n佳哉府中园，松竹当花柳。\n于中结圆庐，风月供户牖。\n从来廊庙具，朝野注望久。\n难从容膝安，广袤横数肘。\n定烦帷幄筹，为指逐兽狗。\n气吞西江水，吸尽才一口。\n坐令世间人，仰之如北斗。\n第功高汗马，许復更称首。\n方知庵中人，元是经纶手。",
        "dynasty": "宋",
        "collection_info": null
    },
    {
        "title": "题李知监野思亭",
        "author": "刘才邵",
        "content": "秋风挟残暑，秋日垂清光。\n行行向城西，夹路红蕖香。\n松冈西北转，中间水云乡。\n小亭信佳哉，丛篁供晚凉。\n月溪响环佩，古来隐城隍。\n斜影分径柳，依依已成行。\n萧然清思动，阔远无边傍。\n公云方经始，从今闢幽荒。\n岂惜草木富，檐宇日舒长。\n此兴不退转，来效未易量。\n更欲坚公意，留诗冀勿忘。",
        "dynasty": "宋",
        "collection_info": null
    },
    {
        "title": "书翠波亭",
        "author": "刘才邵",
        "content": "云溪泻寒液，活碧瑠璃软。\n山如物外人，排空势偃蹇。\n溪山两奇绝，倒影蘸清浅。\n惊风起苹末，万窍助号喘。\n谁铺翠织成，一展不容卷。",
        "dynasty": "宋",
        "collection_info": null
    },
    {
        "title": "醉经堂为段成之作",
        "author": "刘才邵",
        "content": "醉者全于酒，忧患虽暂捐。\n岂若醉经人，因以全于天。\n六经藴妙理，深醇道之源。\n是中傥知趣，真成中圣贤。\n贤哉段夫子，奥学窥古先。\n虚堂得真适，心神自陶然。\n不同嗜糟粕，释凿烦轮扁。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其一",
        "author": "刘才邵",
        "content": "天运若循环，火中暑方徂。\n中庭月雾薄，映空凝有无。\n晓色上丹阙，回光射平湖。\n殿门观剑集，櫑具装鹿卢。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其二",
        "author": "刘才邵",
        "content": "新诗神物护，在处谨谁何。\n读罢清风来，帘旌摇翠波。\n最怜超诣处，高标鬰嵯峨。\n欲学空有心，恐似龟兹驘。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其三",
        "author": "刘才邵",
        "content": "红尘倦奔驰，流汗缘衣缕。\n深堂尽岑寂，寝卧殊得所。\n春去能几时，还復见徂暑。\n悠悠天壤间，俯仰成今古。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其四",
        "author": "刘才邵",
        "content": "夕阳淡遥岑，晚烟横万井。\n清风入修竹，真契不待请。\n无人共杯杓，何许发嘲哂。\n空余江梅兴，苍波千万顷。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其五",
        "author": "刘才邵",
        "content": "古井贮寒泉，清深不见底。\n铜瓶下纤绠，辄辍斗升水。\n取用亦不乏，余冷冰颊齿。\n人生消底物，悟此贵知止。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其六",
        "author": "刘才邵",
        "content": "闰余先占秋，秋至热难久。\n不知更旬日，灯火可亲不。\n书告腕欲脱，正藉解劳酒。\n谁知比舍郎，新酿復乌有。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其七",
        "author": "刘才邵",
        "content": "老火铄稚金，已满庚伏节。\n江湖气候偏，残暑尚屯结。\n颇欲学僧轩，洒粉作竹雪。\n萧然寒意生，傥可涤烦热。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其八",
        "author": "刘才邵",
        "content": "谁云艰难际，儒冠愧兜鍪。\n胜算运帷幄，杀气凛先秋。\n偏师扫狂寇，千里行不留。\n捷书送喜频，行闻甲兵休。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其九",
        "author": "刘才邵",
        "content": "与作先秋蒲，岂若经霜竹。\n坚脆随所养，古人戒多欲。\n年来铅汞鼎，丹火犹未伏。\n更须形中神，各各司其局。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其一○",
        "author": "刘才邵",
        "content": "神飈转阙角，龙旗振琼銮。\n是时天宇凈，极望青漫漫。\n更长海月上，高出修竹竿。\n遥知露如珠，的皪在仙盘。",
        "dynasty": "宋",
        "collection_info": null
    },
    {
        "title": "题雾豹斋",
        "author": "刘才邵",
        "content": "幽人乐安闲，杂世不復顾。\n可怜有为身，轻被山林锢。\n岂知旷达士，用舍随所寓。\n聊从隐约中，养就扶世具。\n如彼南山豹，深藏十日雾。\n一朝文采成，蔚然骇狐兔。\n伟哉王夫子，术业久饶裕。\n今犹事韬晦，盖亦以此故。\n独于议论间，时肯一斑露。\n使得效所长，英躔可平步。\n方今正急贤，延纳非一路。\n愿早随鹤书，勿久山间住。",
        "dynasty": "宋",
        "collection_info": null
    },
    {
        "title": "登高丘而望远海",
        "author": "刘才邵",
        "content": "登高丘，望远海，银台芝阙排空烟，青童羽驾今安在。\n炎凉相续如循环，堂堂白日欺红颜。\n谁能混迹尘埃间，当驱风驭凌三山。\n问天暂借斩鲸剑，长鬐中断苍波闲。\n却凭海若檄北极，员峤岱舆宜见还。",
        "dynasty": "宋",
        "collection_info": null
    },
    {
        "title": "湘夫人歌",
        "author": "刘才邵",
        "content": "湘山影落重湖中，中有菌阁临珠宫。\n霞衣兰佩杂香风，莲旗闪闪拖晴红。\n朱弦凄怨指法松，绿烟洗尽山重重。\n湘云远与苍梧通，腾空宛转如游龙。\n云中帝子谒重瞳，宝车倐忽穿遥空。",
        "dynasty": "宋",
        "collection_info": null
    },
    {
        "title": "昭君出塞行",
        "author": "刘才邵",
        "content": "晓钟传箭金门开，翠裘玉几高崔嵬。\n蕃官膜拜领天语，玉颜忍涙青娥摧。\n尘昏金翠风鬟乱，琵琶难写重重怨。\n回望秦关烟雾深，心魂暗逐么絃断。\n大阉当国国势卑，坐致匈奴辄轻汉。\n请婚荐女不自惭，画师微罪翻深按。\n虽然责赂变真质，却为宫中去尤物。\n正似渠成秦利厚，反间之辜宜特宥。\n汉皇傥有帝王资，尽戮姦谀赏延寿。",
        "dynasty": "宋",
        "collection_info": null
    },
    {
        "title": "塞下曲二首  其一",
        "author": "刘才邵",
        "content": "北落光摇霜海空，边烽飞入甘泉宫。\n天家下诏发精锐，健马腾骧衝朔风。\n羽书四出如飞电，路指萧关旗影转。\n壮士争酬未报恩，青楼泪脸空垂线。\n匣中剑作饥龙鸣，流星正坠单于营。\n将军玉帐晓初起，卧看边风吹汉旌。",
        "dynasty": "宋",
        "collection_info": null
    },
    {
        "title": "塞下曲二首  其二",
        "author": "刘才邵",
        "content": "燕支山头秋叶脱，白龙堆下沙如雪。\n胶筋漆力胡马肥，骠骑提兵辞玉阙。\n万甲光寒若流水，杀气高随鼓声超。\n琱弓一发落欃枪，连天氛祲清如洗。\n金节牙旗入汉关，捷书晓奏天开颜。\n玉麟喷香满瑶殿，黄麾仗裏排千官。\n小臣拜舞彤庭下，一寸丹心愿摅写。\n安边上策古岂无，戒在穷兵事戎马。\n但敷文德怀百蛮，边尘不动弓刀闲。\n汉人耕种胡人猎，陛下圣寿齐南山。",
        "dynasty": "宋",
        "collection_info": null
    },
    {
        "title": "勒兵行",
        "author": "刘才邵",
        "content": "高台晓色明双旌，来看将军亲阅兵。\n甲光荧荧照秋水，阵行屡变随纵横。\n将军勇锐无坚敌，驰心已向伊吾北。\n好同诸将拥琱戈，浄扫边尘早开国。\n重收京邑翠华西，却归宿卫听朝鸡。\n蓬莱宫深花柳暗，暧风轻动龙蛇旗。\n监丞健笔文中虎，须臾作歌继常武。\n是时剑佩共趋朝，何似勒兵夸练组。",
        "dynasty": "宋",
        "collection_info": null
    },
    {
        "title": "相思曲",
        "author": "刘才邵",
        "content": "长相思，怀百忧，谁怜方寸间，常贮一掬愁。\n年华过眼如川流，君亦何心长远游。\n菱花炯炯垂鸾结，懒学宫梅匀腻雪。\n风吹凉鬓影萧萧，一抹疏云对斜月。\n红楼曲槛凌高寒，秋色满空风更酸。\n问征鸿兮倩尔传素书，岁将阑兮君早还。\n何时失喜听嘶马，相迎小立珠帘下。",
        "dynasty": "宋",
        "collection_info": null
    },
    {
        "title": "清夜曲",
        "author": "刘才邵",
        "content": "红蓝衫薄香玉春，翠鬟䰀鬌盘松云。\n门前溪水空粼粼，鲤素不传娇翠颦。\n窗纱滤月寒光薄，冉冉暮愁无处着。\n龟屏掩恨玉痕垂，井桐叶堕青鸾啼。",
        "dynasty": "宋",
        "collection_info": null
    },
    {
        "title": "书翠波亭",
        "author": "刘才邵",
        "content": "人言止水烛鬓眉，便向静处淘真机。\n那知怒涛恣澎湃，中有未尝摇动时。\n虚亭恰当隐贴处，不愁景物骄莫随。\n晴岚迷空香雾重，不论朝暮都相宜。\n直须会取箇中意，闲看溪边鸥鹭飞。",
        "dynasty": "宋",
        "collection_info": null
    },
    {
        "title": "游风穴",
        "author": "刘才邵",
        "content": "清晓意不惬，驱车向城东。\n行行历溪谷，遂到青莲宫。\n古塔跨虚碧，长桥卧晴虹。\n水落见溪骨，云开露秋容。\n疏竹摇晚翠，寒花缀幽丛。\n访古但丘壑，令人气填胸。\n登览未觉久，山遮半轮红。\n白烟生汝水，横空正蒙蒙。\n缅怀道化盛，山高水无穷。\n坐令千万世，矫首希高踪。\n浙江黄面子，应纤开禅宗。\n妙哉铁牛机，谁敢当其锋。\n杖林山下竹依旧，金沙滩头人已空。\n可怜高坐寂寥久，萧萧古木号悲风。",
        "dynasty": "宋",
        "collection_info": null
    },
    {
        "title": "慈宁寿庆曲",
        "author": "刘才邵",
        "content": "凤凰山下瑞烟浓，湖海凝光秋正中。\n流星驿骑如飞电，来奏吉语闻天聪。\n龙舟移棹渡淮水，金车归来长乐宫。\n诏书即日严法驾，出迎不惮劳清躬。\n晓钟传箭金门开，翠华赫弈从天来。\n绣旗拂云势偃蹇，綵仗照日光徘徊。\n汉宫威仪重烜赫，天宇披豁无氛埃。\n里闾纵观万人喜，秋城一变成春台。\n高樯影转龙负舟，平河清浅乘安流。\n临平山色映雕辇，草木光荣佳气浮。\n龙舆照耀金开鳞，御幄对起高连云。\n欢声喜气传万里，盛事创见超前闻。\n煌煌仪卫迴丹阙，万骑千艘乘晓发。\n道傍观者皆鼓舞，帝力难名但欣悦。\n由来孝弟能通神，圣主成功在得人。\n谁云高高难感格，一德协谋天所因。\n皇帝盛德动天地，丞相嘉谋无比伦。\n昭然独断纳远策，重见元恺承华勋。\n圣情孜孜天不倦，宫中预建慈宁殿。\n绣栱云楣藏盛仪，广庭层陛宜清宴。\n宝盛珍匣龙蟠拏，册写鸿猷金焕烂。\n臣民观听尽倾耸，文物声明信葱蒨。\n共知睿意已潜达，行见天心从宿愿。\n果然悔祸答清衷，信使交驰邻好通。\n宫闱大庆得所欲，惟断乃成全圣功。\n唐朝二圣虽重欢，纔自蜀道归长安。\n当时歌颂中兴事，已自矜夸称至难。\n德宗念母亦云切，宁受百欺诚意殚。\n终然莫遇成永叹，屡诏访迎空百端。\n以今准古孰难易，相去正如霄壤间。\n殊方自与邦域异，一朝谋好銮舆还。\n况復指期如素约，睟容剋日瞻慈颜。\n信知卓绝冠千古，其间仅有安能攀。\n孝心锡类兆民赖，湛恩协气充人寰。\n愿闻备乐播金石，刺经作制垂不刊。\n扶桑晓色升红轮，阙庭瑞气朝朝新。\n如川方至无穷尽，圣寿同过一万春。",
        "dynasty": "宋",
        "collection_info": null
    },
    {
        "title": "暮春苦雨",
        "author": "刘才邵",
        "content": "鸣鸠逐妇蚁移窠，众山戴帽垂云幕。\n雨从中夜猛如倾，春晚东风真作恶。\n竹响偏能䀨睡余，晓寒无奈侵衣薄。\n可惜残花飞欲尽，赖有苍苔衬初落。\n瓦沟散水作疏帘，虫网缀珠挂璎珞。\n波穿石罅泛泷泷，烟接水光低漠漠。\n秧抽翠毯竞穿泥，蚕恋迟眠未登箔。\n求桑操耒田家急，久雨欲晴人意各。\n稍见天边岚翠收，已觉林间鸟声乐。\n心怀莫悦厌蒸湿，眼界方期便开拓。\n但得高风恣性吹，不怕归云无处着。\n明朝准拟看溪山，已办瘦笻与芒屩。",
        "dynasty": "宋",
        "collection_info": null
    },
    {
        "title": "中秋夜馆中会饮",
        "author": "刘才邵",
        "content": "世情共惜隔年期，岂堪四野阴云垂。\n几处红楼歌吹起，窥檐初讶寒光迟。\n那知细雨復侵夜，灯外蟾影还微微。\n是时册府陪诸彦，聊復杯酒相追随。\n地严更觉秋气凈，雨过还有凉风吹。\n忘怀自得觞咏趣，真赏不为阴晴移。\n月岂无光忌全露，云亦有意藏余辉。\n云轻影薄自清绝，不减永夜天河诗。\n人言蚌胎因吸月，随月明暗占盈亏。\n诏词丁宁斥金翠，岂更漉海求珠玑。\n月光不露乃天意，正是君王崇俭时。",
        "dynasty": "宋",
        "collection_info": null
    },
    {
        "title": "次韵寛夫题王自然参议江阁",
        "author": "刘才邵",
        "content": "橘州部曲奴千头，倚槛应犹忆故丘。\n胸中耿耿挂秋月，坐阅世故如星流。\n谁能令公还餍事，且脱荷衣藏箧笥。\n定将奇策收桑榆，不似书鱼老文字。",
        "dynasty": "宋",
        "collection_info": null
    },
    {
        "title": "灯下见梅花",
        "author": "刘才邵",
        "content": "沉沉永夜成清聚，翠箔护寒风力住。\n疏响遥传玉漏声，华灯屡续兰膏炷。\n琼枝亭亭浸清泚，浮香漠漠轻来去。\n晴虹神彩正超绝，素练肌肤无点污。\n体轻难便有行云，光透只应缘饮露。\n珠宫宴罢恰归时，瑶台月下相逢处。\n斜辉耿耿照冰姿，清影重重杂香雾。\n除着参差仙子似，谩矜淡竚人间误。\n但令绮席借余光，谁管玉颜生暗妬。\n竹外斜枝太幽独，溪边寒影饶高趣。\n何当尽取贡玉堂，免使空伤碧云暮。",
        "dynasty": "宋",
        "collection_info": null
    },
    {
        "title": "波光亭",
        "author": "刘才邵",
        "content": "方塘溶溶贮清泚，中有高亭兀然起。\n问公名亭意若何，公笑不言摇麈尾。\n知公直是我辈人，此意不凡端有以。\n亭本无风水亦静，风落波生偶然尔。\n山摇宿霭迷粉黛，莺啼晚柳明金翠。\n涔涔凉气侵语笑，漠漠飞岚到襟袂。\n冰痕摇度帘痕曲，晓日初升窗影碎。\n几箇沙鸥乱夕阳，一段余霞浴晴绮。\n可怜巽坎固多态，转续无穷难偻指。\n凭栏若随根境转，目不暇瞬亦劳矣。\n谁知主人心湛然，道骨嵚嵚照云水。\n本来非静亦非摇，坐观物态聊尔尔。\n更须说似登临人，认取闹中真自己。",
        "dynasty": "宋",
        "collection_info": null
    },
    {
        "title": "题容安阁",
        "author": "刘才邵",
        "content": "涌地千楹排镂磶，朱楼跨空半天赤。\n鬼神下瞰防祸机，坐使心猿困跳踯。\n岂知高人心独远，不觅赢余但容膝。\n寄傲南窗一事无，时见归云度晴碧。",
        "dynasty": "宋",
        "collection_info": null
    },
    {
        "title": "代简谢载仲弟惠黄雀牛尾狸柑子",
        "author": "刘才邵",
        "content": "南昌珍品夸牛尾，肥腻截肪玉堪比。\n临川甘实敌洞庭，光照霜林香染指。\n黄雀披绵亦同到，厚意不凡端有以。\n雪晴晚日悬清光，为君设席倾瑶觞。\n醺然隐几结清梦，坐觉春风生池塘。",
        "dynasty": "宋",
        "collection_info": null
    },
    {
        "title": "题从兄和仲国香轩",
        "author": "刘才邵",
        "content": "灵均志与日争光，收拾香草供篇章。\n高冠奇服事修洁，辛夷为楣药为房。\n滋兰九畹多不厌，似更有意怜幽香。\n当时楚俗宝萧艾，谁知纫佩芙蓉裳。\n高情如兄能有几，封植灵根当砌傍。\n芝英玉树宜相映，清芬宛转随风长。\n结根得所异晚菊，不向篱边混众芳。\n早晚知音垂采摘，玉盘霞绮升中堂。",
        "dynasty": "宋",
        "collection_info": null
    },
    {
        "title": "玉笥山超然堂",
        "author": "刘才邵",
        "content": "三山远在虚无间，还有胜境居人寰。\n琼楼贝阙知何许，统领分治皆仙官。\n名称等级已素定，载在玉书垂不刊。\n能兼洞天与福地，唯有玉笥余难攀。\n忆昔扁舟中夜过，白月满空星斗寒。\n起登船背聊一望，搀天但见青孱颜。\n重岩众壑眇难辨，福庭想像依层峦。\n那知虚堂宅幽邃，萧爽不容尘滓干。\n超然物外亦不恶，要当心境俱清闲。\n真机还向静中起，不碍默朝窥九关。\n我生本来世味薄，欲养铅汞成金丹。\n也知上界足官府，人间游览堪盘桓。\n如闻方平持玉节，似欲历按诸名山。\n相逢不问蓬莱事，试与乘风去共看。",
        "dynasty": "宋",
        "collection_info": null
    },
    {
        "title": "题清轩",
        "author": "刘才邵",
        "content": "大江之源发乎岷山，蓄余怒于瞿塘。\n混众流以东下，渺翻空而汤汤。\n天风下兮蹵缟练，白浪如山衝马当。\n邈不知其所止，接云海之茫茫。\n鱼龙并育细不遗，龙骧万斛浮若飞。\n喷雪霓兮散雾雨，功利浩博难尽窥。\n眷彼溪谷流，夫岂不清泚。\n飞鸥堕影鱼依空，水溅溅兮石齿齿。\n景趣信佳伤险狭，纔可濯缨兼洗耳。\n清乎清乎期及物，清不能容徒洁已。\n知公博览眼不寒，筑室虽小识量寛。\n圣朝拨乱收群策，难擅丘壑眈云山。\n愿公为万里之长江，勿作细流之惊湍。",
        "dynasty": "宋",
        "collection_info": null
    },
    {
        "title": "题琴风亭",
        "author": "刘才邵",
        "content": "丝桐能写风入松，争如种松挽天风。\n苍髯玉骨已奇绝，清音激越还无穷。\n宫商一日古意淡，坐使瘦筝惭未工。\n快哉此景不可负，时邀佳客倾金钟。",
        "dynasty": "宋",
        "collection_info": null
    },
    {
        "title": "题李仲孙佩轩",
        "author": "刘才邵",
        "content": "华堂压云排柱磶，堂背开轩看青璧。\n镂螭石斗贮芳根，绿叶裁云凈如拭。\n秋风吹空夜正凉，曲琼挂帘放香入。\n小鞋踏月傍幽丛，雾气笼寒髻鬟湿。\n主人才具超常流，竟体芳香非外袭。\n不应便尔学纫兰，芰制荷衣向泉石。\n诏书屡下言路开，黼坐忧勤方仄席。\n绿章闻早叩天关，坐使青云生咫尺。\n垂绅鸣玉近瑶墀，旧隐烟霞从寂寂。\n却须为续北山移，细说幽芳恨轻掷。",
        "dynasty": "宋",
        "collection_info": null
    },
    {
        "title": "题和仲兄碧鲜轩",
        "author": "刘才邵",
        "content": "竹轩居士全天真，胸中不着纤毫尘。\n泠然孤照更洞彻，炯如月白垂秋旻。\n纷纷俗物不到眼，但延修竹为佳宾。\n一谈不交意且喻，真契岂復烦云云。\n清风高节自相许，爽气晓接西山云。\n一般奇绝静中觉，细香风过时时闻。\n端能令人看不足，乘兴数来还更新。\n欲扫寒梢挂高壁，不惜画材无此人。\n嫦娥却解窥窗户，时与此君传喜神。",
        "dynasty": "宋",
        "collection_info": null
    },
    {
        "title": "方景南出示馆中诸公唱和分茶诗次韵",
        "author": "刘才邵",
        "content": "欲知奇品冠坤珍，须观乳面啮瓯唇。\n汤深不散方验真，侧瓶飞瀑垂岩绅。\n色香味触未离尘，清意元自超空轮。\n灵台赓唱格力匀，皎如冰蘂夹霜筠。\n高词险韵愁鬼神，雄辨逸藻回冬春。\n天教飞步出凡伦，窥闯天巧终不真。\n闽山苍翠倚高旻，地灵气淑储芳津。\n从来霑溉浩无垠，修贡先期还更新。\n诸公才具足致身，况復感会方逢辰。\n迩英讲读优儒臣，玉瓯珍赐从中宸。\n自怜衰鬓真陈人，欲觅渔舟向水濵。",
        "dynasty": "宋",
        "collection_info": null
    },
    {
        "title": "题李平国义方堂",
        "author": "刘才邵",
        "content": "渥洼异产超驶騠，逸态崷崪精权奇。\n轶埃蹶块傥未免，欲驾銮辂终难为。\n乃知人家良子弟，亦或豪逸难羁縻。\n调柔折服就绳矩，他日致远夫何疑。\n李侯洒落富清制，顷刻满纸填珠玑。\n建堂教子意不浅，欲使行能无少亏。\n会须骨格早成就，不与凡足争先驰。\n正如名驹已服习，使堪宝校金黄羁。\n周旋进退悉中节，追风逐电随所施。\n朝燕暮越寻常事，还看弄影舞瑶池。",
        "dynasty": "宋",
        "collection_info": null
    },
    {
        "title": "题段成之粟庵",
        "author": "刘才邵",
        "content": "毗耶城中无垢师，丈室仅似蜗牛庐。\n三万二千师子坐，同时容纳无赢余。\n圎通境界不思议，一颗玄入随卷舒。\n先生从来道眼具，深入不二离圏模。\n粟庵宴坐观万法，不以诞幻惊群愚。\n炯如白月挂圎碧，千江分影冰轮孤。\n乃知芥子纳须弥，妙用岂以常形拘。\n惜哉山人空索价，不悟心藏万卷书。",
        "dynasty": "宋",
        "collection_info": null
    },
    {
        "title": "为李邦臣题丛桂堂",
        "author": "刘才邵",
        "content": "君家外孙吾祖母，生长舅家晓图史。\n平时教诲子与孙，深念昔人立门户。\n因言仙李传芳远，外氏且从中允数。\n天将善庆萃其门，盛事老人目亲覩。\n七宝轮高风露清，丹枝翠叶纷旁午。\n玉阶迢迢无路通，诗书为作冲天羽。\n从子传孙世已稀，兄弟同攀復如许。\n太守好贤为出迎，冠盖如云沸箫鼓。\n名声藉甚里闾传，岂假老人为重举。\n区区此意岂有他，欲汝读书转勤苦。\n汝家先世不乏人，折桂里名因汝祖。\n一时声价动场屋，相继登科亦四五。\n才丰报啬理难晓，在其子孙岂虚语。\n良农不为旱辍耕，多稼终闻饱仓庾。\n亲姻中外贵相辉，莫向明时守环堵。\n慈颜幽隔三十年，岁月堪惊如骤雨。\n追惟义方不敢坠，到今婚友情相与。\n还喜君家世益昌，芝玉煌煌照庭宇。\n月娥剩与长孙枝，不厌频频来折取。",
        "dynasty": "宋",
        "collection_info": null
    },
    {
        "title": "为刘端礼题翠微堂",
        "author": "刘才邵",
        "content": "春阴涔涔透方础，春云蒙蒙阁残雨。\n烟中梅子未传黄，坐使名园清兴阻。\n谁料天公亦会事，报晴逼晓闻街鼓。\n来迟不见碧桃开，满洞翠阴笼牖户。\n杖藜徐步穿芳径，芝术丰茸杂兰杜。\n含笑无心迷下蔡，酴醾分清从月宇。\n共占余春动地香，香地满园无处贮。\n步芳桥长清浸阔，花影波光媚栏柱。\n漫天柳絮烂不收，点水荷钱疏可数。\n行行直到翠微堂，帘幕风轻双燕舞。\n梢云何啻千竿竹，铄石空传三伏暑。\n远碧岩岩太超绝，高标凛凛如相许。\n堂阴路转经古城，茅屋数间营别墅。\n白石清溪自潇洒，闲花野草无行伍。\n归来还復坐达轩，石鼎酪奴烦旋煮。\n因君指似壁间诗，知是昔人觞咏所。\n驾麟跨空窥理窟，搜抉幽奇呈脉缕。\n当时景物怯劖镌，造化小儿遽相苦。\n海山茫茫风驭远，人世空惊如插羽。\n幸哉有子续奇芬，新编还见惊人语。\n才大终婴珪组累，身闲好作林塘主。\n高情随处即逍遥，岂向明时分出处。\n早晚乘风肆远图，九万云程看一举。",
        "dynasty": "宋",
        "collection_info": null
    },
    {
        "title": "堆胜楼运干许永之修",
        "author": "刘才邵",
        "content": "高城倚江凭峻址，层楼却忆高城裏。\n迢迢飞磴出尘氛，绣栱朱栏照江水。\n四面云山千万迭，清原却与黄原接。\n碧螺宛转峰最奇，透色连云俱岌嶪。\n楼前正对白鹭洲，翠虬夭矫横中流。\n回看井邑亦华盛，碧瓦鳞鳞光气浮。\n崛起凌空何壮哉，岁久剥蚀霾风埃。\n高情一见为嘆息，因循恐致奇标摧。\n才刃由来有余地，葺旧扶倾真復易。\n坐令风月为清新，还使江山增胜气。\n公家列屋人如玉，清唱不须吹管逐。\n沉沉清夜绣筵开，垂下珠帘隔银烛。\n放教帘外水仙听，传作仙家步虚曲。\n识高器远追前人，不独文采风流存。\n凭栏纵目莫厌数，即去飞腾登要津。\n老来自觉诗思悭，况此清绝形容难。\n恐公他时怀旧赏，犹堪展作画图看。",
        "dynasty": "宋",
        "collection_info": null
    },
    {
        "title": "德元盛暑中观刈稻憩于茂林间爱其繁密因加芟治名曰绿阴轩以诗相示戱为作此",
        "author": "刘才邵",
        "content": "焦先但作蜗牛庐，真与蜗牛殻相似。\n当时虽省营筑劳，把茅盖头已多事。\n珏溪樵客意高远，几欲巢居如上古。\n茂林深处即幽居，树作檐楹根作础。\n经始全资木居士，竹夫人来共胥宇。\n删繁聊藉刈禾镰，补罅不须修月斧。\n山中熊馆作比邻，梦裏蚁城真别墅。\n葱帐不容逋客归，药房闲咏骚人语。\n月鈎斜挂褰云箔，霞绮高长当朱户。\n瑶砌无尘透晓霜，珠帘隔雾连天雨。\n洞门虽开亦非开，当空凿出高崔嵬。\n凭虚公子见之喜，便约亡是公同来。\n更容明月作不速，宾主谈辩声如雷。\n画空题诗记真赏，要与幽人作牓様。\n是中无欠亦无余，一任傍人说半藏。\n莫言基址真牢固，夜半负之人莫悟。\n玉川胆怯不须论，觑着地皮捲不去。\n须防毗耶无垢师，擎向手中便进步。\n要当石头具道眼，本自无来今不住。\n饶他百倍有神通，到此一筹无用处。",
        "dynasty": "宋",
        "collection_info": null
    },
    {
        "title": "陪同舍登望越亭观潮",
        "author": "刘才邵",
        "content": "吴越中分江一派，两岸溪山扫浓黛。\n茫茫云海迷烟空，方诸宫外天为界。\n潮波吐纳谁使然，欲到先衝海门隘。\n江浅洲长碍奔放，势益汹汹怒而噫。\n方看隐起玉堤横，忽復飞腾雪花碎。\n高浪翻空雷吼怒，黑沙崛起云崩壊。\n山岳倾颓惊炫转，鲸鹏摩戛舞幽怪。\n大声吹地恣淙淙，余响振天轰磕磕。\n恍如白帝盛羽卫，风搅旌幢纷斾斾。\n从以百万虎与貔，组练精明呼声大。\n世间奇观独雄绝，坐令耳目俱松快。\n津亭晚霭动遐想，樽酒相欢信良会。\n木落山空秋气高，情多思远人寰外。\n杜老扶桑有遗恨，韩子鲸鱼思饱脍。\n豪气英风终不泯，海色天容自相对。\n同来俱是蓬山侣，蘂简玉书名姓在。\n东游不用浮海航，仙骥追风云作盖。\n却须从此排阊阖，丛铃响杂飞霞佩。\n通明殿裏缀仙班，官府纵多君莫悔。",
        "dynasty": "宋",
        "collection_info": null
    },
    {
        "title": "赠夏侯子美养心居士",
        "author": "刘才邵",
        "content": "汉家恢儒成治功，独与三代同高风。\n当时经术传家者，大小夏侯名誉崇。\n邺都雄图方鼎峙，英俊乘时尽风靡。\n坐使当途基业成，才如伏波能有几。\n公家先世不乏人，诗书韬略传清芬。\n文取贤科武分阃，爽气英姿今尚存。\n前人清白今人继，方得家声终不坠。\n修身大要在养心，公以自名深有意。\n世人但知纵多欲，盈壑填溪不知足。\n尽取豪华供目前，几人更戒前车覆。\n如公此意具真识，不似世人长荆棘。\n寸田尽着子孙耕，会见庆余由善积。",
        "dynasty": "宋",
        "collection_info": null
    },
    {
        "title": "赠刘道正",
        "author": "刘才邵",
        "content": "红轮晓上扶桑东，五云正绕丹琳宫。\n临芳阁外霜筠合，碧桃溪边香露浓。\n是时初喜识公面，小阁清香飞大篆。\n整冠共读御书碑，翠琰填金光炫转。\n朝野欢娱气清淑，宫中圣人亲授箓。\n云軿白昼临瑶坛，来听新翻步虚曲。\n谁知世故多盈缺，况復年华如电掣。\n相逢不拟说前事，北望伤心堕清血。\n忆从弱岁游都城，相知满眼如繁星。\n今来寥落似将晓，知有几点悬青冥。\n公如长松出霜林，童颜不受岁月侵。\n我亦从来世味薄，三宫铅汞曾留心。\n知公炼骨骨已轻，知公养丹丹已成。\n要看恢復见清平，且作人间白石生。",
        "dynasty": "宋",
        "collection_info": null
    },
    {
        "title": "赠吾彦逸",
        "author": "刘才邵",
        "content": "山上龙泓标水府，方欲往游逢雨阻。\n多谢山人会人意，约束群仙住朝雨。\n游氛洗尽天宇空，山色湖光相媚妩。\n就龙觅水酌清耳，雪山醍醐异凡乳。\n是中冷暖已自知，岂更将心求佛祖。\n流连清境不知晚，归来已踏冬冬鼓。\n年兄笑我太清生，旋扫风轩置樽俎。\n欲将歌管聊相温，为出红粧唱金缕。\n不信人言竹胜丝，昵昵朱絃将手语。\n更长语笑益諠譁，快饮不劳觞插羽。\n因思同榜七百人，翠琰镂名藏梵宇。\n迩来知有几人在，相遇百中无四五。\n与君是时俱少年，快马轻衫冒尘土。\n岂知重上君子堂，岁月惊人不堪数。\n相看斑鬓点秋霜，况復中间多龃龉。\n但余契义敌杉松，青青不受冰霜侮。\n自怜忧患落穷山，册府不应重接武。\n流离更觉主恩厚，独惭未有涓埃补。\n因君感激歌此诗，满酌玉巵须对举。",
        "dynasty": "宋",
        "collection_info": null
    },
    {
        "title": "和彭伯庄韵奉酬彭公达",
        "author": "刘才邵",
        "content": "龙媒昔是渥洼生，培塿无松陆无萍。\n古人此语岂欺我，华胄非遥须细听。\n奉常词源隘三峡，倒流岂復论千瓶。\n句枝到手诗已就，四坐俯首甘罚觥。\n苍苔虎迹虽善戏，讽戒曲尽诗人情。\n喜遇从事復超诣，重名不减平如衡。\n汝南人物亦云几，高者难随月旦更。\n到今公议牢不破，心虽不贪敌无勍。\n才高位下众所惜，善庆源长流更清。\n风流文采终不泯，还復钟此千人英。\n清言自可屈奉倩，赋力真能凌正平。\n干时直欲石投水，得位公不当惭卿。\n扫除群碎宅平坦，摆落浮僞存精诚。\n兼全众美信如使，未许爰丝堪作兄。\n天遣名驹谙险隘，夫岂久困终能鸣。\n行当策足恣高步，径取万石宁躬耕。\n嗟予素怀丘壑趣，高情远致谁服膺。\n随流窃食聊復尔，取誉懒能工赋营。\n新诗有意相推激，第恐无实难叩荣。\n观公岂是长贫者，便欲从此看超腾。",
        "dynasty": "宋",
        "collection_info": null
    },
    {
        "title": "题仲兄和仲画虎图",
        "author": "刘才邵",
        "content": "寒云韬日风摇山，鹘鸼鸣噪飞復还。\n黄茅枯木转萧瑟，有虎引子来其间。\n一儿尽有食牛气，跑空人立肩侵耳。\n一儿就乳方低身，只欲搀前不知跪。\n大虎垂头蹲更促，吐舌宛如牛舐犊。\n岂知爱子物皆然，但教生狞贪兽肉。\n原注退之城南联，句云心贪敌无勍。\n从来倚伏理难齐，一朝力尽还悲啼。\n攫头衔尾遭熊豹，有眼谁云百步威。\n君家画轴虽填委，难似此图有深旨。\n欲令观者知观身，不在丹青畦径裏。\n君不见汉家豪夺聚敛臣，乘时击断屠齐民。\n磨牙利吻事膏血，千载想见犹酸辛。\n深文厚敛虽同苦，以酷视贪不犹愈。\n可怜当路尽豺狼，独使宁成名乳虎。",
        "dynasty": "宋",
        "collection_info": null
    },
    {
        "title": "夜梦一道人见访相与语甚久颇及宗乘中事因戏之曰仙家亦学佛耶其人笑曰仙佛岂有二哉觉而异之作诗纪其事",
        "author": "刘才邵",
        "content": "北风吹云肃天宇，蕙帐寒生月当户。\n颓然就枕睡思浓，魂梦悠悠迷处所。\n仙宫胜士肯见临，促席从容陪软语。\n自言本事清虚君，学佛求仙两无阻。\n云軿白日降遥空，天衣飘飘袖轻举。\n方诸宫深云海阔，金碧禅房隔烟雨。\n与君粗有香火缘，聊復东来相劳苦。\n方游昆阆还无期，君住世间须善为。\n尘劳足厌不须厌，等是实相夫何疑。\n前身自是尘外人，端为世缘縻此身。\n重闻妙语发深省，若更离尘佛亦尘。\n方平羽节何时来，道宫佛庙随烟埃。\n未须苦说扬尘事，东海波声正似雷。",
        "dynasty": "宋",
        "collection_info": null
    },
    {
        "title": "霁虹亭",
        "author": "刘才邵",
        "content": "江流滚滚青于蓝，山如阵马方䟃𧽼。\n景趣虽从开闢有，登览正赖人谋参。\n济川亭古伤险狭，石岸缺落呈嵚嵌。\n可怜眼界方冗杂，风月为之久不堪。\n使君才高藴机鉴，妙思能发神所缄。\n异时一见已经意，施设先后难相搀。\n政成将去觐丹阙，一新栋宇何耽耽。\n就增亭阁跨空阔，径从人境超尘凡。\n波光挟日动飞栱，檐影窥江凌过帆。\n栏危更觉明月近，浪涌正值秋风酣。\n螺峰晚霭助遥碧，鹭渚归翼穿晴岚。\n东望青原森欲动，祖意岂復劳穷探。\n夜深定有水仙集，霓裳练帨垂毵毵。\n云烟态度日夕异，词客赋咏劳雕劖。\n公归指日登华要，雍容鸣玉横犀篸。\n湖山高会驻清赏，尚应回首江之南。",
        "dynasty": "宋",
        "collection_info": null
    },
    {
        "title": "贡士张智观登禾山白云峰绝顶爱其清旷乃结庵辟谷凡十年后遂落髮法名永元绍兴三年夏访予于城中具道所以出家及携诗东游之意因作是诗以饯之",
        "author": "刘才邵",
        "content": "白云山人机鉴高，了见万法栖秋毫。\n龟肠蝉腹耐清苦，空山坐听鼪鼯号。\n无心索价惊众耳，尚恐名出终难逃。\n一朝解去薜萝服，鬋剔须髮披方袍。\n黄龙宗旨人难凑，涓滴不容消息漏。\n一到禾山谒老方，全机不露三关透。\n城中军马正纷纷，红尘涨空日色瘦。\n问师触热有底忙，云向疏山聊宿留。\n蒐奇猎怪穷端倪，诗胆大于身数围。\n勿忧平淡少人爱，此去定逢韩退之。\n年来世味种种薄，文字习气黏如黐。\n自信文通才未尽，犹堪重拟碧云诗。",
        "dynasty": "宋",
        "collection_info": null
    },
    {
        "title": "次韵王民瞻赠觉梵二首  其一",
        "author": "刘才邵",
        "content": "腹稿欲成聊假卧，寒松疏磬仍相左。\n不容开府占清新，云裏江梅萼初破。\n奇芬还似暗香浮，全胜光风泛兰些。\n玉川昔访长寿寺，石壁留题如此作。\n珊瑚炫转光夺目，含曦一读忘饥饿。\n便堪高蹑诗将坛，纷纷谁可克参佐。\n韦庄岂免赠巾帼，格嫩更遭脂粉涴。",
        "dynasty": "宋",
        "collection_info": null
    },
    {
        "title": "次韵王民瞻赠觉梵二首  其二",
        "author": "刘才邵",
        "content": "修竹幽兰伴高卧，新诗不待江山左。\n开缄快读耳目醒，睡魔奔迸愁城破。\n悬知大手千人英，且拟二招吟只些。\n暂时虽现宰官身，百事疏慵无所作。\n郊居未敢厌岑寂，且烹杞菊充朝饿。\n劝兄不须梦惠连，鄙句安能婉如佐。\n冰壶玉椀幸无瑕，莫使游尘得轻涴。",
        "dynasty": "宋",
        "collection_info": null
    },
    {
        "title": "灵壁石",
        "author": "刘才邵",
        "content": "坚脆殊形俱是幻，要当尽付空花观。\n其余空色两非真，习气从他不须断。\n灵壁磬材如黑玉，岁久取多岸为谷。\n问君何从得坚质，数尺嵚𡼭心赏足。\n新诗俊如霜鹘拳，揽取物象神机圎。\n援毫一挥不停手，岩壑意态何森然。\n如闻驶舟行日近，不得随舟无少恨。\n夜敲清响哦新诗，定有水仙帘外听。",
        "dynasty": "宋",
        "collection_info": null
    },
    {
        "title": "次韵郑守蜡梅二首  其一",
        "author": "刘才邵",
        "content": "灵根何年离众香，色相全似金容黄。\n晓姿荧荧炫寒月，夜气耿耿凌风霜。\n天真何曾资外饰，坐笑涂额夸宫粧。\n广平当时应未见，独为梅花回铁肠。\n赖有花仙觅奇句，东坡着意怜孤芳。\n诗中写就无遗巧，安用学花熬蜜房。\n多情偏爱被花恼，闻香心醉难禁当。\n况復低垂深有意，欲教醉赏倾瑶觞。",
        "dynasty": "宋",
        "collection_info": null
    },
    {
        "title": "次韵郑守蜡梅二首  其二",
        "author": "刘才邵",
        "content": "忍冷衝寒破霜萼，为报春园行灼灼。\n黄轻正欲金波助，斜抹寒梢转檐角。\n香随风远自析醼，岂待嗅芳方辟恶。\n不逐嫦娥向月奔，芳桂相望空断魂。\n新诗清绝慰幽独，胜似对月开绿樽。",
        "dynasty": "宋",
        "collection_info": null
    },
    {
        "title": "咏蜡梅呈李仲孙",
        "author": "刘才邵",
        "content": "霜铺鸳瓦茸茸白，红日破寒舒晓色。\n小枝斜傍碧阑干，光透香融娇欲滴。\n缘何便证紫金容，胜妙从来众香国。\n时世梳粧嫌不称，岂假嫩黄拂宫额。\n清润疑和玉髓膏，鲜妍似炼鸾蜂液。\n团香掠蘂太辛勤，堪笑蜜房屯羽客。\n更有一般超绝处，画史尽工描不得。\n漏板丁丁夜向阑，金波浸影寒光溢。\n赏奇自昔属多情，况復南人多未识。\n恰及开时寄一枝，后时便恐香难拾。\n须藉高才与发扬，妙句收归花萼集。",
        "dynasty": "宋",
        "collection_info": null
    },
    {
        "title": "谢萧元隆贤良惠小团",
        "author": "刘才邵",
        "content": "紫鸾琢璧轻云转，几年隔阔今重见。\n睡魔胆落不待降，气压月团三百片。\n饮罢清风生两腋，三山去人疑咫尺。\n便欲携公封事叩玉扃，为问苍生几时得苏息。",
        "dynasty": "宋",
        "collection_info": null
    },
    {
        "title": "听宝月上人弹桃源春晓",
        "author": "刘才邵",
        "content": "桃源晓色春茫茫，花气扑人和露香。\n翠波溶溶泛晴阳，琼楼半露非烟长。\n霓旌鸾佩杂花光，花光深处开琳房。\n金鲸夭矫写霞浆，云璈清响何琅琅。\n绿云不动山苍苍，酒阑月影侵迴廊。\n千年过眼直寻常，蓬莱清浅海上桑。\n道人妙手能逢场，朱絃写出水云乡。\n坐令远意入八荒，泠然风驭随云翔。\n仙人迎笑从西厢，颇怪别来尘世忙。\n飞霞仙衣云锦裳，朝真相与高颉颃。\n却笑退之情未忘，生愁冰炭置我肠。",
        "dynasty": "宋",
        "collection_info": null
    },
    {
        "title": "咏白莲花",
        "author": "刘才邵",
        "content": "长林翠干因熏烁，池面水平风不落。\n天公似亦厌烦溽，开就寒姿洗暄浊。\n龙宫想见送来时，靓粧无数褰珠箔。\n预愁风日会无情，翠盖欹斜护纤弱。\n冰魂玉骨意自远，凡花不是无心学。\n神人饮露骨偏清，仙子凌波尘不着。\n不随时世事涂抹，徧得月娥怜绰约。\n云軿隐隐欲降时，寒光清雾都情薄。\n勤勤问讯难留滞，欲去徘徊伸素约。\n待得秋高风露清，相将归去朝珠阁。\n身家元是社中人，宿契非同谢康乐。\n更恐群仙苦相问，寄与短章资一噱。",
        "dynasty": "宋",
        "collection_info": null
    },
    {
        "title": "神弦曲",
        "author": "刘才邵",
        "content": "古树叶残屯野烟，红楹镂磉蟠蜗涎。\n清灯晕浅不成圆，神妃灵女对琼筵。\n翠衫笼玉眉连娟，泠泠古曲五十弦。\n啼云弔月愁远天，山鬼窥窗风飒然。\n绛节遥遥归洞府，门前赤豹青貍舞。",
        "dynasty": "宋",
        "collection_info": null
    },
    {
        "title": "泸溪春日",
        "author": "刘才邵",
        "content": "风暖莺离谷，花繁蝶倦飞。\n林塘供胜赏，云日弄晴晖。\n古郡荒城在，芳郊游骑归。\n闲来推物理，痛饮未为非。",
        "dynasty": "宋",
        "collection_info": null
    },
    {
        "title": "春日郊居四首  其一",
        "author": "刘才邵",
        "content": "地僻春还到，门闲性自便。\n风回香缕转，日透隙光圆。\n曲沼波初凸，繁花晓欲蔫。\n谁能学工部，直得为春颠。",
        "dynasty": "宋",
        "collection_info": null
    },
    {
        "title": "春日郊居四首  其二",
        "author": "刘才邵",
        "content": "残花啼晓露，落絮泊池荷。\n带蘂蜂鬚重，窥帘燕语多。\n桑肥蚕趁暖，雨饱麦连坡。\n帝力知难报，闲听击壤歌。",
        "dynasty": "宋",
        "collection_info": null
    },
    {
        "title": "春日郊居四首  其三",
        "author": "刘才邵",
        "content": "散策启柴关，春光满望间。\n长烟连远碧，矮笋出新斑。\n倦蝶飞还歇，啼莺意自闲。\n晚云将小雨，容易暗前山。",
        "dynasty": "宋",
        "collection_info": null
    },
    {
        "title": "春日郊居四首  其四",
        "author": "刘才邵",
        "content": "春事遽如许，登临聊杖藜。\n游丝斜带日，细草未霑泥。\n风软花香熟，烟酣柳色迷。\n慇懃嘱鶗鴂，芳卉正萋萋。",
        "dynasty": "宋",
        "collection_info": null
    },
    {
        "title": "中秋",
        "author": "刘才邵",
        "content": "阴晴无远近，独有此宵看。\n写尽山河影，想添蟾兔寒。\n清辉分玉露，斜汉泛冰盘。\n上到高圆处，亭亭轮更安。",
        "dynasty": "宋",
        "collection_info": null
    },
    {
        "title": "游山寺诗",
        "author": "刘才邵",
        "content": "冈峦围古刹，松桂发幽香。\n斜日烟姿薄，空庭花影长。\n寻云穿藓径，汲水动溪光。\n好就山房宿，闲听钟殷床。",
        "dynasty": "宋",
        "collection_info": null
    },
    {
        "title": "次韵王民瞻题慧门院二首  其一",
        "author": "刘才邵",
        "content": "乱后身重到，醉中禅暂逃。\n莲关无泣象，鹫岭不倾鳌。\n井邑刼灰在，霜林秋气高。\n更须资法雨，一为洗弓刀。",
        "dynasty": "宋",
        "collection_info": null
    },
    {
        "title": "次韵王民瞻题慧门院二首  其二",
        "author": "刘才邵",
        "content": "乱兵如穴蚁，攘攘欲何逃。\n肆毒空摇虿，支倾已断鳌。\n上方尘不染，北极势元高。\n佩犊知难久，纷纷已卖刀。",
        "dynasty": "宋",
        "collection_info": null
    },
    {
        "title": "苏文饶往昌国意颇惮之送以诗因勉之",
        "author": "刘才邵",
        "content": "已闻舟楫具，那得苦留君。\n雨过霜风急，帆飞雪浪分。\n长途方策足，暇日正论文。\n功业他年事，风波岂足云。",
        "dynasty": "宋",
        "collection_info": null
    },
    {
        "title": "游香山宝应寺恭覩仁宗皇帝御书发愿文",
        "author": "刘才邵",
        "content": "龟洛隆周德，龙门赖禹功。\n天开形胜地，云捧法王宫。\n绣栱联霞绮，虬檐压霁虹。\n山河纷凑泊，星斗映穹崇。\n金界琅函秘，奎文笔势雄。\n独高今古外，何止帝王中。\n恭想重熙旦，追还太古风。\n开怀容直论，崇俭自清躬。\n俗厚刑几措，时和岁屡丰。\n湛恩渐动植，大度纳华戎。\n致治臻无事，持盈愈若冲。\n皇居多暇日，宸翰写深衷。\n誓保基图永，期跻寿域同。\n含生蒙愿力，流泽浩无穷。",
        "dynasty": "宋",
        "collection_info": null
    },
    {
        "title": "赋得登瀛洲",
        "author": "刘才邵",
        "content": "天策开王府，仙才聚国英。\n礼优初闢馆，众羡号登瀛。\n凡骨难飞步，神仙遂拟名。\n冠鳌堪比峻，驭鹤想同轻。\n银阙谁云远，金台愧未清。\n收功归正观，文治播休声。",
        "dynasty": "宋",
        "collection_info": null
    },
    {
        "title": "赋得春色满皇州",
        "author": "刘才邵",
        "content": "春光何处盛，先满帝皇州。\n日近恩辉动，天低淑气浮。\n繁花迷綵仗，弱柳媚芳沟。\n风软尘难动，烟酣翠欲流。\n驩声连绮陌，仙吹咽琼楼。\n愿遂观光志，曲江追胜游。",
        "dynasty": "宋",
        "collection_info": null
    },
    {
        "title": "赋得秋风生桂枝",
        "author": "刘才邵",
        "content": "金飈随素律，丹桂吐幽姿。\n潜动惊秋意，生从傲雪枝。\n高应翻月窟，清已彻天涯。\n虽效纷披态，终无摇落悲。\n低嫌苹末起，凉异棘心吹。\n幸有乘风兴，高攀自不迟。",
        "dynasty": "宋",
        "collection_info": null
    },
    {
        "title": "赋得鲜云垂薄阴",
        "author": "刘才邵",
        "content": "轻云初出岫，散漫本无心。\n鄣日呈鲜彩，垂天结薄阴。\n浮空诚可玩，着地影非深。\n笼水难藏渚，依山岂暗林。\n谁言聊晻霭，远势已侵寻。\n不羡西郊密，终期为作霖。",
        "dynasty": "宋",
        "collection_info": null
    },
    {
        "title": "次韵朱希真送李仲辅使浙东",
        "author": "刘才邵",
        "content": "诏遣皇华使，恩殊白首郎。\n越城膺重寄，云路伫高翔。\n金节丹枫外，星轺碧海傍。\n溪山动诗兴，藻火粲篇章。\n暂对青藜杖，徐驱白鳯凰。\n平反有余暇，霜橘荐瑶觞。",
        "dynasty": "宋",
        "collection_info": null
    },
    {
        "title": "赋得蛟龙得云雨",
        "author": "刘才邵",
        "content": "贤能摅逸志，振迹比蛟龙。\n云雨时方得，烟霄路自逢。\n濯鳞霑帝泽，拥足脱尘踪。\n物外将轻矫，池中岂解容。\n依乘应有待，际会合相从。\n寄语怀才者，明时好奋庸。",
        "dynasty": "宋",
        "collection_info": null
    },
    {
        "title": "赠端上人",
        "author": "刘才邵",
        "content": "传得无声曲，有时弹向人。\n雪峰年老大，风穴语尖新。\n吼月泥牛困，抽条石笋春。\n衣珠犹不重，岂更觉身贫。",
        "dynasty": "宋",
        "collection_info": null
    },
    {
        "title": "挽江司户词  其一",
        "author": "刘才邵",
        "content": "场屋声名旧，林泉兴味长。\n青衫归里闬，白首傲羲皇。\n鹤静终轻矫，兰销委暗芳。\n遥怜高遯处，庭宇日荒凉。",
        "dynasty": "宋",
        "collection_info": null
    },
    {
        "title": "挽江司户词  其二",
        "author": "刘才邵",
        "content": "早岁识真际，前身疑浄名。\n穷通百年内，生死一铢轻。\n成佛无先后，同参有弟兄。\n悲伤随世谛，益见在原情。",
        "dynasty": "宋",
        "collection_info": null
    },
    {
        "title": "挽戴彦诚通判三首  其一",
        "author": "刘才邵",
        "content": "初闢桥门日，英髦喜彙征。\n奇文逢藻鉴，时辈仰高名。\n仕路因腾踏，声华久隐訇。\n方观终远业，埋玉恨难平。",
        "dynasty": "宋",
        "collection_info": null
    },
    {
        "title": "挽戴彦诚通判三首  其二",
        "author": "刘才邵",
        "content": "庠序亲余论，京华获并游。\n艰危心有託，感激义无酬。\n岂谓音容隔，频惊岁月流。\n今来拜遗像，泪雨不能收。",
        "dynasty": "宋",
        "collection_info": null
    },
    {
        "title": "挽戴彦诚通判三首  其三",
        "author": "刘才邵",
        "content": "贾鵩由来忌，应曾为废书。\n始终归有数，善庆岂无余。\n贤嗣真兰玉，令名惊里闾。\n他年定通显，跃马从金舆。",
        "dynasty": "宋",
        "collection_info": null
    },
    {
        "title": "次韵元日会饮",
        "author": "刘才邵",
        "content": "不将帘幕挂檐唇，欲听飞霙点绣茵。\n门外湖山元早白，醉中笑语不嫌真。\n炉烟尽日飘香雾，茗盌侵汤搅玉尘。\n莫怪更深寒力减，瑶墀今日布王春。",
        "dynasty": "宋",
        "collection_info": null
    },
    {
        "title": "谢人惠花栽以龙涎及小团答之",
        "author": "刘才邵",
        "content": "应怜小圃少花看，分惠灵苗四五般。\n多谢高情无所吝，欲将俗物报应难。\n鲸波荐液香难比，龙焙先春玉作团。\n寄与文房助清兴，诗魂莫怕月边寒。",
        "dynasty": "宋",
        "collection_info": null
    },
    {
        "title": "江阁夜坐  其一",
        "author": "刘才邵",
        "content": "迢迢小阁倚云端，高处悬知境界寛。\n共向城头聊放目，却惊沙觜减奔湍。\n苍烟阙处江山远，白月满空星斗寒。\n炯炯此心谁会得，从公清坐到更阑。",
        "dynasty": "宋",
        "collection_info": null
    },
    {
        "title": "江阁夜坐  其二",
        "author": "刘才邵",
        "content": "闲云收尽露干端，垂地漫漫碧玉寛。\n小海无人续遗唱，斜河挂影作飞湍。\n水仙环佩归何处，天阙楼台似更寒。\n知欲乘风叩阊阖，如公应入不为阑。",
        "dynasty": "宋",
        "collection_info": null
    },
    {
        "title": "愚堂为欧阳炳文作",
        "author": "刘才邵",
        "content": "高怀从昔厌雄夸，宴坐虚堂玩物华。\n清簟疏帘无俗客，浇花洗竹当生涯。\n风惊万木谁家曲，云拥千峰尽日衙。\n莫信韬光得深隐，鹤书终恐到君家。",
        "dynasty": "宋",
        "collection_info": null
    },
    {
        "title": "次韵李彦渊游竹阁奉呈望之",
        "author": "刘才邵",
        "content": "春余景物尚芳华，写景词工语不夸。\n绮馔玉樽筵秩秩，碧梧翠竹影斜斜。\n湖山风月须频赏，南北车书已一家。\n回首都人候清跸，遥知紫禁绕烟花。",
        "dynasty": "宋",
        "collection_info": null
    },
    {
        "title": "同张敏叔登望阙台",
        "author": "刘才邵",
        "content": "晓陟高台望紫宸，爱君心切素忘身。\n尧天日远迷西极，汉使星高拱北辰。\n赋雪才优宜视草，赐环恩重定随春。\n剩须留下惊人句，长使江山气象新。",
        "dynasty": "宋",
        "collection_info": null
    },
    {
        "title": "贺和仲移居  其一",
        "author": "刘才邵",
        "content": "狻猊群戏画难工，木梢翚飞面势雄。\n壮气定知如杜固，凿池肯復効燕公。\n好穿松竹跻云磴，别敞檐楹看碧空。\n更愿他年开北第，却留踪迹付隆中。",
        "dynasty": "宋",
        "collection_info": null
    },
    {
        "title": "贺和仲移居  其二",
        "author": "刘才邵",
        "content": "苍官涌翠千株直，石栈斜飞一径通。\n爽垲真能明远目，嚣尘不动但清风。\n卜邻岂免烦王翰，相宅应兼出魏公。\n终使里名不虚设，先栽岩桂与分丛。",
        "dynasty": "宋",
        "collection_info": null
    },
    {
        "title": "次韵陶父双莲",
        "author": "刘才邵",
        "content": "和气为霖岁有涯，发祥宜自使君家。\n池开双影同心瑞，气敌三峰十丈花。\n啸侣洛妃携翠袖，惧飞蛱蝶护新葩。\n天公似恐嫦娥妬，时把微云隔素华。",
        "dynasty": "宋",
        "collection_info": null
    },
    {
        "title": "鬰孤台",
        "author": "刘才邵",
        "content": "风伯驱云晓色开，使家清燕就高台。\n崆峒爽气连天起，章贡寒声遶槛来。\n谭屑霏霏随玉麈，酒波滟滟溢金罍。\n还将崇政言诗手，一为江城赋早梅。",
        "dynasty": "宋",
        "collection_info": null
    },
    {
        "title": "次韵黄元授悯旱",
        "author": "刘才邵",
        "content": "旱气爞爞似火炎，新来露亦不轻霑。\n电光入夜空摇帜，雨响经时不到檐。\n狱吏谁怜寃死妇，农家空挂刈禾镰。\n高天早副忧民意，云汉无烦叹靡瞻。",
        "dynasty": "宋",
        "collection_info": null
    },
    {
        "title": "次韵寛夫喜雨诗",
        "author": "刘才邵",
        "content": "檀龙致雨雨宵零，香气如传得荐馨。\n断港已通无别浦，洪波遥想接重溟。\n门开甘露偏苏槁，供设伊蒲异献腥。\n清禁词臣歌乐职，渊云难独掞天庭。",
        "dynasty": "宋",
        "collection_info": null
    },
    {
        "title": "次韵黄元授喜雨诗",
        "author": "刘才邵",
        "content": "沟塍流水已源源，还有余波及众川。\n焦稼顿苏苗薿薿，涸池重见叶田田。\n休疑两种分干湿，且喜修罗罢铠鋋。\n平籴莫将同上熟，恐教闾井却骚然。",
        "dynasty": "宋",
        "collection_info": null
    },
    {
        "title": "次韵周秀实七夕",
        "author": "刘才邵",
        "content": "云间素月若飞来，半镜携归共挂台。\n星渚桥成仙步隐，玉箫声断晓风哀。\n曾向兹辰曝图籍，还思延阁敌蓬莱。\n谁怜点鬓吴霜重，酒母分霑助把杯。",
        "dynasty": "宋",
        "collection_info": null
    },
    {
        "title": "和彭德源秋开紫牡丹",
        "author": "刘才邵",
        "content": "暗觉小阳春气回，却从秋杪上楼台。\n浅于泼墨轻匀露，小似齐头只类杯。\n应是化工偏着意，便同仙骨免枯荄。\n笑他方士惊人眼，谩作空花顷刻开。",
        "dynasty": "宋",
        "collection_info": null
    },
    {
        "title": "次韵温叔皮秋怀",
        "author": "刘才邵",
        "content": "海风截雨晚云收，银汉迢迢傍月流。\n菊露自应知岁晏，砧声今不起边愁。\n寻常酒债何妨有，咫尺湖山未暇游。\n欲跨青虬舒远目，水仙真肯借人不。",
        "dynasty": "宋",
        "collection_info": null
    },
    {
        "title": "次韵李彦渊夜闻鹤唳",
        "author": "刘才邵",
        "content": "警露犹能动客情，淮淝况復杂风声。\n语多真似留华表，意远谁知在紫清。\n正值月寒秋夜永，更当风静海潮平。\n故山蕙帐空来久，想共晓猿相对鸣。",
        "dynasty": "宋",
        "collection_info": null
    },
    {
        "title": "过唐兴寺  其一",
        "author": "刘才邵",
        "content": "须应辞职效崔沂，岂合经时直紫微。\n领郡尚叨分竹箭，羡君不肯裂荷衣。\n高风久已勤山仰，妙语新从得指归。\n更待春时稍暄暖，共寻烟坞与苔矶。",
        "dynasty": "宋",
        "collection_info": null
    },
    {
        "title": "过唐兴寺  其二",
        "author": "刘才邵",
        "content": "夜契从来耐岁寒，千株路尽见苍官。\n旧游还復寻金碧，清梦犹能记玉銮。\n喜见云烟生翰墨，随时殽核簇杯盘。\n荷公高谊存真趣，不作寻常俗眼看。",
        "dynasty": "宋",
        "collection_info": null
    },
    {
        "title": "次韵刘仙卿腊日喜雪  其一",
        "author": "刘才邵",
        "content": "彻地寒威暖尚遥，岂同春日落还消。\n醉翁不道盐并絮，阿母难専池是瑶。\n素月交光千里共，丰年为瑞四时调。\n腊中三白已堪赏，何况皑皑照此宵。",
        "dynasty": "宋",
        "collection_info": null
    },
    {
        "title": "次韵刘仙卿腊日喜雪  其二",
        "author": "刘才邵",
        "content": "腊祀祁年瑞雪飘，共知帝力最难消。\n无边世界银为阙，不动根荄草变瑶。\n人悦自然天意得，时和岂待乐声调。\n月娥似更怜鲜洁，清影亭亭彻永宵。",
        "dynasty": "宋",
        "collection_info": null
    },
    {
        "title": "早朝行宫奉呈诸同舍",
        "author": "刘才邵",
        "content": "龙山西转浙江横，宝势岧嶤切太清。\n照海晓光来阙角，穿花宫漏带潮声。\n风生剑佩班初上，雾歇旌旗色更明。\n共说中兴似光武，南都赋合继东京。",
        "dynasty": "宋",
        "collection_info": null
    },
    {
        "title": "祖庙殿生芝草  其一",
        "author": "刘才邵",
        "content": "由来天意眷明昌，偏向神宫发喜祥。\n和气潜蒸方蔓蔓，灵华託柱益煌煌。\n披图正与端宸合，纪美还增原庙光。\n汉室但闲生禁宇，作歌空復咏斋房。",
        "dynasty": "宋",
        "collection_info": null
    },
    {
        "title": "祖庙殿生芝草  其二",
        "author": "刘才邵",
        "content": "圣孝神明已默通，皇猷德业更兼隆。\n昌期适契千龄会，上瑞宜生九庙中。\n异彩光凝何煜爚，灵葩色正自昭融。\n天将福庆资宗佑，方至如川岂有穷。",
        "dynasty": "宋",
        "collection_info": null
    },
    {
        "title": "次韵同舍道山堂宿直二首  其一",
        "author": "刘才邵",
        "content": "花影频移夜向阑，重檐突兀倚云端。\n木天西畔银河响，陆海中间贝阙寒。\n风輭严更传玉漏，月和清露滴金盘。\n不嫌上界多官府，请便乘风驾紫鸾。",
        "dynasty": "宋",
        "collection_info": null
    },
    {
        "title": "次韵同舍道山堂宿直二首  其二",
        "author": "刘才邵",
        "content": "玉宇沉沉易觉秋，暮云开尽夜悠悠。\n天风斜转苍龙阙，宫月遥连紫桂楼。\n宝画深严神物护，仙山缥缈瑞烟浮。\n惭无逸藻陪诸彦，归兴惟思理钓舟。",
        "dynasty": "宋",
        "collection_info": null
    },
    {
        "title": "和李仲孙韵因以奉勉",
        "author": "刘才邵",
        "content": "词格森严气不寒，华星灼灼出云间。\n中兴喜见天方启，高议期追汉已还。\n正值朝家求切直，岂容奇逸恋云山。\n愿公淬笔参晁董，大对亲瞻睟穆颜。",
        "dynasty": "宋",
        "collection_info": null
    },
    {
        "title": "送李似之二首  其一",
        "author": "刘才邵",
        "content": "中兴修政似周宣，共理聊烦命世贤。\n凋瘵气苏真肉骨，豪强胆落怯冰渊。\n远猷岂合淹千里，温诏俄颁自九天。\n解释邦人去思恨，为言行復入陶甄。",
        "dynasty": "宋",
        "collection_info": null
    },
    {
        "title": "送李似之二首  其二",
        "author": "刘才邵",
        "content": "晴虹词彩冠群才，淡墨名高北斗魁。\n史笔继闻登左省，庙谟今復赞中台。\n方传召命驰三节，顿使清风动九垓。\n想见君王偏注意，鳯池虚位待公来。",
        "dynasty": "宋",
        "collection_info": null
    },
    {
        "title": "次韵送卢汝舟",
        "author": "刘才邵",
        "content": "秋鸿社燕若为情，歧路东西亦可惊。\n入夜朔风摇画角，满空星斗罩高城。\n吴江浪阔兼天涌，楚塞山长尽日横。\n记取别筵看剑处，怕听庭树晓鸡声。",
        "dynasty": "宋",
        "collection_info": null
    },
    {
        "title": "送江虞仲",
        "author": "刘才邵",
        "content": "烜赫家声四海闻，材猷超绝出凡伦。\n清规映物无尘隔，实德临民蒙惠均。\n器远自应当要路，政成还合觐严宸。\n禁途虚位须贤俊，伫庆登崇宠渥新。",
        "dynasty": "宋",
        "collection_info": null
    },
    {
        "title": "和丁浚明戏萧济夫  其一",
        "author": "刘才邵",
        "content": "生世纔如石火光，应怜不早见卢郎。\n碧蟾自合来栖月，黄耳何缘得上床。\n但使知音同卓氏，何妨服猛似梁鸯。\n观音妙相谁能测，暂化身为无厌王。",
        "dynasty": "宋",
        "collection_info": null
    },
    {
        "title": "和丁浚明戏萧济夫  其二",
        "author": "刘才邵",
        "content": "庾妇休夸意智强，却因诈魇唤江郎。\n自从呼婢曾开口，不復连宵只对床。\n春晚燕狂捎蛱蝶，汀闲沙暖睡鸳鸯。\n鳯栖已协和鸣兆，谁记东家人姓王。",
        "dynasty": "宋",
        "collection_info": null
    },
    {
        "title": "次韵萧元隆见寄二首  其一",
        "author": "刘才邵",
        "content": "国朝制策得群贤，隆栋才高异众椽。\n温诏久颁崇旧典，英辞初喜见新编。\n竚登文陛三层峻，还寄家声万古传。\n圣主忧民收远策，欲令枕奠得安眠。",
        "dynasty": "宋",
        "collection_info": null
    },
    {
        "title": "次韵萧元隆见寄二首  其二",
        "author": "刘才邵",
        "content": "麟阁岧嶤倚碧天，道山宿直烛如椽。\n谁怜老眼今多病，喜读危词屡绝编。\n一鹗奋飞方远举，双鱼缄素肯轻传。\n益思张胆论时事，未敢昏昏只醉眠。",
        "dynasty": "宋",
        "collection_info": null
    },
    {
        "title": "次韵王民瞻",
        "author": "刘才邵",
        "content": "野外萧条供给稀，愧烦车马顾柴扉。\n正怜习懒成痴钝，欲使乘时试奋飞。\n高义杉松度冰雪，好诗星斗转璇玑。\n如公亦岂宜深隐，早晚光芒动少微。",
        "dynasty": "宋",
        "collection_info": null
    },
    {
        "title": "立春内中帖子词  其一",
        "author": "刘才邵",
        "content": "兰殿光风转，椒涂淑气浓。\n柳烟添晓翠，花露浥春容。",
        "dynasty": "宋",
        "collection_info": null
    },
    {
        "title": "立春内中帖子词  其二",
        "author": "刘才邵",
        "content": "紫禁迟迟漏，瑶箱细细风。\n君王问安早，红烛照帘栊。",
        "dynasty": "宋",
        "collection_info": null
    },
    {
        "title": "立春内中帖子词  其三",
        "author": "刘才邵",
        "content": "宝胜金书小，酥盘花様新。\n六宫呈妙巧，清晓庆佳辰。",
        "dynasty": "宋",
        "collection_info": null
    },
    {
        "title": "立春内中帖子词  其四",
        "author": "刘才邵",
        "content": "瑞气笼春宫殿高，天官仙乐奏云璈。\n欲知圣寿无疆处，王母千回献碧桃。",
        "dynasty": "宋",
        "collection_info": null
    },
    {
        "title": "立春内中帖子词  其五",
        "author": "刘才邵",
        "content": "君王圣母与天通，预建慈宁广内中。\n果庆回銮功已就，纂修事实示无穷。",
        "dynasty": "宋",
        "collection_info": null
    },
    {
        "title": "立春内中帖子词  其六",
        "author": "刘才邵",
        "content": "春归顿觉日华迟，乐事偏多属圣时。\n万寿声中觞酒满，年年岁岁拥春祺。",
        "dynasty": "宋",
        "collection_info": null
    },
    {
        "title": "又  其一",
        "author": "刘才邵",
        "content": "一气回苍陆，千祥集紫宸。\n天心存爱育，施惠发新春。",
        "dynasty": "宋",
        "collection_info": null
    },
    {
        "title": "又  其二",
        "author": "刘才邵",
        "content": "行仁隆治道，偃武为生灵。\n恩施周遐迩，熙熙万国宁。",
        "dynasty": "宋",
        "collection_info": null
    },
    {
        "title": "又  其三",
        "author": "刘才邵",
        "content": "盛德天垂覆，皇明日照临。\n九重颁汉诏，四海识尧心。",
        "dynasty": "宋",
        "collection_info": null
    },
    {
        "title": "又  其四",
        "author": "刘才邵",
        "content": "始和布政同天运，圣泽随春下九霄。\n垂法端闱万人喜，典章尽復祖宗朝。",
        "dynasty": "宋",
        "collection_info": null
    },
    {
        "title": "又  其五",
        "author": "刘才邵",
        "content": "海国占风慕圣明，先春入贡竭丹诚。\n梯航万里不辞远，要趁新年贺太平。",
        "dynasty": "宋",
        "collection_info": null
    },
    {
        "title": "又  其六",
        "author": "刘才邵",
        "content": "瑞日舒长呈五色，官仪赫奕会三朝。\n宴开紫殿恩辉重，乐奏彤庭雅韵调。",
        "dynasty": "宋",
        "collection_info": null
    },
    {
        "title": "又  其一",
        "author": "刘才邵",
        "content": "风转万年枝，冰开百子池。\n多男应禖祀，瑞气恰来时。",
        "dynasty": "宋",
        "collection_info": null
    },
    {
        "title": "又  其二",
        "author": "刘才邵",
        "content": "琼斚深浮柏，金笺巧颂椒。\n宫嫔随鳯辇，万寿本东朝。",
        "dynasty": "宋",
        "collection_info": null
    },
    {
        "title": "又  其三",
        "author": "刘才邵",
        "content": "紫庭烟淡祥光满，清禁风微淑气新。\n绮阁靓深无一事，观书临帖过芳春。",
        "dynasty": "宋",
        "collection_info": null
    },
    {
        "title": "又  其四",
        "author": "刘才邵",
        "content": "飞霙顷报丰年庆，天瑞由来应克诚。\n喜见农祥已晨正，将持嘉种奉亲耕。",
        "dynasty": "宋",
        "collection_info": null
    },
    {
        "title": "又  其五",
        "author": "刘才邵",
        "content": "绛阙清都境异常，况当圣世物皆昌。\n风催柘馆桑枝秀，冰满龙池荇带长。",
        "dynasty": "宋",
        "collection_info": null
    },
    {
        "title": "端午内中帖子词  其一",
        "author": "刘才邵",
        "content": "云篆摹仙印，香菰纒綵丝。\n风回五明扇，日丽万年枝。",
        "dynasty": "宋",
        "collection_info": null
    },
    {
        "title": "端午内中帖子词  其二",
        "author": "刘才邵",
        "content": "神飈随律至，玉宇倍清凉。\n復古观书处，偏宜昼漏长。",
        "dynasty": "宋",
        "collection_info": null
    },
    {
        "title": "端午内中帖子词  其三",
        "author": "刘才邵",
        "content": "两岐呈瑞麦，三秀产灵芝。\n天意方垂佑，宸心愈肃祇。",
        "dynasty": "宋",
        "collection_info": null
    },
    {
        "title": "端午内中帖子词  其四",
        "author": "刘才邵",
        "content": "巽权默运甄陶外，德泽遐宣指顾中。\n号令一新民气乐，正如解愠得熏风。",
        "dynasty": "宋",
        "collection_info": null
    },
    {
        "title": "端午内中帖子词  其五",
        "author": "刘才邵",
        "content": "天申佳节继天中，贺庆年年信始通。\n明诏重颁浮论息，共知至计出天衷。",
        "dynasty": "宋",
        "collection_info": null
    },
    {
        "title": "端午内中帖子词  其六",
        "author": "刘才邵",
        "content": "百昌蕃殖归神化，万宇欢康属圣时。\n形气既和无疾疠，冰台还更觉生迟。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其一",
        "author": "刘才邵",
        "content": "秋风萧瑟海天凉，不见红衣十里香。\n惭愧湖边拒霜在，数枝擎露学啼粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其二",
        "author": "刘才邵",
        "content": "灵风袅袅转幡幢，红蜡光中一缕香。\n万德庄严等尘土，北珠南贝若为粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其三",
        "author": "刘才邵",
        "content": "寒泉秋菊水仙堂，华竟无人荐晚香。\n赖有新诗伴冰蘂，犯寒欺雪鬬宫粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其四",
        "author": "刘才邵",
        "content": "千顷琉璃湛晓光，纷纷兰菊动秋香。\n疏烟小雨多情思，箇是西湖淡薄粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其五",
        "author": "刘才邵",
        "content": "石井灵泉镜様方，龙宫流出倍甘香。\n可怜溪女低蓬首，斜插山花照晚粧。",
        "dynasty": "宋",
        "collection_info": null
    },
    {
        "title": "题滴水岩  其一",
        "author": "刘才邵",
        "content": "泠泠清响落岩中，正脉由来触处通。\n一滴也无真戏论，谁知白浪已翻空。",
        "dynasty": "宋",
        "collection_info": null
    },
    {
        "title": "题滴水岩  其二",
        "author": "刘才邵",
        "content": "曾酌曹溪一掬甘，笑他梁燕自呢喃。\n根尘却是圆通境，箇裏何妨舌本参。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其一",
        "author": "刘才邵",
        "content": "铨曹注拟待群才，妍丑先分宝鑑开。\n余力留诗在岩壁，护持神物已应来。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其二",
        "author": "刘才邵",
        "content": "春满湖山草木芳，熏晴晓日动微黄。\n遥知从骑归来处，穿破东风十里香。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其三",
        "author": "刘才邵",
        "content": "野草幽花似缬斑，僧窗聊寄两旬闲。\n衣冠行赴东都会，官府深严不在山。",
        "dynasty": "宋",
        "collection_info": null
    },
    {
        "title": "试黄权笔为作三绝句  其一",
        "author": "刘才邵",
        "content": "名属仙民住武夷，能将巧思利毛锥。\n宣城遗法依然在，一逐人间好尚移。",
        "dynasty": "宋",
        "collection_info": null
    },
    {
        "title": "试黄权笔为作三绝句  其二",
        "author": "刘才邵",
        "content": "渇骥精神伤太紧，秋蛇筋骨定非奇。\n要须从此胸中正，方见中书事事宜。",
        "dynasty": "宋",
        "collection_info": null
    },
    {
        "title": "试黄权笔为作三绝句  其三",
        "author": "刘才邵",
        "content": "八法森严得者稀，管城还伴剡藤悲。\n欲教霜兔魂无恨，须写当时颜段碑。",
        "dynasty": "宋",
        "collection_info": null
    },
    {
        "title": "松",
        "author": "刘才邵",
        "content": "山中众木自纷纷，移徙孤根独不群。\n更与清风同烈烈，便先八俊继三君。",
        "dynasty": "宋",
        "collection_info": null
    },
    {
        "title": "古柏",
        "author": "刘才邵",
        "content": "移根得地对幽轩，香叶苍然已可怜。\n他日定为梁栋具，耽耽大厦倚晴天。",
        "dynasty": "宋",
        "collection_info": null
    },
    {
        "title": "梧桐",
        "author": "刘才邵",
        "content": "琴材岂必百年期，翠叶萋萋已满枝。\n况是常生易封殖，政平喜见中兴时。",
        "dynasty": "宋",
        "collection_info": null
    },
    {
        "title": "蟠桃",
        "author": "刘才邵",
        "content": "奇芬不与众芳同，移植应从碧海中。\n结子纵迟人莫怪，灵苗端的有仙风。",
        "dynasty": "宋",
        "collection_info": null
    },
    {
        "title": "朝天李",
        "author": "刘才邵",
        "content": "玉妃朝谒珠宫惯，暂到人寰别九天。\n恋阙丹心终不变，亭亭素艷吐清妍。",
        "dynasty": "宋",
        "collection_info": null
    },
    {
        "title": "黄杨",
        "author": "刘才邵",
        "content": "不怪天公赋与悭，应怜坚正长偏难。\n三年桤木真容易，谁肯吟哦着眼看。",
        "dynasty": "宋",
        "collection_info": null
    },
    {
        "title": "咏竹",
        "author": "刘才邵",
        "content": "护惜龙孙意正勤，风漪谁爱织成纹。\n林中莫着山王辈，拟向他时咏五君。",
        "dynasty": "宋",
        "collection_info": null
    },
    {
        "title": "以双井茶寄李仲孙",
        "author": "刘才邵",
        "content": "双井真成日铸兄，一杯不觉醉魂醒。\n知君笔法传山谷，啜罢应临戒石铭。",
        "dynasty": "宋",
        "collection_info": null
    },
    {
        "title": "次韵梅花十绝句  其一",
        "author": "刘才邵",
        "content": "溪水溶溶影动摇，盈盈仙子近星桥。\n箇中着句须清绝，莫道经春雪未消。",
        "dynasty": "宋",
        "collection_info": null
    },
    {
        "title": "次韵梅花十绝句  其二",
        "author": "刘才邵",
        "content": "华清赐浴洗凝脂，一曲霓裳素练衣。\n更有十分相似处，晓霜添就玉肌肥。",
        "dynasty": "宋",
        "collection_info": null
    },
    {
        "title": "次韵梅花十绝句  其三",
        "author": "刘才邵",
        "content": "莫恨随风片片飞，微酸暗结已无疑。\n世人欲识和羹效，看取高宗梦觉时。",
        "dynasty": "宋",
        "collection_info": null
    },
    {
        "title": "次韵梅花十绝句  其四",
        "author": "刘才邵",
        "content": "露白飞香岂入时，幽姿谁遣独先期。\n可怜栏槛花无数，春意潜回犹未知。",
        "dynasty": "宋",
        "collection_info": null
    },
    {
        "title": "次韵梅花十绝句  其五",
        "author": "刘才邵",
        "content": "应嫌素质露天真，却把轻黄拂蘂尘。\n休向吟窗动诗兴，多情先自不禁春。",
        "dynasty": "宋",
        "collection_info": null
    },
    {
        "title": "次韵梅花十绝句  其六",
        "author": "刘才邵",
        "content": "愁云向晓不胜繁，飞霰纷纷溅兔园。\n竹裏数枝偏有意，欲将冷艷慰霜根。",
        "dynasty": "宋",
        "collection_info": null
    },
    {
        "title": "次韵梅花十绝句  其七",
        "author": "刘才邵",
        "content": "远树归鸦欲噪昏，闲云撩乱暗江村。\n冰肤无着凝寒处，耐冷不缘餐日魂。",
        "dynasty": "宋",
        "collection_info": null
    },
    {
        "title": "次韵梅花十绝句  其八",
        "author": "刘才邵",
        "content": "水仙似怯难为弟，更着山矾数满三。\n惭愧涪翁继和靖，惊人诗句出东南。",
        "dynasty": "宋",
        "collection_info": null
    },
    {
        "title": "次韵梅花十绝句  其九",
        "author": "刘才邵",
        "content": "风泛寒香方浩荡，月移清影更徘徊。\n不妨绝妙谁同赏，恰有幽人踏雪来。",
        "dynasty": "宋",
        "collection_info": null
    },
    {
        "title": "次韵梅花十绝句  其一○",
        "author": "刘才邵",
        "content": "洗尽残粧倚玉楼，世间脂粉且休休。\n芳心未必伤幽独，冷雨疏烟与替愁。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其一",
        "author": "刘才邵",
        "content": "昭君生长巫山村，独负娇容似玉温。\n恰似此花开腊后，芳心脉脉与谁言。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其二",
        "author": "刘才邵",
        "content": "莫奏悲笳向日昏，花飞不是减芳春。\n多情更作回风舞，体弱悬知不陷茵。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其三",
        "author": "刘才邵",
        "content": "丞相家园雪裏开，琼枝鬬白远高台。\n十年戎马暗京洛，旧赏犹能入梦来。",
        "dynasty": "宋",
        "collection_info": null
    },
    {
        "title": "又咏梅花",
        "author": "刘才邵",
        "content": "正与卢生清兴同，衝寒还肯访幽丛。\n窗前忽见偏奇艷，恰在茸茸淡月中。",
        "dynasty": "宋",
        "collection_info": null
    },
    {
        "title": "官舍有梅花一株偶赋绝句",
        "author": "刘才邵",
        "content": "已洗方清为有尘，无尘因洗更清新。\n香山谩说工纤艷，错把梨花比太真。",
        "dynasty": "宋",
        "collection_info": null
    },
    {
        "title": "映日梅",
        "author": "刘才邵",
        "content": "冰肌耐热本神人，肯与寒光便浅颦。\n应笑海棠无道骨，睡红怯翠不禁春。",
        "dynasty": "宋",
        "collection_info": null
    },
    {
        "title": "月下梅",
        "author": "刘才邵",
        "content": "月到琼枝夜未央，天将清景荐孤芳。\n疏云似恐嫦娥妬，却与时人隔素光。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其一",
        "author": "刘才邵",
        "content": "老禅墨戏信奇哉，山谷称扬意亦瓌。\n未似灯前出寒影，真香不假返魂梅。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其二",
        "author": "刘才邵",
        "content": "真是瑶台月下仙，徐熙落墨若为传。\n输他巧思红裳女，写出幽姿意宛然。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其三",
        "author": "刘才邵",
        "content": "清影新诗二妙并，弓良更遇国工檠。\n自惭痴钝无佳思，击缶难参击玉清。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其四",
        "author": "刘才邵",
        "content": "万缘合处本无心，明暗相形亦漫成。\n光影都亡復何物，更须试问老师兄。",
        "dynasty": "宋",
        "collection_info": null
    },
    {
        "title": "咏芍药  其一",
        "author": "刘才邵",
        "content": "紫清楼阁不施丹，小様谁传到此间。\n方信游蜂非俗物，窥窗玉女鬬妖娴。",
        "dynasty": "宋",
        "collection_info": null
    },
    {
        "title": "咏芍药  其二",
        "author": "刘才邵",
        "content": "人言花似征鞍色，嫩紫茸茸箇様奇。\n不道征鞍似花染，临岐聊欲问何离。",
        "dynasty": "宋",
        "collection_info": null
    },
    {
        "title": "题茅山多叶芍药诗",
        "author": "刘才邵",
        "content": "司命霓旌款帝关，司花仙史亦骖鸾。\n谁人黠似东方朔，偷出名花与世看。",
        "dynasty": "宋",
        "collection_info": null
    },
    {
        "title": "又间金红芍药诗",
        "author": "刘才邵",
        "content": "诗家赋咏怯挥毫，比象偏难为格高。\n浑似上元朝阿母，流金铃间赤霜袍。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其一",
        "author": "刘才邵",
        "content": "海甸秋深亦陨霜，不因寒苦减真香。\n冰容本自嫌施彩，青女何劳抹晓粧。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其二",
        "author": "刘才邵",
        "content": "练帨云衣天上装，月中光透只闻香。\n世间百宝难相称，珠露荧荧映靓粧。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其三",
        "author": "刘才邵",
        "content": "苦节寒心独异常，尽枯终欲护幽香。\n纷纷花蘂那知此，已落犹夸半面粧。",
        "dynasty": "宋",
        "collection_info": null
    },
    {
        "title": "冬日牡丹五绝句  其一",
        "author": "刘才邵",
        "content": "百花头上有江梅，更向江梅头上开。\n便使诗人惭未识，春前还解上楼台。",
        "dynasty": "宋",
        "collection_info": null
    },
    {
        "title": "冬日牡丹五绝句  其二",
        "author": "刘才邵",
        "content": "天公用意太勤勤，时遣花王为报春。\n从此梅花应有语，漏他消息莫寃人。",
        "dynasty": "宋",
        "collection_info": null
    },
    {
        "title": "冬日牡丹五绝句  其三",
        "author": "刘才邵",
        "content": "谁谓冰霜惨刻辰，暗中和气自生春。\n花神显现东君意，说似何劳解语人。",
        "dynasty": "宋",
        "collection_info": null
    },
    {
        "title": "冬日牡丹五绝句  其四",
        "author": "刘才邵",
        "content": "聊将芳醑发微殷，岂是冰肌不耐寒。\n对立亭亭真妙绝，可将近侍乏雌丹。",
        "dynasty": "宋",
        "collection_info": null
    },
    {
        "title": "冬日牡丹五绝句  其五",
        "author": "刘才邵",
        "content": "芳丛不遣雪霜封，已是青腰独见容。\n更祝春风重着意，行看拂槛露华浓。",
        "dynasty": "宋",
        "collection_info": null
    },
    {
        "title": "次韵德源道人水墨画二绝句  其一",
        "author": "刘才邵",
        "content": "修竹寒禽伴写真，细看更觉妙通神。\n早知终有飘摇患，应选深林寄此身。",
        "dynasty": "宋",
        "collection_info": null
    },
    {
        "title": "次韵德源道人水墨画二绝句  其二",
        "author": "刘才邵",
        "content": "霜枯荷叶半欹斜，水落寒溪蹙浪花。\n雁足更须添繫帛，似传远信度龙沙。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其一",
        "author": "刘才邵",
        "content": "闻说栽时正出家，春风四纪阅芳华。\n如今示疾空山裏，怕引诸天来散花。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其二",
        "author": "刘才邵",
        "content": "远寄灵根自梵家，小园景物顿增华。\n何当写在屏帏上，一任高禅笑眼花。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其三",
        "author": "刘才邵",
        "content": "学道何妨只在家，谩栽花草记年华。\n箇中本自无荣悴，浮世何曾似落花。",
        "dynasty": "宋",
        "collection_info": null
    },
    {
        "title": "赠段成之",
        "author": "刘才邵",
        "content": "粟庵宴坐正安禅，不踏城闉已十年。\n送别今朝不辞远，信知高义薄云天。",
        "dynasty": "宋",
        "collection_info": null
    },
    {
        "title": "黄芍药",
        "author": "刘才邵",
        "content": "游沛曾闻汉帝魂，梦中名实未应分。\n看花莫动枝头蝶，惊觉徐州老使君。",
        "dynasty": "宋",
        "collection_info": null
    },
    {
        "title": "玛瑙数珠偈",
        "author": "刘才邵",
        "content": "一切有为法，幻相有去来。\n如来真实义，无去亦无住。\n我原宝珠光，徧照大千界。\n随光所照处，见者悉成佛。",
        "dynasty": "宋",
        "collection_info": null
    },
    {
        "title": "默斋偈",
        "author": "刘才邵",
        "content": "稽首金刚狮子座，紫金光聚妙色身。\n微尘剎土转法轮，演出无边殊胜义。\n燃灯如来昔授记，初无一法可得者。\n云何种种方便门，多劫宣扬不能尽。\n观音妙力不思议，元从耳门得昧。\n烁迦罗首八万余，随处说法度众生。\n云何现身蛤蜊中，不假语言法亦显。\n当知是法本无法，语默两涂俱解脱。\n二乘知见妄分别，偏执所见自缠缚。\n解缚不离缚处解，还从语默证圆湛。\n良哉居士具通眼，一切不随根境转。\n了知诸法不可碍，剎那真入三摩地。\n我愿初没这见闻者，悉悟真常成正觉。",
        "dynasty": "宋",
        "collection_info": null
    },
    {
        "title": "句",
        "author": "刘才邵",
        "content": "见说木天犹突兀，暂时金地亦清闲。",
        "dynasty": "宋",
        "collection_info": null
    }
]