[
    {
        "uuid": "74af7c27c548b5f0aeec7ce3f2191af6",
        "title": "拟唐臣春苑池应制",
        "author": "汪炎昶",
        "content": "圣君垂拱殿，游豫及时和。\n辇驻花边静，舟攒柳外多。\n泛遥齐解缆，载重密垂河。\n傅楫轻篙手，夔韶谱棹歌。\n鱼方充镐沼，禽亦感殷罗。\n唼藻翎频刷，看云首屡峨。\n大疑鹏与似，瑞比凤来过。\n鹓鹭欣相狎，鳬鹥许继哦。\n微臣亦□幸，共尔沐恩波。",
        "dynasty": "宋",
        "collection_info": null
    },
    {
        "uuid": "ae2d72eb30a719137afa3562a083179b",
        "title": "次韵补柳子厚八愚诗  其一",
        "author": "汪炎昶",
        "content": "嗜幽猎奇閟，身忘落天涯。\n光吸泛霞濑，清弄浸月陂。\n襟怀屡荡涤，性情渐愉怡。\n孱颜谢往惑，晃朗还澄思。",
        "dynasty": "宋",
        "collection_info": null
    },
    {
        "uuid": "a4ba1f16f23e420f6c303ce57d8a31a2",
        "title": "次韵补柳子厚八愚诗  其二",
        "author": "汪炎昶",
        "content": "故邱堕苍茫，得兹頼居人。\n竹氛凈媚晓，藓绩绿染春。\n藤萝设野幕，猿鸟卜近邻。\n岂不惬吾愚，弥使怀所亲。",
        "dynasty": "宋",
        "collection_info": null
    },
    {
        "uuid": "b1e9a836e4f8aec74617437d5af865e6",
        "title": "次韵补柳子厚八愚诗  其三",
        "author": "汪炎昶",
        "content": "撞玉锵断石，溅珠悬穉松。\n色资耳目凈，声碎尘土空。\n静窥发奇趣，饱饮生异容。\n讵知愚所乐，适与智者同。",
        "dynasty": "宋",
        "collection_info": null
    },
    {
        "uuid": "c191d3216df195f7f073bc273e2d29a8",
        "title": "次韵补柳子厚八愚诗  其四",
        "author": "汪炎昶",
        "content": "何以施吾愚，沟泉甃苔石。\n涡溢分冷光，池呀注晴碧。\n箕颍计已失，沧浪远难即。\n敢慕洗耳翁，聊为濯缨客。",
        "dynasty": "宋",
        "collection_info": null
    },
    {
        "uuid": "d3e05158e2927f29d18db4b4289f2299",
        "title": "次韵补柳子厚八愚诗  其五",
        "author": "汪炎昶",
        "content": "愚泉我所爱，规此须其来。\n但因坳窐势，不以智巧开。\n鸥驯如故知，鱼浮了无猜。\n感激平生怀，与尔同徘徊。",
        "dynasty": "宋",
        "collection_info": null
    },
    {
        "uuid": "1afe7a1a704286a71875ab2bc17407d5",
        "title": "次韵补柳子厚八愚诗  其六",
        "author": "汪炎昶",
        "content": "海仙怜憨痴，相嬉幻蓬岛。\n池悬孤影直，云增危势好。\n鹤盘意欲下，树滋色难老。\n春风慎披拂，勿俾生凡草。",
        "dynasty": "宋",
        "collection_info": null
    },
    {
        "uuid": "e1b1672289cab55122ebe5a0abf2ccb9",
        "title": "次韵补柳子厚八愚诗  其七",
        "author": "汪炎昶",
        "content": "晨兴气澄穆，池影涵幽堂。\n泉从松下来，潄齿生微香。\n内揣澹无得，外检倏已忘。\n即此冥其愚，乐如还故乡。",
        "dynasty": "宋",
        "collection_info": null
    },
    {
        "uuid": "0de0c03756664ad735844fec6f820c07",
        "title": "次韵补柳子厚八愚诗  其八",
        "author": "汪炎昶",
        "content": "拂翳藤袅风，洒澡松助雨。\n幽抱逼池光，妙趣味禽语。\n愚岂异曩日，优惟绝浮慕。\n当有来者知，泉石良可抚。",
        "dynasty": "宋",
        "collection_info": null
    },
    {
        "uuid": "745bb3385d038298500001b1ba9e6313",
        "title": "晦庵先生遗墨  其一",
        "author": "汪炎昶",
        "content": "刊除浮习语丁宁，洙泗余风刮地清。\n孔李通家争几许，当时独未作门生。",
        "dynasty": "宋",
        "collection_info": null
    },
    {
        "uuid": "5e928e3859105cc00dc2bfcb66362123",
        "title": "晦庵先生遗墨  其二",
        "author": "汪炎昶",
        "content": "久远知谁更解珍，即今犹见墨如新。\n难怀白璧归秦国，尚喜乌嘷属楚人。",
        "dynasty": "宋",
        "collection_info": null
    },
    {
        "uuid": "868bfa575bb6bab896a2782dc774e67a",
        "title": "晦庵先生遗墨  其三",
        "author": "汪炎昶",
        "content": "待制诗章雕玉雪，郎中笔阵布云霞。\n独于妙蹟留遗恨，涧石嵯峨迭藓花。",
        "dynasty": "宋",
        "collection_info": null
    },
    {
        "uuid": "195d0d8d09508fd91d9b34eeb8fd539d",
        "title": "访人不遇  其一",
        "author": "汪炎昶",
        "content": "寥寥空谷嘘紫霞，谁知此有幽人家。\n洞门深锁苍藓滑，风藤𫂙𫂙吹残花。",
        "dynasty": "宋",
        "collection_info": null
    },
    {
        "uuid": "781035cf8c19952b4ca41baefc74236f",
        "title": "访人不遇  其二",
        "author": "汪炎昶",
        "content": "东林笋蕨香更肥，西林鹁姑鸣復飞。\n厨烟渐冷饭已过，骤雨欲作翁未归。",
        "dynasty": "宋",
        "collection_info": null
    },
    {
        "uuid": "81d9e2371679b70850ec2f5219a60704",
        "title": "绝句",
        "author": "汪炎昶",
        "content": "树借看书影，蝉供隠几声。\n人稀忘屋小，地凈觉凉生。",
        "dynasty": "宋",
        "collection_info": null
    },
    {
        "uuid": "cf34926ca657ce3d719abf669a96afc0",
        "title": "送斗山兄隠居石耳山",
        "author": "汪炎昶",
        "content": "遥望石耳山嶙峋，咆哮虎豹林涧深。\n山屏倚翠障残日，石剑攒锋锼太阴。\n岂有渔人可问讯，苦怜木客长哀吟。\n似闻更欲住绝顶，他日瘦筇何处寻。",
        "dynasty": "宋",
        "collection_info": null
    },
    {
        "uuid": "33489d17b26be42349a3cbb66edad8ad",
        "title": "秋怀二首  其一",
        "author": "汪炎昶",
        "content": "剧暑逢添闰，微凉忽值秋。\n年争飞鸟疾，云共此生浮。\n多难仍怀古，他乡独倚楼。\n可能天下虑，政有一身忧。",
        "dynasty": "宋",
        "collection_info": null
    },
    {
        "uuid": "79621a09a0ca5e527f698d36661341cb",
        "title": "秋怀二首  其二",
        "author": "汪炎昶",
        "content": "干瓦鸣疏雨，虚櫺受远风。\n平生负奇志，此地託微躬。\n人笑书成癖，吾疑道未穷。\n数峰青入眼，天际失孤鸿。",
        "dynasty": "宋",
        "collection_info": null
    },
    {
        "uuid": "1dbf8fe097a4f0458596e5126fd1332b",
        "title": "六言二首  其一",
        "author": "汪炎昶",
        "content": "撼竹露喧余滴，度荷风挟微香。\n醉袂拂开云影，钓丝牵动潭光。",
        "dynasty": "宋",
        "collection_info": null
    },
    {
        "uuid": "048976c884ae7909e897d7e506b5e95b",
        "title": "六言二首  其二",
        "author": "汪炎昶",
        "content": "暮雨带云凄涩，归时不脱渔蓑。\n邻犬误疑客至，数声吠出烟萝。",
        "dynasty": "宋",
        "collection_info": null
    },
    {
        "uuid": "d085665324091c1d00ac3270f2fd6c11",
        "title": "香严院",
        "author": "汪炎昶",
        "content": "荦确疲幽径，扶持仗瘦筇。\n断崖何处路，细雨隔山钟。\n猿窃垂帘果，僧樵卧涧松。\n人言深僻处，别更有灵踪。",
        "dynasty": "宋",
        "collection_info": null
    },
    {
        "uuid": "a60440c5a09cbb8005c94d7baac44e38",
        "title": "睡起",
        "author": "汪炎昶",
        "content": "花阴匝地鸟声闲，睡起柴扉断往还。\n意定忽如千古上，欲寻已堕渺茫间。",
        "dynasty": "宋",
        "collection_info": null
    },
    {
        "uuid": "6efd4910d2799f5dc7215d372f477576",
        "title": "戏题江冲陶池亭",
        "author": "汪炎昶",
        "content": "寒荫竹梢云，清分稻畦水。\n无令鸥鹭知，惊散菰蒲雨。",
        "dynasty": "宋",
        "collection_info": null
    },
    {
        "uuid": "bc48b3da0fd1adef6553f8a3daf9a5bd",
        "title": "咏友人竹",
        "author": "汪炎昶",
        "content": "拂云何日种，萧洒傍茅堂。\n翠重烟分渭，痕干泪染湘。\n堑鞭枝倒发，径篠笋斜行。\n地紧根相络，茎高箨渐长。\n山僧冬觅种，邻叟夏偷凉。\n泛户阴开阖，掀风势簸扬。\n杖侵铿瘦玉，爪刮聚浮霜。\n禽踏枝毵屋，松添影压墙。\n箾韶如不弃，或可佐宫商。",
        "dynasty": "宋",
        "collection_info": null
    },
    {
        "uuid": "1842c84ba065e470077bffafdc1c29f4",
        "title": "初夏",
        "author": "汪炎昶",
        "content": "小雨清初夏，榴花着意红。\n短篁齐远树，轻燕接飞虫。\n睡眼云招去，余寒酒扫空。\n苦无羁思迫，端与故园同。",
        "dynasty": "宋",
        "collection_info": null
    },
    {
        "uuid": "59d1fc5b2528cf0738d5721bc22b97d3",
        "title": "齿痛戏成三首  其一",
        "author": "汪炎昶",
        "content": "齿应宜脱落，鬓已旧苍浪。\n肉食定无分，茹蔬犹见妨。\n动疑难再稳，痛似忽微长。\n舌在吾何患，休看肘后方。",
        "dynasty": "宋",
        "collection_info": null
    },
    {
        "uuid": "35864a291df398e0d3b9e4b0f7ebb0ac",
        "title": "齿痛戏成三首  其二",
        "author": "汪炎昶",
        "content": "疗法人争授，奇功竟未遭。\n嚼侵惊已折，潄撼喜犹牢。\n幸不妨黄奶，惟当釂浊醪。\n子荆泉石约，一笑我将逃。",
        "dynasty": "宋",
        "collection_info": null
    },
    {
        "uuid": "ba6ce9f0e7cfb1929595aa4e8c87600e",
        "title": "齿痛戏成三首  其三",
        "author": "汪炎昶",
        "content": "强把残编阅，支颐坐北堂。\n味从中夜永，痛偶暂时忘。\n意外逢奇药，人间欠此方。\n仓公如欲觅，寄语不珍藏。",
        "dynasty": "宋",
        "collection_info": null
    },
    {
        "uuid": "d9330d2b5b64fd66e4d4b83e105330cc",
        "title": "六月二十一日大雨数里外旱如故是岁淮浙皆大旱",
        "author": "汪炎昶",
        "content": "见说他州旱，孤怀尚惨然。\n泉浤分脉细，稻壠劚泥坚。\n墟落纔连壤，阴晴若异天。\n苍茫千里隔，甘泽固应怜。",
        "dynasty": "宋",
        "collection_info": null
    },
    {
        "uuid": "c357d0cd873cf203b402a6696c1aec5d",
        "title": "喜雨",
        "author": "汪炎昶",
        "content": "窗竹敛晚影，云起天冥冥。\n一雨输微凉，收尽蚊蚋声。\n生意落原野，焦黄返新青。\n滂沱更三日，端可□年登。\n呼儿具樽酒，喜剧不暇倾。\n长风捲归云，隙月忽微明。\n叶端留余滴，不满一饷听。",
        "dynasty": "宋",
        "collection_info": null
    },
    {
        "uuid": "03fa15f475459643950ff8390b3b4811",
        "title": "復热",
        "author": "汪炎昶",
        "content": "昨暮北窗雨，未辨欹枕声。\n今晨东郊日，依作□炎□。\n神龙伏窟宅，独忍遗吾民。\n却恐空山雷，散入饥肠鸣。\n皇天亦何意，水旱频相仍。\n疲羸易凋瘵，可使失岁登。\n忧民岂吾责，畎亩心未宁。",
        "dynasty": "宋",
        "collection_info": null
    },
    {
        "uuid": "db2d49b97877d08451e16bb99743505a",
        "title": "暑夜闻松声",
        "author": "汪炎昶",
        "content": "老松叶閒风所藏，露气引风风正狂。\n吹云去作何处雨，余力犹能为此凉。\n来从月裏觉愈爽，助以溪声听更长。\n椎床抚几喜欲绝，赤日杲杲升扶桑。",
        "dynasty": "宋",
        "collection_info": null
    },
    {
        "uuid": "795d0fb2c619d22b5f12cf00ba17a031",
        "title": "编就荆公律",
        "author": "汪炎昶",
        "content": "半山松菊黯风烟，犹有新词世共传。\n暗叶宫商那有韵，绝无脂粉却成妍。\n趋朝玉佩行行整，入手骊珠颗颗圆。\n老子平生端崛强，可能着句独浑然。",
        "dynasty": "宋",
        "collection_info": null
    },
    {
        "uuid": "f6134ca7dea2681338c820c9603285ef",
        "title": "梅子",
        "author": "汪炎昶",
        "content": "又是江南烟雨时，黄梅正解蹙人眉。\n平生谩说和羹事，一骑红尘属荔枝。",
        "dynasty": "宋",
        "collection_info": null
    },
    {
        "uuid": "83179ab3769bb19ab43a39072841df81",
        "title": "上岭",
        "author": "汪炎昶",
        "content": "客程不遑息，犯暑凌嵚崟。\n微风不足凉，汗流被衣襟。\n忙行趁云影，已过他山阴。\n疲极觉更高，攀跻力不任。\n幽蝉若相劳，屡作凄楚吟。",
        "dynasty": "宋",
        "collection_info": null
    },
    {
        "uuid": "c4b7b900a972c42b7ae85f5bfee49e24",
        "title": "南山",
        "author": "汪炎昶",
        "content": "宣平隠处今始过，烟霞城郭路几何。\n野渡谁浮夕阳艇，空山尚响樵人歌。\n石坛荒凉迭苔藓，谷鸟啁哳深松萝。\n何当更值买酒至，一笑使我朱颜酡。",
        "dynasty": "宋",
        "collection_info": null
    },
    {
        "uuid": "b4eb4d1e133f61866a1d9cbd21581598",
        "title": "登楼",
        "author": "汪炎昶",
        "content": "木末孤蝉鸣不休，客子正倦还登楼。\n断虹阁尽芳草雨，孤雁点破南云秋。\n城头笳声撼落叶，渡口霞影摇轻舟。\n浮生扰扰事无限，搔首坐看斜阳收。",
        "dynasty": "宋",
        "collection_info": null
    },
    {
        "uuid": "9b05d25bae6bf1f6707131007eebaa0f",
        "title": "壬辰冬识孙元京于郡城剧谈甚得因约余至其家已而不果明年春早闻已下世哭以诗",
        "author": "汪炎昶",
        "content": "屈指惊前辈，春来倍感伤。\n斯文虽未坠，此老復云亡。\n更觉新诗重，逾思别话长。\n相知谁遣晚，旧约堕苍茫。",
        "dynasty": "宋",
        "collection_info": null
    },
    {
        "uuid": "9754fd2ec9dc50df271189bdd477282d",
        "title": "同张赵二山长及郡城诸友小饮紫阳溪上分韵赋诗得金字",
        "author": "汪炎昶",
        "content": "出郭未云远，野趣觉已深。\n溪声洗尘梦，树影凉絺襟。\n师模炯连璧，士价逾兼金。\n杯行孰为侑，间关爱幽禽。",
        "dynasty": "宋",
        "collection_info": null
    },
    {
        "uuid": "9f34513d27448833d22d85992609dd4f",
        "title": "五月二十三日雷雹大作",
        "author": "汪炎昶",
        "content": "午热蒸崖嶂，晡时骤雨来。\n仍年频见雹，中夏始闻雷。\n地撼山疑压，林昏鸟误回。\n吾宁识天意，吟苦自生哀。",
        "dynasty": "宋",
        "collection_info": null
    },
    {
        "uuid": "ec1749ff0c8aa0bb4c3676bbe545df66",
        "title": "奉和江冲陶隠居二十韵  其一",
        "author": "汪炎昶",
        "content": "云深行欲迷，但逐樵夫去。\n遥闻鸡犬声，人家在何处。",
        "dynasty": "宋",
        "collection_info": null
    },
    {
        "uuid": "87a1e571706447ffeaac11d5169f7891",
        "title": "奉和江冲陶隠居二十韵  其二",
        "author": "汪炎昶",
        "content": "断石倚枯柳，古色凝空青。\n落日借猿坐，清晨同鹤登。",
        "dynasty": "宋",
        "collection_info": null
    },
    {
        "uuid": "5ae1e23609a2b28fcce968a0c408dfbe",
        "title": "奉和江冲陶隠居二十韵  其三",
        "author": "汪炎昶",
        "content": "入谷但杳冥，欲忘人寰近。\n烟霞谁与娱，烦君赋招隠。",
        "dynasty": "宋",
        "collection_info": null
    },
    {
        "uuid": "8911d1a10f9043a319f8ae7b34a559d8",
        "title": "奉和江冲陶隠居二十韵  其四",
        "author": "汪炎昶",
        "content": "青冥风露凄，玉笙浮缥缈。\n石藓蚀秋花，萝月淡清晓。",
        "dynasty": "宋",
        "collection_info": null
    },
    {
        "uuid": "1d17a125d23f926b8eeaa7fcfe4881a8",
        "title": "奉和江冲陶隠居二十韵  其五",
        "author": "汪炎昶",
        "content": "雪瀑下平地，便作人间去。\n石潭如有情，少遣潺湲住。",
        "dynasty": "宋",
        "collection_info": null
    },
    {
        "uuid": "245649ddaeaf9cf2cbdbd6e219a5cb16",
        "title": "奉和江冲陶隠居二十韵  其六",
        "author": "汪炎昶",
        "content": "昭崖泫泉液，勃勃上云气。\n未遂朝宗愿，先有为霖意。",
        "dynasty": "宋",
        "collection_info": null
    },
    {
        "uuid": "51f69e62a2c4034cc84f0c9d5691b135",
        "title": "奉和江冲陶隠居二十韵  其七",
        "author": "汪炎昶",
        "content": "苍然隔尘世，正对幽人家。\n绝宜疏雨余，斜阳点寒鸦。",
        "dynasty": "宋",
        "collection_info": null
    },
    {
        "uuid": "253e68311c7af886f376f3ff5fab00a7",
        "title": "奉和江冲陶隠居二十韵  其八",
        "author": "汪炎昶",
        "content": "割云石棱铦，缠藤松骨槁。\n少华且未登，昌黎应绝倒。",
        "dynasty": "宋",
        "collection_info": null
    },
    {
        "uuid": "364da56d696983b1b2a11caaa6859218",
        "title": "奉和江冲陶隠居二十韵  其九",
        "author": "汪炎昶",
        "content": "山鸟戛曙烟，扶桑挂初日。\n岩栖学仙侣，应试餐霞术。",
        "dynasty": "宋",
        "collection_info": null
    },
    {
        "uuid": "b0d6376993aea36375ca3d828977e48a",
        "title": "奉和江冲陶隠居二十韵  其一○",
        "author": "汪炎昶",
        "content": "前浮芙蓉翠，后泛石耳云。\n君欲竟幽讨，绝壁更一扪。",
        "dynasty": "宋",
        "collection_info": null
    },
    {
        "uuid": "4a18e90b75585e7270f517e64fb9ce52",
        "title": "奉和江冲陶隠居二十韵  其一一",
        "author": "汪炎昶",
        "content": "清冷石泉飞，萧瑟松风到。\n虽未叶宫商，总是冲陶操。",
        "dynasty": "宋",
        "collection_info": null
    },
    {
        "uuid": "d9f843bd5ff37f178d2cd8223a8d6b43",
        "title": "奉和江冲陶隠居二十韵  其一二",
        "author": "汪炎昶",
        "content": "石壁倚苍峭，香荪湿蒙茸。\n闻名九歌裏，识面此山中。",
        "dynasty": "宋",
        "collection_info": null
    },
    {
        "uuid": "b0dc35b0cd0e7200e504e6951f2df8d2",
        "title": "奉和江冲陶隠居二十韵  其一三",
        "author": "汪炎昶",
        "content": "看云已堪眠，待月兼宜坐。\n谁令作棋局，却使苍苔破。",
        "dynasty": "宋",
        "collection_info": null
    },
    {
        "uuid": "7f7da62ac6ae11a96c79142cc418ef78",
        "title": "奉和江冲陶隠居二十韵  其一四",
        "author": "汪炎昶",
        "content": "以我鼻端气，观此石间风。\n理固未易辨，妙处要相同。",
        "dynasty": "宋",
        "collection_info": null
    },
    {
        "uuid": "4a3ecbc44b8089a0ae16e338176d7218",
        "title": "奉和江冲陶隠居二十韵  其一五",
        "author": "汪炎昶",
        "content": "数点庐峰雪，吹入冲陶云。\n山灵定惊怪，佳景被子分。",
        "dynasty": "宋",
        "collection_info": null
    },
    {
        "uuid": "8ef00b8f1b2f2d50ccb07c589b840339",
        "title": "奉和江冲陶隠居二十韵  其一六",
        "author": "汪炎昶",
        "content": "人世纷喧嚣，空山自茅栋。\n烦君固扃鐍，保此曲肱梦。",
        "dynasty": "宋",
        "collection_info": null
    },
    {
        "uuid": "2f6ae40a1b229c3b294a3da8f89b96b0",
        "title": "奉和江冲陶隠居二十韵  其一七",
        "author": "汪炎昶",
        "content": "高人厌尘纷，不肯栖平地。\n木末敞轩窗，託此超然意。",
        "dynasty": "宋",
        "collection_info": null
    },
    {
        "uuid": "bf747a4f05ab49947b6726f2ef25d830",
        "title": "奉和江冲陶隠居二十韵  其一八",
        "author": "汪炎昶",
        "content": "朅来雪矼头，眼随林麓转。\n意定众境生，一笑前峰远。",
        "dynasty": "宋",
        "collection_info": null
    },
    {
        "uuid": "4f9641f3a49d51610dcc54c324ec76bd",
        "title": "奉和江冲陶隠居二十韵  其一九",
        "author": "汪炎昶",
        "content": "窈窕东北峰，到眼佳有余。\n行人日攀缘，岂知供我娱。",
        "dynasty": "宋",
        "collection_info": null
    },
    {
        "uuid": "da729495c4d500af40d562b232504bab",
        "title": "奉和江冲陶隠居二十韵  其二○",
        "author": "汪炎昶",
        "content": "截断浙东云，朝昏变奇状。\n平生采芝心，復此一惆怅。",
        "dynasty": "宋",
        "collection_info": null
    },
    {
        "uuid": "a0a9583ba7f96fffbd779819cbace43d",
        "title": "友人江顺德见子",
        "author": "汪炎昶",
        "content": "久矣刘郎怯画眉，锦䙀今始见娇儿。\n真成令气何妨少，犹及中年未是迟。\n应笑雍端惟觅果，定传江鲍总能诗。\n人言释氏亲携送，问取论功属阿谁。",
        "dynasty": "宋",
        "collection_info": null
    },
    {
        "uuid": "7635dd3721e0ff53fbb1b0845ac60a40",
        "title": "送江天多之淮东梁县迎先尉公柩兼陈言行省二首  其一",
        "author": "汪炎昶",
        "content": "淮县当年逼塞垣，乃翁采棒此悬门。\n余威尚可消奸猾，故老应思识子孙。\n几岁荒邱埋月冷，九秋丹旐逆风翻。\n访求合有遗文在，归与乡闾共讨论。",
        "dynasty": "宋",
        "collection_info": null
    },
    {
        "uuid": "7505db510ae37a5b57d05cb7cd0e3a9b",
        "title": "送江天多之淮东梁县迎先尉公柩兼陈言行省二首  其二",
        "author": "汪炎昶",
        "content": "復有忧民意未忘，欲从分省拜封章。\n马周笔下文章妙，贾谊书中太息长。\n治世可能无利病，吾徒自此卜行藏。\n亦知自繫苍生福，聊復临风倍激昂。",
        "dynasty": "宋",
        "collection_info": null
    },
    {
        "uuid": "5f83d4e6ddb076d638dc859aa615e58a",
        "title": "冬至  其一",
        "author": "汪炎昶",
        "content": "草草欢娱共一觞，葭灰昨夜煦初阳。\n民贫绝喜冬犹暖，客倦翻嫌日渐长。\n造化不停聊阖闢，人情自此隔炎凉。\n欲占岁稔浑无雪，儿诧晴云晓色黄。",
        "dynasty": "宋",
        "collection_info": null
    },
    {
        "uuid": "4ea82aaf0ce50c4f5737b978e2f35958",
        "title": "冬至  其二",
        "author": "汪炎昶",
        "content": "山家律管在寒梅，香袭幽窗报乍开。\n客梦併随残夜尽，乡心潜傍一阳回。\n幡垂稍喜春当近，竹爆先惊腊又催。\n从此东风无限绿，不妨吹上鬒毛来。",
        "dynasty": "宋",
        "collection_info": null
    },
    {
        "uuid": "409d87844763ff05cc174144e8b5d03e",
        "title": "余年二十余即有二毛盖乱离间关所致感而有作",
        "author": "汪炎昶",
        "content": "两鬓宁逃雪色明，何须种种即关情。\n故应弱质生来早，未信穷愁染得成。\n偶脱乱离真已幸，更添憔悴亦休惊。\n镜中幸有朱颜在，尚用孤怀起不平。",
        "dynasty": "宋",
        "collection_info": null
    },
    {
        "uuid": "333e0148828d188677f80cab2dbba048",
        "title": "吴氏碧松亭",
        "author": "汪炎昶",
        "content": "娱亲何烦羡三釜，种松筑亭真自贤。\n昔人固愿甘旨具，有子正须名节全。\n月摹碎影当奇画，风送寒声供醉眠。\n庭前雨露挟和气，明年定有枝相连。",
        "dynasty": "宋",
        "collection_info": null
    },
    {
        "uuid": "7c99e885f0a4b647001f3ff0f8a083ee",
        "title": "奉和族祖紫岩翁谩兴十首  其一",
        "author": "汪炎昶",
        "content": "九州落编简，愁来得眺望。\n古人果有无，名存实全丧。\n去古日已邈，来期方浩荡。",
        "dynasty": "宋",
        "collection_info": null
    },
    {
        "uuid": "76b5ca91c4a249b903fe96a8b97be34a",
        "title": "奉和族祖紫岩翁谩兴十首  其二",
        "author": "汪炎昶",
        "content": "古圣道虽周，莫能保兴废。\n鼎中着干坤，堂上纳边鄙。\n万古递相扇，征伐与侈靡。",
        "dynasty": "宋",
        "collection_info": null
    },
    {
        "uuid": "a07aea4c00128862afcef88bfda3094f",
        "title": "奉和族祖紫岩翁谩兴十首  其三",
        "author": "汪炎昶",
        "content": "铿锵国风始，孰云堕微茫。\n祇今寂寥中，满耳犹洋洋。\n聋俗自无闻，此音初不亡。",
        "dynasty": "宋",
        "collection_info": null
    },
    {
        "uuid": "1ab582c3a5b763afc2ac7065a05e6182",
        "title": "奉和族祖紫岩翁谩兴十首  其四",
        "author": "汪炎昶",
        "content": "地卑山故崇，河黄济故清。\n彼岂超世才，但媿吾无能。\n我家壁中书，不如相牛经。",
        "dynasty": "宋",
        "collection_info": null
    },
    {
        "uuid": "79981301ca2c6fe4cc1e0e8c784abd99",
        "title": "奉和族祖紫岩翁谩兴十首  其五",
        "author": "汪炎昶",
        "content": "众心异向背，如口纷嗜好。\n竞守一隅僻，不悟竟至老。\n何由破其惑，所贵皆为宝。",
        "dynasty": "宋",
        "collection_info": null
    },
    {
        "uuid": "8912c2f37da1eddf7f96697194ceb07e",
        "title": "奉和族祖紫岩翁谩兴十首  其六",
        "author": "汪炎昶",
        "content": "气节固难量，出处已可视。\n一挽即致之，定非栋梁器。\n文王不亲屈，渔竿老于渭。",
        "dynasty": "宋",
        "collection_info": null
    },
    {
        "uuid": "cbcefde5e268a63b613cd45e75c798ea",
        "title": "奉和族祖紫岩翁谩兴十首  其七",
        "author": "汪炎昶",
        "content": "愚夫恬其愚，智者役于智。\n宁为坎井蛙，勿作盐车骥。\n扰扰夸健捷，纔堪一噱耳。",
        "dynasty": "宋",
        "collection_info": null
    },
    {
        "uuid": "67e65d25955620f1d88be5089eb90982",
        "title": "奉和族祖紫岩翁谩兴十首  其八",
        "author": "汪炎昶",
        "content": "寒士励苦行，不能动邻里。\n彼或外貌饰，即与时髦齿。\n激奬道已微，孰振颓波起。",
        "dynasty": "宋",
        "collection_info": null
    },
    {
        "uuid": "224ec79efcfa9dea7b3f6e4446d2fed9",
        "title": "奉和族祖紫岩翁谩兴十首  其九",
        "author": "汪炎昶",
        "content": "桃李贵以色，兰蕙贵以香。\n蚌胎秘奇彩，萤火耀寸光。\n中心固了了，竟莫辨否臧。",
        "dynasty": "宋",
        "collection_info": null
    },
    {
        "uuid": "551e4b524e255deebd48b405391e25fc",
        "title": "奉和族祖紫岩翁谩兴十首  其一○",
        "author": "汪炎昶",
        "content": "兀兀守陋说，依依望奇功。\n适秦辙东首，欲至当何从。\n为谋止一身，茫然如捕风。",
        "dynasty": "宋",
        "collection_info": null
    },
    {
        "uuid": "df30cb83fefa25d8cc6cec1d5aca6d27",
        "title": "读孙元京诗集",
        "author": "汪炎昶",
        "content": "佐时犹幸识斯人，不尔终身憾不禁。\n诗裏重逢神骨峭，老来更觉语言深。\n鬼吟似有声堪听，风过浑无迹可寻。\n死去岂余毫髪恨，生前亲获遇知音。",
        "dynasty": "宋",
        "collection_info": null
    },
    {
        "uuid": "e26dee9218762a9395065115ef6a1064",
        "title": "送友人江和叔调闽海宪掾二首  其一",
        "author": "汪炎昶",
        "content": "使幕须材掾，君今有此行。\n蛮烟山树远，驿雨海蝉鸣。\n持赠端何有，愚言慎勿轻。\n奋飞无异术，惟在保清贞。",
        "dynasty": "宋",
        "collection_info": null
    },
    {
        "uuid": "b3e75270ea3f92afa2b3037b384d0283",
        "title": "送友人江和叔调闽海宪掾二首  其二",
        "author": "汪炎昶",
        "content": "莫叹纔为掾，云霄自此初。\n会能舒所藴，且復试其余。\n黄叶山村雨，青灯竹几书。\n平时学经济，谁不笑迂疏。",
        "dynasty": "宋",
        "collection_info": null
    },
    {
        "uuid": "e2c99b8bef362cf6162131eb610f753f",
        "title": "江伯几新覆雪矼草堂",
        "author": "汪炎昶",
        "content": "山人新覆草堂成，便觉烟霞别有情。\n凿牖先思当瀑布，看云旋拟着桃笙。\n庞公隠处携妻子，匡氏同来有弟兄。\n鹤背仙人应错愕，世间亦自有蓬瀛。",
        "dynasty": "宋",
        "collection_info": null
    },
    {
        "uuid": "d9fb96f0410b9af6df99b667e5ce2f57",
        "title": "闻笛",
        "author": "汪炎昶",
        "content": "荒村犬吠人犹行，惊乌乱啼山月明。\n南邻捣碪适復罢，何处吹笛秋更清。\n疑含白龙堆外怨，恨不黄鹤楼中听。\n萤飞露下百草湿，倚风激烈思平生。",
        "dynasty": "宋",
        "collection_info": null
    },
    {
        "uuid": "3a29c60ce707041b1ad15f16097ec8f6",
        "title": "次韵题张氏耆逸堂",
        "author": "汪炎昶",
        "content": "游戏壶天岁月深，人间又见谪仙人。\n镜中商岭飘萧髪，物外箕山自在身。\n安石少徒轻冕绂，伏波老未厌风尘。\n输君物外全双美，洛社耆英汉逸民。",
        "dynasty": "宋",
        "collection_info": null
    },
    {
        "uuid": "1275046219af502d15d739d9b9614a5e",
        "title": "俞氏朝爽轩",
        "author": "汪炎昶",
        "content": "西山入拄颊，终带板绶累。\n悠悠轩中人，心闲得真趣。",
        "dynasty": "宋",
        "collection_info": null
    },
    {
        "uuid": "52558d24466c44ce8d1bf5737156e91f",
        "title": "先世藏减笔画马甚精妙因乱失之追悼赋此",
        "author": "汪炎昶",
        "content": "老韩妙笔见无由，一马长鸣塞草秋。\n败素烟昏谁解惜，盐车犹自困骅骝。",
        "dynasty": "宋",
        "collection_info": null
    },
    {
        "uuid": "0d4c570a9dd3853c015dc76b3ac7f0fe",
        "title": "过往岁避地之所屋毁人迁",
        "author": "汪炎昶",
        "content": "依旧苍苔小径斜，当时从此入山家。\n心疑谬误还疑是，雨湿棠梨一树花。",
        "dynasty": "宋",
        "collection_info": null
    },
    {
        "uuid": "ad2834b9c365f9f07fd114cf7f39a209",
        "title": "次友韵",
        "author": "汪炎昶",
        "content": "达人忧乐但随时，往事犹须入梦思。\n实行难磨姑致力，空言无补莫耽诗。\n水终易起渹风浪，松暂微低偃雪枝。\n李在道傍遭众弃，兰生谷底有人知。",
        "dynasty": "宋",
        "collection_info": null
    },
    {
        "uuid": "1fdfddadf09236b0583987b8871a4e3e",
        "title": "咀丛间新茶二绝  其一",
        "author": "汪炎昶",
        "content": "湿带烟霏绿乍芒，不经烟火韵尤长。\n铜瓶雪滚伤真味，石硙尘飞泄嫩香。",
        "dynasty": "宋",
        "collection_info": null
    },
    {
        "uuid": "5b9cf0f42133a2eb4d0569447d84fcca",
        "title": "咀丛间新茶二绝  其二",
        "author": "汪炎昶",
        "content": "卢仝陆羽事煎烹，谩自夸张立户庭。\n别向人间传一法，吾诗便把当茶经。",
        "dynasty": "宋",
        "collection_info": null
    },
    {
        "uuid": "9dc275f1db9e2e41b5c732b63de58581",
        "title": "春寒",
        "author": "汪炎昶",
        "content": "漠漠阴云匝地垂，年年怯过禁烟时。\n晓风幸自浑无力，柳外微微弄酒旗。",
        "dynasty": "宋",
        "collection_info": null
    },
    {
        "uuid": "8af2f3c31dc3afeb6f393eab8cb7c88e",
        "title": "友人俞伯初梦余立悬崖飞瀑之下谓曰吾缘涧曲折而来泉声忽左忽右子其为我赋所未能伯初即句曰石根行步转耳畔水声移遂足成短篇见示次韵答之",
        "author": "汪炎昶",
        "content": "事往孰非梦，岂必梦见之。\n安知非携手，胜处真哦诗。\n而子以为梦，确固不可移。\n竟亦莫能辨，鸦影横空陂。",
        "dynasty": "宋",
        "collection_info": null
    },
    {
        "uuid": "17869c4e732a9235ad2a0468e28b697e",
        "title": "次韵约登里中莲花峰",
        "author": "汪炎昶",
        "content": "青莲界敞白云巅，乘兴难追雪夜船。\n孰肯忘怀当闹处，人当慕道向中年。\n即翻贝叶吾犹倦，更策筇枝子亦贤。\n可是此生凡骨重，丹梯无计一攀缘。",
        "dynasty": "宋",
        "collection_info": null
    },
    {
        "uuid": "a358a1f6f1590e1b745246bdb5aa924d",
        "title": "同侪坚挽同游用韵为谢然终不能从也",
        "author": "汪炎昶",
        "content": "道人结庐青山巅，如望蓬莱无渡船。\n石栈天梯欲千仞，流水桃花知几年。\n闢佛谁持退之论，入社岂废渊明贤。\n亦闻曾破虎溪界，暂往勿谓吾无缘。",
        "dynasty": "宋",
        "collection_info": null
    },
    {
        "uuid": "f0df54ca9520ff35358af98a5c8c2d61",
        "title": "次韵俞伯初古松篇",
        "author": "汪炎昶",
        "content": "挺植今几世，追数邈不逮。\n盘古始分画，已见数抱大。\n繁荄茁朽壤，力窃孕贞外。\n灵椿尔何知，诧阅寒暑代。\n深根谢撼拔，毅色支挫败。\n心坚素藴直，貌古自类怪。\n梢优轴厚地，皮是船下濑。\n五岳空峥嵘，可纳枯窍内。\n绿狞攒磔髯，纹皴蹙腥背。\n萝茑获引援，萧艾藉覆盖。\n枝抽尚未已，着恐宇宙隘。\n余韵落尘寰，海涛让砰𪿪。\n此岂臃肿贱，莫肯发众快。\n材大固难容，不伐岂怜爱。\n阿房得附枝，岂见亟圯坏。\n卑魏若遁藏，丑惰事恬退。\n枯柏不自量，小器竞衒卖。\n负荷力不给，摧折自贾害。\n造化久培植，亦以邦国頼。\n山灵慎爱惜，勿使妄剪拜。\n大物不虚生，天意终有在。\n赋才巧尔殊，落落出行辈。\n所希亟遭逢，叶卷云影碎。",
        "dynasty": "宋",
        "collection_info": null
    },
    {
        "uuid": "e522db42bc9d9c555e7ac8e5e2bb299a",
        "title": "歙南汪叔和示以新吟掇其卷首一篇次韵归之",
        "author": "汪炎昶",
        "content": "鉅帙赋新篇，语鬬冰玉洁。\n未用咀根茎，固已骇枝叶。\n渊源二罗间，风雅未沦歇。\n手弄紫阳云，齿潄石梁月。\n陈腐痛刮磨，巧丽工采撷。\n郡有桐庐侯，毋辞迂步屧。",
        "dynasty": "宋",
        "collection_info": null
    },
    {
        "uuid": "f4e9d9bb388e9715746f0f71a9501147",
        "title": "梅雨",
        "author": "汪炎昶",
        "content": "萧瑟连朝暮，凄凉抵客居。\n疏渠防更骤，绽屋趁微疏。\n润起荒厨醭，腥传僻巷淤。\n遣愁吾有策，闭户卧看书。",
        "dynasty": "宋",
        "collection_info": null
    },
    {
        "uuid": "e53d68121741ff8c7f9b2972e6a14769",
        "title": "竹径",
        "author": "汪炎昶",
        "content": "竹阴清入骨，消得此闲行。\n不待锄苍藓，频来径自成。",
        "dynasty": "宋",
        "collection_info": null
    },
    {
        "uuid": "43cd2edac69251816225ad2ea6c7c550",
        "title": "里人俞退翁自号南山南菊逸尝赋诗以道其志继有和者一日示两鉅编则有故文丞相长句冠于其首盖君谒丞相于燕京时所赠也谨次韵以归之",
        "author": "汪炎昶",
        "content": "山人旧隠南山南，家具惟存赋诗笔。\n瓮浮清醖夜□云，菊泛寒香秋满室。\n模放已逼东篱真，经营况似南村宅。\n懒从干藓洒窗户，豪厌湿云黏几席。\n铜鞭敲□秋韵铿，蕙帐围寒晓光寂。\n张公十策未风云，周家六典姑泉石此与渊明亦何似，似处难将语凡客。\n世间尘土涴人衣，明日云深惆怅极。",
        "dynasty": "宋",
        "collection_info": null
    },
    {
        "uuid": "442c6b8fc56c2a7b535fe1016123568f",
        "title": "七夕明日次退翁韵",
        "author": "汪炎昶",
        "content": "牵牛织女定虚传，快意惟须向目前。\n仰腹晒书真自苦，挂裈随俗底须然。\n长生殿冷新蛩咽，乞巧楼空破月悬。\n何不昨宵来就我，嫩凉恰与醉相便。",
        "dynasty": "宋",
        "collection_info": null
    },
    {
        "uuid": "b154017fbdfb71545f63e34a12e2cb17",
        "title": "友人山庄",
        "author": "汪炎昶",
        "content": "便觉尘嚣隔，烟霞宁几深。\n树招怜翠眼，水发嗜清心。\n石晕团枯靥，崖芳簇碎金。\n知非罇酒聚，宠我以幽寻。",
        "dynasty": "宋",
        "collection_info": null
    },
    {
        "uuid": "989a15bc8e0e0a7c33b49d80d39753bc",
        "title": "三洪遗墨石刻  其一",
        "author": "汪炎昶",
        "content": "弟兄落落峙雄名，字落青珉定有灵。\n地下可能□□剑，人间喜似出兰亭。",
        "dynasty": "宋",
        "collection_info": null
    },
    {
        "uuid": "29d3095bfff44644cb7ec926c2e68ced",
        "title": "三洪遗墨石刻  其二",
        "author": "汪炎昶",
        "content": "物殊寿夭故难知，谁欲宽为久远期。\n尘土未能昏故楮，泥沙先已蚀残碑。",
        "dynasty": "宋",
        "collection_info": null
    },
    {
        "uuid": "1d2922160b9448d658923056b00922b4",
        "title": "三洪遗墨石刻  其三",
        "author": "汪炎昶",
        "content": "几钱典质乐毅论，十鼓尚阙周宣诗。\n响急黄楼须彻夜，碑埋岘首岂无时。",
        "dynasty": "宋",
        "collection_info": null
    },
    {
        "uuid": "113ac04701296b640649ac8180bdc665",
        "title": "早雪",
        "author": "汪炎昶",
        "content": "起晚寒犹力，衣棱刮肉铦。\n吟豪须火逼，汲瓮被冰粘。\n犬卧贪依竈，乌窥欲下檐。\n遥峰惊变状，琢玉闯疏帘。",
        "dynasty": "宋",
        "collection_info": null
    },
    {
        "uuid": "df918f45b706c8c09276b1a502b98d47",
        "title": "曹主簿泾自卜寿藏追范石湖韵谨依虚谷使君例各一再和  其一",
        "author": "汪炎昶",
        "content": "一抔早已瞰陬隅，君子从渠自犬乌。\n谁泄天机似文展，争持地券与尧夫。\n新阡竞夺前人陇，高冢多踰旧日模。\n随分安排吾事了，咄哉俗子谩狂图。",
        "dynasty": "宋",
        "collection_info": null
    },
    {
        "uuid": "5db96ba7ad5f1db401967811ced4e963",
        "title": "曹主簿泾自卜寿藏追范石湖韵谨依虚谷使君例各一再和  其二",
        "author": "汪炎昶",
        "content": "醉吟且傍钓矶楸，坟上何曾酒到刘。\n从古英雄皆地下，几家扫拜尚原头。\n光阴且靳私颜子，蝼蚁那知圣孔丘。\n名在丹台公勿虑，会嗤蓬颗露漙秋。",
        "dynasty": "宋",
        "collection_info": null
    },
    {
        "uuid": "bffb973f39dcd5fbab651f9cc742b444",
        "title": "曹主簿泾自卜寿藏追范石湖韵谨依虚谷使君例各一再和  其三",
        "author": "汪炎昶",
        "content": "百年孰不寄荒隅，蝼螘欢欣怅野乌。\n畏死固知非达士，轻生断亦是狂夫。\n乐天陶令词堪续，荷锸刘伶迹易模。\n石椁同知罪司马，茶毗乃至羡浮图。",
        "dynasty": "宋",
        "collection_info": null
    },
    {
        "uuid": "7a0205dccdce299b783293ca3dc11d19",
        "title": "曹主簿泾自卜寿藏追范石湖韵谨依虚谷使君例各一再和  其四",
        "author": "汪炎昶",
        "content": "何遽卜茔兼树楸，寿如黄绮阅炎刘。\n九州骨岂皆黄壤，百岁人谁尽白头。\n贵贱一时膏野草，贤愚后代指荒丘。\n因公重慨浮生事，落叶寒云渺渺秋。",
        "dynasty": "宋",
        "collection_info": null
    },
    {
        "uuid": "ef5cd7ab476e903e33de4e03521c2b28",
        "title": "輓毕宰二首  其一",
        "author": "汪炎昶",
        "content": "奥学深探本，亨衢早着鞭。\n浮云时事改，皦日大名全。\n馥荦霜篱菊，清瓢雪窦泉。\n善人终不起，犹谓有苍天。",
        "dynasty": "宋",
        "collection_info": null
    },
    {
        "uuid": "abcbc9796cebd73de9edd0e0b93b4ee1",
        "title": "輓毕宰二首  其二",
        "author": "汪炎昶",
        "content": "极穷如自虑，笃养有余欢。\n动以古为法，事皆人所难。\n凶姦多上寿，庸鄙或高官。\n为喜才堪恃，丛深谢砌兰。",
        "dynasty": "宋",
        "collection_info": null
    },
    {
        "uuid": "9aaa25cf35efdd40ab30e3284b247c90",
        "title": "和友人论诗二首  其一",
        "author": "汪炎昶",
        "content": "原自风骚浚，根从李杜寻。\n烟云裁体制，月露洗胸襟。\n所施殊高下，论功繫浅深。\n尽饶材力赡，政要苦留心。",
        "dynasty": "宋",
        "collection_info": null
    },
    {
        "uuid": "bb10e639398ce7c14fe530abbafee39a",
        "title": "和友人论诗二首  其二",
        "author": "汪炎昶",
        "content": "蒲团与檀版，拈着足家风。\n性觉随资近，人难尽己同。\n奇非居正外，易正在难中。\n意近语须远，形离神暗通。",
        "dynasty": "宋",
        "collection_info": null
    },
    {
        "uuid": "03797196ee7486437100ea46a44706e2",
        "title": "初冬",
        "author": "汪炎昶",
        "content": "城头钟断漏初长，布被寒生一夜霜。\n已剧凄凉犹似较，后来风色更凄凉。",
        "dynasty": "宋",
        "collection_info": null
    },
    {
        "uuid": "3aa33f763d432825141eb9ecc8e15347",
        "title": "友人江顺德连日留饮分韵赋诗得日字操笔立成",
        "author": "汪炎昶",
        "content": "峰峦秋翠秾，禾黍晚露湿。\n虽然诗兴多，其奈归情急。\n清逼蓼花风，热薄桐阴日。\n社酒欲娱亲，岂不怀宴集。",
        "dynasty": "宋",
        "collection_info": null
    },
    {
        "uuid": "edf01d7476350cc96a26f09f97de666f",
        "title": "冬夜闻雷",
        "author": "汪炎昶",
        "content": "人事正难料，天时仍可猜。\n仲冬连日雨，中夜数声雷。\n穷谷无薪卖，深村有虎来。\n疲民饥馑极，逃徙哭声哀。",
        "dynasty": "宋",
        "collection_info": null
    },
    {
        "uuid": "8aeaef7067ddfe2d97c0ad81fcb015c4",
        "title": "题吴判官澹斋",
        "author": "汪炎昶",
        "content": "老氏无为宗，高人养心妙。\n寂寞味无味，寡欲近道要。\n嚣静两皆然，任物曾无矫。\n蠹简五千言，以约揫汗渺。\n爰用得其微，一言讵为少。\n深功何从验，治民以无扰。\n更能极异效，迥立西京表。\n靖汉皮肤掇，谧齐土莫剽。",
        "dynasty": "宋",
        "collection_info": null
    },
    {
        "uuid": "d0fab0db9aa28c7907b58bd4be4c6aa7",
        "title": "哭直方兄二首  其一",
        "author": "汪炎昶",
        "content": "到门忽怪不相迎，堂上惊闻有哭声。\n始悟已非生死隔，几年来往弟兼兄。",
        "dynasty": "宋",
        "collection_info": null
    },
    {
        "uuid": "4f8b993431f45376d65fa869a9354892",
        "title": "哭直方兄二首  其二",
        "author": "汪炎昶",
        "content": "今人万事欲心灰，忧患君曾遍历来。\n亲戚送将山下去，归来一饷哭声哀。",
        "dynasty": "宋",
        "collection_info": null
    },
    {
        "uuid": "b2f343b69448b0f83d413c09b8744f9f",
        "title": "次韵寄俞伯初",
        "author": "汪炎昶",
        "content": "足茧问津路，肩纔息奚跛。\n醉乡託一廛，学海浮单舸。\n观心竦前瑕，敛躁入危坐。\n犹欣未穷极，早获挫刚果。\n愚徒巧掩拙，语每泄魇卧。\n所须补罅隙，亦纔废星琐。\n智不给筹运，力难任败臝。\n汲汲欲为谋，政恐无时可。",
        "dynasty": "宋",
        "collection_info": null
    },
    {
        "uuid": "6355a2328d289f7fcf5e98763d8f9c24",
        "title": "谢梅庵汪御史免丝分得交字韵",
        "author": "汪炎昶",
        "content": "僻郡鲜夷旷，人稠厥壤硗。\n艺纔谋黍稷，缉欲待菅茅。\n赋重已前代，政宽犹乐郊。\n茧丝嚣驲骑，杼轴罥蟏蛸。\n君子谋斯达，邦人睫始交。\n霑恩陋河海，履坦失函崤。\n事匪壑邻国，慈惟恋故巢。\n枌榆叨密荫，棠棣挺新梢。\n已喜疽初决，宁容祸有苞。\n简书贻远则，永頼脱鞭敲。",
        "dynasty": "宋",
        "collection_info": null
    },
    {
        "uuid": "aedc9e40e5faa3183cc7bcb0d2ca4f74",
        "title": "偶忆徽外琴声妙入神之句而失记为何人诗爱其善于模写琴声沉吟数过是夕梦一伟丈夫为余鼓琴音调清越非復世所常闻因以纪之",
        "author": "汪炎昶",
        "content": "伟甚衣冠貌特奇，数声清越弄瑶徽。\n尚求人世知音听，地下钟期可亦稀。",
        "dynasty": "宋",
        "collection_info": null
    },
    {
        "uuid": "e134c2b7a165a22d41b1e00975acb09f",
        "title": "赠凤林院海月师",
        "author": "汪炎昶",
        "content": "早已逃俗类，从今始清绝。\n皎皎不可侵，如看海□月。",
        "dynasty": "宋",
        "collection_info": null
    },
    {
        "uuid": "c4b3192de50cd9da18ef0bda43427b61",
        "title": "次韵胡庭芳别考亭夫子祠下",
        "author": "汪炎昶",
        "content": "与易俱遯无何乡，紫阳风采犹堂堂。\n伊洛诸老前慷慨，字落琬琰嗅有香。\n余或闯首藩篱傍，占辞象例终茫洋。\n公剪蓁棘披羊肠，后顾万世不能忘。\n攘却异论拓我疆，片言隻字挥琳琅。\n安定嗣法兀老苍，渔猎四裔搜中央。\n蹴孔跞郑倾文场，霜刀与劂玉版方。\n姓名无翼已四翔，锵然孤凤鸣朝阳。\n不忝考亭斯故邦，再□足慰公所望。\n笋鞋踏穿山雨凉，九曲烟霞落锦囊。\n曩吾有易腾青箱，乍惊幽渺出炜煌。\n湛弼愧遁遗赍装，子云未许窥邻墙。\n不独暗陋分余光，后来企慕心彷徨。",
        "dynasty": "宋",
        "collection_info": null
    },
    {
        "uuid": "08fd2e46f098c8049a947aeb1de900ce",
        "title": "食笋",
        "author": "汪炎昶",
        "content": "乃□蓦跃玻璃寒，体被顽甲流腥涎。\n苏槁为穰功莫论，帝曰报汝后嗣蕃。\n或居渭水或淇园，一派逃入荒矶湾。\n厥后生子子生孙，头角崭然闯吾藩。\n拂云力鬰数寸间，精液不洩真味全。\n祝融玄冥效骏奔，茭心芦芽腼以惭。\n竹叶与汝本同根，以胶投漆无间言。\n当家清风洒干坤，不敢涴以荤与羶。",
        "dynasty": "宋",
        "collection_info": null
    },
    {
        "uuid": "6ae0b5764385c9244d160b77b1226d4e",
        "title": "沧洲白鹭图五首  其一",
        "author": "汪炎昶",
        "content": "画角声中意欲迷，酒阑客思晚凄凄。\n恍然生我红尘外，满眼沧洲白鹭栖。",
        "dynasty": "宋",
        "collection_info": null
    },
    {
        "uuid": "f4dbb47e53e6b24e2808b45fc0416b9e",
        "title": "沧洲白鹭图五首  其二",
        "author": "汪炎昶",
        "content": "云影天光匝钓矶，毰毸微展雪毛衣。\n不知妙得天然趣，只道惊人意欲飞。",
        "dynasty": "宋",
        "collection_info": null
    },
    {
        "uuid": "59e966335bd83db90d8f1449235e3852",
        "title": "沧洲白鹭图五首  其三",
        "author": "汪炎昶",
        "content": "遥空几见落斜行，多在苹汀蓼岸傍。\n认得耸身烟雨态，数声相伴戛斜阳。",
        "dynasty": "宋",
        "collection_info": null
    },
    {
        "uuid": "2d015c7eb90f63e08ade20dfefd294cd",
        "title": "沧洲白鹭图五首  其四",
        "author": "汪炎昶",
        "content": "联拳一足傍菰蒲，照影秋波雪点孤。\n荷响滴残篷外雨，远应有梦落江湖。",
        "dynasty": "宋",
        "collection_info": null
    },
    {
        "uuid": "95e381af9e9b3078a92e4f6a4869babc",
        "title": "沧洲白鹭图五首  其五",
        "author": "汪炎昶",
        "content": "荷叶浦寒烟漠漠，芦花洲晚雨疏疏。\n虽然亦有鱼虾志，难把鸬鷀比并渠。",
        "dynasty": "宋",
        "collection_info": null
    },
    {
        "uuid": "0f374d299601db20e4c3ac411eb839b7",
        "title": "客归二首  其一",
        "author": "汪炎昶",
        "content": "绕墙烟树色茏葱，燕入鶑过路不通。\n客子归来误惊喜，移家别住绿阴中。",
        "dynasty": "宋",
        "collection_info": null
    },
    {
        "uuid": "5069bd0ffe29a8da2089800148eeeb53",
        "title": "客归二首  其二",
        "author": "汪炎昶",
        "content": "腊瓮香浓未遣开，琴书先自扑尘埃。\n偶然俗事都忘却，似有微凉拂面来。",
        "dynasty": "宋",
        "collection_info": null
    },
    {
        "uuid": "985dd4e4450aba14a093c963fa839eca",
        "title": "梨花",
        "author": "汪炎昶",
        "content": "残雪浮光莹晓枝，肯随红紫鬬妍姿。\n年年寒食风和雨，天遣开花值此时。",
        "dynasty": "宋",
        "collection_info": null
    },
    {
        "uuid": "ba637428f39b6a97c1b13e9d2361677d",
        "title": "次韵谢敬存见寄",
        "author": "汪炎昶",
        "content": "锵然新诗堕崖谷，一片寒光浮越罗。\n字搜珠玑竭贝阙，笔捲波浪干银河。\n未能力学自知媿，正使工诗奚足多。\n矧兹小技尚未至，议论我私当如何。",
        "dynasty": "宋",
        "collection_info": null
    },
    {
        "uuid": "2d2cc77b315f88b56b1c21a8667f2e8a",
        "title": "哭云泉俞君",
        "author": "汪炎昶",
        "content": "踏雪相过似语离，岁俄在巳可胜悲。\n买臣富贵天悭与，贾谊才名众误期。\n奉养慈闱纔有弟，流传家学更无儿。\n羸骖偶跨身为累，稳骤雕鞍竟是谁。",
        "dynasty": "宋",
        "collection_info": null
    },
    {
        "uuid": "d1d1727538d25d1e3535127cf627ebd1",
        "title": "读书感愤四首  其一",
        "author": "汪炎昶",
        "content": "广厦或不足，陋巷乃有余。\n毫牟惴螫手，脔嘬疑灾肤。\n华裾制大布，盛馔庖荒蔬。\n先圣遗礼法，甚能闲腐儒。",
        "dynasty": "宋",
        "collection_info": null
    },
    {
        "uuid": "8c279b502db1bbcf6d8ca72e506329ee",
        "title": "读书感愤四首  其二",
        "author": "汪炎昶",
        "content": "孔道贵平治，藜羹戹于陈。\n回也得其术，回也亦最贫。\n微言坠编简，又以诒我人。\n徒能相困悴，未能泽斯民。",
        "dynasty": "宋",
        "collection_info": null
    },
    {
        "uuid": "289575c58648e35b42705961b41c22db",
        "title": "读书感愤四首  其三",
        "author": "汪炎昶",
        "content": "痴尝泥编简，谓世无难为。\n家国共条贯，圣贤类我欺。\n鬓彩斑断雨，灯影清凉飔。\n吾道适自尔，贫贱岂所期。",
        "dynasty": "宋",
        "collection_info": null
    },
    {
        "uuid": "fc558a618ebae70c27d84db2c6412762",
        "title": "读书感愤四首  其四",
        "author": "汪炎昶",
        "content": "四载即五十，无闻了可知。\n身有俯仰责，书无毫髪裨。\n痴犹未能弃，嗜若可疗饥。\n彼哉一何智，莫或效我为。",
        "dynasty": "宋",
        "collection_info": null
    },
    {
        "uuid": "b0ed23f3f3ad0e915952712e44105543",
        "title": "晚出山涧",
        "author": "汪炎昶",
        "content": "树崩崖更豁，涧曲路增长。\n片雨暝遥壑，疏蝉凄夕阳。\n竹潭初月影，萝谷稍秋光。\n适嘆炎蒸剧，絺衣已怯凉。",
        "dynasty": "宋",
        "collection_info": null
    },
    {
        "uuid": "e6c7155623318c3e3977dd71d50f27ff",
        "title": "次早再入山用前韵",
        "author": "汪炎昶",
        "content": "苔深行爱软，藤曲挽惊长。\n松健根挐石，花繁树向阳。\n屦香霑药气，衣腻染岚光。\n病骨凛清意，无风亦自凉。",
        "dynasty": "宋",
        "collection_info": null
    },
    {
        "uuid": "ded7dbaeccb82c66661f577359bd17e8",
        "title": "望涧中田舍",
        "author": "汪炎昶",
        "content": "本不为幽寻，松边世外心。\n翠明山欲近，碧暗水疑深。\n鸟触岚光破，鱼惊屐响沈。\n输他茅舍好，径转绿萝岑。",
        "dynasty": "宋",
        "collection_info": null
    },
    {
        "uuid": "3da26dfcb2dfa170f2493f7fb62109ae",
        "title": "晚出田间",
        "author": "汪炎昶",
        "content": "疑有沮溺辈，耦耕尚依依。\n倘遂一晤语，足慰千载思。\n散策靡所值，田间步委蛇。\n草露裛棕履，荇风凄葛衣。\n遥空已新月，高原尚斜晖。",
        "dynasty": "宋",
        "collection_info": null
    },
    {
        "uuid": "e3a2db345ca5a6842b1eb450d96e086d",
        "title": "雨夜言怀",
        "author": "汪炎昶",
        "content": "淅淅復淅淅，雨微声不休。\n蛩长远村夜，风早疏櫺秋。\n委蛇世路窄，隠忍吾道羞。\n时逢一笑适，岂足偿多忧。",
        "dynasty": "宋",
        "collection_info": null
    },
    {
        "uuid": "737f3d05723cc45775fa9fae1fcbad03",
        "title": "二月食笋",
        "author": "汪炎昶",
        "content": "土底寻鞭剖茁来，花敲社雨乍闻雷。\n髯奴功过难相掩，夭阏中郎笛管胎。",
        "dynasty": "宋",
        "collection_info": null
    },
    {
        "uuid": "27f9b7357c2278a396005bbd3e8e28d9",
        "title": "哭中彝兄三首  其一",
        "author": "汪炎昶",
        "content": "涉世纔知命，菱花鬓尚青。\n天如憎善类，君又促余龄。\n病以忧虞积，和因学力形。\n奚从觇慎密，闾里涕交零。",
        "dynasty": "宋",
        "collection_info": null
    },
    {
        "uuid": "db6ced8a072dc0e322aa9d348c745b2f",
        "title": "哭中彝兄三首  其二",
        "author": "汪炎昶",
        "content": "我方缠世故，而已返于真。\n亦岂异流俗，自难逢若人。\n病多犹嗜学，客至不知贫。\n毫髪犹无媿，情钟骨肉亲。",
        "dynasty": "宋",
        "collection_info": null
    },
    {
        "uuid": "7d57cd3e5039fda7d76866d086316e69",
        "title": "哭中彝兄三首  其三",
        "author": "汪炎昶",
        "content": "追随从早岁，终始只真情。\n责善古朋友，恤灾亲弟兄。\n靡酬亏大义，重聚倘来生。\n泪尽哭吾父，情伤忽屡倾。",
        "dynasty": "宋",
        "collection_info": null
    },
    {
        "uuid": "451cb00b4ae3dea9422e5fbd68dc771a",
        "title": "江如松曩用胡敬存韵宠以佳章未及答而先人下世三四载不復作事今次韵以谢",
        "author": "汪炎昶",
        "content": "子豪于诗我所畏，发兴况逢金叵罗。\n势侔疾雷驱猛雨，思涌巨浪输长河。\n自藏珠玑箧笥媚，未报璚玖忧虞多。\n别离已久未遽叹，少须相与游无何。",
        "dynasty": "宋",
        "collection_info": null
    },
    {
        "uuid": "75fba3e6af9b8b6d78bae0ab4e7573e1",
        "title": "中彝兄于余至厚奄隔幽明因过其门追悼口述",
        "author": "汪炎昶",
        "content": "山色花香总是愁，当年此地几同游。\n偶来恍似君犹在，足拟过门却復休。",
        "dynasty": "宋",
        "collection_info": null
    },
    {
        "uuid": "b1001de3d4845ef48ce1b71fda19e307",
        "title": "次韵竹米",
        "author": "汪炎昶",
        "content": "天灾集午未，岂意非虚传。\n忽从坦夷中，如堕崔嵬巅。\n年年稻半穫，间日民一飦。\n性命毫毛轻，骨肉草芥捐。\n惟类偶遗脱，此君所安全。\n春花簇坠露，夏实攒荒烟。\n陟危虎豹怒，缒峻萝葛缠。\n采揉簸殻凈，蒸曝舂粒坚。\n捉筐儿臝股，力杵妇耸肩。\n功与稻粱并，状如牟麦然。\n俚语漫纪实，敢希辑为编。",
        "dynasty": "宋",
        "collection_info": null
    },
    {
        "uuid": "d09ef4867d540fd6e1c3e720fc10be51",
        "title": "次颂符术致雨之韵",
        "author": "汪炎昶",
        "content": "术乃轰雷电，时方切禜雩。\n感通渠自诿，造化本无拘。\n翻想匙明雪，量同斛粜珠。\n天公应有语，尔力不关吾。",
        "dynasty": "宋",
        "collection_info": null
    },
    {
        "uuid": "55bf024326c7a07d21ca6e560e326141",
        "title": "喜雨",
        "author": "汪炎昶",
        "content": "欲雨天如惜，先为数日阴。\n碎声纔满树，残照已穿林。\n暂喜还成闷，因嗟已作吟。\n固应私此壤，潜洒待更深。",
        "dynasty": "宋",
        "collection_info": null
    },
    {
        "uuid": "eed1775ac7ed3c5604ab08d83a878d78",
        "title": "悯旱",
        "author": "汪炎昶",
        "content": "一身兼百虑，旱暵最关心。\n稻穫饥逾甚，民贫祸转深。\n偷生庸可必，此咎杳难寻。\n苦被浮云恼，时时谩作阴。",
        "dynasty": "宋",
        "collection_info": null
    },
    {
        "uuid": "c818de675dce4e83923e3023ee8fae4e",
        "title": "即事",
        "author": "汪炎昶",
        "content": "豪右方怀惧，疲羸岂易禁。\n力田逢屡歉，祷雨得微阴。\n气运宁无復，天灾匪独今。\n居然怀抱恶，满耳是呻吟。",
        "dynasty": "宋",
        "collection_info": null
    },
    {
        "uuid": "72944c760c68bb9a535e5e0e6ebd8a70",
        "title": "次韵游山寺",
        "author": "汪炎昶",
        "content": "龛晕描轻藓，檐阴幂翠藤。\n追凉时有客，避难昼无僧。\n法界魔为祟，宗风冷欲冰。\n不知缘底事，还復有传灯。",
        "dynasty": "宋",
        "collection_info": null
    },
    {
        "uuid": "366561e013b5955652a5f2ef7b301816",
        "title": "种蓼",
        "author": "汪炎昶",
        "content": "莫道山家浑索寞，化工原不鄙山家。\n却须豫作秋光地，自向窗前种蓼花。",
        "dynasty": "宋",
        "collection_info": null
    },
    {
        "uuid": "83c45056da6ad4803ddbf4a3fe22cefa",
        "title": "次韵戏族兄存耕翁再纳宠姬  其一",
        "author": "汪炎昶",
        "content": "买得轻盈一树春，画堂歌舞又翻新。\n慈乌哺母情兼洽，彩凤将雏色总珍。\n𩭏鬌应梳云作髻，婵娟想琢玉为人。\n素知静婉矜佳丽，肯向罗敷意独亲。",
        "dynasty": "宋",
        "collection_info": null
    },
    {
        "uuid": "0561198dd92dae2141b46a7e3febe906",
        "title": "次韵戏族兄存耕翁再纳宠姬  其二",
        "author": "汪炎昶",
        "content": "香风轻漠绣帘春，乐事从来不厌新。\n已有昭华君未惬，若逢嫫母我犹珍。\n虚烦设醴长为客，幸不闻歌足恼人。\n欲赋高唐追宋玉，终嫌想像未如亲。",
        "dynasty": "宋",
        "collection_info": null
    },
    {
        "uuid": "233d0a93a20f7105172074abece76f2a",
        "title": "记蝗",
        "author": "汪炎昶",
        "content": "饥疫灾方息，飞蝗又作群。\n搅空吹密雪，障日度轻云。\n濒死欣纔脱，偷生骇乍闻。\n分官严捕瘗，吏卒日纷纷。",
        "dynasty": "宋",
        "collection_info": null
    },
    {
        "uuid": "396ab0fe02f68cbb2c5d1f384e26212c",
        "title": "俞伯初见访示吴体诗既去而江和叔至甚恨相后先也是夕用韵寄二君子",
        "author": "汪炎昶",
        "content": "一日二子各两屐，踏碎一径松花黄。\n人好禽鱼亦光耀，山空水石逾荒凉。\n胸次似涤冰雪莹，笑语欲染烟霞香。\n痴绝犹嫌不联袂，此已天幸宽愁肠。",
        "dynasty": "宋",
        "collection_info": null
    },
    {
        "uuid": "ef954c92b4e601d8c21236b306a7296e",
        "title": "次韵答伯初",
        "author": "汪炎昶",
        "content": "世网无端巧见遮，路岐何处出褒斜。\n游山断合先庐阜，筑室宁当舍若耶。\n此事岂难吾未遂，中年渐近累仍加。\n还应倏尔貌如雪，病眼新来似有花。",
        "dynasty": "宋",
        "collection_info": null
    },
    {
        "uuid": "52769e8163d289fbb8f3f9d9a3ff01fb",
        "title": "余于汪推官别墅覩壁间蜀道山水欲赋未能一夕忽梦如所见而有作觉记门字韵一联就枕上续之",
        "author": "汪炎昶",
        "content": "满壁蚕丛墨未昏，牵情一夜役吟魂。\n舟掀波浪经巫峡，袖扑云烟度剑门。\n九折乍惊身出险，三声犹似耳闻猿。\n无端一事留遗恨，欠觅浣花溪上村。",
        "dynasty": "宋",
        "collection_info": null
    },
    {
        "uuid": "ae1908547d043ea680fffe1b24016e23",
        "title": "同张李二同知及诸学官游石龙潭以韩公炭谷湫诗为韵分赋得捧字",
        "author": "汪炎昶",
        "content": "鬼斧淬霜劂嵚洞，石璺津□□清湩。\n一潭绀影浸秋寒，云染龙腥罥枝重。\n镌瑶□□四巑岏，雄压坤维妥以巩。\n人言曾见华阳儿，突□□蒙珠尚捧。\n云璈丁当杂梵呗，悯涸忧枯乞灵宠。\n虚无怪电摇青光，谷搅崖搜雷雨□。\n地储精英固如是，岂必盘涡龙所拥。\n石藓镀绿欹风磴，跼步下窥毛髪疏。\n蟠鳞潜角见无由，鱼弄戏腮微浪涌。",
        "dynasty": "宋",
        "collection_info": null
    },
    {
        "uuid": "ace903883671f2a423d6adaaca36ee7b",
        "title": "汪颜復秋江堂",
        "author": "汪炎昶",
        "content": "拂衣何必归沧洲，黟水不减沧江流。\n本有渔矶带苍藓，且无迭鼓惊眠鸥。\n风漾霞光笛声晚，云压雁影芦花秋。\n客子还能念乡土，今年更作新安游。",
        "dynasty": "宋",
        "collection_info": null
    },
    {
        "uuid": "c7089decd18fd6e6f22059bee8e4c359",
        "title": "送澹斋吴判官还台",
        "author": "汪炎昶",
        "content": "佐郡清声播，巡台应辟除。\n施为多近古，恬澹不渝初。\n政每寻无迹，□□□□余。\n抚摩殊搏击，去蠹肯踌躇。",
        "dynasty": "宋",
        "collection_info": null
    },
    {
        "uuid": "f25a656dd57a91b3d60091ab9f452bb5",
        "title": "山行",
        "author": "汪炎昶",
        "content": "林磴诘曲萝茑缠，苍翠逼人诗思鲜。\n烟云改变异状出，草树点缀疏花妍。\n景好初疑未经涉，路熟忽记曾攀缘。\n杖藜兴来不可御，前有百尺风崖泉。",
        "dynasty": "宋",
        "collection_info": null
    },
    {
        "uuid": "c662ab06b835c31924931c45508f4da4",
        "title": "秋怀",
        "author": "汪炎昶",
        "content": "白露洗空河汉湿，耳目莹凈无纤埃。\n秋声溢出涧谷外，野色迸入轩窗来。\n多感间吟亦凄婉，自谋有策常迂回。\n傲然高视万物表，黄花浊酒聊一咍。",
        "dynasty": "宋",
        "collection_info": null
    },
    {
        "uuid": "a26cc04faa1d0357e629c04653bddcff",
        "title": "山园戏书三物  其一",
        "author": "汪炎昶",
        "content": "雨余露双角，戴角缘欹危。\n吾疑甚为累，失此将何依。\n荒凉一亩宫，晨出暮来归。\n虽不着我体，为累岂异兹。\n应有露卧翁，窃视復见嗤。",
        "dynasty": "宋",
        "collection_info": null
    },
    {
        "uuid": "46187ca075d63f64ac8a886140561432",
        "title": "山园戏书三物  其二",
        "author": "汪炎昶",
        "content": "名着虽已古，形模绝丑怪。\n应视坎井卑，不啻河海大。\n时作高雄声，如泄肝肠快。\n欲逃鼎俎烹，绝技惟一□。\n何劳努两目，怒气常不杀。",
        "dynasty": "宋",
        "collection_info": null
    },
    {
        "uuid": "7e0a59723dc87fdb8ec90ee45a6065bb",
        "title": "山园戏书三物  其三",
        "author": "汪炎昶",
        "content": "群动各矜奋，尔独聊优游。\n引颈欲出穴，忽缩寻无由。\n物资爪牙利，一饱纔能谋。\n尔形独何殊，宜有馁死忧。\n乃能乐清夜，和我商声讴。",
        "dynasty": "宋",
        "collection_info": null
    },
    {
        "uuid": "9cafbe98f397f020ecf4514f574f772e",
        "title": "题江伯几雪矼",
        "author": "汪炎昶",
        "content": "杖藜下入空谷暝，仰从树罅窥危矼。\n风叶吹满樵客径，石泉洒到幽人窗。\n旧且疑无颍川许，今兼信有襄阳庞。\n况是清风接襟袂，政使异世心已降。",
        "dynasty": "宋",
        "collection_info": null
    },
    {
        "uuid": "e537b9041562c9cccdb747affbe6004e",
        "title": "古铜小鼎砚滴铭",
        "author": "汪炎昶",
        "content": "泗水没宝鼎，此岂其云仍。\n煅顽炼钝凝，赤精小瓠断。\n疐枵以盛篆，细丹霞疑古。\n铭如虫嚙余，渗枯青石液。\n迸云吸绀清，溉我毛颖波。\n陶浤豕腹仰，呀外膨亨𣂏。\n而不注闻戛，羹量函合龠。\n三趾狞入屡，出继常如盈。",
        "dynasty": "宋",
        "collection_info": null
    },
    {
        "uuid": "e14b3ebe47345ed17dec743cdbdf3a7d",
        "title": "哭俞伯初",
        "author": "汪炎昶",
        "content": "母老妻单妾稚年，一朝无主泪潺湲。\n终身在困庸非命，遗腹承家尚繫天。\n门户故应终有託，琴书可得遂无传。\n不知造物端何意，祸惨吾徒不少怜。",
        "dynasty": "宋",
        "collection_info": null
    },
    {
        "uuid": "7525bfe5dcf11c0600bd19f62ff875d0",
        "title": "休宁朱肖岩葺其先大父岐山书堂为藏修之所而征诗于余余闻其先伯父由释褐职教姑苏今其父子能世家学不坠遗基是可敬已为赋二章  其一",
        "author": "汪炎昶",
        "content": "闭门读书非俗人，政使未见犹倾心。\n斑窥已骇文彩异，流长要自根源深。\n松比灵椿健霜骨，草连玉树辉庭阴。\n岐山紫阳近相接，逸响流入花间琴。",
        "dynasty": "宋",
        "collection_info": null
    },
    {
        "uuid": "4176a6ad441c6c231aa2b3631ad3c46c",
        "title": "休宁朱肖岩葺其先大父岐山书堂为藏修之所而征诗于余余闻其先伯父由释褐职教姑苏今其父子能世家学不坠遗基是可敬已为赋二章  其二",
        "author": "汪炎昶",
        "content": "乃翁读书功未收，大儿收功纔□流。\n三年刻楮岂无用，一鸣惊人姑少留。\n大伸纡鬰数应值，但力根本吾何求。\n书声夜杂岭猿苦，想见灯火虚堂秋。",
        "dynasty": "宋",
        "collection_info": null
    },
    {
        "uuid": "24f106b137aadc6d748deeecfad14059",
        "title": "壁间古木新篁影有可爱走笔戏题",
        "author": "汪炎昶",
        "content": "韦偃工古松，与可善枯竹。\n岂如君家素壁上，有此天然画两幅。\n一株古木欹墙东，状如峨嵋山巅千岁万岁之枯松。\n旁有笛材拔孤玉，扶疏枝叶带露而筛风。\n天知君爱画，欲为发一哂。\n呼取羲娥作画师，借此二物为画本。\n戏从君家壁间摹写之，一枝一叶俱无遗。\n傍人来见道是画，问如何画无能之。\n元来画时不用诸葛笔、梁杲墨，别有妙法匿形迹。\n偷儿虽甚爱，看得捲不得。\n或全浏亮或模糊，随时明暗有卷舒。\n报君若欲观此画，请跨金乌玉兔来其下。",
        "dynasty": "宋",
        "collection_info": null
    },
    {
        "uuid": "dff42b01d4416c0a81d534faec7bf1a4",
        "title": "书兴四首  其一",
        "author": "汪炎昶",
        "content": "山如斵新棱，泉如注新碧。\n醉卧便妥帖，似换松根石。\n混俗悼昔遗，嗜静竦今获。\n吸鲸涤烦想，饫奇苏惫力。\n追往忽悟咎，持虑日增惕。",
        "dynasty": "宋",
        "collection_info": null
    },
    {
        "uuid": "0fbb9b1821762e08396d1c08d79bea20",
        "title": "书兴四首  其二",
        "author": "汪炎昶",
        "content": "时时溪上行，或与幽人遇。\n手把一编书，共倚崖边树。\n鹭近始蹔飞，鱼惊却重聚。\n佳景不待求，足熟自知处。\n稚子爱相随，似亦耽幽趣。",
        "dynasty": "宋",
        "collection_info": null
    },
    {
        "uuid": "4f65eadc216fbc3a59a413d3d9594fd3",
        "title": "书兴四首  其三",
        "author": "汪炎昶",
        "content": "兴逼不暇卧，蹑屐鸣鸡先。\n裛袂碧氛润，袭襟爽概繁。\n噫馁出故气，咽甘潄新泉。\n骨瘦易酸楚，体虚觉轻便。\n樵子隔岭见，宁谓吾非仙。\n手持白羽扇，笑坐青崖巅。",
        "dynasty": "宋",
        "collection_info": null
    },
    {
        "uuid": "97a399c5fb802de2f79267b7add29564",
        "title": "书兴四首  其四",
        "author": "汪炎昶",
        "content": "积阴敛荒霾，崖崿诡秘阐。\n泼光润绿漾，错彩岚翠闪。\n藓槎惊鹘巢，露扑裹虫茧。\n布棋出田庐，洒墨凝鸦点。\n每恨前山逼，遐眺不得展。\n意纔豁危陟，日车已欹转。\n畏与俗人逢，归途取迂远。",
        "dynasty": "宋",
        "collection_info": null
    },
    {
        "uuid": "492f7da850fccfe4407269f4feb1cc39",
        "title": "寄山臞滕主簿",
        "author": "汪炎昶",
        "content": "臞仙非臞惟少肥，风骨耸峭无妍姿。\n有口不餐世上味，颇黎琢盌盛珠玑。\n手挼脚踏思烂熳，笔头芳香撷江蓠。\n出古彝鼎或莫识，欲为平淡愈崛奇。\n论攒众口每如此，近日始读阅古诗。\n瘦劲老硬铁诘曲，龃龉不棘险不巇。\n此天与才未易学，太白吻喉贺肝脾。\n我喜欲绝彼乃怪，颈被惊缩牢如龟。\n深閟龙宫足瑰诡，犀燃惜仅一二窥。\n咏歌盛功代有作，吉甫宗元愈奚斯。\n铿轰炳耀震宇宙，荡涤万世清风吹。\n先生笔力妙如许，模云绘月岂所宜。\n何不飞霞缀为佩，驷以玉虬翼两螭。\n直从昆崙阆风苑，横绝四海窥荒维。\n左拔太华取巉绝，右抉星宿分芒辉。\n一跳突入东壁府，涤砚倒泻银河漪。\n咀盘嚼诰继雅颂，音被箫韶记之夔。\n与仪鸾凤舞百兽，垂亿万载无穷期。\n夜梦群仙领此语，曰不如此材无施。\n先生首涂定何日，愿执鞭弭长相随。",
        "dynasty": "宋",
        "collection_info": null
    },
    {
        "uuid": "83e5ac2e1c5c5fd6671bb859206dc365",
        "title": "次韵题琴谱三首  其一",
        "author": "汪炎昶",
        "content": "三峡嗁猿恨满编，乐于此外本来全。\n累虽犹泥调兼操，高在已忘徽与絃。\n纸上陈言奚足恃，指间妙趣不容传。\n须知自有天然韵，寄在风泉与露蝉。",
        "dynasty": "宋",
        "collection_info": null
    },
    {
        "uuid": "4cb30e229efca846f582060613395610",
        "title": "次韵题琴谱三首  其二",
        "author": "汪炎昶",
        "content": "镌琼镂玉缀为编，积雪涵秋调总全。\n听处孰忘身有耳，弹时自以意为絃。\n大音不泄琴何预，至妙无形操岂传。\n忽触悠扬徽外趣，冷风凄雨滋孤蝉。",
        "dynasty": "宋",
        "collection_info": null
    },
    {
        "uuid": "6699b9cc6f5fb5b0b9bc2b515278e2da",
        "title": "次韵题琴谱三首  其三",
        "author": "汪炎昶",
        "content": "竞夸珠贝溢吟编，豹管微窥惜未全。\n月莹寒光磨晓镜，风铿逸调脆秋絃。\n才惟渐少逾堪爱，诗不须多贵可传。\n囊裏新篇还有几，不妨容我嘒蜩蝉。",
        "dynasty": "宋",
        "collection_info": null
    },
    {
        "uuid": "0039dc41d2806cf2d5f9dace0812478e",
        "title": "程森甫见示同伯几游雪矼观海棠之作伯几尝与余有此约次韵寄之",
        "author": "汪炎昶",
        "content": "风中雾屦拂银湾，满贮烟霞洞府宽。\n物外山供情宛转，吟边海让思瀰漫。\n岫云影压龙湫暝，涧瀑声吹鹤梦寒。\n唤醒海棠花畔约，不堪饶舌有丰干。",
        "dynasty": "宋",
        "collection_info": null
    },
    {
        "uuid": "2638baa77c1a5ce53c279774432c2656",
        "title": "陪诸公携酒山家用壁间韵三首  其一",
        "author": "汪炎昶",
        "content": "小试登临脚，岚光饰嫩情。\n跨虚桥缓渡，避险路迂行。\n端被狂为累，虚将饮得名。\n醉乡前日近，纔稍认途程。",
        "dynasty": "宋",
        "collection_info": null
    },
    {
        "uuid": "cf4a38dcc522c20017f08ff1559c8a53",
        "title": "陪诸公携酒山家用壁间韵三首  其二",
        "author": "汪炎昶",
        "content": "雪涛奔两涧，毛髪竖清寒。\n鼻裂花香劲，衣牵棘刺攒。\n步崖青壁滑，憩树绿阴团。\n莫忘兹游好，题诗后日看。",
        "dynasty": "宋",
        "collection_info": null
    },
    {
        "uuid": "92b4d87e466a9e26d0226d8a2af38360",
        "title": "陪诸公携酒山家用壁间韵三首  其三",
        "author": "汪炎昶",
        "content": "玉屑辉群彦，衣冠俨数翁。\n礼严推让际，情洽笑谈中。\n物外来真趣，罇前□古风。\n无端狂态发，从此忆新丰。",
        "dynasty": "宋",
        "collection_info": null
    },
    {
        "uuid": "9c3a4820c4966faf5b4f3f10a9570ed9",
        "title": "寄赠张吏目",
        "author": "汪炎昶",
        "content": "咀霞嚼云香满髯，魏公之孙颜朱觇。\n岚光染秋迸疏帘，哦诗屡秃霜毫尖。\n岷峨清风飒帷幨，刮磨幽翳辉银蟾。\n剖析不鬰雁鹜钳，或马骤畈迂衔箝。\n鹿门烟萝扃鐍严，猿鸟未许逃幽潜。\n劲翮刷云不可淹，情曷能忘波涛渐。",
        "dynasty": "宋",
        "collection_info": null
    },
    {
        "uuid": "abd948d10cf36bbd8a7ad0a3e0287c86",
        "title": "次韵游龙潭",
        "author": "汪炎昶",
        "content": "我谩怀清赏，君夸是胜游。\n倦犹攀鸟道，渴欲饮龙湫。\n墨客工传信，山灵觊阐幽。\n敢云希作者，强把记文修。",
        "dynasty": "宋",
        "collection_info": null
    },
    {
        "uuid": "4985539c150d7d534e9a4db81298ee95",
        "title": "题王伯畏清心堂",
        "author": "汪炎昶",
        "content": "记语简以遒，饶舌泄幽秘。\n洗尽阛阓腥，阐此林壑气。\n曰予炯灵台，颇已窥彷佛。\n声利汹金鼓，耳目易烽燧。\n未用死灰渠，我道故自异。\n耿耿终莫易，当如浊时水。\n浊匪却而澄，浊自靡所寄。\n子本不避俗，而俗若子避。\n共袖剥啄手，为子成僻邃。\n任物解外梏，冥心藴真诣。\n亦不谢尘嚣，亦不胶吾意。\n岂但静所守，经世可如是。",
        "dynasty": "宋",
        "collection_info": null
    },
    {
        "uuid": "d043972d2849d414a54323a508b1e523",
        "title": "七夕读牛女事",
        "author": "汪炎昶",
        "content": "天澄灏气辉银湾，惊鸿未阵点绀寒。\n毕逋之孙嗜秽腐，为梁岂无鹓与鸾。\n暂抛机梭息鞅靷，别久未惬须臾懽。\n聚落扰扰集蠛蠓，小智未易镌孱顽。\n蓬颗牛羊半馁饫，云路险涩託足艰。\n增亏益庳祷乃遂，未见仁悯遗私干。\n经纬森罗藴精耀，宁论匹偶腾欺谩。\n帝降厥孙责礼币，曷自贷予期追还。\n辎軿沓飒倡河鼓，虽异临邛亦疵瘢。\n政使流光夜奔迸，寸心尚在狐疑间。\n如何东西两相望，躔次不动光芒攒。",
        "dynasty": "宋",
        "collection_info": null
    },
    {
        "uuid": "d8168b5f49520f776723651e8656c26f",
        "title": "次韵王子植见寄",
        "author": "汪炎昶",
        "content": "心亲迹难前，视曩勇不逮。\n梦往谓知路，佶屈迷晻暧。\n俄锵涧中作，如爪痒爬背。\n语抵珠颗圆，落祇剩磊磊。\n岂去陶韦遥，一切剷华彩。\n宁辞咏情性，责有庭帏在。\n寸禄足为娱，迟子董晁配。\n磨礲蓄精锐，坚忍勿少退。\n济时我所懵，有腼类沈晦。\n孤怀鬰不平，倾写尚子待。\n三山讵云遥，风帆渺云海。",
        "dynasty": "宋",
        "collection_info": null
    },
    {
        "uuid": "a6586c68773bc234ee96f7e28ebfceef",
        "title": "张子京扁其先大父居琴之竹轩曰琴琅玕",
        "author": "汪炎昶",
        "content": "自停伶伦双凤鸣，阴分嶰谷凉幽庭。\n淫哇不能屈其贞，睨霜节坚挺疏茎。\n骨含五音堪九成，欲泄未得鬰不平。\n峄阳孙枝感精诚，檿丝与俱徽玉明。\n为引虞熏发其声，却寄猗兰和䪫韺。\n陶絃在趣非耳听，韩腹曾思披以呈。\n厥妙可藴求无形，必与俱传物斯荣。\n张公之孙余典刑，所宝不忝贻嘉名。\n彼局耳目尘满缨，泥琴琅玕挹余清。",
        "dynasty": "宋",
        "collection_info": null
    },
    {
        "uuid": "80a68a97234262f4284826b099b51a12",
        "title": "程存虚梦与六人饮酒赋诗余亦与焉而眉长夹鼻下与髯齐觉而记其诗以见示或以此为余寿征因忆罗汉中有长眉尊者戏次韵",
        "author": "汪炎昶",
        "content": "莫是阿罗汉，前身住化城。\n梦犹形法相，业未刬诗情。\n矧復论修短，真当外死生。\n世人宽作计，端欲俟河清。",
        "dynasty": "宋",
        "collection_info": null
    },
    {
        "uuid": "df15d8c81f5c4160b3e860859cb104c5",
        "title": "程申斋梦与江和叔咏余近作明日以二韵续所寄见示次韵酬之併呈和叔",
        "author": "汪炎昶",
        "content": "片片绿剪湘潭烟，点点露滴秋凉天。\n正厌堆阜矻太华，欲避娇吭哑孤蝉。\n卷曲离奇且朽老，余习蟠错未剷扫。\n梦寐不忘我湔祓，谓曷一语能近道。",
        "dynasty": "宋",
        "collection_info": null
    },
    {
        "uuid": "214402c119245eb7fe0756d27a2d97e7",
        "title": "上李侯",
        "author": "汪炎昶",
        "content": "贡以土作，法奠于禹。\n篚纩与丝，青兖暨豫。\n制有常经，无斯焉取。\n世降土蹙，德不远柔。\n或九州赋，萃于一州。\n贸无为有，薄人于尤。\n维皇启运，蠲我疾苦。\n视青兖豫，不物而估。\n上便下安，踵以为故。\n虺蜮肆欺，蒙人瞭己。\n几创茧丝，涂我赤子。\n我侯曰嘻，害无我始。\n藴隆挥汗，义动省闱。\n万钧回斡，民以恬熙。\n匪人实难，孰心疲羸。\n维此陋邦，桑稀田瘠。\n苟重以此，其何能息。\n自今寸缕，皆服侯德。\n弭蝗固德，今兹之康。\n此而非侯，篚贡是常。\n吏因以蝗，厥祸弥长。",
        "dynasty": "宋",
        "collection_info": null
    }
]