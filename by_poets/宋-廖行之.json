[
    {
        "uuid": "e4e5b623a407da5140f1f7e53ae44bd3",
        "title": "洞仙歌 虞弦挥按",
        "author": "廖行之",
        "content": "虞弦挥按，甫奏熏风曲。\n两两尧蓂长新绿。\n揖鳌峰、连雁峤，轇轕圆融，总里许、北郭门围全属。\n年年才见夏，喜溢枌榆，龙穴霏烟霭晴谷。\n向氤氲和气里，岁奉瑶觞，试屈指、几阅梅林初熟。\n待一品官高见玄孙，算八十彩衣，更饶遐福。",
        "dynasty": "宋",
        "collection_info": null
    },
    {
        "uuid": "dd68e42073cb72d392796b922d46fbb1",
        "title": "念奴娇 熏风庭院",
        "author": "廖行之",
        "content": "熏风庭院，报槐阴拥翠，池波凝绿。\n瑞气葱葱浮燕寝，羽仗霓旌相属。\n鸑鷟开祥，长庚入梦，诧列仙图箓。\n林泉高迈，肯应轩冕尘俗。\n好是妙舞清歌，浮瓜沈李，荐杯中醽醁。\n鹊尾炉生香篆细，又作如何祈祝。\n试问蓬莱，丹崖胜处，几摘蟠桃熟。\n东方何在，凛然能继高躅。",
        "dynasty": "宋",
        "collection_info": null
    },
    {
        "uuid": "e91142c3d9854f26d453e60a5d0aa767",
        "title": "贺新郎 玉宇□蓬户",
        "author": "廖行之",
        "content": "玉宇□蓬户。\n渺凉声、箾槮梧井，乱零枫浦。\n得得西山朝来爽，碧瘦千崖万树。\n清兴在、烟霞深处。\n拄笏风流今谁是，但闻鸡、夜半犹狂舞。\n试举看，渠多许。\n青云万里君夷路。\n肯区区、辀张兔穴，沈迷金坞。\n流水高山真难料，休把朱弦浪抚。\n任展转、翻云覆雨。\n且对佳时随意乐，更从今、莫问惊人句。\n算万事，总天赋。",
        "dynasty": "宋",
        "collection_info": null
    },
    {
        "uuid": "edd89e41659472cb2087460b1eca732c",
        "title": "贺新郎 修月三千户",
        "author": "廖行之",
        "content": "修月三千户。\n拥冰轮、同游碧落，问津牛浦。\n上界真仙多才思，乞与瑶阶玉树。\n渺万里、人间何处。\n云叶依依分清荫，忆当时、掩映霓裳舞。\n算万木，宁如许。\n年年萧爽幽岩路。\n倚西风、吹香金粟，超然云坞。\n一洗纷纷凡花尽，堪写清商对抚。\n为豁散、蛮烟瘴雨。\n脱俗高标谁能领，向骚人、正欠题新句。\n须大手，与君赋。",
        "dynasty": "宋",
        "collection_info": null
    },
    {
        "uuid": "3474b726ded0405f9ab40f9aeb2bd0c2",
        "title": "水调歌头 林梢挂弦月",
        "author": "廖行之",
        "content": "林梢挂弦月，江路粲寒梅。\n一年清绝，好是造物巧安排。\n今日不知何日，佳气更随喜气，满室已春回。\n欢事一时足，黄色两眉开。\n紫髯公，平日事，亦高哉。\n都将功业，分付兰玉满庭阶。\n慈爱浑嗤张傅，信义更高吴李，别是一襟怀。\n岁岁长生酒，剩□紫霞杯。",
        "dynasty": "宋",
        "collection_info": null
    },
    {
        "uuid": "ffd1bab5000f5f5f342026c12fb32577",
        "title": "水调歌头 天下伟人物",
        "author": "廖行之",
        "content": "天下伟人物，荆楚号名流。\n幅员千里，英气磅礴岳南州。\n雁峤高参翼轸，石鼓下盘朱府，衮衮应公侯。\n常记生申旦，明日是中秋。\n挈明月，翳翔凤，驷飞虬。\n东南一尉，何事三载漫淹留。\n谈笑洞庭青草，从此阆风阊阖，高处看鳌头。\n更种阶庭玉，慈母念方稠。",
        "dynasty": "宋",
        "collection_info": null
    },
    {
        "uuid": "01934d15736cdf519181302afaabd539",
        "title": "水调歌头 祥起玉龙甲",
        "author": "廖行之",
        "content": "祥起玉龙甲，庆衍紫枢垣。\n奎文得岁，佳气磅礴斗牛间。\n天意方扶兴运，贤业更看奕世，衮衮照英躔。\n四海具瞻久，膏泽满湘川。\n岁六月，苏大旱，作丰年。\n喁喁百万生齿，何处不沾恩。\n此是鸿钧事业，那更青毡步武，早晚即调元。\n混一车书了，还领赤松仙。",
        "dynasty": "宋",
        "collection_info": null
    },
    {
        "uuid": "09e6e5aac87f50e96b28275154dba615",
        "title": "水调歌头 黄色起犀表",
        "author": "廖行之",
        "content": "黄色起犀表，紫绶照金章。\n两朝耆德，应是南国旧龚黄。\n曾上方壶蓬岛，万里鲸波不作，炎海赖清凉。\n缓造鹓鸿地，高卧水云乡。\n近新来，春色好，遍潇湘。\n不知今日何日，佳气拥高堂。\n竞把芳尊为寿，细祝遐龄难老，福禄未渠央。\n国栋欠元老，仙桂看诸郎。",
        "dynasty": "宋",
        "collection_info": null
    },
    {
        "uuid": "8826e7d10ca42cb289a1325c108c23fc",
        "title": "水调歌头 凉吹起空阔",
        "author": "廖行之",
        "content": "凉吹起空阔，疏雨敛轻阴。\n潇湘江上秋色，佳处不胜清。\n拄笏西山一望，气与千崖高爽，天意属奇英。\n威凤下瑶阙，丹桂矗云根。\n汉元侯，流德厚，在云孙。\n金昆玉季，曾共接武上青云。\n堂上瑶池仙姥，庭下芝兰玉树，好事萃于门。\n剩讲经纶事，早晚自公卿。",
        "dynasty": "宋",
        "collection_info": null
    },
    {
        "uuid": "bb13b68be32682f2ee7daefc761ece42",
        "title": "水调歌头 苍立箨龙秀",
        "author": "廖行之",
        "content": "苍立箨龙秀，青压雨梅肥。\n清和天气，无限佳景属斯时。\n试听虞弦初理，便有熏兮入奏，风物正熙熙。\n此日定何日，香篆袅金猊。\n记当年，蓂两荚，应熊罴。\n男儿壮志，端在伊傅与皋夔。\n况是从容书史，养就经纶功业，早晚帝王师。\n但了公家事，方与赤松期。",
        "dynasty": "宋",
        "collection_info": null
    },
    {
        "uuid": "4476fad49a9025f9caf5c7779159dd5a",
        "title": "水调歌头 韩国武中令",
        "author": "廖行之",
        "content": "韩国武中令，公望乃云孙。\n平生壮志，凛凛长剑倚天门。\n郁积胸中谋虑，慷慨尊前谈笑，袖手看风云。\n唾手功名事，诗句自朝昏。\n况高怀，吾所敬，果难能。\n千金生产，一笑推尽与诸昆。\n所至才成辄去，不为区区芥蒂，此意有谁论。\n且举杯中酒，今日是生辰。",
        "dynasty": "宋",
        "collection_info": null
    },
    {
        "uuid": "7b5d2a67712ca3cdd474f250c40ad3f5",
        "title": "沁园春 直下承当",
        "author": "廖行之",
        "content": "直下承当，本来能解，莫遣干休。\n算如今蹉过，峥嵘岁月，分阴可惜，一日三秋。\n闹里偷声，日中逃影，用尽机关无少留。\n争知道，是沤生即水，水外无沤。\n世人等是悠悠。\n谁着个工夫向里求。\n但掩耳窃钟，将泥洗块，觅花空里，舐蜜刀头。\n何以忙中，尻舆浸假，邀取三彭同载游。\n真如界，向毗庐顶上，荐取无忧。",
        "dynasty": "宋",
        "collection_info": null
    },
    {
        "uuid": "8de163c53d21700af4bff8ae1484f2eb",
        "title": "千秋岁 腊馀时候",
        "author": "廖行之",
        "content": "腊馀时候，天意收寒早。\n梅信动，春先到。\n晓来湘水上，有底风光好。\n春有意，惯随仙仗来蓬岛。\n一念到人间，依约瑶池道。\n心好在，慈为宝。\n蟠桃多岁月，不数如瓜枣。\n千岁也，朱颜绿鬓人难老。",
        "dynasty": "宋",
        "collection_info": null
    },
    {
        "uuid": "e7fd29decd044551beb74e0fe2289d0d",
        "title": "青玉案 片帆稳送扁舟去",
        "author": "廖行之",
        "content": "片帆稳送扁舟去。\n又还踏、江湖路。\n回首京城旧游处。\n断魂南浦，满怀装恨，别后凭谁诉。\n长歌击剑论心素。\n有志功名未应暮。\n自诵百僚端复许。\n归来犹记，东坡诗语，但草凌云赋。",
        "dynasty": "宋",
        "collection_info": null
    },
    {
        "uuid": "a3ac5637c9387fec2891380babac5748",
        "title": "青玉案 家山此去无多路",
        "author": "廖行之",
        "content": "家山此去无多路。\n久没个、音书去。\n一别而今佳节度。\n黄花开未，白衣到否，篱落荒凉处。\n峥嵘岁月远秋暮。\n空腹便便无好句。\n菊意愆期浑未许。\n那堪惹恨，年来此日，长是潇潇雨。",
        "dynasty": "宋",
        "collection_info": null
    },
    {
        "uuid": "db4a31e1c4695a95ae0ac8ac324aef1e",
        "title": "满庭芳 五甲科名",
        "author": "廖行之",
        "content": "五甲科名，半生蹭蹬，胸中可谓忘奇。\n荣华外物，算岂是人为。\n自有吾身事业，最难得、□养亲时。\n萱堂好，紫鸾重诰，寿与岳山齐。\n世间，欢乐事，争名蜗角，伐性蛾眉。\n谩须臾变化，苍狗云衣。\n那似千秋寿母，功名事、分付吾儿。\n从今去，捧觞戏彩，双绶更相宜。",
        "dynasty": "宋",
        "collection_info": null
    },
    {
        "uuid": "96c8a0b0709d795bd2f7678cce4daddc",
        "title": "凤栖梧・蝶恋花 吾母慈祥膺上寿",
        "author": "廖行之",
        "content": "吾母慈祥膺上寿。\n福庇吾家，近世真希有。\n丘嫂今年逾六九。\n康宁可嗣吾慈母。\n我愿慈闱多福厚。\n更祝遐龄，与母齐长久。\n鸾诰联翩双命妇。\n华堂千岁长生酒。",
        "dynasty": "宋",
        "collection_info": null
    },
    {
        "uuid": "c52f65b3ecb9dd7c580b877081a396ed",
        "title": "凤栖梧・蝶恋花 破腊先春梅有意",
        "author": "廖行之",
        "content": "破腊先春梅有意。\n管领年华，总在清香蕊。\n不逐浮花红与紫。\n岁寒来寿仙翁醉。\n衮衮诸公名又利。\n谁似高标，摆却人间事。\n长对南枝添兴致。\n尊前好在三千岁。",
        "dynasty": "宋",
        "collection_info": null
    },
    {
        "uuid": "db338348e80c6cc919f721eea9cd9470",
        "title": "临江仙 春意茫茫春色里",
        "author": "廖行之",
        "content": "春意茫茫春色里，又还几度花期。\n淡晴时候尽融怡。\n梅腮翻白后，柳眼弄青时。\n正是江城天气好，楼台灯火星移。\n相逢无处不相宜。\n轻狂行乐处，明月夜深归。",
        "dynasty": "宋",
        "collection_info": null
    },
    {
        "uuid": "8122125896f0d2058ce6fc9687a6349c",
        "title": "西江月 绀滑一篙春水",
        "author": "廖行之",
        "content": "绀滑一篙春水，云横几里江山。\n一番烟雨洗晴岚。\n向晓碧天如鉴。\n客枕谩劳魂梦，心旌长系乡关。\n封姨悭与送归帆。\n愁对绿波肠断。",
        "dynasty": "宋",
        "collection_info": null
    },
    {
        "uuid": "4759ebd6cb30d27ca9ca76d7bda0a9c7",
        "title": "西江月 试数阶蓂有几",
        "author": "廖行之",
        "content": "试数阶蓂有几，昨朝看到今朝。\n南熏早动舜琴谣。\n端为熊罴梦兆。\n学粹昔人经制，文高古乐箫韶。\n天风从此上扶摇。\n回首不劳耕钓。",
        "dynasty": "宋",
        "collection_info": null
    },
    {
        "uuid": "edb490a1d7099b743319d1dbfa357549",
        "title": "鹧鸪天 飞尽林花绿叶丝",
        "author": "廖行之",
        "content": "飞尽林花绿叶丝。\n十分春色在荼䕷。\n多情几日风朝雨，留恋东风未许归。\n天意好，与君期。\n如今且醉□蛾眉。\n明年上国春风里，赏遍名花得意时。",
        "dynasty": "宋",
        "collection_info": null
    },
    {
        "uuid": "e7bae4bad6c9df15d85bf979af6b12b9",
        "title": "鹧鸪天 腊月今朝恰一旬",
        "author": "廖行之",
        "content": "腊月今朝恰一旬。\n梅花开遍陇头春。\n篆烟起处人称寿，从昔家和福自生。\n新喜事，得佳姻。\n贤郎顺妇正充庭。\n从今更祝千千岁，要与邦人作典型。",
        "dynasty": "宋",
        "collection_info": null
    },
    {
        "uuid": "3d19affa4bb3dbac302ae43dbd86e32d",
        "title": "鹧鸪天 细数元正隔两朝",
        "author": "廖行之",
        "content": "细数元正隔两朝。\n眼看杨柳又新条。\n岁寒独有江梅耐，曾伴瑶池下绛霄。\n香篆袅，烛花烧。\n团栾喜气沸欢谣。\n慈祥自是长生乐，不用春醪飶与椒。",
        "dynasty": "宋",
        "collection_info": null
    },
    {
        "uuid": "6165f66acbdbd32c80f900866ddb6297",
        "title": "鹧鸪天 送了春归雨未收",
        "author": "廖行之",
        "content": "送了春归雨未收。\n雨肥梅子满枝头。\n心知办此和羹品，正为和羹国手谋。\n蓂两荚，岁千秋。\n崧高神气禀公侯。\n好将一卷周公礼，起佐皇家定九州。",
        "dynasty": "宋",
        "collection_info": null
    },
    {
        "uuid": "480cf34c31b70f91241aa8253afd2dbe",
        "title": "鹧鸪天 曾宴瑶池万玉宫",
        "author": "廖行之",
        "content": "曾宴瑶池万玉宫。\n鸾骖此日自从容。\n杓携鹑首坤维外，岁在降娄虎坎中。\n生指李，寿方瞳。\n云仍今有鹊巢风。\n传家自得长年诀，安用人祈鹤与松。",
        "dynasty": "宋",
        "collection_info": null
    },
    {
        "uuid": "93ecc32e1f97bae34983ba6ebd54d68f",
        "title": "鹧鸪天 兰谷清香入岭梅",
        "author": "廖行之",
        "content": "兰谷清香入岭梅。\n多根应尔暖先回。\n腊前似得真消息，争逐尧蓂十叶开。\n春满室，酒盈杯。\n百花宁许到尊罍。\n仙姿要是仙家伴，长为遐龄岁一来。",
        "dynasty": "宋",
        "collection_info": null
    },
    {
        "uuid": "d9777c6004f1a8a398425801c4c6ed8e",
        "title": "鹧鸪天 畴昔君王庆诞辰",
        "author": "廖行之",
        "content": "畴昔君王庆诞辰。\n欢传金母下瑶城。\n祗应仙子陪仙仗，却向人间作寿星。\n萧史伴，更和鸣。\n殷勤好嗣太夫人。\n直须同饮长生酒，剩看芝兰照谢庭。",
        "dynasty": "宋",
        "collection_info": null
    },
    {
        "uuid": "3d832ec2217b42ef8d3cc74fec1d34e1",
        "title": "卜算子 云破露新晴",
        "author": "廖行之",
        "content": "云破露新晴，月上输清气。\n最是江城有底佳，灯火人烟沸。\n行乐尽欢娱，眼界尤妍媚。\n多少江滨解佩人，邂逅无穷意。",
        "dynasty": "宋",
        "collection_info": null
    },
    {
        "uuid": "7062eb3c3d3d51e96e8b2dcf95553bcc",
        "title": "点绛唇 屈指家山",
        "author": "廖行之",
        "content": "屈指家山，匆匆又数今朝过。\n客情那可。\n愁似天来大。\n烟雨蒙蒙，细浥轻尘堕。\n君知么。\n却成甚个。\n春暮犹江左。",
        "dynasty": "宋",
        "collection_info": null
    },
    {
        "uuid": "2711b9394e26cd74013034d2b9157a74",
        "title": "点绛唇 秋兴连天",
        "author": "廖行之",
        "content": "秋兴连天，又还不分秋光老。\n莼鲈犹好。\n莫落秋归后。\n有底从人，上马皆东首。\n君知否。\n阳关三奏。\n消黯情多少。",
        "dynasty": "宋",
        "collection_info": null
    },
    {
        "uuid": "90fd001710c151b215e9fe88e3a2a7fe",
        "title": "点绛唇 音信西来",
        "author": "廖行之",
        "content": "音信西来，匆匆思作东归计。\n别怀萦系。\n为个人留滞。\n尊酒团栾，莫惜通宵醉。\n还来未。\n满期君至。\n只在初三四。",
        "dynasty": "宋",
        "collection_info": null
    },
    {
        "uuid": "259533ff20fb24507a4f63d63f744297",
        "title": "点绛唇 年少清新",
        "author": "廖行之",
        "content": "年少清新，襟裾那受红尘污。\n还他礼数。\n莫遣衣冠粗。\n拟倩东风，西逐轮蹄去。\n泠然御。\n飘飘仙趣。\n直到骖鸾处。",
        "dynasty": "宋",
        "collection_info": null
    },
    {
        "uuid": "6ac20554e2a0653bd2c04b240e36fc49",
        "title": "点绛唇 此去何之",
        "author": "廖行之",
        "content": "此去何之，骈阗车马朝来起。\n扬鞭西指。\n意气眉间是。\n闾里儿童，竞瞩秦萧史。\n归时几。\n快瞻行李。\n还看如云喜。",
        "dynasty": "宋",
        "collection_info": null
    },
    {
        "uuid": "2e2af7fc8c357557403fc757ef37a009",
        "title": "点绛唇 玳席华筵",
        "author": "廖行之",
        "content": "玳席华筵，嘉宾环集三千履。\n兰膏芬芷。\n一簇红莲里。\n花覆玉郎，苒苒青衫媺。\n咸倾企。\n小登科第。\n有底新桃李。",
        "dynasty": "宋",
        "collection_info": null
    },
    {
        "uuid": "c1f972d2ef1036dcce895b15ae37b04e",
        "title": "点绛唇 玉树芝兰",
        "author": "廖行之",
        "content": "玉树芝兰，冰清况有闺房秀。\n画堂如昼。\n相对倾醇酎。\n合卺同牢，二姓欢佳耦。\n凭谁手。\n鬓丝同纽。\n共祝齐眉寿。",
        "dynasty": "宋",
        "collection_info": null
    },
    {
        "uuid": "7a309aac0730fc959ff031d5473940f5",
        "title": "丑奴儿・采桑子 一春底事多佳气",
        "author": "廖行之",
        "content": "一春底事多佳气，非雾非云。\n郁郁氲氲。\n端为君家诞阿兴。\n庆源衮衮由高密，福有多根。\n百子千孙。\n此是元侯嫡耳孙。",
        "dynasty": "宋",
        "collection_info": null
    },
    {
        "uuid": "7d3bc06d0e35b434bf0cbfc4bdcefba1",
        "title": "如梦令 雨歇凉生枕簟",
        "author": "廖行之",
        "content": "雨歇凉生枕簟。\n不梦大槐宫殿。\n惟对谪仙人，一笑高情眷眷。\n离恨。\n离恨。\n无奈晓窗鸡啭。",
        "dynasty": "宋",
        "collection_info": null
    },
    {
        "uuid": "c913204283b71d9b411f44400f7415f2",
        "title": "如梦令 应是南枝向暖",
        "author": "廖行之",
        "content": "应是南枝向暖。\n那更青春未晚。\n竹外见红腮，芳意与香撩乱。\n肠断。\n肠断。\n无奈东风独占。",
        "dynasty": "宋",
        "collection_info": null
    },
    {
        "uuid": "5f6dac4b551acb4130cf9ae83f63452a",
        "title": "鹧鸪天 九日东篱已泛觞",
        "author": "廖行之",
        "content": "九日东篱已泛觞。\n陇头犹待返魂香。\n那知此日花神约，得得同登君子堂。\n迎腊雪，傲晴霜。\n西湖风韵接柴桑。\n寿潭更酌长生水，岁岁和羹入帝乡。",
        "dynasty": "宋",
        "collection_info": null
    },
    {
        "uuid": "1a64c0b016e60ffaa3676b015f2df7b7",
        "title": "减字木兰花 相从归去",
        "author": "廖行之",
        "content": "相从归去。\n行尽江吴到湘楚。\n欲话离怀。\n万事须凭酒一杯。\n临歧握手。\n赠子一言君听否。\n舌在何忧。\n莫作人间儿女愁。",
        "dynasty": "宋",
        "collection_info": null
    },
    {
        "uuid": "b5ce3d757798384f3790fb5db8296401",
        "title": "夜坐观书",
        "author": "廖行之",
        "content": "风露气凄清，秋堂灯火夕。\n开编对圣贤，穷理贯今昔。\n岂无侯门裾，俛仰无颜色。\n岂无终南路，矫诈亏名实。\n萃耕渭钓人，乐道贵自得。\n青紫与金珠，从渠傥来物。",
        "dynasty": "宋",
        "collection_info": null
    },
    {
        "uuid": "5c07d26dfcbdede9a6ebb224930538de",
        "title": "重九后菊未开",
        "author": "廖行之",
        "content": "灵根何许来，初春首移植。\n封培极膏壤，灌溉勤朝夕。\n惟知人力胜，可与天工敌。\n侵寻度重九，荏苒復旬日。\n含芳似悭吝，细蓓犹的历。\n得非司花神，不为狥世习。\n闭关存清高，后时养介僻。\n不然蓐妆灵，护持莫庸释。\n未容遽烂熳，留作秋归忆。\n胡为倚墙隈，向人殊寂寞。\n虽非彭泽长，汝勿余于惜。",
        "dynasty": "宋",
        "collection_info": null
    },
    {
        "uuid": "d3808147d7c1d8b5c297a25e85dd156d",
        "title": "赠别罗舜举",
        "author": "廖行之",
        "content": "忆昔相从游，往往尝继晷。\n论文在肺肝，商确到肌体。\n一从怅分携，凫鴈惯居徙。\n相望两川间，别梦萦百里。\n向来故园思，归兴动行李。\n奔驰快一见，舍馆渠暇理。\n畴昔夜过门，明月耿相视。\n一尊邀踌躇，啸咏天风起。\n朝来得秀句，惜别语盈纸。\n所愧才空疎，雅意孰称是。\n尘劳喜驱人，遣我轮善柅。\n明当问归途，马足莫西指。\n男儿结交情，聚散今乃尔。\n谁论十日恶，怀抱好无几。\n活活郴江流，此去下湘水。\n慇懃傥悬情，愿言寄双鲤。",
        "dynasty": "宋",
        "collection_info": null
    },
    {
        "uuid": "704217a596e398f26692a23aa15a9d59",
        "title": "寄舅氏",
        "author": "廖行之",
        "content": "北山结斋处，爽垲非嚣尘。\n开轩寻丈间，四座情誾誾。\n君无挟长态，我亦忘等伦。\n终朝究道艺，得趣何其真。\n一从分携去，声迹如参辰。\n相望远十舍，诲席无由亲。\n秋高鳌峰秀，得助尤清新。\n明珠不分锡，何以慰吾贫。",
        "dynasty": "宋",
        "collection_info": null
    },
    {
        "uuid": "5e54f4735614633e51c3a2d566cee5aa",
        "title": "和刘寺簿韵就述丐祠意",
        "author": "廖行之",
        "content": "衡湘风物佳，微产亦丰美。\n清腴足秔稻，隽永到梨柿。\n一饱自有余，此乐渠有涘。\n况逢使君贤，公余多燕喜。\n新诗且间作，健笔时一泚。\n形骸了区别，肝胆洞遐迩。\n言论斯霭如，旨意不忘起。\n梧槚良栽培，稂莠早耘耔。\n我愚莫孰何，流辈敢伦儗。\n每闻循循诱，敢愧空空鄙。\n高堂有白髮，富贵宁羡彼。\n丐公成此心，万事欢菽水。",
        "dynasty": "宋",
        "collection_info": null
    },
    {
        "uuid": "e16513383ab79168b53398865d405ee2",
        "title": "从三舅氏携儿侄游向园分韵得买字",
        "author": "廖行之",
        "content": "廛居远嚣尘，市隠渺湖海。\n闲窗理书卷，乐事供戏綵。\n萧然万虑忘，恬尔四时改。\n青山满郊园，未省费钱买。\n客来笑迂拙，我乃厌机械。\n今朝起遨游，欢意与天会。\n光风挟霁月，璇宇扫氛霭。\n兹游发吾舅，怂恿及流辈。\n扁舟凌湘波，步屧更东迈。\n名园展良觌，珍赏皆胜槩。\n松筠矗高节，花草足芳佩。\n化工自无私，物理欣有待。\n从渠春烂熳，壮我胸磊磈。\n招邀坐莓苔，取次列鲑菜。\n真成脱边幅，底用见奇怪。\n酒阑发深省，事往忆初载。\n经营赋归田，想像古贤宰。\n骑箕久汗漫，种木今猥大。\n安能耽燕翫，颇復念兴废。\n信美非吾庐，高兴忽天外。\n归来且长哦，它时续诗话。",
        "dynasty": "宋",
        "collection_info": null
    },
    {
        "uuid": "62cd67cc9b01fb8877fc582da04423a3",
        "title": "自中都归题胜业寺古柏",
        "author": "廖行之",
        "content": "昔闻南山下，有柏古且奇。\n书痴守寒窗，一见嗟无期。\n归从软红尘，乃识苍虬姿。\n青青十亩荫，凛凛千年枝。\n山灵日守护，斧斤谁侵欺。\n孤根久盘踞，珍干分逶迤。\n飘萧爽气生，蓊蔚祥云低。\n九龙出同穴，宛转犹相持。\n高标足古意，贞操长遐栖。\n岂无金芝秀，琐琐夸一时。\n岂无豫章灵，屑屑关兴衰。\n何如此嘉树，毁誉无欣悲。\n传闻禹所植，往事谁能稽。\n安得子墨卿，写作无声诗。",
        "dynasty": "宋",
        "collection_info": null
    },
    {
        "uuid": "f814278df0583f997608b830a107761e",
        "title": "醉中纪事题辰州浄因寺",
        "author": "廖行之",
        "content": "山城春半时，底事风作恶。\n小隠杜书帷，暗想花萧索。\n命驾访林薮，寻芳到丛薄。\n漫山粲百英，随分有余乐。\n萦迴度城阴，徙倚步禅阁。\n山僧正斋余，茗椀快新瀹。\n壁间有佳句，一诵喜且愕。\n登堂陈杯盘，痛饮自谐谑。\n新诗恣赓酬，郢匠成妙斲。\n忘机物不疑，屋山下乌啄。\n松风动豪气，号怒响林壑。\n顾我亦楚狂，高兴復谁托。\n挥毫属同游，聊共题新垩。",
        "dynasty": "宋",
        "collection_info": null
    },
    {
        "uuid": "a85c97e48d065549b021f100a1f21158",
        "title": "代游西湖分韵得香字",
        "author": "廖行之",
        "content": "永嘉有儒宗，学古源流长。\n未施经国手，姑绾祠岳章。\n岂惟礼秩重，正遣文教昌。\n从游者谁子，秀异推荆杨。\n潜君春秋学，三传可束藏。\n君章湘中杰，况有今黄香。\n羣贤集董帷，幸甚同翱翔。\n吾邦一何遇，石鼓分余光。\n坐令士气振，闻者皆激昂。\n今朝过封胡，三英璨琳琅。\n乘兴访萧寺，草草罗酒浆。\n吾侪亦纵臾，十驾随飞黄。\n亢宗頼季子，未数彦道狂。\n读礼不敢过，养晦须名扬。\n旁观且袖手，代斲愧不臧。\n聊补分韵篇，一笑熏风凉。",
        "dynasty": "宋",
        "collection_info": null
    },
    {
        "uuid": "bda64fb97e2e4fe55676e645113d48f9",
        "title": "送岳阳陈倅秩满还朝八首  其一",
        "author": "廖行之",
        "content": "千古太丘长，风流世淳庞。\n衮衮多公卿，他姓渠可双。\n祇今廪贤隽，半刺均麾幢。\n朝天建长策，致主新周邦。",
        "dynasty": "宋",
        "collection_info": null
    },
    {
        "uuid": "41549ca4fc40189dc641c31af4749812",
        "title": "送岳阳陈倅秩满还朝八首  其二",
        "author": "廖行之",
        "content": "闽为多士乡，三山最英特。\n问学可经世，文章更华国。\n公维太宰出，宅相有令德。\n无忌独何人，犹能弭凶慝。",
        "dynasty": "宋",
        "collection_info": null
    },
    {
        "uuid": "1ec03f8f063e151fc3b95262babae5ce",
        "title": "送岳阳陈倅秩满还朝八首  其三",
        "author": "廖行之",
        "content": "先汉郡有丞，选置不浪取。\n次公在河南，吏严而独不。\n皇家重监郡，小试烦大手。\n上方求宽和，淹外讵容久。",
        "dynasty": "宋",
        "collection_info": null
    },
    {
        "uuid": "4c4dba5c4a393874a7767cd51d48a81f",
        "title": "送岳阳陈倅秩满还朝八首  其四",
        "author": "廖行之",
        "content": "岳阳古建郡，不但楼观雄。\n英英范公记，百世扬清风。\n斯文行益远，雅意言非空。\n怀哉久登临，所期忧乐同。",
        "dynasty": "宋",
        "collection_info": null
    },
    {
        "uuid": "0f539677dbe1941eeb59af8bf9205de6",
        "title": "送岳阳陈倅秩满还朝八首  其五",
        "author": "廖行之",
        "content": "重湖昔苦兵，流亡动轻别。\n几年费劳来，经旱復骚屑。\n有底田多稼，民情洽欢悦。\n洋洋康頼歌，今无愧前哲。",
        "dynasty": "宋",
        "collection_info": null
    },
    {
        "uuid": "78718d4f9ef8e6c5526ce3c9b6a9e923",
        "title": "送岳阳陈倅秩满还朝八首  其六",
        "author": "廖行之",
        "content": "湖山政俗殊，疆理罕凭藉。\n壤赋无定书，民田互欺诈。\n所急井田均，争心讵难化。\n入告今其时，公行毋俟驾。",
        "dynasty": "宋",
        "collection_info": null
    },
    {
        "uuid": "2d03cbe432b880c277efd33da97aa064",
        "title": "送岳阳陈倅秩满还朝八首  其七",
        "author": "廖行之",
        "content": "舍人趣治装，驱车将东之。\n两载贤辙淹，一朝万里驰。\n洪惟德器远，自是廊庙姿。\n宁须佩刀祝，已动宣室思。",
        "dynasty": "宋",
        "collection_info": null
    },
    {
        "uuid": "703c64e90ad7a5f646c581ac5feab11e",
        "title": "送岳阳陈倅秩满还朝八首  其八",
        "author": "廖行之",
        "content": "少陵不作威，恐堕趋走中。\n而今巴丘吏，所遭更途穷。\n力绵何以振，敢意鄠县功。\n慨叹薛长史，谁其继高风。",
        "dynasty": "宋",
        "collection_info": null
    },
    {
        "uuid": "46d1c5bf1cca9470e55bf7f1c807d115",
        "title": "寿湖南宗宪五首  其一",
        "author": "廖行之",
        "content": "梅余傲雪香，柳欲摇金丝。\n隆冬如许清，真宰渠物私。\n居然风景殊，钟此贤杰姿。\n政须鸿钧播，天意扶民彜。",
        "dynasty": "宋",
        "collection_info": null
    },
    {
        "uuid": "eaeb07020a98182e18b032024ef684e6",
        "title": "寿湖南宗宪五首  其二",
        "author": "廖行之",
        "content": "斯文不于政，体用方殊观。\n颇闻罢谋曹，渠肯先学官。\n而公独古意，首欲尊儒冠。\n果哉此道振，善俗良非难。",
        "dynasty": "宋",
        "collection_info": null
    },
    {
        "uuid": "9601446bcdfa47ca7d881bb0cd203c81",
        "title": "寿湖南宗宪五首  其三",
        "author": "廖行之",
        "content": "湘俗日窳敝，嗜恶甘如饴。\n良心岂初然，物欲或迫之。\n经正则民兴，靡事穷诛夷。\n桑麻遂生业，四海治可推。",
        "dynasty": "宋",
        "collection_info": null
    },
    {
        "uuid": "46dcda77fab29e6cbffc2a909c36b7cc",
        "title": "寿湖南宗宪五首  其四",
        "author": "廖行之",
        "content": "伊洛有真派，渊源洙泗宗。\n蜀张日益远，言行将无同。\n于公见事业，吾党知适从。\n坐令千载下，竟识儒者功。",
        "dynasty": "宋",
        "collection_info": null
    },
    {
        "uuid": "857cbe9ebe3e4ade099a918ea6ed7035",
        "title": "寿湖南宗宪五首  其五",
        "author": "廖行之",
        "content": "欲寿人之情，而仁独也正。\n有能用其力，尽性以致命。\n公诚格物意，心静无不敬。\n却笑彼谈仙，区区较功行。",
        "dynasty": "宋",
        "collection_info": null
    },
    {
        "uuid": "723e89f1bb8475361abb353bc3cee60b",
        "title": "寿湖南管仓五首  其一",
        "author": "廖行之",
        "content": "齐卿善高奚，为治孰过之。\n到今民受赐，微管嗟吾其。\n宜哉世祀昌，有此廊庙姿。\n功名方鼎来，端亚萧与伊。",
        "dynasty": "宋",
        "collection_info": null
    },
    {
        "uuid": "9a911db396d03a2ee72c8319a403b460",
        "title": "寿湖南管仓五首  其二",
        "author": "廖行之",
        "content": "敬仲始盐筴，丰财此权舆。\n端能佐经费，农末深相须。\n惟皇叙八政，国裕民无癯。\n谁其制低昂，江左今夷吾。",
        "dynasty": "宋",
        "collection_info": null
    },
    {
        "uuid": "980df35398aa06178bf83789818b31d1",
        "title": "寿湖南管仓五首  其三",
        "author": "廖行之",
        "content": "平籴虑国深，公囷匪邦积。\n自古斯有年，寖远失初意。\n今年出缗钱，乐岁怨狼戾。\n此法竟施行，农民等蒙惠。",
        "dynasty": "宋",
        "collection_info": null
    },
    {
        "uuid": "dec3054d5eec9d5ed64f3d7f69c5f3e5",
        "title": "寿湖南管仓五首  其四",
        "author": "廖行之",
        "content": "古人重繇使，竭作唯追胥。\n两税已復役，三倍将何如。\n洪惟爱基本，幸甚均惨舒。\n周亲今闾阎，民情力有余。",
        "dynasty": "宋",
        "collection_info": null
    },
    {
        "uuid": "b760598bc074dfd959b2dee5394e4a2d",
        "title": "寿湖南管仓五首  其五",
        "author": "廖行之",
        "content": "岁寒万本怯，表立苍官荣。\n相看琅玕碧，更对梅玉清。\n得能三友佳，来寿千载英。\n庆事未渠央，高标自天成。",
        "dynasty": "宋",
        "collection_info": null
    },
    {
        "uuid": "77b7bacc6431341f4202cfc5346e4328",
        "title": "挽刘监庙",
        "author": "廖行之",
        "content": "去岁与君别，高谈气如虹。\n酒酣出三诗，遗我意何穷。\n归涂度黄花，偶遇衡人东。\n问君无恙否，报言近已终。\n闻之骇且疑，期君后凋松。\n分携数月耳，鷄年何遽逢。\n还家仅弛担，走哭悲填胸。\n夫君乡评高，孝友古人同。\n一第晚乃得，权门肯投踪。\n暂出不少留，翩翩若冥鸿。\n力学老不倦，进得新有功。\n惜哉干国资，已矣浮云空。\n最怜亲白髮，行路为惨容。\n頼是有子贤，接踵翔蟾宫。\n朝来哀笳发，湘江雨蒙蒙。\n月岭挂寒斗，霜林号凄风。\n斯人重难见，夜台情得通。",
        "dynasty": "宋",
        "collection_info": null
    },
    {
        "uuid": "04211fccf612905a154dd4881a745494",
        "title": "送邓彦霄",
        "author": "廖行之",
        "content": "四海一畎亩，万事均农桑。\n污莱傥辍功，馌饷安取偿。\n斯言愧田叟，为吏轻官常。\n悠悠但愒日，往往俱亡羊。\n邓侯独古意，枳棘宁鸾凰。\n所怀将志行，身诎庸何伤。\n高士岂徇俗，济时乃褰裳。\n功名始一邑，图籍皆甘棠。\n古人正如是，远业讵可量。\n熏风入虞絃，万宇须阜康。\n行矣食人食，勿谓吾言狂。",
        "dynasty": "宋",
        "collection_info": null
    },
    {
        "uuid": "a2c1d5bcfd52a0fd673cc6a3e5a29819",
        "title": "题族兄耐轩",
        "author": "廖行之",
        "content": "干坤一覆育，日月恒回旋。\n百川滚滚流，昼夜不舍旃。\n岂无桃杏姿，孰与松筠坚。\n物理耐则胜，人事败以獧。\n君看伯禹功，手足甘胝胼。\n苟无尼父志，缁磷多夤缘。\n躁轻易与耳，顽顿终安然。\n吾宗伯也亢，学世其家传。\n韬藏第怀宝，穮蔉须丰年。\n双扉俨庭牖，一字深韦絃。\n此意当竟成，永言愿无愆。\n吾闻约与乐，仁者斯两全。\n君能处以一，我见成皆天。\n伊傅终佐时，吴邓徒多钱。\n他时轩中人，更耐官九迁。",
        "dynasty": "宋",
        "collection_info": null
    },
    {
        "uuid": "aa2f89076f42f517e10690f4411a956d",
        "title": "题君子亭",
        "author": "廖行之",
        "content": "疏池种琼瑶，筑屋看云锦。\n爱渠花种贤，佳处心自领。\n我爱池中花，花中有君子。\n相看亭上人，其人亦如是。",
        "dynasty": "宋",
        "collection_info": null
    },
    {
        "uuid": "795e48777f7bf512790cd22fd43807d8",
        "title": "和苦热喜雨",
        "author": "廖行之",
        "content": "吾闻和阴阳，古人喻调鼎。\n四时有节适，万类自纾窘。\n神哉洪钧播，妙自元气涬。\n寒暑递推迁，日月互光炯。\n隆冬生流金，酷热启冰井。\n由来积以渐，其究势莫竞。\n沿流盍寻源，循踵良自宁。\n天功果其全，人事或可请。\n民咨思图易，牛喘戒用猛。\n于焉贵调燮，持以济炎冷。\n今年苦烦蒸，六月无息影。\n晴曦煽赫赫，卒岁忧懔懔。\n无何阴鸟鸣，恍若商羊骋。\n浓云泼黛合，飞电与天等。\n谁为投壶戏，多谢一笑肯。\n疾雷正昼发，隠隠连夜永。\n羣龙挟雨飞，霶霈浃四境。\n岂惟苏槁苗，已足润顽矿。\n欢呼到田稚，扬泊乱池黾。\n热恼变清凉，造化祇俄顷。\n如痛乃遽定，若醉而倏醒。\n人情竞欣欣，我寐独耿耿。\n帝力今何知，谁其发深省。\n古来禹稷志，要在饥溺拯。\n行当岁有秋，岂但禾同颖。\n羣熙正待哺，一饱慰延颈。\n恩斯宇宙均，泽可天地准。\n怜渠诧祥瑞，得醉矜酩酊。\n何人司调元，嗣岁愿多稔。\n但令风雨时，谁復浪悲哂。",
        "dynasty": "宋",
        "collection_info": null
    },
    {
        "uuid": "bfdf8d9549cd4f76af366c430b6b485c",
        "title": "寿岳阳林倅",
        "author": "廖行之",
        "content": "南风舞山木，几日天好晴。\n骤雨洗空翠，当暑气倏清。\n湖光散瀰𣾜，宇鑑浮青冥。\n鱼龙戏吹浪，草木摇芳馨。\n祥氛郁华居，喜色生缇屏。\n缇屏一何喜，别驾今甫申。\n丰神禀崧岳，仙骨标蓬瀛。\n间世出王佐，生贤果天心。\n当时三更月，尚记七荚蓂。\n居然熊罴梦，况乃星宿荧。\n堂堂问礼家，岂但工梅吟。\n西湖耿澄澈，泰山愧峥嵘。\n德器重九鼎，材猷冠千英。\n鸣絃了岩邑，展骥开修程。\n岳阳千乘邦，楼观万古名。\n形胜以人重，民安须政平。\n谁问蕃宣功，正藉太守丞。\n要令范公记，亹亹增清芬。\n十行东北来，六月西南征。\n心源不受暑，王命无留行。\n邦人徯膏泽，邑尉觇车尘。\n敛板慰所慕，执鞭欣且荣。\n匪私一身遇，所冀千里均。\n佳辰迫开府，善颂腾欢声。\n纷纷祝龟鹤，恳恳祈松椿。\n人情亶忱切，天理尤着明。\n维仁必寿祉，称德斯钧衡。\n福禄方鼎来，何者当拟伦。\n茫洋洞庭波，中有君山青。\n渟峙未渠央，功成更遐龄。",
        "dynasty": "宋",
        "collection_info": null
    },
    {
        "uuid": "c36de0a74579c33a20d3557499075acc",
        "title": "题舅氏耕隠图",
        "author": "廖行之",
        "content": "平生泽物心，不计饱一吻。\n中年厌道路，回首荒二顷。\n有口不自餬，谁其识莘尹。\n天子闵斯劳，祠官养闲冷。\n庶人乃敢召，往役义唯谨。\n两手不袖藏，扶犁遍畦畛。\n云胡三百廛，正可一笑哂。\n置之他勿问，乐此果何愠。\n能敬师冀缺，弗治谢杨恽。\n深思卤莽报，宁惮作劳愍。\n拳拳畎亩志，尚愿国多稔。\n长哦七月篇，知公非素隠。",
        "dynasty": "宋",
        "collection_info": null
    },
    {
        "uuid": "e6d3c33683f9d573a16002af567c8736",
        "title": "书怀寄黄梦立",
        "author": "廖行之",
        "content": "荆山之璞天下奇，韫藏待价其谁知。\n楚庭已作再献客，楚国未识连城姿。\n世间万事乃如此，遇否在天而已矣。\n龙螭尚尔困泥蟠，可是纷纷肆蚖虺。\n人生安可论穷通，失马有时同塞翁。\n会须决起凌云志，高抟九万扶摇风。",
        "dynasty": "宋",
        "collection_info": null
    },
    {
        "uuid": "6699e8659b60674ac7c5491f598a8e96",
        "title": "夏夜大雨",
        "author": "廖行之",
        "content": "西风响树声颾颾，暮云势作蛟龙逃。\n玄冥夜半挽银汉，翻写到地奔惊涛。\n万声传空震且怒，草木股栗皆悲号。\n吾闻闵民望岁者，辛勤必与丰年遭。\n即今麦孕苗欲秀，得失相去悬秋毫。\n沛然一雨决丰歉，谁谓天鉴徒高高。",
        "dynasty": "宋",
        "collection_info": null
    },
    {
        "uuid": "b059063b1b87651ad0efd8c924276811",
        "title": "和汤无邪",
        "author": "廖行之",
        "content": "东风习习初春天，流澌冻解兴鱼潜。\n池波生绿纹漪涟，和气已觉弥天渊。\n人间佳处不独此，我有嘉客称世贤。\n怀归不肯依刘表，满怀贮月清光皎。\n君行天下眼力高，泰山自见秋毫小。\n往时祖烈通帝震，凛凛奚啻霜松清。\n力扶彜伦正皇极，精贯日月伊忠诚。\n声弥宇宙身卑下，贪天下愿羣龙驾。\n功高德厚愈流光，谁信幽潜空厚夜。\n吾闻丹穴多祥鸾，正论世济非论官。\n惭卿惭长彼何事，五公四世嗤新安。\n欣然如君食旧德，澜翻自诡真奇特。\n潇湘江上忽相逢，遨游远自蚕丛国。\n诗豪气侠负家传，平生重义不重钱。\n千金万镒随手尽，南来祗有两臂全。\n且言昔与吾兄别，相勉相期皆远业。\n六年万里天西南，历井扪参淅今接。\n故人已作骑箕英，顦顇倦游谁可伦。\n风波险阻厌蜀道，恨不泽国归垂纶。\n如今岂乏资身策，家在吴江天一域。\n床头金尽何足言，气干牛斗心金石。\n不须伍举谈班荆，开心见胆须真情。\n交游衮衮半朝露，家有谏省真难兄。\n听君话言坐未定，投我新篇富嘲咏。\n我思伯氏不可作，君为感嘆岂其命。\n自惭无力空慇懃，扶摇孰起垂天云。\n愧无词华堪掞庭，安得琼琚持报君。",
        "dynasty": "宋",
        "collection_info": null
    },
    {
        "uuid": "2d90d7cc0e03b9946cfc25a78231132c",
        "title": "再酬汤无邪",
        "author": "廖行之",
        "content": "少陵自嘆休问天，高歌杜曲希陶潜。\n两翁洁身如清涟，流行坎止停则渊。\n不肯相邀事趣走，相望异世俱称贤。\n又如双鹤立表表，长庚共月相辉皎。\n人言两翁皆大才，颇恨当时用之小。\n太微别垣环紫宸，台符烱烱光太清。\n天心爱君见于世，生贤赉弼何其诚。\n那知局促多辕下，诡辔窃御夸覂驾。\n怀哉朝秣玉山禾，徐趋可刷幽并夜。\n我闻此马如翔鸾，不比羣蛙私復官。\n驯辕妥策服黄道，御舆君子何其安。\n岂其力称称以德，谷量谩富馿骡特。\n乃知市骏等抡材，毕竟多贤重王国。\n汤君谓我祖有传，非独中选如张钱。\n诛姦发策自其手，亟使国步臻安全。\n忠言信与纷纷别，大启羣公扶帝业。\n退然宁肯自贤功，锡马无心昼三接。\n青编自有声飞英，笑唾当年石季伦。\n高风盛节位不称，独抱此志虚经纶。\n君言济世非无策，太息神皋犹异域。\n会令桂海一冰天，却镌浯颂燕然石。\n吾侬琐碎如棘荆，听君忠愤犹含情。\n可怜有志不得展，三嘆失我金昆兄。\n人生万事皆前定，试听沧浪清浊咏。\n晋陶唐杜等诗穷，怊怅文章不如命。\n祝君我有心慇懃，天降时雨山川云。\n古来皋伊今在庭，食芹有美须献君。",
        "dynasty": "宋",
        "collection_info": null
    },
    {
        "uuid": "82b2efbd8e0e511100f037f83a5b6e9a",
        "title": "春日途中",
        "author": "廖行之",
        "content": "人家二月燕始归，春阴还近清明期。\n我行东指来江上，杰木夹径如旌旗。\n驱驰不惮百里远，解后时醉青帘垂。\n悬知故人隠山市，相见甫迩黄生眉。",
        "dynasty": "宋",
        "collection_info": null
    },
    {
        "uuid": "071f970c431fd35c94ee795191c28cda",
        "title": "山枣道中",
        "author": "廖行之",
        "content": "疾雷将雨风怒号，夜半破屋声嘈嘈。\n平明野水一犂满，浮云忽散青山高。\n三湘归来故清绝，半载何事徒捐劳。\n可怜辜负春已晚，鶑老花残空浊醪。",
        "dynasty": "宋",
        "collection_info": null
    },
    {
        "uuid": "65091a0a4912429b568c011792e6b08c",
        "title": "西郊即事三首  其一",
        "author": "廖行之",
        "content": "唐年斗酒价三百，苦贵已起诗翁言。\n那知三倍犹痛饮，可知此老空烦冤。\n风烟澒洞搅霜信，云日黯淡浮天根。\n此世有酒须烂醉，贵贱琐琐宁当论。",
        "dynasty": "宋",
        "collection_info": null
    },
    {
        "uuid": "3ad71e73d6f3556e9f2e40327e8c0544",
        "title": "西郊即事三首  其二",
        "author": "廖行之",
        "content": "秋老那復雨初晴，我行西郊赏西成。\n芦花飞空讶舞絮，枫叶满径纷吹萍。\n香秔幸惬一饱愿，晚菊亦吐三秋英。\n陂池更作嗣岁计，帝力浩浩仁羣生。",
        "dynasty": "宋",
        "collection_info": null
    },
    {
        "uuid": "e76683f72cdbd6004adff23118fbb57c",
        "title": "西郊即事三首  其三",
        "author": "廖行之",
        "content": "晓行出日归流萤，二童一马尘蒙缨。\n道傍老翁笑相语，道上夫子真劳生。\n有田观我奉甘旨，无技耸世难公卿。\n从渠自嗤我自乐，天风振木哦诗声。",
        "dynasty": "宋",
        "collection_info": null
    },
    {
        "uuid": "de9d80c186488bd8f88cce9715cba2ca",
        "title": "又次韵三首  其一",
        "author": "廖行之",
        "content": "昔人逢秋每悲思，往往推本骚人言。\n安知四时皆足乐，但愿一切长无冤。\n山林朝市等昔梦，荣悴开落俱陈根。\n不如沉醉了万事，春兰秋菊谁能论。",
        "dynasty": "宋",
        "collection_info": null
    },
    {
        "uuid": "46e2e5b249dda564da34665ed4b0f69d",
        "title": "又次韵三首  其二",
        "author": "廖行之",
        "content": "养禾欲雨稼欲晴，闵闵此事须天成。\n湘田是处可穫稻，村酒纵饮无几萍。\n老农欢喜自举白，俗士触缩谁飞英。\n如今祇合谋一醉，功名富贵从浮生。",
        "dynasty": "宋",
        "collection_info": null
    },
    {
        "uuid": "ddff1c02ad50f9f35538812017db9bec",
        "title": "又次韵三首  其三",
        "author": "廖行之",
        "content": "一年好景今露萤，试问谁濯沧浪缨。\n随时动遭不事谤，洁己自觉太清生。\n西风常次乐郊路，好酒不博当朝卿。\n浩然十里马蹄疾，未到城门打鼓声。",
        "dynasty": "宋",
        "collection_info": null
    },
    {
        "uuid": "f8555ad80a0eff75a9a5c7d925ae4032",
        "title": "夜梦得一句云老树拜风窗影乱因伸其语为一绝",
        "author": "廖行之",
        "content": "梦魂栩栩尘缘扫，风拜月窗春树老。\n一枕惊回得句时，清奇未逊池塘草。",
        "dynasty": "宋",
        "collection_info": null
    },
    {
        "uuid": "8fc92d9cc10eaffc6022597380e79409",
        "title": "江皋即事",
        "author": "廖行之",
        "content": "霜肃寒空晴意力，江清一带玻璃碧。\n微波漾日光浮浮，万顷无声流寂寂。\n湾头轻舠一叶微，篙工急刺驰如飞。\n饥鸦见人自惊去，未若鸥鸟能忘机。\n船头午后炊烟起，飒飒微风掠苹尾。\n江皋有客意何如，独立无言望江水。",
        "dynasty": "宋",
        "collection_info": null
    },
    {
        "uuid": "13fd9be21a657c12a3181177e0925c7c",
        "title": "再次前韵",
        "author": "廖行之",
        "content": "午日晴明轩眼力，烟浮波面融融碧。\n隔溪谁家鷄一声，人在丛篁更深寂。\n纤鳞弄暖吹波微，饥鴈为作低回飞。\n渔翁可是生涯阔，放漾终日忘尘机。\n心旌忽为家山起，遥忆潇湘鲙鲈尾。\n谁能一席助清风，归去蒸江弄蒸水。",
        "dynasty": "宋",
        "collection_info": null
    },
    {
        "uuid": "c63bee5c9c04a29ab72e0eb73c76eb02",
        "title": "书湘阴驿壁",
        "author": "廖行之",
        "content": "舍舟湖头烟水昏，假榻邮传犹柴门。\n可能浊酒浇客吻，莫厌明月撩诗魂。",
        "dynasty": "宋",
        "collection_info": null
    },
    {
        "uuid": "f6734677e39a95e55dd7f02a8f11027f",
        "title": "溪流",
        "author": "廖行之",
        "content": "溪流一作神仙遇，岁岁桃花落復开。\n谁控空岩守奇鬼，岂唯尘俗到云来。\n彭泽昌黎一是非，悠悠千古谩传疑。\n苍崖何物扃岩窦，独许当时渔父知。",
        "dynasty": "宋",
        "collection_info": null
    },
    {
        "uuid": "06aa3a02ac0e94ce529c9aa3d118a56b",
        "title": "和喜雨诗",
        "author": "廖行之",
        "content": "夏畦云稼忧芳蕤，炎官火伞烘晴曦。\n何人半夜起龙蛰，慰我卒岁丰年期。\n吾生正作一饱计，天意似悯三农时。\n椎牛酾酒乐村社，帝力于尔其谁知。",
        "dynasty": "宋",
        "collection_info": null
    },
    {
        "uuid": "d7195c5f04287cd9ba627247b1dd1d6c",
        "title": "和陈必强韵",
        "author": "廖行之",
        "content": "三旌之位不足贵，万钟于我其何加。\n谁如日饮无骨相，底用眼眩鸠盘茶。\n哦诗清籁助萧爽，角壮余子空雄夸。\n东洋北若不汝较，望嘆自失无津涯。",
        "dynasty": "宋",
        "collection_info": null
    },
    {
        "uuid": "711b276d5a8100fbfb766bb29a4c7648",
        "title": "和杨公维二首  其一",
        "author": "廖行之",
        "content": "子云家无儋石储，日有载酒过门闾。\n道丰泽衍今甫大，天理报施宁欺予。\n我惭投李得珍贶，俗眼快覩真璠玙。\n何当急走问奇字，报语姑以先勤渠。",
        "dynasty": "宋",
        "collection_info": null
    },
    {
        "uuid": "6491833bc99733c929519acb5c9d838a",
        "title": "和杨公维二首  其二",
        "author": "廖行之",
        "content": "杨侯胸中万卷书，澜翻骚兴轧三闾。\n文成素藁富柱腹，词有余锋须贾予。\n俊逸进追新轨辙，温纯端拟古璠玙。\n我渐不作池塘梦，徒羡清沟愧浊渠。",
        "dynasty": "宋",
        "collection_info": null
    },
    {
        "uuid": "91ec8c8dc0ccd694317b9c6b6b02b468",
        "title": "和游子叹",
        "author": "廖行之",
        "content": "前年春种方萌蘗，我喜君来屐几折。\n今年湖田农正忙，君从伯氏听渔榔。\n平生四海饶足力，到处哦诗不虚日。\n高怀一笑无心云，暮秣燕冀朝吴餐。\n从渠小知但莽苍，羁馽维络游龙颡。\n男儿遇合自有秋，此志宁为温饱休。",
        "dynasty": "宋",
        "collection_info": null
    },
    {
        "uuid": "27cc2df24f6d124bb2c464567f3a7abc",
        "title": "呈武氏表兄",
        "author": "廖行之",
        "content": "我家蒸湘东復东，君尝过我从妪翁。\n我时总角君未冠，相与游戏如鸿蒙。\n无何君作十年别，远指沅水云能穷。\n儿时岂识销黯事，聚散过眼回头空。\n衡阳以西大酉麓，其间不及马牛风。\n向来往往二十载，音问无计随鳞鸿。\n吾翁得官夜郎郡，尽室随牒溪山中。\n故应喜近栖碧老，岂谓一疾铭幽宫。\n箕裘頼有七男子，华萼竞秀阶庭丰。\n尔来得得步相访，磊落玉树何玲珑。\n固知乃翁已无憾，有子足胜王家戎。\n团圞夜话得相属，幸勿别去轻匆匆。\n即今山城二月半，李花能白桃能红。\n阳和熏蒸着草木，骀荡天冶春融融。\n繁华不足悦我眼，独以文字忻磨砻。\n男儿胸中负志业，声价直欲高恒嵩。\n立身扬名我辈事，肯逐斥鷃甘蒿蓬。\n篇诗慇懃丐领畧，但愧骫骳言非工。",
        "dynasty": "宋",
        "collection_info": null
    },
    {
        "uuid": "4bb5ced50dc5ee62d3b369f503636da3",
        "title": "呈四表兄求栖碧遗文",
        "author": "廖行之",
        "content": "诗亡自昔周之东，末乃頼有三闾翁。\n三闾避谗思去国，当时无人歌雨蒙。\n忠怀义槩不见省，独以文字涂幽穷。\n高情寓物发叹咏，忧深思远言非空。\n富如渤澥产百怪，浩若九万扶摇风。\n后来文士相继出，思援弓缴随冥鸿。\n二都以降更七代，浸堕侈靡淫哇中。\n新奇妩媚乏典则，往往体制多称宫。\n汗牛充栋号繁博，简策冗长何其丰。\n至音寂寥风雅坠，天球何处求玲珑。\n辽辽旷世一杜叟，粹出于正排夷戎。\n丁年天宝适倥偬，崎岖奔走方匆匆。\n有我未始不忧国，岂若儿辈随朱红。\n瞻前无隣后无配，膏馥残剩何丰融。\n少陵以来栖碧老，笔锋闪闪矛新砻。\n九原已矣不可作，知有妙语齐烝嵩。\n生平寤寐祈一见，如垢未沐头方蓬。\n君无恐我误雌霓，研覈讽诵犹能工。",
        "dynasty": "宋",
        "collection_info": null
    },
    {
        "uuid": "a624a01dd834a1e7829de3f200e5006d",
        "title": "次韵酬郭承禧",
        "author": "廖行之",
        "content": "黄钟大吕非常器，清庙陈之乃其地。\n胡为小用噎寸莛，犹遣咸韶有遗事。\n君才栖枳今何时，天意似欲昌吾诗。\n西山正尔朝气爽，左手好在霜螯持。\n连墙顾我劳相过，徙舍羡君安宴坐。\n春兰秋菊借芬馨，蚯蚓苍蝇许赓和。\n弥明出语如笑嬉，喜悲思苦那能奇。\n便须起敬拜床下，敢问所学真谁师。",
        "dynasty": "宋",
        "collection_info": null
    },
    {
        "uuid": "cf7984d1a5019269dc0f34f2457ccc09",
        "title": "赋压波亭呈益阳赵宰",
        "author": "廖行之",
        "content": "当涂自诡谯中龙，长驱远斗矜余锋。\n孙刘交合出奇计，一炬赤壁成三雄。\n荆州畴昔借资地，久假乃復相仇攻。\n是时熊湘介二国，北有蜀垒南吴牖。\n蛮争触竞已千古，往事独有江流东。\n人言此水自云阜，联引澬邵经夷中。\n崎岖二梅压盘束，擘裂千嶂烦奔衝。\n穷豪究勇力少纵，始得平隰流舂容。\n纡余十里仅间暇，赑屃五渚俄衝从。\n潴为渟渊产百怪，往往不宅冯夷宫。\n春霖夏潦故假藉，谷吐川灌资腾舂。\n阳侯客气不自禁，驱胁罔象从羣凶。\n往时井邑困陵藉，欲已此患嗟无庸。\n英英忠定经国手，初日小试勤民功。\n不烦燃犀照奇鬼，正尔宴坐销狂烽。\n筑亭据胜俯百壑，坐使衮衮皆朝宗。\n投巫谩诧邺中老，驱鳄未逊潮阳翁。\n横流一旦復故道，精意要与神明通。\n吾闻祖龙制六合，欲以盛气陵华戎。\n将游会稽示汰侈，乃被涛浙还他从。\n区区水波岂云恶，要是暴戾神方恫。\n安知盛德虽邑宰，能转造化回天工。\n尔来百有六十载，民得平土趋耕农。\n只今令尹亦公辈，惟有善政希高踪。\n兴言晴雨应如答，岂復旱溢忧匆匆。\n喜丰对峙且华屋，一桨横绝江无风。\n江头秋深足佳趣，林霭烟暝纷冥蒙。\n乘间领客共赏胜，亦有情话摅心胸。\n夫君岂久吏州县，伟望况已齐衡嵩。\n傥令鲸伏波不作，奠枕四海渠非公。",
        "dynasty": "宋",
        "collection_info": null
    },
    {
        "uuid": "4d683e8201bba02d5e00d5f4c4d2b349",
        "title": "送程正翁解官归徽州",
        "author": "廖行之",
        "content": "夫君貌瘠中甚腴，万卷抑塞蟠胸书。\n文章有神贵有骨，小住金马论石渠。\n青云可上不自喜，却下枳棘如栖梧。\n勾稽五载信留滞，澹泊一意忘奔趋。\n心研典坟畧鞶帨，腕脱笺牍疲鸿鱼。\n诸公要人徧知己，争欲迎致沾波余。\n代来秩满不得去，恳恳至挽桓君须。\n平生不愿受知广，高兴忽动歌归欤。\n湘江水落清彻底，桂棹可理真良图。\n人生适意贵自得，怀土不为西风鲈。\n一杯别酒聊復尔，千里明月非人殊。\n修身善世本一理，聚首分袂皆同区。\n它时用否犹故吾，寄书当道今何如。",
        "dynasty": "宋",
        "collection_info": null
    },
    {
        "uuid": "b5a078847006346419bbd5868b56e566",
        "title": "寿邵阳唐倅二首  其一",
        "author": "廖行之",
        "content": "君不见大士化身兜率天，地涌两足双金莲。\n光明照耀十方界，至今犹记周昭年。\n当年剎利西王国，才见熏风入炎日。\n菩提广转大法轮，普现宝身千百亿。\n即今应感湘江涯，一念甫为羣生迷。\n诞弥犹是旧来日，尘世已觉心南移。\n宰官未向朝端去，暂作资阳大慈父。\n惟将四谛妙真来，一洗含灵愁嘆苦。\n海沂岂久淹王祥，沙堤指日催鸣珰。\n心华定力莫思议，福利四海为津梁。\n斯民正頼觉空觉，应世因缘讵能度。\n椿龄永劫未渠央，会看优昙几开落。",
        "dynasty": "宋",
        "collection_info": null
    },
    {
        "uuid": "32c2209893f6e8f9e0a224d1546a48c8",
        "title": "寿邵阳唐倅二首  其二",
        "author": "廖行之",
        "content": "瑞蓂八叶开蕤宾，湘川当年生俊人。\n天孙织裳云锦新，下与圣世为卿云。\n妙龄材策趣金銮，从横礼乐波澜翻。\n结知九重生羽翰，扬庭径许升朝班。\n姓名将启金瓯黄，海沂蹔此留王祥。\n朝来椒颂传新章，青衫属吏欣观光。\n方瞳玉颊歌云谣，醴泉为酒𨟉斗杓。\n东方蟠桃三度实，安期瓜枣甘于蜜。",
        "dynasty": "宋",
        "collection_info": null
    },
    {
        "uuid": "c70589816a9e94c33dede2ab0c67dc80",
        "title": "代贺苏盐生朝",
        "author": "廖行之",
        "content": "斗杓酒携井络墟，月蓂四荚随盈除。\n絪缊和气掬宇宙，葱鬰瑞霭充门闾。\n门闾自是相家旧，许国勋阀今渠渠。\n公侯骨相奇表在，佛祖心谛羣疑袪。\n长材不惮剸烦剧，入赞枢庭还题舆。\n声猷业履蔼中外，使节荣畀东南如。\n三湘来领阜通计，九郡咸企澄清车。\n民言此地公蘧庐，当馈注想宁应徐。\n姓名行启金瓯书，公府入即潭潭居。\n方壶蓬岛有寿域，安用九转刀圭余。",
        "dynasty": "宋",
        "collection_info": null
    },
    {
        "uuid": "3b59d2199cdea0cc2d5a65a22d5336fd",
        "title": "代人上父生朝诗",
        "author": "廖行之",
        "content": "杓携娵訾月华薄，瑞霭朝来溢帘幕。\n芙蓉犹解姹然红，要与诞弥寻旧约。\n霞觞举处金璀错，寿祝庄椿与龟鹤。\n鲤庭请学炽昌诗，綵衣戏有承颜乐。",
        "dynasty": "宋",
        "collection_info": null
    },
    {
        "uuid": "dc1848e83054789af3b466240a70413d",
        "title": "将归新城乡舍邀赋诗赠行",
        "author": "廖行之",
        "content": "请君吟诗送我归，我归虽作半月期。\n马头黄埃且百里，村店白酒占双旗。\n只今柳丝东城路，万缕方作青青垂。\n归来应未及飞絮，自取春色开修眉。",
        "dynasty": "宋",
        "collection_info": null
    },
    {
        "uuid": "3ac20bde5c1a7f8496b9c5383599671d",
        "title": "和阻风潜江以诗祷神",
        "author": "廖行之",
        "content": "江行几日风打头，江上客子添牢愁。\n人言水神喜作祟，客欲精祷姑维舟。\n平生结习口语业，篇诗敢告波神休。\n欣然回首领此意，一息千里聊乘流。",
        "dynasty": "宋",
        "collection_info": null
    },
    {
        "uuid": "4a75286e451aacd13c76230af38ccce2",
        "title": "为老人寿苏盐",
        "author": "廖行之",
        "content": "司寇家声远，开元相业尊。\n亚燕推手笔，刺暴赋箎埙。\n无逸隋图在，居延汉节存。\n二天公覆盖，六印气雄浑。\n美玉蓝田裔，洪河积石源。\n人材钟盛世，侯伯萃高门。\n龙集天津尾，杓携井络坤。\n策加三卦候，蓂改四朝昏。\n兆梦熊罴喜，仪庭鸑鷟鶱。\n崧高真气宇，佛祖是心原。\n标准仪中外，才猷剸剧烦。\n枢庭陪国论，江介辅侯藩。\n忠力宣僚寀，勋庸简帝阍。\n皇华分使节，风采动輶轩。\n煮摘三湘富，澄清九郡恩。\n融融流叶气，蔼蔼载谣言。\n望洽青毡旧，荣须锡马蕃。\n金瓯披姓字，芝诏下天垣。\n卿月当联棘，王庭合簉鹓。\n蓬壶开寿域，斗柄挹芳樽。\n蟠实来仙木，松膏出老根。\n祝公千岁寿，带砺见调元。",
        "dynasty": "宋",
        "collection_info": null
    },
    {
        "uuid": "c92b4a6e3da4b6433a8655e0aba07fc5",
        "title": "和刘晋父寒食日从郡掾游花光相社祠绝江访向园赏春韵三首  其一",
        "author": "廖行之",
        "content": "官事何时了，郊行亦兴佳。\n不因修佛供，端为忆诗家。\n歌棹浮春浦，吟筇倚暮花。\n翻思红蘂句，想像怨年华。",
        "dynasty": "宋",
        "collection_info": null
    },
    {
        "uuid": "cfad42759ebbe8aeecfc0dab9f834db5",
        "title": "和刘晋父寒食日从郡掾游花光相社祠绝江访向园赏春韵三首  其二",
        "author": "廖行之",
        "content": "不作春游去，那能诗思佳。\n春山长在眼，白酒不谋家。\n泛泛一簑钓，冥冥几树花。\n相从有真趣，无梦到京华。",
        "dynasty": "宋",
        "collection_info": null
    },
    {
        "uuid": "2fbe7a25c5b7cb08f289f8be2fecbb00",
        "title": "和刘晋父寒食日从郡掾游花光相社祠绝江访向园赏春韵三首  其三",
        "author": "廖行之",
        "content": "寒食江头去，精蓝景象佳。\n怀人悲往事，得句念无家。\n飘泊苦多病，颠狂因恼花。\n那知三百载，崇祀有光华。",
        "dynasty": "宋",
        "collection_info": null
    },
    {
        "uuid": "6c99597bd6b1ab1cfabf99095c904b50",
        "title": "和春睡",
        "author": "廖行之",
        "content": "持底赏春晴，清眠自爽魂。\n据梧销白日，高枕未黄昏。\n蝴蝶飞何乐，华胥梦可温。\n周公应不远，心事得深论。",
        "dynasty": "宋",
        "collection_info": null
    },
    {
        "uuid": "1e7d6db4f868fa649c1e587df4d7be27",
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其一",
        "author": "廖行之",
        "content": "世态酰鸡舞，尘缘野马驰。\n眼中惟俗物，梦裏是真知。\n綵笔神传夜，春池句得时。\n渠侬未应愧，百世与风期。",
        "dynasty": "宋",
        "collection_info": null
    },
    {
        "uuid": "a9dd4019cbb840cdf97980711d6cea34",
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其二",
        "author": "廖行之",
        "content": "日月游驹迅，光阴激箭驰。\n自应怜未遇，谁解语先知。\n消息春来好，功名梦到时。\n更凭询造物，无作戏人期。",
        "dynasty": "宋",
        "collection_info": null
    },
    {
        "uuid": "d47d7b1eee6518b24a7451929a35d297",
        "title": "和罗舜举三首舜举梦中得腊酒催诗处春幡剪綵时二句足成四韵属余和之  其三",
        "author": "廖行之",
        "content": "世无良乐久，骥足谩驱驰。\n尚喜心无愧，渠忧人未知。\n尘埃浑瞇目，魂梦识佳时。\n好在张仪舌，男儿讵可期。",
        "dynasty": "宋",
        "collection_info": null
    },
    {
        "uuid": "dde63d5ca54b2f2ddf3f1bc53c8fc4a1",
        "title": "赠胜业老了谧",
        "author": "廖行之",
        "content": "客行半吴楚，人与诗皆穷。\n得公三昧语，示我五言工。\n南山足佳气，古剎长清风。\n应余锦囊句，还许莲社同。",
        "dynasty": "宋",
        "collection_info": null
    },
    {
        "uuid": "c0fd5217d687417a2afa6b088584a1d7",
        "title": "和前韵  其一",
        "author": "廖行之",
        "content": "有赋为招隠，无文可送穷。\n郢歌应寡和，齐瑟自难工。\n好在南山雾，高眠北牖风。\n此心奚所得，要与古人同。",
        "dynasty": "宋",
        "collection_info": null
    },
    {
        "uuid": "bc26576f72815fc639820b59641ef92f",
        "title": "和前韵  其二",
        "author": "廖行之",
        "content": "久雨送春晚，倦游怜客穷。\n不因人事谬，安得诗篇工。\n鶑语唤昨梦，鸡声惊晓风。\n此时无好句，愁绝有谁同。",
        "dynasty": "宋",
        "collection_info": null
    },
    {
        "uuid": "875c31671dc3c2e41c35f3948bd370c9",
        "title": "和前韵  其三",
        "author": "廖行之",
        "content": "诗源渺万顷，衮衮来无穷。\n定应游戏尔，岂事雕琢工。\n三章见囊颖，一读清头风。\n贫儿获兹富，往往至宝同。",
        "dynasty": "宋",
        "collection_info": null
    },
    {
        "uuid": "ad5972c702d64956e5ac0166aa268cca",
        "title": "暮春偶成四首  其一",
        "author": "廖行之",
        "content": "残花自开落，迟日半晴阴。\n翡翠山容暗，蒲萄江涨深。\n绿杨浑作絮，黄鸟欲成瘖。\n春事今如许，谁能着酒斟。",
        "dynasty": "宋",
        "collection_info": null
    },
    {
        "uuid": "390794775990579459cb4a7a18c0fc66",
        "title": "暮春偶成四首  其二",
        "author": "廖行之",
        "content": "蒲渚生新涨，花蹊长绿阴。\n微风将暑至，一雨共春深。\n强聒燕何吻，卑喧蛙未瘖。\n有怀无可奈，吟兴发清斟。",
        "dynasty": "宋",
        "collection_info": null
    },
    {
        "uuid": "ea7e5f7a36e90ffb561446c57dcfcfe3",
        "title": "暮春偶成四首  其三",
        "author": "廖行之",
        "content": "小雨纤纤润，轻云淡淡阴。\n溪光清绝处，山影翠微深。\n蚕市朝何寂，牛歌晚不瘖。\n高吟怜节物，合把酒尊斟。",
        "dynasty": "宋",
        "collection_info": null
    },
    {
        "uuid": "3d2cebb977341ae3260335d2ed73b954",
        "title": "暮春偶成四首  其四",
        "author": "廖行之",
        "content": "春色堂堂去，云容故故阴。\n情连芳草远，愁共碧波深。\n一雨能多久，鸣鸠只合瘖。\n杖头方寂寞，那得浊醪斟。",
        "dynasty": "宋",
        "collection_info": null
    },
    {
        "uuid": "d13b0a6294703ba1ba6924a8d9f432dd",
        "title": "雨中有怀  其一",
        "author": "廖行之",
        "content": "客裏春三月，江头雨半旬。\n囊空那得醉，吟苦未甘贫。\n愁逐花枝老，诗随节物新。\n郴流去湘水，欲此寄双鳞。",
        "dynasty": "宋",
        "collection_info": null
    },
    {
        "uuid": "4232e8a29669ef49e611d1c36c74ce05",
        "title": "雨中有怀  其二",
        "author": "廖行之",
        "content": "春色无多日，匆匆度七旬。\n驱驰游子态，萧索旅中贫。\n酒薄愁那减，诗穷句转新。\n谁能念牢落，涸辙有枯鳞。",
        "dynasty": "宋",
        "collection_info": null
    },
    {
        "uuid": "a3a960a69688fcbe7f414857e7042367",
        "title": "七夕",
        "author": "廖行之",
        "content": "目切云垂望，心驰枕扇凉。\n两年违色养，七夕又他乡。\n坐想斑衣戏，胡为捧檄忙。\n何人翟方进，将母冠岩廊。",
        "dynasty": "宋",
        "collection_info": null
    },
    {
        "uuid": "d367b2934e91981bb21a881f2523ac93",
        "title": "观潮",
        "author": "廖行之",
        "content": "江接东溟阔，潮从八月高。\n祇应风捲浪，谁遣怒成涛。\n舟楫乘流迅，鱼龙得意豪。\n瀛洲今不远，好去钓金鰲。",
        "dynasty": "宋",
        "collection_info": null
    },
    {
        "uuid": "39eac81fdb2fce8ffe7b46921ebeecf7",
        "title": "宿田桥驿枕上口占",
        "author": "廖行之",
        "content": "屋敝漏疎星，魂清梦转惊。\n蛙鸣千百辈，鸟语两三声。\n意气浑干斗，尘劳未解缨。\n平生四方志，安肯效蝇营。",
        "dynasty": "宋",
        "collection_info": null
    },
    {
        "uuid": "5d5d183ca07f3674c1f7f7a7522cc85e",
        "title": "如新墙宿于刘叟逆旅",
        "author": "廖行之",
        "content": "一雨洗残暑，初秋生嫩凉。\n寸岑余黛绿，多稼已云黄。\n早觉宦情薄，可能诗兴长。\n空惭赋囊粟，持底报君王。",
        "dynasty": "宋",
        "collection_info": null
    },
    {
        "uuid": "ee1b6bdf09111f34ad8d3d7a6ae7b7d0",
        "title": "向氏归来园",
        "author": "廖行之",
        "content": "十亩江头地，今时靖节园。\n辋川惭画古，绿野谩名存。\n自有菊成径，何须花满原。\n是间无俗物，不用闭松门。",
        "dynasty": "宋",
        "collection_info": null
    },
    {
        "uuid": "754beccedb48082c320b5ccfaf47814b",
        "title": "水仙",
        "author": "廖行之",
        "content": "擢擢琼簪秀，盈盈玉颊新。\n陇梅真季孟，洛浦是精神。\n好在临江佩，遥怜步月尘。\n对花恼诗思，何必霅溪莼。",
        "dynasty": "宋",
        "collection_info": null
    },
    {
        "uuid": "9a780d241ccdee22f934e1a9102551f9",
        "title": "岁晚寄罗舜举",
        "author": "廖行之",
        "content": "岁晚旅怀恶，云平东望赊。\n故人空眼底，别恨忆江涯。\n尺素形声画，萍踪溷齿牙。\n襟期定何许，归梦恼胡笳。",
        "dynasty": "宋",
        "collection_info": null
    },
    {
        "uuid": "2db414bc46e06897a435a9fde8fcb9c7",
        "title": "怀程正翁",
        "author": "廖行之",
        "content": "江上送君归，灯前凝我思。\n源流嗟世远，师友不吾欺。\n此道无今昔，人生易别离。\n江湖几千里，从此尚心期。",
        "dynasty": "宋",
        "collection_info": null
    },
    {
        "uuid": "968b11d7f1d5865899ee4932836b1e79",
        "title": "钱塘买舟西归",
        "author": "廖行之",
        "content": "畴昔春江上，诗成感旧游。\n重来正炎日，还復理扁舟。\n兴逐轻帆远，愁随急雨收。\n三年四来往，依旧水东流。",
        "dynasty": "宋",
        "collection_info": null
    },
    {
        "uuid": "b0e154bd724e6203da8f7639e5b2e7aa",
        "title": "戏咏白髮",
        "author": "廖行之",
        "content": "与愁添悴色，为老出孤标。\n髣髴生银缕，依微散玉苗。\n摘除犹茁茁，晞沐更萧萧。\n相见函关路，应符物色邀。",
        "dynasty": "宋",
        "collection_info": null
    },
    {
        "uuid": "eddfb943ecd3de816f28902f3aafbb57",
        "title": "和益阳赵宰六首  其一",
        "author": "廖行之",
        "content": "为邦何所急，劝学最留情。\n数仞新儒馆，千年继武城。\n梁间珍篆古，门外碧波平。\n会有明伦士，培风纵鹗横。",
        "dynasty": "宋",
        "collection_info": null
    },
    {
        "uuid": "f273b5338de009037c87af01b52a5998",
        "title": "和益阳赵宰六首  其二",
        "author": "廖行之",
        "content": "食黮从吾化，安舆本若情。\n有能奔晋盗，何用筑秦城。\n一邑诚天幸，三年頼政平。\n儒功固如许，仪舌漫纵横。",
        "dynasty": "宋",
        "collection_info": null
    },
    {
        "uuid": "ec2eb4ef3760cd0e42e3cfb653cca965",
        "title": "和益阳赵宰六首  其三",
        "author": "廖行之",
        "content": "驭吏胡为术，临民若用情。\n两难诚具美，双璧重连城。\n威爱无偏举，权衡自适平。\n吏忠民更乐，协气日流横。",
        "dynasty": "宋",
        "collection_info": null
    },
    {
        "uuid": "fb123b67c6a5ef44743cafb116a8a315",
        "title": "和益阳赵宰六首  其四",
        "author": "廖行之",
        "content": "世治不忘兵，公深爱国情。\n雄张新汉壁，势压旧吴城。\n夜月鸣笳肃，秋风列燧平。\n农耕浑自适，是处亩从横。",
        "dynasty": "宋",
        "collection_info": null
    },
    {
        "uuid": "6cad79c82bf91e9f6a0342962779917b",
        "title": "和益阳赵宰六首  其五",
        "author": "廖行之",
        "content": "底事及幽冥，仁人恻隠情。\n怜渠犹旅骴，为尔返乡城。\n泚颡人应化，分香讼亦平。\n存亡俱惠泽，高义与云横。",
        "dynasty": "宋",
        "collection_info": null
    },
    {
        "uuid": "f67914d5a77de9ea18e74bc32eefee30",
        "title": "和益阳赵宰六首  其六",
        "author": "廖行之",
        "content": "胸中涵万象，江上漫怡情。\n突兀飞华屋，依微出化城。\n所欣逢岁有，此意乐时平。\n登览多新句，何须马槊横。",
        "dynasty": "宋",
        "collection_info": null
    },
    {
        "uuid": "3f2125cd29205fba06fddb191c31a161",
        "title": "无题",
        "author": "廖行之",
        "content": "州牧谁能举，邦人愿借情。\n声名简宸扆，恩信着湘城。\n庞统才何陋，班超策故平。\n何如今别驾，膏泽与江横。",
        "dynasty": "宋",
        "collection_info": null
    },
    {
        "uuid": "43bdb6178bd45a98e02f678daa8b1c46",
        "title": "挽王倅",
        "author": "廖行之",
        "content": "政最方贤躅，公心得事情。\n江湖多抚字，秦蜀佐廉平。\n族处欢群从，乡评叹老成。\n西风非宰木，犹记手经营。",
        "dynasty": "宋",
        "collection_info": null
    },
    {
        "uuid": "c15ffeaa45bd308a11ba9150ea02af65",
        "title": "挽周守",
        "author": "廖行之",
        "content": "姓氏标千佛，功名老一麾。\n人皆嗟窘步，公不陋居夷。\n悃愊尤安静，廉明且惠慈。\n穷陬天弗佑，三月逝如斯。",
        "dynasty": "宋",
        "collection_info": null
    },
    {
        "uuid": "8c53ab1ebef1535449f32a9641f26723",
        "title": "挽邓彦霄  其一",
        "author": "廖行之",
        "content": "秀整文明早，精明吏事优。\n联登年正妙，再转誉弥休。\n方展云衢步，俄惊夜壑舟。\n平生如此友，零落向山丘。",
        "dynasty": "宋",
        "collection_info": null
    },
    {
        "uuid": "614ceef888458650618d02223cfc0070",
        "title": "挽邓彦霄  其二",
        "author": "廖行之",
        "content": "仲氏怀联璧，慈亲念倚闾。\n官迁身未享，子少室无储。\n不料全家望，真成一梦虚。\n生材悭子寿，天意竟何如。",
        "dynasty": "宋",
        "collection_info": null
    },
    {
        "uuid": "9d9bf4a531a5f18cffa5326999b53950",
        "title": "挽谷子长  其一",
        "author": "廖行之",
        "content": "仁寿渠应尔，为君呼彼苍。\n若人奚所恨，夫我谓难量。\n好学颜何泯，多才贾遽亡。\n乘除余庆在，薿薿看诸郎。",
        "dynasty": "宋",
        "collection_info": null
    },
    {
        "uuid": "3db0a61a1535c9e6803bf11117ef09d6",
        "title": "挽谷子长  其二",
        "author": "廖行之",
        "content": "百岁三之日，如君乃若然。\n谢庭凋玉树，楚泽毙兰荃。\n堂有双亲老，身无寸禄缘。\n英魂傥犹在，泣我此诗篇。",
        "dynasty": "宋",
        "collection_info": null
    },
    {
        "uuid": "b6d9ff395ddc3b973ea964f97b4b3af6",
        "title": "挽谷子长  其三",
        "author": "廖行之",
        "content": "伊昔拜芝宇，词场话俊游。\n一从分袂日，五阅鲙鲈秋。\n别梦思何极，长川逝莫留。\n盖棺俄隔世，空遣泪横流。",
        "dynasty": "宋",
        "collection_info": null
    },
    {
        "uuid": "b5b1d9cdbe59daa0f3c5a0f03262f9ca",
        "title": "挽刘知府乘",
        "author": "廖行之",
        "content": "辛苦平生学，儒科志稍酬。\n路遥车折轴，夜半壑亡舟。\n士惜鸰原尽，亲悲鹤髮留。\n传家幸有子，门户可无忧。",
        "dynasty": "宋",
        "collection_info": null
    },
    {
        "uuid": "b8bfa36b85fa948457db4c7297f0b4f5",
        "title": "挽邓知县友龙  其一",
        "author": "廖行之",
        "content": "文撼湘南国，才高月旦评。\n弟兄皆吏计，父子擅科名。\n綵服欢初浃，黄粱梦不惊。\n伤心见零落，埋玉闭佳城。",
        "dynasty": "宋",
        "collection_info": null
    },
    {
        "uuid": "0a02d0584652f42b11acc7985f822898",
        "title": "挽邓知县友龙  其二",
        "author": "廖行之",
        "content": "别向巴丘去，归从浙水来。\n绝怜三益友，高卧九泉台。\n清会成陈迹，明时失茂才。\n无因陪祖奠，风壑寄余哀。",
        "dynasty": "宋",
        "collection_info": null
    },
    {
        "uuid": "771f075f4128c656f3e5578b982f235d",
        "title": "挽军器监簿周公子及  其一",
        "author": "廖行之",
        "content": "人物丹丘秀，才华迈选优。\n青藜行照坐，白玉遽成楼。\n数不登知命，言犹见告猷。\n词林根柢在，三凤看鸣啾。",
        "dynasty": "宋",
        "collection_info": null
    },
    {
        "uuid": "6e2d7d610c74ec4f35280f4376b9b903",
        "title": "挽军器监簿周公子及  其二",
        "author": "廖行之",
        "content": "一经同鴈塔，再入并鸳行。\n方喜为寮好，那知梦奠伤。\n学多应损寿，文富幸流芳。\n有士奇如此，云溪奈閟藏。",
        "dynasty": "宋",
        "collection_info": null
    },
    {
        "uuid": "6aa5d183aa824a70ecf7c71814b8f764",
        "title": "挽唐学录颐  其一",
        "author": "廖行之",
        "content": "今代称纯孝，如公第一流。\n事亲惟婉顺，厉志只操修。\n德行浑无间，功名略未酬。\n空遗千古恨，明月一山丘。",
        "dynasty": "宋",
        "collection_info": null
    },
    {
        "uuid": "a0761d48a5686701f0ca980fc83b3121",
        "title": "挽唐学录颐  其二",
        "author": "廖行之",
        "content": "虎榜标名日，英声四海闻。\n传家惟奥学，有子继清芬。\n未熟黄粱梦，俄同冥漠君。\n哲人今已矣，无復更论文。",
        "dynasty": "宋",
        "collection_info": null
    },
    {
        "uuid": "44b1c3a1385136f842757e2d3ec885f1",
        "title": "挽龚宣教世基  其一",
        "author": "廖行之",
        "content": "文物湘中盛，唯公独最优。\n麒麟来瑞世，鹏鹗快横秋。\n桂籍名方着，灯窗志少酬。\n居乡多令望，治国藴嘉猷。",
        "dynasty": "宋",
        "collection_info": null
    },
    {
        "uuid": "0d9700336d0a2cc5d512123930d29230",
        "title": "挽龚宣教世基  其二",
        "author": "廖行之",
        "content": "游刃虽余地，栖鸾试未周。\n仅伸三釜养，俄隔九泉幽。\n风树悲难弭，蒿莪痛曷瘳。\n平生无恨处，有子袭箕裘。",
        "dynasty": "宋",
        "collection_info": null
    },
    {
        "uuid": "8709f5277516b2be631a00bdc9ecfc52",
        "title": "挽雍宣教知义  其一",
        "author": "廖行之",
        "content": "早擢蟾宫桂，声名第一流。\n下帷潜大业，击楫志神州。\n修短林中木，浮沉水上沤。\n生刍今日奠，恻怆泪难收。",
        "dynasty": "宋",
        "collection_info": null
    },
    {
        "uuid": "483d47640eaf8e621a949702597d67da",
        "title": "挽雍宣教知义  其二",
        "author": "廖行之",
        "content": "忆昔居黉舍，曾陪戏綵斑。\n才华推粹美，功绩嘆间关。\n有子能传业，无丹可驻颜。\n哀词临隧路，明晦万重山。",
        "dynasty": "宋",
        "collection_info": null
    },
    {
        "uuid": "fb8c939ae96f49bf40ac04f5a9c5ec17",
        "title": "挽龚主簿盖卿  其一",
        "author": "廖行之",
        "content": "当代文章伯，声名属太常。\n云衢方奋立，薤露忽悲伤。\n郄桂荣贤嗣，莱衣远北堂。\n苍天竟何意，忍使哲人亡。",
        "dynasty": "宋",
        "collection_info": null
    },
    {
        "uuid": "ae7be1d527d42f764a1b40537bb134fe",
        "title": "挽龚主簿盖卿  其二",
        "author": "廖行之",
        "content": "奇士如公少，居然得誉尊。\n绩文追古作，献策达修门。\n梁坏吾安仰，人亡道尚存。\n伤心南野路，天迥暮云昏。",
        "dynasty": "宋",
        "collection_info": null
    },
    {
        "uuid": "6148394cdc6bde21e241a8afacc7c8a6",
        "title": "挽刘学谕玗  其一",
        "author": "廖行之",
        "content": "剑浦昔名族，湘川今世家。\n簪缨方赫奕，里巷正光华。\n岂意有余庆，翻成不足嗟。\n哀哉天道远，福禄一何差。",
        "dynasty": "宋",
        "collection_info": null
    },
    {
        "uuid": "8012f282f2f8ad967c45c0cc6b4256a4",
        "title": "挽刘学谕玗  其二",
        "author": "廖行之",
        "content": "诗礼家传旧，箕裘世袭良。\n蚤同花萼秀，晚并桂椿芳。\n方恨违同气，那知叹肯堂。\n斯文今已矣，继踵属贤郎。",
        "dynasty": "宋",
        "collection_info": null
    },
    {
        "uuid": "b12a1cf6ae035cf04e378277937334c4",
        "title": "挽刘学谕玗  其三",
        "author": "廖行之",
        "content": "声猷惊俗旧，科第策名新。\n筮仕甫从志，辞官復为亲。\n谁期一朝患，遽殒百年身。\n平昔经纶事，而今已古人。",
        "dynasty": "宋",
        "collection_info": null
    },
    {
        "uuid": "3c5332fb37f31c151fe4a87f669a4948",
        "title": "挽刘学谕玗  其四",
        "author": "廖行之",
        "content": "学富犹无已，才雄非自成。\n诲人真不倦，接物有余情。\n仅有抠衣便，俄惊逝水倾。\n丹旌嗟莫挽，忍听薤歌声。",
        "dynasty": "宋",
        "collection_info": null
    },
    {
        "uuid": "9af59a3cb63f68e5ece5d4277444bf4b",
        "title": "挽刘宣教孝昌  其一",
        "author": "廖行之",
        "content": "夙世垂遗训，书林早策勋。\n敬诚跻至善，师友富多闻。\n棠棣两玉笋，闺门万石君。\n九原那可作，惆怅哽飞云。",
        "dynasty": "宋",
        "collection_info": null
    },
    {
        "uuid": "b5711169a1a595c52722bd965418a0d3",
        "title": "挽刘宣教孝昌  其二",
        "author": "廖行之",
        "content": "暂出伸三釜，归安菽水心。\n立言存绝笔，遗子胜籝金。\n肝腑真堪託，情亲久亦深。\n交朋忘一鑑，哀泪满衣襟。",
        "dynasty": "宋",
        "collection_info": null
    },
    {
        "uuid": "dacdcfcfe8b8e500ced670146b240e8a",
        "title": "唁陈颐刚颐大二兄",
        "author": "廖行之",
        "content": "陈子吾为友，别来今甫春。\n孔庭歌坏木，窦树失灵椿。\n谁谓有余庆，几成无告民。\n天涯一携手，涕出为悲辛。",
        "dynasty": "宋",
        "collection_info": null
    },
    {
        "uuid": "ee00ac4b5543c54f8ce3b5e45bca41ea",
        "title": "和游归来园韵  其一",
        "author": "廖行之",
        "content": "咄咄柴桑久卜邻，轩轩少室竟何人。\n一丘奇兴心犹远，千古论交迹未陈。\n奋锸自随天地阔，园林好在岁时新。\n东风相逐经行处，花草禽鱼不计春。",
        "dynasty": "宋",
        "collection_info": null
    },
    {
        "uuid": "0c1ed98ca9d9e751449e2f3bf7a9cff1",
        "title": "和游归来园韵  其二",
        "author": "廖行之",
        "content": "簿书丛裏厌纷埃，夙驾輶轩此地来。\n好是板舆将母乐，不妨樽酒为花开。\n难拚胜赏哦诗适，生怕严城打鼓催。\n明日江头还眺望，松风阁上几徘徊。",
        "dynasty": "宋",
        "collection_info": null
    },
    {
        "uuid": "5adba4eab9d6838cd0708dedb8d17585",
        "title": "春雪",
        "author": "廖行之",
        "content": "腊尾春风不着忙，雪花先压百花香。\n试为天上玉妃舞，欲遣人间越犬狂。\n万里冰壶尘不染，一番琼圃日初长。\n东皇喜作吾翁瑞，又报丰年到酉阳。",
        "dynasty": "宋",
        "collection_info": null
    },
    {
        "uuid": "c1530b7fceca8ec7875e7b51d2c99dab",
        "title": "江楼雪望",
        "author": "廖行之",
        "content": "几日凝空雪未阑，江头乘兴一凭栏。\n瑶池宫阙连天迥，琼圃山川特地宽。\n极目龙沙千里远，倚空冰柱数峰寒。\n望中浑觉蟾宫近，便欲乘风寄羽翰。",
        "dynasty": "宋",
        "collection_info": null
    },
    {
        "uuid": "ce35d358b8cb22c6d0cd3e341efa7a14",
        "title": "和春游三首  其一",
        "author": "廖行之",
        "content": "骀荡融和二月天，邀朋同是饮中仙。\n试将拄杖踏芳草，更看兰舟航野川。\n酒兴偿花聊復一，诗篇贾勇或相千。\n何妨日日寻春去，醉把赓酬授简传。",
        "dynasty": "宋",
        "collection_info": null
    },
    {
        "uuid": "50d4646a40976b5259c6db3721265ece",
        "title": "和春游三首  其二",
        "author": "廖行之",
        "content": "寻胜遨游且乐天，楚狂应是地行仙。\n一年最好春三月，到处那能花满川。\n梦泽诗肠吞八九，河沙醉境渺三千。\n眼中况有江皋佩，应作潇湘胜会传。",
        "dynasty": "宋",
        "collection_info": null
    },
    {
        "uuid": "9d026c3d00457830afb6443927758081",
        "title": "和春游三首  其三",
        "author": "廖行之",
        "content": "雨余迟日放晴天，春入园林点化仙。\n为约奚囊行秀野，更看花岛媚清川。\n杖头买醉多踰百，笑裏挥金知几千。\n一段清狂谁会得，谩将高兴付诗传。",
        "dynasty": "宋",
        "collection_info": null
    },
    {
        "uuid": "0f0d7216b083edc0fb16a013e0f4f45a",
        "title": "海棠",
        "author": "廖行之",
        "content": "暖日烘晴二月天，万丝垂舞竞春妍。\n谁移西蜀寸根远，独领东风一笑嫣。\n醉脸凝脂朝过雨，红粧照烛夜笼烟。\n漫山百卉空粗俗，知是流霞第一仙。",
        "dynasty": "宋",
        "collection_info": null
    },
    {
        "uuid": "fc5863ea36daf7445509430b9542be81",
        "title": "社日雨",
        "author": "廖行之",
        "content": "一年好乐九十日，底事天工力作难。\n自古惜春晴有几，只今连夕雨犹𩆑。\n朝来已报山城社，客裏那知花信寒。\n遥想故园田父乐，伐豚酾酒树团栾。",
        "dynasty": "宋",
        "collection_info": null
    },
    {
        "uuid": "e4a5937d87265d1fe6cc87334b01f19b",
        "title": "清江道中",
        "author": "廖行之",
        "content": "客裏春愁万斛量，随身抖擞一奚囊。\n了无池草入诗梦，粗有山花供酒狂。\n半载飞蓬成底事，几鈎新月误相望。\n夕阳又傍空山宿，杜宇声中入异乡。",
        "dynasty": "宋",
        "collection_info": null
    },
    {
        "uuid": "127335f32c6639cd89b1637dce43dfa2",
        "title": "次纲官王簿韵兼简伯潜二首  其一",
        "author": "廖行之",
        "content": "江上晴光照眼浓，十分春色满城东。\n客怀何限湘波绿，漕事方殷汉粟红。\n雅有诗情添兴远，可无酒力破愁攻。\n舳舻早晚蒲帆稳，长啸东南万里风。",
        "dynasty": "宋",
        "collection_info": null
    },
    {
        "uuid": "89b1d878a35a1d57885bfdd9b1e45f40",
        "title": "次纲官王簿韵兼简伯潜二首  其二",
        "author": "廖行之",
        "content": "柳岸流鶑两两黄，风光浑在一帘香。\n休辞老去追随懒，莫遣春归倥偬忙。\n满地芳茵犹胜践，漫天飞絮漫轻狂。\n溪园早有同游约，准拟杯行引兴长。",
        "dynasty": "宋",
        "collection_info": null
    },
    {
        "uuid": "da0fc0c98570d77eaf72a86b9f747fb0",
        "title": "和张王臣郊游韵三首  其一",
        "author": "廖行之",
        "content": "君访西郊古佛家，还因烧佛问丹霞。\n可能同住依弥勒，应是前身悟木叉。\n林杪危亭供宴坐，门前翠袖俨排衙。\n纷纷廛市何时了，静看优昙浩劫花。",
        "dynasty": "宋",
        "collection_info": null
    },
    {
        "uuid": "839f50ae2500431fc252e8a3f027cc07",
        "title": "和张王臣郊游韵三首  其二",
        "author": "廖行之",
        "content": "山头笑语落千家，晓入登临引暮霞。\n极目未应烦笏拄，招朋端不羡鱼叉。\n归来皓月明于烛，睡熟黄紬卧放衙。\n幕府官闲诗思敏，赓酬亹亹笔生花。",
        "dynasty": "宋",
        "collection_info": null
    },
    {
        "uuid": "30cf8c499ba49804b10e2275f1b27279",
        "title": "和张王臣郊游韵三首  其三",
        "author": "廖行之",
        "content": "秀句清圆掩百家，锦心幽思定餐霞。\n风骚谁敢闚严律，诵数惟应满洛叉。\n已有文名肩杜曲，却怜羁旅赋彭衙。\n自嗟下里陪高唱，羞说花时鼓子花。",
        "dynasty": "宋",
        "collection_info": null
    },
    {
        "uuid": "9ac0b6ce33c12a58d43295bf00ac1a49",
        "title": "和芍药",
        "author": "廖行之",
        "content": "牡丹摧尽蘂初成，花谱还应压后生。\n右掖昔年陪俊赏，幽兰今日助诗情。\n当阶镇日翻红艷，傍砌何人翫秀英。\n国色要须归第一，花王从此浪收名。",
        "dynasty": "宋",
        "collection_info": null
    },
    {
        "uuid": "21c71a2859891bac2d3c92a649de6c82",
        "title": "送春",
        "author": "廖行之",
        "content": "煮醖青梅且共尝，游蜂飞蝶为谁忙。\n秋韆綵索迷青草，车马红桥锁绿杨。\n春事战回蒲剑老，诗肠结尽柳丝长。\n韶光赋别休匆遽，凝伫东风更一觞。",
        "dynasty": "宋",
        "collection_info": null
    },
    {
        "uuid": "dd1b5e78ce579720257d4da3a6f323b9",
        "title": "宿田舍遇雨",
        "author": "廖行之",
        "content": "奔走尘埃日几西，又从舟楫问津涯。\n官身底事多羁束，世路由来足崄巇。\n甘雨也知苏䆉䅉，轻风祗管舞涟漪。\n夕阳又傍田村宿，无限蜩螗噪晚飔。",
        "dynasty": "宋",
        "collection_info": null
    },
    {
        "uuid": "4ad19b855eeac7c8c12efea760789b9d",
        "title": "七夕",
        "author": "廖行之",
        "content": "从昔人传鹊作桥，一年牛女会清宵。\n几家乞巧罗瓜果，是处开樽沸管箫。\n云雨暂成银汉约，风雷催趁玉晨朝。\n凭谁与问支机石，好上仙槎款碧霄。",
        "dynasty": "宋",
        "collection_info": null
    },
    {
        "uuid": "417ab7c4b0027602f07dd24e27fa6c6f",
        "title": "重九后菊",
        "author": "廖行之",
        "content": "寂寞东篱几夕霜，不堪憔悴逐炎凉。\n谁知璞玉浑金态，尽作红尘紫陌粧。\n流液尚能甘水味，返魂应付与梅香。\n来年莫落秋深后，好趁登高入酒觞。",
        "dynasty": "宋",
        "collection_info": null
    },
    {
        "uuid": "4d12f846314eac445aee19fb89a206c7",
        "title": "中秋日简同盟诸公",
        "author": "廖行之",
        "content": "风囊啸谷猎尘衫，雨鬣行天驾玉骖。\n一洗蛮烟浑逐北，全提商令似征南。\n佳时不负中秋约，双桂能同一夜谈。\n我亦兰陔奉馨膳，与君欢事喜相参。",
        "dynasty": "宋",
        "collection_info": null
    },
    {
        "uuid": "2968c0d3d1f75974c5b39195b20eb24a",
        "title": "和晚菊三首  其一",
        "author": "廖行之",
        "content": "羁寓穷秋几许清，晚芳犹尔亦何荣。\n东篱旧岂论余子，三径今应愧老成。\n气味耐堪供饮兴，登临那得厕羣英。\n节华要是丈人行，俗眼谁知省屈平。",
        "dynasty": "宋",
        "collection_info": null
    },
    {
        "uuid": "4fefd6a749574af072fd2dc9d5255693",
        "title": "和晚菊三首  其二",
        "author": "廖行之",
        "content": "何事秋光老更清，故应有菊占秋荣。\n后来汉陛知薪积，晚出商山叹翼成。\n三径惟将松比操，东篱那为酒含英。\n纷纷红紫随时好，臆对西风诉不平。",
        "dynasty": "宋",
        "collection_info": null
    },
    {
        "uuid": "184d774cb1f27763b61fe7acdae00cb3",
        "title": "和晚菊三首  其三",
        "author": "廖行之",
        "content": "荒凉篱落露华清，菊为重阳特地荣。\n奔竞斗心知戒在，疎迟懒性习闲成。\n偿秋为子添秋兴，见晚知谁恨晚英。\n頼有南山陪旧望，悠然目极与云平。",
        "dynasty": "宋",
        "collection_info": null
    },
    {
        "uuid": "200856fef92ff1ba60f06419d2778bdf",
        "title": "月夜有怀二宋兄",
        "author": "廖行之",
        "content": "云容冉冉碧于衫，蟾影腾腾稳胜骖。\n万壑凉声生木末，一天秋色满江南。\n闻鸡漫起狂夫舞，扪虱谁从隠士谈。\n坐想诗翁搜好句，初机还许学人参。",
        "dynasty": "宋",
        "collection_info": null
    },
    {
        "uuid": "509c94e84d36dcb6894c66f3d558d163",
        "title": "秋夜读书示谦  其一",
        "author": "廖行之",
        "content": "百年诗种世科存，三载相望两拜恩。\n主簿从渠称大小，儒冠喜我到儿孙。\n立身正要先忠孝，力学尤须造本原。\n老矣寸阴犹共惜，日新期汝大吾门。",
        "dynasty": "宋",
        "collection_info": null
    },
    {
        "uuid": "2b28a06a44268977664fa78df49320c5",
        "title": "秋夜读书示谦  其二",
        "author": "廖行之",
        "content": "常记吾公诲语存，岂唯抚育念深恩。\n要将礼义扶门户，常把诗书训子孙。\n众耳尚闻垂绝语，尔曹无负起家原。\n慇懃事业能无忝，何羡于公驷马门。",
        "dynasty": "宋",
        "collection_info": null
    },
    {
        "uuid": "b5552e3bfea2ba153e0084aa604e9b79",
        "title": "西囿卢橘数株方穷秋萧索间诧然敷荣薿薿可爱作诗记之",
        "author": "廖行之",
        "content": "寂寂园林秋暮时，可人卢橘玉英肥。\n祗应篱菊返魂在，满慰金行得意归。\n僵立冻蜂攒翅白，霏微繁李缀枝稀。\n天公似恐缁尘污，乞与毡裘护雪衣。",
        "dynasty": "宋",
        "collection_info": null
    },
    {
        "uuid": "5ea59a29648ed2b13939338be2bd4955",
        "title": "和罗舜举  其一",
        "author": "廖行之",
        "content": "岸岸花飞客思浓，拍空烟水与天东。\n暮云横岭依依碧，朝日翻波衮衮红。\n鸥共忘机元自适，鼍犹鸣鼓定谁攻。\n凭栏万里危楼望，愁绝江南一笛风。",
        "dynasty": "宋",
        "collection_info": null
    },
    {
        "uuid": "0eb2be0cf98313a2c316f4060795f02b",
        "title": "和罗舜举  其二",
        "author": "廖行之",
        "content": "对酒怜鹅满意黄，江天风暖水纹香。\n诗情到底能多助，官事由来未苦忙。\n晴雨不妨春自好，醉醒何择我非狂。\n几时容与扁舟去，浩荡烟波情兴长。",
        "dynasty": "宋",
        "collection_info": null
    },
    {
        "uuid": "37945c359b7d0a08cf96a34e7f4e6f26",
        "title": "和张王臣",
        "author": "廖行之",
        "content": "词伯今犹从事衫，追风才轶谢羸骖。\n浪传齐己声江左，不见弥明隠岳南。\n骚读正堪供痛饮，箎音那许接高谈。\n君家况有輶轩法，乞与新编得细参。",
        "dynasty": "宋",
        "collection_info": null
    },
    {
        "uuid": "1f4681004bbf2cb545effe4fc7b7aa5c",
        "title": "和家字韵呈同社诸公",
        "author": "廖行之",
        "content": "平生四海鲁东家，貌敬谁能礼有加。\n试问离歌谈狗曲，何如艷曲唱山茶。\n广平似铁诗犹好，河内闻箴喜更夸。\n惟有谪仙堪痛饮，世间佳处乐无涯。",
        "dynasty": "宋",
        "collection_info": null
    },
    {
        "uuid": "28dbec89a6ca737691304c733f43867e",
        "title": "和松坡刘迂诗四首  其一",
        "author": "廖行之",
        "content": "新凉凭雨入郊墟，却置诗书困简书。\n顾我尘埃随野马，今谁风味忆鲈鱼。\n可能三釜从吾好，且放双眉满意舒。\n剩买一尊浇礧磈，从他㶁㶁水鸣除。",
        "dynasty": "宋",
        "collection_info": null
    },
    {
        "uuid": "3f4d259755c958c1eb10bee552735d41",
        "title": "和松坡刘迂诗四首  其二",
        "author": "廖行之",
        "content": "白云飞处祝融墟，心切平安一纸书。\n浪走毛生惭捧檄，清贫羊续漫悬鱼。\n银蟾浮彩秋尤好，金粟含香桂欲舒。\n指日安舆奉颜色，綵衣容与戏庭除。",
        "dynasty": "宋",
        "collection_info": null
    },
    {
        "uuid": "c2c6a788b51897982b37fe18c98f723e",
        "title": "和松坡刘迂诗四首  其三",
        "author": "廖行之",
        "content": "平生湖海敝貂裘，一笑周南底滞留。\n豪放不妨诗李白，峥嵘何意吏朱游。\n悠悠世上难穷事，落落胸中肯着愁。\n高兴横秋浑不浅，月明还上武昌楼。",
        "dynasty": "宋",
        "collection_info": null
    },
    {
        "uuid": "9fdc1c51676c771e768439c921113b93",
        "title": "和松坡刘迂诗四首  其四",
        "author": "廖行之",
        "content": "满袖风埃季子裘，谁怜斗粟漫淹留。\n栖迟岁月浑闲事，放浪湖山得胜游。\n一律任渠从滥吹，数杯容我且浇愁。\n祗应好在平生志，更上陈登百尺楼。",
        "dynasty": "宋",
        "collection_info": null
    },
    {
        "uuid": "a2e3c654cfc9e0e15a448d02c5245978",
        "title": "暮秋闻鴈",
        "author": "廖行之",
        "content": "微日输晴宿霭妆，征鸿迎暖到南州。\n相呼相唤稻粱熟，年去年来芦苇秋。\n琴操曾遗中散恨，海濒还见子卿不。\n夕阳莫傍江楼去，长有别离人倚楼。",
        "dynasty": "宋",
        "collection_info": null
    },
    {
        "uuid": "4d033920b893ab02a14637d6451b0405",
        "title": "和蔺仰之咏含笑花",
        "author": "廖行之",
        "content": "何物包藏欲媚谁，千金难售惜光仪。\n空凝巧倩如羞靥，晴吐浓熏已透肌。\n一夕举烽徒自苦，三年射雉若为奇。\n无情草木欣欣意，却恼多情为赋诗。",
        "dynasty": "宋",
        "collection_info": null
    },
    {
        "uuid": "59d6059bed3e2a84d309b25a7556f590",
        "title": "得长兄书",
        "author": "廖行之",
        "content": "雨余清梦话踌躇，投晓敲门一纸书。\n尺组却能羁壮士，寸心浑欲驾飞车。\n青衫小吏谁知子，白髮慈亲正念渠。\n只道为官志三釜，而今那似守阎闾。",
        "dynasty": "宋",
        "collection_info": null
    },
    {
        "uuid": "1e688e75d0ea821accbd3d1d89aa7b44",
        "title": "同伯潜诸公联骑出城东次衫字韵",
        "author": "廖行之",
        "content": "怯晓征衣袭小衫，山头淡月照联骖。\n晴光忽散湘江上，秋色疑连梦泽南。\n后约吹香舒藻思，同游载酒款犀谈。\n遥知坚卧朱文季，倦听朝鸡趁六参。",
        "dynasty": "宋",
        "collection_info": null
    },
    {
        "uuid": "e1837a1e3ef00486c474f515e32bd9cd",
        "title": "和武必达郢亭杂咏韵",
        "author": "廖行之",
        "content": "君家华屋隠松关，满壑清风六月寒。\n半岁胡为漫蓬转，篇诗犹解惜春阑。\n人言占马应东首，我欲移文向北山。\n试问啼鹃缘底事，尽情终日劝人还。",
        "dynasty": "宋",
        "collection_info": null
    },
    {
        "uuid": "61c3eeeb3f8a85e2f035f0d90e289b8a",
        "title": "宿白湖即事",
        "author": "廖行之",
        "content": "乱蝉声裏夕阳村，野寺荒凉竹映门。\n汩汩溪流新过雨，芃芃禾稼已平原。\n老僧不省论诗句，初月犹能共酒樽。\n莫为奔驰起归兴，东西南北一干坤。",
        "dynasty": "宋",
        "collection_info": null
    },
    {
        "uuid": "0df2849b031c437117304125bb9c77ad",
        "title": "和洞庭古寺壁间韵",
        "author": "廖行之",
        "content": "六月湖天凛似秋，曾凭樯燕小迟留。\n苍崖偃蹇浮屠古，白壁淋漓醉墨流。\n吹浪鱼龙供客戏，乘槎牛斗得天游。\n一声帝子云璈曲，家在蓬壶碧玉楼。",
        "dynasty": "宋",
        "collection_info": null
    },
    {
        "uuid": "969e09a826aade89817e86856ac8bcff",
        "title": "和徐志父道中池亭独游之什二首  其一",
        "author": "廖行之",
        "content": "炎风勃勃触轻衫，何事驱尘未解骖。\n清我一泓能湛湛，洗渠双耳任喃喃。\n方从君子欢相爱，未信樵夫笑不谈。\n他日通泉访陈迹，光芒宝剑与天参。",
        "dynasty": "宋",
        "collection_info": null
    },
    {
        "uuid": "40d612d7df7692e8f11e840b2d86b1f9",
        "title": "和徐志父道中池亭独游之什二首  其二",
        "author": "廖行之",
        "content": "闻絃那用湿青衫，俛首盐车骥可骖。\n珍重居污自贞洁，飞扬巢幕漫呢喃。\n云天意气生怀抱，尊俎风流入笑谈。\n不碍哦诗佐清逸，明朝敛板又庭参。",
        "dynasty": "宋",
        "collection_info": null
    },
    {
        "uuid": "8999b79438dfbf9dbf742727fc137380",
        "title": "游岳麓宫抱黄洞",
        "author": "廖行之",
        "content": "长沙不足容回旋，放脚直到清虚天。\n层云荡胸意矫矫，皓月入袖情娟娟。\n扶摇浩荡九万里，城郭彷佛三千年。\n仙期汗漫直牛斗，此志理我乘风船。",
        "dynasty": "宋",
        "collection_info": null
    },
    {
        "uuid": "d1a45d3ce2911239ebf52d3397da8e3e",
        "title": "和张王臣登清斯亭韵三首  其一",
        "author": "廖行之",
        "content": "一年好景负黄花，洗眼江梅傲岁华。\n把酒欲从天问月，知时谁解管飞葭。\n人情似水多泾渭，世味如禅说蜜樝。\n祇可高吟酬节物，鶑声早晚又天涯。",
        "dynasty": "宋",
        "collection_info": null
    },
    {
        "uuid": "18097f39f51a57964c985a58b9d4c552",
        "title": "和张王臣登清斯亭韵三首  其二",
        "author": "廖行之",
        "content": "一夜寒窗剪烛花，细寻诗派忆京华。\n爱人欲赠两溪竹，弔古谁荒大泽葭。\n味永黄鸡羹苦菜，香清沈水煮榠樝。\n拈来信手皆佳句，浩叹东洋渺际涯。",
        "dynasty": "宋",
        "collection_info": null
    },
    {
        "uuid": "eafe9b05b9de000ce59c586fd5d13610",
        "title": "和张王臣登清斯亭韵三首  其三",
        "author": "廖行之",
        "content": "海棠冬暖亦狂花，步遶畦区羡物华。\n微雨苍茫低塞鴈，寒声寂历到汀葭。\n映人清绝梅松竹，照眼黄垂橘柚樝。\n自喜闲中足幽兴，不妨时理醉生涯。",
        "dynasty": "宋",
        "collection_info": null
    },
    {
        "uuid": "5969de27c1c70f0d29d9ed9cd4968070",
        "title": "题苏瑑觉斋二首  其一",
        "author": "廖行之",
        "content": "不随凿枘辨方圆，安用蓍龟考未然。\n万物由来皆备我，寸心既尽即知天。\n见几那俟拈花手，乐道浑忘绝易编。\n自得诚明千古学，谁能证此具精专。",
        "dynasty": "宋",
        "collection_info": null
    },
    {
        "uuid": "b8208803bd9a11ac307a4331d29a9f01",
        "title": "题苏瑑觉斋二首  其二",
        "author": "廖行之",
        "content": "灭去觚棱性本圆，了除藩蔽物皆然。\n向来具足顶门眼，尽发卑微瓮裏天。\n胶扰空花俱是幻，拘挛尘鞅束如编。\n非予孰为幡然起，莫遣阿衡美独专。",
        "dynasty": "宋",
        "collection_info": null
    },
    {
        "uuid": "c2181ada679178e2ca7fdd3f38591365",
        "title": "和长兄席间书事",
        "author": "廖行之",
        "content": "穷山二月无多乐，犹作春来料峭寒。\n常恐花枝暗萧索，却教诗句漫艰难。\n寻芳頼有城西角，泥饮休论日几竿。\n他日山僧纪清集，阁中应作画图看。",
        "dynasty": "宋",
        "collection_info": null
    },
    {
        "uuid": "cd03a184d8e23f5c461621a6fbed4f78",
        "title": "题舅氏耕隠图",
        "author": "廖行之",
        "content": "诗书事业可公卿，垂上青冥却反耕。\n舍己芸人吾弗尔，种田得饱我何营。\n一犂春雨宁论力，万里秋云会享成。\n堂上更书无逸语，也知稼穑重金籝。",
        "dynasty": "宋",
        "collection_info": null
    },
    {
        "uuid": "f7b9585b5df33e0c2686b05d7493ec62",
        "title": "书怀",
        "author": "廖行之",
        "content": "莱衣喜气着青衫，世路从渠裂两骖。\n试问虚名空斗北，何如荣养乐陔南。\n邻墙饱听新诗句，尊酒相从几笑谈。\n闻道秋郊足佳趣，好奇谁復似岑参。",
        "dynasty": "宋",
        "collection_info": null
    },
    {
        "uuid": "c47f6b783122a41cd2d897864da9259d",
        "title": "食菜作二首  其一",
        "author": "廖行之",
        "content": "吾儒不羡能方丈，彼相胡为食万钱。\n谁识春来有珍味，乐如疏食曲肱眠。\n园中菜把勤能致，曹掾莼羹美未专。\n便作远谋胜肉食，他年无愧作诗篇。",
        "dynasty": "宋",
        "collection_info": null
    },
    {
        "uuid": "8bfea73eab1ebc26fc5dd02dd305d5f2",
        "title": "食菜作二首  其二",
        "author": "廖行之",
        "content": "春来日膳菜数本，绝胜杖头携百钱。\n但得园蔬非馑岁，肯令午梦搅清眠。\n食芹有美吾思献，采菲无遗利可专。\n莫笑先生长诳腹，解吟朝日照盘萹。",
        "dynasty": "宋",
        "collection_info": null
    },
    {
        "uuid": "c82222e9147c123ede7e29d2987c97ef",
        "title": "丰城舟中",
        "author": "廖行之",
        "content": "踏遍江湖路几千，买舟因得憩江天。\n不嫌烟水牵离恨，要狎沙鸥伴醉眠。\n南浦春深波涨岸，长芦风寝浪平川。\n生涯喜近长年老，夜半挐音月满船。",
        "dynasty": "宋",
        "collection_info": null
    },
    {
        "uuid": "4928335ced0a25b493d1da6f7671fbe9",
        "title": "上湖南孙漕四首  其一",
        "author": "廖行之",
        "content": "湘郡湘城四十余，赋租无爽岁无虚。\n三年自是澄清泽，一吏何能抚字书。\n底事古人勤劝课，由来国计在阎闾。\n南阳谁守蒲谁宰，更頼褰帏使者车。",
        "dynasty": "宋",
        "collection_info": null
    },
    {
        "uuid": "925ebd2c209608ba2b8740e3466b1d80",
        "title": "上湖南孙漕四首  其二",
        "author": "廖行之",
        "content": "湘水湘江衮衮流，南连五岭北荆州。\n造船行粟无遗算，自叶流根皆运筹。\n国计已多刘晏策，民情滋欲寇恂留。\n善刀莫起庖丁念，何止恢恢十二牛。",
        "dynasty": "宋",
        "collection_info": null
    },
    {
        "uuid": "76917f91299c6e8bb4128ae83c7e95e5",
        "title": "上湖南孙漕四首  其三",
        "author": "廖行之",
        "content": "湘俗湘人百不忧，口无异论只歌讴。\n皆言此日孙夫子，还是当年郭细侯。\n不信民情容易得，可能仁闻镇长流。\n而今九郡皆膏泽，看取黄云万顷秋。",
        "dynasty": "宋",
        "collection_info": null
    },
    {
        "uuid": "47536a44ea69c942c7e127cca297b92f",
        "title": "上湖南孙漕四首  其四",
        "author": "廖行之",
        "content": "湘雨湘田处处同，谁知公意与天通。\n爱民天亦忧民事，望岁公应喜岁丰。\n自古强兵先足食，从今积粟可平戎。\n关中事业非难办，要看他时第一功。",
        "dynasty": "宋",
        "collection_info": null
    },
    {
        "uuid": "15061f4f118676803cbe804ab3502d16",
        "title": "代送王守赴湖北漕",
        "author": "廖行之",
        "content": "紫泥芝检下遥天，绣斧荣更竹使权。\n六辔周王新礼乐，重湖楚国旧山川。\n澄清风采生麾节，眷倚精神跂邃綖。\n早晚沙堤归步稳，二台齐色耀星躔。",
        "dynasty": "宋",
        "collection_info": null
    },
    {
        "uuid": "3efbdd9c496c06f39d64452ecf0f9aaf",
        "title": "和丙午衡州鹿鸣宴诗",
        "author": "廖行之",
        "content": "丹诏飞来万国春，抡才美意属贤臣。\n几年志气风云壮，一旦声名日月新。\n好把良筹裨负扆，莫贪香饵堕垂纶。\n来年上国风光好，喜帖西驰沸路尘。",
        "dynasty": "宋",
        "collection_info": null
    },
    {
        "uuid": "6153a6f69d0bd6372c3470623dbb6acf",
        "title": "和石鼓宴士二首  其一",
        "author": "廖行之",
        "content": "几年蓬藋翳儒宫，文物新还俎豆中。\n幸甚诸生初见武，欢然置酒更亲崇。\n晴收楚峤千峰雨，熏奏虞絃万籁风。\n须信廉平汉循吏，可能齐鲁化蚕丛。",
        "dynasty": "宋",
        "collection_info": null
    },
    {
        "uuid": "76bcf9f4bf29225a3b2d10c8f9aa8afa",
        "title": "和石鼓宴士二首  其二",
        "author": "廖行之",
        "content": "江头秀木碧参空，喜见新晴到眼中。\n秩秩北林筵有序，潭潭东阁礼尤崇。\n广平元老今贤杰，江左夷吾正祖风。\n况復赣君崇教养，清阴到处绿成丛。",
        "dynasty": "宋",
        "collection_info": null
    },
    {
        "uuid": "80544fb923eb586852e2ee538d8f6388",
        "title": "上湖北赵司仓三首  其一",
        "author": "廖行之",
        "content": "君侯德业简渊衷，亟上朝端望寖隆。\n鹓鹭羽仪从北阙，骖騑礼乐正西风。\n六条郡国褰帷裏，万里沅湘揽辔中。\n早晚诏书归衮舄，由来周召合三公。",
        "dynasty": "宋",
        "collection_info": null
    },
    {
        "uuid": "c9675cd6a30cd98aebc3be791297e963",
        "title": "上湖北赵司仓三首  其二",
        "author": "廖行之",
        "content": "黼扆天高德意深，恩言临遣重丁宁。\n九霄雨露新英节，一日风雷徧洞庭。\n财力定能均息耗，米盐因得裕常经。\n如今想见南翁喜，长望吴头认使星。",
        "dynasty": "宋",
        "collection_info": null
    },
    {
        "uuid": "01a7f4981d63c45e55a2e628024a6745",
        "title": "上湖北赵司仓三首  其三",
        "author": "廖行之",
        "content": "廷尉年来犴狱清，更凭藻鑑惠诸生。\n新奇往往多闻罢，朴鲁区区亦竟成。\n已见规橅通造化，会看勋业正钧衡。\n先生小试澄清手，天下颙颙望太平。",
        "dynasty": "宋",
        "collection_info": null
    },
    {
        "uuid": "ed7f629fa12afde7f3bba0d5c08f6484",
        "title": "送黄尉解官因简黄德亨  其一",
        "author": "廖行之",
        "content": "夫君解纽去通泉，十幅风帆下碧川。\n宝剑诗成光射斗，扶摇路稳翼垂天。\n湖山桂老乘秋兴，越水梅开近日边。\n丹扆须贤方侧席，会听鸣履上星躔。",
        "dynasty": "宋",
        "collection_info": null
    },
    {
        "uuid": "7dcb1185933d85fc9c8d578d67dc850c",
        "title": "送黄尉解官因简黄德亨  其二",
        "author": "廖行之",
        "content": "平生饱听无双誉，一见全胜得异书。\n妙语从君闻梗概，清尊酌我更踌躇。\n希踪伯氏情何限，惜别吾曹意有余。\n若见滁州新博士，为言湘水愧污渠。",
        "dynasty": "宋",
        "collection_info": null
    },
    {
        "uuid": "5493aad99e98d45f27f745cc136a5ab5",
        "title": "病中寄武公望二首  其一",
        "author": "廖行之",
        "content": "四十余年尚转蓬，渠论南北与西东。\n但知爱子三迁教，不办谋生一亩宫。\n北海可怜真意广，步兵良苦漫途穷。\n人生择术须循分，鹏鷃逍遥自不同。",
        "dynasty": "宋",
        "collection_info": null
    },
    {
        "uuid": "0e6a7d0b1057e88f6faf06540250ed3f",
        "title": "病中寄武公望二首  其二",
        "author": "廖行之",
        "content": "轻去千金若弃遗，高情勇决固应稀。\n端来共我茅一把，不肯折君腰十围。\n世事弹棋无定局，人情蒙穽有深机。\n生涯也趁身强健，况是平阳德可依。",
        "dynasty": "宋",
        "collection_info": null
    },
    {
        "uuid": "8c65207908ccbd6b4b14e6ee2d98ab93",
        "title": "无题  其一",
        "author": "廖行之",
        "content": "生憎城裏只尘埃，胜处何妨特地来。\n况是近郊新雨歇，可能乘兴一樽开。\n春随使者轺车至，花倩梨园羯鼓催。\n来岁披香侍华宴，也应犹记此低徊。",
        "dynasty": "宋",
        "collection_info": null
    },
    {
        "uuid": "acff929fa7d02c9a017642df5db359d5",
        "title": "无题  其二",
        "author": "廖行之",
        "content": "逸兴飘飘鹤九皋，凉州那得费蒲萄。\n一从卜筑东山胜，便觉声名北斗高。\n手种百花从日涉，心澄万虑弭汤鏖。\n主人已作骑鲸去，谁与鸿蒙共胜遨。",
        "dynasty": "宋",
        "collection_info": null
    },
    {
        "uuid": "7286bd3aec33e7747bebc2ace3bcf3cc",
        "title": "用韵杂兴",
        "author": "廖行之",
        "content": "夏葛冬裘等一衫，飞黄跛鼈谩同骖。\n人情展转怜风月，世路沈迷泣北南。\n我已灰心忘厚味，谁其缄口罢游谈。\n如今欲问西来意，便挂僧牌报放参。",
        "dynasty": "宋",
        "collection_info": null
    },
    {
        "uuid": "80f19998edd2f52f8d18d1240ab33599",
        "title": "萍乡道中",
        "author": "廖行之",
        "content": "萍实乡中雨初歇，野溪流水奔惊湍。\n蚕功欲登蚕妇急，春阴已浓春事阑。\n飞绵漫空白雪舞，迭巘插汉青螺攒。\n家山归去此无几，眼底已作潇湘看。",
        "dynasty": "宋",
        "collection_info": null
    },
    {
        "uuid": "bba03d74ec66784c174a017263e5e494",
        "title": "宜春道中",
        "author": "廖行之",
        "content": "路转溪回几曲村，溪头流水去浑浑。\n农忙野叟朝耕陇，蚕老人家昼掩门。\n游子漫怜春色晚，故园应想绿阴繁。\n归欤屈指无多日，夜雨团栾酒一尊。",
        "dynasty": "宋",
        "collection_info": null
    },
    {
        "uuid": "4826f5388c0b65b694efb41c19dfe27a",
        "title": "觅酒于宋伯潜",
        "author": "廖行之",
        "content": "典衣无策渐朝衫，早计君毋笑拊骖。\n未辨墙头仍瓮下，空哦斗北与箕南。\n蒲萄不作凉州想，庚癸犹酬褐父谈。\n折简更招花下饮，可能离坐亦容参。",
        "dynasty": "宋",
        "collection_info": null
    },
    {
        "uuid": "ca3a13550b2ce24be2061ae5495c7fac",
        "title": "和武公望从人觅酒二首  其一",
        "author": "廖行之",
        "content": "野店醪香尚带烟，中山醖久漫经年。\n公营恶草安吾分，太白高吟羡子先。\n好办一尊常对月，谁能百斛更浮川。\n正须浇我谈天口，富贵浮云且任缘。",
        "dynasty": "宋",
        "collection_info": null
    },
    {
        "uuid": "c9ed9eef16f36a7b7aadde185de4ab8e",
        "title": "和武公望从人觅酒二首  其二",
        "author": "廖行之",
        "content": "春愁满眼久驱除，懒问生涯念及孥。\n但得论文留客醉，不妨问字到山居。\n寒收冻面应浮蚁，暖入芳腴可泛酥。\n便欲呼儿洗杯酌，陶然应许及波余。",
        "dynasty": "宋",
        "collection_info": null
    },
    {
        "uuid": "2f11229809508d7f40af1373ca128317",
        "title": "又次韵二首  其一",
        "author": "廖行之",
        "content": "几日春寒似禁烟，杜门浑欲任流年。\n得钱相觅非难办，载酒来过定孰先。\n无奈梅边虚胜践，遥怜柳外涨晴川。\n佳时纵意须从事，莫笑幽人也化缘。",
        "dynasty": "宋",
        "collection_info": null
    },
    {
        "uuid": "8f45f27f176997a85344a832fb2cc81d",
        "title": "又次韵二首  其二",
        "author": "廖行之",
        "content": "年来那復不时须，斗酒珍藏敢罪孥。\n安我馈浆穷逆旅，有谁携榼访幽居。\n粗粱何择皆庚癸，题品宁当辨酪酥。\n自笑悲辛惭杜老，却愁人不食吾余。",
        "dynasty": "宋",
        "collection_info": null
    },
    {
        "uuid": "62b2c1fd308341964beb513c1bc7aafd",
        "title": "弃屣有感",
        "author": "廖行之",
        "content": "蹈遍关山日几西，周旋步武镇相依。\n居贫原宪履长决，战罢吴王屦不归。\n已类惫靴无復召，空惭释屩顿成非。\n尘劳弃屣今何有，纵尔双鳬自在飞。",
        "dynasty": "宋",
        "collection_info": null
    },
    {
        "uuid": "b21c837ce7c6de3bfe72502a56cee745",
        "title": "宋伯华趋朝用川字衫字韵作二诗送之  其一",
        "author": "廖行之",
        "content": "微雨轻寒透客衫，十分秋色相征骖。\n人占逸驾应空北，君自良图已运南。\n须信由来非枉尺，谁云领取勿多谈。\n而今吐握逢知己，会听新除趁六参。",
        "dynasty": "宋",
        "collection_info": null
    },
    {
        "uuid": "3d780726aba5fc0e9101f57720ec1345",
        "title": "宋伯华趋朝用川字衫字韵作二诗送之  其二",
        "author": "廖行之",
        "content": "驰名衮衮甚长川，君独乘风万里船。\n得意正看期汗漫，趋时宁肯媚连娟。\n升沈百辟方公道，扶植斯文要众贤。\n元献景文今棣萼，还须柱石汉中天。",
        "dynasty": "宋",
        "collection_info": null
    },
    {
        "uuid": "c90588798da432596e4bd119c3b05c9f",
        "title": "送鲍判官解官归浙西",
        "author": "廖行之",
        "content": "蚤行吴越得清名，岁久湘中始识君。\n人物自堪交仲父，才华端可继参军。\n一州从事曾游刃，万里封侯好策勋。\n江上今朝话离别，西风吹起楚天云。",
        "dynasty": "宋",
        "collection_info": null
    },
    {
        "uuid": "c707ef1f253f19fe1cfb33435d4c8341",
        "title": "送乐贡父赴书馆",
        "author": "廖行之",
        "content": "秀出书堂隽有声，又携琴剑主文盟。\n师承自得春秋学，经行俱高月旦评。\n援缴解令专志虑，窥园那肯乱精明。\n安昌异日多成就，何止从宣一二名。",
        "dynasty": "宋",
        "collection_info": null
    },
    {
        "uuid": "74640331595c0397d352ee3c304914d1",
        "title": "送伯华醉归不寐又用韵杂言二首  其一",
        "author": "廖行之",
        "content": "十幅风蒲下碧川，别怀何惜醉金船。\n娄公正遣江流稳，庾老宁辜月影娟。\n善世如君皆夙望，泽民应我愧前贤。\n荣华莫美城南杜，早晚还亲尺五天。",
        "dynasty": "宋",
        "collection_info": null
    },
    {
        "uuid": "dde2e79bc71d68f761f3b084fa2604e2",
        "title": "送伯华醉归不寐又用韵杂言二首  其二",
        "author": "廖行之",
        "content": "休论决处甚防川，刚道呼来不上船。\n正使涓流鸣㶁㶁，终然修竹浄娟娟。\n浮沈与世鱼潜跃，清浊从渠酒圣贤。\n富贵功名皆自有，可怜邀月问青天。",
        "dynasty": "宋",
        "collection_info": null
    },
    {
        "uuid": "2f1434a8aaff230d9494346e6d9b83d5",
        "title": "和曾知运寄兄诗二首  其一",
        "author": "廖行之",
        "content": "得丧区区指屈伸，褰裳归去楚江滨。\n莼鲈到底秋风美，牛斗依然夜气新。\n满壑烟霜供啸傲，传家诗礼照清贫。\n不须变姓吴门隠，自有相从化鹤人。",
        "dynasty": "宋",
        "collection_info": null
    },
    {
        "uuid": "75d49c90364b2fd1d03af0e83e066fd9",
        "title": "和曾知运寄兄诗二首  其二",
        "author": "廖行之",
        "content": "忠孝蝉联萃一门，鴈行相望款天阍。\n青云有弟先行志，蓝绶今兄亦拜恩。\n肘印一时饶季子，风雩千载见诸孙。\n二难金玉交辉映，出处相高德义尊。",
        "dynasty": "宋",
        "collection_info": null
    },
    {
        "uuid": "d9a19c0ea6658da85832b637f770cadf",
        "title": "送长兄赴调上都次田俊卿韵二首  其一",
        "author": "廖行之",
        "content": "霜熟林空月满川，衝寒突兀耸诗肩。\n便应策骥行夷路，不用燃犀照碧渊。\n从昔正人终遇世，到今方士漫求仙。\n老成谋国须吾辈，可笑轻疎贾少年。",
        "dynasty": "宋",
        "collection_info": null
    },
    {
        "uuid": "face9297ee70c99e9f8e421184e5b6e6",
        "title": "送长兄赴调上都次田俊卿韵二首  其二",
        "author": "廖行之",
        "content": "从今日日听新除，去马加鞭不用徐。\n最是好为三釜计，不妨频寄万金书。\n君行霄汉无留轫，我得江湖欲纵鱼。\n更念起家人底事，百年门户正关渠。",
        "dynasty": "宋",
        "collection_info": null
    },
    {
        "uuid": "d501ac21ea59680642ce48343c4b9604",
        "title": "重九道中怀长兄二首  其一",
        "author": "廖行之",
        "content": "客裏匆匆饱岁时，今谁能免利名羁。\n有人骑鹤去千岁，顾我巢林方一枝。\n后日空怀棠杕燕，经年惭愧菊花期。\n白云飞处湘天碧，心在南陔日咏诗。",
        "dynasty": "宋",
        "collection_info": null
    },
    {
        "uuid": "8c763e9371c7baf66d620b937131adab",
        "title": "重九道中怀长兄二首  其二",
        "author": "廖行之",
        "content": "追欢那復少年时，老骥如今亦受羁。\n白髮惊人风落帽，黄花伴我岁寒枝。\n谁能寻胜过元亮，自嘆知音失子期。\n点检胸中犹礧磈，强倾浊酒自哦诗。",
        "dynasty": "宋",
        "collection_info": null
    },
    {
        "uuid": "e9ab1f43b19baad1a33ddefbafa63b5a",
        "title": "田舍杂兴怀长兄四首  其一",
        "author": "廖行之",
        "content": "少休廛市喧嚣耳，来听田农应和歌。\n畟畟耕畴皆帝力，欣欣时物自天和。\n山云亭午半未敛，溪雨黄昏清更多。\n但得长年饱禾稻，也胜官裏厌风波。",
        "dynasty": "宋",
        "collection_info": null
    },
    {
        "uuid": "d388def2b9bedc784da0c854a319df6c",
        "title": "田舍杂兴怀长兄四首  其二",
        "author": "廖行之",
        "content": "不到田家又夏初，试从野老访耕锄。\n稻畦高下水皆足，天意雨晴时自如。\n学稼我犹惭孔子，问津君且向长沮。\n宦游何似团栾好，更念怀归畏简书。",
        "dynasty": "宋",
        "collection_info": null
    },
    {
        "uuid": "cfdb9220eec30a3cdea59bbcb84d067a",
        "title": "田舍杂兴怀长兄四首  其三",
        "author": "廖行之",
        "content": "去城靳靳路一驿，故岁迢迢今甫来。\n桃李阴成真绿野，溪山清绝胜章台。\n青衫手板徒劳尔，竹杖芒鞋亦快哉。\n莫向红尘深着脚，而今毛鸷苦相猜。",
        "dynasty": "宋",
        "collection_info": null
    },
    {
        "uuid": "d5f66cc8be9361b576100d86ef4984e4",
        "title": "田舍杂兴怀长兄四首  其四",
        "author": "廖行之",
        "content": "遥知此日黄初起，颇忆平生马少游。\n薄有田园奉甘旨，苦无机械与沈浮。\n如今官事真谁了，底事周南独子留。\n白髮倚门还念否，令人翻动北山讴。",
        "dynasty": "宋",
        "collection_info": null
    },
    {
        "uuid": "6f9a855e3c86464d7ac0cda7d13e82fd",
        "title": "寿巴陵朱宰",
        "author": "廖行之",
        "content": "万里沅湘浩荡秋，秋来佳致日清遒。\n湖平一碧波光静，雨足千崖暑气收。\n底事欢声腾下隽，祗今贤宰在中牟。\n民情天意归仁寿，看到三公尚黑头。",
        "dynasty": "宋",
        "collection_info": null
    },
    {
        "uuid": "2a77e61dd39417350cbbd7b4e9e055d1",
        "title": "送许兄还侍兼简广南监场二首  其一",
        "author": "廖行之",
        "content": "君家畴昔汝南龙，渊有骊珠自不穷。\n黄卷乃翁廉取位，碧梧之子秀参空。\n儒冠底误资身术，盐筴聊成富国功。\n莫倚沃饶云近盬，图南九万看抟风。",
        "dynasty": "宋",
        "collection_info": null
    },
    {
        "uuid": "9ad10f96e372844960d486703c44f1fb",
        "title": "送许兄还侍兼简广南监场二首  其二",
        "author": "廖行之",
        "content": "旧游历历记湟川，南下番禺稳可沿。\n知有文星衝斗去，遥怜海水遶城边。\n而今五岭多宜客，见说羣卿剩好贤。\n问讯夫君聊吏隠，云胡三月未官迁。",
        "dynasty": "宋",
        "collection_info": null
    },
    {
        "uuid": "5780ca68d7d49a1ccd2b23158e7ab8ae",
        "title": "次韵酬宋伯潜三首  其一",
        "author": "廖行之",
        "content": "诗坛得隽敌无强，独立南丰一瓣香。\n我欲句中闻妙法，君应肘后出神方。\n陶镕景色春长好，流转风光物自忙。\n珍重三熏更三沐，全胜汤餠试何郎。",
        "dynasty": "宋",
        "collection_info": null
    },
    {
        "uuid": "3077d1b8030fe15632cbaa0ba9a39818",
        "title": "次韵酬宋伯潜三首  其二",
        "author": "廖行之",
        "content": "百拙无堪不自强，身谋犹得学黄香。\n青衫良助君衣綵，圆凿何嫌我枘方。\n旧雨故人相得甚，浮云苍狗可怜忙。\n从君更许闻诗律，唤醒风骚起夜郎。",
        "dynasty": "宋",
        "collection_info": null
    },
    {
        "uuid": "20a4ca86816fc7542403f017594e5157",
        "title": "次韵酬宋伯潜三首  其三",
        "author": "廖行之",
        "content": "老懒渠能更倔强，邻墙可恋瓮头香。\n卷舒自我聊全璧，非笑从人亦大方。\n日永游丝随望远，春深乳燕趁晴忙。\n閒来不入邯郸梦，未厌区区白首郎。",
        "dynasty": "宋",
        "collection_info": null
    },
    {
        "uuid": "61ae55b010651e0bbb21e6da3a5517fb",
        "title": "酬罗季康二首  其一",
        "author": "廖行之",
        "content": "惭愧材非可与言，等閒微籁自鸣天。\n井蛙无理祇成闹，里妇空颦岂解妍。\n君自平生多与点，谁云一语始知然。\n欲伸床下慇勤拜，诗律于今属大贤。",
        "dynasty": "宋",
        "collection_info": null
    },
    {
        "uuid": "c9b86874c9d721345058ae59bb24e3fc",
        "title": "酬罗季康二首  其二",
        "author": "廖行之",
        "content": "自怜疎拙百奚宜，不省胡颜可媚时。\n驰骛功名非我事，欢娱菽水祇心知。\n风姿故陋难施粉，面目堪憎正类倛。\n惟有灵台亦裴度，到君明眼不能欺。",
        "dynasty": "宋",
        "collection_info": null
    },
    {
        "uuid": "8b58cd29c1b57cbf13a098aafaa870f6",
        "title": "次陈颐刚与许拾遗酬唱之作",
        "author": "廖行之",
        "content": "奇谋端合赞几沈，何事山林意味深。\n引类古人方厚禄，忧时百念可灰心。\n会看览德翔千仞，未信干霄老百寻。\n却笑疎慵真漫仕，閒中赢得二毛侵。",
        "dynasty": "宋",
        "collection_info": null
    },
    {
        "uuid": "04458b9435e4c6dea2c355c9e7b59208",
        "title": "和四十五叔庆谦子过省二首  其一",
        "author": "廖行之",
        "content": "行年五十尚青衫，耿耿胸中负不凡。\n那意宁馨联桂籍，祇知清白映冰衔。\n平生济叔耽周易，何日商宗起傅岩。\n好上公车治安策，绿缇飞诏下方函。",
        "dynasty": "宋",
        "collection_info": null
    },
    {
        "uuid": "5c12b15d80928f48e47b413355b124de",
        "title": "和四十五叔庆谦子过省二首  其二",
        "author": "廖行之",
        "content": "长笑痴儿恋戏衫，拖泥带水漫卑凡。\n何如一动君王听，不入徒劳簿尉衔。\n细水循除空㶁㶁，泰山终古镇岩岩。\n可怜司马身华宠，晚作谀书拟奏函。",
        "dynasty": "宋",
        "collection_info": null
    },
    {
        "uuid": "8806d32408ce5d274c0963a69a5e6df1",
        "title": "还十五弟文稿",
        "author": "廖行之",
        "content": "文府高扃守鬼神，蔽亏那揜艳华春。\n屠门肯作朵颐过，龙颔轻攘照海珍。\n十袭莫论藏弆宠，双眸姑浣向来尘。\n从兹染指谙腴味，藜苋难甘诳腹贫。",
        "dynasty": "宋",
        "collection_info": null
    },
    {
        "uuid": "c1ecee546a382530d7be62434f7e51d9",
        "title": "示梦龙侄",
        "author": "廖行之",
        "content": "小验文场粗慰心，读书从此更谆谆。\n要令大敌尤能勇，须索新功又过人。\n得力无过亲翰墨，致身端可上星辰。\n秋风春浪鳌头好，拭目吾宗尽国珍。",
        "dynasty": "宋",
        "collection_info": null
    },
    {
        "uuid": "701339fbb6cf3c03eb96beb6bd4aef2c",
        "title": "赠别罗舜举二首  其一",
        "author": "廖行之",
        "content": "畴昔交情一辅车，年来造物且乘除。\n论文谁共肺肝语，道旧空传咫尺书。\n半岁不堪心鄙吝，一樽聊得语踌躇。\n匆匆又作相违恨，愁绝临风送目初。",
        "dynasty": "宋",
        "collection_info": null
    },
    {
        "uuid": "374c3c0c812f9e7c7b46644f2a6b32d1",
        "title": "赠别罗舜举二首  其二",
        "author": "廖行之",
        "content": "鳌峰夜色输明月，龙穴秋光蔼碧云。\n景物故应人惜别，风流难与世相闻。\n新诗题处君思我，啼鸟声中我梦君。\n一笑相从非易得，有怀聊復此云云。",
        "dynasty": "宋",
        "collection_info": null
    },
    {
        "uuid": "f5b6dc305fa5d290871e68bb3286d99d",
        "title": "别蒲圻徐丞于金鷄驿次李和卿韵",
        "author": "廖行之",
        "content": "金鷄亭上小舂容，日射湖光照眼浓。\n痛饮壮君堪八斗，剧谈应我避羣锋。\n笑看天际孤飞鹜，惊起波中老蛰龙。\n明日东西各奔走，莫随流俗浪迎逢。",
        "dynasty": "宋",
        "collection_info": null
    },
    {
        "uuid": "55c3d445632e95fe8d6f81441ad9c96b",
        "title": "有禽声急而似可晓乡人以催税目之其声亦颇类焉因感而成诗",
        "author": "廖行之",
        "content": "怪底微禽似有知，区区舌吻竟奚为。\n欲将终日能鸣巧，深为当时远害思。\n布谷尚应勤播种，春畦何事较公私。\n谁如独占催科考，无復阳城恨拙迟。",
        "dynasty": "宋",
        "collection_info": null
    },
    {
        "uuid": "5846a3e913ae804f60044706bb5e4d75",
        "title": "挽江西宋漕三首  其一",
        "author": "廖行之",
        "content": "蚤岁才名画省郎，会纡玉节惠三湘。\n哀矜折狱人无怨，访问垂心虑最长。\n不便幽潜遗陋巷，更将文物萃书堂。\n期公四海皆膏泽，太息思贤殄瘁章。",
        "dynasty": "宋",
        "collection_info": null
    },
    {
        "uuid": "7bef851cf2403168fa931970e0d59eef",
        "title": "挽江西宋漕三首  其二",
        "author": "廖行之",
        "content": "牙筹坐席未全温，尚想星沙恋德门。\n剡牍方新蠲赋请，忧民不计此身存。\n平生大乐功何晚，寿相庞眉理莫论。\n云黯江南失春色，可堪杜宇更销魂。",
        "dynasty": "宋",
        "collection_info": null
    },
    {
        "uuid": "8d5680d55f27f71de790fb9249000d05",
        "title": "挽江西宋漕三首  其三",
        "author": "廖行之",
        "content": "櫑具曾承衣绣迎，学宫仍见选诸生。\n求文于白远何取，联第如詹时共荣。\n公自典刑多教化，人谁菑播頼生成。\n而今未报何侯力，万里神驰两泪倾。",
        "dynasty": "宋",
        "collection_info": null
    },
    {
        "uuid": "76eca8c335bdbbbc179bdd717769c6d1",
        "title": "挽宋知县刚仲二首  其一",
        "author": "廖行之",
        "content": "与君同志復同州，少日论文放一头。\n孝子忧亲双鬓白，痴儿了事一生愁。\n凌云意气须臾尽，积岁声名取次休。\n頼有遗编留史笔，几回废卷泪横流。",
        "dynasty": "宋",
        "collection_info": null
    },
    {
        "uuid": "cc945288582f3b6cd8a1ea87c5fccfdc",
        "title": "挽宋知县刚仲二首  其二",
        "author": "廖行之",
        "content": "阀阅方成一段奇，三湘况是古来稀。\n弟兄同岁乘槎去，父子连科折桂归。\n诗礼传家人共羡，欢华过眼事俱非。\n秋风寂寞萱堂露，染尽当年戏綵衣。",
        "dynasty": "宋",
        "collection_info": null
    },
    {
        "uuid": "9b28b8a2bbba096623d2c84dcc56dac7",
        "title": "挽陈宣教直中",
        "author": "廖行之",
        "content": "回鴈峰前忆隠沦，平生谋道不谋身。\n诗书满腹空名世，科第衰年独后人。\n頼有佳儿传素业，能令潜德上贞珉。\n交游半世今零落，忍望铭旌泪墨新。",
        "dynasty": "宋",
        "collection_info": null
    },
    {
        "uuid": "552f4a06f947ff567ec096f2536d67b2",
        "title": "挽武宣教彻二首  其一",
        "author": "廖行之",
        "content": "三釜何如菽水长，毅然投劾奉归装。\n共钦棰楚辞巴岭，又听勾稽復楚乡。\n鸂鶒下滩谁御史，凤鸾栖棘漫仇香。\n绝怜五十三年笔，不草文园封禅囊。",
        "dynasty": "宋",
        "collection_info": null
    },
    {
        "uuid": "0c0fa1a3c0274044cab264d5120a16ee",
        "title": "挽武宣教彻二首  其二",
        "author": "廖行之",
        "content": "书来撩我重思君，情比雝雝鴈叫羣。\n词赋一时高李杜，弟兄今日扫机云。\n未还金马日边诏，去作玉楼天上文。\n千里莫能亲视窆，篇诗寄挽亦徒云。",
        "dynasty": "宋",
        "collection_info": null
    },
    {
        "uuid": "b19e33afc21ecd13dd32bacde1ee547c",
        "title": "挽武宣教徯四首  其一",
        "author": "廖行之",
        "content": "南楚东吴万里长，几年来往共资装。\n公方着脚功名路，我办卜隣文物乡。\n雅意嘉招言在耳，赠行新句墨犹香。\n追思气概生涯语，诚意谆谆总括囊。",
        "dynasty": "宋",
        "collection_info": null
    },
    {
        "uuid": "7235e163bb95410ae1628d432b1c9f44",
        "title": "挽武宣教徯四首  其二",
        "author": "廖行之",
        "content": "生平耿耿不忘君，位下才高气不羣。\n手取科名如拾芥，眼高富贵等浮云。\n祇知世可行吾道，其奈天将丧此文。\n知遇莫酬今已矣，篇诗聊寓一哀云。",
        "dynasty": "宋",
        "collection_info": null
    },
    {
        "uuid": "7b29a5743037f25477c4553f188de5ef",
        "title": "挽武宣教徯四首  其三",
        "author": "廖行之",
        "content": "呜咽钟悲子夜昏，灵椿摧折重销魂。\n数丝白雪遗慈母，一寸青松括耳孙。\n返哺声干那可及，挽鬚情在不堪论。\n桂枝皎皎欹寒玉，竚看扬名振礼门。",
        "dynasty": "宋",
        "collection_info": null
    },
    {
        "uuid": "eb03de1cf6125135282e6d3ab79f61e4",
        "title": "挽武宣教徯四首  其四",
        "author": "廖行之",
        "content": "哭公无计挽公留，痛写哀衷佐绋讴。\n丹旐姓名何所益，青编事业等闲休。\n长江百里浮清恨，明月孤峰起些愁。\n底事波神均此怨，白头寒浪拍空流。",
        "dynasty": "宋",
        "collection_info": null
    },
    {
        "uuid": "88bcc39db885d8ff759054d0406c7ff8",
        "title": "挽周宣教宗沂二首  其一",
        "author": "廖行之",
        "content": "子职勤劳众莫攀，巴丘高节世尤难。\n一官未抵琴书乐，三釜何如菽水欢。\n傥有轩裳存妙句，平居丰俭只儒酸。\n音容渺邈今何在，云黯江南万木寒。",
        "dynasty": "宋",
        "collection_info": null
    },
    {
        "uuid": "c01765b9eeb56de781330d077cca1743",
        "title": "挽周宣教宗沂二首  其二",
        "author": "廖行之",
        "content": "始别犹承笑语温，昭晖相望几晨昏。\n伻来骇听言传异，泪哽悲怀饱不餐。\n归拜文帷人已去，痛瞻灵室像徒存。\n反思博我谆谆意，何日能酬知遇恩。",
        "dynasty": "宋",
        "collection_info": null
    },
    {
        "uuid": "7f2722540ea19a64dc043900a8b2129c",
        "title": "挽刘宣教秉二首  其一",
        "author": "廖行之",
        "content": "铭旌摇曳泪沾巾，为惜贤才生死分。\n乐道喜陪今漫道，高文谁与共论文。\n西湘岸脚送霜雨，明月岭头留暮云。\n有子登科真不朽，它年勋鼎慰严君。",
        "dynasty": "宋",
        "collection_info": null
    },
    {
        "uuid": "8a780f774745d641ac54ec05930ff514",
        "title": "挽刘宣教秉二首  其二",
        "author": "廖行之",
        "content": "道义君家振楚荆，嗟君功业负平生。\n诗书累世有底盛，簿领一官徒尔荣。\n亲族追思应重惜，慈颜怅望不胜情。\n灵輀远送松冈外，风雨凄凄猿鹤鸣。",
        "dynasty": "宋",
        "collection_info": null
    },
    {
        "uuid": "d395e98cc1e0811befbd46c072180ae4",
        "title": "挽黄承事三首  其一",
        "author": "廖行之",
        "content": "肯为儒冠嘆误身，直将富贵等浮云。\n谈棋柯腐尘劳想，读易编摩世俗纷。\n郑叟遽嗟年在己，卜商宁作地修文。\n须知异日高人传，耿耿君平继有君。",
        "dynasty": "宋",
        "collection_info": null
    },
    {
        "uuid": "57e9f89a80e3327bbc8c60500401a643",
        "title": "挽黄承事三首  其二",
        "author": "廖行之",
        "content": "不用籯金侈厚藏，无烦农圃富耕桑。\n一经父子韦编训，余庆阶庭玉树芳。\n道义固堪绵有后，功名浑把付诸郎。\n他年窦桂诜诜报，当信于今种德香。",
        "dynasty": "宋",
        "collection_info": null
    },
    {
        "uuid": "72cee2a015bea7ad5dad8c0a4b7367da",
        "title": "挽黄承事三首  其三",
        "author": "廖行之",
        "content": "畴昔云天一覩披，十年徒有梦追随。\n担簦已负异时志，仰斗今余后学师。\n夜壑舟亡人孰秘，少微名在世空悲。\n嗟嗟莫致徐刍奠，掩袂伤心陨泪洟。",
        "dynasty": "宋",
        "collection_info": null
    },
    {
        "uuid": "5a94a8b59d8ed2f3c118697e7044a99d",
        "title": "挽李主簿长民二首  其一",
        "author": "廖行之",
        "content": "蚤擅湘中二妙声，一官政尔为亲荣。\n倦游未试胸中藴，苦学徒遗身后名。\n踵武世科知有子，尽心色养足生平。\n可堪膝下称觞处，不见伯仁贤弟兄。",
        "dynasty": "宋",
        "collection_info": null
    },
    {
        "uuid": "d43b8f3cd5481ae5417360948902151a",
        "title": "挽李主簿长民二首  其二",
        "author": "廖行之",
        "content": "帝里从游情最亲，江头一别几经春。\n追思语笑恍如昨，时枉音书宁厌频。\n忧患自嗟非故我，昂藏不復见斯人。\n每哦风月无边句，西望潸然泪满巾。",
        "dynasty": "宋",
        "collection_info": null
    },
    {
        "uuid": "4e202e01b1004e42322ab6701f37f1c0",
        "title": "挽刘主簿令二首  其一",
        "author": "廖行之",
        "content": "鴈行场屋久联翩，赋客终为桂籍僊。\n鸾诰已封慈母贵，鲤庭仍见世科传。\n转头生死归何地，反掌荣枯欲问天。\n贱子门阑方有託，惊嗟梁木忽先颠。",
        "dynasty": "宋",
        "collection_info": null
    },
    {
        "uuid": "30a3b19e05923ccec9884febf2cb8c78",
        "title": "挽刘主簿令二首  其二",
        "author": "廖行之",
        "content": "投檄巴陵本为亲，迟留方拟问通津。\n一官粗报平生志，万里俄倾未老身。\n里棘岂堪栖凤驻，冢花重叹卧麟新。\n我惭李汉无才望，敢效韩编作序人。",
        "dynasty": "宋",
        "collection_info": null
    },
    {
        "uuid": "4d600e757047a527eb2365cc8cc8d969",
        "title": "挽朱监庙明二首  其一",
        "author": "廖行之",
        "content": "人间世事最堪悲，有子骑鲸去不归。\n客廐谩遗陶母荐，萱堂空对老莱衣。\n黄金榜上嗟陈迹，白玉阶前泣断机。\n頼有青毡存眼底，满庭兰玉侍亲闱。",
        "dynasty": "宋",
        "collection_info": null
    },
    {
        "uuid": "341cffaa2997f5a11ff6e9961e6e7f8b",
        "title": "挽朱监庙明二首  其二",
        "author": "廖行之",
        "content": "平生知己几何人，高谊如君最好亲。\n鹤盖不随青眼顾，鷄窗唯有白头新。\n今谁肯借周瑜宅，待我深知管仲贫。\n肠断眼穿明月岭，九河倾泪一沾巾。",
        "dynasty": "宋",
        "collection_info": null
    },
    {
        "uuid": "a7b9d41f3616fa0b8d5e139d0066ec72",
        "title": "玩易斋  其一",
        "author": "廖行之",
        "content": "三椽函宇宙，一卷肇干坤。\n深味画前意，宁于纸上论。",
        "dynasty": "宋",
        "collection_info": null
    },
    {
        "uuid": "a86b84a8c0d23b76e7b345e64bf856d5",
        "title": "玩易斋  其二",
        "author": "廖行之",
        "content": "作者亦何患，思深义亦深。\n忘言更忘象，默会古人心。",
        "dynasty": "宋",
        "collection_info": null
    },
    {
        "uuid": "ba5200cf9fc5416b3fc711fb4bebf1d5",
        "title": "遣兴四首  其一",
        "author": "廖行之",
        "content": "贱宜人弗齿，贫遣日劳心。\n不着新诗句，春愁那可禁。",
        "dynasty": "宋",
        "collection_info": null
    },
    {
        "uuid": "0ba437190593b6d14f29308837b294b8",
        "title": "遣兴四首  其二",
        "author": "廖行之",
        "content": "穷达渠非命，机关不到心。\n新诗聊自遣，高兴若为禁。",
        "dynasty": "宋",
        "collection_info": null
    },
    {
        "uuid": "4943a2d336e61be75ab1ccd177bf4e52",
        "title": "遣兴四首  其三",
        "author": "廖行之",
        "content": "无客共谈道，有谁能赏心。\n人生要自得，穷困吾能禁。",
        "dynasty": "宋",
        "collection_info": null
    },
    {
        "uuid": "d03f349f5eb7e862d3a661f7f1739559",
        "title": "遣兴四首  其四",
        "author": "廖行之",
        "content": "一生俱有分，万事要无心。\n强聒诚行险，危哉安可禁。",
        "dynasty": "宋",
        "collection_info": null
    },
    {
        "uuid": "2638953a371a60838b8f76190af121ad",
        "title": "书诗隠何元仲诗卷",
        "author": "廖行之",
        "content": "歌舞纯周雅，风流见夏时。\n可能供痛饮，无畏误雌霓。",
        "dynasty": "宋",
        "collection_info": null
    },
    {
        "uuid": "0e4344da5f7527810ec9d26dba333188",
        "title": "方壶",
        "author": "廖行之",
        "content": "阅世觚棱如许，照人冰玉渊然。\n箇裏可藏天地，尘中自有神仙。",
        "dynasty": "宋",
        "collection_info": null
    },
    {
        "uuid": "f2e41604b17e4992b74e72fd42620415",
        "title": "书陈颐刚墨梅扇",
        "author": "廖行之",
        "content": "玉斧琢成明月，陈玄幻出横枝。\n依旧西湖风景，素衣聊受尘缁。",
        "dynasty": "宋",
        "collection_info": null
    },
    {
        "uuid": "96ea14102f9658f6477ecf9dc2120d31",
        "title": "寄题李筠叟主簿所居竹斋",
        "author": "廖行之",
        "content": "寄傲宁须门柳，哦诗不必庭松。\n伴我虚心直节，领渠明月清风。",
        "dynasty": "宋",
        "collection_info": null
    },
    {
        "uuid": "2dc0eba4305878de7193db7e398b38b9",
        "title": "书诗隠何元仲诗卷",
        "author": "廖行之",
        "content": "相马玄黄牝牡，斲轮甘苦疾徐。\n元亮得琴中趣，弥明非世间书。",
        "dynasty": "宋",
        "collection_info": null
    },
    {
        "uuid": "3b43d0b4931378016972b90e81048049",
        "title": "半隠诗",
        "author": "廖行之",
        "content": "远引未能忘世，端居且学灰心。\n定自随时隠见，应非与俗浮湛。",
        "dynasty": "宋",
        "collection_info": null
    },
    {
        "uuid": "d8e650e4b79ca567f42d574ec24b2812",
        "title": "山居三首  其一",
        "author": "廖行之",
        "content": "鸟语唤回春梦，鷄声叫出朝暾。\n一段可人晴景，几家深处田村。",
        "dynasty": "宋",
        "collection_info": null
    },
    {
        "uuid": "799568afebf735d9834eb3a85b97d9ab",
        "title": "山居三首  其二",
        "author": "廖行之",
        "content": "暖地池塘早绿，春和笋蕨先肥。\n惯作田家活计，懒随廛市关机。",
        "dynasty": "宋",
        "collection_info": null
    },
    {
        "uuid": "0829567eaebdc330414f39f20e005e62",
        "title": "山居三首  其三",
        "author": "廖行之",
        "content": "贵贱孰欣孰戚，穷通何损何加。\n成毁举同堕甑，妍媸不属铅华。",
        "dynasty": "宋",
        "collection_info": null
    },
    {
        "uuid": "afc35e6524356ef542d84aba9d97f849",
        "title": "立春二首  其一",
        "author": "廖行之",
        "content": "晓雪纔过天气清，喧阗钲鼓喜迎春。\n世间多少虚名事，綵仗驱牛又一新。",
        "dynasty": "宋",
        "collection_info": null
    },
    {
        "uuid": "d9382b441b2913ae6f5a209ed2d665e8",
        "title": "立春二首  其二",
        "author": "廖行之",
        "content": "随意旛花剪缀新，杯盘草草簇芳辛。\n还欣好景平生事，赢得旬余分外春。",
        "dynasty": "宋",
        "collection_info": null
    },
    {
        "uuid": "c0115b2f0ef0cd11e49fc7067e955333",
        "title": "和清明后即事",
        "author": "廖行之",
        "content": "柳阴嫩绿藏鶑语，花径余香着燕泥。\n南亩十分农事好，平畴野水称耕犂。",
        "dynasty": "宋",
        "collection_info": null
    },
    {
        "uuid": "1abd6b17b3ecc60b138dcc0f0ed5ff39",
        "title": "和清明前即事三首  其一",
        "author": "廖行之",
        "content": "乍雨还晴近禁烟，踏青人憩楚江边。\n花枝处处争妍媚，粧点春光二月天。",
        "dynasty": "宋",
        "collection_info": null
    },
    {
        "uuid": "23ae29d690ce22cfcfc678bbb4d3bee7",
        "title": "和清明前即事三首  其二",
        "author": "廖行之",
        "content": "漫山百卉效奇珍，尤喜原头雀舌新。\n不待清明改泉火，撷芳收取最先春。",
        "dynasty": "宋",
        "collection_info": null
    },
    {
        "uuid": "c37f1e36d601dcfedf6d97f0a6fcc3a1",
        "title": "和清明前即事三首  其三",
        "author": "廖行之",
        "content": "雨歇花畦径未干，春衣初试觉轻寒。\n所欣节物能多好，祓禊临流江不澜。",
        "dynasty": "宋",
        "collection_info": null
    },
    {
        "uuid": "d626e9f115eb405de33114fa0f08187c",
        "title": "春晚雨中",
        "author": "廖行之",
        "content": "绿杨庭院雨如丝，已是梅林欲熟时。\n惭愧春工起归兴，向来节物彼何知。",
        "dynasty": "宋",
        "collection_info": null
    },
    {
        "uuid": "f24cabf35c702c7263c97d368cbba99c",
        "title": "雨中惜海棠花四首  其一",
        "author": "廖行之",
        "content": "东君何事妬花妍，不遣春风一笑嫣。\n邀动芳心愁万缕，盈盈含恨雨中天。",
        "dynasty": "宋",
        "collection_info": null
    },
    {
        "uuid": "5b441f9e3a80f05ee7327e7b0657a97c",
        "title": "雨中惜海棠花四首  其二",
        "author": "廖行之",
        "content": "点缀春容特地妍，艷粧金缕脸霞嫣。\n无端风雨妬颜色，半吐芳心向晚天。",
        "dynasty": "宋",
        "collection_info": null
    },
    {
        "uuid": "bc1741ffc91980a483d03e5a94e09d73",
        "title": "雨中惜海棠花四首  其三",
        "author": "廖行之",
        "content": "谁恨花枝苦未妍，故将雨熟醉颜嫣。\n禁寒来把芳丝吐，会向和风放暖天。",
        "dynasty": "宋",
        "collection_info": null
    },
    {
        "uuid": "d56109a737179e99af5c62084225f0cb",
        "title": "雨中惜海棠花四首  其四",
        "author": "廖行之",
        "content": "费尽胭脂画不妍，春心一缕褪唇嫣。\n雨中似是花神意，犹作西来旧蜀天。",
        "dynasty": "宋",
        "collection_info": null
    },
    {
        "uuid": "30b34c8155ea8479b15fa83e62d94445",
        "title": "和送春四首  其一",
        "author": "廖行之",
        "content": "潇湘江上送春归，酒榼何人共我携。\n不是吾侬怨春别，明朝车马各东西。",
        "dynasty": "宋",
        "collection_info": null
    },
    {
        "uuid": "92fe0aa99ee4cf2ede06621cfe80102e",
        "title": "和送春四首  其二",
        "author": "廖行之",
        "content": "三月春工倦欲归，花神应约手同携。\n明年早赴东郊迓，未论渠侬南北西。",
        "dynasty": "宋",
        "collection_info": null
    },
    {
        "uuid": "9711fd41fe3b7162da13f4ba11183ffa",
        "title": "和送春四首  其三",
        "author": "廖行之",
        "content": "晼晚春光作意归，送春谁把酒樽携。\n多情风雨留连处，几看霖霪到日西。",
        "dynasty": "宋",
        "collection_info": null
    },
    {
        "uuid": "f10d57e44818f5b3ce729522869a6379",
        "title": "和送春四首  其四",
        "author": "廖行之",
        "content": "匆匆春驭去何忙，挽繫难凭柳线长。\n好着新晴送行色，莫教风雨漫彷徨。",
        "dynasty": "宋",
        "collection_info": null
    },
    {
        "uuid": "7e8ce98b2550bc160688f2bd6d42d09a",
        "title": "和咏鶑",
        "author": "廖行之",
        "content": "雅正余音隠小成，咿哇嘈囐彼何荣。\n数声睆彼迁乔语，一洗纷纷百口鸣。",
        "dynasty": "宋",
        "collection_info": null
    },
    {
        "uuid": "7f4d8ce55a6ba0287d4d5da2469282c9",
        "title": "丰城道中闻鶑书于故县",
        "author": "廖行之",
        "content": "底事离羣今暮春，故人怀想渴生尘。\n阳关声断空回首，惭愧迁乔鸟语新。",
        "dynasty": "宋",
        "collection_info": null
    },
    {
        "uuid": "8f61d55cf67580372596f5297f61f177",
        "title": "午睡",
        "author": "廖行之",
        "content": "暑日熏蒸睡思浓，黑甜真处世情空。\n那知一枕窗前梦，无限尘缘在眼中。",
        "dynasty": "宋",
        "collection_info": null
    },
    {
        "uuid": "2d0e64b3378db803fd2215ba6755a766",
        "title": "溽暑中一雨遂翛然枕上口占喜凉",
        "author": "廖行之",
        "content": "枕簟翛然夜气舒，烦蒸无復到襟裾。\n慇懃多谢天公意，一雨生凉足有余。",
        "dynasty": "宋",
        "collection_info": null
    },
    {
        "uuid": "6953d94a6d78922adeeb667a320a20a2",
        "title": "月夜不寐  其一",
        "author": "廖行之",
        "content": "月薄西山夜气清，就床欹枕不胜情。\n姮娥似欲相鈎引，特地窥窗巧献明。",
        "dynasty": "宋",
        "collection_info": null
    },
    {
        "uuid": "139de0d8f3f2a3a121d147eac6e6f46e",
        "title": "月夜不寐  其二",
        "author": "廖行之",
        "content": "寒着衾裯思不禁，月娥于我似钟情。\n更添睠睠窥檐入，容与横窗一带明。",
        "dynasty": "宋",
        "collection_info": null
    },
    {
        "uuid": "37b54afec1ca3a3427105292a4a41d38",
        "title": "重九前二日夜雨",
        "author": "廖行之",
        "content": "去去重阳越夕间，潇潇风雨作轻寒。\n心知又负登高兴，篱菊留来过后看。",
        "dynasty": "宋",
        "collection_info": null
    },
    {
        "uuid": "f77c634c896c0d73fd0e2abf311d28d4",
        "title": "和惜香红二首  其一",
        "author": "廖行之",
        "content": "花神那作世间香，狂蝶游蜂暗断肠。\n不是朱颜向人吝，耻随桃李倚门墙。",
        "dynasty": "宋",
        "collection_info": null
    },
    {
        "uuid": "a37df821b074faf3f0baf1803c3e7345",
        "title": "和惜香红二首  其二",
        "author": "廖行之",
        "content": "韬藏馥郁保天真，珍重芳姿肯殢人。\n莫道清高便无韵，春来谁是解全身。",
        "dynasty": "宋",
        "collection_info": null
    },
    {
        "uuid": "5481f43b584104003b950b401f478556",
        "title": "和武公望催梅三首  其一",
        "author": "廖行之",
        "content": "长羡南枝笑北枝，东风能早亦能迟。\n而今满树浑无那，管领春光更有谁。",
        "dynasty": "宋",
        "collection_info": null
    },
    {
        "uuid": "251aa6ce308c5450173c33f3d33fd298",
        "title": "和武公望催梅三首  其二",
        "author": "廖行之",
        "content": "准拟花前玉斚飞，那知辜负隔年期。\n枝头未报春来信，閒却西湖处士诗。",
        "dynasty": "宋",
        "collection_info": null
    },
    {
        "uuid": "a9bb9ffd2d95c7387194aa2f8d82de50",
        "title": "和武公望催梅三首  其三",
        "author": "廖行之",
        "content": "丝丝弱柳犹迎岁，点点飞霙亦饯年。\n可是清高厌纷竞，百花那许着鞭先。",
        "dynasty": "宋",
        "collection_info": null
    },
    {
        "uuid": "67d25c4ad7b0c153e8e13ae10a945885",
        "title": "和武公望雪梅五首  其一",
        "author": "廖行之",
        "content": "雪裏最怜梅破萼，花时那负岁寒心。\n不因王子聊乘兴，争得林逋为赏音。",
        "dynasty": "宋",
        "collection_info": null
    },
    {
        "uuid": "195b44b990d2fa8151c6e4b03fa1eae2",
        "title": "和武公望雪梅五首  其二",
        "author": "廖行之",
        "content": "自是阳和生处有，不同凡卉竞时开。\n居然茹雪犹全节，底为藏冰但却灾。",
        "dynasty": "宋",
        "collection_info": null
    },
    {
        "uuid": "4f3a5e8cd216f258c6a02bc4ae691c96",
        "title": "和武公望雪梅五首  其三",
        "author": "廖行之",
        "content": "刺火艺兰能九畹，白衣访菊亦东篱。\n君诗唤起西湖老，好处何惭幼妇碑。",
        "dynasty": "宋",
        "collection_info": null
    },
    {
        "uuid": "0cf99e6579d95fbc63c7c04bb6ba8ffa",
        "title": "和武公望雪梅五首  其四",
        "author": "廖行之",
        "content": "腊残春到无多日，留得清芬伴颂椒。\n却放东风吹冻裂，遣渠堤柳又新条。",
        "dynasty": "宋",
        "collection_info": null
    },
    {
        "uuid": "3815f5c7a9cc64a5ab226d2cedb8b5c4",
        "title": "和武公望雪梅五首  其五",
        "author": "廖行之",
        "content": "水精宫阙偏宜汝，铁石心肠肯受欺。\n应笑蜡梅犹族姓，祇堪薪槱荐晨炊。",
        "dynasty": "宋",
        "collection_info": null
    },
    {
        "uuid": "8a4a44f6ea308a8ab69e37001783f0f6",
        "title": "再次武公望雪梅韵五首  其一",
        "author": "廖行之",
        "content": "每忆西湖处士吟，暗香浮处最关心。\n而今也有冰霜操，祇要人知韶濩音。",
        "dynasty": "宋",
        "collection_info": null
    },
    {
        "uuid": "c29c5e4b302079a5bcdb16b0d008e320",
        "title": "再次武公望雪梅韵五首  其二",
        "author": "廖行之",
        "content": "从来陋巷祇颜回，子悦胡为羡漆开。\n端向岁寒观雅操，须知冰凌不为灾。",
        "dynasty": "宋",
        "collection_info": null
    },
    {
        "uuid": "a41d11fadab002acc6cd966f495faec3",
        "title": "再次武公望雪梅韵五首  其三",
        "author": "廖行之",
        "content": "梅边好与酒杯持，寂寂牙檐短短篱。\n但有诗人出佳句，绝胜謏墓得金碑。",
        "dynasty": "宋",
        "collection_info": null
    },
    {
        "uuid": "3e5e8496cf6bc79a617e3ac42b349884",
        "title": "再次武公望雪梅韵五首  其四",
        "author": "廖行之",
        "content": "自有天香轧魏姚，何须裂麝与涂椒。\n蜡梅卑俗红梅媚，漫与增添本草条。",
        "dynasty": "宋",
        "collection_info": null
    },
    {
        "uuid": "5260ab8d15c0f0dbaaebdf6508ac5f27",
        "title": "再次武公望雪梅韵五首  其五",
        "author": "廖行之",
        "content": "休论青琐与黄扉，祇有西湖不受欺。\n每向冰霜见全操，笑渠长夏受蒸炊。",
        "dynasty": "宋",
        "collection_info": null
    },
    {
        "uuid": "6bd5827697b51d224e5eb6bae625bf39",
        "title": "梅",
        "author": "廖行之",
        "content": "江北江南入夏来，云蒸日煦欲黄梅。\n邸居兀坐关山隔，空想微酸到齿隈。",
        "dynasty": "宋",
        "collection_info": null
    },
    {
        "uuid": "bf30f748c1d906984aafb94bfd98b12d",
        "title": "和周少晳咏梅韵五首  其一",
        "author": "廖行之",
        "content": "孤根应得暖先回，天惜花房遣护开。\n早是冰肌自清绝，却因冠玉更奇瑰。",
        "dynasty": "宋",
        "collection_info": null
    },
    {
        "uuid": "8f2eae6f9c8955c45dbc6a8a5edae54f",
        "title": "和周少晳咏梅韵五首  其二",
        "author": "廖行之",
        "content": "太息凋年雨木冰，岁寒心事属何人。\n携筇试遶墙边树，喜见琼林第一春。",
        "dynasty": "宋",
        "collection_info": null
    },
    {
        "uuid": "e43c10f2789a59869026227488b1befd",
        "title": "和周少晳咏梅韵五首  其三",
        "author": "廖行之",
        "content": "银色诸天渺不穷，森罗万象匪磨镕。\n眼明的历南枝好，绝胜瑶台月下逢。",
        "dynasty": "宋",
        "collection_info": null
    },
    {
        "uuid": "0b70dd05f0730b5dcdddc9b4477c056c",
        "title": "和周少晳咏梅韵五首  其四",
        "author": "廖行之",
        "content": "天姿不解入时粧，缀佩联琼特地芳。\n几日东风回陇首，却教羣卉羡天香。",
        "dynasty": "宋",
        "collection_info": null
    },
    {
        "uuid": "97949a54466be8943f1fdfe182869381",
        "title": "和周少晳咏梅韵五首  其五",
        "author": "廖行之",
        "content": "弱植卑丛冻易摧，百花谁伴雪花开。\n如今最识春先处，红紫纷纷亦漫栽。",
        "dynasty": "宋",
        "collection_info": null
    },
    {
        "uuid": "ac5025ae8a69db6d19dfd10a3d64dc9e",
        "title": "又和前韵十首  其一",
        "author": "廖行之",
        "content": "梅君消得为高吟，素艷曾无媚世心。\n粲粲墙隈自潇洒，江南到处有知音。",
        "dynasty": "宋",
        "collection_info": null
    },
    {
        "uuid": "93ce4852f727186db06081f7c43b66f9",
        "title": "又和前韵十首  其二",
        "author": "廖行之",
        "content": "贪看繁红锦被堆，有人青眼为君开。\n西湖千古林和靖，还悟牺尊木质灾。",
        "dynasty": "宋",
        "collection_info": null
    },
    {
        "uuid": "4378a7a7effcbd0eb1cd0c02a8a846cb",
        "title": "又和前韵十首  其三",
        "author": "廖行之",
        "content": "曲槛琱栏诧护持，宽閒何用着藩篱。\n林间立马多真赏，须信行人口是碑。",
        "dynasty": "宋",
        "collection_info": null
    },
    {
        "uuid": "65674282acc181de499a860b58c9092e",
        "title": "又和前韵十首  其四",
        "author": "廖行之",
        "content": "结实收功鼎鼐调，不论江路与山椒。\n可怜杨柳空牵妩，飞尽狂绵祇绿条。",
        "dynasty": "宋",
        "collection_info": null
    },
    {
        "uuid": "cd7881912d4e2e85a561701a02a9355a",
        "title": "又和前韵十首  其五",
        "author": "廖行之",
        "content": "客舍袁安雪壅扉，清标廪廪讵容欺。\n如今冻解梅无恙，还似高眠甑不炊。",
        "dynasty": "宋",
        "collection_info": null
    },
    {
        "uuid": "cc8c74bc63f7755e243ce9a4aa4d3e6d",
        "title": "又和前韵十首  其六",
        "author": "廖行之",
        "content": "新诗笔力可天回，万里东风扫冻开。\n照眼玉英清彻骨，花神报子亦琼瑰。",
        "dynasty": "宋",
        "collection_info": null
    },
    {
        "uuid": "f7033df4d38caf2e096e60f82b2e2352",
        "title": "又和前韵十首  其七",
        "author": "廖行之",
        "content": "嫩蘂含芳恰褪冰，此时偏恼少陵人。\n颠狂觅酒寻诗去，赏遍西湖几树春。",
        "dynasty": "宋",
        "collection_info": null
    },
    {
        "uuid": "64229e9a0309b7a26852b6fa7939785b",
        "title": "又和前韵十首  其八",
        "author": "廖行之",
        "content": "痴绝儿童不耐穷，搓酥缀蜡竞销镕。\n如何见得真风度，须索天工岁一逢。",
        "dynasty": "宋",
        "collection_info": null
    },
    {
        "uuid": "51c165ba22f4d930193fd7a883df5fac",
        "title": "又和前韵十首  其九",
        "author": "廖行之",
        "content": "如今总总斗新粧，天与风姿压众芳。\n自是百年中第一，不因兰菊返魂香。",
        "dynasty": "宋",
        "collection_info": null
    },
    {
        "uuid": "d51232b6d7182e2bb1c38b43340abbf9",
        "title": "又和前韵十首  其一○",
        "author": "廖行之",
        "content": "劲气由来不可摧，年年偏向腊前开。\n清芬肯为冰霜减，好在含章檐下栽。",
        "dynasty": "宋",
        "collection_info": null
    },
    {
        "uuid": "4fb84f846e551a482e5dbf42a6328e70",
        "title": "和真珠花二首  其一",
        "author": "廖行之",
        "content": "琼林玉女职司花，装缀珠玑泣露华。\n妙手有神俄点化，灵根何日下天涯。",
        "dynasty": "宋",
        "collection_info": null
    },
    {
        "uuid": "019948add73bc8cf0dfd42cdbcc0796f",
        "title": "和真珠花二首  其二",
        "author": "廖行之",
        "content": "纍纍璎珞作新装，万蘤匀开细细香。\n好是花时最清绝，月明珠露夜初长。",
        "dynasty": "宋",
        "collection_info": null
    },
    {
        "uuid": "5b25b255fcd0732f8bdfdecd013d8465",
        "title": "和人乞朱樱十首  其一",
        "author": "廖行之",
        "content": "见说朱樱正及时，眼穿火齐晓云披。\n筠笼走送还能否，好带朝霜摘几枝。",
        "dynasty": "宋",
        "collection_info": null
    },
    {
        "uuid": "13cf81034f529c8527a50bbda2c7caee",
        "title": "和人乞朱樱十首  其二",
        "author": "廖行之",
        "content": "桃李从渠着斗量，明珠颗颗更含香。\n红颜不老如丹渥，笑诧南翁见未尝。",
        "dynasty": "宋",
        "collection_info": null
    },
    {
        "uuid": "3739221da0cb9b042e842a4bac7336aa",
        "title": "和人乞朱樱十首  其三",
        "author": "廖行之",
        "content": "当年上苑得殊观，尔许匀圆讶走盘。\n容易香山白居士，漫同樊素等闲看。",
        "dynasty": "宋",
        "collection_info": null
    },
    {
        "uuid": "a6dccc4ec863ca8bb08edb59f3e54cfd",
        "title": "和人乞朱樱十首  其四",
        "author": "廖行之",
        "content": "浮沉闲却紫玻璃，洗盏丁宁已戒儿。\n会见金盘红万颗，为君痛饮倒酴醾。",
        "dynasty": "宋",
        "collection_info": null
    },
    {
        "uuid": "d96e8596bf4c27b08318cce55a412ed0",
        "title": "和人乞朱樱十首  其五",
        "author": "廖行之",
        "content": "侯门珍膳诧猩唇，肉食愚哉鄙若人。\n安得頳珠洗荤浊，骊龙方寐讵非真。",
        "dynasty": "宋",
        "collection_info": null
    },
    {
        "uuid": "33510364f1a07c52049753a266f697d2",
        "title": "和人乞朱樱十首  其六",
        "author": "廖行之",
        "content": "那须得得列杯盘，不念贫儿逐弹丸。\n齿颊犹能识珍味，乞渠细咀辨甘酸。",
        "dynasty": "宋",
        "collection_info": null
    },
    {
        "uuid": "d22d5fd88554121968be45bf6f2456a8",
        "title": "和人乞朱樱十首  其七",
        "author": "廖行之",
        "content": "旧闻云梦泽边城，饱饫林间主不嗔。\n薄暮一鞭飞骑迅，归来盈袖熟红匀。",
        "dynasty": "宋",
        "collection_info": null
    },
    {
        "uuid": "2777e5177ed8e603cf58d20892ae4d09",
        "title": "和人乞朱樱十首  其八",
        "author": "廖行之",
        "content": "族派蟠桃谱牒存，三千历岁物难羣。\n黠儿尚许三偷摘，可是年年不见分。",
        "dynasty": "宋",
        "collection_info": null
    },
    {
        "uuid": "d4f0d7735e21e7005d933d8bf1450fce",
        "title": "和人乞朱樱十首  其九",
        "author": "廖行之",
        "content": "连朝急雨相狂风，愁绝枝头入望中。\n不比来禽与青李，端能炯炯照颜红。",
        "dynasty": "宋",
        "collection_info": null
    },
    {
        "uuid": "f2407a1f748e876e419eeb575e935980",
        "title": "和人乞朱樱十首  其一○",
        "author": "廖行之",
        "content": "恼乱诗情庾子山，馋涎浑似未朝餐。\n张颐一饱非难办，争得君家伏火丹。",
        "dynasty": "宋",
        "collection_info": null
    },
    {
        "uuid": "453c0b331e216ab35e1ddbdedd05a33b",
        "title": "和食蕨三首  其一",
        "author": "廖行之",
        "content": "放箸朝来颇不贫，野盘春蕨正宜人。\n玉条缕缕东风软，惭愧山家为荐新。",
        "dynasty": "宋",
        "collection_info": null
    },
    {
        "uuid": "8a3acbbfc7b88d8b96e14ed7b696daf9",
        "title": "和食蕨三首  其二",
        "author": "廖行之",
        "content": "根荄蔓衍布山巅，一夕春雷引怒拳。\n足我穷中八珍味，竹萌木耳更求旃。",
        "dynasty": "宋",
        "collection_info": null
    },
    {
        "uuid": "14e9200b52bda53d992c46edf542e917",
        "title": "和食蕨三首  其三",
        "author": "廖行之",
        "content": "不须态掌夸珍膳，安用鸡趺快嗜情。\n富有漫山千臂指，何妨采撷日充盈。",
        "dynasty": "宋",
        "collection_info": null
    },
    {
        "uuid": "a02596cf5c1aa43d3cb682e52bff1d30",
        "title": "江上舟中",
        "author": "廖行之",
        "content": "京尘无奈染征衣，况是南宫逐客归。\n后夜子陵台下去，祇应惭愧钓鱼机。",
        "dynasty": "宋",
        "collection_info": null
    },
    {
        "uuid": "4c3d5d98254f66da8420f8be3d16a7be",
        "title": "舟中风便",
        "author": "廖行之",
        "content": "一席清风游子归，扁舟轻逐浪痕西。\n浊醪满饮诗情快，尽揽江山入醉题。",
        "dynasty": "宋",
        "collection_info": null
    },
    {
        "uuid": "51a864271be474a094d8fbdfcd4b34ea",
        "title": "和马茂先浄因阁中所题",
        "author": "廖行之",
        "content": "纷纷红紫泄天机，已是山城春半时。\n顾我逢花须泥饮，高情难许俗人知。",
        "dynasty": "宋",
        "collection_info": null
    },
    {
        "uuid": "b0760601f99402556d0e16be41a9576c",
        "title": "题云梯石和王东卿壁间韵",
        "author": "廖行之",
        "content": "客裏春愁万绪长，归心宛转九回肠。\n鸟声啼破刀头梦，似是晓人犹异乡。",
        "dynasty": "宋",
        "collection_info": null
    },
    {
        "uuid": "1d5ede5d8fae76253ad27c7f7808bdcd",
        "title": "书田俊卿北征纪行诗",
        "author": "廖行之",
        "content": "南北东西一箇天，区区二偶漫相怜。\n而今若说悲游子，不似当时王仲宣。",
        "dynasty": "宋",
        "collection_info": null
    },
    {
        "uuid": "1be5eea6f09c92dc1c8095c91f2fa382",
        "title": "读浮休诗有感",
        "author": "廖行之",
        "content": "二十年间儿女諠，糟糠勤苦不堪论。\n如今八载君身后，儿已登科又长孙。",
        "dynasty": "宋",
        "collection_info": null
    },
    {
        "uuid": "26d89250736301347b6aa2f7d24e9fbd",
        "title": "旧友家睹书札感成",
        "author": "廖行之",
        "content": "下马连声扣竹门，主人何事感遗恩。\n回头泣向儿童道，重见甘棠旧子孙。",
        "dynasty": "宋",
        "collection_info": null
    },
    {
        "uuid": "befc2944b45c58288973812f251fe560",
        "title": "梦",
        "author": "廖行之",
        "content": "家山归梦恍悠然，小阁逢迎尚世缘。\n惊觉邻鸡号月曙，不堪欹枕小窗前。",
        "dynasty": "宋",
        "collection_info": null
    },
    {
        "uuid": "9878780184ba158137999e41e33a4cdc",
        "title": "赠舅氏授室",
        "author": "廖行之",
        "content": "不须种玉向蓝田，不用吹笙学凤仙。\n试看玉郎亲迎处，梯云挈得月婵娟。",
        "dynasty": "宋",
        "collection_info": null
    },
    {
        "uuid": "3d92a800f24682758aabb7f16a014aa9",
        "title": "和宗秀才惠诗七首  其一",
        "author": "廖行之",
        "content": "五世儒冠愧甲门，沧浪何意濯尘缨。\n不嫌山鬼揶揄笑，宁得齐儿舒缓名。",
        "dynasty": "宋",
        "collection_info": null
    },
    {
        "uuid": "e692f4a0ddeaa21856048e4b618e0279",
        "title": "和宗秀才惠诗七首  其二",
        "author": "廖行之",
        "content": "吾祖元丰一桂枝，百年门户尚余辉。\n箕裘敢说韦平事，且学宽饶衣短衣。",
        "dynasty": "宋",
        "collection_info": null
    },
    {
        "uuid": "38df70563544c607b62bb57b8a666066",
        "title": "和宗秀才惠诗七首  其三",
        "author": "廖行之",
        "content": "正学心端不论材，吁嗟媒禄漫梯阶。\n岁寒万木多摧折，凛凛乔松不可埋。",
        "dynasty": "宋",
        "collection_info": null
    },
    {
        "uuid": "447bb95a0e369d8a98bf0649a9c8e84d",
        "title": "和宗秀才惠诗七首  其四",
        "author": "廖行之",
        "content": "千户侯封有国权，裁能姜韮当畦千。\n如今谁是凄凉尉，却有新诗可手编。",
        "dynasty": "宋",
        "collection_info": null
    },
    {
        "uuid": "b9ce06bbaa32a2c6300e782eae0b5044",
        "title": "和宗秀才惠诗七首  其五",
        "author": "廖行之",
        "content": "平生南岳望重湖，烟霭苍茫认有无。\n可是能来访苗俗，祇今风化已唐虞。",
        "dynasty": "宋",
        "collection_info": null
    },
    {
        "uuid": "55b4b257e3f44fa66f2a9663b58128e8",
        "title": "和宗秀才惠诗七首  其六",
        "author": "廖行之",
        "content": "藉甚家声杜小冠，公侯衮衮照门阑。\n培风小作湖山隠，九万扶摇正好看。",
        "dynasty": "宋",
        "collection_info": null
    },
    {
        "uuid": "dd620d4325d47847b828ad08037a5d36",
        "title": "和宗秀才惠诗七首  其七",
        "author": "廖行之",
        "content": "有道如君方杜门，无能惭我亦乘轩。\n慇懃好在经纶学，早晚亲承雨露恩。",
        "dynasty": "宋",
        "collection_info": null
    },
    {
        "uuid": "4de82a7018d67bb4353e7c096f1861ba",
        "title": "和松坡刘迂诗二首  其一",
        "author": "廖行之",
        "content": "秋来吾亦爱吾庐，松菊交情未省疎。\n底逐风埃轻去鲁，尚余客气欠消除。",
        "dynasty": "宋",
        "collection_info": null
    },
    {
        "uuid": "98e8b04e9ec02fb3c20de4083d3e8ee3",
        "title": "和松坡刘迂诗二首  其二",
        "author": "廖行之",
        "content": "碌碌随人未足旌，折腰趋走太清生。\n绝怜抗直陈公子，晚欲凭书入帝城。",
        "dynasty": "宋",
        "collection_info": null
    },
    {
        "uuid": "3e2e8d74932354c3f697b31ed5b25892",
        "title": "送湖南张仓解官还建昌九首  其一",
        "author": "廖行之",
        "content": "一节三湘两载留，高怀宁羡子公谋。\n由来奇士为时用，未信林泉得久游。",
        "dynasty": "宋",
        "collection_info": null
    },
    {
        "uuid": "c2c63b01eb33452c2ccc51abf2adc16b",
        "title": "送湖南张仓解官还建昌九首  其二",
        "author": "廖行之",
        "content": "灼灼声华简帝聪，得君元不藉先容。\n趣装已就朝天路，行有新除下九重。",
        "dynasty": "宋",
        "collection_info": null
    },
    {
        "uuid": "14b9ce091f9a76e3ed151cd99d4eb4b9",
        "title": "送湖南张仓解官还建昌九首  其三",
        "author": "廖行之",
        "content": "江海无忘魏阙思，不妨身佩国安危。\n太平基业须贤辅，政頼君王用及时。",
        "dynasty": "宋",
        "collection_info": null
    },
    {
        "uuid": "ee54e2a0546ae7bef8eb28426d413359",
        "title": "送湖南张仓解官还建昌九首  其四",
        "author": "廖行之",
        "content": "湘俗湘人自戚休，亲民谁復念承流。\n公归若也嫌名迹，论奏何由达冕旒。",
        "dynasty": "宋",
        "collection_info": null
    },
    {
        "uuid": "dd4c71d19f13db2abedeae0865a4859a",
        "title": "送湖南张仓解官还建昌九首  其五",
        "author": "廖行之",
        "content": "扶持根本恃纲维，叹息论功到鼓鼙。\n蠢蠢潢池皆赤子，埋轮何必问狐狸。",
        "dynasty": "宋",
        "collection_info": null
    },
    {
        "uuid": "11f16f15505f72d2803f00d6605f1577",
        "title": "送湖南张仓解官还建昌九首  其六",
        "author": "廖行之",
        "content": "衮衮诸公竞朵颐，具文天亦厌谩欺。\n啬夫不拜非难事，会有公车访释之。",
        "dynasty": "宋",
        "collection_info": null
    },
    {
        "uuid": "13314f69b1bf8d9272b3bdfae1878b97",
        "title": "送湖南张仓解官还建昌九首  其七",
        "author": "廖行之",
        "content": "从来唐治数开元，百辟谁知产乱原。\n惟有曲江金鑑在，从昆能不效忠言。",
        "dynasty": "宋",
        "collection_info": null
    },
    {
        "uuid": "63d994d0915f3e2ab8316f333ec5a87a",
        "title": "送湖南张仓解官还建昌九首  其八",
        "author": "廖行之",
        "content": "稔见银河派裏人，眼高余子似纷纷。\n君今绰有前风烈，愿振家声稔旧闻。",
        "dynasty": "宋",
        "collection_info": null
    },
    {
        "uuid": "1ad6ab87485af526a08a0e2a1cb7a6a9",
        "title": "送湖南张仓解官还建昌九首  其九",
        "author": "廖行之",
        "content": "见说龙门不可攀，自惊容易得承颜。\n从今洗眼湘江上，看取功成鬓未斑。",
        "dynasty": "宋",
        "collection_info": null
    },
    {
        "uuid": "ad1440944f880810a11cb62f634b0c9e",
        "title": "送陈必强赴宜春理官掾三绝  其一",
        "author": "廖行之",
        "content": "万顷烟光入客舟，不堪风雨扰离愁。\n慇懃小竚江头话，试问垂杨可繫不。",
        "dynasty": "宋",
        "collection_info": null
    },
    {
        "uuid": "14f5e61a6167668655f0ffa04945042d",
        "title": "送陈必强赴宜春理官掾三绝  其二",
        "author": "廖行之",
        "content": "君向春台好宦游，刑清今已狱无囚。\n会闻宽恕求黄覇，肯復公卿惭太丘。",
        "dynasty": "宋",
        "collection_info": null
    },
    {
        "uuid": "d11dfd765c72915203641c039c7db555",
        "title": "送陈必强赴宜春理官掾三绝  其三",
        "author": "廖行之",
        "content": "三年同此日追游，樽酒相欢几献酬。\n别后临风重凝想，湘云东去是袁州。",
        "dynasty": "宋",
        "collection_info": null
    },
    {
        "uuid": "8682e54e6be99d6a85fef00bd2970b3f",
        "title": "上浙西张帅十首  其一",
        "author": "廖行之",
        "content": "先世精忠百世尊，重扶日月正干坤。\n岁寒最见乔松节，凛凛清规在子孙。",
        "dynasty": "宋",
        "collection_info": null
    },
    {
        "uuid": "6d67bab4f194a85c26c2fe7c182fd664",
        "title": "上浙西张帅十首  其二",
        "author": "廖行之",
        "content": "大学无传久晦冥，英英伯氏独推明。\n隠斋会得名中意，明道伊川真弟兄。",
        "dynasty": "宋",
        "collection_info": null
    },
    {
        "uuid": "42d477b06479b287e3010ad50ead6d72",
        "title": "上浙西张帅十首  其三",
        "author": "廖行之",
        "content": "天邑由来归浩穰，正凭威信执豪彊。\n次公不到圆机处，须索神医肘后方。",
        "dynasty": "宋",
        "collection_info": null
    },
    {
        "uuid": "e66829f0b25da5969df8a06a899990d4",
        "title": "上浙西张帅十首  其四",
        "author": "廖行之",
        "content": "条教初颁洽里闾，米盐靡密见纡余。\n而今坐啸铃斋肃，鴈鹜行空无簿书。",
        "dynasty": "宋",
        "collection_info": null
    },
    {
        "uuid": "b6144d1b5f2590be79633056485a43c9",
        "title": "上浙西张帅十首  其五",
        "author": "廖行之",
        "content": "荐士今谁有古风，不论疎戚与穷通。\n怜渠报国河南尹，愧我无私第五公。",
        "dynasty": "宋",
        "collection_info": null
    },
    {
        "uuid": "6fb045d2bde286fb24ae64511e3c079b",
        "title": "上浙西张帅十首  其六",
        "author": "廖行之",
        "content": "朱履长裙客几千，双鳬乘鴈一天渊。\n交情可笑书门老，不省从来有失贤。",
        "dynasty": "宋",
        "collection_info": null
    },
    {
        "uuid": "77dba583c2622ac0f30979260da2217c",
        "title": "上浙西张帅十首  其七",
        "author": "廖行之",
        "content": "御吏何忧束湿难，如今门内已相安。\n羔羊正使闲风化，他日翁归尚可观。",
        "dynasty": "宋",
        "collection_info": null
    },
    {
        "uuid": "473de242b3cf63d5f8831dd6eba9d145",
        "title": "上浙西张帅十首  其八",
        "author": "廖行之",
        "content": "稔恶偷儿喜探丸，迩来通夕寝何安。\n铸顽自有金丹诀，何事区区柱后冠。",
        "dynasty": "宋",
        "collection_info": null
    },
    {
        "uuid": "08bc437b68457683e650fc89a5698b56",
        "title": "上浙西张帅十首  其九",
        "author": "廖行之",
        "content": "榷酤谁云一切功，军储百万若为丰。\n能令利入皆公上，从此深根得裕农。",
        "dynasty": "宋",
        "collection_info": null
    },
    {
        "uuid": "527fa72937bfebb60aba9d36eef38d3d",
        "title": "上浙西张帅十首  其一○",
        "author": "廖行之",
        "content": "曾上云端款祝融，更临涛海揖清风。\n于今又见张夫子，眼底纷纷一洗空。",
        "dynasty": "宋",
        "collection_info": null
    },
    {
        "uuid": "1bee8c9576844fbb3c5aaf4cce8a0df5",
        "title": "寿五一弟四首  其一",
        "author": "廖行之",
        "content": "年年六月二十一，举酒华堂祝诞辰。\n此意肯为身快乐，须知所喜寿慈亲。",
        "dynasty": "宋",
        "collection_info": null
    },
    {
        "uuid": "a3d7d6d158ec5dbda5aad522a62ba5ec",
        "title": "寿五一弟四首  其二",
        "author": "廖行之",
        "content": "等观性空两居士，世谛宁忘儿与孙。\n慇懃须若兴门户，力去骄淫是法门。",
        "dynasty": "宋",
        "collection_info": null
    },
    {
        "uuid": "5a96f0c40cbfbd3e4144875ade21f759",
        "title": "寿五一弟四首  其三",
        "author": "廖行之",
        "content": "奉养烝尝子职共，盍迎尔相重承宗。\n人生正始严昏娶，嬖御虽贤礼不容。",
        "dynasty": "宋",
        "collection_info": null
    },
    {
        "uuid": "62cbf7cdfb4ba2d4e4889f97e290bfe2",
        "title": "寿五一弟四首  其四",
        "author": "廖行之",
        "content": "哲命天年本自贻，若为五福具期颐。\n义方端是长生药，安用金丹与玉芝。",
        "dynasty": "宋",
        "collection_info": null
    },
    {
        "uuid": "7eea7054ab8ce23e9ab2a324d8966499",
        "title": "寿湖南汪仓十首  其一",
        "author": "廖行之",
        "content": "西府风流载世长，玉龙鳞甲更储祥。\n庆源衮衮多英杰，可但韦平一再芳。",
        "dynasty": "宋",
        "collection_info": null
    },
    {
        "uuid": "4c7789330bb4f644b8b421ca18dcc914",
        "title": "寿湖南汪仓十首  其二",
        "author": "廖行之",
        "content": "见说奎文得岁时，杓携天北启天机。\n黄陂嗣有公侯气，牛斗扬光曜紫微。",
        "dynasty": "宋",
        "collection_info": null
    },
    {
        "uuid": "110d682639910951eaa4f58c81902ac0",
        "title": "寿湖南汪仓十首  其三",
        "author": "廖行之",
        "content": "万卷诗书即肯堂，儒宗气习洗膏粱。\n天资问学俱前辈，须信源深流正长。",
        "dynasty": "宋",
        "collection_info": null
    },
    {
        "uuid": "b329243c448c1889919d89356d444343",
        "title": "寿湖南汪仓十首  其四",
        "author": "廖行之",
        "content": "不用籝金累世资，名家人物照清时。\n碧梧翠竹今何羡，森立庭前丹桂枝。",
        "dynasty": "宋",
        "collection_info": null
    },
    {
        "uuid": "ce37ec8880f45ad76bfbb04b00568d8e",
        "title": "寿湖南汪仓十首  其五",
        "author": "廖行之",
        "content": "六月湖田槁欲𤓉，岳云俄起雨如川。\n不凭公意回天意，争得饥年变有年。",
        "dynasty": "宋",
        "collection_info": null
    },
    {
        "uuid": "744de6215c9b121c3c8bc13b08fb8dec",
        "title": "寿湖南汪仓十首  其六",
        "author": "廖行之",
        "content": "百万喁喁日苦饥，左餐右粥转欢嬉。\n也知振廪非私惠，端为皇家爱本基。",
        "dynasty": "宋",
        "collection_info": null
    },
    {
        "uuid": "ca08bc6e39ecd6fb8bcb377acac9fd87",
        "title": "寿湖南汪仓十首  其七",
        "author": "廖行之",
        "content": "饥腹那堪疠鬼欺，万金良药起沈羸。\n致和自可消羣沴，小试犹烦活国医。",
        "dynasty": "宋",
        "collection_info": null
    },
    {
        "uuid": "79ebbe042ebcdcaddfbdbd382ca3badc",
        "title": "寿湖南汪仓十首  其八",
        "author": "廖行之",
        "content": "赋政频年合简求，民情滋欲得公留。\n虽然湖外私膏泽，须索樊侯入佐周。",
        "dynasty": "宋",
        "collection_info": null
    },
    {
        "uuid": "5973cdfd6b1a26934c0a844d030eddfd",
        "title": "寿湖南汪仓十首  其九",
        "author": "廖行之",
        "content": "紫枢勋业旧青毡，更上中台秉化权。\n它日鸿钧陶寿域，赤松相与不论年。",
        "dynasty": "宋",
        "collection_info": null
    },
    {
        "uuid": "0728dd2a9edb249eca234ea5b8c84ec1",
        "title": "寿湖南汪仓十首  其一○",
        "author": "廖行之",
        "content": "三年弱羽自清阴，行借高风入上林。\n犹向齐庭一伸喙，此鸣端亦为知音。",
        "dynasty": "宋",
        "collection_info": null
    },
    {
        "uuid": "f708d95e1852f43f4fee4652f7e51c15",
        "title": "田县尉悲风词",
        "author": "廖行之",
        "content": "风萧萧兮吹我衣，念故人兮我心孔悲。\n飞霞为襜兮彩云为旗，胡徘徊兮耒江之湄。\n风萧萧兮吹我裳，念故人兮我心孔伤。\n星辰为佩兮明月为珰，胡襄羊兮耒山之阳。\n耒山高高兮耒水清清，高者君之气兮清为君之神。\n君挟此以生兮不隘以大，胡皎以明兮忽湮以暧。\n堂有老兮室有稚，能不抱孙兮乐亲以戏。\n子如不暇恤兮亲宁忍忘，孰夺之去兮不少翱翔。\n大江之南兮淛江之东，昔与君兮笑言相从。\n想丹旐兮埋圭玉于土中，千里泫然兮余独感此悲风。",
        "dynasty": "宋",
        "collection_info": null
    },
    {
        "uuid": "52f0fdede188fdd3e8bcdf9809f013b2",
        "title": "野花",
        "author": "廖行之",
        "content": "草木送春归去后，山花种种自然开。\n略无醉倒游人至，自有交情戏蝶来。\n日暖欲令纷锦绣，风和未遣委莓苔。\n清幽浑绝嚣尘态，应遣青阳恨莫陪。",
        "dynasty": "宋",
        "collection_info": null
    },
    {
        "uuid": "3aa5fe07834d728ec554a91c70661b62",
        "title": "落花  其一",
        "author": "廖行之",
        "content": "春深处处有花妍，已觉春工兴浩然。\n投晓凭栏枝上看，飘零赢得舞容翩。",
        "dynasty": "宋",
        "collection_info": null
    },
    {
        "uuid": "2b78985c7c4326cacb22b6a272b5361f",
        "title": "落花  其二",
        "author": "廖行之",
        "content": "花枝春老不禁寒，一夕狂风到画栏。\n飞尽繁红委苔径，明朝犹作锦茵看。",
        "dynasty": "宋",
        "collection_info": null
    },
    {
        "uuid": "5903dc1e30a2192f85e8589240b3974f",
        "title": "落花  其三",
        "author": "廖行之",
        "content": "芳心都付蜜纷披，薄恨狂蜂有底知。\n红雨一番春事罢，绿阴谁把酒杯持。",
        "dynasty": "宋",
        "collection_info": null
    }
]