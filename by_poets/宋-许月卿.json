[
    {
        "title": "月代",
        "author": "许月卿",
        "content": "月代太阳，太阳代月。\n君逸臣劳，职分无越。\n穆穆皇皇，明明在烈。\n光于四方，罔不秉哲。\n火明水清，坎离斯设。\n日月有明，容光靡阙。\n无非教也，教亦不屑。\n金取其清，分明之精。\n东有启明，西有长庚。\n金清月白，助天日明。\n日明相续，万物咸覩。\n匪今斯今，不瞽万古。",
        "dynasty": "宋",
        "collection_info": null
    },
    {
        "title": "次韵春谷",
        "author": "许月卿",
        "content": "谷如三月间，屋向万山安。\n春谷与山屋，别有天地宽。\n枯淡风月皎，富贵鶑花遶。\n大山表牡丹，此意殊未晓。",
        "dynasty": "宋",
        "collection_info": null
    },
    {
        "title": "箕山",
        "author": "许月卿",
        "content": "箕山惟一瓢，襄邑亦四壁。\n古今一许氏，传家以清白。\n茶山与东莱，三诗映圭璧。\n后来二三贤，题品互紬绎。\n南轩推学授，晦翁要事实。\n亦有小东莱，经济亦何切。\n极意深源流，敷殖久大业。\n临川有二许，我来秋萧瑟。\n抚卷三嘆起，寒花香的皪。",
        "dynasty": "宋",
        "collection_info": null
    },
    {
        "title": "送碧梧入府",
        "author": "许月卿",
        "content": "人劝公入相，我劝公早归。\n今以副枢入，好以元枢回。\n易为六经宗，学易贵知时。\n时止则时行，时义大矣哉。\n故尝论今日，两语见称奇。\n但且为执政，宰相未可为。\n若为伴食相，何如酒一杯。\n曾以语裕翁，裕翁为一咍。\n英雄见略同，明公试思之。\n文正为清献，何曾美鼎梅。\n史册香万古，日月名长在。\n时止时则行，宰相须时来。\n时来然后相，当传忠定衣。\n官职难名节，愿公玉无疵。\n壮节题初节，愿公玉无灰。\n耐久老柱石，身佩国安危。\n五福一曰寿，寿国身之枢。\n请君看老子，寡慾身寿眉。\n心清万里明，可杜倖时窥。\n寡慾善养心，轩鑑照魅魑。\n岁晚成二老，种蠡相埙箎。\n坐令四太平，太宗生光辉。",
        "dynasty": "宋",
        "collection_info": null
    },
    {
        "title": "赠胡菊轩",
        "author": "许月卿",
        "content": "好物不虽多，自悟方悟他。\n心迷法华转，心悟转法华。\n愿得无言经，尽度恒河沙。\n尽度一切已，依然无一物。\n籁鸣天河斜，清风共明月。",
        "dynasty": "宋",
        "collection_info": null
    },
    {
        "title": "除月二十三日夜梦",
        "author": "许月卿",
        "content": "仙君重瞳衮衣明，红云一朶当殿楹。\n千官拜舞环佩鸣，中有一人摄齐升。\n琅琅敷诵百辟惊，首云有臣许月卿。\n合在帝所式群英，煌煌召节来帝廷。\n肤使奕奕华弓旌，我时荷边食芡菱。\n坐茅心涣俨不听，从天飞下苍葱珩。\n申传帝命通叮咛，亲授秘诀餐长生。\n提耳言言帝旨令，梦回题诗香枕屏。",
        "dynasty": "宋",
        "collection_info": null
    },
    {
        "title": "次韵陈肇芳竿赠李相士",
        "author": "许月卿",
        "content": "相心然后相人形，试相何时可太平。\n集思广益真宰相，开诚布公肝胆倾。\n先相君子与小人，小人枉了君子赢。\n见吾善者笑局局，眼明黄山峰六六。\n何哉逆整干天诛，衰汉生灵已鱼肉。\n安得重见无极翁，光风霁月黄山谷。",
        "dynasty": "宋",
        "collection_info": null
    },
    {
        "title": "次韵谢君直赠李相士",
        "author": "许月卿",
        "content": "一年景让秋光奇，山水秋来皆有姿。\n君于何处相人物，谁为盗跖谁伯夷。\n伯夷海滨待时清，秋空无云正清时。\n相人不若相时好，相时而动谈笑麾。\n笑杀冯道五季时，兴亡不喜而不悲。\n相师试相冯道相，视国传舍如弈棋。",
        "dynasty": "宋",
        "collection_info": null
    },
    {
        "title": "京城看月",
        "author": "许月卿",
        "content": "几千万里碧琉璃，中有一圆光照之。\n更无一物可与对，部勒星宿光陆离。\n忆昔看月大江头，天地中间风吹衣。\n凡客无缘相宾主，独携杯酒独吟诗。\n祇今千门万户闭，良夜京华无人知，似我快活更有谁。\n故山今宵月更奇，明日懒人真箇归。",
        "dynasty": "宋",
        "collection_info": null
    },
    {
        "title": "故人",
        "author": "许月卿",
        "content": "故人归作山中相，老我聊乘雪夜舟。\n细君颇讶不入市，山中访友将何求。\n扉屦资粮夺之去，毁车截镫挽予留。\n一笑谓汝贤细君，无求我乃肯出游。\n宰相良解轩轾予，定难屈膝低我头。\n同云一色天欲雪，夜深云散月明楼。",
        "dynasty": "宋",
        "collection_info": null
    },
    {
        "title": "次韵胡温升玉甫西野",
        "author": "许月卿",
        "content": "偶为西湖万山出，三省兴中歌四勿。\n中庸公子惠新诗，句裏韩筋犹柳骨。\n文章感慨须和平，能泣鬼神风雨惊。\n和声似鸣国家盛，送东野序序文鸣。\n西野文鸣东野法，积中和顺英华发。\n我诗不作郊岛寒，曾诛莓苔随意踏。\n谁道杨花本无才，天展湖山图画开。\n何须更问逋之觅，夜深明月半窗梅。",
        "dynasty": "宋",
        "collection_info": null
    },
    {
        "title": "次韵",
        "author": "许月卿",
        "content": "临川老儒王半山，文章未肯班传间。\n亦有临淄晏元献，乐府一奏开天颜。\n我来此州嗟何晚，前哲风流挽不还。\n泉石黯淡山气瘦，芙蓉飘零秋意阑。\n有客携诗来过我，议论磊落文波澜。\n诗盟岂止寻宗派，理学犹规拜将坛。\n风雷凛凛三寸舌，招槌贤拂佐天悭。\n古来言行要相副，愿言大德不踰闲。\n秋月皎皎鹤蹲蹲，春风洩洩禽关关。\n江岷山兮溪嶓冢，天根蹑兮月窟攀。",
        "dynasty": "宋",
        "collection_info": null
    },
    {
        "title": "题明皇贵妃上马图",
        "author": "许月卿",
        "content": "开元天宝号太平，快活三郎偏纵情。\n帝闲天骥云雷駃，回首绝怜妃子醉。\n海棠酣春睡未足，扶上马时颓山玉。\n二珰两边扶蹋𩍐，群姬争扶不用命。\n万花丛，玉山花，花朝王，醉牡丹。\n共立马前黄幡绰，献笑颜容似嘲谑。\n三郎勒马频回头，两手按膝双凝眸。\n夹立两旁御弓箭，带御器械如行殿。\n二珰相语俨相向，贵妃未至龙颜望。\n龙颜不怡吾曹忧，昵昵私语双燕秋。\n御前两骥立仗俟，御龙整暇聊缓辔。\n卷中何止数十人，十人眼只在一身。\n朕能坠马替妃子，不忍花飞惊玉体。\n三郎但念妃子醉，岂知身醉误国事。\n傥知敬是常惺惺，提主人翁教醉醒。\n丑丑妇斟薄薄酒，丑妇添翁多少寿。\n无盐为后能彊齐，夙夜警戒鷄鸣诗。\n花钿安得纷委地，马嵬安得有坠时。",
        "dynasty": "宋",
        "collection_info": null
    },
    {
        "title": "涉世",
        "author": "许月卿",
        "content": "涉世如溪谷，只宜在浅处。\n一生如一日，未暮早归去。\n君不见伟哉男子韩淮阴，往往正坐涉世深。\n功成身退岂不好，当时何事归不早。\n人生少年须立事，生我不应负天地。\n了却君王事便休，去时莫待雨淋头。\n如今版图半烟雾，眼看流离无限子。\n取将旧物还君王，襁褓赤子寝之床。\n青天白日正亭午，归去弹琴鹤对舞。\n静与贤传不□□，春风吹袂浴沂天。",
        "dynasty": "宋",
        "collection_info": null
    },
    {
        "title": "山近",
        "author": "许月卿",
        "content": "山近绿映日，山远青带烟。\n平生有山癖，梦亦山水边。\n山好水益媚，山老水连天。\n我家非洛中，亦非独乐园。\n只在山屋上，下亦有流泉。\n俯仰颇乐之，妙处无昔贤。\n今日来别墅，水满山四环。\n呜呼何处无山水，有酒且饮明月在前山。",
        "dynasty": "宋",
        "collection_info": null
    },
    {
        "title": "新安",
        "author": "许月卿",
        "content": "新安别无奇，只有千万山。\n千山万山中，其奇乃出焉。\n下者为砚石，与世生云烟。\n高者无繫累，飘然出神仙。\n忽生朱晦庵，追千万世前。\n示千万世后，如日月当天。\n呜呼新安生若人，不知再生若人是何年。",
        "dynasty": "宋",
        "collection_info": null
    },
    {
        "title": "木犀",
        "author": "许月卿",
        "content": "诗到黄初上，高标不肯唐。\n分封在香国，筮仕得黄裳。\n锦昼纍金印，瑶英案玉皇。\n黄香天下士，谁得并清芳。",
        "dynasty": "宋",
        "collection_info": null
    },
    {
        "title": "晓幄",
        "author": "许月卿",
        "content": "晓幄明初日，晨钟递北风。\n人生行乐着，天道好还同。\n我友诗三昧，吾衰酒一中。\n万间君雅志，突兀倚晴空。",
        "dynasty": "宋",
        "collection_info": null
    },
    {
        "title": "云边",
        "author": "许月卿",
        "content": "云边人种麦，天际我归舟。\n月色轻寒夜，笛声何处楼。\n久晴人渴雨，倦仕我思休。\n高士传闲看，东篱花正幽。",
        "dynasty": "宋",
        "collection_info": null
    },
    {
        "title": "明月",
        "author": "许月卿",
        "content": "明月天双鑑，清湖地万弓。\n人行杨柳外，身在画图中。\n天阔双眸快，楼高万象融。\n故山应更好，杨柳映芙蓉。",
        "dynasty": "宋",
        "collection_info": null
    },
    {
        "title": "甥馆  其一",
        "author": "许月卿",
        "content": "月色真图画，风声古瑟琴。\n月风天地职，风月圣贤心。\n竹砌水如璧，梧冈朋盍簪。\n不须联句得，天籁竹梧吟。",
        "dynasty": "宋",
        "collection_info": null
    },
    {
        "title": "甥馆  其二",
        "author": "许月卿",
        "content": "冬至思吾侄，樊川示阿宜。\n驱羊官易取，观象易难知。\n不远復三字，大音声一诗。\n屏山宗邵子，晦木不忘归。",
        "dynasty": "宋",
        "collection_info": null
    },
    {
        "title": "甥馆  其三",
        "author": "许月卿",
        "content": "醉乡真广大，静夜绝嚣尘。\n月色明如昼，天涯总是春。\n鸟飞林不夜，蝶梦路无人。\n天地中间我，孤高谁与邻。",
        "dynasty": "宋",
        "collection_info": null
    },
    {
        "title": "甥馆  其四",
        "author": "许月卿",
        "content": "国士今为鬼，有棺空断肠。\n绿衣长至节，丹旐短松冈。\n父乃哭其子，天乎歼此良。\n伤情皋某復，挽些谩巫阳。",
        "dynasty": "宋",
        "collection_info": null
    },
    {
        "title": "甥馆  其五",
        "author": "许月卿",
        "content": "国士报国士，后人哀后人。\n万物邪胜正，一理屈终伸。\n秦暴二世灭，周仁八百春。\n紫云楼上语，亿载宋深仁。",
        "dynasty": "宋",
        "collection_info": null
    },
    {
        "title": "吊程贡元",
        "author": "许月卿",
        "content": "洒泪陈情表，何心贡泽宫。\n波平看跃鲤，浪急不成龙。\n花诰荣孀母，蓝袍付画工。\n无人俦孝友，烟树惨新封。",
        "dynasty": "宋",
        "collection_info": null
    },
    {
        "title": "代仍六弟吊程贡元  其一",
        "author": "许月卿",
        "content": "仁者竟不寿，世事空悠悠。\n霜满人洪墓，月寒尊美楼。\n慈乌千载恨，荐鹗一生休。\n画史成何事，青山烱照眸。",
        "dynasty": "宋",
        "collection_info": null
    },
    {
        "title": "代仍六弟吊程贡元  其二",
        "author": "许月卿",
        "content": "嚚讼渐成俗，如君今岂多。\n仲尼仁者静，下惠圣之和。\n夜月数声笛，春风一再歌。\n纷纷当泚颡，视此石嵯峨。",
        "dynasty": "宋",
        "collection_info": null
    },
    {
        "title": "代仍六弟吊程贡元  其三",
        "author": "许月卿",
        "content": "松下草不殖，豪家多不仁。\n惟君淡于水，与物静为春。\n多为流涕者，应无切齿人。\n墓前有梧槚，那復见荆榛。",
        "dynasty": "宋",
        "collection_info": null
    },
    {
        "title": "挽番阳戴如曾贡士母金氏",
        "author": "许月卿",
        "content": "霜气凛闺妹，严风老更癯。\n诗书谓有子，门户可无夫。\n鶵凤横秋鹗，孤鸾啼夜乌。\n长松有风雨，枯草但平芜。",
        "dynasty": "宋",
        "collection_info": null
    },
    {
        "title": "次韵汪敬子",
        "author": "许月卿",
        "content": "好善芝兰馨，恶恶鲍鱼腥。\n一心宰天地，万世流风霆。\n六经如元气，异端如氛埃。\n会往洙泗滨，传取心印回。",
        "dynasty": "宋",
        "collection_info": null
    },
    {
        "title": "挽汪士洪",
        "author": "许月卿",
        "content": "昔日杜小侄，中年马少游。\n不知身外事，祇觉鬓边秋。\n有子三株柳，同公荒草邱。\n梅溪一夜雪，片片逐寒流。",
        "dynasty": "宋",
        "collection_info": null
    },
    {
        "title": "同滕推游朱绯堂二首  其一",
        "author": "许月卿",
        "content": "当日朱绯梦，荒烟化鹤城。\n斜阳边草色，深树裏禽声。\n欲雨路微湿，出云山半青。\n神游应故里，只欠爱翁亭。",
        "dynasty": "宋",
        "collection_info": null
    },
    {
        "title": "同滕推游朱绯堂二首  其二",
        "author": "许月卿",
        "content": "此翁有山癖，曾此梦魂惊。\n慷慨思逾淡，郊行酒易醒。\n石苔和梦湿，归棹载诗轻。\n回首暮云碧，两贤沙碛行。",
        "dynasty": "宋",
        "collection_info": null
    },
    {
        "title": "挽外舅二首  其一",
        "author": "许月卿",
        "content": "人间三十二，名字几千春。\n慷慨汉游侠，孝慈周吉人。\n视物犹视己，顾亲宁顾身。\n山中当出相，嗣子世其仁。",
        "dynasty": "宋",
        "collection_info": null
    },
    {
        "title": "挽外舅二首  其二",
        "author": "许月卿",
        "content": "月卿方髻时，公欲东床之。\n我姑已黄土，公鬓正青丝。\n忽忽成今古，茫茫问孰谁。\n但能抱茂子，洒泪读新碑。",
        "dynasty": "宋",
        "collection_info": null
    },
    {
        "title": "有感",
        "author": "许月卿",
        "content": "一饮地黄酒，冤哉入九泉。\n云孤无葬地，雪霁有苍天。\n今岁难张咏，他年高董宣。\n视吾匣中剑，光射斗牛边。",
        "dynasty": "宋",
        "collection_info": null
    },
    {
        "title": "住黛障",
        "author": "许月卿",
        "content": "黛障地眉展，绿波天画开。\n鸳鸯长不散，翡翠去还来。\n坛杏颓垣裏，陇梅荒草堆。\n山川浑似旧，不管曲声哀。",
        "dynasty": "宋",
        "collection_info": null
    },
    {
        "title": "梦中作",
        "author": "许月卿",
        "content": "我来烟水远，渔艇夜鸣榔。\n万仞巫山耸，一宵秋梦长。\n金翘何婀娜，玉佩遽叮当。\n月冷天鷄晓，空余枕屏香。",
        "dynasty": "宋",
        "collection_info": null
    },
    {
        "title": "閒赋",
        "author": "许月卿",
        "content": "老大天谙练，殷勤月往还。\n岩峦有奇操，泉石亦清淡。\n隔浦飞秋叶，开窗看夕山。\n天心端正月，潭水夜深参。",
        "dynasty": "宋",
        "collection_info": null
    },
    {
        "title": "野人",
        "author": "许月卿",
        "content": "野人方蠖屈，天子正龙飞。\n东阁翘林騪，北山□□移。\n鵩来贾生去，熊兆太公归。\n地主殷勤别，云霄万里期。",
        "dynasty": "宋",
        "collection_info": null
    },
    {
        "title": "次韵郑将士",
        "author": "许月卿",
        "content": "何曾离日用，千古到如今。\n菊蕊霜全节，梅花月印心。\n韩公蕲竹咏，苏子楚山音。\n谷口微吾子，风流何处寻。",
        "dynasty": "宋",
        "collection_info": null
    },
    {
        "title": "霜日",
        "author": "许月卿",
        "content": "霜日步行迟，云山履历长。\n芦花相逊揖，松树自宫商。\n竹动鸣珂里，桃成衣锦乡。\n水边篱落好，一夜玉为堂。",
        "dynasty": "宋",
        "collection_info": null
    },
    {
        "title": "得安道中",
        "author": "许月卿",
        "content": "洲渚但明月，人烟如晓星。\n春泥纔故里，秋水又浮萍。\n衣破披簑冷，厨空煮草腥。\n抱儿含笑语，衣裏麦青青。",
        "dynasty": "宋",
        "collection_info": null
    },
    {
        "title": "挽胡制机康侯",
        "author": "许月卿",
        "content": "鹭点青松白，鶑穿绿柳黄。\n儿时工对偶，老去更文章。\n诛意平生学，爰咨去路忙。\n酒边招隠操，我更忆山堂。",
        "dynasty": "宋",
        "collection_info": null
    },
    {
        "title": "寄郭衢州",
        "author": "许月卿",
        "content": "渤海潢池盗，龚卿奉诏忧。\n东轩继芳躅，西府踵清流。\n同榜黄扉匹，中峰皂盖俦。\n中斋同一笑，山屋好中秋。",
        "dynasty": "宋",
        "collection_info": null
    },
    {
        "title": "重寄郭衢州",
        "author": "许月卿",
        "content": "细数东京士，无如许郭优。\n山林异朝市，姓字欠书邮。\n久已巢由隠，难成李郭舟。\n三衢春有脚，山屋好中秋。",
        "dynasty": "宋",
        "collection_info": null
    },
    {
        "title": "寄留梦炎",
        "author": "许月卿",
        "content": "山屋好中秋，中斋炯在眸。\n中流谁砥柱，野水却孤舟。\n上意甘盘甚，来迟季子留。\n愿毋淹独乐，留相九重休。",
        "dynasty": "宋",
        "collection_info": null
    },
    {
        "title": "重寄留梦炎",
        "author": "许月卿",
        "content": "安得肉生羽，从公出外游。\n同年多契阔，新句孰赓酬。\n天玉梅花雪，人寒野水舟。\n中斋难醉白，山屋好中秋。",
        "dynasty": "宋",
        "collection_info": null
    },
    {
        "title": "夜永",
        "author": "许月卿",
        "content": "夜永月清甚，雨余风快哉。\n月将槐影出，风遣桂香来。\n风至地自扫，月来云亦开。\n三千翰林手，光霁莹灵台。",
        "dynasty": "宋",
        "collection_info": null
    },
    {
        "title": "客来",
        "author": "许月卿",
        "content": "客来商略诗，夜市正惊时。\n云破天青眼，烟收月白眉。\n芙蓉天富贵，松竹月清奇。\n我醉欲眠去，携琴明日迟。",
        "dynasty": "宋",
        "collection_info": null
    },
    {
        "title": "咸淳",
        "author": "许月卿",
        "content": "咸淳风乐好，淳厚似咸平。\n人意逢春乐，天心遇社晴。\n征僮催远信，舞袖促新声。\n今岁梅能耐，咸平诗可盟。",
        "dynasty": "宋",
        "collection_info": null
    },
    {
        "title": "送张平湖山游",
        "author": "许月卿",
        "content": "殷勤来访别，去作子长游。\n雪霁月清甚，天寒鴈过不。\n沙堤今相府，花苑古苏州。\n归路梅花好，还来问白鸥。",
        "dynasty": "宋",
        "collection_info": null
    },
    {
        "title": "次胡伯凯韵",
        "author": "许月卿",
        "content": "日日常三绝，时时酒一杯。\n西铭炉上雪，太极地中雷。\n屏破青山出，池成绿水来。\n饭余三两步，一树木犀开。",
        "dynasty": "宋",
        "collection_info": null
    },
    {
        "title": "题项横父临清亭时方生孙",
        "author": "许月卿",
        "content": "青梅如豆子，更可缓临清。\n倚杖闲花落，凭栏芳草生。\n逢人须说项，生子又添丁。\n千叶桃难实，山茶耐久盟。",
        "dynasty": "宋",
        "collection_info": null
    },
    {
        "title": "捧砚姬空翠二首  其一",
        "author": "许月卿",
        "content": "捧砚姬空翠，随琴鹤晓烟。\n夕阳更山外，流水自楼前。\n芳草垂杨地，和风丽日天。\n戏游看处处，明媚自年年。",
        "dynasty": "宋",
        "collection_info": null
    },
    {
        "title": "捧砚姬空翠二首  其二",
        "author": "许月卿",
        "content": "看山车放慢，遇水马争先。\n须信一年景，无如三月天。\n露花如此好，烟柳十分员。\n客醉不须去，竹床相对眠。",
        "dynasty": "宋",
        "collection_info": null
    },
    {
        "title": "献岁",
        "author": "许月卿",
        "content": "献岁欢声沸，清晨寒气侵。\n四时春是首，三日雨为霖。\n绿展垂杨眼，青呈芳草心。\n日晴仍夜雨，击壤费讴吟。",
        "dynasty": "宋",
        "collection_info": null
    },
    {
        "title": "梅叟",
        "author": "许月卿",
        "content": "梅叟真佳客，冰壶贤主人。\n移樽随月饮，顾典到更深。\n蜡炬精神耐，梅花气象新。\n明朝山屋去，隠者讵能寻。",
        "dynasty": "宋",
        "collection_info": null
    },
    {
        "title": "挽妹婿汪汻四首  其一",
        "author": "许月卿",
        "content": "奉礼徒员外，京师枉治中。\n二郎槐不做，四老橘成空。\n三凤壁岩子，双龙宝剑雄。\n万人真莫赎，愁绝老坡翁。",
        "dynasty": "宋",
        "collection_info": null
    },
    {
        "title": "挽妹婿汪汻四首  其二",
        "author": "许月卿",
        "content": "郎罢当年语，深闺婉娩三。\n有齐之季女，必得有奇男。\n满目呱呱泣，伤心切切弹。\n离鸾惊别鹄，何日泪痕干。",
        "dynasty": "宋",
        "collection_info": null
    },
    {
        "title": "挽妹婿汪汻四首  其三",
        "author": "许月卿",
        "content": "一疾那知死，三朝竟不醒。\n遗羹真惨怆，分肉尚精明。\n玉树衣难綵，壁岩毡枉青。\n英魂千古在，稚子读书声。",
        "dynasty": "宋",
        "collection_info": null
    },
    {
        "title": "挽妹婿汪汻四首  其四",
        "author": "许月卿",
        "content": "亡恙壁岩日，媒云妇有依。\n世科君六世，时事彼一时。\n寂寞吾州隔，诸孤我妹慈。\n九京逢桂老，东坦愧羲之。",
        "dynasty": "宋",
        "collection_info": null
    },
    {
        "title": "灯火",
        "author": "许月卿",
        "content": "灯火掩柴门，疎芜烟水昏。\n鷄啼孤月晓，犬吠隔山村。\n桃叶翻新曲，梅花返旧魂。\n凄其何处笛，一笑卧空樽。",
        "dynasty": "宋",
        "collection_info": null
    },
    {
        "title": "月色",
        "author": "许月卿",
        "content": "明月亦清哉，清风绝点埃。\n村童催睡去，野叟问禅来。\n乐事赏心夜，清风明月梅。\n夜深羣籁静，猿鹤莫相猜。",
        "dynasty": "宋",
        "collection_info": null
    },
    {
        "title": "帝学",
        "author": "许月卿",
        "content": "帝学须君入，天游输我豪。\n君方註老子，我自读离骚。\n湖上春风好，山中夜月高。\n山高君寄内，湖海我陶陶。",
        "dynasty": "宋",
        "collection_info": null
    },
    {
        "title": "次韵蜀人李施州芾端午  其一",
        "author": "许月卿",
        "content": "几日愁无雨，梦回闻雨声。\n恰逢端午至，不觉和诗成。\n惨淡疑天泪，滂沱吊屈生。\n邦人云此日，阴感助阴兵。",
        "dynasty": "宋",
        "collection_info": null
    },
    {
        "title": "次韵蜀人李施州芾端午  其二",
        "author": "许月卿",
        "content": "对时思故国，客裏厌南音。\n同谷凄凉恶，三闾感慨心。\n赐衣聊杜句，要艾孰骚吟。\n莫说成都景，岷峨秋满襟。",
        "dynasty": "宋",
        "collection_info": null
    },
    {
        "title": "送抚倅林评事归班",
        "author": "许月卿",
        "content": "分月年将满，朝天早戒严。\n芝函新紫诏，棘寺旧青毡。\n梅雨商岩谶，槐花宰路占。\n应留待漏院，挥翰属名贤。",
        "dynasty": "宋",
        "collection_info": null
    },
    {
        "title": "天贶",
        "author": "许月卿",
        "content": "天贶逢佳节，地灵钟异人。\n今朝书上考，同日是生辰。\n部使星留次，临川月半轮。\n明年当此日，五马列朝绅。",
        "dynasty": "宋",
        "collection_info": null
    },
    {
        "title": "饭了",
        "author": "许月卿",
        "content": "饭了庵中坐，高情等寂喧。\n井泉春户口，篆火午香烟。\n句好堪呈佛，心空不问禅。\n一声天外鴈，秋意满徽絃。",
        "dynasty": "宋",
        "collection_info": null
    },
    {
        "title": "大行皇帝挽词五首  其一",
        "author": "许月卿",
        "content": "创始昌陵汉，中兴高庙尧。\n登遐皆十月，扬烈擅三朝。\n再造煌煌业，参侔浩浩霄。\n中兴兼创始，二帝侑逍遥。",
        "dynasty": "宋",
        "collection_info": null
    },
    {
        "title": "大行皇帝挽词五首  其二",
        "author": "许月卿",
        "content": "享国昭陵似，龙飞四十春。\n哀荣皆甲子，创守又庚申。\n刑措成康治，风移尧舜仁。\n瑶编再仁祖，万叶道如新。",
        "dynasty": "宋",
        "collection_info": null
    },
    {
        "title": "大行皇帝挽词五首  其三",
        "author": "许月卿",
        "content": "紫阳儒者侣，恨不与同时。\n指示四书要，躬亲百世师。\n钦崇道兢业，怀保诰宽慈。\n玉殿凄凉处，瑶题尚启敷。",
        "dynasty": "宋",
        "collection_info": null
    },
    {
        "title": "大行皇帝挽词五首  其四",
        "author": "许月卿",
        "content": "从谏如尧禹，闻言若舜文。\n五臣跻□□，三诰斥□君。\n圣度天同广，忠谋日有闻。\n甲辰亲策处，赣论玉颜欣。",
        "dynasty": "宋",
        "collection_info": null
    },
    {
        "title": "大行皇帝挽词五首  其五",
        "author": "许月卿",
        "content": "此日营陵处，当年毓圣乡。\n幅员哀踽踽，羽卫道煌煌。\n有彗忧天坠，重轮丽日光。\n讴歌吾君子，千载圣情伤。",
        "dynasty": "宋",
        "collection_info": null
    },
    {
        "title": "赠快霖",
        "author": "许月卿",
        "content": "有客闯东篱，星翁身姓支。\n快霖为道号，直术不支篱。\n试与谈灾福，断然无诡随。\n小溪天下士，持此往参之。",
        "dynasty": "宋",
        "collection_info": null
    },
    {
        "title": "神静",
        "author": "许月卿",
        "content": "神静何须卜，心閒即是仙。\n芋煨牛粪火，瓢滴马鬃泉。\n绿染春风柳，红匀晓露莲。\n明朝晴景好，一棹尽平川。",
        "dynasty": "宋",
        "collection_info": null
    },
    {
        "title": "寄陈宰",
        "author": "许月卿",
        "content": "上国春多雨，西江莲自香。\n恐人疑少室，惟我薄淮阳。\n南北东西命，君臣父子常。\n到官理词讼，月色更风光。",
        "dynasty": "宋",
        "collection_info": null
    },
    {
        "title": "次韵李制干赠行",
        "author": "许月卿",
        "content": "科举有衣钵，临行问细君。\n梅花入征梦，杨叶砺功勋。\n俨对丹墀日，捷排阊阖云。\n政须及边事，毋惜齿牙论。",
        "dynasty": "宋",
        "collection_info": null
    },
    {
        "title": "山川",
        "author": "许月卿",
        "content": "山川长不老，人意欲如何。\n霜后蒹葭健，秋来洲渚多。\n河汾周旧典，洙泗鲁余波。\n悽怆从陈蔡，令人涕滂沱。",
        "dynasty": "宋",
        "collection_info": null
    },
    {
        "title": "天道",
        "author": "许月卿",
        "content": "天道尊高父道同，地亲如母祀先农。\n社翁不肯饮残水，野老犹能存古风。\n箫鼓村田聊击壤，鸡豚社酒好治聋。\n满庭芳曲还堪唱，一笑东坡鬓已翁。",
        "dynasty": "宋",
        "collection_info": null
    },
    {
        "title": "木犀",
        "author": "许月卿",
        "content": "桂犀明辨不雷同，长忆先师品藻公。\n风到如开香积国，月明疑在广寒宫。\n含香结佩风宜月，纍印怀香月称风。\n酒裏典刑幸犹在，先师醖藉孔林丛。",
        "dynasty": "宋",
        "collection_info": null
    },
    {
        "title": "次韵晋三侄招予及同年饮",
        "author": "许月卿",
        "content": "恋阙重阳不入都，菊英虽好不干渠。\n樽前丞相方行酒，花外尧夫恰小车。\n羯末封胡延客醉，雷陈张范预期酤。\n他年三径羊裘隠，君子应能范蠡图。",
        "dynasty": "宋",
        "collection_info": null
    },
    {
        "title": "次韵云岩",
        "author": "许月卿",
        "content": "权舆于我屋渠渠，久敬如君世莫如。\n明月清风诗满案，好天良夜酒连车。\n樽前远韵轻盈菊，醉后分题烂慢书。\n凡此坐中人十九，钩枢玉带客金鱼。",
        "dynasty": "宋",
        "collection_info": null
    },
    {
        "title": "南堂",
        "author": "许月卿",
        "content": "南堂有客䅤秋旻，面面轩窗纳晓云。\n云入书檠无俗气，月来吟几有清芬。\n岂无绿竹诗淇澳，亦有苍苔书篆文。\n阁上桂枝宜努力，难兄难弟总由人。",
        "dynasty": "宋",
        "collection_info": null
    },
    {
        "title": "使华",
        "author": "许月卿",
        "content": "使华馆伴日宣劳，风雨连床夜作逃。\n爱惜太痴如拱璧，弃遗胜读若秋毫。\n双清幽沼芳泉活，一碧长空皓月高。\n坐看睡魔三舍辟，金炉兽炭古离骚。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其一",
        "author": "许月卿",
        "content": "陈陈史传勘玄幽，一笑谁能问慎由。\n往往东南旗运盛，亭亭西北盖云浮。\n琼楼玉宇无身翼，弱水蓬莱有艾舟。\n圣主攘夷修政事，可能吊伐至枋头。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其二",
        "author": "许月卿",
        "content": "玉川破屋抱遗经，生子添丁意命名。\n门暗碧云忧国志，窗明红日爱君情。\n柳绿学徒勤左塾，花红主妇馔前荣。\n他年谁註征君传，好把吟篇着眼评。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其三",
        "author": "许月卿",
        "content": "山已幽幽墅更幽，幽居别墅尽居由。\n数间屋想今岑寂，万斛船忻正拍浮。\n采药幽居怜闭户，围棋别墅梦归舟。\n明朝菊径归来处，二阮黄花插满头。",
        "dynasty": "宋",
        "collection_info": null
    },
    {
        "title": "允杰侄以诗来卒章和予生孙次韵一百首今存四  其四",
        "author": "许月卿",
        "content": "孙枝遥喜道韦经，老手摩头咳唾名。\n豚犬吾儿夷□侄，虎龙孙祖退之情。\n洗儿汤餠吾方拙，教子盐梅汝更荣。\n许氏一门忠孝盛，夔皋熊虎□延评。",
        "dynasty": "宋",
        "collection_info": null
    },
    {
        "title": "用韵简如晦",
        "author": "许月卿",
        "content": "龙溪毓秀自平阳，千载诗葩分外香。\n锦里笃生天下士，玉堂曾看甲科郎。\n龙溪季子代无乏，鹗荐明年定破荒。\n桂树黄堂秋色裏，何妨演习鹿鸣章。",
        "dynasty": "宋",
        "collection_info": null
    },
    {
        "title": "用韵自述",
        "author": "许月卿",
        "content": "菊花开处即重阳，月桂中秋夜夜香。\n紫绶象环如鲁叟，纶巾羽扇亦周郎。\n不忧鸿鴈稻粱少，但恐鹤猿松菊荒。\n宰相山中书几考，清风明月老平章。",
        "dynasty": "宋",
        "collection_info": null
    },
    {
        "title": "八角",
        "author": "许月卿",
        "content": "八角亭中天似水，七言城裏夜未央。\n主人解榻贤材馆，门客避堂上下床。\n籁寂寂时星历历，泉涓涓处山苍苍。\n主人门客皆觞咏，羽扇纶巾独篆香。",
        "dynasty": "宋",
        "collection_info": null
    },
    {
        "title": "归涂",
        "author": "许月卿",
        "content": "望外云头日高挂，竹间亭子雪犹存。\n衔芦鴈起潇湘暮，卖炭人行烟火村。\n绮疎月照窗如昼，宝鼎香销帐似云。\n欲转冰壶浑未暇，党家习气彼羶荤。",
        "dynasty": "宋",
        "collection_info": null
    },
    {
        "title": "次韵程愿二首  其一",
        "author": "许月卿",
        "content": "我家张许同生岁，果者尧时值圣明。\n丙子与君无贵者，甲辰惟我亦同庚。\n闲云万岭林泉兴，明月一溪邱壑情。\n同岁同心有如此，相期岁晚李歌行。",
        "dynasty": "宋",
        "collection_info": null
    },
    {
        "title": "次韵程愿二首  其二",
        "author": "许月卿",
        "content": "二李歌行醉裏歌，君溪两棹我烟簑。\n凤凰台上我山墅，虹马轩高君月坡。\n晓径焰间追李杜，夜窗灰裏拨阴何。\n长哦岁晚成二老，诗社往来君肯么。",
        "dynasty": "宋",
        "collection_info": null
    },
    {
        "title": "寄顾次岳五首  其一",
        "author": "许月卿",
        "content": "柳塘醉我无边酒，得陇痴生望蜀心。\n亦有白衣双白玉，不孤黄菊万黄金。\n宝婺古来金绣水，银蟾后夜玉青岑。\n韦斋井畔通宵月，应照空樽印渴襟。",
        "dynasty": "宋",
        "collection_info": null
    },
    {
        "title": "寄顾次岳五首  其二",
        "author": "许月卿",
        "content": "韦斋井畔通宵月，流出文公阙里心。\n半夜起来湖莹玉，明朝应有柳摇金。\n万壑正看天地肃，一楼坐断水云岑。\n镜湖楼扁知无恙，二十年前醉解襟。",
        "dynasty": "宋",
        "collection_info": null
    },
    {
        "title": "寄顾次岳五首  其三",
        "author": "许月卿",
        "content": "镜湖扁字无今古，无古无今只此心。\n云入枕边堂署玉，月穷天外日镕金。\n楼台髣髴水墨画，烟雾空蒙岩壑岑。\n须信尚书最难读，人间无许大胸襟。",
        "dynasty": "宋",
        "collection_info": null
    },
    {
        "title": "寄顾次岳五首  其四",
        "author": "许月卿",
        "content": "运千可际休明运，心一堪传贤圣心。\n不一此心非自玉，半千之运或如金。\n道源天出三清境，远目明双寸碧岑。\n胸次须令天样阔，五湖为带三江襟。",
        "dynasty": "宋",
        "collection_info": null
    },
    {
        "title": "寄顾次岳五首  其五",
        "author": "许月卿",
        "content": "半夜开窗凭阑坐，无心云起镜湖心。\n铺茵烟草漫天幄，璞玉楼台浑色金。\n访古寂寥秋漠漠，怀人感慨碧岑岑。\n未知何日韦斋井，明月清风烦暑襟。",
        "dynasty": "宋",
        "collection_info": null
    },
    {
        "title": "鹿鸣用赵资相韵",
        "author": "许月卿",
        "content": "宗主人才郭子仪，门多将相蔚相辉。\n托根小草秋榆宦，食叶长廊春棘闱。\n报国自怜心事壮，忧时不觉梦魂飞。\n平生此志非温饱，勋业从公问指归。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其一",
        "author": "许月卿",
        "content": "希圣平生诗酒豪，居然闭户学孤高。\n不知昨夜秋风柳，得似当时春日桃。\n别去半年犹旦暮，胸中百痒欠爬搔。\n虎溪破戒君须解，已办清诗与浊醪。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其二",
        "author": "许月卿",
        "content": "移文招子气添豪，毕竟牢关计未高。\n留得商霖活秋稼，未应禹浪怨春桃。\n半窗明月诗谁和，一剑空灯手自搔。\n来此共君思昨梦，秋风江上几投醪。",
        "dynasty": "宋",
        "collection_info": null
    },
    {
        "title": "入邑问炊中云招王希圣起龙三首  其三",
        "author": "许月卿",
        "content": "箪瓢不改乃真豪，之子胸中志自高。\n本自无官彭泽柳，不知何世武陵桃。\n窗前草色勤钻仰，堂上萱丛敬抑搔。\n好向中庸看未发，养成和气盎春醪。",
        "dynasty": "宋",
        "collection_info": null
    },
    {
        "title": "遇黄先生",
        "author": "许月卿",
        "content": "策马沙头值此翁，恐成鸿燕啬相逢。\n归鞭亟指远峰碧，握手频看笑脸红。\n淡月一帘清坐处，高风千载慨歌中。\n渊源自昔崇师友，吴下应怜旧阿蒙。",
        "dynasty": "宋",
        "collection_info": null
    },
    {
        "title": "和赵资相",
        "author": "许月卿",
        "content": "手托东南半壁天，向天捧诏下搜贤。\n尘沙骑鹤征鸿倦，衢道乘鸾病骥先。\n玉陛九重将玉立，珠帘十里看珠联。\n状元宰相平生事，雅意中原愿执鞭。",
        "dynasty": "宋",
        "collection_info": null
    },
    {
        "title": "追赋暮游",
        "author": "许月卿",
        "content": "锡山舟泊似荒村，微服南禅古迹存。\n壁上姓名今已远，碑阴人物了能言。\n薄游草草山侵袖，远思悠悠风满轩。\n携手出门烟树密，数僧离立语黄昏。",
        "dynasty": "宋",
        "collection_info": null
    },
    {
        "title": "次韵叶司户",
        "author": "许月卿",
        "content": "舟自摇摇钓濑滨，睦州司户得诗人。\n对床夜雨如苏子，满座春风似伯淳。\n文武略窥瑶殿射，婺衢争耀锦乡春。\n金华叶相垂青史，青出于蓝局局新。",
        "dynasty": "宋",
        "collection_info": null
    },
    {
        "title": "次韵黄玉如大章携先集来访二首  其一",
        "author": "许月卿",
        "content": "夜宿槎溪碧草幽，草窗招隠劝巢由。\n朝来忽得新诗好，客裏俄惊喜气浮。\n秋老空山唳清鹤，天寒野水卧孤舟。\n细吟天下黄香句，晓雾轻烟古渡头。",
        "dynasty": "宋",
        "collection_info": null
    },
    {
        "title": "次韵黄玉如大章携先集来访二首  其二",
        "author": "许月卿",
        "content": "桥梓风流满腹经，桂花香裏识魁名。\n翻成宵梦古今事，何况人间父子情。\n先集一编诗橐富，家传万卷子金荣。\n挂名叙跋流芳远，晓起吟窗仔细评。",
        "dynasty": "宋",
        "collection_info": null
    },
    {
        "title": "再和题黄免耕吟藁  其一",
        "author": "许月卿",
        "content": "免耕遗藁九京幽，宿诺吾方负仲由。\n宿诺斜阳悲宿草，沉思一旦落沉浮。\n池生春草虚堂梦，枫落吴江何处舟。\n有子九京如不死，一轮明月墓山头。",
        "dynasty": "宋",
        "collection_info": null
    },
    {
        "title": "再和题黄免耕吟藁  其二",
        "author": "许月卿",
        "content": "优游一辟难赞经，仲舒师友尽时名。\n已登乡国一经荐，未究天人三策情。\n文定浚源虽莹彻，牧堂奕叶必敷荣。\n紫阳风水深留意，磨石佳城后世评。",
        "dynasty": "宋",
        "collection_info": null
    },
    {
        "title": "代仍六弟吊程贡元",
        "author": "许月卿",
        "content": "少从诸父与君游，到眼铭章泪莫收。\n水阔骑鲸霜叶落，波寒跃鲤雪苹秋。\n当时折桂浮云梦，今日丛萱暮霭愁。\n惆怅人洪暗烟月，淡凝碑字湿松楸。",
        "dynasty": "宋",
        "collection_info": null
    },
    {
        "title": "寄题岩经楼",
        "author": "许月卿",
        "content": "楼中图史澹炉墨，中有成都较艺文。\n手泽存焉生旧感，心传妙处长新闻。\n世科事业无如子，经学源流可致君。\n祇恐校雠天禄阁，猿啼楼外满溪云。",
        "dynasty": "宋",
        "collection_info": null
    },
    {
        "title": "次韵仲成叔贺双桂桥",
        "author": "许月卿",
        "content": "展墓归来春水浮，桥头望月正如鈎。\n桥成未用问谁住，意远应同逐水流。\n天外鴈凫何足许，人间鹿豕可仝游。\n须知□□□□□，莫说存耕知有秋。",
        "dynasty": "宋",
        "collection_info": null
    },
    {
        "title": "满城风雨近重阳",
        "author": "许月卿",
        "content": "满城风雨近重阳，一舸烟波入醉乡。\n心事已同鸥鸟白，眼界空有云山苍。\n酒安能管兴亡事，菊亦颇復时世粧。\n何似长歌明月裏，月明天阔地更长。",
        "dynasty": "宋",
        "collection_info": null
    },
    {
        "title": "挽座主吴倅",
        "author": "许月卿",
        "content": "菊翁去后菊园荒，寿不如花尽自香。\n进学解成谁贝锦，题舆字湿已黄粱。\n众流出壑三秋暮，明月照松千仞冈。\n冷落僧炉数间屋，但留名节付贤郎。",
        "dynasty": "宋",
        "collection_info": null
    },
    {
        "title": "登慈恩绝顶有感",
        "author": "许月卿",
        "content": "为学平生不究源，未妨绝顶上慈恩。\n塔高俯视群山小，江阔能容巨浪喧。\n人每中登难脚力，谁于高处领天根。\n须信平生为基址，基址牢时德业尊。",
        "dynasty": "宋",
        "collection_info": null
    },
    {
        "title": "挽陈节使",
        "author": "许月卿",
        "content": "凛凛如公一寸丹，荒城夜月彻清寒。\n向时尚已死诸葛，今日难贪老阿瞒。\n素志平生兆马革，黎民一郡博弹冠。\n隻鸡斗酒群群谶，吾力犹能灭贺兰。",
        "dynasty": "宋",
        "collection_info": null
    },
    {
        "title": "挽李左藏",
        "author": "许月卿",
        "content": "少年谓子气横秋，壮已边城汗漫游。\n筮仕弗如归亦好，读书未了死方休。\n半生懒意琴三迭，千古诗情土一邱。\n月落锡林烟露冷，松风无籁自飕飕。",
        "dynasty": "宋",
        "collection_info": null
    },
    {
        "title": "挽清湘令董介轩",
        "author": "许月卿",
        "content": "偏得人间谤与名，盖棺方定伯夷清。\n五经笥满风云壮，百尺楼高星斗横。\n明月照庭香不断，狂飈吹雪意如生。\n河汾回首成今古，礼乐犹将致太平。",
        "dynasty": "宋",
        "collection_info": null
    },
    {
        "title": "挽马枢密母段氏",
        "author": "许月卿",
        "content": "松冈新植泷丰碑，千古哀荣谁似之。\n训子断机霜雪冷，退朝犹绩月星垂。\n绿衣西府梅花落，素幄北堂萱草萎。\n何惜沙堤明日路，潘舆无復再来时。",
        "dynasty": "宋",
        "collection_info": null
    },
    {
        "title": "次韵朱塘三首  其一",
        "author": "许月卿",
        "content": "杏坛黄叶满霜林，何幸朱塘兀古枌。\n试上月台因问月，知涵云谷几多云。\n梦游当日成何事，嗜学于今喜旧闻。\n我意昨游春水满，重来秋意见涯垠。",
        "dynasty": "宋",
        "collection_info": null
    },
    {
        "title": "次韵朱塘三首  其二",
        "author": "许月卿",
        "content": "游子从来悲故乡，归来襟袖芷兰芳。\n梦魂飞去云涛远，杖策闲行秋水光。\n可是梦中曾到此，安知身后却余香。\n紫阳弟子有贤子，卜筑新亭真肯堂。",
        "dynasty": "宋",
        "collection_info": null
    },
    {
        "title": "次韵朱塘三首  其三",
        "author": "许月卿",
        "content": "谩着新亭俯碧漪，高低草树任差池。\n须知亭扁须时彦，不是溪斋不勇为。\n水静山深悉天趣，风光月霁足吾师。\n未妨赋诵铭颜乐，正学于戏无已时。",
        "dynasty": "宋",
        "collection_info": null
    },
    {
        "title": "与陈宰",
        "author": "许月卿",
        "content": "到处逢人说大苏，一门兄弟古今无。\n吹埙林五黟山马，鼓瑟陈双婺水鳬。\n定分有殊自鹏鷃，闲情无限尽龙猪。\n归来坐倚蓬窗下，少挹春风过里闾。",
        "dynasty": "宋",
        "collection_info": null
    },
    {
        "title": "迎谒刘朔斋□提举行部",
        "author": "许月卿",
        "content": "百城奔走候车尘，庾节光华婺水滨。\n人望朔斋春有脚，家传元佑水无心。\n天低日近霜华晓，地僻腊残梅蕊春。\n愿得刘家再忠肃，前为伊鼎后商霖。",
        "dynasty": "宋",
        "collection_info": null
    },
    {
        "title": "赠黄藻二章  其一",
        "author": "许月卿",
        "content": "参军一梦到词场，难弟想应瞻圣皇。\n此去捷音来鼎鼎，向来诸老去堂堂。\n马头雪絮天街玉，人迹板桥茅店霜。\n君去世科传伯氏，钓舟留我住严光。",
        "dynasty": "宋",
        "collection_info": null
    },
    {
        "title": "赠黄藻二章  其二",
        "author": "许月卿",
        "content": "星邑唐诗韵一天，参军生死别经年。\n君来佳句宾朋诵，我愿世科昆弟传。\n别语明晨绕朝策，秋风来岁祖生鞭。\n难兄难弟夸京邑，莫负当年梦惠连。",
        "dynasty": "宋",
        "collection_info": null
    },
    {
        "title": "赠程惠子",
        "author": "许月卿",
        "content": "我朝诗道愧唐人，魏晋风流更勿论。\n庄子于今逢惠子，孔门自昔契程门。\n君宜鶑出云霄路，我亦猿吟烟水村。\n趁取山人来离谷，梅花湖上返诗魂。",
        "dynasty": "宋",
        "collection_info": null
    },
    {
        "title": "辞贾徽州二首  其一",
        "author": "许月卿",
        "content": "束书归去飨梅花，底事霏英故故斜。\n约住忙中千里鹤，羡渠如意两归鸦。\n家中见雪念为客，客裏观梅不似家。\n园树暂时相斗白，明朝休向我侬夸。",
        "dynasty": "宋",
        "collection_info": null
    },
    {
        "title": "辞贾徽州二首  其二",
        "author": "许月卿",
        "content": "岫云休怪此行徐，出处家风本俗如。\n当任宣尼无俟驾，肯辞孟子范驰驱。\n如金岁月人奔竞，似玉行藏我卷舒。\n极目冥鸿挥绿绮，忘情鱼鸟尽江湖。",
        "dynasty": "宋",
        "collection_info": null
    },
    {
        "title": "三月",
        "author": "许月卿",
        "content": "三月春如少年时，了知造化最儿嬉。\n智行无事柳飞絮，道法自然花满枝。\n锦绣园林天富贵，神仙院落月清奇。\n老天长似春三月，游嬉人间不皱眉。",
        "dynasty": "宋",
        "collection_info": null
    },
    {
        "title": "题赵尉洞源泉",
        "author": "许月卿",
        "content": "归去来词书印历，高风千载汝南评。\n松间风影有地籁，林下炎天无水声。\n行客诗魂同石瘦，主人心事共泉清。\n明朝遮日长安去，君亦曹装趣上京。",
        "dynasty": "宋",
        "collection_info": null
    },
    {
        "title": "赠墨士程云翁",
        "author": "许月卿",
        "content": "满地干戈正扰攘，君家犹自捣龙香。\n轻清披就烟云质，坚劲磨来金玉相。\n倚马喜资挥露布，飞鸾端藉发天章。\n山屋莫道浑无用，留写樵歌入锦囊。",
        "dynasty": "宋",
        "collection_info": null
    },
    {
        "title": "春日闲赋",
        "author": "许月卿",
        "content": "数行竹树鸣春雨，一簇人家带晓烟。\n省事山丹自篱落，亲人海燕并庭檐。\n楼高思远天无极，酒罢歌阑月正圆。\n新茗一瓯香一篆，与君清坐看风帘。",
        "dynasty": "宋",
        "collection_info": null
    },
    {
        "title": "题汪端翁庙",
        "author": "许月卿",
        "content": "端公碑石蔓萝扪，嘆息双杉拔本根。\n将略传家自忠显，侍儿枭首亦平原。\n乘风飞去干坤窄，踏月归来烟水昏。\n往事不堪重回首，青灯黄卷照芳樽。",
        "dynasty": "宋",
        "collection_info": null
    },
    {
        "title": "寄题张宗玉窗下庐山",
        "author": "许月卿",
        "content": "庐山移到龙溪东，两壁生云无数峰。\n梦与文渊三峡水，共参金露九秋风。\n万山恍对凝尘榻，五老仝携入室筇。\n更问濂溪风共月，又移窗下到脑中。",
        "dynasty": "宋",
        "collection_info": null
    },
    {
        "title": "赋新花竹",
        "author": "许月卿",
        "content": "花红竹绿两相当，绿竹红花在道傍。\n竹引花风心浪动，花含竹露面芬芳。\n须知竹恋花蝴蝶，喜见花贪竹凤凰。\n彼此莫嫌花共竹，他年花老竹苍苍。",
        "dynasty": "宋",
        "collection_info": null
    },
    {
        "title": "赠王竹窗",
        "author": "许月卿",
        "content": "若欲相寻向竹边，开窗着屐更谁先。\n定有一轮穿密密，可无数点洗涓涓。\n茂林从昔于侬好，太极遥怜似我圆。\n钓竿莫惜分新绿，更割半窗潇洒天。",
        "dynasty": "宋",
        "collection_info": null
    },
    {
        "title": "中秋谢施婺源爰",
        "author": "许月卿",
        "content": "高情古意满溪楼，静拍栏干尽两眸。\n月不露圭天有道，风能□谷水无愁。\n从吾所好万青壑，舍我其谁双白鸥。\n别样主人情重处，不将红妓涴中秋。",
        "dynasty": "宋",
        "collection_info": null
    },
    {
        "title": "和子思弟韵寿母",
        "author": "许月卿",
        "content": "劣相谁知此老天，瑶池专遣雪当筵。\n开花敬上夫人寿，列树无非西子妍。\n松学妙龄施粉点，鹤迷归路认莲船。\n水晶世界琼梅阁，肯道人间不是仙。",
        "dynasty": "宋",
        "collection_info": null
    },
    {
        "title": "次韵黄玉如求记",
        "author": "许月卿",
        "content": "先子北山书剑留，山川还自旧相缪。\n与君去岁衔杯处，遣我长歌陟岵游。\n瘦鹤风轻霜桧舞，归鸦烟重晚林投。\n中斋孟氏仙官府，同号同庚成佛不。",
        "dynasty": "宋",
        "collection_info": null
    },
    {
        "title": "川原",
        "author": "许月卿",
        "content": "川原红紫一时新，暮雨朝云更可人。\n灿若中兴红药相，嫣然何虑海棠嗔。\n天将好景烦吟笔，我自清时作幸民。\n书册埋头无了日，不如抛却去寻春。",
        "dynasty": "宋",
        "collection_info": null
    },
    {
        "title": "次允杰五首  其一",
        "author": "许月卿",
        "content": "魏公间气孰能俦，纤若登梯量自优。\n父母床无烹子刃，相公腹有济川舟。\n江山之外云端鹤，天地中间海上鸥。\n学进识明涵受阔，连天远水月明楼。",
        "dynasty": "宋",
        "collection_info": null
    },
    {
        "title": "次允杰五首  其二",
        "author": "许月卿",
        "content": "斯人非与更谁俦，咸以无心感最优。\n上下天光万顷碧，干坤中处一虚舟。\n相从相语何妨鹤，纔有机心不下鸥。\n平地人间无限阔，元龙何必卧危楼。",
        "dynasty": "宋",
        "collection_info": null
    },
    {
        "title": "次允杰五首  其三",
        "author": "许月卿",
        "content": "相鹤先经古罕俦，一诗檃括尔才优。\n云天杳杳仙骐騪，蓬海茫茫我楫舟。\n赴陇光荣空似凤，乘轩浩荡不如鸥。\n渊材多事添烦恼，一夜胎仙频倚楼。",
        "dynasty": "宋",
        "collection_info": null
    },
    {
        "title": "次允杰五首  其四",
        "author": "许月卿",
        "content": "老鹤吾惭鶑谷俦，扬州草檄类俳优。\n千年橘井雉城字，万斛桃花鹤料舟。\n为文待漏书丹凤，如此有盟寒白鸥。\n歌吹竹西惊昨梦，眼中骑鹤有高楼。",
        "dynasty": "宋",
        "collection_info": null
    },
    {
        "title": "次允杰五首  其五",
        "author": "许月卿",
        "content": "瓣香曾侍鹤山俦，蜀有鹤林殊匪优。\n蜕作婴儿生我室，化为道士掠予舟。\n相同龟寿□鹏鷃，自混鸡群狎鹭鸥。\n仙子已骑黄鹤去，此地空余黄鹤楼。",
        "dynasty": "宋",
        "collection_info": null
    },
    {
        "title": "六月雨十一首  其一",
        "author": "许月卿",
        "content": "麟笔大书六月雨，蝉声静扫一天秋。\n天河倒挽甲兵洗，地宝咸归秔稻畴。\n雨余欹枕轩窗月，天际归帆苹蓼洲。\n一饱了知天赐履，漉巾洗盏办新篘。",
        "dynasty": "宋",
        "collection_info": null
    },
    {
        "title": "六月雨十一首  其二",
        "author": "许月卿",
        "content": "岫云已喜能成雨，不卜先知今有秋。\n作楫作霖三说命，时旸时雨九箕畴。\n数行竹树清风夜，万顷烟波明月洲。\n二客从予游赤壁，归谋正值酒堪篘。",
        "dynasty": "宋",
        "collection_info": null
    },
    {
        "title": "六月雨十一首  其三",
        "author": "许月卿",
        "content": "先集流传妙诗句，芃芃禾黍舞凉秋。\n九秋宝丽从天落，一雨赋兴矧若畴。\n月更风流写松竹，雨余凉意满汀洲。\n客来且贳邻垆酒，家酿明朝尽可篘。",
        "dynasty": "宋",
        "collection_info": null
    },
    {
        "title": "六月雨十一首  其四",
        "author": "许月卿",
        "content": "雨余目极干坤月，雪外天连䆉稏秋。\n舜殿风熏殊未玉，尧天雨施自君畴。\n层波渝我蒹葭渚，列宿嗤人杜若洲。\n珍重菊庄来顾我，床头为子出春篘。",
        "dynasty": "宋",
        "collection_info": null
    },
    {
        "title": "六月雨十一首  其五",
        "author": "许月卿",
        "content": "都忘甲子不知老，三十六峰无限秋。\n江水清兮鳞百丈，庐山高处稻盈畴。\n尧时丙子寿星数，坡句许家仙岛洲。\n自分吾生老耕钓，花瓢趁取日先篘。",
        "dynasty": "宋",
        "collection_info": null
    },
    {
        "title": "六月雨十一首  其六",
        "author": "许月卿",
        "content": "五更殊觉洗空忧，一雨端能接引秋。\n陋室了知饶鹤料，高田无復拆龟畴。\n蒲葵扇老堪藏箧，杨柳梢存不见洲。\n混混浊流聊濯足，玉泉金井酒宜篘。",
        "dynasty": "宋",
        "collection_info": null
    },
    {
        "title": "六月雨十一首  其七",
        "author": "许月卿",
        "content": "双星今夜话绸缪，颇语人间一夜秋。\n万事悠悠何预我，四方蹙蹙属之畴。\n万家旁置伤心地，四水宗朝极目洲。\n坐看白云栖断处，支郎酒老腊前篘。",
        "dynasty": "宋",
        "collection_info": null
    },
    {
        "title": "六月雨十一首  其八",
        "author": "许月卿",
        "content": "行晴坐雨荷天休，天地中间独享秋。\n淡日凉风满衣屦，甘霖薄暮悦田畴。\n晴天历历供峰屿，烟雨蒙蒙护岛洲。\n蹙蹙四方瞻靡骋，愁心如醉懒新篘。",
        "dynasty": "宋",
        "collection_info": null
    },
    {
        "title": "六月雨十一首  其九",
        "author": "许月卿",
        "content": "彭城夜雨悲翁季，手植堂前双桂秋。\n竹马吾何计东阁，巾车何自乐田畴。\n棣华颇失椿萱树，雁影平沉橘柚洲。\n更忆北山移植处，钓鱼竿底玉醪篘。",
        "dynasty": "宋",
        "collection_info": null
    },
    {
        "title": "六月雨十一首  其一○",
        "author": "许月卿",
        "content": "一月春风洛水幽，凛然惟有壑专秋。\n十室九空鸿鴈渚，千村万落杞荆畴。\n乌鸟有情瞻岵屺，黄龙无底羽渊洲。\n思昔朝廷天广大，何时醢赐伴醪篘。",
        "dynasty": "宋",
        "collection_info": null
    },
    {
        "title": "六月雨十一首  其一一",
        "author": "许月卿",
        "content": "今岁无时不御寇，每年此际去防秋。\n琴散广陵今叔夜，笳声出室古刘畴。\n启沃欣承霖雨楫，流离安乐鴈鸿洲。\n我自清时幸民着，茅柴薄晚妇能篘。",
        "dynasty": "宋",
        "collection_info": null
    },
    {
        "title": "临川家史君坤翁喜雨",
        "author": "许月卿",
        "content": "临川鼓舞诵贤侯，闵雨皇皇祈有秋。\n昨夜琅函奏霄汉，今朝玉粒雨平畴。\n名亭应有东坡记，积粟可宽西顾忧。\n我得顺流南浦去，商霖又是济川舟。",
        "dynasty": "宋",
        "collection_info": null
    },
    {
        "title": "浴罢",
        "author": "许月卿",
        "content": "浴罢披襟竹影斜，客中残暑散空花。\n人行窗外云无脚，月起林间灯映纱。\n举酒闻钟知近寺，谈诗食李却忘家。\n明朝又浴还来此，何必开樽只煮茶。",
        "dynasty": "宋",
        "collection_info": null
    },
    {
        "title": "次绩溪赵簿孟英见投韵",
        "author": "许月卿",
        "content": "碧涧仙人亦爱楼，星溪楼上豁双眸。\n吟边兴落千峰外，醉裏眉攒万国愁。\n传舍官途轻似燕，禅心世事狎于鸥。\n诗人将半南唐帝，碧涧云烟六月秋。",
        "dynasty": "宋",
        "collection_info": null
    },
    {
        "title": "次胡伯凯韵",
        "author": "许月卿",
        "content": "作诗直欲到天悭，于蒍应如元鲁山。\n我隠自便甘曲渚，子来相与钓清湾。\n闲中日月诗书府，地上神仙人世间。\n寻柳问花千古意，窗前幽草不须芟。",
        "dynasty": "宋",
        "collection_info": null
    },
    {
        "title": "赠李企",
        "author": "许月卿",
        "content": "雁湖曾是谪临川，谁道风流愧昔贤。\n共觉共兜乱尧世，何须虞芮质周田。\n三年迁客仅数舍，一日恩书落九天。\n归去来荒松菊径，勉旃忠节振家传。",
        "dynasty": "宋",
        "collection_info": null
    },
    {
        "title": "寄东宫官",
        "author": "许月卿",
        "content": "瀛洲有诏翊储宫，妙选欢传有古风。\n鹤禁共看周八士，狐裘记取国三公。\n年华春早鸡声裏，博望秋严霜气中。\n入侍缉熙传圣学，四书隽永事何穷。",
        "dynasty": "宋",
        "collection_info": null
    },
    {
        "title": "题俞时琰杏山堂医",
        "author": "许月卿",
        "content": "妖冶来奔夜色昏，毅然绝谷有神明。\n春融庭畔一帘柳，秋满湖边万顷云。\n荡涤胃肠无秽浊，洞明空色有真清。\n陈楼相问胡卢处，本事方书世并行。",
        "dynasty": "宋",
        "collection_info": null
    },
    {
        "title": "历日",
        "author": "许月卿",
        "content": "历日从头又一新，直饶燕雀喜新晴。\n梅花献岁无边景，喜鹊今朝第一声。\n柳眼知时王幕绿，草心报国汉朝青。\n日晴夜雨丰年兆，雨过云开月满庭。",
        "dynasty": "宋",
        "collection_info": null
    },
    {
        "title": "香潭八首  其一",
        "author": "许月卿",
        "content": "平生不作明河篇，一笑童心尚隠然。\n后日视今哀后日，同年而语不同年。\n莹清川泽玻璃地，浓淡烟云水墨天。\n尽向痴人前说梦，何妨句裏有婵娟。",
        "dynasty": "宋",
        "collection_info": null
    },
    {
        "title": "香潭八首  其二",
        "author": "许月卿",
        "content": "琼林宴坐赐诗篇，先帝恩光故烨然。\n紫陌寻春思是日，红笺通刺戒同年。\n浮花浪蕊阳和地，疎影暗香霜雪天。\n松柏岁寒吾共子，春风永巷闭连娟。",
        "dynasty": "宋",
        "collection_info": null
    },
    {
        "title": "香潭八首  其三",
        "author": "许月卿",
        "content": "殷勤教我琵琶篇，年友胸中炯炯然。\n公瑾风流酹江月，孔明礼乐中兴年。\n君臣可谓逢千载，南北须教总一天。\n水调歌中休惜别，月明千里共婵娟。",
        "dynasty": "宋",
        "collection_info": null
    },
    {
        "title": "香潭八首  其四",
        "author": "许月卿",
        "content": "我歌乱以归来篇，君笑骑馿孟浩然。\n君有风云须得地，我无历日不知年。\n君贪觞咏盟泉石，我愿朝廷泰地天。\n君去登畿春浩浩，我归受币女娟娟。",
        "dynasty": "宋",
        "collection_info": null
    },
    {
        "title": "香潭八首  其五",
        "author": "许月卿",
        "content": "信笔篇篇又一篇，东坡父子故依然。\n凤凰鸣处知何日，龙虎榜中今几年。\n残岁寄寒难避地，颠风急雪更无天。\n六宫粉黛无颜色，谁道人间少静娟。",
        "dynasty": "宋",
        "collection_info": null
    },
    {
        "title": "香潭八首  其六",
        "author": "许月卿",
        "content": "斗酒从来诗百篇，世间庄语便譁然。\n蕙兰得志应无日，稊稗逢时却有年。\n何必怨尤难舍我，欲教平治直须天。\n生来不被蛾眉误，人谤人间无丽娟。",
        "dynasty": "宋",
        "collection_info": null
    },
    {
        "title": "香潭八首  其七",
        "author": "许月卿",
        "content": "老师当日启灵篇，亲手传承岂偶然。\n残月晓风空夜夜，垂杨芳草自年年。\n报恩男子那无地，未丧斯文决有天。\n月在香潭照心曲，更饶一雨洗娟娟。",
        "dynasty": "宋",
        "collection_info": null
    },
    {
        "title": "香潭八首  其八",
        "author": "许月卿",
        "content": "政须洗耳听新篇，业已扁舟学计然。\n洁己庶几堪谏主，力田未必愧逢年。\n菑畬之业平心地，金石之交只在天。\n舞殿歌台从冷暖，此心如月一婵娟。",
        "dynasty": "宋",
        "collection_info": null
    },
    {
        "title": "仲春初五日报谒",
        "author": "许月卿",
        "content": "玉磬蒲团出定音，谒酬与世费浮沉。\n径松参汉周官肃，坞竹藏云商易深。\n暮色溪山皆有道，春风花草本无心。\n年来年去头成白，斗酒楼前明月斟。",
        "dynasty": "宋",
        "collection_info": null
    },
    {
        "title": "多谢",
        "author": "许月卿",
        "content": "多谢东皇着意晴，海棠匀趁笑相迎。\n园林富贵何千万，花柳功勋已十成。\n晓雨有情于芍药，春风无处不流鶑。\n扁舟水长一篙许，茶竈笔床聊意行。",
        "dynasty": "宋",
        "collection_info": null
    },
    {
        "title": "早起",
        "author": "许月卿",
        "content": "早起轻寒尚夹衣，饭余春雨满行旗。\n春波绿处春草碧，晓露浓时晓日晞。\n桃李年年春富贵，桑麻事事道精微。\n诗情不在火炉畔，风雪灞桥烟景归。",
        "dynasty": "宋",
        "collection_info": null
    },
    {
        "title": "厌厌",
        "author": "许月卿",
        "content": "厌厌夜饮忘更深，客不来辞主有情。\n僮仆触屏成蝶梦，姬姜压笛作蝉声。\n月如有待行行慢，风不生嗔细细清。\n萍散人生何可料，婵娟千里共交盟。",
        "dynasty": "宋",
        "collection_info": null
    },
    {
        "title": "项似道眉子砚",
        "author": "许月卿",
        "content": "新安砚石旧多奇，砚入黄扉得所归。\n呵水浮云尤物视，传衣半夜伟人知。\n坡仙为欠十眉咏，李及何妨一砚持。\n堪笑泉田老居士，无端浑沌尽新眉。",
        "dynasty": "宋",
        "collection_info": null
    },
    {
        "title": "忆胡同年",
        "author": "许月卿",
        "content": "同年情谊弟兄侔，姓不同兮马范俦。\n吾榜得人今古盛，使君与我腹心投。\n斜阳遮断离愁路，野渡撑开别恨舟。\n水调声中多少事，暮烟林壑月明楼。",
        "dynasty": "宋",
        "collection_info": null
    },
    {
        "title": "赋廷玉菊存堂",
        "author": "许月卿",
        "content": "祖菊园翁孙菊存，君家菊谱傲兰孙。\n天随天问非他族，秋意秋怀自一门。\n白送遶篱从谷谷，黄飘流地彼村村。\n花应自贺三生遇，亲见渊明无此孙。",
        "dynasty": "宋",
        "collection_info": null
    },
    {
        "title": "赋吴廷圭篔西亭",
        "author": "许月卿",
        "content": "竹西歌吹古扬州，分与延陵第一流。\n直节雪霜霜晓槛，虚心风月月明楼。\n东南直道辉青史，朔北虚怀动玉旒。\n立尽斜阳更新月，缠腰骑鹤此君游。",
        "dynasty": "宋",
        "collection_info": null
    },
    {
        "title": "题德新堂",
        "author": "许月卿",
        "content": "同年吾忆郑盘翁，独向盘铭紧用工。\n似玉躬行勤淬砺，如棋世事极磨礲。\n初年晚节浑无斁，昨日今朝便不同。\n遗子贻孙新未已，盘铭须信有奇功。",
        "dynasty": "宋",
        "collection_info": null
    },
    {
        "title": "起来",
        "author": "许月卿",
        "content": "起来霜月冷飕飕，清兴催人不自由。\n万户千门胡蝶梦，五更三点黑貂裘。\n旦公待旦霜如雪，时夜如时月似鈎。\n明日人来问寄字，一天霜月倚西楼。",
        "dynasty": "宋",
        "collection_info": null
    },
    {
        "title": "露",
        "author": "许月卿",
        "content": "轻烟薄雾结凄迷，颗颗匀圆讶许齐。\n无雨无风闻叶响，如珠如粟压花低。\n飞来莲叶仙犹湿，吟过林稍蝉不饥。\n散洒刘郎金露掌，不垣不户总京低。",
        "dynasty": "宋",
        "collection_info": null
    },
    {
        "title": "临川",
        "author": "许月卿",
        "content": "临川摄守得仁侯，闵两精诚贯显幽。\n五日不将京兆看，丰年惟切杜陵忧。\n先欣霢霂滋青稻，伫见滂沱涨碧流。\n物外闲人欢喜处，炎天亭受一亭秋。",
        "dynasty": "宋",
        "collection_info": null
    },
    {
        "title": "送孙山长谒皮参政",
        "author": "许月卿",
        "content": "授钺天教锦故乡，公心泉石不旗常。\n沙堤正自恐不免，野渡安能久退藏。\n羡子白刘从绿野，顾予鸡犬愧旌阳。\n衮衣会趁春风入，野服犹堪谒道傍。",
        "dynasty": "宋",
        "collection_info": null
    },
    {
        "title": "代弟二首  其一",
        "author": "许月卿",
        "content": "少年卜式谩输边，毕竟乡人合荐贤。\n纯□□□忘寝食，浮名过眼谢腾骞。\n圣恩雨露荣亲日，春酒光风介寿天。\n世事到头都是梦，青衫赢得画图传。",
        "dynasty": "宋",
        "collection_info": null
    },
    {
        "title": "代弟二首  其二",
        "author": "许月卿",
        "content": "渭阳梦断几经年，幸甚东床再有缘。\n跃鲤庭中看铸鼎，乘龙门外待扬鞭。\n墓碑不载韩翱字，文集应传李汉编。\n愁满重慈鬓边雪，夜来风雨暗前川。",
        "dynasty": "宋",
        "collection_info": null
    },
    {
        "title": "挽张丞泳",
        "author": "许月卿",
        "content": "异时两举遂登科，人谓功名当若何。\n三十余年空屈曲，七咨脱选竟蹉跎。\n为丞再出簿尉下，斯世浑如梦觉过。\n同里同年老御史，谅难如此不悲歌。",
        "dynasty": "宋",
        "collection_info": null
    },
    {
        "title": "送周徽州赴建州",
        "author": "许月卿",
        "content": "作牧文公父母州，考亭今又借邦侯。\n来莫建山同仰止，去思歙水共长流。\n贡茗莫淹千里守，和羹须是百花头。\n暇日摩挲厅壁记，昔梁叔子后身周。",
        "dynasty": "宋",
        "collection_info": null
    },
    {
        "title": "次周尚书八首  其一",
        "author": "许月卿",
        "content": "卜隠偏宜大好州，浮云梦不到王侯。\n细评月露苍山峙，静止花阑绿水流。\n泉□□□□□□，□簑无雨可淋头。\n西江宾幕相须久，赢得闲吟谒道周。",
        "dynasty": "宋",
        "collection_info": null
    },
    {
        "title": "次周尚书八首  其二",
        "author": "许月卿",
        "content": "温州今似古青州，温饱能轻百户侯。\n沃力泉源那择地，岁寒砥柱屹中流。\n要知蝉□三公府，便是黄扉四状头。\n万事世间唐土尔，办将勋业到伊周。",
        "dynasty": "宋",
        "collection_info": null
    },
    {
        "title": "次周尚书八首  其三",
        "author": "许月卿",
        "content": "公与梅溪生共州，一编默受似留侯。\n冰霜岁晚仝清节，泾渭胸中肯混流。\n皎日当空峨豸角，支天一柱属龙头。\n时清尽可巢由我，身健犹看师宰周。",
        "dynasty": "宋",
        "collection_info": null
    },
    {
        "title": "次周尚书八首  其四",
        "author": "许月卿",
        "content": "曾共芙蓉下视州，旧衝仍是醉乡侯。\n半山相俟归投老，若水公兮急退流。\n世事每观强努力，人生何似大刀头。\n摛文尽自染燕许，闲梦何妨我蝶周。",
        "dynasty": "宋",
        "collection_info": null
    },
    {
        "title": "次周尚书八首  其五",
        "author": "许月卿",
        "content": "老气轩昂盖四州，文场真将属条侯。\n君扶黄道青如许，我住花屏翠欲流。\n禁路促归一夔足，词场飞跨六鰲头。\n隠箕山上泉瓢许，歌大江东羽扇周。",
        "dynasty": "宋",
        "collection_info": null
    },
    {
        "title": "次周尚书八首  其六",
        "author": "许月卿",
        "content": "后山着意送荆州，相伴儿童饯细侯。\n风月夜深独先觉，干坤秋老不同流。\n江闽凯悌地联脉，关陕规恢天尽头。\n闻说齐{月畺}妇唾手，世如用孔作东周。",
        "dynasty": "宋",
        "collection_info": null
    },
    {
        "title": "次周尚书八首  其七",
        "author": "许月卿",
        "content": "诗律无寒□邺州，家风洗耳□□侯。\n□传以酒为真印，万法惟梅不共流。\n幸免五经嘲笥腹，可无百尺进竿头。\n从来此道飘零甚，戎索惟凭疆以周。",
        "dynasty": "宋",
        "collection_info": null
    },
    {
        "title": "次周尚书八首  其八",
        "author": "许月卿",
        "content": "平原平等视青州，不佛不仙仍不侯。\n满树丝萝天富贵，半窗水墨月风流。\n皆云临济具双眼，且放东坡出一头。\n劈画尚能千百岁，须臾一笑跨商周。",
        "dynasty": "宋",
        "collection_info": null
    },
    {
        "title": "暮春联句九首  其一",
        "author": "许月卿",
        "content": "清庙朱絃瑟，羔羊素緎风。\n钓竿渔艇小，园径李蹊通。\n白酒浑忘送，皇天似不公。\n风檐开秀色，雪岭现酥胸。\n王化殊无外，圣贤时復中。\n人称君子子，卿自密翁翁。\n从唤酒经癖，聊纾花史忠。\n前知安用卜，定见不访讧。\n橘仆使令熟，竹君家计丰。\n六年无不可，三语将无同。\n柳子惯乞巧，韩公不送穷。",
        "dynasty": "宋",
        "collection_info": null
    },
    {
        "title": "暮春联句九首  其二",
        "author": "许月卿",
        "content": "畏爱盾衰日，清和夷惠风。\n仁何如管仲，恩罔极王通。\n王必三微谨，天为一大公。\n五行应过眼，万字佛头胸。\n治国运掌上，经书满腹中。\n凭栏心尚壮，引镜鬓俄翁。\n锡屈天生德，教咸黄览忠。\n齐夷靡瞻骋，内外诅万讧。\n一酌泉流浊，四知囊匮丰。\n咏觞聊畅叙，羹水辨和同。\n不当陈三价，难逃黄九穷。",
        "dynasty": "宋",
        "collection_info": null
    },
    {
        "title": "暮春联句九首  其三",
        "author": "许月卿",
        "content": "祥云仍瑞日，霁月更光风。\n虹夜书舡满，鷄林诗贾通。\n十行宽四海，一国咏三公。\n经史遮眵目，古今浇渴胸。\n太玄难准易，皇极辩非中。\n清夜谈玄处，盛时无极翁。\n干坤涵奥学，日月照孤忠。\n自信区区者，遥怜处处讧。\n天无厌周德，年侯克商丰。\n群后集班瑞，宗人宅受同。\n太平无以报，真意渺何穷。",
        "dynasty": "宋",
        "collection_info": null
    },
    {
        "title": "暮春联句九首  其四",
        "author": "许月卿",
        "content": "沃心裨帝学，古道畅皇风。\n天下真无敌，君前置一通。\n将拚龙尾砚，去作鱼头公。\n笔底澜翻舌，谈间磊块胸。\n通明云殿上，清切玉堂中。\n发轫同安簿，深衣独乐翁。\n孝经题幼志，沼鑑见精忠。\n元佑龙蛇杂，开禧蟊贼讧。\n隆冬老儒立，奸党一碑丰。\n三晋春秋在，千年纲目同。\n长天照孤愤，清夜好研穷。",
        "dynasty": "宋",
        "collection_info": null
    },
    {
        "title": "暮春联句九首  其五",
        "author": "许月卿",
        "content": "我似濂溪拙，人嗤凝式风。\n天连千障合，水可四溟通。\n我友二三子，他年十八公。\n逍遥吟弄趣，洒落霁光胸。\n傲睨芸香裏，醉眠花影中。\n文章解迁史，诗律更涪翁。\n与酒交逾密，为花谋必忠。\n鹤琴清夜警，鶑燕暮春讧。\n冰释契杜预，露晞询巩丰。\n几能知至至，学贵不同同。\n山水清音有，园林胜事穷。",
        "dynasty": "宋",
        "collection_info": null
    },
    {
        "title": "暮春联句九首  其六",
        "author": "许月卿",
        "content": "徐字不晋帖，楚诗无国风。\n天边长剑倚，花外小车通。\n不肯吏文叔，谁能书子公。\n二三豪俊骨，数万甲兵胸。\n柳暗琴三迭，梅残酒一中。\n羡君屠龙技，笑我祝鸡翁。\n击瓮浮儿志，编桥度蚁忠。\n行春奉宽诏，佩犊弭兵讧。\n天阔吟边远，月明诗檐丰。\n秋光宦情薄，鸾鹤啸声同。\n清涧耳堪洗，深山目更穷。",
        "dynasty": "宋",
        "collection_info": null
    },
    {
        "title": "暮春联句九首  其七",
        "author": "许月卿",
        "content": "寸心元有雨，八面更当风。\n精卫海能涸，杜鹃天可通。\n君臣知有义，褒贬岂无公。\n一展霹雳手，九吞云梦胸。\n狂澜障川外，砥柱横流中。\n曷不身伊尹，空教口晦翁。\n主忧臣不辱，世乱孰为忠。\n白日青天共，潢池渤海讧。\n居家移官理，忧国愿年丰。\n今古心符节，干坤理勘同。\n普能知道大，院不虑途穷。",
        "dynasty": "宋",
        "collection_info": null
    },
    {
        "title": "暮春联句九首  其八",
        "author": "许月卿",
        "content": "燮调能十雨，具训微三风。\n希圣如颜子，何时笑叔通。\n明经徒为利，秽史不能公。\n落落经纶腹，悠悠锦绣胸。\n茶烟禅榻上，花蕊酒杯中。\n皇览方佳少，青衫已秃翁。\n凄凉语棐话，寂寞教咸忠。\n青嶂鹤仙返，白杨鸦夜讧。\n庭前双桂树，堂上六经丰。\n皇帝春秋盛，车书夷夏同。\n移忠聊士诺，独善未妨穷。",
        "dynasty": "宋",
        "collection_info": null
    },
    {
        "title": "暮春联句九首  其九",
        "author": "许月卿",
        "content": "贺公雅吴语，文靖咏唐风。\n我自儒多误，心惭佛六通。\n将焉用彼相，不肯为渠公。\n明月夜满目，晴云晓荡胸。\n马更骑东下，骝更入花中。\n无虑殊难老，有头能自翁。\n徜徉生计拙，潇散自谋忠。\n白酒杯中满，红尘门外讧。\n汉轮谩牧叟，鲁质不周丰。\n自诡冰坚渡，如新火浣同。\n青山青未了，绿水绿无穷。",
        "dynasty": "宋",
        "collection_info": null
    },
    {
        "title": "途中赓禁体雪韵",
        "author": "许月卿",
        "content": "野店衝寒出晓芭，浑如踏月过溪沙。\n五浆先具檐头蕊，六博争雄屐齿花。\n狐白裘成天不管，玉清境浄地无瑕。\n素光自是渔人物，披得一簑来酒家。",
        "dynasty": "宋",
        "collection_info": null
    },
    {
        "title": "十二辰",
        "author": "许月卿",
        "content": "饥鼠檐行骄捷疾，蜗牛角立争奇崛。\n似闻猛虎今陆游，从以卧兔未飘忽。\n先生龙卧未风云，春蚓秋蛇供醉笔。\n萧萧马鸣旆悠悠，牧民如羊良率易。\n人言唐土愧二猴，汉使碧鷄真浪出。\n屠狗师还戒勿用，驱猪试问问王弼。",
        "dynasty": "宋",
        "collection_info": null
    },
    {
        "title": "题清足堂",
        "author": "许月卿",
        "content": "秀翁今又以光名，窗外琅玕不欠清。\n十八公松曾入梦，两三竿竹岂无情。\n红尘不近春风瑟，翠色能添夜雪灯。\n我欲钓竿簑笠去，斸分烟雨子还能。",
        "dynasty": "宋",
        "collection_info": null
    },
    {
        "title": "次韵晓行",
        "author": "许月卿",
        "content": "主人别客屡挑灯，客喜乘凉月下行。\n暗露湿萤仍湿草，晓风残月更残更。\n柔情燕燕椒房夜，雅韵鶑鶑桂魄晶。\n朝往长沙成夜醉，宵征肃肃醉翁亭。",
        "dynasty": "宋",
        "collection_info": null
    },
    {
        "title": "用名世弟韵",
        "author": "许月卿",
        "content": "大圭白璧男儿事，小酌青灯兄弟情。\n倚阁烟云生别浦，高林风月满疎櫺。\n人生功业何损益，外物本心须重轻。\n志节始终非易事，退之犹自怵天刑。",
        "dynasty": "宋",
        "collection_info": null
    },
    {
        "title": "闷来",
        "author": "许月卿",
        "content": "闷来时暂作儿嬉，沽酒溪边就买鱼。\n鸥鸟水云天一色，梅花雪月地三奇。\n水西何况景尤绝，雪后悬知画不如。\n安得扁舟更簑笠，闷来时暂作儿嬉。",
        "dynasty": "宋",
        "collection_info": null
    },
    {
        "title": "次韵程说和",
        "author": "许月卿",
        "content": "灯花昨夜为谁开，谁笑泉田处士来。\n不染一尘宜宝界，长如三月似天台。\n频摇麈尾频挥翰，每看蟾轮每举杯。\n和气满堂春拍拍，灯花昨夜为谁开。",
        "dynasty": "宋",
        "collection_info": null
    },
    {
        "title": "赠朱野拙",
        "author": "许月卿",
        "content": "官样何如野，谋生拙最宜。\n君门标野拙，篆刻大精奇。",
        "dynasty": "宋",
        "collection_info": null
    },
    {
        "title": "千年",
        "author": "许月卿",
        "content": "千年光景东西汉，一把春风大小乔。\n坐啸行吟芳草碧，杜鹃时节雨潇潇。",
        "dynasty": "宋",
        "collection_info": null
    },
    {
        "title": "黄菊",
        "author": "许月卿",
        "content": "黄菊飘零满地金，诗人枉用一生心。\n木犀满地金英落，消得诗人晓夕吟。",
        "dynasty": "宋",
        "collection_info": null
    },
    {
        "title": "次韵胡同年女",
        "author": "许月卿",
        "content": "吴猛幽闺毓彩鸾，飞琼相约下人寰。\n老翁年復儿时貌，乞我灵丹驻玉颜。",
        "dynasty": "宋",
        "collection_info": null
    },
    {
        "title": "人间",
        "author": "许月卿",
        "content": "人间潇洒柳塘仙，三遣诗来各四篇。\n安得左螯右杯酒，与君烂醉柳塘边。",
        "dynasty": "宋",
        "collection_info": null
    },
    {
        "title": "次韵马枢密  其一",
        "author": "许月卿",
        "content": "卧听急雨半篙深，晓展芭蕉数尺心。\n携手方山行乐处，满林松竹翠阴阴。",
        "dynasty": "宋",
        "collection_info": null
    },
    {
        "title": "次韵马枢密  其二",
        "author": "许月卿",
        "content": "年来闭户学崇深，邂逅论文悦我心。\n浊酒一杯茶一椀，坐看日影转桐阴。",
        "dynasty": "宋",
        "collection_info": null
    },
    {
        "title": "入邑道中  其一",
        "author": "许月卿",
        "content": "苒苒岁除佳树少，行行高处烈风多。\n世间无若归田好，其奈吾生未老何。",
        "dynasty": "宋",
        "collection_info": null
    },
    {
        "title": "入邑道中  其二",
        "author": "许月卿",
        "content": "鼎立三才名曰人，分明宇宙为经纶。\n不应雪虐风饕后，便作岩栖谷隠身。",
        "dynasty": "宋",
        "collection_info": null
    },
    {
        "title": "入邑道中  其三",
        "author": "许月卿",
        "content": "天涵地育王公旦，德备才全范仲淹。\n万世直教悬日月，肯如秋雨谩廉纤。",
        "dynasty": "宋",
        "collection_info": null
    },
    {
        "title": "有感  其一",
        "author": "许月卿",
        "content": "晴明佳思吟难尽，雨雪愁寒拨不开。\n天地中间许多事，不应暑往不寒来。",
        "dynasty": "宋",
        "collection_info": null
    },
    {
        "title": "有感  其二",
        "author": "许月卿",
        "content": "日忽出天将有雪，雨将降地忽无风。\n阴阳二气循环耳，静入儒生一笑中。",
        "dynasty": "宋",
        "collection_info": null
    },
    {
        "title": "贺滕推入郡奉祀",
        "author": "许月卿",
        "content": "溪斋之后未多年，有子亲曾闻性天。\n助祭此行春满眼，沙明草暖白鸥眠。",
        "dynasty": "宋",
        "collection_info": null
    },
    {
        "title": "途问伍",
        "author": "许月卿",
        "content": "乍雨乍晴寒食候，半花半蕊山矾香。\n老农甚喜天意好，日暖今年不冻秧。",
        "dynasty": "宋",
        "collection_info": null
    },
    {
        "title": "车中",
        "author": "许月卿",
        "content": "路平正好坐车中，时有禽声山翠浓。\n凭轼斜眸看法帖，开帘正面受春风。",
        "dynasty": "宋",
        "collection_info": null
    },
    {
        "title": "白雪",
        "author": "许月卿",
        "content": "白雪家家拆蚕箔，清风行行入秧苗。\n半开犹蕊花情远，久雨初晴禽语骄。",
        "dynasty": "宋",
        "collection_info": null
    },
    {
        "title": "槐影",
        "author": "许月卿",
        "content": "槐影本来惟戴日，蝉声固自未知秋。\n斜阳薄雨羊归径，冷月横星人倚楼。",
        "dynasty": "宋",
        "collection_info": null
    },
    {
        "title": "吟蛩",
        "author": "许月卿",
        "content": "吟蛩不管兴亡事，舞蝶那分梦觉身。\n别浦连墙归远客，高山小径过樵人。",
        "dynasty": "宋",
        "collection_info": null
    },
    {
        "title": "朗湖道中因见二事信笔二首  其一",
        "author": "许月卿",
        "content": "屋下种花檐露满，窗前迭石岫云生。\n春风不解分疆界，本自无心却有情。",
        "dynasty": "宋",
        "collection_info": null
    },
    {
        "title": "朗湖道中因见二事信笔二首  其二",
        "author": "许月卿",
        "content": "乌雀逢鹯皆忆凤，鸬鷀遇獭等求鱼。\n秋风雪散天无极，清晓冥冥鸿影孤。",
        "dynasty": "宋",
        "collection_info": null
    },
    {
        "title": "赠碧鑑相士蒲田林行可",
        "author": "许月卿",
        "content": "君如碧鑑照英雄，我镜清寒印太空。\n请向文昌桥上看，碧天提出碧流中。",
        "dynasty": "宋",
        "collection_info": null
    },
    {
        "title": "赠谈命韩东野",
        "author": "许月卿",
        "content": "时来风送滕王阁，运去雷轰荐福碑。\n莫道去年曾算了，从知祸福逐年移。",
        "dynasty": "宋",
        "collection_info": null
    },
    {
        "title": "春日",
        "author": "许月卿",
        "content": "夜雨昼晴花世界，晚风朝露柳精神。\n花花柳柳春何限，安乐窝中第一人。",
        "dynasty": "宋",
        "collection_info": null
    },
    {
        "title": "与郑婺源",
        "author": "许月卿",
        "content": "凄凉客舍岸维舟，明月清风古渡头。\n飞鴈不来云欲暮，碧英一树十分秋。",
        "dynasty": "宋",
        "collection_info": null
    },
    {
        "title": "贺杨司户庭玉",
        "author": "许月卿",
        "content": "阳关酒尽不成声，杨柳烟中一棹轻。\n日暮碧云烟水阔，梅花难寄此时情。",
        "dynasty": "宋",
        "collection_info": null
    },
    {
        "title": "新安道中",
        "author": "许月卿",
        "content": "白水黄山天一青，雪梨金柳眼双明。\n要知来日清明日，请听鹃鸣第一声。",
        "dynasty": "宋",
        "collection_info": null
    },
    {
        "title": "无山",
        "author": "许月卿",
        "content": "无山平野云天阔，有月高楼烟水微。\n渴睡车中鶑一啭，愁吟路上蝶双飞。",
        "dynasty": "宋",
        "collection_info": null
    },
    {
        "title": "望中",
        "author": "许月卿",
        "content": "望中惟有山平远，山外更连天泬寥。\n好着箇亭管烟水，夜凉明月举杯邀。",
        "dynasty": "宋",
        "collection_info": null
    },
    {
        "title": "首夏",
        "author": "许月卿",
        "content": "首夏清和如惠夷，心情熙洽似唐虞。\n竹梢巧送月到牖，荷叶乱迎风入湖。",
        "dynasty": "宋",
        "collection_info": null
    },
    {
        "title": "用韵吴初邻",
        "author": "许月卿",
        "content": "沆瀣昆崙未晓霞，霞边何处着瑶花。\n初隣扁字光穿室，花外何时我小车。",
        "dynasty": "宋",
        "collection_info": null
    },
    {
        "title": "题婺源斋厅",
        "author": "许月卿",
        "content": "浓淡烟云山展画，浅深篙橹水挼蓝。\n扁舟我欲春风裏，鱼鸟依然旧所谙。",
        "dynasty": "宋",
        "collection_info": null
    },
    {
        "title": "次韵胡梅泷  其一",
        "author": "许月卿",
        "content": "对梅花每恨匆匆，竟日望断胡梅泷。\n欲往从之秋水隔，参横月落梦渠侬。",
        "dynasty": "宋",
        "collection_info": null
    },
    {
        "title": "次韵胡梅泷  其二",
        "author": "许月卿",
        "content": "梦渠处处晓星残，秋水盈盈隔晓山。\n山外梅泷应秋水，一泓秋月夜将阑。",
        "dynasty": "宋",
        "collection_info": null
    },
    {
        "title": "月庵  其一",
        "author": "许月卿",
        "content": "羽人萧散月庵深，问月青天无古今。\n但放虚庵如月样，更教月住在庵心。",
        "dynasty": "宋",
        "collection_info": null
    },
    {
        "title": "月庵  其二",
        "author": "许月卿",
        "content": "广寒只欠栽梅树，寄傲何须傍桂林。\n君尚有庵我无有，不遮明月半边阴。",
        "dynasty": "宋",
        "collection_info": null
    },
    {
        "title": "赠写梅僧处能",
        "author": "许月卿",
        "content": "月明窗上老梅癯，我有天然水墨图。\n笑杀无文痴老子，冰绡影裏觅林逋。",
        "dynasty": "宋",
        "collection_info": null
    },
    {
        "title": "答云甫程文  其一",
        "author": "许月卿",
        "content": "一川风月有余地，万顷烟波无尽天。\n蝶梦笑渠飞绿树，鸥盟了我钓鱼船。",
        "dynasty": "宋",
        "collection_info": null
    },
    {
        "title": "答云甫程文  其二",
        "author": "许月卿",
        "content": "风将杨柳绿铺地，月画蒲萄架在池。\n却扇清风嫩凉夜，携筇明月共归时。",
        "dynasty": "宋",
        "collection_info": null
    },
    {
        "title": "赠竹溪",
        "author": "许月卿",
        "content": "子厚有溪浑未竹，徽之有竹不能溪。\n试问竹溪何所似，风流六逸共标题。",
        "dynasty": "宋",
        "collection_info": null
    },
    {
        "title": "赠张相士",
        "author": "许月卿",
        "content": "我生丙子自盘空，爱主忧时水注东。\n愿子相人无软语，莫教人唤密翁翁。",
        "dynasty": "宋",
        "collection_info": null
    },
    {
        "title": "赠梅隠术士张尉",
        "author": "许月卿",
        "content": "梅仙亦向市门隠，君去市门翻隠梅。\n贵贱穷通春梦觉，孤山依旧水边开。",
        "dynasty": "宋",
        "collection_info": null
    },
    {
        "title": "雪后  其一",
        "author": "许月卿",
        "content": "青山露出本来面，白雪消融清凈身。\n松树也知修养法，白头翁作少年人。",
        "dynasty": "宋",
        "collection_info": null
    },
    {
        "title": "雪后  其二",
        "author": "许月卿",
        "content": "万木未春先玉蕊，千峰非浪亦银山。\n雪融毕竟无踪迹，依旧梅花耐岁寒。",
        "dynasty": "宋",
        "collection_info": null
    },
    {
        "title": "雪后  其三",
        "author": "许月卿",
        "content": "雪浏浏时逢晓日，水粼粼处识春风。\n天公留取峰头雪，与作人间别样春。",
        "dynasty": "宋",
        "collection_info": null
    },
    {
        "title": "送高安辛圣祥谒后林",
        "author": "许月卿",
        "content": "论相何如只论心，无心无相更难寻。\n清风独卧羲皇上，床下明朝拜后林。",
        "dynasty": "宋",
        "collection_info": null
    },
    {
        "title": "送徐君何",
        "author": "许月卿",
        "content": "英雄捧诏出樊笼，抖擞征衣趁晓风。\n一笑相逢仪舌在，明朝秋意满芙蓉。",
        "dynasty": "宋",
        "collection_info": null
    },
    {
        "title": "箫鼓",
        "author": "许月卿",
        "content": "箫鼓元宵气象豪，拗晴天意亦风骚。\n怕渠窗外梅花落，永夜吟声不敢高。",
        "dynasty": "宋",
        "collection_info": null
    },
    {
        "title": "云护",
        "author": "许月卿",
        "content": "云护轻阴桃柳初，太平无象酒边垆。\n上元晴景楼台晓，一树梅花并雪予。",
        "dynasty": "宋",
        "collection_info": null
    },
    {
        "title": "月明",
        "author": "许月卿",
        "content": "月明如昼好元宵，歌管楼台景色饶。\n鹤舞琴声相应答，梅花清福共谁消。",
        "dynasty": "宋",
        "collection_info": null
    },
    {
        "title": "咸淳五年天下都散汉许月卿饮无算醉后吟诗秉笔达旦",
        "author": "许月卿",
        "content": "达旦吟诗达旦饮，半生信直半生贫。\n睡魔犹侮汪梅叟，何况悠悠俗累人。",
        "dynasty": "宋",
        "collection_info": null
    },
    {
        "title": "此行",
        "author": "许月卿",
        "content": "此行得得不虚行，两豸雌雄聚德星。\n忧国爱君吾辈事，嘱君当局唤惺惺。",
        "dynasty": "宋",
        "collection_info": null
    },
    {
        "title": "乐天",
        "author": "许月卿",
        "content": "乐天歌裏商人妇，子美诗中黄四娘。\n莫向痴人前说梦，世间万事海茫茫。",
        "dynasty": "宋",
        "collection_info": null
    },
    {
        "title": "风起",
        "author": "许月卿",
        "content": "风起成文天气好，水清如镜地如钟。\n师门名节千千载，直与湖山共不穷。",
        "dynasty": "宋",
        "collection_info": null
    },
    {
        "title": "观吴廷玉五云歌书其后而归之",
        "author": "许月卿",
        "content": "钧天九奏玉皇归，阁皂神驰重嘆吁。\n劝子痴人前莫说，怕渠来讨费分疏。",
        "dynasty": "宋",
        "collection_info": null
    },
    {
        "title": "旅獒图",
        "author": "许月卿",
        "content": "戒獒式燕紫阳诗，展画如观作训时。\n我道非唐无此笔，宋人那解析豪厘。",
        "dynasty": "宋",
        "collection_info": null
    },
    {
        "title": "次韵用学礼  其一",
        "author": "许月卿",
        "content": "章泉姓字馥于梅，宅相相逢亦妙哉。\n见说章泉诗刻梓，幸分一本洗尘埃。",
        "dynasty": "宋",
        "collection_info": null
    },
    {
        "title": "次韵用学礼  其二",
        "author": "许月卿",
        "content": "跫然诗句慰空虚，拭目科名看到渠。\n了却科名诗未晚，殷勤圯上一编书。",
        "dynasty": "宋",
        "collection_info": null
    },
    {
        "title": "访渭阳",
        "author": "许月卿",
        "content": "舅待甥如待大宾，玳筵致语厚词人。\n玉堂金马和风月，应有佳篇继后尘。",
        "dynasty": "宋",
        "collection_info": null
    },
    {
        "title": "题刘后村所跋杨朴移居图",
        "author": "许月卿",
        "content": "曾对君王已放还，何须当道把渔竿。\n使轺将宿人将避，拗折渔竿赶入山。",
        "dynasty": "宋",
        "collection_info": null
    },
    {
        "title": "呈翁司理名方子擢婺邑",
        "author": "许月卿",
        "content": "桃李春风山谷酒，河阳桃李更春风。\n风流建水翁承赞，樽酒论文千载同。",
        "dynasty": "宋",
        "collection_info": null
    },
    {
        "title": "跋东坡墨迹",
        "author": "许月卿",
        "content": "海外归来衰鬓皤，浩然之气笔嵯峨。\n富贵不淫贫贱乐，万年千载一东坡。",
        "dynasty": "宋",
        "collection_info": null
    },
    {
        "title": "二芝兰",
        "author": "许月卿",
        "content": "一年三季炜煌煌，幽谷无风花自香。\n香水风声千鹤唳，佳儿未数谢家郎。",
        "dynasty": "宋",
        "collection_info": null
    },
    {
        "title": "即事",
        "author": "许月卿",
        "content": "桑柘行行秋又夕，芭蕉叶叶雨和风。\n古今陵谷休回首，洗眼师门桂影浓。",
        "dynasty": "宋",
        "collection_info": null
    },
    {
        "title": "九江",
        "author": "许月卿",
        "content": "满目山川贤否异，对床风雨弟兄同。\n九江莫作淮西看，记得九江元是东。",
        "dynasty": "宋",
        "collection_info": null
    },
    {
        "title": "寄张立道",
        "author": "许月卿",
        "content": "故人华职又为州，当日商量今不谋。\n捷径终南共惭愧，今人莫遣后人羞。",
        "dynasty": "宋",
        "collection_info": null
    },
    {
        "title": "休休",
        "author": "许月卿",
        "content": "休休何似禹行水，往往浑如宋揠苗。\n看到五行精妙处，月明溪上竹萧萧。",
        "dynasty": "宋",
        "collection_info": null
    },
    {
        "title": "荼縻",
        "author": "许月卿",
        "content": "玉质清绡爱道装，不嫌春暮越芬芳。\n宋□□□□风麝，空使微材恨海棠。",
        "dynasty": "宋",
        "collection_info": null
    },
    {
        "title": "默斋壁间竹鹤",
        "author": "许月卿",
        "content": "琅玕壁上林稍接，彷佛胎仙舞雪翎。\n欲识主人斋扁意，此君相对不容声。",
        "dynasty": "宋",
        "collection_info": null
    },
    {
        "title": "星学",
        "author": "许月卿",
        "content": "星学精微蒋逸堂，濂溪一赋见行藏。\n楼高照眼银溪水，万籁无声月印窗。",
        "dynasty": "宋",
        "collection_info": null
    }
]