[
    {
        "uuid": "dd48932d07ea2f56835663a5b7d22d09",
        "title": "宝鼎现 浓阴堆积",
        "author": "刘弇",
        "content": "浓阴堆积，回野空旷，将回微煦。\n还是觉、早梅依旧，清艳枝枝攒晓树。\n弄霁影、尽脂凝香蒂，琼削纤葩竞吐。\n对几处园林，芳菲消息，都因传去。\n取次台榭，等闲院落，偏宜独擅芳步。\n长恁恐、寿阳妆面，姑射冰肤成暗妒。\n笑杏坞、共桃蹊夸丽，一霎狂风骤雨。\n又争似、年年此际，先得东皇为主。\n好似雪里精神，曾解恼、游人吟顾。\n想当时折赠，端的凭谁付与。\n荡醉目、恨同云阻。\n画角声将暮。\n想异时成实，和羹止渴，还应得路。",
        "dynasty": "宋",
        "collection_info": null
    },
    {
        "uuid": "fe45131d47ee463b3d21bf3ae79415b2",
        "title": "洞仙歌 凄凉楚弄",
        "author": "刘弇",
        "content": "凄凉楚弄，行客肠曾断。\n涛卷秋容暗淮甸。\n去年时、还是今日孤舟，烟浪里，身与江云共远。\n别来丹枕梦，几过沧洲，皓月而今为谁满。\n薄幸苦无端，误却婵娟，有人在、玉楼天半。\n最不愤、西风破帆来，甚时节，收拾望中心眼。",
        "dynasty": "宋",
        "collection_info": null
    },
    {
        "uuid": "644833bd4a322099b5771e667392e4eb",
        "title": "金明春・金明池 宝历延洪",
        "author": "刘弇",
        "content": "宝历延洪，昌辰开泰，崧岳储灵特异。\n贤才并、□时间出，尽一一惊人绝艺。\n捧乡书、气格飘飘，似阆苑神仙，参差相继。\n纵子墨文章，相如才调，骤觉雷声平地。\n太守宾兴当此际。\n正瑞霭寒轻，虚堂风细。\n舞腰旋、飞尘仿佛，歌管递、清声嘹唳。\n况相将、桂籍荣登，对酒面鳞红，何妨沈醉。\n但管取明年，宫花重戴，共赏金明春意。",
        "dynasty": "宋",
        "collection_info": null
    },
    {
        "uuid": "31c5de8f2787dafe1ca9c4f35a916786",
        "title": "内家娇 绰约群芳里",
        "author": "刘弇",
        "content": "绰约群芳里，阳和意，偏向一枝浓。\n南国骤惊，动人奇艳，未饶西洛，百本千丛。\n斩新弄，晓来无比格，半坼断肠红。\n三月洞天，又还疑是，赋情楚客，窥见墙东。\n朱阑干、遍倚生愁，怕无计、奈雨禁风。\n别有瑞烟幕幕，时与遮笼。\n便纵使当日，文忠品第，赵昌模写，难更形容。\n应念故园桃李，羞怨春工。",
        "dynasty": "宋",
        "collection_info": null
    },
    {
        "uuid": "7e06030ac1d6eebc11ecf516da03391a",
        "title": "安平乐慢 细想劳生",
        "author": "刘弇",
        "content": "细想劳生，等闲聚散，冉冉轻似秋烟。\n莲心暗苦，月意难圆。\n神京去路三千。\n当日风流，有妖饶枕上，软媚尊前。\n何计访蓬仙。\n断肠中、一叶晴川。\n到而今、追思往事，奈向梦也难到奴边。\n自恨不如兰灯，通宵尚照伊眠。\n恰道无缘。\n被人劝休莫瞒天。\n多应是、前生负你，今世使我偿填。",
        "dynasty": "宋",
        "collection_info": null
    },
    {
        "uuid": "bdce92f00e2f59c4a1abb18e54687245",
        "title": "佳人醉 月到楼台第几",
        "author": "刘弇",
        "content": "月到楼台第几。\n十里金虫成缀。\n袅琅玕、争罥绛球起。\n试新妆、嬉春粉黛，盈盈暗香，接谁家秾李。\n拥缇骑。\n箫鼓沸三市。\n别指春风画隼，归度鳌山影里。\n闲红翠。\n挥觞不待、游人分袂。\n悄珠帘十二。",
        "dynasty": "宋",
        "collection_info": null
    },
    {
        "uuid": "66b25321697fd74637eb9791009b8496",
        "title": "惜双双令・惜分飞 风外桔花香暗度",
        "author": "刘弇",
        "content": "风外桔花香暗度。\n飞絮绾、残春归去。\n酝造黄梅雨。\n冷烟晓占横塘路。\n翠屏人在天低处。\n惊梦断、行云无据。\n此恨凭谁诉。\n恁情却情危弦语。",
        "dynasty": "宋",
        "collection_info": null
    },
    {
        "uuid": "9881ad626097db19e28e650b5da483d0",
        "title": "清平乐 东风依旧",
        "author": "刘弇",
        "content": "东风依旧。\n着意随堤柳。\n搓得鹅儿黄欲就。\n天色清明厮句。\n去年紫陌朱门。\n今朝雨魄云魂。\n断送一生憔悴，知他几个黄昏。",
        "dynasty": "宋",
        "collection_info": null
    },
    {
        "uuid": "099d1144c1a277bff0103b55977bb2aa",
        "title": "赠贾仲武",
        "author": "刘弇",
        "content": "贾侯器宇何轩昂，下视龊龊真秕糠。\n眉分八字髭根黄，自许忠胆铁石刚。\n雕弓一挽一石强，锦臂错出虬青苍。\n匣剑排射星斗光，壮心飞过祁连傍。\n架鹰朝按血染裳，铁骢骑出辔闹装。\n健儿前呵檛列行，捷矢齐指云中鸧。\n岂惟武力称擅场，亦有文价腾焜煌。\n新诗字字古锦囊，清论洒落飞天潢。\n险韵千百敢独当，管锋落纸铿琳琅。\n古文探讨屋壁藏，史传山岳遗毫芒。\n酒酣往往歌慨慷，连卷大白鲸吞航。\n自云畴昔富文章，家在冀北边一方。\n天书屡膺贡州乡，云衢卜日横骞翔。\n中间落泊志不偿，武科拉取如截肪。\n况有豪气十丈长，蟠蛰仅类绊骕骦。\n苦恨天骄久颉颃，抚臂便觉大袂攘。\n坐縻岁月耗囷仓，口厌醇酿饱肉粱。\n吾非斯人可相望，要且报国真不忘。\n我来自东甫春阳，邂逅绀宇同一觞。\n幅巾轻蓰追徜徉，促膝调笑初无妨。\n自知投分出泛常，豁如馁腹得糗粻。\n短长不復置形相，落去䁹睨决壅防。\n嵇生转觉嗜锻忙，高阳还因酒发狂。\n漫叟戏规祇搅肠，㗦嘈不减笛弄羌。\n截竹岳顶掀沧浪，拨云春茗夸头汤。\n爽齿旋復行蔗浆，黄金大颗披橘穰。\n插首往往罗幽芳，顷兹行乐殊未央。\n更辱邀我临山冈，大壶载酒冽鼻香。\n果饤梨栗庖麏麞，韩刘黄胡狄与张。\n一一潇洒杂佩珩，高谈终日佛老庄。\n妙理密契矢插房，绝倒顿足争跄踉。\n罢去追惜成悢悢，谁谓夫君气特扬。\n投以大句尤加详，启函惬兴剧爬疡。\n忽疑写睇临望羊，高跻欲斧李杜吭。\n麟凤自是品物祥，邀予属和驰缣缃。\n直取夷险分驽良，九牛犒师始落铓。\n正喜先获大脔尝，洪河下涌淼沛滂。\n囚屯众鬼纳大荒，脱走束缚投桁杨，泞郎瞰临获与臧。\n满注羿矢连九旸，沉魂夜泣青女霜。\n此来继辱厚意将，殆欲引辙观怒螗。\n狗尾续貂弥足伤，雕胡未易加糠䵃。\n抟空方见一鹗扬，短翮便可枪榆枋。\n咄嗟岂得不知量，区区琐碎久嗜菖。\n食鱼谁敢期大鲂，尚欲勉强牵牛箱。\n无盐弄姿映康庄，难工祗益羞姬姜。\n聊将瓦砾酬琮璜，终愧后乘非腾骧。",
        "dynasty": "宋",
        "collection_info": null
    },
    {
        "uuid": "d232f03a0ec49685ff34cbc5c52ca1ad",
        "title": "元丰辛酉七月九夜大风四十韵",
        "author": "刘弇",
        "content": "海傍七月无好天，顽云夜半争纠缠。\n雷公轰车电操帜，如以墨汁当空湔。\n门阑刺眼不见地，逼塞四野可筑拳。\n须臾霾风赑屃起，便觉怒窍呺喧阗。\n茫茫平地驾轣辘，礧石杂下丽谯颠。\n训狐投隅狗走窦，拔木僵仆踵不旋。\n铿轰时闻掷飘瓦，汹沸错以池羹煎。\n藩垣卷去甚撤幙，屋壁如受众挻挻。\n戞空飞砾正激射，况復急雨筛涌泉。\n初疑昆阳遁猛兽，又讶伏弩攒庞涓。\n黔头豹裈健肘髀，剖拆囊袋椎钤键。\n天吴助强马衔舞，鼯鼬嘷啸尸阴权。\n呼声过于赴赵日，烈势更甚焚昆前。\n酣奔剧骤砉未已，阵马沓奏摩双鞬。\n蚩尤歼师洒腥血，驱驾山岳挥秦鞭。\n海涛撞舂万鼙震，岌嶪直恐三山骞。\n林椒宿鸟乱投坠，胁息岂间乌与鸢。\n虾蟆何知妄嘈囋，似为得意惊翩翾。\n流萤迸草戢光耀，啾蚓缩穴愁踆跧。\n泓窊往往走湍濑，卧内直可浮长鳣。\n伊余竟夕不成寐，纵有短炬谁復然。\n屋如漏釜直下注，坐取渗漉攒两肩。\n羸童叩鼻卧东壁，噤不譁骇如束毡。\n黎明下堂踏新淖，祗觉抚髀成怃然。\n平时里闬悉倾陊，饥民塞窦突不烟。\n田苗畦甲披殆尽，草木岂復根株连。\n蔕钟堕檐相乌折，苙豕逸泽如遭畋。\n我闻大块初噫气，蓄泄盖亦有节宣。\n助天挠物着自易，标为玉烛存礼篇。\n条无鸣声瑞盛世，反禾宛在隆周年。\n厥惟反此是为戾，标落下土灾所缘。\n尧罹长风衅滋甚，縻以大缴尸诸鄽。\n飞虫蔽空廪君怼，一昔崛起操戈鋋。\n往时大旱几赤地，韩子讼藁于今传。\n诗人或以况威虐，歌沛自是所见偏。\n尔来暴旱亦时有，孰与掀屋扬楣枅。\n小家破荡大家耗，饮泣茹恨肩相骈。\n胡为斯民罹此患，孰任咎责当尤愆。\n我将羾天吐愤懑，坐使百怪成拘挛。\n是非曲直当有辨，略举大较归吾编。\n飞廉谴诛丰隆斥，庶几復使斯民痊。",
        "dynasty": "宋",
        "collection_info": null
    },
    {
        "uuid": "35c85ddd80d70ba09720a846ebee451b",
        "title": "同朱彦周游元阳洞兼示文吴二羽人",
        "author": "刘弇",
        "content": "穷西三湘邻，奔迫万岑会。\n盘拏崩腾根，疑此先草昧。\n不周迁大荒，势落烛龙外。\n远征混沌凿，晚怵大块噫。\n平疏一注玉，宽削四隅黛。\n前崖岌初豪，傍窦戢如块。\n暗蹊青鮎卧，侧足得无殆。\n霜蕤拥凝液，衣缀倚空盖。\n危呀傲天顽，九地一疡溃。\n鬰然崷崒姿，似与石廊配。\n间闻赫幽光，吹作雷雨解。\n石鼓形似余，击考亦砰磕。\n阴阴隆冬户，塞向真琐碎。\n鸿蒙挹气母，茫昧超物怪。\n不应私开闢，曾是阅成坏。\n黄熊非鲧化，九肋蕃硕大。\n蹒跚舞阴机，无乃羞主宰。\n肉芝桂纯白，仙物今故在。\n云烟更斐亹，巧弄非一态。\n篔筜下萧摵，往往到竽籁。\n片桃仙凡隔，愁绝止飞濑。\n谁为篝火游，邈叩无底界。\n世传元崇隠，兹事或虚采。\n骄阳五月竟，客子短辕迈。\n火铃掷奔曦，酷势捎林荟。\n追随邦闾彦，及此洗长慨。\n俯窥层冰拆，蓐收借泠汰。\n孤清凛毛髮，生意自百倍。\n清绝两羽人，惊我凤翰铩。\n扫开数寻天，援挽觅幽隘。\n啸俦欣鱼贯，诣极愁鹢退。\n仙者如可作，庶或乔松頼。\n咄嗟早衰身，樊笼信谁罪。\n便可冥三奔，吞漱驻童彩。\n收摄自煎明，兹焉迹长晦。",
        "dynasty": "宋",
        "collection_info": null
    },
    {
        "uuid": "17c07697763e5e8d99c561bac5d66ebb",
        "title": "仪真吕明父席中观新曲",
        "author": "刘弇",
        "content": "有客扬楚舲，归欤汩吾事。\n波神悭东涨，吞遏限修螮。\n转头雕岁阴，蓬行变匏繫。\n一逢金銮人，穆我若清吹。\n挽置十尺床，渊襟扫苛细。\n壶封拆初黄，露液攒沸蚁。\n老实侑脧紫，枯螯嚼霜渍。\n坐有豪爽宾，譁譁睨云骥。\n屯云刮痴白，有如拥天篲。\n疏櫺炯萧森，北固决遥眦。\n半酣大轴出，鲸窟咀甘饴。\n当中倾玄圃，琚瑀纷百缀。\n物愁殚眇情，神妬夺孤閟。\n快魂疏泠泠，大叱回熟寐。\n况復仪真曲，不减铜堤思。\n凄清激吴音，皓齿曾未愧。\n辛咸皆可口，卷舌得真意。\n初如严冬逼，肃物有余惴。\n末似阳春回，怳入众骨醉。\n将坛凛先登，乐府仍一洗。\n吕侯斯人望，胸中弔古气。\n二十佩青纶，三十清间侍。\n高缠见腾踏，茂渥擅褒贲。\n顷来笑画脂，无补当身寄。\n卜筑傲园绮，秋蜩一官蜕。\n大笔横利槊，兴来即摩垒。\n非如骚些徒，冗语酿愁悱。\n珍重白玉船，虹吞楚狂子。",
        "dynasty": "宋",
        "collection_info": null
    },
    {
        "uuid": "a22271ec37a51a7d3757c621152af928",
        "title": "送方绚解元赴试南宫用桂林一枝荆山片玉为韵八首  其一",
        "author": "刘弇",
        "content": "纷纷束书儿，穿穴蠹栖桂。\n及当千人军，往往出下计。\n谁如冠军豪，飘扬选锋锐。\n刺手拔鲸牙，洒落见孤诣。\n更看抉重关，喜色动春袂。",
        "dynasty": "宋",
        "collection_info": null
    },
    {
        "uuid": "59c879704ce50004c0fdd96aa005f205",
        "title": "送方绚解元赴试南宫用桂林一枝荆山片玉为韵八首  其二",
        "author": "刘弇",
        "content": "人言蜀道难，历井如扪参。\n何如棘围裏，对面横霜镡。\n声价一日中，不数双南金。\n秋风大情生，半入潇洒襟。\n袖有百炼骨，跃马辞家林。",
        "dynasty": "宋",
        "collection_info": null
    },
    {
        "uuid": "d148764eb0685c441fa24846449a7cfe",
        "title": "送方绚解元赴试南宫用桂林一枝荆山片玉为韵八首  其三",
        "author": "刘弇",
        "content": "马家白眉良，由来罕俦匹。\n谁谐虞帝音，贵在得夔一。\n颟顸康乐后，况有阿连出。\n春留棣萼好，影厕鸰原密。\n定是金华游，羊边起高叱。",
        "dynasty": "宋",
        "collection_info": null
    },
    {
        "uuid": "809f2122b47a14f8871f00209e2a6f7c",
        "title": "送方绚解元赴试南宫用桂林一枝荆山片玉为韵八首  其四",
        "author": "刘弇",
        "content": "君王十二闲，一一登权奇。\n饱之青玉刍，络以黄金羁。\n南宫旧冀北，杂沓追风姿。\n骕骦固神物，岂病孙阳嗤。\n如闻有桂约，暗满秋风枝。",
        "dynasty": "宋",
        "collection_info": null
    },
    {
        "uuid": "1dac0474b363b17c9d525af1079b010f",
        "title": "送方绚解元赴试南宫用桂林一枝荆山片玉为韵八首  其五",
        "author": "刘弇",
        "content": "我来莆之阳，与子初班荆。\n岩岩太古镜，中有不蚀明。\n青缃无留赏，理到刃必迎。\n雎盱腐儒后，数见胸胆横。\n诗哦逼振绮，酒吸摧奔鲸。\n君看老雄变，冠距将而鸣。",
        "dynasty": "宋",
        "collection_info": null
    },
    {
        "uuid": "c7de357e961d0317e1a99a8ef6534caa",
        "title": "送方绚解元赴试南宫用桂林一枝荆山片玉为韵八首  其六",
        "author": "刘弇",
        "content": "病夫亦何有，愧彼小酉山。\n頼君不佁儗，拔揵扪吾关。\n意丰报逾俭，叩迫出益悭。\n经郛榛莱翦，圣海波澜闲。\n兹人不易得，坐使幽怀删。",
        "dynasty": "宋",
        "collection_info": null
    },
    {
        "uuid": "f9b81df73bdf9e820b53b5f368fe2242",
        "title": "送方绚解元赴试南宫用桂林一枝荆山片玉为韵八首  其七",
        "author": "刘弇",
        "content": "天王坐明堂，温诏飞赤县。\n家家鲁儒生，羣星会头弁。\n坐愁谷驹空，岂直罩鱼擅。\n子行殊未央，去逐淮云片。\n神锋正吹毛，愿看长鲸剸。",
        "dynasty": "宋",
        "collection_info": null
    },
    {
        "uuid": "e6a40a7d654207e054853979f3057542",
        "title": "送方绚解元赴试南宫用桂林一枝荆山片玉为韵八首  其八",
        "author": "刘弇",
        "content": "女床固饶凤，方流亦生玉。\n百年海邦莆，文雅殆成俗。\n之人卷鲸波，浩汗寄高躅。\n飜笑洴澼子，长年事皲瘃。\n唾手拾壮图，未负春颠绿。",
        "dynasty": "宋",
        "collection_info": null
    },
    {
        "uuid": "f8d60520b0384c8215f2728ec70a3335",
        "title": "古风谢汪都讲示惜惜吟",
        "author": "刘弇",
        "content": "番阳先生万人敌，少来翻书始成癖。\n风前白眼望青天，笑捉短鬚吟惜惜。\n地祇关铁掣临贺，天家宝场正中划。\n万空扶坎觅坤苗，凿尽顽阴冶清液。\n锲磨镵鑢归高手，养水工夫价连璧。\n别斲圆虚费钴鉧，粉白黛绿低真色。\n传看代北青氍毹，一泓几动春消息。\n无论丞相戒扑满，先许司空炽然石。\n楚萍赫赤浪传甘，秦缶模糊徒荐客。\n由来此秘似未睹，琐琐搔爬嗤美炙。\n先生早茂椿松姿，道韵仙风方日逼。\n胡麻青䭀饭调饥，夜榻抱弓跧七尺。\n粉闱聊当襥被游，赍携不靳胡奴力。\n大鼾酣酣动蛰雷，霜飈涩尽铜壶滴。\n青螺仙女暮成炊，绿竹夫人寒卧壁。\n兴来活笔卷天潢，南国小巫阴褫魄。\n悠悠万物何亲疏，新故终缘世情隔。\n夏裘秋箑竟谁负，寝庙偃溲转身易。\n昨布东皇九十春，融冶一番浮绮席。\n莫学长檠换短檠，惜惜鸱夷两抛掷。",
        "dynasty": "宋",
        "collection_info": null
    },
    {
        "uuid": "1941d121841ca535e1d3e4f1a7c35a5b",
        "title": "癸酉岁暮寿春道中五首  其一",
        "author": "刘弇",
        "content": "有城有城半芜没，倔强当年开狡窟。\n青缰白马成底事，魏得其狗空凌突。\n清淮不洗饕利魄，石马崔嵬化英物。\n据鞍浩叹为踟蹰，但有悲风起蓬勃。",
        "dynasty": "宋",
        "collection_info": null
    },
    {
        "uuid": "f1dfd53fdb762bdd6cedf2b79e793c4f",
        "title": "癸酉岁暮寿春道中五首  其二",
        "author": "刘弇",
        "content": "有鸟有鸟高飞鸿，哀鸣嗷嗷隻影东。\n枯声策策霜后叶，狂态骚骚空际蓬。\n秋毫不碍挂天斗，一气正在胚腪中。\n客邪中饥乱心曲，短裘垢袜催衰癃。",
        "dynasty": "宋",
        "collection_info": null
    },
    {
        "uuid": "5ca37a095dc2de5e2face81f0806c484",
        "title": "癸酉岁暮寿春道中五首  其三",
        "author": "刘弇",
        "content": "有渡有渡背北城，凌排驾淮吹暮声。\n邮程未央岂病涉，寄汝一檝推生平。\n古来豪士重感概，车下未乏宵衣征。\n出处任天幸无苦，有如此水吾其行。",
        "dynasty": "宋",
        "collection_info": null
    },
    {
        "uuid": "64728bb383d4d18d5b5568b455bd2404",
        "title": "癸酉岁暮寿春道中五首  其四",
        "author": "刘弇",
        "content": "有叟有叟皤两颠，杖藜道周傲天年。\n怀颜发笑挽行子，胡乃惫为忘舍旃。\n吾侪小人敢不勉，孔孟卷辙如趋然。\n男儿秃胫乃始已，非尔所知徒怃然。",
        "dynasty": "宋",
        "collection_info": null
    },
    {
        "uuid": "9e56d14ff6ea3036a3f59fac3e1ec140",
        "title": "癸酉岁暮寿春道中五首  其五",
        "author": "刘弇",
        "content": "有客有客垢髮鬚，羹魁挂鞍无宿储。\n翘心北阙比寒藿，它日南山抛旧庐。\n逆旅丈人真脆意，揖我下床邀踞垆。\n悠悠高门击鲜子，萍匏殊根勿诮渠。",
        "dynasty": "宋",
        "collection_info": null
    },
    {
        "uuid": "b7fd52481f917a7f10efb5596254b43a",
        "title": "建阳县二首  其一",
        "author": "刘弇",
        "content": "东瓯消沉故王日，俗号剽轻如故实。\n挟策不数应门儿，雅尚儒人邹鲁匹。\n顷来官长稍自安，市里颇闻浮诉窒。\n陈侯健者吾故人，坐致岂康得无术。",
        "dynasty": "宋",
        "collection_info": null
    },
    {
        "uuid": "8a721a203d300b1187228a214ab21935",
        "title": "建阳县二首  其二",
        "author": "刘弇",
        "content": "纱民趁商市日高，红女机杼仍分曹。\n双桥卧虹上下水，石脊瘦龙狂斗牢。\n穑登尔场俗丰乐，匹马北客方滔滔。\n转将身挂利名网，掷此故岁如腾猱。",
        "dynasty": "宋",
        "collection_info": null
    },
    {
        "uuid": "26f091cbc4e31124001a331138df9cac",
        "title": "赠相掌文廖生一首",
        "author": "刘弇",
        "content": "廖生术天与，如鑑挂高墀。\n能以祸福语，感动诸奔驰。\n至有不旋踵，坐获百万赀。\n推排鬼气夺，摈斥海岳移。\n自云前十年，负术骧螺湄。\n闹中出双掌，得子如沙披。\n乃今十年后，所契了不疑。\n况有远大语，未易论铢锱。\n曾闻物外偿，不若君家诗。\n吾谓廖生曰，一诗何补为。\n生云等诗尔，我则如渴饥。\n一诗固不惜，为生试言之。\n天地有文理，俯仰自可推。\n有文在其掌，乃晋鲁婴儿。\n方其表异态，览者初亦痴。\n生当千年后，把握论蓍龟。\n顾生勿轻许，角立非生谁。",
        "dynasty": "宋",
        "collection_info": null
    },
    {
        "uuid": "7a5461cdc5e66ac4861379529e5aeb00",
        "title": "赠廖相手一首",
        "author": "刘弇",
        "content": "廖生得掌诀，初自庞眉缁。\n束身事觇矕，羞为不情儿。\n力持祸福语，倾动诸奔驰。\n所至饷自倍，如贾操赢奇。\n衡从辨侵射，侧正分隆庳。\n天缄砉初閟，鬼觑悭幽披。\n环环太史氏，抱珥司浑仪。\n台舆与侯王，初不论何谁。\n写照阿堵中，唯生鼓颔颐。\n自云前十年，挟术骧螺湄。\n伸缩殆万肘，较量但肥羸。\n最晚得子掌，决眦逾灼龟。\n九方揖孤骏，神睹归心师。\n子姑诘奇中，曩言宁肆欺。\n今者非他须，子盍偿吾诗。\n冀因拂衣还，松丸染高楣。\n我闻囿形质，至文从可推。\n悬象丽霄极，川岳罗坤维。\n逸兽别彪炳，激水生涟漪。\n上饰右缯绮，高甍纷楶栭。\n石鼓贵刻画，汾鼎珍陆离。\n鑑灵不漫理，节焕饶丰蕤。\n器敝缘有舋，玉捐因见疵。\n况当筋骸束，前构了不疑。\n纵理口尚验，万字胸犹宜。\n握钩瑞宣父，方蓐识鲁姬。\n洒壁亦公耳，刻文徒帝为。\n妙寄斲轮外，如生信天资。\n秋高摵万木，客竈倦孤炊。\n径棹直东臂，喜动云林姿。\n赠言愧非泽，聊以当瓢赍。",
        "dynasty": "宋",
        "collection_info": null
    },
    {
        "uuid": "df3bcfd49f3a5601efbf22ffe0aa3875",
        "title": "走笔答郭子隆勾稽",
        "author": "刘弇",
        "content": "春归几何时，绿树阴已满。\n萧条子云巷，谁借吹嘘暖。\n常日双柴扉，深扃类休澣。\n稚燕掠翩翾，疏蝉弄凄断。\n撷芳聊自娱，併食习成懒。\n嶷嶷栖鸾郎，蜗居间三款。\n儿童惮逢迎，应客事谩诞。\n谢绝高轩荣，祗增鼯鼠短。\n頼君不吾靳，尚復斗筲算。\n南熏破笑语，慇懃接誾侃。\n酸然梅雨天，烦襟斗湔浣。\n波澜信苦孔，风力到微管。\n加有建安作，大轴舒愤懑。\n力关神臂弓，传以青玉笴。\n自宜造英茎，岂直骈组纂。\n居然肤寸毫，搜刔入稀罕。\n讽疾颊涡飞，把持手争盥。\n索然贫窭家，连挹茂陵碗。\n久矣吾衰颓，占数还鄙酇。\n长年苦中干，更事筋驽缓。\n比雁自不材，方木宜登散。\n赫如千尺光，旁烁幽隘窾。\n处此得无猜，神观迷町疃。\n谁如富青箱，利器未施䂎。\n匹马青螺城，戢束聊授馆。\n愧无青田核，相与申燕衎。\n曾是翻瓦瓯，掇疏仍瀹卵。\n虽非夸雕俎，犹喜从跣袒。\n吾人重解携，兹游未应缵。\n行看赤骥驹，万里修程坦。",
        "dynasty": "宋",
        "collection_info": null
    },
    {
        "uuid": "d251451b291179283f567bf71622b234",
        "title": "送李侯朝散还任一首",
        "author": "刘弇",
        "content": "西山阅今昔，章水弄清泚。\n云陴插天半，滕阁中隠起。\n青鸳千万家，湖光豁如洗。\n钟陵一都会，信亦非偶尔。\n君来无几何，所得已倍蓰。\n笑谈送白日，慷慨拾遐轨。\n成诗殆百篇，天籁落凡耳。\n秋摽拔孤峰，阴胆掉百鬼。\n顾我佁儗人，晚乃识君子。\n未漫祢生刺，先倒蔡公屣。\n清扬舞眉间，秀语屑琼蘂。\n囊间锥立见，公今无乃是。\n柰何迫归欤，笑把吴云指。\n六月江南天，烦抱剧含滓。\n轻篙下鲵浪，画槊摇翚尾。\n高怀傲匡庐，醉眼宽彭蠡。\n山长楚甸转，駃席抉空紫。\n珠玑纷满箧，银鈎赫蹏纸。\n野蔌饶掇英，水豢足緍鲤。\n人生不知他，安与乐而已。\n行行勿滞淫，吴中古来美。\n一官虽翕翼，焉往不为仕。\n洞庭五湖间，明月清可跐。\n盐豉夸未下，莼羹贵千里。\n由来张翰兴，今復见松水。\n吴儿洗眼看，吾岂倦游士。\n九月秋风高，缇骑迎携李。",
        "dynasty": "宋",
        "collection_info": null
    },
    {
        "uuid": "61d2620294af2e2966052494b3a3b2fc",
        "title": "寄李彦弼端臣",
        "author": "刘弇",
        "content": "吾生本何为，笔墨代耨耒。\n拂衣辞云林，偶与寸禄会。\n随翔俗子后，如垢不时靧。\n几欲临紫虚，摽身飞鸟外。\n时哉不吾与，岁晚怵颠沛。\n炯炯平生心，谁与论梗槩。\n李侯西南秀，胸腹无留碍。\n表表起孤韵，迴飙写苍桧。\n笔挫三千英，壮甚敌王忾。\n高搴若木枝，直抚灵鰲戴。\n前年帝王州，晤语早倾盖。\n欣逢妙年客，良愧晼晚态。\n谓我文字工，超起到前辈。\n去年清漳浒，经从不辞再。\n高谈破三鼓，阴胆掉百怪。\n是时方穷冬，瑟缩寂万籁。\n滕阁挂星斗，嵌根眇江带。\n惭非徐孺榻，仅饱吴儿鲙。\n忍为鸱夷笑，恃有太白在。\n四驺驰颓年，遗迹扫茫昧。\n君今规壮图，吾辕方未改。\n青原心欲折，合散几烟霭。\n空怀简书畏，未卜簪裾对。\n翻思谢客吟，拾月弄云海。",
        "dynasty": "宋",
        "collection_info": null
    },
    {
        "uuid": "82a475616ea79c8964153a6ccdd3bb85",
        "title": "石廊洞",
        "author": "刘弇",
        "content": "君不见仙家三十六洞天，西南大半盘苍巅。\n此外元阳擅崭绝，况有石廊人喜传。\n碧莲参差隅地涌，徙倚危梯飞螮蝀。\n阴阴洞户半空开，一缕联凹愁寄种。\n万钧崔嵬挂礧石，吁可怪兮若飞动。\n天然湫面寻丈间，寒掬初悭媪神捧。\n紫崖蒙茸瑶草秀，悬泉涓涓挹天酒。\n淑灵岂即干坤私，窟宅宛是神仙旧。\n飞鸟点影阳光回，游子履深惊殷雷。\n九夏三冬自回斡，雨旸寒燠争喧豗。\n神物奄有似无谓，突兀古庙当岩隈。\n鼪鼯笑舞助怪变，落日愁绝松风哀。\n瞰临一方殆天意，累露之疑此其是。\n仙乎仙乎胡不归，忍使秋燐泣阴鬼。",
        "dynasty": "宋",
        "collection_info": null
    },
    {
        "uuid": "2e4205c67e0b487689647869a73159f0",
        "title": "同杨方士弭楫圆潭漩因赋诗即事",
        "author": "刘弇",
        "content": "媪神臂阴关，一水下辰卯。\n青玉走万岑，收来不容稍。\n荡为无涯津，谽谺究深窅。\n谁乎张嚵咽，吞嚼争一饱。\n復疑刺秦魄，环柱怒方拗。\n直前孰长驱，横骛孰侵钞。\n或来浩无旁，或去削如剽。\n长年雷车轰，尽心转蓬扫。\n舂容送日月，汩𣹜乱昏晓。\n老蛟非无须，一掬擅囷窌。\n鳊鲂杂鳅鰕，嬉沫佐阴傲。\n翩彼晋高真，羽驾殄遗狡。\n直下锢三泉，所补决非小。\n今无垂涎忧，过者色犹愀。\n苍波耆旧空，断石风烟老。\n琳宫跨崚嶒，像设俨缃缥。\n尔来南北帆，坐阅几飞鸟。\n我作六月游，未觉烦暑到。\n抚旧感徂迁，商功愧论报。\n方寸洗濯心，得君此同调。",
        "dynasty": "宋",
        "collection_info": null
    },
    {
        "uuid": "ab6b678fbb77a4504590ccbebc01975c",
        "title": "次韵和毛正仲胡潜画鹤歌",
        "author": "刘弇",
        "content": "青田有仙物，脱略众凡外。\n驾彼轻举人，邈与五云会。\n一朝羽羣空，谁识真意态。\n有客笔气捎云庄，写以全体翩低昂。\n月栖宛是隻清影，露警似许声圆吭。\n旧传蝉雀傅轻箑，末技枉奏真孱凉。\n非如楚绡削秋水，迹未拔陆心先翔。\n叔宝踞瘦骨，巢父洗尘恋。\n屋壁擅新夸，巾縢揜余玩。\n展疑洞天逼，缄恐神物怨。\n因舞成赋良未真，缘相作经那足神。\n万黄金轻寸毫重，剑术岂啻移裴旻。\n薛公鹤手高唐世，其人已逐东波逝。\n傥得胡生肖似归，古人未必今人非。",
        "dynasty": "宋",
        "collection_info": null
    },
    {
        "uuid": "ffb1f60b318400807c764bf239b259ed",
        "title": "李宰新成假山",
        "author": "刘弇",
        "content": "夫子绝俗姿，趣尚豁云海。\n花移洛下品，池割天潢派。\n中间迭嵯峨，石手纷磊磊。\n功侔一篑始，正尔临爽垲。\n罗浮穷南势，迎目出巧怪。\n洗昏新罅发，秘匿若有待。\n骞腾天吴揖，耸削虬尾摆。\n当头七八峰，缥缈散青霭。\n直下三四溪，何年取东汇。\n洞指白鹿迷，路认桃源改。\n时时攻冥烦，潇洒递天籁。\n得非缘夜半，提挈有真宰。\n俗物卑培塿，高标想衡岱。\n我家香垆傍，登蹑素心在。\n一从羁官缀，未省识𡾋嵬。\n俯窥搀云骨，逸兴几十倍。\n无为议真假，自可蠲尘浼。\n何日升君堂，把酒取一快。",
        "dynasty": "宋",
        "collection_info": null
    },
    {
        "uuid": "292b62b2dab7962fefce1c68fb0ed47c",
        "title": "游浮洲寺寒林亭",
        "author": "刘弇",
        "content": "吴牛喘月齿髮颓，晚阴阁雨杂殷雷。\n一番重酿熨人暑，径欲濯涧扪崔嵬。\n潭潭招提此亭在，鸥鹭惯客无惊猜。\n番君故国号潇洒，巨浸沃日西南来。\n别为瀰茫浩汗之沼沚，中有晶荧照耀金碧之楼台。\n钱塘未应邈，北顾真悠哉。\n饮牛之津斡星渚，一色蓝英玉奁贮。\n连冈十里卧晴虹，近竹远松如抹堵。\n就追神观所得多，清风为我生曾波。\n有生弔暑乃天性，独快疏櫺亦吾病。\n无论承露盘，未议清凉境。\n安得大地变广寒，相与一世振絺屏箑缨头冠。",
        "dynasty": "宋",
        "collection_info": null
    },
    {
        "uuid": "0536fa8709aea03f641144ebbe2b2769",
        "title": "黄鱼鲊寄狄復之因佐以诗",
        "author": "刘弇",
        "content": "鱼有健且修，供庖厥名鳣。\n纷纷水豢中，嗜者贪肥鲜。\n颔根束短喙，鮎皮突鱏肩。\n十月天风高，三櫺潦声干。\n修蛇列长罛，猎猎排晓湍。\n鱼师顿舣䑰，柔鬐挂鈎竿。\n小固不足数，大或斤盈千。\n丹肤染霜锷，疏鳞脱连钱。\n吴侬喜健噉，日取充羞盘。\n我食幸有余，鲊法得新传。\n姜芹间红糁，渍以春醅澜。\n置暖恐后熟，羃尘防弗蠲。\n兴来发新坩，正喜供馋咽。\n琼蕤附骨脆，黄腊丰脂团。\n麋臡信非工，岂復数蚳蝝。\n醢马试何事，屠虹祇夸谩。\n福州罂如斗，密覆恨不宽。\n勤勤寄我友，持以敌琅玕。\n君识茂先比，举脔知所然。\n此味胜他味，勿作等閒看。",
        "dynasty": "宋",
        "collection_info": null
    },
    {
        "uuid": "961817b6a242426d2a823d13c414edcb",
        "title": "石港高侯见遗雏鹤辄成十五韵",
        "author": "刘弇",
        "content": "我生好鹤乃天性，得自高侯非所祈。\n啄插锥芒初颖脱，顶埋丹颗未依稀。\n亲携窃笑髠笼返，细看恐先乔舄飞。\n三岛梦魂迷晓色，九秋舞影怯霜威。\n长哦自异晨乌啅，瘦骨全胜野雀肥。\n无迹可寻华表旧，有程应想洞天归。\n精神潇洒元非俗，饮喙安閒似见几。\n载以画船休觖望，浴之野水好生辉。\n汉宫旧拂仙入掌，辽海今看羽客衣。\n勿为稻粱生健羡，第令鷄鹜许投依。\n鸣皋不隔高骞志，截胫初忘过分讥。\n夜砌行闻清露警，午窗终伴醉棋围。\n右军鹅谩夸真赏，海客鸥空骇暗机。\n烟月此生真不负，蓬茅他日肯相违。\n片心便拟成高谢，骑去扬州弄晚晖。",
        "dynasty": "宋",
        "collection_info": null
    },
    {
        "uuid": "f8a28951140e248556653e121167b25b",
        "title": "送李令如堤上部夫",
        "author": "刘弇",
        "content": "东风日作催花计，减去年来大半春。\n未省春归向何许，真成等閒愁杀人。\n我欲揖君空酒樽，君刺野航朝涉津。\n翩然挥手谢春去，我欲留之良苦辛。\n沙堤漫漫失故处，下有清海涛头奔。\n涛头奔，可奈何，江淮由来水事多。\n田家遣丁纔取具，吴歈行劝不烦诃。\n蜗牛小庐乱云锸，梓土把草夷陂阤。\n我闻神禹乂九土，息壤能蛰千丈波。\n独坐败堤去民吏，翻笑王尊御浊河。\n李侯方精强，程督宜有科。\n民事不可缓，田畴久滂沱。\n嗷嗷老将稚，意在却蛟鼍。\n无为坐叹息，劳事非蹉跎。\n山肤杂水豢，强饭时吟哦。\n暮归泊烦促，不厌玉颜酡。\n他时解看官门北，千里长虹卧软莎。",
        "dynasty": "宋",
        "collection_info": null
    },
    {
        "uuid": "9cd5122fb2e6c50167b3fa9a71388b5c",
        "title": "忆昨",
        "author": "刘弇",
        "content": "忆昨年甫壮，弄翰白玉京。\n自许稍不凡，笑谈揖公卿。\n蟾蠩贮书滴，彩笔当桉横。\n束琴推隻弹，后出笑商声。\n搴芝得孤秀，濯茧抽繁萦。\n时时骑箕尾，儓儗诸儒生。\n断经谨谁何，森罗护千兵。\n白袷照青春，绿鬓彯华缨。\n步兵卒独驾，祢衡有虚名。\n写怀紫菌阁，指日迈西清。\n短翮无逸飞，顾与俚俗并。\n七年甫一第，脱籍纔白丁。\n簿书聊牵强，短褐戒徂征。\n十月扬澜浦，千里海陵城。\n风涛寸心逼，节物两毛惊。\n茂陵饶渴肺，临淄少宦情。\n掣肘亦奚补，随翔终少成。\n有如蛄䗐虫，蠹米取腹盈。\n丹经徒虚语，欲仙骨不轻。\n颓年负壮图，白日阻丹诚。\n邓禹解笑人，斯言良未平。",
        "dynasty": "宋",
        "collection_info": null
    },
    {
        "uuid": "8c24e553498e0161d9170a86f2e39f93",
        "title": "人日",
        "author": "刘弇",
        "content": "去年人日螺江边，今年人日在通川。\n故家浩荡五千里，客子骚屑心茫然。\n霜芦尽解故时叶，生意斗尔归兰荃。\n海风如刀冰塞渡，欲航野水雪暗天。\n它乡信美非吾土，香草悦魂真浪传。\n南冠故声祇操楚，刘章雅志惟歌田。\n五秉如单费廪粟，一囊就尽持餐钱。\n颠毛冉冉不吾与，齿根浮动轻于翾。\n小雀谁言畏死鹞，未肯屈折同桮桊。\n章贡直西三径在，尔来望眼欲成穿。\n科桑洗竹真吾事，孰使龊龊纔充员。\n何时解得无拘束，归钓潭头枫叶鳊。",
        "dynasty": "宋",
        "collection_info": null
    },
    {
        "uuid": "39a563e1aa40b339142328f6c8fd374f",
        "title": "同李端臣游荐福寺禅院",
        "author": "刘弇",
        "content": "相期采真游，骤得青莲界。\n戴公旧栖隠，缔构化祇裓。\n古老张祖乘，参儿走巾瓶。\n百年沸鱼鼓，牡□联青冥。\n白门三面水，天末苹风起。\n衣重褰湿云，苔幽凉屐齿。\n南来双舂锄，干雪点晴湖。\n怜渠足闲淡，怳欲与之俱。\n蟹眼课谷汲，分饷云腴泣。\n落日转金绳，林暝归鸟急。\n束身事幽讨，税驾苦不早。\n及兹一冁然，微君孰颠倒。",
        "dynasty": "宋",
        "collection_info": null
    },
    {
        "uuid": "30a74639cc76f29d8ec1780361e120b2",
        "title": "叙旧赠董承君",
        "author": "刘弇",
        "content": "摇摇不根舟，瀰漫随所适。\n朝辞吕梁险，暮骇瞿塘迫。\n长波送日月，漭与云海隔。\n晚从天末归，良愧故人识。\n夫子吾土杰，久任词翰责。\n刺手翻天浆，洒作弔古墨。\n班班出素藴，想见豹姿泽。\n忆昨长淮壖，半面欣相得。\n君时天涯官，我亦西风客。\n熏弦破愁颜，爽抱洗连璧。\n吴岑刻玉瘦，吟对挹佳色。\n颓年瞥眼过，十见溪草碧。\n钟陵旅学子，官况秋蝉翼。\n彯撇愧西崦，弔影心恻恻。\n{鬼夔}魖竞揶揄，甚者得鸱吓。\n由来次公狂，仅免陈遵谪。\n敢意今者见，依然得江国。\n乡情比重裘，暖气回肘腋。\n南闾与东阡，间蹑车马迹。\n古人重交契，远有千里忆。\n连墙彼何人，老死不相觌。\n张陈汩势利，光初竟何益。\n青原秀撞天，螺水蓝膏擘。\n襟期方未央，更约浮我白。",
        "dynasty": "宋",
        "collection_info": null
    },
    {
        "uuid": "280f35cec8e971049a34404ad7a9f370",
        "title": "送邢清臣赴左选",
        "author": "刘弇",
        "content": "泊舟梅林浦，解缆墨潭湾。\n层波日日生，双桨那得閒。\n庞眉青翰客，相与春风还。\n江梅吹欲尽，江柳未胜攀。\n无以持赠君，对君成强颜。\n官况斩新好，晚步非间关。\n直北清梦多，半落夷门山。\n慇懃尺素语，毋为鱼鸿悭。",
        "dynasty": "宋",
        "collection_info": null
    },
    {
        "uuid": "6705d9ef31b02976522685c41a343b54",
        "title": "送真藏主赴泐潭干老会中",
        "author": "刘弇",
        "content": "昔别大仰巅，今逢章江滨。\n浮云限南北，岁月一欠伸。\n上人邦闾秀，落髮早辞亲。\n沧浪浴日月，初不点垢氛。\n问师顷何事，学佛苦宾宾。\n纳踵不辍屦，无乃大劳神。\n自云吾西儿，腹宝殊不贫。\n是身难再得，所惜剧飈轮。\n十年跻楚峤，六见匡山春。\n总佑迁秀晋，谁疏復谁亲。\n束身从之游，骊颔一一扪。\n如疲得熟歇，似笑回孤嗔。\n近闻邑别境，宝峰插高旻。\n中有拔俗老，疑马驹后身。\n餐风了不制，痒兴如爬皴。\n闹绿稍暗地，梅雨吹南云。\n轻于凉风翮，笠首携筇孙。\n男儿贵决裂，勉哉行问津。",
        "dynasty": "宋",
        "collection_info": null
    },
    {
        "uuid": "9f80737455c156ddd619e6d2225ea81c",
        "title": "赠前住瑞竹寔禅师",
        "author": "刘弇",
        "content": "清矑上人四十余，二十爰祝髮与鬚。\n惟桑与梓旧螺水，四维陁典卧起俱。\n阳岐有嫡嗣曰勇，得法殆亦西佛如。\n昂昂出世建业寺，譬土囊口纳众嘘。\n金耏子有吼物志，卷钵摄筇重趼趋。\n玄契妙悟似不偶，得未曾有才斯须。\n生平学解一朝尽，贰负臣忽脱帝拘。\n无端梅柳漏春信，成蹊桃李言略无。\n顷抛瑞竹依章浒，埋照接衽最下徒。\n楮衾菅席聊卒岁，末俗未觉谁龙猪。\n苍岑白涧谢人境，南若楚岳旁匡庐。\n斜幅绕胫凑初学，蝉联大剎知几区。\n又其甚者控阛阓，金碧烂日倾国都。\n如师不使正法席，笑众释子何朱愚。\n玉虎蛰音久不吐，是使一世狻猊虚。\n陋禅趁块揜孤唱，何啻鸡跖堤江湖。\n泸川南子素狂直，为不平者有矣夫。\n虽师理自无固必，欲得垂手可后乎。\n由来世事多反覆，使我北望长嗟吁。",
        "dynasty": "宋",
        "collection_info": null
    },
    {
        "uuid": "9520b3719744f2b526f6c3f2f14e0bc4",
        "title": "丫头岩",
        "author": "刘弇",
        "content": "弋阳之东当古道，有石突兀号丫头。\n苔侵藓剥风雨蚀，骨干耸削如镵锼。\n不知何冤上诉帝，叫阍之势难稽留。\n草木焦秃仅比髮，独瞰平皋疑秀发。\n浅深丹颊耀晴霞，彷佛琼梳掠初月。\n行人踌躇眸子眩，痴女垂羊亦何别。\n惜哉僞态苦冒真，土俗传夸疑有神。\n阴崖黝黑崩胁腹，石眼六七流嵌根。\n君不见望夫崭崭亦顽石，似不徒然肖真魄。\n颟顸庙食尔何补，登进鸡豚始乘隙。\n安得掷置八荒外，化作膏腴丰稼穑。",
        "dynasty": "宋",
        "collection_info": null
    },
    {
        "uuid": "3a2a59e957daa2d3a0588014c372bb22",
        "title": "车盘岭",
        "author": "刘弇",
        "content": "去年踏雪车盘去，今年执热车盘来。\n去年险涩自其分，车盘于我何有哉。\n道傍飞砾如积糁，幽蔓缘崖不盈揽。\n悬知到此客胫酸，愁绝云舒与烟惨。\n半山栖匦擎华藏，旋觉阴机万钧壮。\n钟梵时闻一两声，妙界还疑落天上。\n短褐头陀揖我言，此途诘曲知何年。\n名情利态过万计，未闻厌者仍纷然。\n造物驱人不留瞬，车盘有尽人无尽。\n劝君莫歌行路难，令人未老华双鬓。",
        "dynasty": "宋",
        "collection_info": null
    },
    {
        "uuid": "4b632247316236066a9ee8dd8639da4d",
        "title": "过紫溪驿读黄安中中丞留题",
        "author": "刘弇",
        "content": "金銮天仙才，渗漉肤寸管。\n由来风骚将，要出江谢远。\n一生忠孝心，伦匹世所罕。\n曩闻奉安舆，驾言得兹馆。\n喜先行辀动，荣入綵衣暖。\n他年逝波痛，故国松楸眼。\n春晖草心尽，日力乌哺短。\n银鈎壁间字，刺落归粉板。\n捉衿来孰復，如渴釂斝琖。\n顾我幺么姿，辱公披沙拣。\n波澜泝沿阔，藻火止觇矕。\n公今青云上，功业壮图满。\n此诗落人间，鼎味纔一脔。",
        "dynasty": "宋",
        "collection_info": null
    },
    {
        "uuid": "d4455498ac9ca7459c80f5cbe54834a6",
        "title": "宿孙彦傃舍居",
        "author": "刘弇",
        "content": "先生绿髮隠，为己得能多。\n瘠田止三棱，藷蔗纷阳坡。\n自言世情确，冰火相戛磨。\n刺身一不售，瞥去扃随和。\n尔来人累轻，但起归欤歌。\n青冥遥鸿宾，纷纷空雀罗。\n我来卧松檐，斗酒客颜酡。\n挥手势利徒，寄之相谐呵。\n黎明又南首，其如梁鸿何。",
        "dynasty": "宋",
        "collection_info": null
    },
    {
        "uuid": "3f717b6d12de774ce7674332c3520b8f",
        "title": "宿法藏禅院二首  其一",
        "author": "刘弇",
        "content": "斜河左界悬朱提，冷烬掠天萤糁飞。\n高梧泣液凉参差，前村后村乌夜啼。\n雕甍绣栱绝坤维，知自在世张禅扉。\n有睆释子庞两眉，清梵一声捎翠微。\n乱我心曲天之涯，寂历故感迎新悲。\n归欤谁是真忘机，独鹿水深愁浊泥。",
        "dynasty": "宋",
        "collection_info": null
    },
    {
        "uuid": "5fd0f2e154d354e8ecbd232de31b9916",
        "title": "宿法藏禅院二首  其二",
        "author": "刘弇",
        "content": "白汗泣珠霍如洗，桔槹声噤松风死。\n班如匹马客戾止，化人之宫矗天起。\n错寞形骸宽一寄，天涯特地悲身世。\n龃龉由来真博齿，白头区区忘男子。\n跋狼之胡疐狼尾，世路伤哉涩如砥。",
        "dynasty": "宋",
        "collection_info": null
    },
    {
        "uuid": "c742012ef819823d7dc1b87f6bdaf1d4",
        "title": "清思",
        "author": "刘弇",
        "content": "羲和日车说其辐，白雨洗天泊烦促。\n绿蒲紫荇媚回塘，摇摇瘦青环橚矗。\n景长台榭翳復明，百尺虹腰粘浄渌。\n神观翛然物外归，一簪斑箨动凉飔。\n天上广寒之宫不足羡，人间缥清百斛真吾师。",
        "dynasty": "宋",
        "collection_info": null
    },
    {
        "uuid": "d111d93eee63c06c6ed3bc090348af02",
        "title": "忆黄天倪",
        "author": "刘弇",
        "content": "游丝罥空生别愁，我车欲驾羌无辀。\n惊风吹花溅红雨，白日西注僚丸投。\n青春九十行过半，天脚空随江水流。\n思君度日倚高阁，时把长怀寄寥廓。\n古人不愿身后名，但愿即时一杯乐。\n安得此身生羽翰，高鶱便似追飞鹤。",
        "dynasty": "宋",
        "collection_info": null
    },
    {
        "uuid": "210db5b329e22e83fc355f8dbc8f4c78",
        "title": "村南",
        "author": "刘弇",
        "content": "村南行吟踏新场，马乘款段壶悬浆。\n稼如浓云穟含黄，柿叶亚枝收趁霜。\n腊团鷄髀盘餚香，箫鼓下神巫正狂。\n呼儿往问当垆娘，清美何如顾建康。",
        "dynasty": "宋",
        "collection_info": null
    },
    {
        "uuid": "2e304d0aacb46dd68e8acaa3533bfdf7",
        "title": "安成道中作六首  其一",
        "author": "刘弇",
        "content": "故家楚尾邻三湘，粗有晴地麻与桑，利机未判身轻尝。\n生涯寄将一叶上，归钓赪尾秋沧浪。",
        "dynasty": "宋",
        "collection_info": null
    },
    {
        "uuid": "646a2e9540571f8c9711f9e186e0d558",
        "title": "安成道中作六首  其二",
        "author": "刘弇",
        "content": "翠篠娟娟栖暗芳，半隠半见谁门墙，分曹戏儿嶷雁行。\n今我垂垂老境逼，竹马鸠车怜汝狂。",
        "dynasty": "宋",
        "collection_info": null
    },
    {
        "uuid": "c6cb1fbb6a1799eada5b9c28fab596f3",
        "title": "安成道中作六首  其三",
        "author": "刘弇",
        "content": "波面掷鳞银作刀，波裏陟釐纷暗□，清秋驶艑吴儿操。\n会待长风十万里，跃入云海翻惊涛。",
        "dynasty": "宋",
        "collection_info": null
    },
    {
        "uuid": "679204bf20f05174e4a2bc63f115623c",
        "title": "安成道中作六首  其四",
        "author": "刘弇",
        "content": "愚智纷纷同一朽，翦断愁根莫如酒，谁是瓢赍不离手。\n但令秋秫登我场，不应它日羞牛后。",
        "dynasty": "宋",
        "collection_info": null
    },
    {
        "uuid": "521679a7c0ee38bfb1657051a3558e06",
        "title": "安成道中作六首  其五",
        "author": "刘弇",
        "content": "新里当南义枥北，一水中飞抹山帛，吴歈楚俚愁狂客。\n十年仍作𡾰嵼游，羞拾灵蓍问通塞。",
        "dynasty": "宋",
        "collection_info": null
    },
    {
        "uuid": "527cfd5c4e95ff929b00defa3a8fc6bc",
        "title": "安成道中作六首  其六",
        "author": "刘弇",
        "content": "酸然软雨吹空蒙，忽挂万丈横霄虹，阴晴回互倏翕中。\n由来天意不可测，惜哉庶物终鞠穷。",
        "dynasty": "宋",
        "collection_info": null
    },
    {
        "uuid": "3c06f723ec15f1712c7645840e8dfd2d",
        "title": "夜叹",
        "author": "刘弇",
        "content": "丹鸟白鸟争吞吐，还云去云无定度。\n不无夏簟工熨体，况有秋螀竞扶户。\n一嘅三叹讵如许，客思纷纷野烟缕。\n宵明景晏挂斜河，丛萱苒蒻团清露。\n有美一人在西方，白玉佩环珠两珰，明眸皓齿艷朝阳。\n企予望汝涕泗滂，安得捉汝罗衣裳。",
        "dynasty": "宋",
        "collection_info": null
    },
    {
        "uuid": "be73725d1f2d5c87e0f9be99c3270ea8",
        "title": "送曾该",
        "author": "刘弇",
        "content": "纷纷夸毗子，什伯罗秦缶。\n击考非无声，顾出俗物后。\n曾侯西昌来，颖拔殆天就。\n等閒发秀语，飒洒如振垢。\n渠黄为世生，骏骨谢前朽。\n整顿万里足，往矣擅天厩。",
        "dynasty": "宋",
        "collection_info": null
    },
    {
        "uuid": "27770ce3e9337bb31c33417b54ae26ae",
        "title": "畏日三首  其一",
        "author": "刘弇",
        "content": "畏日杲杲天东隅，盘餐逆旅进山肤。\n岑崟远岫不知数，磊落近松如有须。\n旅人琐琐信物役，逝者滔滔皆利徒。\n目送长云藉平隰，赤骥正愁青玉刍。",
        "dynasty": "宋",
        "collection_info": null
    },
    {
        "uuid": "8ce0f12eaadafb7fea11008b37e1fe00",
        "title": "畏日三首  其二",
        "author": "刘弇",
        "content": "畏日赫赫天南隅，漫漫白道盘鬰纡。\n过蛇摇毒宿莽死，阴崖发赭悬泉枯。\n沉迷未省招楚些，激越可是歌吴趋。\n目送长云指萋蒨，辙鲋愁绝西江濡。",
        "dynasty": "宋",
        "collection_info": null
    },
    {
        "uuid": "90aee5392b1a1e9c400d211c253a56e4",
        "title": "畏日三首  其三",
        "author": "刘弇",
        "content": "畏日燥燥天西隅，半规衔山我仆痡。\n招提访寻数里近，牛羊断续前村孤。\n扬尘动满垢腻爪，好风不借清凉躯。\n目送长云下碕礒，鷔𩾐愁对陂阴鳬。",
        "dynasty": "宋",
        "collection_info": null
    },
    {
        "uuid": "b6a061daf60071f6d163f816862271fd",
        "title": "杉溪驿",
        "author": "刘弇",
        "content": "竹岩杉溪道路长，道边古驿开苍茫。\n分流溪水薄枉渚，挨石人家环上方。\n王程星火惧将恐，霜冬草树芸其黄。\n去来今昔几男子，姓字喧传两女郎。",
        "dynasty": "宋",
        "collection_info": null
    },
    {
        "uuid": "b317f42dab21d966b5a0c652845566c6",
        "title": "送席延昌奉议",
        "author": "刘弇",
        "content": "章水如有情，为君生层波。\n匡南万岑玉，遥知清兴多。\n四年一官去，掷此岁月梭。\n恨无青田核，遣君韶颜酡。",
        "dynasty": "宋",
        "collection_info": null
    },
    {
        "uuid": "33b7fd79343766cbc125ea79f855872f",
        "title": "赠法云守光上人",
        "author": "刘弇",
        "content": "日边开神皋，古剎面青嶂。\n寂寥千年后，凛凛发孤壮。\n上人薝卜英，绝轫超性相。\n独鹤嶷瘦姿，层冰烂清尚。\n云游始丁年，自副乃盂杖。\n鞭羊去智害，尽垩契郢匠。\n喉呀般若音，浩汗卷溟涨。\n衢尊洒法味，如取赤子饷。\n九夏天无云，暑风浊于酿。\n汩吾眇西征，挥汗迷背项。\n耽耽清凉境，一榻岌相向。\n屦满宁嫌猜，目击自张王。\n禅场推选锋，宛是喑呜将。\n洗我苦空语，尽决蒙羃盎。\n兜罗辞铦棘，何有挂诸妄。\n露地非端倪，洒洒白牛放。\n惜哉功名误，未尔寄物当。\n它日虎溪傍，还期杖藜访。",
        "dynasty": "宋",
        "collection_info": null
    },
    {
        "uuid": "60a62790dbba583d0bac62396f6c07de",
        "title": "黄洴",
        "author": "刘弇",
        "content": "不出东城隅三月，今者忽作黄併游。\n浑浑大江刮海窟，黄併一水学潮头。\n潮去潮来朝復暮，萧索千里空沧洲。\n沙咿土唧乱人眼，分曹岂啻鱼虾稠。\n蠹粉飘霜萦折木，着水冻云银簏簌。\n老渔钓蟺踏新淀，嫠妇绩草当空屋。\n总辔愁闻路人语，新年已非故年熟。\n故年麰麦破分收，新年未省饱饘粥。\n保丁催科不贷人，行且税桑卖黄犊。\n向秋但无恶风涛，舍北相将拾穜稑。",
        "dynasty": "宋",
        "collection_info": null
    },
    {
        "uuid": "81ca0e73cf265ea4d9bd00e1fc0f63ea",
        "title": "北禅水阁走笔",
        "author": "刘弇",
        "content": "西风凉客衣，弭檝沧江浔。\n晚吾事潇洒，聊復此登临。\n云容不碍秋，清樾有余阴。\n烦心洗东波，寸目明遥岑。\n樊笼脱鸟窘，摇落弔蛩吟。\n莽墟阅今昔，长慨抚孤镡。\n故楚冠剑尽，物情几浮沉。\n怀哉岁将月，无为空滞淫。\n持语朱陵翁，须矣吾抽簪。",
        "dynasty": "宋",
        "collection_info": null
    },
    {
        "uuid": "7b2640eb3583dffba884893caafea0b3",
        "title": "感寓二十首  其一",
        "author": "刘弇",
        "content": "岁月忽其除，飒焉悲凛秋。\n商飙号晨林，脱叶舞梧楸。\n鸟边下白道，木末扬寒流。\n闺人促幽杼，客子怅远游。\n云阔眇天半，俯景独迟留。\n阴霾扫不得，千古空沧洲。",
        "dynasty": "宋",
        "collection_info": null
    },
    {
        "uuid": "89182ad6e55b5cb79fe85895c1243554",
        "title": "感寓二十首  其二",
        "author": "刘弇",
        "content": "西方有佳人，弱龄三春兰。\n一顾迷下蔡，再笑倾邯郸。\n青楼十二曲，密睟胜广寒。\n寸玉耿孤抱，时时寄哀弹。\n孟娵久不作，宿瘤骋朱丹。\n世道终如此，美恶随所观。\n吞声勿復道，留与蹇修看。",
        "dynasty": "宋",
        "collection_info": null
    },
    {
        "uuid": "35f80ea476e60c93a813a59b35ba076f",
        "title": "感寓二十首  其三",
        "author": "刘弇",
        "content": "日月跳双丸，阴阳驰四驺。\n海水復清浅，万古信悠悠。\n咄哉世俗子，真如貉一丘。\n三楚冠剑尽，空看逝波流。\n悲来俯长剑，沾臆泪不收。\n何事马蹄间，非夫良足羞。\n终恐邓禹笑，三十未封侯。",
        "dynasty": "宋",
        "collection_info": null
    },
    {
        "uuid": "ef91973eef5468990ed11868e5398b2a",
        "title": "感寓二十首  其四",
        "author": "刘弇",
        "content": "庐山何崔嵬，直上九千尺。\n藤萝翳苍茫，猿鸟阅今昔。\n䆗窱飞甍开，了与尘垢隔。\n三十六腾虬，琼扉挂空迹。\n中有墨渍翁，不饮亦不食。\n文鳐为之使，侍卫罗白额。\n遗我一卷书，生平所不识。\n小儿其无忽，持以永朝夕。\n湔掌受翁赐，怳若吸月液。\n吾将税椒丘，帔霓挥八极。",
        "dynasty": "宋",
        "collection_info": null
    },
    {
        "uuid": "34a3f064d48d249d98d2cf247b41f6bc",
        "title": "感寓二十首  其五",
        "author": "刘弇",
        "content": "㛹娟谁家子，粲粲生辉光。\n弄姿俯春兰，临风振微芳。\n秋水扬清矑，白玉双明珰。\n问渠家何许，笑指南山阳。\n去去不辍轨，怳若游云翔。\n遥看入缥缈，明月断人肠。",
        "dynasty": "宋",
        "collection_info": null
    },
    {
        "uuid": "79d1efeee6381ea6ddceca9f308245fb",
        "title": "感寓二十首  其六",
        "author": "刘弇",
        "content": "蓬莱三神山，夜梦游其藩。\n岧峣黄金阙，白玉罗九阍。\n正见王子乔，卧把肘书翻。\n顾谓方瞳人，持我谒羡门。\n挥觞清露滋，行庖屑玙璠。\n一酌祛滞念，再酌洗冥昏。\n三酌陵紫烟，列宿已可扪。\n下观人间世，参差舞丘樊。\n有客抚云璈，长离眇飞翻。\n送我若有情，徂镳俨长鲲。\n怅望不得留，东窗已朝暾。",
        "dynasty": "宋",
        "collection_info": null
    },
    {
        "uuid": "c47d5cde804f650068954a7b2d7d6d3b",
        "title": "感寓二十首  其七",
        "author": "刘弇",
        "content": "我慕徐孺子，飘然不繫踪。\n屡辟竟不起，三府为一空。\n当时坐支党，商飙扫萍蓬。\n或横取钳釱，或逃为雅舂。\n南州卑薄地，斯人出其中。\n一丘与一壑，自谓过诸公。\n坐榻解陈蕃，生刍弔林宗。\n维颠非一绳，何独识污隆。\n至今清章湄，千载扬高风。\n写怀寄白社，寂寞吾焉从。",
        "dynasty": "宋",
        "collection_info": null
    },
    {
        "uuid": "54b1d8de538cc94da635f0e4f1c6df2b",
        "title": "感寓二十首  其八",
        "author": "刘弇",
        "content": "西山有灵丸，五色发光耀。\n饵之生羽翰，可以后天老。\n庄杨掷斗筲，宇宙决笼罩。\n往逢洪崖生，揖我顾我笑。\n手披真形图，持杵剖丹竈。\n竦身跂云烟，一息仅不到。\n终为俗骨累，凛凛惊头葆。\n咄嗟魏文帝，空悲迹如扫。",
        "dynasty": "宋",
        "collection_info": null
    },
    {
        "uuid": "60c973b61ca35d3bf2aa93969822124d",
        "title": "感寓二十首  其九",
        "author": "刘弇",
        "content": "士也方蹭蹬，愀怆不得官。\n得官无几何，日刷陵风翰。\n九衢无閒尘，畅毂走朱丹。\n一为辙迹误，翻身落波澜。\n愁来歌黄鹄，凄感入脾肝。\n千载上东门，尔来谁挂冠。\n犬遗上蔡恨，鹤起华亭叹。\n冢间与林下，疏傅正蹒跚。",
        "dynasty": "宋",
        "collection_info": null
    },
    {
        "uuid": "26f71f820f854580fa97a6a247b1f18d",
        "title": "感寓二十首  其一○",
        "author": "刘弇",
        "content": "驱车出郭门，四顾心茫茫。\n玄蝉不知愁，十百号枯桑。\n东北有故宫，云是许旌阳。\n旌阳昔仙去，鸡犬亦随翔。\n云何夸毗子，干没走康庄。\n徂年不可挽，绿髮忽已苍。\n我欲拂衣垢，驻景吸晨光。\n驾言从朱陵，荒兮其未央。",
        "dynasty": "宋",
        "collection_info": null
    },
    {
        "uuid": "0a4d5aa7db4884c0679e83a55387aa62",
        "title": "感寓二十首  其一一",
        "author": "刘弇",
        "content": "郑谓璞为玉，周谓璞为鼠。\n处物无定形，公议归何许。\n子都斥弗御，世或贵嫫母。\n弃鼎宝康瓠，楚客非虚语。\n纫彼荃与蘅，临风结双组。\n吾将驾西昆，拾玉老悬圃。",
        "dynasty": "宋",
        "collection_info": null
    },
    {
        "uuid": "e6cc5b007cc0631b12243c63e125f348",
        "title": "感寓二十首  其一二",
        "author": "刘弇",
        "content": "富贵苦不常，忽则辄易人。\n青门聚瓜客，曾是故侯身。\n金镜失秦家，中原骇烟焚。\n屠狗贩缯子，闾阎排氤氲。\n一逢泗水公，濯鳞清沧滨。\n信知天地间，虚橐鼓游尘。\n冥中有巨力，呼吸旋峨岷。\n肘股不辍弄，挈故还趋新。\n得失定有寄，无为丧吾真。",
        "dynasty": "宋",
        "collection_info": null
    },
    {
        "uuid": "9c3f4b8828b545f06a727baa12ca5213",
        "title": "感寓二十首  其一三",
        "author": "刘弇",
        "content": "穆满骋八骏，濯濯万里足。\n朝宾王母家，暮抵胥飦宿。\n挥觞谣白云，拥雪歌黄竹。\n归来七萃空，一举亡漠曲。\n其乐安在哉，祸胎真瞬目。\n荒矣秦汉君，睢盱究前躅。\n射蛟长江波，写涕之罘麓。\n弥年沧海傍，神仙杳难属。\n颓年寄西崦，未必不为福。",
        "dynasty": "宋",
        "collection_info": null
    },
    {
        "uuid": "f598fa01dc79a9ea95b9ec8466ff4702",
        "title": "感寓二十首  其一四",
        "author": "刘弇",
        "content": "翩翩外黄儿，片玉驻青春。\n鏖兵彼项籍，菅艾视吾民。\n从容出谈笑，桑梓脱沉堙。\n翻咄蹈海客，胡为苦逃秦。\n射戟与弄丸，解粉竟劳神。\n生子不蚤慧，惜哉襄城人。",
        "dynasty": "宋",
        "collection_info": null
    },
    {
        "uuid": "f6e7e31b09c71c8b9cc7f7a6f7638b8d",
        "title": "感寓二十首  其一五",
        "author": "刘弇",
        "content": "神器不可为，天下乃大物。\n唐尧禅虞舜，兹谓能事毕。\n奈何燕之哙，智诈穷晚出。\n子丕代衰汉，真情愈难诘。\n切云镂丰碑，豪夸洒雄笔。\n当时许昌事，埋没十六七。\n那知石勒笑，正在骋欺术。\n茫茫千载间，高光竟谁匹。",
        "dynasty": "宋",
        "collection_info": null
    },
    {
        "uuid": "1ce535f4778dba60a22b643937a4570b",
        "title": "感寓二十首  其一六",
        "author": "刘弇",
        "content": "芒砀彼真人，元是赤帝子。\n游氛决秦余，最后项籍死。\n青云跻高衢，侯王兴壮士。\n咸阳初置酒，猜似从中起。\n罇俎化胡越，对面邈千里。\n君王忽天赞，顾谓封雍齿。\n军中相与言，事故易了耳。\n雍齿今且侯，吾属无患矣。\n炎炎四百秋，安堵从此始。",
        "dynasty": "宋",
        "collection_info": null
    },
    {
        "uuid": "0d08cb002802740658a0ab674f408d53",
        "title": "感寓二十首  其一七",
        "author": "刘弇",
        "content": "我闻迷涂说，未远胜不还。\n云何之楚客，北首骛燕山。\n山魈独足笑，短尾阴狐鸾。\n荆棘与风波，平地乃等闲。\n君平反初役，无为跌其间。\n步兵足长恸，杨朱雕泣颜。\n经涂有九轨，聊以慰跻攀。",
        "dynasty": "宋",
        "collection_info": null
    },
    {
        "uuid": "bb986da2b74e5e5ef7593366cb6dde0a",
        "title": "感寓二十首  其一八",
        "author": "刘弇",
        "content": "昔人泣昆崙，泣使变清流。\n嫠妇不恤纬，琐琐悲宗周。\n薄蚀叔辄号，负阻愚公愁。\n曾无百年身，浪自遗私忧。\n野马袭日观，蚍蜉控岑楼。\n齐客有高蹈，箕山无辍耰。\n足己不累物，一毛轻九牛。\n寄言悠悠子，毋贻尸祝羞。",
        "dynasty": "宋",
        "collection_info": null
    },
    {
        "uuid": "e83b584c0e52cfcca5eae098da2c60e2",
        "title": "感寓二十首  其一九",
        "author": "刘弇",
        "content": "快牛为犊时，数能破人车。\n駃騠生七日，超母每有余。\n经奇本自天，岂直循斯须。\n里社有病樗，黔南有駮馿。\n一生便凡散，嗤彼众所俱。\n下愚与上智，此理信不诬。",
        "dynasty": "宋",
        "collection_info": null
    },
    {
        "uuid": "11be664bc8f58033ceddc60f4e8b5d1d",
        "title": "感寓二十首  其二○",
        "author": "刘弇",
        "content": "疾雷疑车音，出门乃知非。\n抱影长自明，流萤点霜帏。\n罗带翦秋水，黄金缕春衣。\n持看清夜阑，愁无故时辉。\n食葵心知倾，茹腊肠虚肥。\n纂纂枣下歌，惜此岁月违。\n因声劝语侬，忽復迟迟归。",
        "dynasty": "宋",
        "collection_info": null
    },
    {
        "uuid": "891a3fd2577576ba1ea72d8563dab290",
        "title": "秋日仪真即事十首  其一",
        "author": "刘弇",
        "content": "秋风来从越天末，痛洗玻璃出明月。\n云陴隠起玉龙眠，下有舂容万涛雪。\n独茧之纶欹一叶，半酣老渔棹歌发。\n客心寸许了无多，底事临风吹欲折。",
        "dynasty": "宋",
        "collection_info": null
    },
    {
        "uuid": "d44814315875b16d3e7642f5e6ccbae0",
        "title": "秋日仪真即事十首  其二",
        "author": "刘弇",
        "content": "野云堕姿浑贴江，过雨罥风闹斜行。\n秋声夜半洗辽廓，十万屋瓦浮青鸯。\n楼头缥缈下箫鼓，罗繻绮䙱暗行觞。\n纷纷伧楚不足数，更甚吴侬来去忙。",
        "dynasty": "宋",
        "collection_info": null
    },
    {
        "uuid": "37221c1164608c3530c99baab80365d3",
        "title": "秋日仪真即事十首  其三",
        "author": "刘弇",
        "content": "两两飞来江上鸥，颜色自欲逼人头。\n梦如一雨过畴昔，身似五铢轻转流。\n纷披苇白狂不彻，纠结蓼红娇欲浮。\n五朐之脯一坩鲊，笑问鸱夷干得不。",
        "dynasty": "宋",
        "collection_info": null
    },
    {
        "uuid": "88cec10639595b2b76402e3b7c83c60f",
        "title": "秋日仪真即事十首  其四",
        "author": "刘弇",
        "content": "湖海有士豪不除，坐客下床初若无。\n霜澜洗出不埋魄，十里但见陈公湖。\n英雄身外亦何有，要使憎勿迁储胥。\n彼羞杖晚唾远者，似不名与天年俱。",
        "dynasty": "宋",
        "collection_info": null
    },
    {
        "uuid": "39644679e477f8a127856d5664387537",
        "title": "秋日仪真即事十首  其五",
        "author": "刘弇",
        "content": "丁字河头文锦翼，似是东园故鸂鶒。\n天风萧萧吹汝急，遣汝周章无好色。\n江蓠羃䍥过行人，一顾为之三叹息。\n我愿舴艋从溪翁，双舂鉏边作幽客。",
        "dynasty": "宋",
        "collection_info": null
    },
    {
        "uuid": "38b821855eb09cb00827035fa99a1bf4",
        "title": "秋日仪真即事十首  其六",
        "author": "刘弇",
        "content": "秋入前山瘦如刻，楚弄吴吹沸江国。\n鱼龙爵马安在哉，粉白黛黑埋真色。\n迎銮谁是当时人，胚胎黄金仍扫迹。\n飞来蜀冈尔何事，似欲撞空争岝峉。",
        "dynasty": "宋",
        "collection_info": null
    },
    {
        "uuid": "073ac3a2f332428763185cdc90569938",
        "title": "秋日仪真即事十首  其七",
        "author": "刘弇",
        "content": "客从南来一何癯，乌纱不屋非缦胡。\n散堆乱帙觇午{釒厯}，穿穴殚残真蠹鱼。\n寻橦虽工亦未计，立仗不鸣甘豆刍。\n昔人举肥我今尔，安得外泽如瓠壶。",
        "dynasty": "宋",
        "collection_info": null
    },
    {
        "uuid": "995432760d507c7327d0516f01a20a04",
        "title": "秋日仪真即事十首  其八",
        "author": "刘弇",
        "content": "艾宣芦雁天下知，顷闻东园颇有之。\n萧萧自含风雨韵，一一对峙江湖姿。\n隶丘呵护脱不谨，剥蚀挽裂遗松楣。\n由来艺固不逮德，突兀但有文忠碑。",
        "dynasty": "宋",
        "collection_info": null
    },
    {
        "uuid": "52ac4359c8394b707d0c0e81b0763cfa",
        "title": "秋日仪真即事十首  其九",
        "author": "刘弇",
        "content": "无根涛头万瑶垤，曾是随风起生灭。\n不应散裂汜人绡，大似半吞广寒月。\n纷纷何用辨马牛，皖皖相矜笑蛙鼈。\n会得秋时买野航，别看吴儿舞狂雪。",
        "dynasty": "宋",
        "collection_info": null
    },
    {
        "uuid": "702cbb067edaef62475c8a5f6d72b3f3",
        "title": "秋日仪真即事十首  其一○",
        "author": "刘弇",
        "content": "曲堤贯鱼衔万艘，户有轻薄千金豪。\n瓦瓯一引径舍去，客主似独心相高。\n利机舞眉手摇穽，鼠子干没穷铢毫。\n只今大门尽溪壑，死不盈厌宁此曹。",
        "dynasty": "宋",
        "collection_info": null
    },
    {
        "uuid": "b0d56947cd5c67e3a85f224b9df00e5d",
        "title": "过东流圣感寺",
        "author": "刘弇",
        "content": "客从西南来，明发倦流徙。\n寅缘泊烦促，羁鳬染寒水。\n祇园开阳方，百年此经始。\n陂陀一水去，腾蹴数峰峙。\n轩楹仍东闢，晚秀皖如洗。\n物随眄睐移，一息间三起。\n僧閒神自定，童野髮不理。\n平生腐儒计，鞍肉蚀两髀。\n眼力耗蝇头，半豁缀旒齿。\n崖涧饱所经，兹乃形性侈。\n疾走影不休，兼忘竟何是。",
        "dynasty": "宋",
        "collection_info": null
    },
    {
        "uuid": "f8822056008952dd6083b0b3fb30f51a",
        "title": "按田行",
        "author": "刘弇",
        "content": "野鸢蹲枯桑，白日忽西注。\n一水东南奔，惊雷洩涛怒。\n越闻凄凉弄，滞念剧攒蠹。\n岁时倦客身，云窅前村路。\n应门白痴子，觇矕窃指顾。\n强黠笑官人，弥年此来去。\n田家不讳穷，谁者当丰阜。\n摘刔岂吾心，宽攸惟尔故。\n行矣渠未央，遑恤儿女语。",
        "dynasty": "宋",
        "collection_info": null
    },
    {
        "uuid": "fb34c0f9dbba6a1a858b3d4f23303fc4",
        "title": "持钓",
        "author": "刘弇",
        "content": "艇子悠扬打雨来，袅丝越箭青玫瑰。\n昨闻古湫新雨足，涨波泛入西溪来。\n西溪两岸行人少，白鹭对翘佳客陪。\n低云弄娇不成去，半与枉渚相萦回。\n藻间赪尾厕银鲫，正尔作羣争曝腮。\n故应沈饵得所置，行醉瓮间新熟醅。",
        "dynasty": "宋",
        "collection_info": null
    },
    {
        "uuid": "5272c31f89d9f09637526587448d155c",
        "title": "宿长山寺二首  其一",
        "author": "刘弇",
        "content": "苍山两蟠虬，杰势分夭矫。\n不缘事幽寻，兹地终难到。\n破暝紫烟生，写谷清樾好。\n村长下牛羊，云绽入归鸟。\n松风卷孤磬，夜半秋声小。\n客怀方未央，千里漫白道。\n庭树一鸟惊，愁看楚天晓。",
        "dynasty": "宋",
        "collection_info": null
    },
    {
        "uuid": "f08b26260d2eb9f2487e9744678ebaf5",
        "title": "宿长山寺二首  其二",
        "author": "刘弇",
        "content": "客心秋萤点，更觉永夜孤。\n庞眉彼上人，主礼良渠渠。\n揖我顾我笑，坐我庭之隅。\n饮我叶家白，怳与颢气俱。\n玉露下金井，缺月低云衢。\n扰扰百年身，终惭窘囚拘。\n黎明掉尘鞅，毕景真良图。",
        "dynasty": "宋",
        "collection_info": null
    },
    {
        "uuid": "e190e4ad8b6e1f0263fc576a02e2ded1",
        "title": "游麻姑观用黄道士韵",
        "author": "刘弇",
        "content": "鸟道参差挂空白，云林曾是飞昇迹。\n谁论沧海復扬尘，已识秋杉老岑寂。\n玉驾班龙飞九色，古殿崔巍遗石刻。\n会须揖彼丹丘人，掇拾颓年兹偃息。",
        "dynasty": "宋",
        "collection_info": null
    },
    {
        "uuid": "ea6966a705d844fa3b3541fdac210d3f",
        "title": "夜泊玉湖口",
        "author": "刘弇",
        "content": "流溪一泻惊磨垢，夜繫蒙衝玉湖口。\n青灯明外稍知村，白鸟飞边初辨斗。\n风死波闲坐来久，短髮欲搔慵着手。\n一泓清泪堕吴云，横管叫秋龙子瘦。",
        "dynasty": "宋",
        "collection_info": null
    },
    {
        "uuid": "25ea462702ebc12c5fbfec03a576a6c0",
        "title": "桃叶行",
        "author": "刘弇",
        "content": "君如秋菊英，妾心流萤光。\n拟吐方寸照，明月终相妨。\n桃叶声亦苦，千秋断人肠。\n渡江不用楫，遗谶乃在梁。\n报言青春子，慎勿学轻狂。",
        "dynasty": "宋",
        "collection_info": null
    },
    {
        "uuid": "75e25865fc387198c68a9d17f4804723",
        "title": "何塘精舍",
        "author": "刘弇",
        "content": "松闲竹淡清午阴，金地少尘门更深。\n忽从褷褵出重阁，飞梯十尺下瞰临。\n有客触热来自东，汗媿鵩暑悭天风。\n赪龙扬鬐日辔缓，碧椀先愁井丝短。",
        "dynasty": "宋",
        "collection_info": null
    },
    {
        "uuid": "e889544017c62f3ca5fc743b87e5f3c0",
        "title": "永新法云上方",
        "author": "刘弇",
        "content": "石廊西头物色好，别有浄界擎青莲。\n玉虹挂门一水割，碧云差径千家连。\n浩歌流年客尊酒，高卧白日僧华颠。\n夜凉散髮弄明月，更欲挽驾青翰仙。",
        "dynasty": "宋",
        "collection_info": null
    },
    {
        "uuid": "4634b98ae1e20aee31a3e9dfd11e6a28",
        "title": "发庐陵",
        "author": "刘弇",
        "content": "不作钉根桑，翻为凌飙蓬。\n五年三羁旅，羞哭畏途穷。\n今者人事缚，宛然游羿弓。\n谁尸造物柄，鼓我吹嘘中。\n云航闹急桨，势夺编蒲风。\n黄洲转头失，旋指墨潭东。\n旅雁声其俦，四五翩书空。\n暝色天水接，俯仰双青铜。\n幽情随岸惬，眇与鱼鸟通。\n酒力秋后叶，扶衰借霜红。\n诗敌千蛇矛，稍取别愁攻。\n男儿贵健决，吾岂专栖雄。",
        "dynasty": "宋",
        "collection_info": null
    },
    {
        "uuid": "7377a76bd25cd5efd66c10ca71f38a4f",
        "title": "铁柱观",
        "author": "刘弇",
        "content": "铁柱闻故老，蛰根长江幽。\n高真此翩跹，疮痏吾人忧。\n纯钩推三尺，斩蛟白涛头。\n功成去人间，鸡犬不得留。\n班龙驾九色，一别忽千秋。\n迭构开琳琅，夜坛空斗牛。\n寒梢碎凉月，缛綵灿文髹。\n纷吾感遗事，写涕东南流。\n麻姑行老大，海变绕蛇丘。\n逝将理荃桡，弄睨眺沧洲。",
        "dynasty": "宋",
        "collection_info": null
    },
    {
        "uuid": "1ad92f1c380917a23f685f0dd7aad67f",
        "title": "舟次生米值风作",
        "author": "刘弇",
        "content": "东北有云如搜墨，舟子熟视无人色。\n忽然白气变飞翻，拗怒波神起乘隙。\n初从下游架玉垒，须臾一望熬酥白。\n琳宫苍茫失向背，野鸟高飞避渐翼。\n纷纷翻舞殊未酣，万马跃入朝周客。\n阳侯睢盱推选锋，势欲尽取奔鲸磔。\n崩腾岂啻陵谷改，刷涤似病津涯窄。\n大舟踉跄愁失踞，小舟呼天手加额。\n间于盘涡拆腥沫，疑课鲛鱼助奔掷。\n泸川病客簸欲僵，頼是絙縻逃不测。\n等閒覼缕或衣襦，仓卒何功补沦溺。\n晚来风死回安澜，由自漫空认飞砾。\n咄嗟鸿毛寄微命，一朝滨死真儿剧。\n明知屏翳不吾欺，何堪失便垂涎得。",
        "dynasty": "宋",
        "collection_info": null
    },
    {
        "uuid": "08c3244728505d7ec20031033393d191",
        "title": "大孤山",
        "author": "刘弇",
        "content": "章贡西南来，银涛白浮天。\n扬澜开泛滥，如剖大腹然。\n兹山遥相望，盘薄知何年。\n海风一何高，吹落蓬莱巅。\n浮根袭气母，弄影白日边。\n赴渴夸父奔，阔蓦踵不旋。\n轩轩执法臣，立当天子前。\n穹螺出佛髻，青跗带秋莲。\n瑠璃千丈簪，忽与冰箔连。\n鸣榔岩腹雨，挂席浦外烟。\n鹤驾控不返，空遗紫芝田。\n香垆初争豪，落星纔一拳。\n擢秀苍梧云，发彩翼轸躔。\n上窥杳冥无极之层霄，下控瀰茫不测之重渊。\n松萝参天岁月老，清澜泛沫鱼龙閒。\n中有神朅临，䁹睨舟往还。\n流俗谓女子，彯缨来此山。\n香脂间绡缯，鹅猪捧羞盘。\n至以孤为姑，考究初无端。\n可怜俗好怪，此语良大漫。\n神固不可诬，何得正以女子观。\n吾言庶几为不妄，不然兹山徒与望夫、女几争巑岏。",
        "dynasty": "宋",
        "collection_info": null
    },
    {
        "uuid": "e49f65303a67195cc3bc0280a1496e45",
        "title": "赠知训上人",
        "author": "刘弇",
        "content": "英英商颜芝，远在青苍岑。\n云烟适有寄，为瑞本非心。\n往闻攀缘人，纡轸恣所寻。\n一落城市间，苾蒭护萧森。\n鲸鱼叩蒲牢，大吼洪钟音。\n岩岩清冰骨，外垢不得侵。\n试从古人求，绛钵中支林。\n定香发远涘，慧剑韬长镡。\n招提始尝聆凑泊，尘端驶辨秋黄落。\n一见知非佁儗人，惩躁雪烦真刮膜。\n赤髭由来号该洽，况有新诗堪发药。\n俊如骁壶辈中出，秀甚巉巉麟一角。\n卑枝雨过结留荑，曲汜萍开窥哺殻。\n紫茸缉春柔，轻屣不蹑跟。\n白迭拥方袍，皖如崆峒云。\n时时好事者，巾屦喜及门。\n随缘缀香火，高谢乃世纷。\n齿先众一饭，独傲倾羲轮。\n顾我纷纷何所为，年来病眼欲成眵。\n风情落莫非故时，未适弃去唯应诗。\n辱师勤请过六七，独恨琐琐无经奇。\n强颜终篇使持去，着足成累庸非师。",
        "dynasty": "宋",
        "collection_info": null
    },
    {
        "uuid": "8afd86787ee3799a3f8cf4aeda1b8e51",
        "title": "寄李知章",
        "author": "刘弇",
        "content": "文章盛自元和间，谁其杰者柳与韩。\n二公秋鹗擅神俊，天使侧翅摧夸谩。\n卷收万象付寂默，神怪鬼篡皆殚残。\n诗书并驰可终古，岂止唐世论不刊。\n陋儒睢盱百年后，掺笔仡仡愁脾肝。\n问津谁当语博望，初步竟笑非邯郸。\n纷纷缃缥洒飞砾，埋没理诣非一端。\n之子清才如振绮，绿髮照春容激丹。\n乡评旧许擅螺水，文战曾是鏖桑干。\n自云从事二公者，用意能到众所难。\n新诗遗我章江曲，百首洗出青琅玕。\n苍梧云生逼齿润，溟海月借吹衣寒。\n由来青萍止三尺，天末斗牛曾上干。\n流尘不隔自为快，宁与折铁论凄酸。\n何由鞭鲸肃吾驾，看子切云重整冠。",
        "dynasty": "宋",
        "collection_info": null
    },
    {
        "uuid": "9ad91f0d816be77ead041f8e0a178153",
        "title": "赠善懽禅师",
        "author": "刘弇",
        "content": "劫尘吹冥冥，人乃万物一。\n流浪苦趣中，奚啻燋豕蝨。\n爰有勇猛子，间以捷胫出。\n一念得西证，兹谓能事毕。\n谁其秀开士，懽也早奇崛。\n亲更药病师，熟寐惊孤叱。\n祖关决重键，法肆躏通术。\n颜颜空王臣，排嶂方山屹。\n又如富儿曹，百宝烂私室。\n况有清整姿，宛是青田匹。\n忆昨螺水曲，冁然契微密。\n眉宇殊津津，襟期洞无窒。\n诗成泣神姦，濉涣涌新帙。\n长驱笔阵闲，坐讽秋蛩唧。\n萧条昼公后，微子吾几失。\n方期汗漫游，怅别念兹日。\n孤云尔锡驻，过鸟吾帆疾。\n聊作鱼相忘，无多嗤蚌鹬。",
        "dynasty": "宋",
        "collection_info": null
    },
    {
        "uuid": "e6fb290623dedfaa48d95ed1bf949a20",
        "title": "送哲公禅老二首  其一",
        "author": "刘弇",
        "content": "有鹤青田来，骨傲九秋老。\n羽毛鷄鹜间，不復故时好。\n吴霜割清梦，一夕落幽岛。\n哲乎开士秀，佛路着鞭早。\n世累糊空云，一以凉飙扫。\n往闻琅琊觉，禅海卷狂潦。\n纷纷方袍子，未易艖䑰到。\n师如健噉儿，把握攫梨枣。\n尔来三十年，方寸不赀宝。\n鲸钟人谁识，聊徇众击考。\n又作云山行，方将同木槁。\n勿学断缘人，时寄新诗藁。",
        "dynasty": "宋",
        "collection_info": null
    },
    {
        "uuid": "da84235b3574a723a417590d3f1f34db",
        "title": "送哲公禅老二首  其二",
        "author": "刘弇",
        "content": "我闻豫章境，势胜所至生。\n山皆撞空活，水有照骨清。\n其间佛老宫，往往联飞甍。\n人王邑一隅，古屋纔数楹。\n尘点自不到，日饱松风声。\n十丈挂溪影，虹桥插峥嵘。\n揶揄下{鬼夔}魖，踉跄笑麏麖。\n师方得所欲，振锡了不撄。\n非如入流子，横计多余赢。\n秋畦蹲鸱老，昼饭宜香秔。\n由来介石身，忽作归云轻。",
        "dynasty": "宋",
        "collection_info": null
    },
    {
        "uuid": "a1e7a91c1c6a717dffccf5d5cd60b060",
        "title": "次韵酬萧器之朝奉",
        "author": "刘弇",
        "content": "弇也培塿姿，狭识谢崇崛。\n策疲迷津梁，忧患醉心骨。\n鲁酒笑薄围，商声惭后出。\n曾微剸犀效，涩铁但缄室。\n滥纡元丰诏，经名挂千佛。\n中间困齑盐，晚復椽丹笔。\n同时籋云英，大半空冀匹。\n郑卫正啾耳，冷落女娲瑟。\n劳生一瓢壶，风波信浮没。\n几欲定蜗居，归欤访葱蔚。\n甘齿婆娑民，庶可老缣帙。\n恩波从天倾，随器到丰溢。\n例当荐员收，殆不止夔一。\n春根聊拨陈，敢议得偿失。\n积薪无踰材，鱼须暂囊笏。\n持此岁月閒，尚冀补终讫。\n萧侯朝闺彦，怜我升斗秩。\n洗以古襟期，如鬯发新鬰。\n青天方睹乐，些语剧招屈。\n倒持珠玑囊，一写非所恤。\n泠然蠲幽抱，海若发瓠窒。\n巴歈迫新赓，芹暄羞献术。\n得丧双腾虬，未易婴长异。\n薄言遵醉乡，庶我遨永日。\n幸无孔颜悔，妙外论越轶。",
        "dynasty": "宋",
        "collection_info": null
    },
    {
        "uuid": "36cefd23731211ecf35b3ea1176fc52a",
        "title": "次韵和贾仲武同诸公游狼山",
        "author": "刘弇",
        "content": "寒林羡朝暾，裸壤渴膏霂。\n昔闻三神山，喷薄擅疑独。\n忽从六鳌顶，角起连天麓。\n我欲追幽寻，筇龙跨飞竹。\n呼吸沆瀣滋，六合归蹂䠞。\n苦恨弱羽短，弥年胸愤蓄。\n朅来兹山游，快甚焦得沃。\n幽岐纚修带，僵木披刳腹。\n桐萼莹圭姿，槐青收兔目。\n兰风递孤爽，天半落芬馥。\n扪萝蹑飞蹬，轻屣捷驰陆。\n穷探初未已，肯惮冈岑复。\n直欲驻颓阳，揽驾还若木。\n主人山南公，白面鬓双绿。\n载酒邀我行，璀璨挥觥玉。\n雄夸倚马白，高谢言诗卜。\n狄侯士林秀，智敏纷灸毂。\n江夏拔俗标，天骥脱羁束。\n合匝四座宾，匠手谁甘缩。\n嗟予早不偶，投足祗取黩。\n卑飞得海角，若畏官谤速。\n樊笼一洒濯，便觉荣愿足。\n滥当新诗酬，奏雅惭终曲。\n行将秣予马，更约相追逐。",
        "dynasty": "宋",
        "collection_info": null
    },
    {
        "uuid": "f0c8d823a107202567d9c58d40115218",
        "title": "再和贾仲武游狼山",
        "author": "刘弇",
        "content": "寻春古原头，林梢过朝霂。\n狼山连东南，擅美此其独。\n抟鹏岌骇势，泼黛森孤麓。\n宜樵叶堆松，供茹萌抽竹。\n区区介丘北，回视一何䠞。\n浑疑杳霭中，爽气每先蓄。\n掬泉弄幽清，渴肺初欣沃。\n嘘云出羽盖，入鸟洞胸腹。\n茫茫宇宙间，千里得寸目。\n照髮射冷翠，袭裳来远馥。\n根株吐干坤，要会控水陆。\n高跻顶初绝，却转道弥复。\n楩楠间桐槠，干霄非一木。\n覃覃闢宝构，殿阁辉丹绿。\n禅客稻饵珠，骚人楮留玉。\n游嫌后时追，赏贵前期卜。\n睠彼市井徒，干没走丹毂。\n老死不一到，动辍取挛束。\n谁知吾辈游，趣尚非搐缩。\n拂衣便成往，握手不嫌黩。\n句外气争豪，禅中机斗速。\n无为苦役役，坐自绊驰足。\n纷纷簿领间，与物商直曲。\n会须摆红尘，更着轻鞭逐。",
        "dynasty": "宋",
        "collection_info": null
    },
    {
        "uuid": "98d4e191ba8266aebe3131c641f95204",
        "title": "赠雪峰长老守超",
        "author": "刘弇",
        "content": "仰窥玉奁天面窄，顽碧颠青自天掷。\n祖禅不管地祇悭，十五百徒此其宅。\n流水声中换今昔，粉抹頳糊老椽壁。\n枯木庵回旧日春，难提塔示重来坼。\n超公最后法席张，全机扑落辊毬场。\n曾令天花倏飘坠，况有庭橘符青黄。\n乌藤横膝傲佛祖，熟识眉宇瞬且扬。\n天吴吹澜洗霾垢，方诸挹月来清凉。\n东瓯万剎尽金布，咋舌谁堪论妙悟。\n赚杀参儿走衲云，高枕无乃林泉负。\n庐峰南远真西材，叩寂丈室惭宗雷。\n秀巅庞眉逼人爽，反疑不自尘中来。\n由来山兴復不薄，畏途何计挥尘缚。\n诘朝匹马汗羞颜，又作杨花无止泊。",
        "dynasty": "宋",
        "collection_info": null
    },
    {
        "uuid": "f54da0434a9f3b89420c0a06c6eaf2ce",
        "title": "和仲武苦雨见寄",
        "author": "刘弇",
        "content": "君来通川居，朱门荫重屼。\n近闻值霖雨，匝舍野水淙。\n平地忽浩瀚，顿足疑涉江。\n猛风利如刀，触纸无完窗。\n朝釜鱼头生，飘注旋抆缸。\n仰收堕案书，俯拾短焰釭。\n痴儿临缺湫，往往骇影双。\n我亦有此患，漏榻遶屋扛。\n块如失羣鹄，感愤愁眉庞。\n孤膺纷填噎，更甚两肘撞。\n辱君大句投，华旗揭修杠。\n直欲却以心，不容苟且降。\n森披汉殿戟，缥缈梵天幢。\n苍惶短兵接，岂暇辄淬鏦。\n区区苦吏役，展骥曾非庬。\n强亦歌巴歈，跛鼈惭骊駹。",
        "dynasty": "宋",
        "collection_info": null
    },
    {
        "uuid": "b8bc896ec8322ffa8750e5c73edb1425",
        "title": "晚晴",
        "author": "刘弇",
        "content": "翔飙拂层阴，孤镜挂天脚。\n幽姿媚澄塘，俊活扶秋岳。\n饥乌下木末，啅雀喧檐角。\n落日衔半规，逗翳如新濯。\n海涛晚声收，万里卷冰箔。\n微飔袭疏櫺，轻霭躐丛薄。\n蛛丝袅如狂，虚隙野马跃。\n病躯得惬适，更甚解挛缚。\n潇洒万籁并，冲融百飞却。\n熊经与鸟申，彷佛犹能学。\n萧萧寒砧弄，天半哀音落。\n客愁转如蓬，万绪入冥寞。\n不无临风想，晒目归领略。\n茹蔬味新腴，把酒蘸沉粕。\n明朝踏新泥，已有跻攀约。",
        "dynasty": "宋",
        "collection_info": null
    },
    {
        "uuid": "d8d31aa49cea1f3b2a9190505c318a86",
        "title": "赠黄成伯仇览",
        "author": "刘弇",
        "content": "翔风搅客心，烂熳不可收。\n隻舲扬层波，益信生计浮。\n沧洲涩归迹，飘撇惭吴鸥。\n若人求自东，卓荦欣啸俦。\n揖我暮川涘，疏明炯天球。\n掀髯藉芳草，閒则数鱼鳅。\n诗书见孤诣，盘丸走轲丘。\n况有扫围笔，可擅岐阳异。\n阴湖六尺轝，初恨不少留。\n梅根跃高樯，笑我仍回头。\n绳床列短炬，相与枯春蒭。\n清狂到诙诽，券内嗤蜉蝣。\n女床无凡羽，渭曲皆清流。\n嘉实自弥望，直未敛以揫。\n须矣策高衢，稽句宁公羞。",
        "dynasty": "宋",
        "collection_info": null
    },
    {
        "uuid": "b7b456b5c3a8a469ab8c8ae2617a111c",
        "title": "有诏遣移局实录院因成古诗奉别同舍学士诸公聊佐一笑",
        "author": "刘弇",
        "content": "春秋谨严书，百史兹考信。\n晚周驾而东，弱鲁犹足训。\n低昂心权衡，与夺管肤寸。\n包罗三八祀，诬始盖其慎。\n一言开惨舒，九地迴斧衮。\n密虽异鲲鲕，宽亦漏鲸蜃。\n姦魂负芒羞，忠骨盖棺奋。\n肉角死西郊，风味一朝尽。\n千秋圣人经，寂寞风雨烬。\n三子豪未除，巧语终不近。\n早时迁固俦，雄夸掠秋隼。\n斧凿谢前规，沙场出孤骏。\n森严虽时乏，犹足傲拘窘。\n黠儿何厚诬，乞米诳髫齓。\n至今汗青手，缩袖赍痛愤。\n此道竟寂寥，斯文有遗恨。\n于皇宋七世，辉赫到禹舜。\n起𧽼下祥祉，郁穆起声闻。\n载祀盈十六，铲涤无垢衅。\n斯民被醇和，沦浃酣九醖。\n冠剑趋夔皋，戈鋋老廉蔺。\n君臣不朽计，邈与事功运。\n龙催鼎湖去，墨燥螭凹润。\n际会风云收，刀尺光景迅。\n肧腪归太史，承乏乃顽钝。\n诏遣陪青箱，随宜课程趁。\n攀缘赤霄堮，飒洒尘土鬓。\n嗟我佁儗人，机杼终不韵。\n早负江湖心，晚繇道山进。\n幺么亦胡为，陪蹑滥英俊。\n扪奎星辰逼，飞辩球琳振。\n计工蠹鱼上，三载真一瞬。\n今者联结束，如发千里轫。\n鹪鹩巢新林，末似枯枝稳。\n赪鲤定自劳，何取名赤鯶。\n酒徒谢知章，诗敌抛何逊。\n徒劳门户成，惭愧上车问。\n犹幸亲切连，勿负时通讯。",
        "dynasty": "宋",
        "collection_info": null
    },
    {
        "uuid": "ab520692c868a213df5faf3a9cb738e7",
        "title": "送李尧咨赴官山阳",
        "author": "刘弇",
        "content": "长离飞从丹穴傍，刷羽渤澥赍扶桑。\n旦经昆崙莫砥柱，玉山之黍聊充肠。\n历览五都遍九土，一朝翩然归女床。\n夫子故家本山阳，憔悴一官纔故乡。\n时人等闲得重糈，君家扑满无余藏。\n相逢海上真偶尔，毕趣论心良慨慷。\n不无幅巾迟萧散，况有逸爵挥淋浪。\n酒酣调笑不嫌靳，共指{鼠鸟}{众鸟}饥鸢翔。\n萧晨八月渚红香，水风泛入客衣凉。\n溪头艇子送急桨，轻赍谁识王阳装。\n恨无佳设缀行色，匣剑欲解惭非良。\n淮山刻作秋来瘦，淮水刮眼清如霜。\n谢公何日东南下，别浦应寻临汝郎。",
        "dynasty": "宋",
        "collection_info": null
    },
    {
        "uuid": "602654c8345cafbf0b7be09c79b3ae8d",
        "title": "送陈师益还建安",
        "author": "刘弇",
        "content": "南来海舶浮云涛，上有游子千金豪。\n闽山左转七千里，挂席六月天风号。\n俯窥虞渊弄白日，彤霞下烁波欲熬。\n阳侯啸澜罔象舞，出没金背嬉鲸鳌。\n等閒推徙失向背，往往三山随所遭。\n我欲惩幽验荒忽，脱非值子终徒劳。\n吴牛喘月玉斗摇，金井芙蓉啼桔槹。\n一缘竹叶泛归梦，别兴斗与淮云高。\n青苹送客凄凉地，节物骎骎惊两毛。\n家园柿栗行可拾，况有䆉稏蟠东皋。\n鲁连蹈海徒虚语，尼父乘槎安所逃。\n它时作底投快便，与子去作沧波遨。",
        "dynasty": "宋",
        "collection_info": null
    },
    {
        "uuid": "5f1883b5f33069d322b7eda1f7631bc3",
        "title": "送曾灵永赴举",
        "author": "刘弇",
        "content": "孟荀久不作，吾道竟茫茫。\n滔滔天下人，生死名利缰。\n夸儿骋新学，剽窜摸青黄。\n爬罗尽砂砾，气焰苦不扬。\n初如拆袜线，那復一条长。\n又如抄选客，十九为琳琅。\n埋没太古音，啾耳纷蜩螗。\n曾郎春不如，阔印眉间堂。\n十年读书史，一日胸胆张。\n兴来洒酣笔，落纸松丸香。\n摧颓鹙鸧间，识此雏凤凰。\n梅天暑气湿，江东潦声狂。\n辞我归袂拥，霜蒲挂高樯。\n飘翩不可留，横槊赴文场。\n期子勿苟作，琼瑶撷新芳。\n莫学下俚曲，黄花间折杨。\n由来玉山粒，梗涩在粃糠。\n河虽一掬波，曾是九秋潢。\n行行事斯语，看子摩天翔。",
        "dynasty": "宋",
        "collection_info": null
    },
    {
        "uuid": "b7528b20874b5629be0941f2c73725b9",
        "title": "送新淦余宰虞卿",
        "author": "刘弇",
        "content": "时平循良用，墨绶纷委蛇。\n夫子西南英，三十朝绅拕。\n爰来慈众儿，一掬芝眉和。\n里闾无愁嘆，卒岁知婆娑。\n牛解等是刃，恩染谁非波。\n神闲略朱墨，日永余弦歌。\n及瓜赋归欤，去去可奈何。\n舂容云涛裏，一叶翩经过。\n羹鱼饭香籼，凉衣送长哦。\n三年种桃李，留得春阴多。\n邓挽徒虚语，祢翮方云摩。\n行哉尚良食，吾君正卷阿。",
        "dynasty": "宋",
        "collection_info": null
    },
    {
        "uuid": "4ae5f52afb687f55c453fd0e410c8657",
        "title": "留题王公谟",
        "author": "刘弇",
        "content": "檐牙排青冥，眺听脱蒙昧。\n居然人境宽，鱼贯出万态。\n坐疑天机缄，发露穷琐碎。\n圆清入鸟咔，萧洒送客慨。\n脱巾晚吾来，静称一榻对。\n睨云发高兴，勇欲决猨荟。\n胡为淫书史，剩若嗜炙脍。\n长年马如狗，埃𡏖颠毛改。\n兹趣恐长负，踽踽依侪辈。\n何当拾颓龄，相与寄耨耒。\n挽君醉乡衣，枯肺时一溉。",
        "dynasty": "宋",
        "collection_info": null
    },
    {
        "uuid": "7994c602ec3f5ef23d00fbf0e6faaed3",
        "title": "赠王隠居适中",
        "author": "刘弇",
        "content": "樗翁卧南郭，宛是逍遥乡。\n朝餐止半菽，暮偃仍绳床。\n如松生硗陵，不害材资良。\n少也顿绝羁，骎骎躞云庄。\n十出九不售，髭根半秋霜。\n他时转蓬子，顽嬉过其傍。\n那知胸腹中，固自储琳琅。\n我曾耳清警，洒落皆天潢。\n谓宜神明相，衎衎臻乐康。\n胡为乞刀圭，弥年对清漳。\n曼容隠成僻，照邻废堪伤。\n睡虎与蛰虬，儿童勿轻尝。",
        "dynasty": "宋",
        "collection_info": null
    },
    {
        "uuid": "fbb4a400b1a79089ea42c15703b0c1fe",
        "title": "送元举宫苑秀州钤辖",
        "author": "刘弇",
        "content": "插犀头角何峥嵘，紫棠色照长弓骍。\n不学蠹鱼只浪死，聊因跃马酬生平。\n奏书明光觅自试，臣有胆武前无勍。\n俞音一朝九天下，莹膏瘦铁虬铿鸣。\n坐上少年勿遽起，请听此日吴趋行。\n吴中风物妙绝杀，槜李髹碧辉连甍。\n紫崖阴洞泄神秘，霓旌羽帔嬉仙灵。\n鲈肥閟滑匕筯好，鸥眠鳬浴波澜明。\n突烟昼恬夜柝死，元戎退案休千兵。\n诗成青天送白眼，由拳洒作千鸦惊。\n金船烂漫贮春色，叶底数花余几英。\n吴酸挨肠去宿滞，楚舞挑客留瘦情。\n功名成就付偶尔，要是行乐宽吾龄。\n迢迢汴水滴油驶，暖烟画鹢酣双旌。\n回头应笑东方生，胡为索米长安城。",
        "dynasty": "宋",
        "collection_info": null
    },
    {
        "uuid": "864123e6237f767f0f394893886c9e3e",
        "title": "再继权之严韵二首  其一",
        "author": "刘弇",
        "content": "庭椿摘初黄，畦韭翦柔绿。\n春盘巧饤饾，一堮生理足。\n今者鸣啾肠，饥花到双目。\n终惭短豆恋，谁转紫芝瞩。\n青烟扑九衢，碧瓦酣万屋。\n朝来好龙客，义动重裘燠。\n慇懃斗酒约，豪健赛杨仆。\n吹回麯车梦，鸨羽正肃肃。\n九天真龙飞，万物弹冠沐。\n萧短草木姿，窭贱衾裯宿。\n叨逾太官粟，敢计功利速。\n惟应杯中物，可仗诗筒趋。",
        "dynasty": "宋",
        "collection_info": null
    },
    {
        "uuid": "45eae8fcaae1a4b11d1714c75a22b1da",
        "title": "再继权之严韵二首  其二",
        "author": "刘弇",
        "content": "东风入颠毛，非復故时绿。\n生涯蠹蟫裏，术智谩蛇足。\n晚作芸香游，颇復窥丛目。\n干坤开清明，物色洗瞻瞩。\n谬当匠石寄，楹桷翰夏屋。\n追随金闺彦，怀抱邹律燠。\n新诗閒模写，勇若驱妾仆。\n千秋赤壁后，英爽得瑜肃。\n朝来墙头花，皖皖弄膏沐。\n归期莽难求，不啻襥被宿。\n端成心赏违，谁念客当速。\n听取提壶声，勿负慇懃趣。",
        "dynasty": "宋",
        "collection_info": null
    },
    {
        "uuid": "0d010154969fe968de7f594512ab4b68",
        "title": "送贯之县丞解官还寿春",
        "author": "刘弇",
        "content": "西江客袂春风老，吹得归心乱如草。\n鲵浪三篙下晚艎，去程不学寒蓬扫。\n淮山苍苍淮水长，千里一官归故乡。\n举世由来青眼少，孟剩破黛嫫母狂。\n缇巾十袭尽燕石，埋蚀太半双明珰。\n干霄自是男儿气，遭与不遭真偶尔。\n人非田文莫弹铗，世有伯喈须倒屣。\n君其行矣重问津，蹀月騊駼宁绊死。",
        "dynasty": "宋",
        "collection_info": null
    },
    {
        "uuid": "fe33c1005da8ebdc92b6cf24dbb2d4cb",
        "title": "次韵和彭道原元夕",
        "author": "刘弇",
        "content": "搀云幄幕张流苏，华辀夹道青氍毹。\n黄昏天公下种榆，百万星点成须臾。\n赤帝鞭车堕云衢，烛龙骈头浦还珠。\n竞随丹豹膏凤雏，麟鬚拂蛾间数疏。\n弦嘈管唳声鬰纡，栉比百戏罗侏儒。\n轻纨绣履踏艷姝，灼灼巧笑联芙蕖。\n有客年来倦着书，囊钱囷粟索无余。\n短钗列桉拥弊襦，未看行乐夸睢盱。\n大奴听响仆屋隅，小女行卜迎紫姑。\n子云门巷正萧疏，谁者载酒论区区。",
        "dynasty": "宋",
        "collection_info": null
    },
    {
        "uuid": "860fd72399a18e9c0df3d427f139f432",
        "title": "书新兴罗汉室",
        "author": "刘弇",
        "content": "应真檀施者谁子，僧云福堂陇西李。\n亘无穷尽理则那，明明善根此其始。",
        "dynasty": "宋",
        "collection_info": null
    },
    {
        "uuid": "a03440b2df82901d6780f8668465bead",
        "title": "次韵林锡远食蜂儿之句",
        "author": "刘弇",
        "content": "世人嗜食心，专甚鼓记里。\n刳磔供嚼啮，谁计物生死。\n纷纷螷蠃蚳，晚亦列甘旨。\n况如兹蜂者，捃拾纔蠢尔。\n八月阴崖昏，戢戢若攒指。\n老房脱枯莲，荐右方物美。\n翻嗟甘口鼠，横使童角毁。\n吴蚕徒自僵，商贾斯远矣。\n我思天地间，材死举相似。\n鸟殪在泽羽，象焚缘插齿。\n梢梢挠云干，虸锯入仪轨。\n豹胎及驼峰，日饱馋咽子。\n人方怀此忧，何暇多议彼。\n异时佳设张，更饷勿余鄙。",
        "dynasty": "宋",
        "collection_info": null
    },
    {
        "uuid": "cfb9dbbb904a9846999480a8858227f1",
        "title": "题远上人休老庵",
        "author": "刘弇",
        "content": "上人丛林秀，襟期支许越。\n往从湖山游，发轫无留辙。\n转身浮云空，归兴飞鸟豁。\n故乡得青海，下瞰鲸灿窟。\n结庐纔蜗牛，胜践喧卑脱。\n丛残翦荆棘，泪敝栖楣埒。\n兰苕纷被径，关锁昼不掣。\n由来大慷生，卓锡果清绝。\n菅茅席三径，虚榻扫凉月。\n不持一钱居，未省香火歇。\n鹤骨老亦轻，田衣故仍洁。\n高舂一饭过，野荈供嚼啮。\n笑作疮剜肉，荐语畏饶舌。\n阳冈藷蔗稠，乳窦春泉冽。\n行当揽俗驾，滞念论一吷。",
        "dynasty": "宋",
        "collection_info": null
    },
    {
        "uuid": "386e81904090df61bd047475e0b92928",
        "title": "酒家逢徐逸人",
        "author": "刘弇",
        "content": "咙唿马子踏落花，落花尽头逢酒家。\n酒翁破颜迎墨客，五云冰浆发青帊。\n丹丘羽人笑揖我，饷我碧海云琅芽。\n食之奇光袭两腋，小哉天地自幕席。\n眼底不辨骊与騧，冷风时能借一快，便欲搴芝凌紫霞。\n且唱蹋铜污，莫歌白浮鸠。\n跃沫寄颓年，阴阴驰四驺。\n云璈驾阆风，兹约竟悠悠。\n却忆东皋醉乡记，翻笑三闾非所忧。\n安得乌孙青田核，下变春江万斛流。",
        "dynasty": "宋",
        "collection_info": null
    },
    {
        "uuid": "51787b15bff36363649c503446aa17da",
        "title": "志雁",
        "author": "刘弇",
        "content": "东道出海陵，储水得故泺。\n野雁若烟海，于焉避缯缴。\n去来迷春冬，唼喋识领略。\n于时腊将残，篝火彼童弱。\n霜葭扬飞熛，敦迫海风恶。\n昆陵卷大地，电笑牵霆搏。\n翩翩随阳侣，照影起虚愕。\n呜呼犯蓬勃，腾践剧殒雹。\n捎捎青云翮，寒㶼谢寥廓。\n莫知孰奴王，百万归一爝。\n有叟家青溪，三日举不涸。\n赤肉罗冈陵，腥血洒丛薄。\n商人争行钱，烟艇纷飘泊。\n蓬茨未改故，十倍富前昨。\n翻笑任公子，钓鲸沧海角。",
        "dynasty": "宋",
        "collection_info": null
    },
    {
        "uuid": "e8899d5df1b469bb18e4af776bd48b53",
        "title": "海门故城",
        "author": "刘弇",
        "content": "故城邑东南，盘盘蛰修蛇。\n借问经始人，云是司徒家。\n唐季遭闵凶，羣盗纷如麻。\n淮海尤剽轻，时时起邀遮。\n甚者控壤地，相错临犬牙。\n斯人何为者，寻兵啸麏䴥。\n擅此一抔土，仅侔国于蜗。\n鍖锧稽天诛，至以功爵加。\n百年去随手，遗陼临汀沙。\n牛羊阅朝昏，草木自萌芽。\n谁非化黄壤，此独遗鷄笯。\n停骖一回首，浩叹空歌巴。",
        "dynasty": "宋",
        "collection_info": null
    },
    {
        "uuid": "715c50bf1e7d73e75dce0bd7c443eefb",
        "title": "夜饮留李圣咨法曹走笔",
        "author": "刘弇",
        "content": "君不见东皋酒狂能放怀，醉乡着家身去来。\n又不见昔时西晋把螯客，隻手敌以黄金罍。\n流年惊鸿瞥眼过，为君特地柴门开。\n鹅雏转黄吹瓮醅，紫蒲白薤杂芋魁。\n始知有神王欢伯，解卷霢霂苏愁荄。\n玉绳挂阁爽气回，乌树不惊萤点苔。\n热耳未厌鸡声催，玉山好约斜河颓。\n枯肠一掬君勿负，蓬行丸转真悠哉。",
        "dynasty": "宋",
        "collection_info": null
    },
    {
        "uuid": "ec770e1be06833dd23084476c2502200",
        "title": "我行",
        "author": "刘弇",
        "content": "我行适东陂，野色若可搴。\n问津初无从，强驱良苦鞭。\n三𤃩贮客潦，冉冉吞吴天。\n故垒何峥嵘，荒凉非昔年。\n虹腰截海堰，蜃气嘘窑烟。\n霜封百草干，回风时飙然。\n狐兔死欲尽，饥鹰空老拳。\n村深行人稀，落日下乌鸢。\n败荷古毳衲，野菊金连钱。\n羁怀自骚屑，节物惊徂迁。\n投暮僧舍中，谁者同留连。",
        "dynasty": "宋",
        "collection_info": null
    },
    {
        "uuid": "8d92d4fcfb2029e9b2f661b155a70376",
        "title": "雷塘",
        "author": "刘弇",
        "content": "盘嬉截长淮，闻自隋天子。\n运丁大业末，役跨辽东始。\n汹涌沟浊河，赤血洗千里。\n江都天东南，岁阅翠华指。\n锦帆抹非烟，迭鼓蓬蓬起。\n紫幰朱丝络，百万罗卫士。\n璇房贮彩女，灼灼艷芳李。\n虞公正逢恶，何稠甘没齿。\n一从水调奏，便识还声已。\n浪传遭閟春，不悟羊无尾。\n雷塘一掬土，仅足掩冠履。\n行人为伤心，清泪堕如水。\n池荒九曲春，尚想迷楼倚。\n落日注芜城，牛羊下坡觜。",
        "dynasty": "宋",
        "collection_info": null
    },
    {
        "uuid": "bca7fb5670d28af5ad6a8b560c61fd27",
        "title": "依师小轩独酌",
        "author": "刘弇",
        "content": "东篱粲佳英，依约圆钱帖。\n西渚傲霜篔，潇洒狻猊鬣。\n居然容膝地，况与蓬丘接。\n始余供烦使，浪谓素意惬。\n一当骇物机，局缩如跧摺。\n客尘不制人，脱去苦不捷。\n谁谓一日间，堮倚发蹀躞。\n椒浆泪玉沥，蠹简披往牒。\n兀尔自忘怀，少復进专辄。\n流年苦蹉跎，念咎真脱叶。\n皤皤彼禅客，趋尚未易蹑。\n正应发再驾，万念兹一摄。",
        "dynasty": "宋",
        "collection_info": null
    },
    {
        "uuid": "dc37a2d4095e671d1a820d724260857e",
        "title": "早发临川经回龙寺少刻因观李供奉壁画须菩提",
        "author": "刘弇",
        "content": "黎明出故垒，得此空王宫。\n结庐知何年，十里峦冈重。\n居然谢埃𡏖，䆗窱开房栊。\n簁篱漏初日，云木凉高风。\n直疑天边秋，六月到此中。\n壁端故时笔，磊落空生容。\n诈言竺干客，燕坐长年逢。\n我来偶拭目，滞念为一空。\n野僧强留连，稻饭延高舂。\n王程迫星火，持语勿恼憹。\n方惭简书畏，何计栖狂蓬。",
        "dynasty": "宋",
        "collection_info": null
    },
    {
        "uuid": "e9c363302c4141e37db150f44c27d5fb",
        "title": "留题疏山白云禅院因呈长老秀公",
        "author": "刘弇",
        "content": "白云去不还，空留白云额。\n至今飞山颜，片片尽秋色。\n萧萧事盘纡，刳石转欹仄。\n觚棱骞古殿，粉墨昏绝壁。\n有客倦归艎，潇洒寄一适。\n松萝青鸟咔，江影卷余白。\n始时开山人，真意非无得。\n百年惊一吷，节物变今昔。\n谁是云无心，翛然彼禅伯。",
        "dynasty": "宋",
        "collection_info": null
    },
    {
        "uuid": "3949294c66772280aabd597a66d26180",
        "title": "过昆阳城",
        "author": "刘弇",
        "content": "古聚少，荒蹊多，枯湟十尺余陂陀。\n绛霄南来赤龙子，叱咤此地扬天戈。\n虎据乃其始，鹊起宁须时。\n坐令刘宗半天下，寻邑百万徒尔为。\n今来玉垒半荆棘，但见苍烟白日嬉樵儿。\n愁来商歌涉长道，泽国秋兰紫茎老。\n九原蓬颗日益多，世事茫茫一飞鸟。",
        "dynasty": "宋",
        "collection_info": null
    },
    {
        "uuid": "1abe41c6762e72d4d4e44891c24696b9",
        "title": "鄱阳湖四十韵",
        "author": "刘弇",
        "content": "巨浸连吴越，高躔直斗牛。\n玄冥开别府，江伯汇支流。\n象纬元精逼，神姦秘怪裒。\n番君疏带砺，彭蠡壮襟喉。\n赴隙如无地，凭壖忽有州。\n津涯逾写润，窟宅定刳幽。\n岛认瀛鳌戴，涛疑阵马异。\n珠跳怜雨驶，镜滑识风收。\n树带乔枝隠，山余短碧浮。\n窥觇波罔象，睥睨忲阳侯。\n漾月都迷皓，蒸云间作油。\n涵濡均藻荇，冗长到虾鳅。\n蜃幻晴嘘阁，龙腥夜拔湫。\n万寻悬圃玉，一带洞庭秋。\n盈缩知谁纪，吞并似力揫。\n鲤矜封赤鯶，龟笑斥朱眸。\n嵌窦扶桑啮，珍文匠石锼。\n鸥羣驯野客，蚖肆傲潜虬。\n罟数筐零霰，樯轻弩激遶。\n孰分浮瓠澨，或讶绕蛇丘。\n弦索延商妇，舽艭送莫愁。\n陶朱诚得策，神禹想遗忧。\n端称潺湲弄，非无隠伏搜。\n豆分高下渚，苇视去来舟。\n血脉干坤活，疮痍稼穑瘳。\n披猖包息壤，琐碎落浮沤。\n莲女婵娟棹，渔郎芼燥瓯。\n有人搴绣被，无客傲鹴裘。\n货贝穷干没，醪羞肃丐求。\n束枯论沃釜，戒覆比倾辀。\n众水杯盂外，他年吐纳尤。\n鹊填功未议，鲸吸志应酬。\n何事轻思济，吾防果未周。\n阽危心骨醉，飘泊面颜羞。\n敢计乘桴去，何知戴笠游。\n片帆真扰扰，隻影转悠悠。\n卑湿{口羞}梁傅，星霜挂魏牟。\n劳歌惭孺子，破簏付平头。\n乌豉缘莼置，黄粻为鲙谋。\n清螺取归日，稳棹听夷犹。",
        "dynasty": "宋",
        "collection_info": null
    },
    {
        "uuid": "152fdb623a6d67d7708b6198c3641a42",
        "title": "蒋沙庄居十首  其一",
        "author": "刘弇",
        "content": "他日蓬蒿地，吾庐瓦数沟。\n井泉甘胜乳，庭竹冷先秋。\n村落时情淡，田畴岁计优。\n荆扉轮日掩，最喜近松楸。",
        "dynasty": "宋",
        "collection_info": null
    },
    {
        "uuid": "486219716e619fd6ab1bb15076bf3319",
        "title": "蒋沙庄居十首  其二",
        "author": "刘弇",
        "content": "黄岭虹腰抱，鳌山食案横。\n中非避世士，稍亦畏时名。\n傍晚浇慵酒，寻春濯足行。\n鸡雏娇底死，犊子健能生。",
        "dynasty": "宋",
        "collection_info": null
    },
    {
        "uuid": "84054671caeeb146c48de2bdfe6e9c20",
        "title": "蒋沙庄居十首  其三",
        "author": "刘弇",
        "content": "翳翳柔桑活，辉辉野水宽。\n艺蔬苍芥甲，延客白蒲团。\n点缀花粘蔓，稀疏粉束竿。\n家风纔茗饮，一室听冰寒。",
        "dynasty": "宋",
        "collection_info": null
    },
    {
        "uuid": "9d3da7ea2a8b4cc77fccd874b5f292bc",
        "title": "蒋沙庄居十首  其四",
        "author": "刘弇",
        "content": "软滑香籼颗，肥长紫蕨苗。\n盘餐殊不恶，邻叟亦时邀。\n潘岳萧条鬓，陶潜颉颃腰。\n巢枝得安稳，万物一鹪鹩。",
        "dynasty": "宋",
        "collection_info": null
    },
    {
        "uuid": "9512986edca58c673b4473f34924978b",
        "title": "蒋沙庄居十首  其五",
        "author": "刘弇",
        "content": "晴屋鸣鸠妇，春陂翳雉媒。\n堮头甘野蔌，锄力到陈荄。\n掠水千艘健，横风一笛哀。\n最怜双白鸟，解事等閒来。",
        "dynasty": "宋",
        "collection_info": null
    },
    {
        "uuid": "779e5b1a98e5e8d93680e10af4658aa6",
        "title": "蒋沙庄居十首  其六",
        "author": "刘弇",
        "content": "十里蛇原近，宜閟一亩金。\n乱酲眠暗术，娇碧拥云林。\n早晚归欤计，因循愧此心。\n江南吾土乐，应得慰消沉。",
        "dynasty": "宋",
        "collection_info": null
    },
    {
        "uuid": "0edddd0a884a946d7d648545d7df1c02",
        "title": "蒋沙庄居十首  其七",
        "author": "刘弇",
        "content": "松种龙蛇子，栽培近着行。\n有时窥北榻，不日暗东冈。\n泪落终含韵，轮囷未竟长。\n故应容足地，投老慰荒凉。",
        "dynasty": "宋",
        "collection_info": null
    },
    {
        "uuid": "29985af97fba25aed337ffc5a748651c",
        "title": "蒋沙庄居十首  其八",
        "author": "刘弇",
        "content": "羊栈鸡埘接，蔬畦麦壠傍。\n蜗涎书老壁，苔阵涩高厢。\n家有青缃学，儿传急就章。\n未甘骑瘦马，跳蚤事干忙。",
        "dynasty": "宋",
        "collection_info": null
    },
    {
        "uuid": "0edbdbc0b7c87776c8dc095bc61124c4",
        "title": "蒋沙庄居十首  其九",
        "author": "刘弇",
        "content": "名愧周繁弱，材非鲁孟劳。\n蛙仍当鼓吹，径任没蓬蒿。\n紫芋新厨味，黄枨馥鲙刀。\n业诗何水部，耽酒阮兵曹。",
        "dynasty": "宋",
        "collection_info": null
    },
    {
        "uuid": "36e7ab182219cb44f2229fee560bf89e",
        "title": "蒋沙庄居十首  其一○",
        "author": "刘弇",
        "content": "刘宗坟墓国，金水眇萦回。\n飐飐鸦巢覆，疏疏槿户开。\n春风持赠柳，腊雪试妆梅。\n欲识尘埃少，元无俗物来。",
        "dynasty": "宋",
        "collection_info": null
    },
    {
        "uuid": "afc53067ca1e8e385164464673cc1484",
        "title": "莆田杂诗二十首  其一",
        "author": "刘弇",
        "content": "清樾陂陀外，春深四五家。\n丛祠下箫鼓，平楚暗桑麻。\n水国潜虬傲，天程去鸟赊。\n仙山仍在目，潇洒送生涯。",
        "dynasty": "宋",
        "collection_info": null
    },
    {
        "uuid": "37de2cc4703f4211408f33ce8ca87631",
        "title": "莆田杂诗二十首  其二",
        "author": "刘弇",
        "content": "梅雨催农镈，痴风泣海樯。\n鱼龙波浪阔，燕雀户庭凉。\n鳐柱春刳玉，蚝山夜凿霜。\n家园两痕泪，早晚促吾装。",
        "dynasty": "宋",
        "collection_info": null
    },
    {
        "uuid": "e93ff38d2efefea6ebd30c894660df5f",
        "title": "莆田杂诗二十首  其三",
        "author": "刘弇",
        "content": "南北分双剎，公私限五塘。\n蚶祠开锁碎，蟹井幕荒凉。\n酒熟传红泛，抢珍异墨黄。\n飘零晋耆旧，冠剑几星霜。",
        "dynasty": "宋",
        "collection_info": null
    },
    {
        "uuid": "031120ec6ad00eb40cadeb9400edd236",
        "title": "莆田杂诗二十首  其四",
        "author": "刘弇",
        "content": "梅井经疏凿，如闻自昔人。\n玉奁深贮月，云乳暖藏春。\n桐叶谁新汲，葵芽好问津。\n端堪事杯酌，泠汰客襟尘。",
        "dynasty": "宋",
        "collection_info": null
    },
    {
        "uuid": "2d3651dd982419f28648e4bffa5bf062",
        "title": "莆田杂诗二十首  其五",
        "author": "刘弇",
        "content": "末丽娟娟妬，山丹灼灼姝。\n暖烟岩养璞，沉碧凤将雏。\n刀尺文章拙，巾㡚礼数迂。\n课成鸥鹭想，片梦落江湖。",
        "dynasty": "宋",
        "collection_info": null
    },
    {
        "uuid": "ff550d85db2ca989832bfbbb76e33491",
        "title": "莆田杂诗二十首  其六",
        "author": "刘弇",
        "content": "十里壶公庙，喧传像逼真。\n斧斤刳洞骨，风雨涩松鳞。\n气象干坤豁，涵濡草木春。\n的应云闹处，藏得武陵人。",
        "dynasty": "宋",
        "collection_info": null
    },
    {
        "uuid": "50d01ddadd0441e2895ea7f7dfa1696e",
        "title": "莆田杂诗二十首  其七",
        "author": "刘弇",
        "content": "鶗鴂青春晏，遶鼩白社骄。\n掠风雏燕翼，界雨晚虹腰。\n醥醁银床沥，蘴茸紫涧苗。\n到家幸无苦，浦溆有回潮。",
        "dynasty": "宋",
        "collection_info": null
    },
    {
        "uuid": "8a1ddf0deb1378232a69d70cfb243a97",
        "title": "莆田杂诗二十首  其八",
        "author": "刘弇",
        "content": "饱闻何氏子，遗迹在仙山。\n节拥三清绛，龙骑九色班。\n曲屏明猨荟，哀玉走潺湲。\n好刷摩天翮，徂镳试一攀。",
        "dynasty": "宋",
        "collection_info": null
    },
    {
        "uuid": "a6b60a366f6f08ea313802ef397fe3b6",
        "title": "莆田杂诗二十首  其九",
        "author": "刘弇",
        "content": "香忆传岩号，龟曾得寺名。\n禽巢多越思，海错尽南烹。\n接食乌儿堕，漫冈犊子狞。\n正怜杯酒贱，醉叟日纵横。",
        "dynasty": "宋",
        "collection_info": null
    },
    {
        "uuid": "89e4a116435170024c0f46dc58c0838b",
        "title": "莆田杂诗二十首  其一○",
        "author": "刘弇",
        "content": "鹤唳归云急，龙移过雨腥。\n桂清飘月岫，槎老卧烟汀。\n洞失壶公旧，雩传妙应灵。\n不缘幽事隔，小復理篂箳。",
        "dynasty": "宋",
        "collection_info": null
    },
    {
        "uuid": "7b7953c67b87478fcb6b6aa48267ddac",
        "title": "莆田杂诗二十首  其一一",
        "author": "刘弇",
        "content": "共乐超然构，跻攀一气边。\n苍茫云水国，清润李梅天。\n碎白淙崖瀑，孤青煮海烟。\n三神山自邈，何至苦求旃。",
        "dynasty": "宋",
        "collection_info": null
    },
    {
        "uuid": "45cfa01a250309971ce0b74301cae5c7",
        "title": "莆田杂诗二十首  其一二",
        "author": "刘弇",
        "content": "蟏蛸当户缀，络纬拥莎吟。\n诗魄干霄上，棋魔搅海深。\n忘机一飞鸟，藏拙万黄金。\n昨有逃虚慰，支郎下北岑。",
        "dynasty": "宋",
        "collection_info": null
    },
    {
        "uuid": "c48ce839852fc2afe037c6fb136d4b81",
        "title": "莆田杂诗二十首  其一三",
        "author": "刘弇",
        "content": "直东无际海，万水自朝宗。\n沃日纔分爝，浮天亦荡胸。\n吐吞何楚越，冗长到鱼龙。\n好在乘桴客，吾安议适从。",
        "dynasty": "宋",
        "collection_info": null
    },
    {
        "uuid": "6f934a1cabedefd7b679e24ed0771fac",
        "title": "莆田杂诗二十首  其一四",
        "author": "刘弇",
        "content": "远寺梢清梵，孤城咽晚笳。\n稻畦眠堮渌，榕径愕悬蛇。\n尊俎辉琮璧，诗书蛰镆铘。\n家家余岁计，吉贝与蒸纱。",
        "dynasty": "宋",
        "collection_info": null
    },
    {
        "uuid": "ff19947954f345c3ccfd0f8dcec51c38",
        "title": "莆田杂诗二十首  其一五",
        "author": "刘弇",
        "content": "当日山南寺，层楼插蔽亏。\n龙蛇缄柳笔，风雨舛唐碑。\n游浅云吞液，山稀海衬眉。\n杖藜搘瘦鹤，白髮茂林缁。",
        "dynasty": "宋",
        "collection_info": null
    },
    {
        "uuid": "50d5d1cf03af56b04d7b6fb26a970c65",
        "title": "莆田杂诗二十首  其一六",
        "author": "刘弇",
        "content": "功名惭鹗瞬，龟组困鸠佻。\n元结郎终漫，刘安隠孰招。\n客尘关簿领，生计负渔樵。\n頼足尊中物，时将块磊浇。",
        "dynasty": "宋",
        "collection_info": null
    },
    {
        "uuid": "0af9ade4789b7850d9c8c906872d1f3b",
        "title": "莆田杂诗二十首  其一七",
        "author": "刘弇",
        "content": "傍海千塍稻，由来䆉稏蟠。\n异时更虐飓，中夕舞惊澜。\n竟使鱼鼈有，不堪蛙黾讙。\n嗟吾无急策，坐视汝凋残。",
        "dynasty": "宋",
        "collection_info": null
    },
    {
        "uuid": "81c034cc5b51df4060b32490775f550f",
        "title": "莆田杂诗二十首  其一八",
        "author": "刘弇",
        "content": "荔子绡囊搐，蕉花玉糁骈。\n紫髯牵腰袅，绀{糹宪}走婵娟。\n萧寺千家幕，兰盆七月天。\n壶公仙日月，乞汝送流年。",
        "dynasty": "宋",
        "collection_info": null
    },
    {
        "uuid": "967884b87a02b33a6df2e767e40c6f50",
        "title": "莆田杂诗二十首  其一九",
        "author": "刘弇",
        "content": "三县圜扉閴，全闽道院传。\n夜涛悭梦寐，晡食厌腥羶。\n家塾儒风旧，牢盆利孔偏。\n尘埃如拂得，定作海乡仙。",
        "dynasty": "宋",
        "collection_info": null
    },
    {
        "uuid": "720dd8f03e0259bad583cde58e7b4857",
        "title": "莆田杂诗二十首  其二○",
        "author": "刘弇",
        "content": "雨露萧茅浃，干坤燕雀微。\n草莱鞭懒蛰，廊庙集横飞。\n今者诚何补，吾其孰与归。\n夜来天直北，剑魄绕星辉。",
        "dynasty": "宋",
        "collection_info": null
    },
    {
        "uuid": "2fe73524db75ecbb220e2d084ab1d6c7",
        "title": "早发赴蒙县二首  其一",
        "author": "刘弇",
        "content": "草露垂垂白，溪泥脚脚深。\n槿篱藏吠犬，桑蘙漏栖禽。\n食匕惊浮世，鞭梢度寸阴。\n利名幺么得，会是死灰心。",
        "dynasty": "宋",
        "collection_info": null
    },
    {
        "uuid": "3f7a6bd62ddb5345e28adadbd83c832e",
        "title": "早发赴蒙县二首  其二",
        "author": "刘弇",
        "content": "摇落秋无頼，追随月结缘。\n褐衣寒未授，枥马老先颠。\n客思淮云远，乡魂越鸟边。\n荒唐故时叟，曳尾想遗阡。",
        "dynasty": "宋",
        "collection_info": null
    },
    {
        "uuid": "cd1d6c173672f0af91dd6cd350e6a27a",
        "title": "赠谢民师",
        "author": "刘弇",
        "content": "三语君为掾，百罹吾厌生。\n江山共乡思，兰桂敌交情。\n黄卷真无负，龙渊恐不平。\n何当改初服，别约纽荃蘅。",
        "dynasty": "宋",
        "collection_info": null
    },
    {
        "uuid": "e19c01f23ed36d9d8acf0ae0feadcc47",
        "title": "临江",
        "author": "刘弇",
        "content": "居然两福地，首尾限清江。\n䆗窱芦州抱，晶荧石涧淙。\n泼云秋䆉稏，割雨晓舽艭。\n愁绝村南舍，驯鸡对小窗。",
        "dynasty": "宋",
        "collection_info": null
    },
    {
        "uuid": "cde1cc408d4d53221893c12f20d60921",
        "title": "赠李子从三十韵",
        "author": "刘弇",
        "content": "落落将家子，堂堂儒者宗。\n虹蜺蟠志气，天地贮心胸。\n骨秀霜含树，神清瀑挂峰。\n才应过八斗，业已足三冬。\n灯壁曾闻凿，萤纱屡听缝。\n书从蒲叶写，诗向锦囊封。\n醉把干坤揖，吟将风月供。\n挥毫珠错落，吐论玉铮鏦。\n逐逐儒林虎，昂昂墨海龙。\n文踰韩吏部，学切郑司农。\n雨露恩将及，风云运正逢。\n海深鲲定化，霄远鹤须冲。\n汝乃今王粲，予非昔蔡邕。\n敬蒙修客刺，特辱造宾墉。\n遂闢膺门纳，因施孺榻容。\n礼贤台再筑，待客黍频舂。\n磨讲诗千首，欢谐酒一钟。\n笑谈风对起，论难剑交锋。\n篇什回环数，缄题往復重。\n共将诸子探，同把异端攻。\n闻见输君博，赓酬愧我慵。\n便当思阁笔，何敢更撞钟。\n堂舍经宵会，琴堂累日从。\n并行花县密，同坐柳阴浓。\n出处汉四皓，情怀楚两龚。\n淡闻君子水，久见大夫松。\n正喜陪谈柄，应难别去踪。\n短亭情黯黯，南浦恨匆匆。\n负笈游洙泗，担簦往辟雍。\n相如行有日，非久客临邛。",
        "dynasty": "宋",
        "collection_info": null
    },
    {
        "uuid": "6804b6ddb71abc4cd979cb1fc64e045a",
        "title": "伤段谦叔失意二十八韵",
        "author": "刘弇",
        "content": "场屋遗才日，英雄失意秋。\n荐贤无北海，削迹有东丘。\n未遂图南志，先贻败北忧。\n旷弦多误奏，卞玉却轻投。\n西逐惭秦客，南冠愧楚囚。\n天亡非战罪，道丧是吾羞。\n命薄闻歌凤，时穷见叩牛。\n丹山摧鸑鷟，虞阪困骅骝。\n落日千行泪，西风万古愁。\n壮图沉草莽，归思动沧洲。\n是理皆前定，非人可豫谋。\n闷来宜自遣，势去不须尤。\n消日棋千局，忘怀酒一瓯。\n更宜思破釜，莫便欲乘桴。\n豹匪终藏雾，鲸非可在沟。\n此生如富贵，未死合公侯。\n子况才华妙，身兼学业优。\n文章思顿进，志意素加修。\n禹穴书曾探，嵩山涧亦搜。\n纱萤频见聚，邻烛屡闻偷。\n默记迹三箧，疏通贯九流。\n赋才肩贾马，诗格驾曹刘。\n肯向清时废，须膺紫诏求。\n不当三径隠，未可五湖游。\n啮臂盟须復，题桥志必酬。\n宁终葬鱼腹，诚合跨龙头。\n早弄书生笔，当焚败将舟。\n也知男子志，未肯死前休。",
        "dynasty": "宋",
        "collection_info": null
    },
    {
        "uuid": "b62ff431aaf49a9cf4a7a8d2907c4f12",
        "title": "伤蔡文仲秋闱失意四十韵",
        "author": "刘弇",
        "content": "侧听秋闱榜，君名又不传。\n病龙频失水，倦鸟久惊弦。\n有意期行道，无人肯荐贤。\n长沙伤鵩日，西狩获麟年。\n失意应常理，嗟君最可怜。\n双亲堂上老，三釜养中偏。\n鬚有千茎雪，家无二顷田。\n甑中尘屡起，囊乏磬长悬。\n草木荒三径，埃氛满一廛。\n鹑衣伤子夏，蜗舍病焦先。\n雪冷袁安卧，风清靖节眠。\n谩夸五色笔，不及一囊钱。\n抱玉冤谁雪，沉舟恨自牵。\n翼摧云外鹄，身绊驾头鹯。\n愤气高冲斗，悲号下入泉。\n未甘为败将，犹拟奋空拳。\n文丧思投笔，胶稀欲绝弦。\n悲弹三尺剑，闷钓五湖船。\n迁摈当修史，雄闲合草玄。\n张衡四愁什，杜甫八哀篇。\n膑刖兵书作，丘穷易道编。\n文人从坎坷，才子本迍邅。\n得失诚由命，穷通莫怨天。\n不须吟泽畔，何用饿山巅。\n豹匪终藏雾，龙非久在渊。\n鹄侯高定中，杨叶细须穿。\n子况千人敌，身仍百善全。\n平生于传癖，终日被书癫。\n容貌堂堂也，胸襟落落然。\n文章追贾马，德行继渊骞。\n吐论昆崙决，挥毫组绣联。\n字奇称草圣，句巧号诗仙。\n身瘦文弥古，家贫节更坚。\n士流瞻若斗，学者慕如羶。\n自合升朝右，宁终死道边。\n此来虽蠖屈，前去定鶑迁。\n邹黍当重秀，韩灰决復燃。\n焚舟收后效，破釜雪前愆。\n诚愿穷犹斗，何甘废中权。\n未应豪杰士，憔悴老螺川。",
        "dynasty": "宋",
        "collection_info": null
    },
    {
        "uuid": "0f7624f188dbaa9d15c170fec477004f",
        "title": "伤友人潘镇之失意七十韵",
        "author": "刘弇",
        "content": "念子多屯踬，秋闱又背驰。\n南阳龙卧久，东鲁凤何衰。\n刖足冤谁雪，伤弓翅已垂。\n有文须夺席，无地可容锥。\n破落三间屋，荒凉四壁篱。\n平生萍荡漾，活计叶离披。\n磬挂囊多乏，尘生甑少炊。\n饥寒妻拟弃，憔悴嫂贻嗤。\n行古时稀合，身孤世早知。\n尽应嫌学僻，无不笑书痴。\n读已周千卷，攀犹滞一枝。\n鹢因风紧退，兰为雪深萎。\n卞璞羞空献，齐竽嘆失吹。\n未为横荐鹗，又作曳泥龟。\n东国频遭黜，西山独忍饥。\n皇皇行泽畔，寂寂卧漳湄。\n应下伤麟泪，还牵感鵩悲。\n着成孤愤传，吟就八哀诗。\n道丧谁开眼，愁来自皱眉。\n迍邅真命也，险阻屡尝之。\n清庙含三嘆，明时动五噫。\n野歌成匪虎，矶钓本非罴。\n事故多如此，心休苦怨咨。\n都缘名是累，须用道为医。\n破闷无如酒，消忧莫若棋。\n勿同杨泣路，休效墨悲丝。\n得失皆由分，穷通自有时。\n海深鲲化早，天远鹤冲迟。\n子况多能者，身怀可致资。\n九河流剧辩，万马走雄辞。\n学似钩龙巧，文如吐凤奇。\n五车书并览，三箧记无余。\n解辨鲁鱼惑，能分亥豕疑。\n博闻探禹穴，多见识曹碑。\n行止珪无玷，周流玉不缁。\n经明人尽仰，才大士争师。\n名价关西振，儒风稷下移。\n生徒居若市，来者被成帷。\n天道如将復，人文未丧斯。\n定伸膏泽志，入侍帝王墀。\n豹匪终藏雾，蛟非久在池。\n青云如借路，蹇步足通逵。\n定补千裘腋，宁由五羖皮。\n冠弹思贡禹，舌在忆张仪。\n已往虽非悔，方来尚可追。\n此生当富贵，未死属男儿。\n顾我诚荒斐，蒙君爱保持。\n杏坛齐出处，槐里久参随。\n情荷椒兰契，言蒙药石规。\n琢磨朝切切，讲诲夜孜孜。\n小大钟容叩，高低仞许窥。\n开谈发吾覆，飞辩解人颐。\n较艺思焚砚，交锋拟树旗。\n奚斯睎考甫，子贡服宣尼。\n共有亨途约，俱怀远到期。\n精诚甚胶漆，酬唱越埙箎。\n本谓同游处，何图有别离。\n身从来岭表，音逐隔天涯。\n荏苒年光换，回还气候推。\n暗惊时倏忽，屡见月盈亏。\n故国书迢递，他乡路崄巇。\n登高魂欲断，眺望力应疲。\n侧望魁乡荐，夫何摈有司。\n临风心恻怛，开榜泪淋漓。\n场屋非收子，文闱更荐谁。\n主盟宁至当，提掖岂无私。\n尽指珠多颣，咸疑玉有疵。\n叩天身患远，叫帝泣嗟卑。\n写恨凭精卫，声冤付子规。\n彼苍不可问，徒积故人思。",
        "dynasty": "宋",
        "collection_info": null
    },
    {
        "uuid": "8e95fc692b2a35eace73090dc3927a63",
        "title": "题仰山二十韵",
        "author": "刘弇",
        "content": "维南斗牛下，万仞耸崔嵬。\n日上光先占，江盘势却迴。\n一方蒙雨露，几处对楼台。\n不逐秦鞭去，曾经禹载来。\n云生风惨淡，冰泮谷喧豗。\n险外烟岚变，深中洞府开。\n岩花春灼烁，溪鸟暖毰毸。\n飞瀑含清籁，乖龙走疾雷。\n平川萧庙閟，半腹邓坛摧。\n精缊琼瑰宝，奇钟杞梓材。\n僧轩宜薜荔，樵径怯莓苔。\n旁睨龙洲橘，前瞻庾岭梅。\n仙经饶地脉，赋笔让天台。\n神物多灵贶，农田少旱灾。\n隠居须独行，吟咏亦难才。\n何客能依止，伊余敢语哉。\n一麾成繫滞，四友阻游陪。\n未脱红尘累，徒嗟白髮催。\n梦频生枕席，赏每倒罇罍。\n预恐瓜时代，图归作醉媒。",
        "dynasty": "宋",
        "collection_info": null
    },
    {
        "uuid": "69fbf2cb157da95e288520ff40bd03df",
        "title": "览唐元成诗因而有赠",
        "author": "刘弇",
        "content": "欲识君诗格，飘然人所难。\n清风生玉宇，白露滴金盘。\n吟嚼充肠冷，披开遶坐寒。\n迥无脂粉气，字字是琅玕。",
        "dynasty": "宋",
        "collection_info": null
    },
    {
        "uuid": "247ce988e1eb54e5409b401a7cb0b420",
        "title": "春日舟中即事",
        "author": "刘弇",
        "content": "墨绶蛮乡去，青春瘴海行。\n陋篷愁暴雨，小艇畏长鲸。\n滩恶舟难渡，风狂浪易生。\n不堪江上笛，时送两三声。",
        "dynasty": "宋",
        "collection_info": null
    },
    {
        "uuid": "08eceea88ae5b5d97940e5edb279e7a0",
        "title": "读汪都讲邵宫教拟试赋三十韵",
        "author": "刘弇",
        "content": "文效追前日，词科急俊民。\n儒风穆汉殿，家璞走荆珍。\n汪邵推高手，卿云想后身。\n争移初律暖，竞拨老根陈。\n睥睨三都上，吹嘘七子邻。\n龙蛇开蛰户，河汉洗天津。\n堂室谁升入，诗书迭主宾。\n剸犀锋自倍，彻札手弥亲。\n鼓吹丘轲外，波澜屈宋新。\n巴歌徒里耳，燕石谩缇巾。\n美观圭联璧，和声鼓间錞。\n骎骎新历块，喔喔旧司晨。\n爽实嗤乌有，阿时陋剧秦。\n凿愁神秘露，搜恐物华贫。\n楚剑双干斗，吴娃几学颦。\n飞扬逼场屋，旁午动簪绅。\n伧父几焚砚，修家旧有人。\n珠惊对还浦，角岂独推麟。\n价比千琼玖，文成一欠呻。\n鼻端论妙斲，使外得周询。\n布瑞云歊鼎，连深鲤挂缗。\n岂徒矜羽猎，直可绚郊禋。\n宛是隋唐旧，何分雅颂真。\n两眸宽病客，一气到洪钧。\n捉卷时湔掌，沿涯屡耗神。\n爰居泣韶濩，嫫姆骇蛾螓。\n惬兴谁爬背，长哦独哆唇。\n传夸归有恃，羞缩死将滨。\n雠校三千士，蹉跎九十春。\n岐周双鸑鷟，不省至何因。",
        "dynasty": "宋",
        "collection_info": null
    },
    {
        "uuid": "b21abb6e4567934baf8bcb810d91b423",
        "title": "次韵奉酬邵美中奉议示同舍",
        "author": "刘弇",
        "content": "真太忙生苟一时，野情幽事每交驰。\n同舟济者聊倾盖，吾党归欤盍指期。\n风日频开友颜笑，珠玑间出洗愁诗。\n小儒坐耗大官食，羞学饥猿嗛两颐。",
        "dynasty": "宋",
        "collection_info": null
    },
    {
        "uuid": "c08190f58b1f4ef4b38e600f1b6387bd",
        "title": "览邵美中拟试赋出诗三十韵纪之邵有诗谢復次其韵",
        "author": "刘弇",
        "content": "重棘初无课最书，春风破卷得三都。\n千寻杰气千霄上，一片降心免胄趋。\n藏室森罗公柱史，附庸幺么我颛臾。\n正缘好语遥推借，跋扈犹能特百夫。",
        "dynasty": "宋",
        "collection_info": null
    },
    {
        "uuid": "52be4e675724ff95fe0c808f81bda04a",
        "title": "试院次韵奉酬赵达夫记室惜春之什  其一",
        "author": "刘弇",
        "content": "风酣雨软袅檐丝，端负吾人痛饮师。\n使者岭梅传信远，王孙芳草怨归迟。\n酿成紫府无端梦，开到朱栏第几枝。\n欲问东君挽流转，颠狂好在曲江诗。",
        "dynasty": "宋",
        "collection_info": null
    },
    {
        "uuid": "37bb3a0bdf4a3961043564fded4b7d2b",
        "title": "试院次韵奉酬赵达夫记室惜春之什  其二",
        "author": "刘弇",
        "content": "酷爱春如蜂蝶迷，还忧青帝学班师。\n愁城恨垒挨排到，酒约花期赌当迟。\n端负江湖归去棹，最关桃李别来枝。\n松丸暖动蟾蠩滴，消杀风光盍付诗。",
        "dynasty": "宋",
        "collection_info": null
    },
    {
        "uuid": "73ae2debb0903b4e74b597fa8d025cbb",
        "title": "次韵酬朱充仁示同舍",
        "author": "刘弇",
        "content": "絮扑花然钥靓深，物华看即满曾阴。\n鲁鱼是正成何补，鶑燕勾牵着底禁。\n声迹汾雎连汉鼎，报投绿绮间南金。\n到家禊事应非晚，孤剑悬知出水心。",
        "dynasty": "宋",
        "collection_info": null
    },
    {
        "uuid": "56dae2ad7a9c39924e93d8f7bdb54e1e",
        "title": "张寿翁朝散有诗纪同舍名衔录次其韵",
        "author": "刘弇",
        "content": "柳茸无力杏烧红，春入愁肠不散穷。\n千佛经惭名姓入，一尊酒惬笑言同。\n写成悬圃新联璧，分与秋风旧转蓬。\n好样醉乡抛掷却，百钱输与杖头翁。",
        "dynasty": "宋",
        "collection_info": null
    },
    {
        "uuid": "009ceca37d96cf24d0def876615aefc2",
        "title": "贡院奏号奉呈同舍诸公",
        "author": "刘弇",
        "content": "朝来甲乙去闻天，喜色胚腪淡墨前。\n干斗已应千剑跃，抟风谁是一鹏骞。\n路歧稳步青霄近，闾里倾心古语传。\n收拾春光终未晚，烂游端属绿衣鞭。",
        "dynasty": "宋",
        "collection_info": null
    },
    {
        "uuid": "60494a01998a3e013384466900fb0c5a",
        "title": "晋之太博同舍常怆六世外祖郑氏苗裔中绝曩访得丘墓所在岁时享祀不辍乡里化之因有诗纪其事谋弇属和云",
        "author": "刘弇",
        "content": "绸缪霜露他时感，零落昆云几叶孙。\n原上有封吞马鬣，道边无石认羊蹲。\n黄粱暗换尘劳世，白草重归血食魂。\n未论纷纷悲往逝，的应凛凛愧生存。",
        "dynasty": "宋",
        "collection_info": null
    },
    {
        "uuid": "b5bff993b33291555eb51aaea0b84ae6",
        "title": "次韵和汪道济都讲惜惜吟",
        "author": "刘弇",
        "content": "温柔乡定虚言耳，鑪火功真长物哉。\n疑别有天春不老，知谁为雨夜曾来。\n满移妃子三汤梦，暗夺仙家一息胎。\n燕玉浪传思暖老，箇中消歇几沉煤。",
        "dynasty": "宋",
        "collection_info": null
    },
    {
        "uuid": "cf44862d11d39534be77e793d834bc0d",
        "title": "题福州黄蘗山确禅师息老堂",
        "author": "刘弇",
        "content": "顷来法席如师少，老去生涯似此无。\n直寄天年谩龟鹤，聊收化日到桑榆。\n苍环作抱三台壮，缟带明空一水纡。\n时拂东斋坏云衲，更开南粤隠居图。\n买山支遁初无费，示疾维摩本不徒。\n夜雨龙腥飞别涧，昼烟禽咔落高梧。\n斋余短捉清生麈，坐久柔团暖称蒲。\n三乐荣期犹俗物，二毛潘岳信拘儒。\n禅林彪虎新眠熟，觉海乌藤旧搅枯。\n不学昔人悲唾远，已将兹世脱鱼濡。",
        "dynasty": "宋",
        "collection_info": null
    },
    {
        "uuid": "3ef63efd124a85ba9ed9aaf7eb2c5553",
        "title": "送林锡远帐勾罢官北引二首  其一",
        "author": "刘弇",
        "content": "五月角黍江南天，骊驹送客黄金船。\n悠悠别思不足道，去去宦情如欲仙。\n青萍由来异死铁，绿绮未易论胶弦。\n强怀为君歌短什，壮图辄勿轻流年。",
        "dynasty": "宋",
        "collection_info": null
    },
    {
        "uuid": "17eeb716af345b3336739fc9ed346d74",
        "title": "送林锡远帐勾罢官北引二首  其二",
        "author": "刘弇",
        "content": "由来不敌是清才，尚喜相逢契此怀。\n直把唯阿平笑语，更将尔汝外形骸。\n吾身方愧猿拘槛，君事何疑箭插靫。\n天子圣明思急策，试论弊事决阴霾。",
        "dynasty": "宋",
        "collection_info": null
    },
    {
        "uuid": "7333126d2ad250497861b32a4b8e305c",
        "title": "招季山还家",
        "author": "刘弇",
        "content": "萧条门巷未足愧，晼晚岁时胡不归。\n绿葵白芋故园老，黄颔赪尾前溪肥。\n浮名莫羡风过耳，久客可憎尘满衣。\n约君对拥当户榻，聊割一亩秋蟾辉。",
        "dynasty": "宋",
        "collection_info": null
    },
    {
        "uuid": "caea93f7f04afe16e9f701a4e30de961",
        "title": "早发襄邑",
        "author": "刘弇",
        "content": "迢迢汴水吞窈冥，白榆多于天上星。\n林梢碎漏月痕白，草头冷泣萤腰青。\n云霄九重近在目，鹓鹭百翮谁趋庭。\n鸡声马蹄正立敌，断送垢褐疲吾形。",
        "dynasty": "宋",
        "collection_info": null
    },
    {
        "uuid": "566cd6cee65cebc0b47144931bb4587a",
        "title": "夜泊建溪丰乐驿前三首  其一",
        "author": "刘弇",
        "content": "坐看云叶洗昭回，磴束天仙玉宇开。\n水染东瓯清到骨，客伤南浦酽于醅。\n雪萌正荐浇酲笋，粉色浑藏艷眼梅。\n稍觅暗芳窥熠耀，更从白石认毰毸。",
        "dynasty": "宋",
        "collection_info": null
    },
    {
        "uuid": "d9ea9242c192751044e57462cedf49c6",
        "title": "夜泊建溪丰乐驿前三首  其二",
        "author": "刘弇",
        "content": "鬖鬖彪弁吹颓鬓，戢戢悬鹑戒早寒。\n漂泊昔游堪冷笑，悠扬短梦迫惊湍。\n霜潭傲险苍虬啸，月碛牵波翠篠团。\n十载南冠欹一叶，背人功业底无端。",
        "dynasty": "宋",
        "collection_info": null
    },
    {
        "uuid": "b36d030587832506868a3a39a29f46eb",
        "title": "夜泊建溪丰乐驿前三首  其三",
        "author": "刘弇",
        "content": "溪灵觅罅吹滩声，削木刺波舟逆行。\n问津候馆得丰乐，回首洞天无玉清。\n愁看迮缆迭石子，快是隔篷眠水晶。\n儿曹灯间动喜色，甑有滑白长腰粳。",
        "dynasty": "宋",
        "collection_info": null
    },
    {
        "uuid": "5f854f6b2bcf72b3f541cc74abc24f9a",
        "title": "赠邑宰詹志行长官",
        "author": "刘弇",
        "content": "头骨插犀冰照颜，胸襟元自涨清澜。\n吏归申午缘无事，民卧田闾识以宽。\n晤语早倾程子盖，评诗尤逼杜公坛。\n如论妙誉无留赏，合向骁壶作倚竿。",
        "dynasty": "宋",
        "collection_info": null
    },
    {
        "uuid": "d584e00ffdb45006c231d24c87fdb159",
        "title": "清真观步翠阁",
        "author": "刘弇",
        "content": "飞梯倒插玉螮蝀，危槛别刻青芙蕖。\n送凉野水旧涵竹，借色春山拟滴裾。\n王乔过鳬可坐揖，萧史鸣凤徒纷如。\n眸子欲酸跂予望，弔世清泪横方诸。",
        "dynasty": "宋",
        "collection_info": null
    },
    {
        "uuid": "89ddf24df137bc658d783648a882a0d4",
        "title": "清真观清轩",
        "author": "刘弇",
        "content": "向背仙宫总闢琳，兹轩仍出古城阴。\n千年曾史长存魄，一片巢由不染心。\n秋阔雨高天洗翳，夜凉风软月吹金。\n冰壶早讶贮人世，况復隔溪葱蒨深。",
        "dynasty": "宋",
        "collection_info": null
    },
    {
        "uuid": "6b4f8d0e8be4b6906673d59c55779488",
        "title": "清真观斋轩",
        "author": "刘弇",
        "content": "物理相悬能几何，是非得丧了无多。\n仙家日月闲庭户，人世浮沉寄唯阿。\n矗橚晓声来杂佩，涟漪春脉涨青罗。\n箇中故有天倪在，持语流光任掷梭。",
        "dynasty": "宋",
        "collection_info": null
    },
    {
        "uuid": "8166c303879c0ae6ba2c433db511a76c",
        "title": "月波楼",
        "author": "刘弇",
        "content": "玉魄冰魂万顷连，曲栏仍在斗魁边。\n浮天自作通津去，洗客终疑爽气偏。\n不比寻常闲水墨，最宜三五好婵娟。\n翚飞稳蘸明河接，更拟凭虚逼岛仙。",
        "dynasty": "宋",
        "collection_info": null
    },
    {
        "uuid": "6d47424b422419cb0e770492e71fd180",
        "title": "贺氏怡轩",
        "author": "刘弇",
        "content": "盘薄檐牙紫翠间，正缘天属得恬安。\n已闻名教兼三乐，况有家声到二难。\n棠棣萼留春色好，鹡鸰原占洞天宽。\n友于谁復知真适，拾穗荣期似太漫。",
        "dynasty": "宋",
        "collection_info": null
    },
    {
        "uuid": "3263118cf4ca644b938e8d0257197783",
        "title": "建德县作",
        "author": "刘弇",
        "content": "铜官南部号无事，烟火萧条数百家。\n令尹印章希搭纸，里胥邦赋半催茶。\n山稠别限番君国，潦暗疑通海客槎。\n石磴落当萧寺面，怜渠清绝好生涯。",
        "dynasty": "宋",
        "collection_info": null
    },
    {
        "uuid": "560f93c16de020ed0a21a83e9065497a",
        "title": "新开湖诗  其一",
        "author": "刘弇",
        "content": "输写由来未易穷，浑疑天作水仙宫。\n浩无边际蓝吞野，散作霑濡雨卷空。\n末口潦收秋涨缩，污沟波泛暮潮通。\n会当挥楫乘高兴，尽把尘缨濯此中。",
        "dynasty": "宋",
        "collection_info": null
    },
    {
        "uuid": "5996dcda0a4f483ed3bfb4d186ebb150",
        "title": "新开湖诗  其二",
        "author": "刘弇",
        "content": "平铺绉縠几千寻，潇洒由来爽客襟。\n天借月华来海上，地蒸云气出波心。\n鱼虾泽国抛残玉，灯火船窗点碎金。\n闻说蚌胎无颣颗，又凭风力舞秋阴。",
        "dynasty": "宋",
        "collection_info": null
    },
    {
        "uuid": "2c5e15203a35b1f8d218cbed05c3a45e",
        "title": "送廷允决曹解官舟行赴阙    其一",
        "author": "刘弇",
        "content": "由来佳掾推三语，故有能名擅一方。\n投分稠人期李郭，平心他日到于张。\n囹扉尽洗沉冤魄，贯索时分入夜光。\n举世谩嗟岐路涩，只今腾踏见飞黄。",
        "dynasty": "宋",
        "collection_info": null
    },
    {
        "uuid": "fa42b210df1f5e61864d4f122e54750d",
        "title": "送廷允决曹解官舟行赴阙    其二",
        "author": "刘弇",
        "content": "春江活碧染衣浓，闹橹初挨鹢首东。\n岸柳跃丝金稍重，渚梅收糁玉全空。\n腐儒糟粕迂疏后，上客风云感慨中。\n好访瀛洲缀仙客，家山无苦梦壶公。",
        "dynasty": "宋",
        "collection_info": null
    },
    {
        "uuid": "d4b8de64184b1fdc7edf3aca60756980",
        "title": "次韵酬",
        "author": "刘弇",
        "content": "束书归伴鹤头游，赢得髭根未雪如。\n春甽有田皆杜鄠，晓窗无岫不衡庐。\n糟床最与天真近，鱼沫何妨世态疏。\n鞹足龟腰负芝朮，因君特地愧三余。",
        "dynasty": "宋",
        "collection_info": null
    },
    {
        "uuid": "ccccdb73190e526bdc5bf81514aefffb",
        "title": "次韵表民偶作",
        "author": "刘弇",
        "content": "纷纷仪覆与秦倾，何者竟为吾道行。\n物外金朱犹土梗，兴来诗酒亦功名。\n梦同秋栈萦纡入，分比春兰馥郁生。\n他日未宜轻感慨，劝人归是子规声。",
        "dynasty": "宋",
        "collection_info": null
    },
    {
        "uuid": "4be94a21c59ccadba2918b9ec315a0a6",
        "title": "赠致政曾宣德十二韵",
        "author": "刘弇",
        "content": "自得逍遥物外情，肯将冠冕谩劳形。\n门前始种先生柳，斗下重添处士星。\n文豹雾中谁逐逐，飞鸿天外自冥冥。\n最怜孤竹人高卧，却讶三闾客独醒。\n放旷七贤林下洞，栖迟六逸水边亭。\n和烟买得花栽润，带雨移来药颗馨。\n鳬舄印残苍藓绿，蜗庐筑破远山青。\n消磨日月棋千局，笑傲云霞酒一瓶。\n隠几旋成招隠句，披衣新看养生经。\n小轩静把琴开匣，幽苑深将鹤剪翎。\n明月有时来竹坞，红尘无路到松扃。\n几多九老图中景，都为丹青入障屏。",
        "dynasty": "宋",
        "collection_info": null
    },
    {
        "uuid": "57dec49ad5c513dbbcc76d9f3cd457d6",
        "title": "上金陵黄尚书安中二首  其一",
        "author": "刘弇",
        "content": "南来踽踽拜前尘，雅睠仍从辙鲋新。\n四照色温初似玉，一时恩到总成春。\n非如学者论糟粕，须信人间得凤麟。\n况有珠玑长满把，冥搜终恐物华贫。",
        "dynasty": "宋",
        "collection_info": null
    },
    {
        "uuid": "d0c313a68fcf5341d129342ec14fd147",
        "title": "上金陵黄尚书安中二首  其二",
        "author": "刘弇",
        "content": "千毫回斡自无旁，逸劲仍闻饮石梁。\n黄卷素心因事见，空门真味与閒长。\n扁舟尚录袁临汝，清酒无论顾建康。\n五载转头归一瞬，门阑依旧笑羝羊。",
        "dynasty": "宋",
        "collection_info": null
    },
    {
        "uuid": "76cfcdeb2ddf109d1e66fd9ee277dc97",
        "title": "和安中东楼会饮",
        "author": "刘弇",
        "content": "岧峣飞观决层云，主意全倾合坐宾。\n谈笑龙冈下白日，衣冠麟阁识功臣。\n欲穷人目逢山好，未老秋容到酒醇。\n忍对南鸿问寥廓，沉冥谁是蜀庄珍。",
        "dynasty": "宋",
        "collection_info": null
    },
    {
        "uuid": "43f2b36c007bd36b43a145ab6a1a0142",
        "title": "和安中铁柱留题",
        "author": "刘弇",
        "content": "隠然平地起嶙峋，千古舂波此与濒。\n九牧贡金殊夏后，三泉下锢笑秦人。\n力回坤轴阴机壮，妙洒银鈎榜墨新。\n欲识当年镕铸意，莽芦终恐更非真。",
        "dynasty": "宋",
        "collection_info": null
    },
    {
        "uuid": "07532f8a81384cf4bddf761fb504d1c3",
        "title": "王公济四美楼",
        "author": "刘弇",
        "content": "寸心不与一物隔，远目自为千里期。\n便共溪山有情分，更缘阡陌识参差。\n层云异日虽轻举，独鸟长年可俯窥。\n缇骑到家春满眼，庾公清兴不应衰。",
        "dynasty": "宋",
        "collection_info": null
    },
    {
        "uuid": "c525b7a7fc405c13635c0aeb89029004",
        "title": "王公济兰荄亭",
        "author": "刘弇",
        "content": "闾里传惊饱物华，此亭真是一生涯。\n人知菽水欢终异，地比蓬蒿径自佳。\n岁计黄云千䆉稏，春心青玉几龙蛇。\n不须分外开新畹，故有儿孙敌谢家。",
        "dynasty": "宋",
        "collection_info": null
    },
    {
        "uuid": "594cf25869b0a3d7dc40ab114a98507a",
        "title": "李倅惠诗次元韵酬谢",
        "author": "刘弇",
        "content": "寸毫挥洒敌连城，想见仙标白玉京。\n周鼓直须论妙刻，陶琴初不费烦声。\n他年浪许曾窥豹，此日谁堪与濯缨。\n寂寞蓬茨今有助，病躯那復愧登瀛。",
        "dynasty": "宋",
        "collection_info": null
    },
    {
        "uuid": "2f374d5244c1c9c9b396534e4a5ab5cf",
        "title": "再次韵和酬",
        "author": "刘弇",
        "content": "俗眼纷纷少得青，独君襟义富坻京。\n挥斤郢鼻时惊巧，持鼓雷门浪费声。\n正喜珠玑生咳唾，敢期茅蕝被游缨。\n鲰生謭謭难论报，此日方知海是瀛。",
        "dynasty": "宋",
        "collection_info": null
    },
    {
        "uuid": "ea872062763407214c0f980441c8fdc2",
        "title": "九曲池",
        "author": "刘弇",
        "content": "昔帝樯乌下日边，曾留清跸此蹁跹。\n鱼龙窟暗浮春涨，鳬雁行低破暝烟。\n星阁摧颓空岁月，芜城埋没旧山川。\n后庭一曲陈家破，更看当年水调传。",
        "dynasty": "宋",
        "collection_info": null
    },
    {
        "uuid": "cbef9d335ecc7541f8817d98def80e3e",
        "title": "搘筇",
        "author": "刘弇",
        "content": "蹭蹬年来谁寄声，静搘筇竹了无营。\n照衣檐竹露逼冷，过耳海潮风送清。\n岂有稻粱骄雀鼠，终惭醅酒费瓶罂。\n请缨自是男儿事，咄咄胡为过半生。",
        "dynasty": "宋",
        "collection_info": null
    },
    {
        "uuid": "ac278a5316729d87ab0b45aba98ca164",
        "title": "和重阳感怀",
        "author": "刘弇",
        "content": "又逢佳节破牢愁，天卷微云尽放秋。\n一水孤飞临汝桨，几人清兴庾公楼。\n萤腰乱试林塘点，蝇阵微收几案稠。\n黄菊红萸满乌帽，椒丘谁是醉乡谋。",
        "dynasty": "宋",
        "collection_info": null
    },
    {
        "uuid": "bf252a146f4c51a316ba69e06f5cefa3",
        "title": "次韵酬锡远孤坐有怀",
        "author": "刘弇",
        "content": "白简差差长蠹鱼，强颜那復计三余。\n长波不洗客愁去，脱叶似将官况疏。\n行乐醉乡金欲尽，投身老境岁还除。\n因持旧史论窗烛，大半功名不是书。",
        "dynasty": "宋",
        "collection_info": null
    },
    {
        "uuid": "dc21d621cbecb503bd72ef6ff0a09e57",
        "title": "次韵和刘次公以诗见赠",
        "author": "刘弇",
        "content": "格老辞严趣復新，百篇洗眼尽惊人。\n喑呜自是东骚将，潇洒疑非阀阅身。\n快甚天星秋炯炯，富于仓廪昔陈陈。\n终惭不敌齐呀喊，敢议肴羞与栗榛。",
        "dynasty": "宋",
        "collection_info": null
    },
    {
        "uuid": "e6e67fd30377554058a2a87d790dd98c",
        "title": "寄兜率悦禅师二首  其一",
        "author": "刘弇",
        "content": "三峡当年一锡飞，祖灯曾是密传西。\n示徒端的只消指，灌顶分明别有醍。\n秋衲拥云惊晓榻，病髭镊雪照寒溪。\n知谁解吸西江水，頼有孤禅觉众迷。",
        "dynasty": "宋",
        "collection_info": null
    },
    {
        "uuid": "9572d5f0499b4e2901782282e421122d",
        "title": "寄兜率悦禅师二首  其二",
        "author": "刘弇",
        "content": "箯舆曾约下山颜，白足尘缘等是悭。\n贪为水云留物外，劣容纸墨到人间。\n银潢一掬愁枯肺，金钥千重想上关。\n病客此身似笼鸟，何时毳衲对斓斑。",
        "dynasty": "宋",
        "collection_info": null
    },
    {
        "uuid": "0c2c78b14228dc37e9cef6dd44908995",
        "title": "次韵酬何伯修见贻",
        "author": "刘弇",
        "content": "学非歆向擅家声，僮指仍惭左蜀程。\n梦月自怜名旧识，屠龙何补技先成。\n悲缠风树新创鉅，心折家园独鸟惊。\n樵斧渔竿有真趣，不应邻叟怪逃名。",
        "dynasty": "宋",
        "collection_info": null
    },
    {
        "uuid": "d2ed75b88549407a9b8a1d76aca70f2c",
        "title": "次韵酬何伯修",
        "author": "刘弇",
        "content": "广场较艺号肩摩，笔挫千人敏若梭。\n共喜此声传烜赫，直应无物避爬罗。\n雅音尚汩多哇郑，荆璞谁收屡献和。\n洗眼今看色丝语，快于执热濯东波。",
        "dynasty": "宋",
        "collection_info": null
    },
    {
        "uuid": "fe3abda60006677680c90f677bb0329e",
        "title": "次韵酬谭履常送致政徐朝奉",
        "author": "刘弇",
        "content": "拔迹朝闺太早生，不容余藴付功名。\n肯缘簪绂重回首，似共林塘别有情。\n恰恰冥鸿如素志，来来弊屣薄浮荣。\n留赀无有公何恃，赢得桑榆慰此行。",
        "dynasty": "宋",
        "collection_info": null
    },
    {
        "uuid": "0adb94fea845f9ae9442e5ce08e5adc9",
        "title": "王适中渝饮约以诗招之",
        "author": "刘弇",
        "content": "别君倒指倏旬日，顾我摇心如旆旌。\n满引未应勤上客，高谈聊欲破劳生。\n望梅终恐难酬渴，挹露悬知别得清。\n咫尺履綦犹惜到，可能无復故人情。",
        "dynasty": "宋",
        "collection_info": null
    },
    {
        "uuid": "f32139a01e1dd35c31fc209671f7a8ec",
        "title": "送致政吴通直",
        "author": "刘弇",
        "content": "黑头贪作隠中仙，高谢清时五两纶。\n物外收将閒日月，人间归去好溪山。\n二疏等作挥金计，五柳犹迟倦鸟还。\n多少有车悬不得，规规钟漏亦胡颜。",
        "dynasty": "宋",
        "collection_info": null
    },
    {
        "uuid": "fd614e0264e40dec2775c5afa5529838",
        "title": "谢何舜庸见借画舫还乡",
        "author": "刘弇",
        "content": "好样江边青雀𦨵，愧君暂借不相妨。\n帆樯缥缈青天近，窗户玲珑白日长。\n浓绿迢迢春到水，衰颠种种客还乡。\n却应耆旧遥知羡，况味浑如临汝郎。",
        "dynasty": "宋",
        "collection_info": null
    },
    {
        "uuid": "ae04900494abf7c6db3f12be58f0ea66",
        "title": "次韵奉酬何舜庸寄酒",
        "author": "刘弇",
        "content": "寄来何啻十千价，置处曾非六一身。\n自惭无足斗筲算，暂见已觉神形亲。\n他年换得青田核，此日吹回紫府春。\n翦却愁根真外助，不妨功胜齿亡唇。",
        "dynasty": "宋",
        "collection_info": null
    },
    {
        "uuid": "7aef14ea2f58c4109d888adf58be6708",
        "title": "赠致政李元古二首  其一",
        "author": "刘弇",
        "content": "膴仕委蛇四十秋，翻然归作赤松游。\n无瑕旧是千金璧，不繫今如一叶舟。\n举世风霜空末路，此身芝朮最良谋。\n新篇晚更追骚雅，何计从公乞愈头。",
        "dynasty": "宋",
        "collection_info": null
    },
    {
        "uuid": "44066559020008e7a0524ff73dfd7ff1",
        "title": "赠致政李元古二首  其二",
        "author": "刘弇",
        "content": "兴味高于鹤在云，去留初不挂毫分。\n郑公乡里新门巷，谢氏芝兰好子孙。\n潇洒笑谈宽日月，优游在世傲干坤。\n邻翁盛说归欤美，曾是当年朱两轓。",
        "dynasty": "宋",
        "collection_info": null
    },
    {
        "uuid": "6dc46933db9aa3f5f4c3e57a22d75934",
        "title": "赠吴伯玉二首  其一",
        "author": "刘弇",
        "content": "少年腾踏属骅骝，骨相疏明玉照秋。\n湓口犹传旧令尹，豫章聊半古诸侯。\n一官身外真无负，百故胸中自不留。\n论荐由来公道在，谁将卓荦到需头。",
        "dynasty": "宋",
        "collection_info": null
    },
    {
        "uuid": "4f427b15accf125b23ae269a29b7111d",
        "title": "赠吴伯玉二首  其二",
        "author": "刘弇",
        "content": "瞥去门阑两换春，标规仍惬此来亲。\n能将官况为余事，别有阳和到后尘。\n衮衮何妨流水淡，纷纷谁数白头新。\n拟论一报归恩地，愧我犹为栾棘人。",
        "dynasty": "宋",
        "collection_info": null
    },
    {
        "uuid": "b6fa4905041835e7833a47d32514fdb4",
        "title": "罗汉系南长老",
        "author": "刘弇",
        "content": "诸方喉舌卷舂容，直指慈幢信长雄。\n翳尽全开扪海月，清多平挹洗天风。\n相望震旦传衣后，别寄西儿妙斲中。\n好把沃洲论五老，冁然重此得支公。",
        "dynasty": "宋",
        "collection_info": null
    },
    {
        "uuid": "7db7c5e29420c9cd55d7ee978c65f961",
        "title": "送螺川张太守二首  其一",
        "author": "刘弇",
        "content": "西南五马照青螺，众惜班春未几何。\n绿髮桑榆收太早，青云岐路剩来多。\n仙家职事清閒好，逋客林泉取次过。\n正恐此身休不得，再看邹律起阳和。",
        "dynasty": "宋",
        "collection_info": null
    },
    {
        "uuid": "01f91cbc81d4a9159a3e3b79763dd1c3",
        "title": "送螺川张太守二首  其二",
        "author": "刘弇",
        "content": "凉飔一水漾清虚，画鹢翩翩北去初。\n暂把壮图收绂冕，只留和气到阎闾。\n海边有梦通琳阙，物外无心挂隼旟。\n寄语琅琊好泉石，使君不是赋归欤。",
        "dynasty": "宋",
        "collection_info": null
    },
    {
        "uuid": "cb79c939d70a7fb944b3b67fe41d3a2a",
        "title": "和吴伯玉九日同会",
        "author": "刘弇",
        "content": "上林曾共见鶑迁，五百英豪气戾天。\n斗在并存嗟白髮，成空半已锁黄泉。\n菊花酩酊同今日，桂籍风流记旧年。\n愧辱新诗无以报，误烦褒笔比青钱。",
        "dynasty": "宋",
        "collection_info": null
    },
    {
        "uuid": "3fe6852f643af151c935cf81a1b5807b",
        "title": "次韵酬张商佐",
        "author": "刘弇",
        "content": "跧迹青纶木不春，洗君眉宇海津津。\n江湖隔阔青螺梦，岁月飘零北固身。\n俯仰未应羞彼俗，漱衔仍喜属吾人。\n嚼螯擘殻怀哉乐，又作秋风一笑新。",
        "dynasty": "宋",
        "collection_info": null
    },
    {
        "uuid": "4955fcfe3892bdc041ca7bce6c4403d2",
        "title": "清凉法和禅师",
        "author": "刘弇",
        "content": "东南谁是识弥天，觉海乌藤搅欲干。\n金色髯耏飞妙吼，云间头角傲秋蟠。\n觚棱势逼嶙峋去，杖屦阴回矗櫹宽。\n十载洒然重洗我，一襟通底是清澜。",
        "dynasty": "宋",
        "collection_info": null
    },
    {
        "uuid": "c53f27bf119454b1df122d0330644780",
        "title": "陪王纯父燕历阳连云观",
        "author": "刘弇",
        "content": "天门直北八公西，杏栱梅梁脱蔽亏。\n金叶卷空飞鸟影，冰纨浮入茂林姿。\n裁云丽服淮娥踏，熨齿纹綫楚客辞。\n十二玉帘浑轴水，瘦龙捎月叫参差。",
        "dynasty": "宋",
        "collection_info": null
    },
    {
        "uuid": "92a2f6967fbc65a3fcdaa84e70b84923",
        "title": "江馆三首  其一",
        "author": "刘弇",
        "content": "山川定出书意外，鱼鸟自闲眠对时。\n艇子黏天归一叶，涛头吹雨落千麾。\n截波尚欲论孤剑，应客初惭乏大儿。\n听得渔郎隔溪语，夜来秋色暗江蓠。",
        "dynasty": "宋",
        "collection_info": null
    },
    {
        "uuid": "3ce3aee7a23ae7acbe841108054b6510",
        "title": "江馆三首  其二",
        "author": "刘弇",
        "content": "无尘一境好仙去，有梦九秋应鹤知。\n弱篠婵娟藏别坞，野荭高下补疏篱。\n秫田百亩堪供酒，脍手千刀间忆鲻。\n未愧镜湖夸贺监，聊将星管觅桓伊。",
        "dynasty": "宋",
        "collection_info": null
    },
    {
        "uuid": "cfefa5a2113eb622cca55ee9674be047",
        "title": "江馆三首  其三",
        "author": "刘弇",
        "content": "连云草树纵横幕，点水鳬鸥黑白棋。\n日晏厨烟青一穗，暑余窗雨暗千丝。\n饱闻杨恽生行乐，懒赋张衡我所思。\n软碧会须连月占，恣看飞檝界琉璃。",
        "dynasty": "宋",
        "collection_info": null
    },
    {
        "uuid": "0ed2f9ae4a7ebc64e84d3fec5b7f7c7d",
        "title": "赠高邮尉郭奉世",
        "author": "刘弇",
        "content": "好样仙曹斗野西，不将颜色傍人低。\n由来胸腹开蒙汜，故有篇章照黑蹏。\n采捧挂门虚昼警，鸱夷浮客趁秋跻。\n风胡去世纯钩蛰，谁取吹毛莹鸊鹈。",
        "dynasty": "宋",
        "collection_info": null
    },
    {
        "uuid": "d722f1bac6132f57a0e3b2a4261dd77f",
        "title": "灵鹫寺",
        "author": "刘弇",
        "content": "蠹粉侵侵抱缭墙，佛祠仍是旧仙乡。\n晴雷殷地溪声转，顽橐吞空洞脉长。\n旦过客分云卧冷，腊高僧煮涧毛香。\n须知剩得天龙护，别绕森严十万冈。",
        "dynasty": "宋",
        "collection_info": null
    },
    {
        "uuid": "bdef79cbeb389c8161c18dcf847b85a7",
        "title": "光相洞",
        "author": "刘弇",
        "content": "仙客当年蜕尘土，洞天此地老烟霞。\n顷来鸡犬如无迹，裏许山川别是家。\n辽海不归千岁鹤，武陵频换一番花。\n可能匕上胡麻饭，变得劳生两鬓华。",
        "dynasty": "宋",
        "collection_info": null
    },
    {
        "uuid": "cf9f3328a21f9b8a929639e76bc6e250",
        "title": "自竹岩至杉溪",
        "author": "刘弇",
        "content": "晓寻葱蒨踏顽云，越俗闽风杂楚民。\n天窄定藏巫峡雨，溪深疑有武陵春。\n驱寒万籁争奔壑，竞秀千峰自逼人。\n断送残年归马首，却羞头着故纶巾。",
        "dynasty": "宋",
        "collection_info": null
    },
    {
        "uuid": "bc5925a46ae9c982e6f9d751727ade4e",
        "title": "送狄太守清明日燕莆田共乐亭三首  其一",
        "author": "刘弇",
        "content": "青幢翠葆抱参差，浮客黄金凿落晖。\n一日山川如得主，两眸天地不藏机。\n华胥有国真稀阔，齐物名篇孰是非。\n涩道直西暄绛蜡，卷空箫鼓使君归。",
        "dynasty": "宋",
        "collection_info": null
    },
    {
        "uuid": "11f5de7ae23a6803f4cdca39bb507e29",
        "title": "送狄太守清明日燕莆田共乐亭三首  其二",
        "author": "刘弇",
        "content": "赤白觚棱插戾翰，东南重此识多盘。\n起从海若三山外，分得壶公一境宽。\n世事升沉随过鸟，物情潇洒属层峦。\n画图恐是天抛掷，乞与莆人恣展看。",
        "dynasty": "宋",
        "collection_info": null
    },
    {
        "uuid": "ac6c4b33e0357c766b556115604e94ff",
        "title": "送狄太守清明日燕莆田共乐亭三首  其三",
        "author": "刘弇",
        "content": "他年胜践归林记，大半豪夸落蔡篇。\n快甚跃壶窥日月，泪疑枯海变桑田。\n觥船照客吹红液，轩槛娇春扑紫烟。\n到得无云剩寥廓，此身仍在鸟飞边。",
        "dynasty": "宋",
        "collection_info": null
    },
    {
        "uuid": "bb2f1d4e509c3fee6002ef6b66180363",
        "title": "宿泗洲院",
        "author": "刘弇",
        "content": "羸骖戢束来闽岭，晚岁峥嵘宿泗洲。\n一缕蝉联通鸟道，万鞓层迭挂民畴。\n林标入夜梢云梵，暖色先春动毳裘。\n谁把地祇金鏁掣，踏开行客古今愁。",
        "dynasty": "宋",
        "collection_info": null
    },
    {
        "uuid": "03ec2a0f0d35e7252b4668d38a9499f2",
        "title": "建州试院次韵和林原叔监试",
        "author": "刘弇",
        "content": "鹭袍粉白笔摩秋，余地争看众刃游。\n坚壁頼公专细柳，得壶如我愧中流。\n仆姑此日先穿札，绿绮何心晓报镠。\n恰恰丰隆通蛰户，论功相与副旁求。",
        "dynasty": "宋",
        "collection_info": null
    },
    {
        "uuid": "3e9475e5e006c8c2aa9b7bc7da816a07",
        "title": "出试院次韵和酬郑通直二首  其一",
        "author": "刘弇",
        "content": "吏役区区病足酸，愁闻三十六盘山。\n偶从物外抽身去，又作人间行路难。\n主意十分浓似酒，客心一缕急于滩。\n夜光莫道无因至，乞与扁舟洗眼看。",
        "dynasty": "宋",
        "collection_info": null
    },
    {
        "uuid": "2feaaf749c6fe4af6f2fcd8104d50615",
        "title": "出试院次韵和酬郑通直二首  其二",
        "author": "刘弇",
        "content": "百粤东头倦客身，秋风溪鲙正堪论。\n尘埃洗尽生风语，粉黛仍传到手罇。\n吹剑自应超世味，曳裾谁復羡侯门。\n临流更拟张胸胆，终恐精微未易言。",
        "dynasty": "宋",
        "collection_info": null
    },
    {
        "uuid": "e7027ce03ac1f8f5522a3006b6a076ef",
        "title": "芝山",
        "author": "刘弇",
        "content": "当年曾此烂芝英，山半楼台矗化成。\n一点有情悬客望，三休疑路与云平。\n冷吹萝蔓阴晴变，景落鱼龙窟穴清。\n拟秃谢公前却屐，生憎併日计江程。",
        "dynasty": "宋",
        "collection_info": null
    },
    {
        "uuid": "fa52f3980421e97cafa27a10dcc81337",
        "title": "澄心亭",
        "author": "刘弇",
        "content": "心本虚明亭更幽，亭澄心外復何求。\n高堂挂镜来斯照，素月流天翳尽收。\n道力定僧堪默对，我忘吟客快冥搜。\n风痕不动玻璃软，十万人家一色秋。",
        "dynasty": "宋",
        "collection_info": null
    },
    {
        "uuid": "5c6cde82ba5f5e0b729bc41ab3c5a3a3",
        "title": "赠饶倅陈伯模朝奉二首郡事  其一",
        "author": "刘弇",
        "content": "画戟东南第一州，番君斥大汉家侯。\n王祥别乘开风采，颜驷潜郎识滞留。\n投缿里豪空两狱，发硎刀刃失全牛。\n昨闻铃阁仍丰暇，身卧云涛最上头。",
        "dynasty": "宋",
        "collection_info": null
    },
    {
        "uuid": "4226d97e4498b060b5badaba608c46b6",
        "title": "赠饶倅陈伯模朝奉二首郡事  其二",
        "author": "刘弇",
        "content": "早窥安定先生奥，晚刻慈恩塔下名。\n宜有玺书旌治状，饱闻玉笋数门生。\n纸翔市价抄书癖，坛逼诗流觅句精。",
        "dynasty": "宋",
        "collection_info": null
    },
    {
        "uuid": "cbd6077025aad7ffd992f9d69c9437bf",
        "title": "次韵陈伯模见赠之什",
        "author": "刘弇",
        "content": "秀语惊人自昔年，津涯今见浩无边。\n情逾玉璧虞卿赠，味赛鮧鱼宋帝便。\n易驷始惭中且下，鏖兵信是一当千。\n端应消得乡闾贺，橐楮新藏朱鹭篇。",
        "dynasty": "宋",
        "collection_info": null
    },
    {
        "uuid": "9a4c27b68a79c51b7281c583bd25f4a8",
        "title": "白鹭亭逢胡仙尉晋侯二首  其一",
        "author": "刘弇",
        "content": "涨天丝雨欲肥梅，江上相逢秀色开。\n白髮十年归梦寐，青衫一笑洗尘埃。\n云边活碧山围健，汀末疏明鸟阵回。\n独向稠人见高义，此情须敌万琼瑰。",
        "dynasty": "宋",
        "collection_info": null
    },
    {
        "uuid": "b411530ee0fe164d8de5e21dac942c3b",
        "title": "白鹭亭逢胡仙尉晋侯二首  其二",
        "author": "刘弇",
        "content": "老雄冠距旧鸣将，他日文闱果擅场。\n聊佐县章纡墨绶，饱闻家学富青缃。\n占春桃李须惭早，驻日桑榆自审长。\n流水高山空逼耳，有谁论列到需章。",
        "dynasty": "宋",
        "collection_info": null
    },
    {
        "uuid": "5ae9cfa654685a8defca7457ffa159a6",
        "title": "过合肥会黄天倪",
        "author": "刘弇",
        "content": "白狼峰顶共留连，一纪于兹剩四年。\n事过已如炊黍梦，鬓催难着买春钱。\n飘零惭说相思驾，泪落仍传到手篇。\n梨栗果盘鱼蟹饤，怳疑身世上通川。",
        "dynasty": "宋",
        "collection_info": null
    },
    {
        "uuid": "933698ed82e76a9f641bf61a0a38bb17",
        "title": "上王提刑二首  其一",
        "author": "刘弇",
        "content": "峨峨名节重于山，旧作朝廷耳目官。\n凤阙几闻随仗入，龙颜曾许捲帘看。\n昔年白笔惊人凛，今日清风过岭寒。\n直指近来新有例，出疆回使侍金銮。",
        "dynasty": "宋",
        "collection_info": null
    },
    {
        "uuid": "e66882e92e38a4a8215f09dc1d677fa6",
        "title": "上王提刑二首  其二",
        "author": "刘弇",
        "content": "獬豸冠中笔罢簪，却乘骢马出骎骎。\n手提国宪风霜重，口布王言雨露深。\n古剑夜光衝斗气，甘棠春有遶庭阴。\n澄清好把冰壶水，洗却天涯滥浊心。",
        "dynasty": "宋",
        "collection_info": null
    },
    {
        "uuid": "f574dbfc81275496ce3e54563b96ae9e",
        "title": "赠致政刘大夫",
        "author": "刘弇",
        "content": "一章飞达九重天，求解黄堂石二千。\n甘守绿园三亩宅，肯贪红药八花砖。\n利名摆去灰心定，功行修来月性圆。\n尤喜挂冠归第后，生涯非欠买山钱。",
        "dynasty": "宋",
        "collection_info": null
    },
    {
        "uuid": "5638a0b0bf89ce4a6976bcd81dac5771",
        "title": "赠连州致政蔡宣德",
        "author": "刘弇",
        "content": "挂冠归慕赤松游，不羡金门万户侯。\n一枕清风三径晓，满船明月五湖秋。\n冥冥宛若高飞雁，泛泛浑如不繫舟。\n几向夜深南极望，老人星见照连州。",
        "dynasty": "宋",
        "collection_info": null
    },
    {
        "uuid": "3bbd63f1d21456fa3195ecc6fdac1d26",
        "title": "赠致政曾宣德",
        "author": "刘弇",
        "content": "何得清时便挂冠，归来高卧水云间。\n一轮白日易催老，百斛明珠难买閒。\n行止尽将随野鹤，生涯都付与青山。\n庭前乌影高三丈，见说朱扉尚闭关。",
        "dynasty": "宋",
        "collection_info": null
    },
    {
        "uuid": "98aa933cecfbdf7a3955ba24259f3649",
        "title": "送友人赴省",
        "author": "刘弇",
        "content": "佩剑携书入帝京，秋容如画照行程。\n三千道路虽迢递，万里烟霄绝坦平。\n丹汉风高鹏翼健，晓天霜浅马蹄轻。\n好将掷地金声赋，夺取前春榜上名。",
        "dynasty": "宋",
        "collection_info": null
    },
    {
        "uuid": "8ca9c96fb9ac989462e7dd264d91fe2b",
        "title": "送友人赴省二首  其一",
        "author": "刘弇",
        "content": "飘飘勒马出城闉，箧裏还为席上珍。\n荆玉始分三献日，琼林终折一枝春。\n惊天动地文堪掷，捉月拏云手定伸。\n正遇汉庭新用赋，子虚须属茂陵人。",
        "dynasty": "宋",
        "collection_info": null
    },
    {
        "uuid": "4d4453ecfd7ced4dc1af5bb6dcf3804a",
        "title": "送友人赴省二首  其二",
        "author": "刘弇",
        "content": "久藴惊天动地文，乘秋得志正逢辰。\n青钱万选终须中，白玉三投始辨真。\n鹗荐比声乡贡日，鶑迁前试帝城春。\n汉庭方尚春秋学，须作平津第一人。",
        "dynasty": "宋",
        "collection_info": null
    },
    {
        "uuid": "d9359016796abfb356ba8cc6e715a337",
        "title": "冬日呈郭明远二首  其一",
        "author": "刘弇",
        "content": "骚雅亡来几百年，不图今日见君篇。\n遒豪压倒元才子，清丽追回李谪仙。\n风月吟穷三寸舌，江山归欠一囊钱。\n此时长啸出门去，但觉遶梁遗韵传。",
        "dynasty": "宋",
        "collection_info": null
    },
    {
        "uuid": "18f2a8a4b592afc9514f20f9c88bd99f",
        "title": "冬日呈郭明远二首  其二",
        "author": "刘弇",
        "content": "底事遑遑不见容，秋来又见走西东。\n四时花月搜吟内，万里江山险阻中。\n归去但应存舌在，愁来莫更笑途穷。\n从今贾马休谈咏，恐起霜天刮面风。",
        "dynasty": "宋",
        "collection_info": null
    },
    {
        "uuid": "a1684fec3ff951145200bad6eb78d93a",
        "title": "春日送签判阳承议",
        "author": "刘弇",
        "content": "春山野思万千重，那更江头来送公。\n别泪滴流红杏雨，离情摇曳绿杨风。\n一枝易遶南飞鹊，隻字难凭北塞鸿。\n惟有感恩情不断，夜深长入梦魂中。",
        "dynasty": "宋",
        "collection_info": null
    },
    {
        "uuid": "2f2a795e817fac1f04327b9a12de420e",
        "title": "春日送林推官",
        "author": "刘弇",
        "content": "送君南浦忍分襟，注目春江烟水深。\n思乱似云无所着，情浓如酒不堪斟。\n杏花烧断离人恨，杜宇啼穿去客心。\n别后愿为深夜蝶，翩翩飞梦去相寻。",
        "dynasty": "宋",
        "collection_info": null
    },
    {
        "uuid": "4ebbba1ea18dcee7b83c526dcf5be4b4",
        "title": "赠柳秀才三首  其一",
        "author": "刘弇",
        "content": "应被功名误一身，卜居归就水云耕。\n诗题招隠同谁和，赋奏閒居独自成。\n三径蓬蒿贫处士，五车经史富书生。\n几回醉后颠狂甚，便拟骑鲸上太清。",
        "dynasty": "宋",
        "collection_info": null
    },
    {
        "uuid": "19d1fdb9889a4b70865453d7cb1c56c5",
        "title": "赠柳秀才三首  其二",
        "author": "刘弇",
        "content": "奔走文场十载劳，归来三径满蓬蒿。\n麟穷西狩人谁念，龙卧南阳节自高。\n贫裏田园居四壁，吟中风月笔千毫。\n早知今日诗书误，悔不当初学六韬。",
        "dynasty": "宋",
        "collection_info": null
    },
    {
        "uuid": "5feb334e56f4e24e4f106a5ffd213b9c",
        "title": "赠柳秀才三首  其三",
        "author": "刘弇",
        "content": "万丈飞泉落笔端，源流浑觉海波宽。\n若非学造渊骞寝，焉得诗登李杜坛。\n文苑春开红芍药，词林秋削碧琅玕。\n篇成底事犹多困，只为名高折却官。",
        "dynasty": "宋",
        "collection_info": null
    },
    {
        "uuid": "292a56865ee1b776e86b72ca23afb3d2",
        "title": "题莲花市客肆壁二首  其一",
        "author": "刘弇",
        "content": "男子谋身岂易知，鱼虾燕雀莫相欺。\n蛟龙翻海非无日，鸿鹄冲天自有时。\n直把寸心睎孔孟，终摅余藴继皋夔。\n当年张禹荒唐辈，犹作炎刘帝者师。",
        "dynasty": "宋",
        "collection_info": null
    },
    {
        "uuid": "593a68fc56decec5213e182f06c07abd",
        "title": "题莲花市客肆壁二首  其二",
        "author": "刘弇",
        "content": "片心长是乐清虚，一到莲花喜有余。\n柳倚古溪风不断，路迷芳草客来疏。\n樽无美酒难浮蚁，手有文竿未食鱼。\n细草晚天时跃马，红尘无復上衣裾。",
        "dynasty": "宋",
        "collection_info": null
    },
    {
        "uuid": "6565cae9cb87a7ca8987161b45035ef4",
        "title": "真阳阻水",
        "author": "刘弇",
        "content": "真阳城下涨春涛，船覆车摧满眼愁。\n泛泛我非援溺手，滔滔谁是济川舟。\n一城直恐为鱼鼈，四境何缘辨马牛。\n焉得长鲸浮到海，吸干狂浪得安流。",
        "dynasty": "宋",
        "collection_info": null
    },
    {
        "uuid": "022e6c2cde8a2222ba38bc440139b3d9",
        "title": "春日舟中即事",
        "author": "刘弇",
        "content": "不因门有北堂亲，肯泛孤舟瘴海滨。\n万里江湖愁去客，一春风雨厌行人。\n花朝水国留题懒，月夜乡园入梦频。\n每被烟波惊破胆，却思云石自由身。",
        "dynasty": "宋",
        "collection_info": null
    },
    {
        "uuid": "7d56595f5790f55419daf89e620ccf8e",
        "title": "春日舟中喜晴三首  其一",
        "author": "刘弇",
        "content": "雾敛云回雨却残，衣单犹尚怯朝寒。\n烟尘暗处江山窄，日月光来宇宙宽。\n渔棹不忧滩浪险，客轮惟喜路程干。\n关关珍重梢头鸟，每到晴中语亦懽。",
        "dynasty": "宋",
        "collection_info": null
    },
    {
        "uuid": "5830724469ccc2b0de904c58c52b24a8",
        "title": "春日舟中喜晴三首  其二",
        "author": "刘弇",
        "content": "久厌梅蒸蠹客袍，一逢晴色喜陶陶。\n岚烟散后青山出，海雾开来日月高。\n四海廓成清世界，五湖消灭恶风涛。\n九衢来往趋名者，遂免泥涂仆仆劳。",
        "dynasty": "宋",
        "collection_info": null
    },
    {
        "uuid": "47880cdbe44f51e6632f9b95d09db7e3",
        "title": "春日舟中喜晴三首  其三",
        "author": "刘弇",
        "content": "安得绳丝万丈长，绊留乌影在扶桑。\n三春厌倦泥涂走，一旦亲逢日月光。\n山有晚烟青鬰鬰，天无阴雾碧苍苍。\n雨余更荷风相照，吹送残花满院香。",
        "dynasty": "宋",
        "collection_info": null
    },
    {
        "uuid": "1296573ec6a0b440fb324a4054426f69",
        "title": "题清风亭",
        "author": "刘弇",
        "content": "四面无尘一径深，岚烟吹尽好披襟。\n寒生醉榻宜春睡，冷入诗窗豁夜吟。\n坐有清凉非待扇，夏无烦愠不须琴。\n泠然试把阑干倚，顿起飘飘物外心。",
        "dynasty": "宋",
        "collection_info": null
    },
    {
        "uuid": "b556986d3890cb748256802f2d55d3d2",
        "title": "题韶州宣溪亭",
        "author": "刘弇",
        "content": "片帆西下泊江亭，风物萧疏惨暮程。\n山色尚凝迁谪恨，溪流犹泻怨嗟声。\n一朝逐客仙舟过，万古行人玉筯倾。\n不待鹧鸪啼落日，自然临景易牵情。",
        "dynasty": "宋",
        "collection_info": null
    },
    {
        "uuid": "9d0ad2bf8e74f31beb9a73422f4847a6",
        "title": "题广州浴日亭",
        "author": "刘弇",
        "content": "谁识咸池万顷中，源流穷处与天通。\n气蒸古木千岩晓，浪拍扶桑四远红。\n焰焰骊珠初出海，腾腾乌翼渐摩空。\n不须更问乘槎客，只此波间是月宫。",
        "dynasty": "宋",
        "collection_info": null
    },
    {
        "uuid": "d24b065084cd46a84aa9ec4f72cdfb90",
        "title": "海山楼晚望",
        "author": "刘弇",
        "content": "登高怀远思依依，目断沧洲旧钓矶。\n城上两三声画角，天涯千万里斜晖。\n烟抽绿草随洲转，风递轻烟贴水飞。\n到此自然堪下泪，不须啼鸟劝如归。",
        "dynasty": "宋",
        "collection_info": null
    },
    {
        "uuid": "d6c0315ea4823ba828806596ba8099da",
        "title": "春日即事",
        "author": "刘弇",
        "content": "岁月催人误壮图，风清官况强支吾。\n春来酒病寻常有，老去花迷大杀无。\n慵裏盛添诗债负，閒中赢得睡工夫。\n谁知到此扁舟内，白面书生瘦矣乎。",
        "dynasty": "宋",
        "collection_info": null
    },
    {
        "uuid": "255b81265fab2676b2693debfe6de48a",
        "title": "舟中惊夏",
        "author": "刘弇",
        "content": "牡丹纔过石榴开，岁月惊人老易催。\n一面红颜春递去，满簪华髮夏催来。\n蝇头利禄徒劳耳，麟阁功名大晚哉。\n不必更增川上嘆，及时行乐且衔杯。",
        "dynasty": "宋",
        "collection_info": null
    },
    {
        "uuid": "f548b5664c8d4fce8195268c3e8d63df",
        "title": "观刘禹锡题湟川记",
        "author": "刘弇",
        "content": "谁道连州海瘴边，只消禹锡一雄篇。\n江山草木皆增价，风月烟霞总直钱。\n十二亭台尘外境，一千疆界洞中天。\n自经大笔留题后，从此湟川胜洛川。",
        "dynasty": "宋",
        "collection_info": null
    },
    {
        "uuid": "33d1ee91c7e0a996330116cd7b5b13bc",
        "title": "赠钱承务吟翁",
        "author": "刘弇",
        "content": "何事新霜上鬓毛，从前都为作诗劳。\n老松经岁材方劲，古桧吟风韵更高。\n可播管弦升乐府，自堪奴仆命离骚。\n冥搜直到穷源处，惊得神啼与鬼号。",
        "dynasty": "宋",
        "collection_info": null
    },
    {
        "uuid": "4942fc57197c1f99ab5d9f7147f387f6",
        "title": "题清漪亭",
        "author": "刘弇",
        "content": "平昔江流清得名，只今池面胜江清。\n人间有镜磨秋骨，天上无宫敌水晶。\n月借婵娟相表裏，路分潇洒入逢迎。\n会虽饱占银潢魄，莫似沧浪濯垢缨。",
        "dynasty": "宋",
        "collection_info": null
    },
    {
        "uuid": "6e3d2d7b794654c7e690af764d520eb1",
        "title": "次韵谭令尹茅庵十咏  其一",
        "author": "刘弇",
        "content": "云卷公余迹，锋藏用外神。\n故将容足地，聊学坐禅人。",
        "dynasty": "宋",
        "collection_info": null
    },
    {
        "uuid": "ff7cd2698f67cbf0642a029b6bb05254",
        "title": "次韵谭令尹茅庵十咏  其二",
        "author": "刘弇",
        "content": "物华他日好，岁月箇中延。\n欲识无余事，纔如一指禅。",
        "dynasty": "宋",
        "collection_info": null
    },
    {
        "uuid": "41fd9ac6fd514c12728b173486020c98",
        "title": "次韵谭令尹茅庵十咏  其三",
        "author": "刘弇",
        "content": "歊风青苯䔿，浴月碧涟漪。\n仅比蜗庐客，肯惭衡泌诗。",
        "dynasty": "宋",
        "collection_info": null
    },
    {
        "uuid": "0a34dcc52d0bf2f2716e61c87c481e8f",
        "title": "次韵谭令尹茅庵十咏  其四",
        "author": "刘弇",
        "content": "讼少闻罗雀，囚虚识降神。\n借令浓野兴，不负有民人。",
        "dynasty": "宋",
        "collection_info": null
    },
    {
        "uuid": "6f4ed398bc6848d750e9c8d345695196",
        "title": "次韵谭令尹茅庵十咏  其五",
        "author": "刘弇",
        "content": "所借非佗物，能忘是此心。\n弦歌时一到，驻作武城音。",
        "dynasty": "宋",
        "collection_info": null
    },
    {
        "uuid": "48d6d5962892aae508733cf160314bfd",
        "title": "次韵谭令尹茅庵十咏  其六",
        "author": "刘弇",
        "content": "到佛元非定，如仙等是家。\n了忘名利战，秦晋谩彭衙。",
        "dynasty": "宋",
        "collection_info": null
    },
    {
        "uuid": "0131aea7f6cee6a4f6e62bc52fa6574e",
        "title": "次韵谭令尹茅庵十咏  其七",
        "author": "刘弇",
        "content": "暂为陶令结，仍惬孝先眠。\n不学笙歌地，长年俗耳煎。",
        "dynasty": "宋",
        "collection_info": null
    },
    {
        "uuid": "1a4a955ce0064b9f9bb5abf945bc8501",
        "title": "次韵谭令尹茅庵十咏  其八",
        "author": "刘弇",
        "content": "罅月明窗纸，凉竿扫径尘。\n却应环堵在，潇洒属吾人。",
        "dynasty": "宋",
        "collection_info": null
    },
    {
        "uuid": "30c1f886688e89f0f23b3875c4a86bb1",
        "title": "次韵谭令尹茅庵十咏  其九",
        "author": "刘弇",
        "content": "自有幽芳对，无烦粲笑迎。\n清虚归眼界，那计幻沤生。",
        "dynasty": "宋",
        "collection_info": null
    },
    {
        "uuid": "0237fd8cc379d4d3cb7b2603691dffc3",
        "title": "次韵谭令尹茅庵十咏  其一○",
        "author": "刘弇",
        "content": "丈室纔鹙子，神游殆化人。\n公乎聊寄迹，肯此负朝绅。",
        "dynasty": "宋",
        "collection_info": null
    },
    {
        "uuid": "e0a1a53aeed14b169b518ae8829cf6f0",
        "title": "辇下春怀十绝呈赵达夫  其一",
        "author": "刘弇",
        "content": "绛阙岧峣五色中，六街风稳柳贪慵。\n金明解染波千顷，不似君王惠泽醲。",
        "dynasty": "宋",
        "collection_info": null
    },
    {
        "uuid": "053030922c0a4f7ca231b3d8a4caf4ce",
        "title": "辇下春怀十绝呈赵达夫  其二",
        "author": "刘弇",
        "content": "栏玉梯金十二楼，百花烘作紫烟浮。\n草黏天远难凭信，丝扑人来惯送愁。",
        "dynasty": "宋",
        "collection_info": null
    },
    {
        "uuid": "6f3b8be9ce24ef1c3f72e121a7e25f68",
        "title": "辇下春怀十绝呈赵达夫  其三",
        "author": "刘弇",
        "content": "蝶正冶容蜂正狂，鶑如羞涩燕如忙。\n低枝莫搭秋韆索，留送婵娟出短墙。",
        "dynasty": "宋",
        "collection_info": null
    },
    {
        "uuid": "1a457caa0ae3d56dd91bc413b01e51d0",
        "title": "辇下春怀十绝呈赵达夫  其四",
        "author": "刘弇",
        "content": "杏红似为桃红妬，柳绿浑将水绿争。\n去日背人来日逼，新愁特地旧愁并。",
        "dynasty": "宋",
        "collection_info": null
    },
    {
        "uuid": "5450d79e966d2fe3c94f74c7e9575478",
        "title": "辇下春怀十绝呈赵达夫  其五",
        "author": "刘弇",
        "content": "杨柳丝间黄栗留，杏花枝底碧遮油。\n一鞭归兴输年少，十日香尘卷日流。",
        "dynasty": "宋",
        "collection_info": null
    },
    {
        "uuid": "52c5ae30f229c9b6214fb9b4fea738b8",
        "title": "辇下春怀十绝呈赵达夫  其六",
        "author": "刘弇",
        "content": "一番勒花寒阵过，几竿搓柳日痕流。\n新阡绀幰迢迢去，往事黄昏恰恰愁。",
        "dynasty": "宋",
        "collection_info": null
    },
    {
        "uuid": "f379cb397e74d326ca533961b53a56fe",
        "title": "辇下春怀十绝呈赵达夫  其七",
        "author": "刘弇",
        "content": "活琉璃涨金明色，闹绮罗成上苑围。\n须信皇州春自满，莫愁青帝等閒归。",
        "dynasty": "宋",
        "collection_info": null
    },
    {
        "uuid": "7649ec8decfcf8f09dc35374a42c9a62",
        "title": "辇下春怀十绝呈赵达夫  其八",
        "author": "刘弇",
        "content": "已凭欢伯为愁敌，更指华胥卜梦邻。\n数歇卖花声过耳，谁家斗草事关身。",
        "dynasty": "宋",
        "collection_info": null
    },
    {
        "uuid": "e6bdb00b560c1d2a812024109a27bb5c",
        "title": "辇下春怀十绝呈赵达夫  其九",
        "author": "刘弇",
        "content": "三径就荒归渺邈，五浆先馈懒逢迎。\n较量春色无花品，收拾生涯有酒觥。",
        "dynasty": "宋",
        "collection_info": null
    },
    {
        "uuid": "054e845a54adcaa8fe8b6ed4e1a0841a",
        "title": "辇下春怀十绝呈赵达夫  其一○",
        "author": "刘弇",
        "content": "魂先絮怯青楼女，命为花轻白袷郎。\n春色不应疏病客，正缘生计纸千张。",
        "dynasty": "宋",
        "collection_info": null
    },
    {
        "uuid": "79f892619341a66635482953850a6be3",
        "title": "再用前韵酬达夫  其一",
        "author": "刘弇",
        "content": "酒圣无端整日中，不堪有七过嵇慵。\n欲知春色讵如许，万斛浮蛆未博醲。",
        "dynasty": "宋",
        "collection_info": null
    },
    {
        "uuid": "99431d75168866f42814a1723683fb99",
        "title": "再用前韵酬达夫  其二",
        "author": "刘弇",
        "content": "九重城阙凤凰楼，金碧觚棱晓日浮。\n和气已从天上落，寒乡莫赋畔牢愁。",
        "dynasty": "宋",
        "collection_info": null
    },
    {
        "uuid": "f8d50e1bd39e54af231e995de569afef",
        "title": "再用前韵酬达夫  其三",
        "author": "刘弇",
        "content": "撷蘂攀枝得似狂，未拚身世事干忙。\n羽翰不借还家梦，钥牡衔鱼抱缭墙。",
        "dynasty": "宋",
        "collection_info": null
    },
    {
        "uuid": "277abe1d499ce71b7716278300507c3e",
        "title": "再用前韵酬达夫  其四",
        "author": "刘弇",
        "content": "花为妆成长近妬，水将蓝比不多争。\n阳和灭裂穷涂望，独许侯家擅四并。",
        "dynasty": "宋",
        "collection_info": null
    },
    {
        "uuid": "60a10810d012af510708e4af6ba923d1",
        "title": "再用前韵酬达夫  其五",
        "author": "刘弇",
        "content": "百鬼揶揄成故态，一胸块磊信重围。\n沉清酇白平治得，请傍东皇振旅归。",
        "dynasty": "宋",
        "collection_info": null
    },
    {
        "uuid": "ed4de4f1457795956dc9a40bd1678969",
        "title": "再用前韵酬达夫  其六",
        "author": "刘弇",
        "content": "岸柳禁持人学舞，墙花勾引客窥邻。\n速将事当悠悠梦，剩买欢归衮衮身。",
        "dynasty": "宋",
        "collection_info": null
    },
    {
        "uuid": "047c0e3f823867c18ef9a0c21db5387f",
        "title": "再用前韵酬达夫  其七",
        "author": "刘弇",
        "content": "直取浩歌论纂纂，肯容三爵径油油。\n送花明月怜人杀，怗体红波凝不流。",
        "dynasty": "宋",
        "collection_info": null
    },
    {
        "uuid": "a98d76636d935edfa2f59424406148de",
        "title": "再用前韵酬达夫  其八",
        "author": "刘弇",
        "content": "露房霞颊迎人笑，订订芳菲第几流。\n黄四娘家无数梦，玄都观裏一番愁。",
        "dynasty": "宋",
        "collection_info": null
    },
    {
        "uuid": "51589f03d87b48ec168cc67817757f33",
        "title": "再用前韵酬达夫  其九",
        "author": "刘弇",
        "content": "罚筹满把槽仍滴，鲙手千刀刃必迎。\n春若背教花不老，恣挨红阵燥瑶觥。",
        "dynasty": "宋",
        "collection_info": null
    },
    {
        "uuid": "5f21789976620bb388be0c9e4a2e5590",
        "title": "再用前韵酬达夫  其一○",
        "author": "刘弇",
        "content": "阔疏未可轻愚叟，放浪多应学漫郎。\n待挽春工醉乡去，随教蜂蝶笑雄张。",
        "dynasty": "宋",
        "collection_info": null
    },
    {
        "uuid": "31ae64d4c6b791312b9863d3e90941d4",
        "title": "三用前韵酬达夫  其一",
        "author": "刘弇",
        "content": "掠风社燕窥帘入，阁雨溪桃结子慵。\n莫笑妩眉等闲画，藁砧情地胜春醲。",
        "dynasty": "宋",
        "collection_info": null
    },
    {
        "uuid": "2ef55a10192d377e3f92c614b056a74a",
        "title": "三用前韵酬达夫  其二",
        "author": "刘弇",
        "content": "花气曛曛活逼楼，十分大白直须浮。\n自怜短髮如烟薄，敢买钿车贮莫愁。",
        "dynasty": "宋",
        "collection_info": null
    },
    {
        "uuid": "58300e6d255d7ef5966544f06efc72e9",
        "title": "三用前韵酬达夫  其三",
        "author": "刘弇",
        "content": "柳挽花搴独自狂，鼓催钟趁几人忙。\n重城特解春将闭，时放红英笑女墙。",
        "dynasty": "宋",
        "collection_info": null
    },
    {
        "uuid": "c55ed6bdb6f12a704eefbe00c4c6752c",
        "title": "三用前韵酬达夫  其四",
        "author": "刘弇",
        "content": "得丧三分徒鼎峙，是非两角谩蜗争。\n人情不似春情好，一气无私见合并。",
        "dynasty": "宋",
        "collection_info": null
    },
    {
        "uuid": "1eb94b00e92f10ff8a25d9950fc5d6d5",
        "title": "三用前韵酬达夫  其五",
        "author": "刘弇",
        "content": "闲杀筛风酿雨时，可怜腰带渐宽围。\n何因径作江南梦，泛取图中竹叶归。",
        "dynasty": "宋",
        "collection_info": null
    },
    {
        "uuid": "3eb3559189102dd13de3db79a93d0f3b",
        "title": "三用前韵酬达夫  其六",
        "author": "刘弇",
        "content": "关关柳幄鶑怀友，曳曳花房蝶乞邻。\n未羡西园冠盖客，稍关南浦别离身。",
        "dynasty": "宋",
        "collection_info": null
    },
    {
        "uuid": "a8452707fb01eb47a93149a7f858b941",
        "title": "三用前韵酬达夫  其七",
        "author": "刘弇",
        "content": "蹀骢草媚障泥锦，结妓花烘压杏油。\n梁父吟输醉乡客，抛毬乐称曲家流。",
        "dynasty": "宋",
        "collection_info": null
    },
    {
        "uuid": "23152838d5d997ed76d8ad527e5c722e",
        "title": "三用前韵酬达夫  其八",
        "author": "刘弇",
        "content": "骈棘重关不自由，横将匏繫代萍流。\n飞丝莫罥林塘兴，留与骚人作四愁。",
        "dynasty": "宋",
        "collection_info": null
    },
    {
        "uuid": "658b05b0c3030031b97472a51c917b4a",
        "title": "三用前韵酬达夫  其九",
        "author": "刘弇",
        "content": "酒徒博醉貂龟解，社老赛神箫鼓迎。\n未省拨忙酬燥吻，壁端赢得挂空觥。",
        "dynasty": "宋",
        "collection_info": null
    },
    {
        "uuid": "831203fd7d5ecec33a8c0428bafb6b09",
        "title": "三用前韵酬达夫  其一○",
        "author": "刘弇",
        "content": "它日江淹曾赋恨，几人颜驷尚潜郎。\n年来春事稠于髮，莫把哀丝为急张。",
        "dynasty": "宋",
        "collection_info": null
    },
    {
        "uuid": "49d33d7eb510b5451df62b1c1a5cbbe9",
        "title": "四用前韵酬达夫  其一",
        "author": "刘弇",
        "content": "怯思酣魂九十中，蚕苗凤子学人慵。\n来来不会春工意，醖造风光抵死醲。",
        "dynasty": "宋",
        "collection_info": null
    },
    {
        "uuid": "6d28ade409841ae900c1d4263770cba6",
        "title": "四用前韵酬达夫  其二",
        "author": "刘弇",
        "content": "黄金迟日蚁成楼，翠色红光一样浮。\n短杀五更无客梦，小垂双手有人愁。",
        "dynasty": "宋",
        "collection_info": null
    },
    {
        "uuid": "8de6f38153f8172ff07821498e383220",
        "title": "四用前韵酬达夫  其三",
        "author": "刘弇",
        "content": "高阳门巷有人狂，金谷园林数日忙。\n多事正堪怜考父，不寻花去却循墙。",
        "dynasty": "宋",
        "collection_info": null
    },
    {
        "uuid": "3ee1c2ea5f367842608403ed0e1c2a2d",
        "title": "四用前韵酬达夫  其四",
        "author": "刘弇",
        "content": "雀缘底事儿童戏，蛙为何人口舌争。\n待割金明一寻碧，恨无霜剪快如并。",
        "dynasty": "宋",
        "collection_info": null
    },
    {
        "uuid": "8b3de0f721c14f51725a4f842877fdd8",
        "title": "四用前韵酬达夫  其五",
        "author": "刘弇",
        "content": "叶底蜂儿抛蜜桶，花边猧子乱棋围。\n一綳周昉新番画，拟就勾芒乞取归。",
        "dynasty": "宋",
        "collection_info": null
    },
    {
        "uuid": "1ea059d13fd6b5e5e0521427f3c717f6",
        "title": "四用前韵酬达夫  其六",
        "author": "刘弇",
        "content": "梦草客儿成底句，贪杯吏部觅谁邻。\n雪衣女软留茶舌，金十奴慵刺绣身。",
        "dynasty": "宋",
        "collection_info": null
    },
    {
        "uuid": "d5840ff29fa105332d146011e905de81",
        "title": "四用前韵酬达夫  其七",
        "author": "刘弇",
        "content": "楼台半蘸浮天水，灯火频干继晷油。\n桃李不须连夜赏，牡丹它日有高流。",
        "dynasty": "宋",
        "collection_info": null
    },
    {
        "uuid": "ccc9f5ae0f550239b84403097a972472",
        "title": "四用前韵酬达夫  其八",
        "author": "刘弇",
        "content": "稍喜浊醪扶病头，强看狂絮点清流。\n王鳣叔鲔成何事，不似吞书鲤破愁。",
        "dynasty": "宋",
        "collection_info": null
    },
    {
        "uuid": "f8f9899f882914d0e766286f5b2c44a3",
        "title": "四用前韵酬达夫  其九",
        "author": "刘弇",
        "content": "提壶芦能送好声，客来长是及门迎。\n惜花待着连天幕，赌酒须翻卷海觥。",
        "dynasty": "宋",
        "collection_info": null
    },
    {
        "uuid": "821f0fc75cbb1bdfa652c511d7be9afc",
        "title": "四用前韵酬达夫  其一○",
        "author": "刘弇",
        "content": "折柳愁生灞陵岸，射鵰闲杀羽林郎。\n长安不禁花时夜，京兆于今有赵张。",
        "dynasty": "宋",
        "collection_info": null
    },
    {
        "uuid": "89a590bceb9fab92c5fb823bbf488331",
        "title": "题建州富沙门楼安济桥十绝呈太守黄彦发 富沙门楼五绝 其一",
        "author": "刘弇",
        "content": "通庄一日踊青鸳，目极须知剩得天。\n竞秀溪山归笔助，拨忙风月看觞传。",
        "dynasty": "宋",
        "collection_info": null
    },
    {
        "uuid": "9d8a26b4ae6cda4f31e90e4f1b90948e",
        "title": "题建州富沙门楼安济桥十绝呈太守黄彦发 富沙门楼五绝 其二",
        "author": "刘弇",
        "content": "文榱绣栱切浮云，喜色先开万井春。\n未俯栏干窥独鸟，已惊衽席度游人。",
        "dynasty": "宋",
        "collection_info": null
    },
    {
        "uuid": "4a23ddef4b4bd2b8fb55a4edbdc0b407",
        "title": "题建州富沙门楼安济桥十绝呈太守黄彦发 富沙门楼五绝 其三",
        "author": "刘弇",
        "content": "扑闬行人衮底流，闉阇缥缈到三休。\n霜魂月魄交光夜，十二冰帘不上鈎。",
        "dynasty": "宋",
        "collection_info": null
    },
    {
        "uuid": "9c6137632694277859a984f64ff2fa6e",
        "title": "题建州富沙门楼安济桥十绝呈太守黄彦发 富沙门楼五绝 其四",
        "author": "刘弇",
        "content": "王粲登临端不负，庾公兴味故应清。\n广寒约酌无多地，取取仙风洗骨生。",
        "dynasty": "宋",
        "collection_info": null
    },
    {
        "uuid": "e412e1adbf1fe59d2f230dc245b51e1e",
        "title": "题建州富沙门楼安济桥十绝呈太守黄彦发 富沙门楼五绝 其五",
        "author": "刘弇",
        "content": "曾闻仙者好楼居，楼外仙山入指呼。\n聊作上游新粉泽，使君不为贮罗敷。",
        "dynasty": "宋",
        "collection_info": null
    },
    {
        "uuid": "079ef60dd4f7dbd05910b7dbc323b71c",
        "title": "题建州富沙门楼安济桥十绝呈太守黄彦发 安济桥五绝 其一",
        "author": "刘弇",
        "content": "谁把灵楂接饮牛，主人潇洒古东瓯。\n玉清夜半开冰箔，暗认方平别驾虬。",
        "dynasty": "宋",
        "collection_info": null
    },
    {
        "uuid": "995c83870711fd061a5039e9aac4b340",
        "title": "题建州富沙门楼安济桥十绝呈太守黄彦发 安济桥五绝 其二",
        "author": "刘弇",
        "content": "扶槛侏儒玉刻红，斩新装饰水精宫。\n武夷不信仙山近，十万曾孙正踏虹。",
        "dynasty": "宋",
        "collection_info": null
    },
    {
        "uuid": "dc47fdfb4c20e97b672e95c1157aa903",
        "title": "题建州富沙门楼安济桥十绝呈太守黄彦发 安济桥五绝 其三",
        "author": "刘弇",
        "content": "跨海鳌身传洛阳，贴波虹影老吴江。\n未如截取玻瓈去，稳卧箜篌白玉腔。",
        "dynasty": "宋",
        "collection_info": null
    },
    {
        "uuid": "86608278f65ac21e30c027b09bd3d1fb",
        "title": "题建州富沙门楼安济桥十绝呈太守黄彦发 安济桥五绝 其四",
        "author": "刘弇",
        "content": "拥翠拖青得要津，截波仙屐略无尘。\n借令万鹊填桥巧，何补褰裳一世人。",
        "dynasty": "宋",
        "collection_info": null
    },
    {
        "uuid": "6b9c82040d4130fc6b41e9f672fb8734",
        "title": "题建州富沙门楼安济桥十绝呈太守黄彦发 安济桥五绝 其五",
        "author": "刘弇",
        "content": "江夏无双自妙年，颍川第一早闻天。\n阳和自满千桃李，更欲邦人识济川。",
        "dynasty": "宋",
        "collection_info": null
    },
    {
        "uuid": "aa2025254bb7404b3d40676e6e7c00a8",
        "title": "送曾道者归玉笥旧隠二首  其一",
        "author": "刘弇",
        "content": "踏尽匡山十载云，却抽秋鹤九皋身。\n明明似为溪毛熟，笑整西风不屋巾。",
        "dynasty": "宋",
        "collection_info": null
    },
    {
        "uuid": "52d2d9d12f913c70ad0a6d690ea688c6",
        "title": "送曾道者归玉笥旧隠二首  其二",
        "author": "刘弇",
        "content": "道隠曾窥反接猱，急人尤喜施圭刀。\n浮生不絓秋毫外，肯把长闲博暂劳。",
        "dynasty": "宋",
        "collection_info": null
    },
    {
        "uuid": "a1300ac1db1915393eb491cb7bde131a",
        "title": "道旁见牛车因成二绝  其一",
        "author": "刘弇",
        "content": "由来得计在通津，蚀尽冥冥古道尘。\n犊子掣辕疲欲死，须知作俑是椎轮。",
        "dynasty": "宋",
        "collection_info": null
    },
    {
        "uuid": "151630202145ed90e3e62e6ac1303b20",
        "title": "道旁见牛车因成二绝  其二",
        "author": "刘弇",
        "content": "兼两正缘胜任取，摧辀终忌大圆生。\n尺涂寸潦皆吾病，何必羊肠九折行。",
        "dynasty": "宋",
        "collection_info": null
    },
    {
        "uuid": "faaaebfbbfc2809876ab3f7e5a671283",
        "title": "送李德素罢官归舒城三首  其一",
        "author": "刘弇",
        "content": "潇洒由来物外姿，文章满把尽珠玑。\n飞黄蹀月终难绊，看取蘅皋手一挥。",
        "dynasty": "宋",
        "collection_info": null
    },
    {
        "uuid": "ed76e5a4cf34361d48f2c4d0ea4a8619",
        "title": "送李德素罢官归舒城三首  其二",
        "author": "刘弇",
        "content": "朔风吹眼水溶溶，白社回香杳霭中。\n千里沧洲帆一抹，遥知此日背冥鸿。",
        "dynasty": "宋",
        "collection_info": null
    },
    {
        "uuid": "9862f0e4ad922d770bcfaf12029a1f18",
        "title": "送李德素罢官归舒城三首  其三",
        "author": "刘弇",
        "content": "水落淮天蟹子肥，三年游子片帆归。\n东坡䆉稏黄云满，试傍林椒振客衣。",
        "dynasty": "宋",
        "collection_info": null
    },
    {
        "uuid": "09fcc7d8c5b526e863c7a536642924aa",
        "title": "和知府龙图黄安中浅沙马跑二泉二首  其一",
        "author": "刘弇",
        "content": "甃面平吞寸许寒，记曾一掬洗中干。\n定知满斛黄金屑，会有游人镜裏看。",
        "dynasty": "宋",
        "collection_info": null
    },
    {
        "uuid": "4f74cd2243f629d5eecec181ac1b6e06",
        "title": "和知府龙图黄安中浅沙马跑二泉二首  其二",
        "author": "刘弇",
        "content": "飞黄开迹想当年，何啻军中渴剌泉。\n无补褭蹄空汉铸，有心流水谩牙弦。",
        "dynasty": "宋",
        "collection_info": null
    },
    {
        "uuid": "270c26c9b5c47c6eed031e983b78ba4c",
        "title": "和安中咏陈仲举徐孺子二首  其一",
        "author": "刘弇",
        "content": "当年礼意号难通，南国纔倾孺子风。\n户外尔来多客屦，谁堪一榻与要终。",
        "dynasty": "宋",
        "collection_info": null
    },
    {
        "uuid": "18eddbf10260d22ec07191e50526d5e0",
        "title": "和安中咏陈仲举徐孺子二首  其二",
        "author": "刘弇",
        "content": "一从辞聘卧枢绳，四海谁论目若营。\n衰世竟闲援溺手，林宗好在寄吾声。",
        "dynasty": "宋",
        "collection_info": null
    },
    {
        "uuid": "ce3728a06557d61e1977ac3b3c098793",
        "title": "和安中铁柱留题",
        "author": "刘弇",
        "content": "疾恶情深碍目沙，果闻仙秩以功加。\n连年馘毒纔三尺，何似豚蹄祝满车。",
        "dynasty": "宋",
        "collection_info": null
    },
    {
        "uuid": "e55b7b2019b43ece63a97074effd2fd1",
        "title": "和安中上蓝横泉井",
        "author": "刘弇",
        "content": "谁割银潢下甃中，更闻南北豁相通。\n穷妖本作终身计，千古翻成勿幕功。",
        "dynasty": "宋",
        "collection_info": null
    },
    {
        "uuid": "d28e7c9fa4dcd5a4d86731487212f263",
        "title": "陪彭安行双莲亭小酌三首  其一",
        "author": "刘弇",
        "content": "无尘凈渌枕青鸳，箇样清虚不似鄽。\n更喜晚来翘白鹭，伴君和我作三仙。",
        "dynasty": "宋",
        "collection_info": null
    },
    {
        "uuid": "50c09689769c16a58a5d193b3cce3f56",
        "title": "陪彭安行双莲亭小酌三首  其二",
        "author": "刘弇",
        "content": "觥筹一举破愁城，似胜长驱十万兵。\n可是胸中浇块磊，更须酇白与汾清。",
        "dynasty": "宋",
        "collection_info": null
    },
    {
        "uuid": "04d23770e7330117f8a72ba1cbcb9d60",
        "title": "陪彭安行双莲亭小酌三首  其三",
        "author": "刘弇",
        "content": "枯荷搨水枫丹霜，十分拍拍鹅儿黄。\n挽君衣袖莫嫌数，直恐跨鲸抛醉乡。",
        "dynasty": "宋",
        "collection_info": null
    },
    {
        "uuid": "82219646a5680442eb2b4ca0a7d98004",
        "title": "留题神仙院三绝  其一",
        "author": "刘弇",
        "content": "白鹭飞边尽古今，萧条鬼冢与神林。\n故时门巷犹能忆，十载重来白一簪。",
        "dynasty": "宋",
        "collection_info": null
    },
    {
        "uuid": "c54600d3addf37158a3d2978cbfc9f46",
        "title": "留题神仙院三绝  其二",
        "author": "刘弇",
        "content": "问僧活计祗瓶钵，愧我世缘犹网罗。\n小官未免妄男子，较量所得谁为多。",
        "dynasty": "宋",
        "collection_info": null
    },
    {
        "uuid": "9bed8eb3f0ef0bd16878694e25a8ffa4",
        "title": "留题神仙院三绝  其三",
        "author": "刘弇",
        "content": "白帝怜秋自不胜，等闲时放一番清。\n诗情大似归飞鹤，聊作当年警露声。",
        "dynasty": "宋",
        "collection_info": null
    },
    {
        "uuid": "d131b6ca344810d492504fb7a70c8320",
        "title": "陪林明復功德院小轩对假山有成",
        "author": "刘弇",
        "content": "候禽幽啭似争春，我亦贪搔不屋巾。\n巀嶭烟姿在眉睫，个中还有傲秦人。",
        "dynasty": "宋",
        "collection_info": null
    },
    {
        "uuid": "358056fdbf58aebb6abb394761c7d867",
        "title": "试笔",
        "author": "刘弇",
        "content": "卢蒲衰髮故萧萧，绛节霓旌不易招。\n若使此身轻健得，会须归去掇翘䔄。",
        "dynasty": "宋",
        "collection_info": null
    },
    {
        "uuid": "37aaf8c9999198cc87e7bb7ea8b55fd0",
        "title": "西峰寺",
        "author": "刘弇",
        "content": "客尘不到胜黄梅，竹遶松围金地开。\n尽拨云根出葱蒨，翠蕤青葆一时来。",
        "dynasty": "宋",
        "collection_info": null
    },
    {
        "uuid": "41a3416e47fafa8d89c49ab8494e5b73",
        "title": "赠庆恩禅师",
        "author": "刘弇",
        "content": "深颅瘦胫出家人，八十终身一衲云。\n高寿不论松与鹤，独留心赏寄迦文。",
        "dynasty": "宋",
        "collection_info": null
    },
    {
        "uuid": "b450a561c4eb769823883b42dc5f319a",
        "title": "高氏环翠楼二首  其一",
        "author": "刘弇",
        "content": "雕甍已入千山抱，倒影仍浮一水光。\n谁扑晓岚都不惜，似缘袍色妬刘郎。",
        "dynasty": "宋",
        "collection_info": null
    },
    {
        "uuid": "6b516232aedcb50761ca637995947cdf",
        "title": "高氏环翠楼二首  其二",
        "author": "刘弇",
        "content": "眼界初欣得茂林，野烟蒙羃此何心。\n拟从复岭重冈外，便借苍岑十万寻。",
        "dynasty": "宋",
        "collection_info": null
    },
    {
        "uuid": "8a385696fc3af2813984ad2a3eb99fea",
        "title": "莲华峰法云即事五首  其一",
        "author": "刘弇",
        "content": "蝉联封略三湘近，缥缈神仙两洞开。\n持语莲华峰上月，好将清影逼人来。",
        "dynasty": "宋",
        "collection_info": null
    },
    {
        "uuid": "48acfadb4059a5a7cd2b2cfa50e3c232",
        "title": "莲华峰法云即事五首  其二",
        "author": "刘弇",
        "content": "莲华峰下莲华水，万古来从天北隅。\n客子会须成利涉，箇中还得问津无。",
        "dynasty": "宋",
        "collection_info": null
    },
    {
        "uuid": "7de0218ced18157b73480d11b72b819d",
        "title": "莲华峰法云即事五首  其三",
        "author": "刘弇",
        "content": "渡南渡北闲花草，闹绿稀红随分好。\n得意即适那知非，浅近由来贵深渺。",
        "dynasty": "宋",
        "collection_info": null
    },
    {
        "uuid": "0d897c54e10201ee3e2f131b5dc8477d",
        "title": "莲华峰法云即事五首  其四",
        "author": "刘弇",
        "content": "奈我此身无定居，正如飞絮扑江榆。\n两毛更甚卢蒲短，好在朱陵见忆无。",
        "dynasty": "宋",
        "collection_info": null
    },
    {
        "uuid": "396af91ae462c9202cb960fee3e5223f",
        "title": "莲华峰法云即事五首  其五",
        "author": "刘弇",
        "content": "十十五五跳波鱼，三三两两踏歌姝。\n前山后山碧一色，似不多愧潇洒图。",
        "dynasty": "宋",
        "collection_info": null
    },
    {
        "uuid": "2fc63a8a3fe09faf0d3538c5e0363c55",
        "title": "赵屯阻风书怀示黄成伯章子修二首  其一",
        "author": "刘弇",
        "content": "漾漾云𦩠躐尾行，北来风力大粗生。\n与君更向春容裏，暗听虾蟆数击更。",
        "dynasty": "宋",
        "collection_info": null
    },
    {
        "uuid": "14941c63555faef76b9e5113c6b5159f",
        "title": "赵屯阻风书怀示黄成伯章子修二首  其二",
        "author": "刘弇",
        "content": "故家曾是鸟巢南，欲折归心迫片帆。\n十载萍根浮履舄，令人羞涩对青衫。",
        "dynasty": "宋",
        "collection_info": null
    },
    {
        "uuid": "afa2e4d2d9d6e098daafaefdac8da74a",
        "title": "再次前韵  其一",
        "author": "刘弇",
        "content": "心逐云容初欲远，身同春物乍欣生。\n不缘旅泊蹉跎去，一任江波岁月更。",
        "dynasty": "宋",
        "collection_info": null
    },
    {
        "uuid": "6e98ff29f62a1bc1f5e05a9a81f17b86",
        "title": "再次前韵  其二",
        "author": "刘弇",
        "content": "白浪差差沮我南，祗成重酿破风帆。\n半生感慨轻儿女，翻笑江州泪湿衫。",
        "dynasty": "宋",
        "collection_info": null
    },
    {
        "uuid": "a0d11f6419e23f6e82fbfedde4279a11",
        "title": "送徐择之秘校还雎阳二首  其一",
        "author": "刘弇",
        "content": "华裾照地雎阳客，入手当年有春色。\n家山归梦不须多，岁晚青翰天际识。",
        "dynasty": "宋",
        "collection_info": null
    },
    {
        "uuid": "d037e2b8978258591ae64c54d8c6447c",
        "title": "送徐择之秘校还雎阳二首  其二",
        "author": "刘弇",
        "content": "汴水东头古堞开，青鸳舞影几楼台。\n莫将归雁比行色，身未到家春已来。",
        "dynasty": "宋",
        "collection_info": null
    },
    {
        "uuid": "4747740c2a611e5a490a2df7aa97c827",
        "title": "书国清寺清晓上人壁",
        "author": "刘弇",
        "content": "老师八十大僧生，头插吴龟见寿征。\n斸开云根作活计，隠约百尺飞觚棱。",
        "dynasty": "宋",
        "collection_info": null
    },
    {
        "uuid": "f3f86a0916a9c2f84e11b9e45ef1c749",
        "title": "和许亢秀才适轩三咏  其一",
        "author": "刘弇",
        "content": "卑枝已能分好月，况復地力能新培。\n託根反出社木后，正使匠石愁无材。",
        "dynasty": "宋",
        "collection_info": null
    },
    {
        "uuid": "71fb0384f21bc08379598146bc63b626",
        "title": "和许亢秀才适轩三咏  其二",
        "author": "刘弇",
        "content": "吾闻水月故相摄，小水还同大虚量。\n谁掬银潢下九秋，更想灵槎到天上。",
        "dynasty": "宋",
        "collection_info": null
    },
    {
        "uuid": "cd0ad19c29e19d2af49ce07903dee31f",
        "title": "和许亢秀才适轩三咏  其三",
        "author": "刘弇",
        "content": "蛰龙蟠地秃角出，便讶云物储其间。\n由来浪费康乐屐，自可对面酬商颜。",
        "dynasty": "宋",
        "collection_info": null
    },
    {
        "uuid": "e78a65d689fcd984ea19d2b01ebeef36",
        "title": "题屈原",
        "author": "刘弇",
        "content": "直魄忠魂不復生，后来谁与继英声。\n只因一派潇湘水，千古澄波伴独清。",
        "dynasty": "宋",
        "collection_info": null
    },
    {
        "uuid": "90be1ea2e0871f12c2bcc23cb93220f2",
        "title": "题增城驻舟亭",
        "author": "刘弇",
        "content": "一亭潇洒枕江流，水色山光四面浮。\n多少客帆檐外过，不知谁是济川舟。",
        "dynasty": "宋",
        "collection_info": null
    },
    {
        "uuid": "d2ae7b68c73190bf829c96b57de7ba2f",
        "title": "题韶州韶石亭",
        "author": "刘弇",
        "content": "数层顽石立孤岑，代往碑讹事莫寻。\n惟有汤汤亭下水，至今犹似奏韶音。",
        "dynasty": "宋",
        "collection_info": null
    },
    {
        "uuid": "c9bde6b1db875c8705551e8e3a7af4fe",
        "title": "泊韶州宣溪亭",
        "author": "刘弇",
        "content": "昔年吏部谪韶州，曾向宣溪泊暮舟。\n多少烟波愁不尽，一时留与后人愁。",
        "dynasty": "宋",
        "collection_info": null
    },
    {
        "uuid": "8c273b22c79666388040e5c772e27191",
        "title": "题吉水南华寺  其一",
        "author": "刘弇",
        "content": "紫翠浮浮夺晓昏，生涯谷汲与松焚。\n客尘一点自应少，终日到门惟白云。",
        "dynasty": "宋",
        "collection_info": null
    },
    {
        "uuid": "e630d18f51851a57e839aedcf7ad1bc0",
        "title": "题吉水南华寺  其二",
        "author": "刘弇",
        "content": "野兴由来惬杖藜，层峦影裏见翚飞。\n虚空一炷起凝碧，化作九天云染衣。",
        "dynasty": "宋",
        "collection_info": null
    },
    {
        "uuid": "bca343b31349c822b46c91005b48d847",
        "title": "龙云观稼",
        "author": "刘弇",
        "content": "黄云扑扑拥千塍，恶岁嗷嗷比独登。\n稍取快襟移远岫，更从始击见秋鹰。",
        "dynasty": "宋",
        "collection_info": null
    },
    {
        "uuid": "f5d43a085f3ab2b37139503f48cde5ec",
        "title": "知府黄龙图生辰五首  其一",
        "author": "刘弇",
        "content": "由来昭武胜天台，淑气俄钟命世材。\n天上月华方摄兔，人间春色已先梅。\n长庚梦白真无敌，嵩岳生申世有开。\n直恐龙陂清澈底，照人都入骨毛来。",
        "dynasty": "宋",
        "collection_info": null
    },
    {
        "uuid": "c8287572df49e9e06d07632138e44b0c",
        "title": "知府黄龙图生辰五首  其二",
        "author": "刘弇",
        "content": "早岁声名动玉除，区区汉日谩严徐。\n高将官况云难学，清得才情水不如。\n端的好光亲日月，分明有力是诗书。\n轩轩昭代文章伯，谁识麒麟下紫虚。",
        "dynasty": "宋",
        "collection_info": null
    },
    {
        "uuid": "5b112dee99033bbc5ea197ba3dcdf516",
        "title": "知府黄龙图生辰五首  其三",
        "author": "刘弇",
        "content": "豫章潇洒古南州，偶屈天边法从游。\n孺子榻尘终日少，曲江诗板有时留。\n千帆白雪艨艟浪，万顷黄云䆉稏秋。\n谁识使君经济处，长年清怯为民忧。",
        "dynasty": "宋",
        "collection_info": null
    },
    {
        "uuid": "9bf4da0af8468199a69fe296485bfccc",
        "title": "知府黄龙图生辰五首  其四",
        "author": "刘弇",
        "content": "从古无双江夏黄，此身亲簉玉宸傍。\n暂闲十载陶钧手，犹胜一时鹓鹭行。\n况復唐虞新日月，不妨伊傅好舟航。\n愿酬千里邦人祝，直筑沙堤到大梁。",
        "dynasty": "宋",
        "collection_info": null
    },
    {
        "uuid": "e8c49b0b7feaf708dee687eb749cca98",
        "title": "知府黄龙图生辰五首  其五",
        "author": "刘弇",
        "content": "迎春新酒拨鹅黄，献寿争持潋滟觞。\n入夜台躔动符彩，拂星旌户集簪裳。\n平时猥辱非常顾，贱子初无可录长。\n独有此心效芹块，愿先歌鲁炽而昌。",
        "dynasty": "宋",
        "collection_info": null
    },
    {
        "uuid": "0e5cb1770f77e363bea818ddf3487394",
        "title": "知府熊公待制生辰",
        "author": "刘弇",
        "content": "天上麒麟瑞，人间杞梓良。\n扶周崧孕秀，开汉昴腾芒。\n蓂月清和半，桑弧决拾傍。\n云旌初验昉，水渚忽临张。\n汗血来西极，长离下女床。\n决科霄汉上，着姓斗牛乡。\n伊昔闻遭遇，维时适凯康。\n辅臣推练达，天子赐辉光。\n政府初更赞，农曹亦荐扬。\n仰窥惟白日，稳步是银潢。\n西液常杨笔，同天舜禹觞。\n岷峨欣惠字，邛筰入寥狼。\n襦袴谣南海，韬钤肃桂阳。\n有为皆稷契，无地不龚黄。\n藩服今连楚，江城故压章。\n熊凭新传轼，鸡馥旧含香。\n贾召行前席，曹归定束装。\n钧中挥造化，川际起舟航。\n贱子惭庥庇，佳晨倍激昂。\n松椿先众祷，芹块止诚将。\n和逐熏弦远，欢同畏日长。\n椒浆持满斝，何计上公堂。",
        "dynasty": "宋",
        "collection_info": null
    },
    {
        "uuid": "c9c564bb538556bda7624f106f56b949",
        "title": "上熊待制生辰二首  其一",
        "author": "刘弇",
        "content": "雅什曾歌岳降神，今看天上玉麒麟。\n舜弦一弄均和气，尧荚三收得令辰。\n池到凤凰须指日，符分鱼竹未妨身。\n祈公戬谷终何拟，星有元台木有椿。",
        "dynasty": "宋",
        "collection_info": null
    },
    {
        "uuid": "a85167378b002ef75a36b54bfa50f241",
        "title": "上熊待制生辰二首  其二",
        "author": "刘弇",
        "content": "往岁曾看九万飞，日边亲得好光辉。\n西清儤直荷为橐，左蜀宣风绣作衣。\n直使声名过紫塞，剩留功业到黄扉。\n苍生久繫为霖望，早晚追锋合北归。",
        "dynasty": "宋",
        "collection_info": null
    },
    {
        "uuid": "c6a520380a8ef748bd7fd56ef6b27178",
        "title": "王运判生辰二十韵",
        "author": "刘弇",
        "content": "高蹑明昌会，全收杰俊声。\n庆缘庚入梦，粹是昴腾精。\n梁日麒麟下，周年鸑鷟鸣。\n门庭诸谢美，襟韵七闽深。\n姓字黄金榜，才华白玉京。\n五车经目尽，一赋未晡成。\n在昔闻开泰，于时契陟明。\n经纶真主识，风采满朝倾。\n迅击方秋隼，横骑上汉鲸。\n激昂孤立气，魁垒并游英。\n决指西清迈，俄优左省行。\n尧天窥日月，汉陛右公卿。\n豸脱台冠旧，轺驰使传轻。\n疮痍瘳物瘵，荆枳斸姦萌。\n范辔归余事，莱衣萃极荣。\n陋儒何幸会，庆诞适亲更。\n芹块惭无补，笺毫浪有情。\n凉飔来翠帟，嘉气动雕楹。\n潋滟千分酒，翂𦑉万里程。\n祈公此心切，立欲寿如彭。",
        "dynasty": "宋",
        "collection_info": null
    },
    {
        "uuid": "33b4011f5f27befe9e1d9bb81acebe2d",
        "title": "冬至上王丞相生日黄钟歌",
        "author": "刘弇",
        "content": "干坤变化造万物，十有一月生黄钟。\n黄钟资养太和气，上贤禀受为三公。\n至音铿锵仪凤凰，播在简册成文章。\n权衡度量立大法，朝廷四海声洋洋。\n往时霜木立如束，原野焦枯无紫绿。\n自从缇室一阳生，半夜萌芽动寒谷。\n登堂请献眉寿杯，愿同律管容葭灰。\n玉铉金鼎调盐梅，年年阳德先春来。",
        "dynasty": "宋",
        "collection_info": null
    },
    {
        "uuid": "ae6927be3316aaed5a09cff7602b3918",
        "title": "狄大夫生辰二十韵",
        "author": "刘弇",
        "content": "一指斗魁天陆北，五新蓂叶帝阶傍。\n降神山岳全储秀，遍射桑蓬骤发祥。\n厩暖共看驹汗血，玉灵争记水流方。\n家临人物先贤楚，祖擅功名大国梁。\n孝穆抚摩惊秀整，升卿标识见蕃昌。\n芝兰庭户真难得，雕鹗风云自不常。\n头角人间知有子，星辰天上早占郎。\n州缘绿髮临来好，路到青梯上正长。\n濯濯柳姿今识绪，汪汪陂量旧传黄。\n警虚比户沉宵柝，爱结曾阴转晓棠。\n座上蓝田神更润，匣中干越智弥藏。\n龟鱼腰重黄金刻，珠玉胸开古锦囊。\n放雀笼樊饶奋翥，馈鱼尊俎称淋浪。\n旄倪芹块悬私祷，谱牒松椿入短章。\n季诺往蒙新睠渥，膺门仍出旧恩光。\n昂头竟类田方马，贺厦空循考父墙。\n堆玉巑岏方刮眼，横云䆉稏已登场。\n光回爱日庭希讼，喜动前旌客荐觞。\n况復斓斑衣上泪，不妨潇洒醉中乡。\n愿符鲁什昌而炽，更拥箕畴寿且康。",
        "dynasty": "宋",
        "collection_info": null
    },
    {
        "uuid": "0eb10e6647788587e51dbb864cb20570",
        "title": "贺提刑生辰二十韵",
        "author": "刘弇",
        "content": "律中蕤宾候，时生翰苑才。\n昴星天上降，玉树署中开。\n地望无双也，公侯有种哉。\n仪刑推虎子，头角号龙媒。\n雅负凌云操，阴怀构厦材。\n家声说王谢，儒学美邹枚。\n德宇浑深厚，书林早贡该。\n发谈生雾露，走笔落琼瑰。\n仕誉彰宸听，纶恩擢宪台。\n泥封云外捧，使旆日边来。\n未夏熏风至，先春暖气回。\n驱驰车翼翼，制割刃恢恢。\n钦恤恩涵海，澄清令走雷。\n露帏衣照日，行部驾扬埃。\n上表除蛇豕，飞章荐草莱。\n闹中金韵掷，醉裏玉山颓。\n龙印当时伏，鹓班异日陪。\n暂来为八使，终去面三槐。\n身况推华胄，门曾位上台。\n定重调鼎鼐，应再作盐梅。\n适遇悬弧旦，宜倾上寿杯。\n下僚何所祝，愿早见天魁。",
        "dynasty": "宋",
        "collection_info": null
    },
    {
        "uuid": "6c3d1842713260a7031743eca76d6ff6",
        "title": "哲宗皇帝挽词二首  其一",
        "author": "刘弇",
        "content": "帝所钧天乐，人间弊屣轻。\n梦移黄屋贵，丹促紫霄行。\n云绝依尧望，山余祝汉声。\n夜长坚絮漆，川急怆墙羹。\n雁鹜黄金閟，楼台白玉城。\n陋儒孤识擢，清血九秋横。",
        "dynasty": "宋",
        "collection_info": null
    },
    {
        "uuid": "e34ed4481b52f595ebf030a7b25c8d64",
        "title": "哲宗皇帝挽词二首  其二",
        "author": "刘弇",
        "content": "禹迹从容陟，虞华舄奕重。\n辰韩颁秘籍，湟鄯抚新封。\n洮颒方凭玉，髯胡忽挽龙。\n凤冈盘王气，柏殿邃真容。\n洛照当阳水，嵩回入抱峰。\n伤心守陵女，犹认上阳钟。",
        "dynasty": "宋",
        "collection_info": null
    },
    {
        "uuid": "d53eeed0235df4596ef099f24a49a18f",
        "title": "大行皇太后挽词二首  其一",
        "author": "刘弇",
        "content": "挚别王雎德，吁嗟卷耳心。\n轴回坤事退，波度月痕侵。\n金暗奁花涩，椒寒壁气沉。\n生平宗庙福，膏泽在民深。",
        "dynasty": "宋",
        "collection_info": null
    },
    {
        "uuid": "b3dc8412494dc115c3558ad03167159d",
        "title": "大行皇太后挽词二首  其二",
        "author": "刘弇",
        "content": "东朝功业高参九，丞相门闾盛活千。\n二纪再中扶汉日，一帘全覆避尧天。\n濯龙春去蚕空老，长信衣藏玉不烟。\n与子弄孙神圣上，飞腾谁识母仪篇。",
        "dynasty": "宋",
        "collection_info": null
    },
    {
        "uuid": "28c6e238e763ebce0cbc559d62ed9926",
        "title": "追尊皇太后挽词二首  其一",
        "author": "刘弇",
        "content": "代邸基元命，唐侯福万邦。\n五云深紫凤，九地转银江。\n白玉形容册，苍烟扈从幢。\n由来阊阖路，望绝帝瞳双。",
        "dynasty": "宋",
        "collection_info": null
    },
    {
        "uuid": "2f04b45152263dcebdd2ca01bfea2c3b",
        "title": "追尊皇太后挽词二首  其二",
        "author": "刘弇",
        "content": "循陔备养虚兰膳，吹棘深慈怆凯风。\n岁阅桮桊余旧物，气躔龙虎识新宫。\n素冠起慕三年外，暖律添晖六服中。\n百载重论章懿典，崇成应得敌高嵩。",
        "dynasty": "宋",
        "collection_info": null
    },
    {
        "uuid": "e1a94c5fff084cb33ca25a32f3631419",
        "title": "何隠居挽词二首  其一",
        "author": "刘弇",
        "content": "人世犹来共一沤，如君无憾此生浮。\n兰陔长负平生养，蒿里方成不测游。\n故物他年归石马，东楹何事揜天球。\n始应羞杀吴中士，误把垣星决去留。",
        "dynasty": "宋",
        "collection_info": null
    },
    {
        "uuid": "3c33a370f65ca4acb57989b5c734c113",
        "title": "何隠居挽词二首  其二",
        "author": "刘弇",
        "content": "瑟缩神皋万木悲，此中祖軷是长辞。\n半生桂向秋蟾老，一日舟先夜壑移。\n终恐短长私造物，了无毫髮愧铭诗。\n青鸳仅就千云构，谁是当年识履綦。",
        "dynasty": "宋",
        "collection_info": null
    },
    {
        "uuid": "33922eb76f3b56d9d9f2700df59a3334",
        "title": "欧阳升之挽辞",
        "author": "刘弇",
        "content": "老烂为儒众所闻，病中犹不废研论。\n生荣不得文章力，死赠须霑雨露恩。\n贤有凤毛奚所憾，命终龟寿亦何冤。\n卧牛又得佳山水，青紫他年定满门。",
        "dynasty": "宋",
        "collection_info": null
    },
    {
        "uuid": "6019f3a0705557d74f7e0df5be2f832c",
        "title": "哭上蓝居晋禅师二首  其一",
        "author": "刘弇",
        "content": "师在云无心，师化云无迹。\n明明身后语，宛是西来的。\n胡为西来子，计较归寸尺。\n膏唇拭舌奈尔何，咄哉青蝇真弔客。",
        "dynasty": "宋",
        "collection_info": null
    },
    {
        "uuid": "309dadac55c187f4d17a4564a74c6d65",
        "title": "哭上蓝居晋禅师二首  其二",
        "author": "刘弇",
        "content": "恻恻復恻恻，浪生浮世悲。\n清松疏冷风，尚想潇洒姿。\n一吷寄去留，羞杀方袍儿。\n令人却忆当阳剖，扠手退身徒尔为。",
        "dynasty": "宋",
        "collection_info": null
    },
    {
        "uuid": "5f7227761d1d6e67235ee9b37921232c",
        "title": "邓县君挽辞二首  其一",
        "author": "刘弇",
        "content": "九原秋草没麒麟，哀挽黎明出问津。\n花魄欲招谁些楚，箫声先断客愁秦。\n冢间白鹤空双舞，天上黄姑定卜邻。\n晰晰目存成底事，空余粉墨逼天真。",
        "dynasty": "宋",
        "collection_info": null
    },
    {
        "uuid": "87d98b88ae126554159903c9b6037100",
        "title": "邓县君挽辞二首  其二",
        "author": "刘弇",
        "content": "中庭熨泠事多违，像设俄惊繐作帏。\n风雨夜花连子失，铅黄朝镜觉鸾非。\n一篇潘赋空赍恨，数鼓庄盆未息机。\n俯仰便成今昔异，瓶银簪玉意何归。",
        "dynasty": "宋",
        "collection_info": null
    },
    {
        "uuid": "e2fada2a42d1420ae84dd3a9d6b61b01",
        "title": "句",
        "author": "刘弇",
        "content": "西山崔嵬摩苍穹，秀岭巃嵷如朝宗。",
        "dynasty": "宋",
        "collection_info": null
    }
]