[
    {
        "uuid": "ee5e0ea9b6d8f1410c065d73eea7625b",
        "title": "杂诗 一",
        "author": "庞藴",
        "content": "未识龙宫莫说珠，识珠言说与君殊。\n空拳只是婴儿信，岂得将来诳老夫。",
        "dynasty": "唐",
        "collection_info": null
    },
    {
        "uuid": "8480ccd1331e34f0ae547182a9d985e3",
        "title": "杂诗 二",
        "author": "庞藴",
        "content": "万法从心起，心生万法生。\n法生同日了，来去在虚行。\n寄语修道人，空生慎勿生。\n如能达此理，不动出深坑。",
        "dynasty": "唐",
        "collection_info": null
    },
    {
        "uuid": "061efb4d376151302d5363bf999005a5",
        "title": "杂诗 三",
        "author": "庞藴",
        "content": "极目观前境，寂寞无一人。\n迴头看后底，影亦不随身。",
        "dynasty": "唐",
        "collection_info": null
    },
    {
        "uuid": "ce7c501e291e67aae370adcbd45ad42e",
        "title": "杂诗 四",
        "author": "庞藴",
        "content": "神识苟能无罣碍，廓周法界等虚空。\n不假坐禅持戒律，超然解脱岂劳功。",
        "dynasty": "唐",
        "collection_info": null
    },
    {
        "uuid": "f291fcea7c8f2d0bada94b40895c1240",
        "title": "杂诗 五",
        "author": "庞藴",
        "content": "日用事无别，惟吾自偶偕。\n头头非取舍，处处勿张乖。\n朱紫谁为号，青山绝点埃。\n神通幷妙用，运水及搬柴。",
        "dynasty": "唐",
        "collection_info": null
    },
    {
        "uuid": "23812b5ec580bd4f24e3f6d579f9f3bd",
        "title": "杂诗 六",
        "author": "庞藴",
        "content": "十方同聚会，个个学无为。\n此是选佛场，心空及第归。",
        "dynasty": "唐",
        "collection_info": null
    },
    {
        "uuid": "efb698ec7f05ee14da771b3c54a7279c",
        "title": "杂诗 七",
        "author": "庞藴",
        "content": "熖水无鱼下底钩，觅鱼无处笑君愁。\n可怜谷隐老禅伯，被唾如何见亦羞。",
        "dynasty": "唐",
        "collection_info": null
    },
    {
        "uuid": "e396db2d39597ccdb61a962273a00dc6",
        "title": "诗偈 一",
        "author": "庞藴",
        "content": "楞伽宝山高，四面无行路。\n惟有达道人，乘空到彼处。\n罗汉若悟空，掷锡腾空去。\n缘觉若悟空，醒见三生事。\n菩萨若悟空，十方同一处。\n诸佛若悟空，妙理空中住。\n空理真法身，法身即常住。\n佛身祇这是，迷人自不悟。\n一切若不空，苦厄从何度。",
        "dynasty": "唐",
        "collection_info": null
    },
    {
        "uuid": "7fc4d94fdfff1fff33c7ff6d1f9bb55b",
        "title": "诗偈 二",
        "author": "庞藴",
        "content": "大海阔三千，巨深五六万。\n余特七尺躯，入裏饮一顿。\n当时枯竭尽，龙王自出现。\n大阅经藏门，请为说一徧。\n依如说无法，龙王悟知见。\n卖君髻中珠，隐在如来殿。\n戴将军陈头，贼降不敢战。\n世上有仁人，得永离贫贱。\n不贪有为身，当见如来面。",
        "dynasty": "唐",
        "collection_info": null
    },
    {
        "uuid": "d6379dc1c614b9f78110fa430b7f25b6",
        "title": "诗偈 三",
        "author": "庞藴",
        "content": "日轮渐渐短，光阴一何促。\n身如水上沫，命似当风烛。\n常须慎四虵，持心舍三毒。\n相见论修道，更莫着淫慾。\n淫慾暂时情，长劫入地狱。\n纵令得出来，异形人不识。\n或时成四足，或是总无足。\n可惜好人身，变作丑头畜。\n今是预报知，行行须努力。",
        "dynasty": "唐",
        "collection_info": null
    },
    {
        "uuid": "b1b2be71d308e9a7636a99d0b24375d5",
        "title": "诗偈 四",
        "author": "庞藴",
        "content": "余家久住山，早已离城市。\n草屋有三间，一间长丈二。\n一间安葛五，一间尘六四。\n余家自内房，终日閒无事。\n昨因黑月二十五，初夜饮酒醉，两人相浑杂，种种调言气。\n余家不奈烦，放火烧屋积。\n葛五成灰烬，尘六无一二。\n有物荡净尽，惟余空闲地。\n自身赤裸裸，体上无衣被。\n更莫忧盗贼，逍遥安乐睡。\n一等被火烧，同行不同利。",
        "dynasty": "唐",
        "collection_info": null
    },
    {
        "uuid": "c2c1af8977dbddb3d720a306592d1704",
        "title": "诗偈 五",
        "author": "庞藴",
        "content": "出家舍烦恼，烦恼还同住。\n痴心觅福田，騃意承救度。\n十二因缘管，无繇免来去。\n依智不依识，依义不依语。\n佛心一子地，蠢动皆男女。\n平等如虚空，善恶俱无取。\n既不造天堂，谁受三涂苦。\n有无尽无余，乘空能自度。\n神作如来身，智作如来库。\n涌出波罗蜜，流通正道路。\n浑身加身佛，迷人自不悟。",
        "dynasty": "唐",
        "collection_info": null
    },
    {
        "uuid": "13b4a20eea096c33ca0acbd60579bca3",
        "title": "诗偈 六",
        "author": "庞藴",
        "content": "八十随形好，相有三十二。\n四谛及三乘，同一无生智。\n名为一合相，非是人同类。\n凡夫共佛同，一体无有异。\n若论心与境，悬隔不相似。\n凡夫惟妄想，攀缘徧天地。\n常怀三毒心，损他将自利。\n佛心常慈悲，善恶无有二。\n蠢动诸众生，心同一子地。\n六识空无生，六尘将布施。\n意根成妙觉，七识平等智。",
        "dynasty": "唐",
        "collection_info": null
    },
    {
        "uuid": "4d0f37643a5b1a6be3f76338913c44c5",
        "title": "诗偈 七",
        "author": "庞藴",
        "content": "富儿空毛行，贫儿把他物。\n被物牵入廛，买卖不得出。\n觉暮便归舍，黄昏黑漆漆。\n所求不称意，合家加啾唧。\n自无般若性，乏欠波罗蜜。\n把绳入草裏，自繫百年毕。\n实是可怜许，冥冥不见日。\n富儿虽空手，家中甚富溢。\n自有无尽藏，不假外缘物。\n周流用不穷，要者从理出。",
        "dynasty": "唐",
        "collection_info": null
    },
    {
        "uuid": "4a045328ac13ebccf9eeaea19cd7e644",
        "title": "诗偈 八",
        "author": "庞藴",
        "content": "古时不异今，今时不异古。\n生事日日灭，有所不能作。\n世上乏钱财，守空无货赂。\n理诗日日新，朽宅时时故。\n闻船未破漏，爱河须早渡。\n出过三江口，逍遥神自悟。\n损之又损之，俄成贝多树。\n临行途路难，无船可相渡。\n业老见阎公，没你分疎处。\n若见优昙花，处处无疑虑。",
        "dynasty": "唐",
        "collection_info": null
    },
    {
        "uuid": "c8f83664b19c30a5a60c70a7df78aad9",
        "title": "诗偈 九",
        "author": "庞藴",
        "content": "世上蠢蠢者，相见只论钱，张三五百贯，李四有几千，赵大折却本，五六太迍邅。\n口常谈三业，心中慾火然。\n痴狼咬肚热，贪鬼撮头牵。\n有脚復有足，开眼常睡眠。\n罗剎同心腹，何日见青天。\n青天不可见，地狱结因缘。",
        "dynasty": "唐",
        "collection_info": null
    },
    {
        "uuid": "1d4e9338d875292bedf622ee6057054c",
        "title": "诗偈 十",
        "author": "庞藴",
        "content": "故宅守真妻，不好求外色。\n真妻生男女，长大同荣辱。\n外色有男女，长成爱作贼。\n有妻累我来，牵我入牢狱。\n我亦早识渠，诱引入吾室。\n内外总团圆，同飡一钵食。\n食饱断虚妄，无相即无福。\n若论真寂理，同归无所得。",
        "dynasty": "唐",
        "collection_info": null
    },
    {
        "uuid": "0d8a51f44e93783b18095a73fa872dd3",
        "title": "诗偈 十一",
        "author": "庞藴",
        "content": "昔日在有时，常被有人欺，一相（《宗镜录》卷四八作「总总」）生分别，见闻多是非。\n已后入无时（《宗镜录》作「后向无中坐」），又被无人欺，一向看心坐，冥冥无所知。\n有无俱是执，何处是无为？有无同一体，诸相尽皆（《宗镜录》作「皆尽」）离。\n心同虚空故，虚空是我师（《宗镜录》作「无所依」）。\n若论无相理，惟我（《宗镜录》作「有」）父王知。",
        "dynasty": "唐",
        "collection_info": null
    },
    {
        "uuid": "986b44cceab8e8642afb1186b709da5b",
        "title": "诗偈 十二",
        "author": "庞藴",
        "content": "老来无气力，房舍不能修。\n基颓柱根朽，椽梠脱差抽。\n泥涂零落尽，四壁空飕飕。\n举头看梁柱，星星见白头。\n慧云降法雨，智水沃心流。\n家中空豁豁，屋倒亦何忧。\n山庄草庵破，余归大宅游。\n生生不拣处，随类说无求。",
        "dynasty": "唐",
        "collection_info": null
    },
    {
        "uuid": "378ced0feba433be9f1f434e6fb6cac9",
        "title": "诗偈 十三",
        "author": "庞藴",
        "content": "人有五般花，花兰（一本云「花烂」）变成香。\n氤氲满故宅，供养本爷娘。\n有人见不识，报道十月桑。\n外尘一念爱，合成五色囊。\n囊中起三柱，柱上有千梁。\n梁变成地狱，地狱作天堂。\n缘箇一羣贼，自作自消亡。\n纵令存草命，何时还故乡？文字说定慧，定慧是爷娘。\n何不依理智，逐色在他乡。\n早须归大宅，孝顺见爷娘。",
        "dynasty": "唐",
        "collection_info": null
    },
    {
        "uuid": "94e03a10b23c51bada2ab7e51b6b0e1f",
        "title": "诗偈 十四",
        "author": "庞藴",
        "content": "爷娘闻子来，端坐见咍咍。\n我所有宝藏，分付钥匙开。\n非论穷子富，举国免三灾。\n如意用无尽，更不受胞胎。\n逍遥无障碍，终日见如来。\n。",
        "dynasty": "唐",
        "collection_info": null
    },
    {
        "uuid": "6f6adfd50d14470a169e11b16a5cf076",
        "title": "诗偈 十五",
        "author": "庞藴",
        "content": "如来愍诸子，平等无高下。\n诸子自愚痴，所以难教化。\n直心是道场，子心转姦诈。\n遣子净三业，转爱论俗话。\n遣子内修真，向外转寻假。\n遣子学无相，捻他有相把。\n无诤最第一，论义成相駡。",
        "dynasty": "唐",
        "collection_info": null
    },
    {
        "uuid": "1f2ebb87fc5036641e4224f4675b81e5",
        "title": "诗偈 十六",
        "author": "庞藴",
        "content": "无贪胜布施，无痴胜坐禅。\n无瞋胜持戒，无念胜求缘。\n尽见（《祖堂集》卷十五作「现」）凡夫事，夜来安乐眠。\n寒时向火坐，火本实（《祖堂集》作「寔本」）无烟。\n不忌（《祖堂集》作「怕」）黑闇女，不求功德天。\n任运生方便，皆同般若船。\n若能如是学，功德实无边。",
        "dynasty": "唐",
        "collection_info": null
    },
    {
        "uuid": "4d0d6d3aa55d5d38746e2dcf7222234f",
        "title": "诗偈 十七",
        "author": "庞藴",
        "content": "十方同一等，此是真如寺。\n裏有无量寿，本来无名字。\n凡夫不入理，心缘世上事。\n乞钱买瓦木，盖他虚空地。\n却被六贼驱，背却真如智。\n终日受艰辛，妄想图名利。\n如此学道人，累劫终不至。",
        "dynasty": "唐",
        "collection_info": null
    },
    {
        "uuid": "55bcfaaf467f51f830ef0fe5c75af78e",
        "title": "诗偈 十八",
        "author": "庞藴",
        "content": "无有报庞大，空空无处坐。\n家内空空空，空空无有货。\n日在空裏行，日没空裏卧。\n空坐空吟诗，诗空空相和。\n莫怪纯用空，空是诸佛座。\n世人不别宝，空即是实货。\n若嫌无有空，自是诸佛定。",
        "dynasty": "唐",
        "collection_info": null
    },
    {
        "uuid": "f762dc77b0cf6cc98199a3c90e58e268",
        "title": "诗偈 十九",
        "author": "庞藴",
        "content": "有人有所知，有事有是非。\n闻道无相理，心执不生疑。\n五岁更不长，祇作阿孩儿。\n将拳口裏咬，百年不肯离。\n假花虽端正，究竟不充饥。\n都缘痴孩子，不识是权宜。\n如来无相理，有作尽皆非。",
        "dynasty": "唐",
        "collection_info": null
    },
    {
        "uuid": "187e6efb265acaca4785fba18dc4c185",
        "title": "诗偈 二十",
        "author": "庞藴",
        "content": "合瞋不须假，合喜不须喜。\n喜即淫慾生，瞋即毒蛇起。\n毒蛇起猛火，淫慾成贪鬼。\n猛火和贪鬼，痴狼咬心底。\n妄想如恆沙，烦恼无遮止。\n无明黑漆漆，渴来饮咸水。\n终日缘事走，不肯入空理。",
        "dynasty": "唐",
        "collection_info": null
    },
    {
        "uuid": "49b411064c423a12a7dc71ce1f184ec3",
        "title": "诗偈 二十一",
        "author": "庞藴",
        "content": "我见好畜生，知是喽罗汉。\n枉法取人钱，夸道能计算。\n得即浑家用，受苦没人伴。\n有力任他骑，棒鞭脊上楦。\n觜上着{金革}头，口中衔铁片。\n项领被磨穿，鼻孔芒绳绊。\n自种还自收，佛也不能断。",
        "dynasty": "唐",
        "collection_info": null
    },
    {
        "uuid": "abed546264875b52f9ed3ec145b3865b",
        "title": "诗偈 二十二",
        "author": "庞藴",
        "content": "痴儿无智慧，自嫌阿爷丑。\n阿娘生得身，嫌孃无面首。\n抛却亲爷孃，外边逐色走。\n六亲相将作，寻常不开口。\n恆游十二月，月月饮欲酒。\n夜夜不曾醒，醉吐饲猪狗。\n如此恶男子，缘事不了手。",
        "dynasty": "唐",
        "collection_info": null
    },
    {
        "uuid": "99be2cc71eafc82185fc24a9ba54644e",
        "title": "诗偈 二十三",
        "author": "庞藴",
        "content": "余有一宝剑，非是世间铁。\n成来更不磨，晶晶白如雪。\n气衝浮云散，光照三千彻。\n吼作狮子声，百兽皆脑裂。\n外国尽归降，众生悉磨灭。\n灭已復还生，还生作金鐍。\n带将处处行，乐者即为说。",
        "dynasty": "唐",
        "collection_info": null
    },
    {
        "uuid": "1cf3691f0df10571ff611fa95490b79c",
        "title": "诗偈 二十四",
        "author": "庞藴",
        "content": "知余转般若，见余转金刚，合掌恭敬了，不动见空王。\n亦胜身命施，亦胜坐天堂，亦胜五台供，亦胜求西方。\n于住而无住，其福不可量。\n有为如梦幻，无相契真常。",
        "dynasty": "唐",
        "collection_info": null
    },
    {
        "uuid": "edf4be31765cb0ce020b107c794bbd31",
        "title": "诗偈 二十五",
        "author": "庞藴",
        "content": "如来大慈悲，广演波罗蜜。\n了知三界苦，殷勤劝君出。\n得之不肯修，寔是顽皮物。\n他是已成佛，汝是当成佛。\n当成自不成，是谁之过失？已后累劫苦，莫尤过去佛。",
        "dynasty": "唐",
        "collection_info": null
    },
    {
        "uuid": "ddaaae7c49cdd601e0618083907c76c6",
        "title": "诗偈 二十六",
        "author": "庞藴",
        "content": "谁家郎君子，开眼造地狱。\n枉法取人钱，养那一羣贼。\n饶伊家户大，业成出不得。\n除非轮迴满，换形偿他力。\n看君骑底驴，总是如此色。\n无事被鞭杖，有理说不得。",
        "dynasty": "唐",
        "collection_info": null
    },
    {
        "uuid": "8744ffd903bd53d44b26b19bc64a0c23",
        "title": "诗偈 二十七",
        "author": "庞藴",
        "content": "愚人打瓮破，求人望锢护。\n恶法得钱财，布施拟补处。\n物色不相当，此事无烦做。\n纵然有少福，那得地狱去。\n罪福当头行，何时相值遇。\n自本犹折却，安得有利路。",
        "dynasty": "唐",
        "collection_info": null
    },
    {
        "uuid": "a59a77fdfd46edefb22318f3ec493071",
        "title": "诗偈 二十八",
        "author": "庞藴",
        "content": "先须持五戒，方始得人身。\n有财将布施，身即不穷贫。\n若行十善业，闻道得天人。\n天人生灭福，来去如车轮。\n有为接梵世，不及一毫真。\n更欲谈玄妙，虑恐法王瞋。",
        "dynasty": "唐",
        "collection_info": null
    },
    {
        "uuid": "90cb5f0fefe8eca7021e5d92e1c40db2",
        "title": "诗偈 二十九",
        "author": "庞藴",
        "content": "一皮较一皮，孙子不如儿。\n坐禅胜读经，读经胜有为。\n寻文不识理，弃母养阿姨。\n阿姨是色身，阿孃是法体。\n色身是文字，法入无为理。\n文字有生灭，无相宛然尔。",
        "dynasty": "唐",
        "collection_info": null
    },
    {
        "uuid": "5a427385a83ac1105e936cbb6a6ae63c",
        "title": "诗偈 三十",
        "author": "庞藴",
        "content": "佛教本无妄，句句须论实。\n克己饶益他，俗所谓阴骘。\n遮莫是天王，饶君宰相侄。\n世间有贵贱，业力还同一。\n语汝富贵人，贫儿莫欺屈。\n习重业力成，翻覆难得出。",
        "dynasty": "唐",
        "collection_info": null
    },
    {
        "uuid": "a665efcf8bdc8d1ca3035aa5fa687ffc",
        "title": "诗偈 三十一",
        "author": "庞藴",
        "content": "自恨己身痴，有事无人知。\n横展两脚睡，至晓不寻思。\n诸佛为我爷，我是世尊儿。\n儿今已长大，替父为导师。\n父子同宅住，寸步不相离。\n法身无相貌，世人那得知。",
        "dynasty": "唐",
        "collection_info": null
    },
    {
        "uuid": "73281d106a47ce21c699de48b0e59e49",
        "title": "诗偈 三十二",
        "author": "庞藴",
        "content": "此箇一羣贼，生生欺主人。\n即今识汝也，不共汝相亲。\n你若不伏我，我则处处说。\n教人总识汝，遣汝行路绝。\n你若能伏我，我亦不分别。\n共汝同一身，永离于生灭。",
        "dynasty": "唐",
        "collection_info": null
    },
    {
        "uuid": "173488bbcaa0d0d3f63ff57e6151e7bd",
        "title": "诗偈 三十三",
        "author": "庞藴",
        "content": "世人重珍宝，我则不如然。\n名闻即知足，富贵心不缘。\n唯乐箪瓢饮，无求澡镜铨。\n饥食西山稻，渴饮本源泉。\n寒披无相服，热来松下眠。\n知身无究竟，任运了残年。",
        "dynasty": "唐",
        "collection_info": null
    },
    {
        "uuid": "f8e44c0326ccac887bf1426e80655db2",
        "title": "诗偈 三十四",
        "author": "庞藴",
        "content": "雾重日难出，云厚月朦胧。\n有心求觅佛，昼夜用心功。\n见梦言将实，闻真耳却聋。\n羣贼当路坐，道理若为通。\n见性若玲珑，多求说处通。\n取他凡圣语，到头浑是空。",
        "dynasty": "唐",
        "collection_info": null
    },
    {
        "uuid": "e413b1a96fae552be513d9a6237c2d7c",
        "title": "诗偈 三十五",
        "author": "庞藴",
        "content": "云何为人演，离相说如如，心镜俱空静，无实亦无虚。\n心通常嘿用，出世入无余。\n梵释咸恭敬，菩萨亦同居。\n语是凡夫语，理合释迦书。\n若能如是学，不枉用功夫。",
        "dynasty": "唐",
        "collection_info": null
    },
    {
        "uuid": "a0a7f2817d2de16b76801ef34a216a6f",
        "title": "诗偈 三十六",
        "author": "庞藴",
        "content": "寅朝饮稀粥，饭后两束薪，货得二升米，支我有余身。\n身无饥火逼，安余无相神。\n神安佛土净，内外绝埃尘。\n无间说般若，豁达启关津。\n火烧家计尽，全成无事人。",
        "dynasty": "唐",
        "collection_info": null
    },
    {
        "uuid": "c72ef81d8ad0ba1378c9556a375b0d89",
        "title": "诗偈 三十七",
        "author": "庞藴",
        "content": "圆镜朗如日，涌出无碍智。\n梵语波罗蜜，唐家无量义。\n说者说无相，离者离文字。\n但说无上道，利他还自利。\n若能入理行，不动到如地。\n缘事常区区，不如展脚睡。",
        "dynasty": "唐",
        "collection_info": null
    },
    {
        "uuid": "a1eb255e85f198577ddd937ccb6f0056",
        "title": "诗偈 三十八",
        "author": "庞藴",
        "content": "我观三界有，有人披草舍。\n虵鼠同穴住，白日恆如夜。\n鸠鸽为亲情，罗剎同心话。\n五狗常嘷吠，思之令人怕。\n我观总是幻，虚空名亦假。\n放牛吃草庵，三生同一化。",
        "dynasty": "唐",
        "collection_info": null
    },
    {
        "uuid": "c820215e36a1841787471942d3747921",
        "title": "诗偈 三十九",
        "author": "庞藴",
        "content": "如来一真智，徧满娑婆界。\n殷勤说方便，有人自不解。\n无处不生心，有处多贪爱。\n心王作黑业，教他口忏悔。\n口忏心不改，心口相违背。\n不服无心药，病根总不差。\n着相求菩提，不免还他债。",
        "dynasty": "唐",
        "collection_info": null
    },
    {
        "uuid": "00debe72a5006702e3ab4d7e11a3d264",
        "title": "诗偈 四十",
        "author": "庞藴",
        "content": "香山有栴檀，宝山无伊兰。\n金山照毛头，毛头百亿宽。\n净心空室坐，妙德四方安。\n空生知内外，相事付阿难。\n如能达此理，无处即泥洹。",
        "dynasty": "唐",
        "collection_info": null
    },
    {
        "uuid": "f92ec816048159c8e9c0b20c5c2da8f8",
        "title": "诗偈 四十一",
        "author": "庞藴",
        "content": "若能相用语，教君一箇诀。\n捻取三毒箭，一时总抝折。\n田地成四空，五狗牙总缺。\n色藴自消亡，六贼俱磨灭。\n阎罗成法王，罗剎成菩萨。\n勿论己一身，举国一时悦。",
        "dynasty": "唐",
        "collection_info": null
    },
    {
        "uuid": "53200d8b6c615aa0f0f6767ee03e9730",
        "title": "诗偈 四十二",
        "author": "庞藴",
        "content": "达人知是幻，纵损心亦如。\n诸天不免难，况復此阎浮。\n须寻无上理，莫更苦踟蹰。\n衣食纔方足，不用积盈余。\n少欲有湼槃，知足非凡夫。\n当来无地狱，现在出三涂。",
        "dynasty": "唐",
        "collection_info": null
    },
    {
        "uuid": "49a5873868e1e5803f80dba00dd7b6d9",
        "title": "诗偈 四十三",
        "author": "庞藴",
        "content": "外若绝攀缘，欢喜常现前。\n本来何所得，吉祥自现形。\n空生成长老，燃灯常照明。\n弥勒是同学，释迦是长兄。\n神通次第坐，无劳问姓名。\n名相有差别，法身同一形。",
        "dynasty": "唐",
        "collection_info": null
    },
    {
        "uuid": "1f89563adf942fbe0f5190ad4f6492dd",
        "title": "诗偈 四十四",
        "author": "庞藴",
        "content": "大乘一等义，本自无遮闭。\n凡夫着相求，心生有执滞。\n无心为真宗，空寂为本体。\n无问亦无说，常照勿使废。\n佛子行道已，更莫愁来去。",
        "dynasty": "唐",
        "collection_info": null
    },
    {
        "uuid": "4802305aac036961fc5b6c2a3515c995",
        "title": "诗偈 四十五",
        "author": "庞藴",
        "content": "无念清凉寺，藴空真五台。\n对镜心无垢，当情心死灰。\n妙理于中现，优昙空裏开。\n无求真法眼，离相见如来。\n若能如是学，不动出三灾。",
        "dynasty": "唐",
        "collection_info": null
    },
    {
        "uuid": "9cad3271132f16ad228ce92e2332b17b",
        "title": "诗偈 四十六",
        "author": "庞藴",
        "content": "常闻阿閦佛，拟向东方讨。\n今日审思维，不动自然到。\n语汝守门奴，何须苦烦燥。\n我奏父王知，与汝改名号。\n破却有为功，显示无为道。",
        "dynasty": "唐",
        "collection_info": null
    },
    {
        "uuid": "175e43c2839eb610f124a81677a6b545",
        "title": "诗偈 四十七",
        "author": "庞藴",
        "content": "识乐众生乐，缘绳枉（《宗镜录》卷四十作「妄」）走作。\n智乐菩萨乐，无绳亦无缚。\n若有发心者，直须学无作。\n莫道怕落空，得空亦不恶。\n见矿不别（《宗镜录》作「识」）金，入矿（《宗镜录》作「炉」）方知错。",
        "dynasty": "唐",
        "collection_info": null
    },
    {
        "uuid": "3d93fa99f2c71d3d70314e558ec87a76",
        "title": "诗偈 四十八",
        "author": "庞藴",
        "content": "苦痛役身心，劳神觅官职。\n暂得色毛披，拍按作瞋色。\n口口打奴兵，声声遣拔肋。\n闻道送王老，曲亦变成直。\n纵令有理道，分疎亦不得。",
        "dynasty": "唐",
        "collection_info": null
    },
    {
        "uuid": "59d6b57518ee45bb825c4e4acbe25908",
        "title": "诗偈 四十九",
        "author": "庞藴",
        "content": "家长自饮酒，举家一时醉。\n失火烧故宅，运水沃空地。\n水火当头发，三灾一时起。\n空中鸠鸽舞，骡来助放屁。\n因中无好花，结果亦天理。",
        "dynasty": "唐",
        "collection_info": null
    },
    {
        "uuid": "8f8270c0fd8f0bd39b06aa7707ed433f",
        "title": "诗偈 五十",
        "author": "庞藴",
        "content": "学道迷路人，实是可怜许。\n被贼妄牵缠，恶缘取次与。\n有法遍娑婆，开眼看佛语。\n洗舌读经典，和经弄蛇鼠。\n动念三界成，迷失当时路。",
        "dynasty": "唐",
        "collection_info": null
    },
    {
        "uuid": "54bf3e344cfa9cb7cc71956b989ed2fd",
        "title": "诗偈 五十一",
        "author": "庞藴",
        "content": "身现凡夫事，内照自分明。\n三千大千界，满中诸众生。\n剎那造有业，了了总知情。\n纳安芥子裏，称为无相经。\n常持人不识，念时无色声。",
        "dynasty": "唐",
        "collection_info": null
    },
    {
        "uuid": "5abeb77f45e2d7d2da651598f9531c97",
        "title": "诗偈 五十二",
        "author": "庞藴",
        "content": "学佛作梦事，不须论地狱。\n天堂总越却，六识为僮仆。\n心心无所住，处处尘不着。\n五道绝人行，无心是极乐。\n空裏见优昙，众生作桥彴。",
        "dynasty": "唐",
        "collection_info": null
    },
    {
        "uuid": "b96d34cc9ab7515202953972d97a8845",
        "title": "诗偈 五十三",
        "author": "庞藴",
        "content": "欲得速成佛，祇学无生忍。\n非常省心力，当时烦恼尽。\n七宝藏门开，智慧无穷尽。\n广演波罗蜜，无心可鄙吝。\n祇恐着有人，愚痴自不信。",
        "dynasty": "唐",
        "collection_info": null
    },
    {
        "uuid": "6a6033f76e71b0e32aced8145a65dcf2",
        "title": "诗偈 五十四",
        "author": "庞藴",
        "content": "世人皮上黠，心裏没头痴。\n他贪目前利，焉知已后非。\n谩胡欺得汉，夸道手脚迟。\n走向见阎老，倒拖研米槌。\n恐君不觉悟，今日报君知。",
        "dynasty": "唐",
        "collection_info": null
    },
    {
        "uuid": "4d4447b16041faf9ecb544607172a8fc",
        "title": "诗偈 五十五",
        "author": "庞藴",
        "content": "中人乐寂静，下士好威仪。\n菩萨心无碍，同凡凡不知。\n佛是无相体，何须有相持。\n但令心了事，遮莫外人疑。\n如人渴饮水，冷暖心自知。",
        "dynasty": "唐",
        "collection_info": null
    },
    {
        "uuid": "ce6b60af482849dd3b939ad8406205dc",
        "title": "诗偈 五十六",
        "author": "庞藴",
        "content": "识若不受尘，心亦不颠狂。\n妙智作心师，名为破有王。\n须臾证六度，动用五种香。\n此即真极乐，亦是真西方。\n释迦无量寿，同居此道场。",
        "dynasty": "唐",
        "collection_info": null
    },
    {
        "uuid": "9501eafe9527c0e82940f5fbc6496d07",
        "title": "诗偈 五十七",
        "author": "庞藴",
        "content": "俗务不废作，内秘贪心学。\n世上假名闻，超然总莫着。\n息念三界空，无求出五浊。\n法报皆圆满，意根成正觉。\n若能如此修，轮王亦不博。",
        "dynasty": "唐",
        "collection_info": null
    },
    {
        "uuid": "2eae75a40561962ad3fc6be7948ce1d4",
        "title": "诗偈 五十八",
        "author": "庞藴",
        "content": "五藴若实有，则合有色形。\n五藴若实无，则合无形声。\n祇为假名字，所以妄来停。\n若了名相空，事尽总惺惺。\n心王无障碍，摆拨三界行。",
        "dynasty": "唐",
        "collection_info": null
    },
    {
        "uuid": "aac25b8703b96a13c88ac3135d7f6ae9",
        "title": "诗偈 五十九",
        "author": "庞藴",
        "content": "我是凡夫身，乐说真如理。\n为性不悭贪，常行平等施。\n凡夫事有为，佛智超生死。\n作佛作凡夫，一切自繇你。",
        "dynasty": "唐",
        "collection_info": null
    },
    {
        "uuid": "c23a4eb77683a2c91cd2fc1806b611fe",
        "title": "诗偈 六十",
        "author": "庞藴",
        "content": "耳闻无相理，眼空不受色。\n鼻嗅无相香，舌尝无相食。\n身着无相衣，竟随无相得。\n心静越诸天，神清见弥勒。\n十方同一乘，无心记南北。",
        "dynasty": "唐",
        "collection_info": null
    },
    {
        "uuid": "bc443d24b3388ccc9b84ae73c0c78282",
        "title": "诗偈 六十一",
        "author": "庞藴",
        "content": "慈悲说斯法，现疾为众生。\n纯陀献后供，妙德亦同行。\n名相有差别，法身同一形。\n化身千万亿，方便立空名。\n不须执有法，圆通最大精。",
        "dynasty": "唐",
        "collection_info": null
    },
    {
        "uuid": "99fe7ee76b2f3a0f8ce36e46587928c2",
        "title": "诗偈 六十二",
        "author": "庞藴",
        "content": "欲得真成佛，无心于万物。\n心如镜亦如，真智从如出。\n定慧等庄严，广演波罗蜜。\n流通十方界，诸有不能疾。\n报汝学道人，祇么便成佛。",
        "dynasty": "唐",
        "collection_info": null
    },
    {
        "uuid": "23a1be9d483b8fb4c7786b8c5b257aae",
        "title": "诗偈 六十三",
        "author": "庞藴",
        "content": "读（《祖堂集》作「奉」）经须解义，解义始（《宗镜录》卷三三作「即」）修行。\n若能依义学（《祖堂集》作「了义教」），即入湼槃城。\n读经（前引二书均作「如其」）不解义，多见不如盲。\n缘（《宗镜录》作「寻」）文广占地，心中（前引二书均作「牛」）不肯耕。",
        "dynasty": "唐",
        "collection_info": null
    },
    {
        "uuid": "b05ff53cbfc50dbdf5e1b436f1b17082",
        "title": "诗偈 六十四",
        "author": "庞藴",
        "content": "有人道不得，是伊心王黑。\n不能自了事，埋藏一羣贼。\n羣贼多贪痴，缘事说是非。\n心王被贼使，劫劫无出期。\n见花不识树，果熟始应知。",
        "dynasty": "唐",
        "collection_info": null
    },
    {
        "uuid": "f467cf105e3569d25e07a5c03218fc7d",
        "title": "诗偈 六十五",
        "author": "庞藴",
        "content": "君家住聚落，余自居山谷。\n山空无有物，聚落百种有。\n有者吃饭食，无者空张口。\n口空肚亦空，还将空吃有。\n有尽物归空，同体无前后。",
        "dynasty": "唐",
        "collection_info": null
    },
    {
        "uuid": "bfba4295920cba621fcf48bc875f8f66",
        "title": "诗偈 六十六",
        "author": "庞藴",
        "content": "诸佛与众生，元来同一家。\n不识亲尊长，外面认假爷。\n优昙不肯摘，专采葫芦花。\n葫芦花未落，常被三五枷。\n如斯之等类，轮转劫恆沙。",
        "dynasty": "唐",
        "collection_info": null
    },
    {
        "uuid": "b4a07059aef277687361d88c19a53f5e",
        "title": "诗偈 六十七",
        "author": "庞藴",
        "content": "余为田舍翁，世上最贫穷。\n家中无一物，启口说空空。\n旧时恶知识，总度作师僧。\n和合一处坐，常教听大乘。\n食时与持钵，惟我一人供。",
        "dynasty": "唐",
        "collection_info": null
    },
    {
        "uuid": "b3e7b53b40c9aa618d5ac17f9e1d74f9",
        "title": "诗偈 六十八",
        "author": "庞藴",
        "content": "平等无有二，终日同宅住。\n世人不了妄，心生外缘取。\n取得外相佛，乐却变成苦。\n苦即诸法生，大海从何渡。\n为报知音者，好好看道路。",
        "dynasty": "唐",
        "collection_info": null
    },
    {
        "uuid": "de2a6f36a5764c6144a7d81743744c11",
        "title": "诗偈 六十九",
        "author": "庞藴",
        "content": "故宅有宝珠，却向田野求。\n这箇一羣贼，赚你徒悠悠。\n泥上搽粧粉，壁上涂浑油。\n愚人见梦事，讚叹道能修。\n腊月三十日，元无一物收。\n。",
        "dynasty": "唐",
        "collection_info": null
    },
    {
        "uuid": "deb9d67b8a839b5647f7d108a0998dd2",
        "title": "诗偈 七十",
        "author": "庞藴",
        "content": "山中失却心，任运腾腾语。\n语即说空空，空中无虵鼠。\n有心波浪起，无心是净土。\n净土生真佛，佛还传佛语。\n佛能度众生，众生是佛母。",
        "dynasty": "唐",
        "collection_info": null
    },
    {
        "uuid": "23a44f2d1a1870aa0f9a8757002c722c",
        "title": "诗偈 七十一",
        "author": "庞藴",
        "content": "心王不能了，何不依真智。\n一吼百兽伏，尽见无生理。\n无生理甚宽，无心无可看。\n非内外中间，非生死湼槃。\n诸法无住处，遨游神自安。",
        "dynasty": "唐",
        "collection_info": null
    },
    {
        "uuid": "258b6b7e1ea476c4219cce7f2b8257ea",
        "title": "诗偈 七十二",
        "author": "庞藴",
        "content": "外求非是宝，无念自家珍。\n心外求佛法，总是倒行人。\n般若名尚假，岂可更依文。\n有相皆虚妄，无形实是真。",
        "dynasty": "唐",
        "collection_info": null
    },
    {
        "uuid": "f0ac6b749f684e246c5c1276029831c5",
        "title": "诗偈 七十三",
        "author": "庞藴",
        "content": "意根无自性，万法本来虚。\n外尘都不有，三界自然无。\n五藴今何在，尽总入无余。\n河沙过去佛，并在一毛如。",
        "dynasty": "唐",
        "collection_info": null
    },
    {
        "uuid": "16f308fea624f2d818c34bda7e77e307",
        "title": "诗偈 七十四",
        "author": "庞藴",
        "content": "人有一卷经，无相亦（《祖堂集》卷十五作「復」）无名。\n无人能（《祖堂集》作「解」）转读，有我不能听。\n如能转读得，入理契无生。\n非论菩萨道，佛亦不劳（《祖堂集》作「要」）成。",
        "dynasty": "唐",
        "collection_info": null
    },
    {
        "uuid": "536150de20b62e5d42496dc64214314b",
        "title": "诗偈 七十五",
        "author": "庞藴",
        "content": "阿爷当殿坐，子向前头立。\n父子同宅住，小魔不敢入。\n时开无尽藏，贫者相供给。\n得之永不穷，免得生忧悒。",
        "dynasty": "唐",
        "collection_info": null
    },
    {
        "uuid": "63fcadc493d2f690dacad905044c7f65",
        "title": "诗偈 七十六",
        "author": "庞藴",
        "content": "欲得真醍醐，三毒须去除。\n嗅无酥酪气，自见如意珠。\n劫火烧不然，泛海浪中浮。\n昔日强索者，今日作他奴。",
        "dynasty": "唐",
        "collection_info": null
    },
    {
        "uuid": "e5278e5e59d2c34f2c98a954752cdd50",
        "title": "诗偈 七十七",
        "author": "庞藴",
        "content": "报汝寻真理，偷生佯不闻。\n及其身命卒，心口便纷纭。\n我命不能与，将钱别僱人。\n为读如来教，救护我精神。\n。",
        "dynasty": "唐",
        "collection_info": null
    },
    {
        "uuid": "e3bd7de9f8555b8496fdaff2811156b5",
        "title": "诗偈 七十八",
        "author": "庞藴",
        "content": "城内数万户，不奈我恆一。\n时时师子吼，禽兽俱皆卒。\n教作罗睺罗，无踪持戒律。\n但知入理坐，日头骨咄出。",
        "dynasty": "唐",
        "collection_info": null
    },
    {
        "uuid": "3fa363cb456531b41a00db8c68cafab9",
        "title": "诗偈 七十九",
        "author": "庞藴",
        "content": "众生多品类，诸佛祇一般。\n庶人见天子，知隔几重关。\n若有过人策，欲见亦不难。\n策中契圣理，坐取国家官。",
        "dynasty": "唐",
        "collection_info": null
    },
    {
        "uuid": "522512883caaf895ff04098836e954e5",
        "title": "诗偈 八十",
        "author": "庞藴",
        "content": "智度本来如，众生病尽除。\n又度作护法，一切入无余。\n过去恆沙佛，皆同此一途。\n如能达此理，凡夫非凡夫。",
        "dynasty": "唐",
        "collection_info": null
    },
    {
        "uuid": "8479b8e590bf0962d76f51f1098c52e3",
        "title": "诗偈 八十一",
        "author": "庞藴",
        "content": "四大本无情，清虚无色声。\n达人悟空理，知法本无生。\n诸佛常现前，妙德亦同行。\n无无无障碍，心牛不肯耕。",
        "dynasty": "唐",
        "collection_info": null
    },
    {
        "uuid": "f8bc4e9afb636d276b9427b0fa80a04e",
        "title": "诗偈 八十二",
        "author": "庞藴",
        "content": "尘六门前唤，无情呼不入。\n二彼总空空，自然唇不湿。\n从此绝因缘，葛五随缘出。\n惟有空寂舍，圆八同金七。",
        "dynasty": "唐",
        "collection_info": null
    },
    {
        "uuid": "35117351379eac380a31ade896216f6f",
        "title": "诗偈 八十三",
        "author": "庞藴",
        "content": "入理如箭射，寻文转相背。\n直道不肯行，识路成迷退。\n心王不了事，公臣生执碍。\n为此一羣贼，生死如踏碓。",
        "dynasty": "唐",
        "collection_info": null
    },
    {
        "uuid": "c9ae27aa4dd79af6736620353e2803db",
        "title": "诗偈 八十四",
        "author": "庞藴",
        "content": "觉他欲打你，着脚即须抽。\n已后再相见，他羞我不羞。\n忍辱第一道，历劫无冤雠。\n此是无生县，不属湼槃洲。",
        "dynasty": "唐",
        "collection_info": null
    },
    {
        "uuid": "b0518ee576a21cb501494ee96decedbd",
        "title": "诗偈 八十五",
        "author": "庞藴",
        "content": "駡他无便宜，在应却得稳。\n无瞋神自安，駡他还自损。\n忍得有法利，駡他还折本。\n瞋喜同一如，循世不闷闷。\n。",
        "dynasty": "唐",
        "collection_info": null
    },
    {
        "uuid": "1bcd5fd2601878b9bee8345e586122d9",
        "title": "诗偈 八十六",
        "author": "庞藴",
        "content": "识业人稀少，迷途者众多。\n苦中生乐想，无喜强絃歌。\n不饮寻常醉，昏昏溺爱河。\n含笑造殃咎，后苦莫由他。",
        "dynasty": "唐",
        "collection_info": null
    },
    {
        "uuid": "15ebece0e6f584b45757657f0de29461",
        "title": "诗偈 八十七",
        "author": "庞藴",
        "content": "耳闻他駡詈，心知口莫对。\n恶亦不须嫌，好亦不须爱。\n豁达无关津，虚空无罣碍。\n此真不动物，亦名观自在。",
        "dynasty": "唐",
        "collection_info": null
    },
    {
        "uuid": "994d6ec838ab8408a3e3c2105ab35fd5",
        "title": "诗偈 八十八",
        "author": "庞藴",
        "content": "仰手是天堂，覆手是地狱。\n地狱与天堂，我心都不属。\n化城犹不止，岂况诸天福。\n一切都不求，旷然无所得。",
        "dynasty": "唐",
        "collection_info": null
    },
    {
        "uuid": "19d789b7cf48b405ef2fffb4dd5af11a",
        "title": "诗偈 八十九",
        "author": "庞藴",
        "content": "佛有一等慈，有人心不知。\n一切皆平等，贫富总怜伊。\n富者你莫贪，贫者你莫痴。\n无贪心自静，无痴意莫思。",
        "dynasty": "唐",
        "collection_info": null
    },
    {
        "uuid": "e3bef99ac7bbcfcdf5f5377b2a01ae8b",
        "title": "诗偈 九十",
        "author": "庞藴",
        "content": "白衣不执相，真理从空生。\n祇为心无碍，智慧出纵横。\n唯论师子吼。\n不许野干鸣。\n菩提称最妙，犹呵是假名。",
        "dynasty": "唐",
        "collection_info": null
    },
    {
        "uuid": "95d58b340afb37d2856d150976d7993d",
        "title": "诗偈 九十一",
        "author": "庞藴",
        "content": "从根诛则绝，从根修则灭。\n若能双株断，三乘尽超越。\n此非凡夫言，妙吉分明说。\n如来所疗治，一差不復发。",
        "dynasty": "唐",
        "collection_info": null
    },
    {
        "uuid": "e54895617dcf94f950f07ac842040342",
        "title": "诗偈 九十二",
        "author": "庞藴",
        "content": "久种善根深，同尘尘不侵。\n非关尘不染，自是我无心。\n无心心不起，超三越十地。\n究竟真如果，到头祇箇是。",
        "dynasty": "唐",
        "collection_info": null
    },
    {
        "uuid": "d681346c6863e482cc4272920a71a4dd",
        "title": "诗偈 九十三",
        "author": "庞藴",
        "content": "凡夫智量狭，妄说有难易。\n离相如虚空，尽契诸佛智。\n戒相如虚空，迷人自作持。\n病根不肯拔，执是弄花枝。\n。",
        "dynasty": "唐",
        "collection_info": null
    },
    {
        "uuid": "1b4a4d8937b9365462544b004368de10",
        "title": "诗偈 九十四",
        "author": "庞藴",
        "content": "牵牛驾空车，共入无为宅。\n无为宅甚宽，众生却嫌窄。\n十方同一空，何曾有间隔。\n有法入不得，无心是度厄。",
        "dynasty": "唐",
        "collection_info": null
    },
    {
        "uuid": "06ee674ebe83493a42b0dcc138fa44f6",
        "title": "诗偈 九十五",
        "author": "庞藴",
        "content": "世间最上事，唯有修道强。\n若悟无生理，三界自消亡。\n藴空妙德现，无念是清凉。\n此即迷陀土，何处觅西方。",
        "dynasty": "唐",
        "collection_info": null
    },
    {
        "uuid": "de481648780bbd9f32e63a0db3cf916d",
        "title": "诗偈 九十六",
        "author": "庞藴",
        "content": "宝珠内衣裏，繫来无量时。\n遇六恶知识，又常假慈悲。\n牵我饮欲酒，醉卧都不知。\n情尽酒復醒，自见本道师。",
        "dynasty": "唐",
        "collection_info": null
    },
    {
        "uuid": "e61a9614fe7357b6ead7ef20fb83ed99",
        "title": "诗偈 九十七",
        "author": "庞藴",
        "content": "世人重珍宝（《宗镜录》卷十五作「但重金」），我贵（《宗镜录》作「爱」）剎那静。\n金多乱人心，静见真如性。\n性空法亦空（《宗镜录》作「性通法亦通」），十八绝（《宗镜录》作「断」）行踪。\n但自心无碍。\n何愁神（《宗镜录》作「声」）不通。\n（《法藏碎金录》卷四、卷五录前四句）。",
        "dynasty": "唐",
        "collection_info": null
    },
    {
        "uuid": "a580305a087f98ed53f7fd37c50142ee",
        "title": "诗偈 九十八",
        "author": "庞藴",
        "content": "端坐求如法，如法转相违。\n抛法无心取，始自却来归。\n无求出三界，有念则成痴。\n求佛觅解脱，不是丈夫儿。",
        "dynasty": "唐",
        "collection_info": null
    },
    {
        "uuid": "ece22fe2794d2e1bdc220cf153b07a58",
        "title": "诗偈 九十九",
        "author": "庞藴",
        "content": "恶心满三界，口即念弥陀。\n心口相违背，羣贼转转多。\n一尘起万境，倐忽徧婆娑。\n色声求（《宗镜录》卷十五作「取」）佛道，结果尽成魔。",
        "dynasty": "唐",
        "collection_info": null
    },
    {
        "uuid": "ce449f76694aa489d71479429abb0b6d",
        "title": "诗偈 一○○",
        "author": "庞藴",
        "content": "佛亦不离心，心亦不离佛。\n心寂即菩提，心然即有物。\n物即变成魔，无即无诸佛。\n若能如是用，十八从何出。",
        "dynasty": "唐",
        "collection_info": null
    },
    {
        "uuid": "689c5b0ae8797ed656c392e4210ee757",
        "title": "诗偈 一○一",
        "author": "庞藴",
        "content": "羊车诱下愚，鹿车载中夫。\n大乘为上士，鹏巢鹤不居。\n鹪鹩住蚊睫，居士咄盲驴。\n若论质利帝，毕竟一乘无。",
        "dynasty": "唐",
        "collection_info": null
    },
    {
        "uuid": "d8bf689af14f64be867f678bf6b024c9",
        "title": "诗偈 一○二",
        "author": "庞藴",
        "content": "有（《祖堂集》卷十五作「世」）人嫌庞老，庞老不嫌他（《祖庭事苑》卷二作「它」）。\n开门待知识，知识不来过。\n心如具三学，尘识不相和（《祖堂集》无此二句）。\n一丸疗万（《祖堂集》作「百」）病，不假药方多。",
        "dynasty": "唐",
        "collection_info": null
    },
    {
        "uuid": "f2803050e70cd07c16ab87bc1ae4e99b",
        "title": "诗偈 一○三",
        "author": "庞藴",
        "content": "淼淼长江水，周而还復始。\n昏昏三界人，轮迴亦如此。\n轮迴改形貌，长江色不异。\n改貌劳神识，终须到佛地。",
        "dynasty": "唐",
        "collection_info": null
    },
    {
        "uuid": "5150da2dfdea53dfad61aa0fed0ffecf",
        "title": "诗偈 一○四",
        "author": "庞藴",
        "content": "睡来展脚睡，悟理起题诗。\n诗中无别意，唯劝破贪痴。\n贪瞋痴若尽，便是世尊儿。\n无烦问师匠，心王应自知。",
        "dynasty": "唐",
        "collection_info": null
    },
    {
        "uuid": "e7a93ec13559f3c5cf0106d01a298d00",
        "title": "诗偈 一○五",
        "author": "庞藴",
        "content": "世人重名利，余心总不然。\n束薪货升米，清水铁铛煎。\n觉熟捻铛下，将身近畔边。\n时时抛入口，腹饱肚无言。",
        "dynasty": "唐",
        "collection_info": null
    },
    {
        "uuid": "e8625841e6378c48a4e4caae8c2959ee",
        "title": "诗偈 一○六",
        "author": "庞藴",
        "content": "行学非真道，徒劳神与躯。\n千里寻月影（《宗镜录》卷四一作「千生寻水月」），终是枉工夫。\n不悟缘声色，当今学者疎。\n但看起灭处，此箇是真如。",
        "dynasty": "唐",
        "collection_info": null
    },
    {
        "uuid": "6d74de465978dab12e09aede459e0c9f",
        "title": "诗偈 一○七",
        "author": "庞藴",
        "content": "教君杀贼法，不用苦多方。\n慧剑当心刺，心亡法亦亡。\n心亡极乐国，法亡即西方。\n贼为象马用，神自作空王。",
        "dynasty": "唐",
        "collection_info": null
    },
    {
        "uuid": "935bc60964451c2b5fc96596b70355ab",
        "title": "诗偈 一○八",
        "author": "庞藴",
        "content": "不用苦多闻，看他彼上人。\n百忆及日用，元在一毛尘（《宗镜录》卷十八作「纂在一毛鳞」）。\n心但寂无相，即出无明津。\n若能如是学，几许省精神。",
        "dynasty": "唐",
        "collection_info": null
    },
    {
        "uuid": "5ce66fbcfd8b81974be107d768d2ffe5",
        "title": "诗偈 一○九",
        "author": "庞藴",
        "content": "惭愧好心王，生在莲华堂。\n恆持般若剑，终日带浮囊。\n常怀第一义，外国赖恩光。\n五百长者子，相随归故乡。",
        "dynasty": "唐",
        "collection_info": null
    },
    {
        "uuid": "1abd4ccfe8cb0b1d46b1234a16631bac",
        "title": "诗偈 一一○",
        "author": "庞藴",
        "content": "惭愧好意根，无自亦无他。\n无自身无垢，无他尘不加。\n常居清静地，知有不能过。\n旧时恶知识，总见阿弥陀。",
        "dynasty": "唐",
        "collection_info": null
    },
    {
        "uuid": "8aff9c8eecc55cb6c3ef12aea3f2c16c",
        "title": "诗偈 一一一",
        "author": "庞藴",
        "content": "惭愧好舌根，常开大道门。\n世间三有事，实是不能论。\n相逢唯说道，更莫敍寒温。\n了知世相假，俗理也徒烦。",
        "dynasty": "唐",
        "collection_info": null
    },
    {
        "uuid": "f45a0b19371773f32548327aa6561635",
        "title": "诗偈 一一二",
        "author": "庞藴",
        "content": "惭愧一双耳，常思解脱声。\n若论俗语话，实是不能听。\n闻财耳不纳，闻色心不生。\n不受有无语，何虑不惺惺。",
        "dynasty": "唐",
        "collection_info": null
    },
    {
        "uuid": "ea6d90334ca9aff4c10a582b7ab823af",
        "title": "诗偈 一一三",
        "author": "庞藴",
        "content": "惭愧一双眼，曾见数般人。\n端正亦不爱，丑陋亦不瞋，当头异国色，何须妄起尘。\n低头自形相，都无一处真。\n身心如幻化，满眼没怨亲。",
        "dynasty": "唐",
        "collection_info": null
    },
    {
        "uuid": "b660662e8166aa89c6403367af28d1a3",
        "title": "诗偈 一一四",
        "author": "庞藴",
        "content": "惭愧一躯身，梵号波罗柰。\n被贼一羣使，寻常不自在。\n亦名为枯井，亦名为韛袋。\n亦名朽故宅，亦名幻三昧。\n佛駡作死尸，乘尸渡大海。\n大海元无水，死尸非是船。\n熟看世上事，总是假因缘。\n若了身心相，空裏任横眠。\n具此六惭愧，实是不求天。\n（以上一百十四首均见咸丰元年刊于頔编《庞居士语录》卷中）。",
        "dynasty": "唐",
        "collection_info": null
    },
    {
        "uuid": "dfe8f029aef339763b1620c625c2ffd2",
        "title": "诗偈 一",
        "author": "庞藴",
        "content": "一时復一时，步步向前移。\n无常有限分，早晚即不知。\n古人一交语，预办没贫儿。\n闻小须修道，莫待衰老时。\n邂逅符到来，赚你更无疑。\n劝君不肯听，三涂真可悲。",
        "dynasty": "唐",
        "collection_info": null
    },
    {
        "uuid": "a0c2966f4bfc50097b38970298bfc211",
        "title": "诗偈 二",
        "author": "庞藴",
        "content": "一日復一日，百年渐渐毕。\n急急除妄想，无念成真佛。\n更莫苦攀缘，窥他世上物。\n忽然无常至，累劫出不得。",
        "dynasty": "唐",
        "collection_info": null
    },
    {
        "uuid": "1d90f07cd3a9f438fe2801b42d63331a",
        "title": "诗偈 三",
        "author": "庞藴",
        "content": "一宿復一宿，光阴渐渐促。\n报你心王道，依智莫依识。\n依智见真佛，依识入地狱。\n若沦六趣中，受苦无时足。",
        "dynasty": "唐",
        "collection_info": null
    },
    {
        "uuid": "08605bfe5e3f46b4900913a6432ed30f",
        "title": "诗偈 四",
        "author": "庞藴",
        "content": "一年復一年，务在且迁延。\n皮皱缘肉减，髮白髓枯干。\n毛孔通风过，骨消椽梠宽。\n水微不耐热，火少不耐寒。\n幻身如聚沫，四大亦非坚。\n更被痴狼使，无明晓夜煎。\n惟知念水草，心神被物缠。\n云何不忏悔，便道舍财钱。\n外头遮曲语，望得免前愆。\n地狱应无事，准拟得生天。\n世间有这属，冥道不如然。\n除非不作业，当拔罪根源。\n根空尘不实，内外绝因缘。\n积罪如山岳，慧火一时燃。\n须臾变灰烬，永劫更无烟。\n。",
        "dynasty": "唐",
        "collection_info": null
    },
    {
        "uuid": "1e26516a5a42259017ea00da808a0eee",
        "title": "诗偈 五",
        "author": "庞藴",
        "content": "迷时三界有，悟即出嚣缠。\n心无六入迹，清净达本源。\n地狱成净土，招手别诸天。\n报语三涂宅，共你更无缘。\n非论早与晚，悟理即无边。",
        "dynasty": "唐",
        "collection_info": null
    },
    {
        "uuid": "fc4c585ce2cbdc305cf40370544c66e5",
        "title": "诗偈 六",
        "author": "庞藴",
        "content": "心如即是坐，境如即是禅。\n如如都不动，大道无中边。\n若能如是达，所谓火中莲。",
        "dynasty": "唐",
        "collection_info": null
    },
    {
        "uuid": "36e71edc3bc31f2a50ae76f25d5071bb",
        "title": "诗偈 七",
        "author": "庞藴",
        "content": "无求乃法眼，有念却成魔。\n无求復无念，即是阿弥陀。\n真如共菩萨，总祇较无多。",
        "dynasty": "唐",
        "collection_info": null
    },
    {
        "uuid": "6011969232444619a5101f826699ce74",
        "title": "诗偈 八",
        "author": "庞藴",
        "content": "炼尽三山铁，镕销五岳铜。\n林枯鸟自散，海竭绝鱼龙。\n无师破戒行，有法尽皆空。",
        "dynasty": "唐",
        "collection_info": null
    },
    {
        "uuid": "2ff8a90371d0d623e3463f2799a1e710",
        "title": "诗偈 九",
        "author": "庞藴",
        "content": "菩萨无烦恼，众生爱皱眉。\n无恼缘无贼，皱眉被贼欺。\n不须问师匠，心王应自知。",
        "dynasty": "唐",
        "collection_info": null
    },
    {
        "uuid": "d54e8a4944961412d9bf30a01a1c9205",
        "title": "诗偈 十",
        "author": "庞藴",
        "content": "凡夫龢着事，不免三界轮。\n与说无生理，闭耳佯不闻。",
        "dynasty": "唐",
        "collection_info": null
    },
    {
        "uuid": "0df58026febdcc376dcaaf3b7acf077e",
        "title": "诗偈 十一",
        "author": "庞藴",
        "content": "壁画枉用色，不如脱空佛。\n住法比无住，阴中对白日。\n不信有无言，看取波罗蜜。",
        "dynasty": "唐",
        "collection_info": null
    },
    {
        "uuid": "1855b137d181d4f8f3a5c1619be3af5f",
        "title": "诗偈 十二",
        "author": "庞藴",
        "content": "见时如不见，闻时如不闻。\n喜时如不喜，瞋时如不瞋。\n一切尽归如，自然无我人。",
        "dynasty": "唐",
        "collection_info": null
    },
    {
        "uuid": "874ad7559a4ba077352ef4c98db5dfd9",
        "title": "诗偈 十三",
        "author": "庞藴",
        "content": "斋须实相斋，戒须实相戒。\n有相持斋戒，到头归败坏。\n败坏属无常，从何免三界。",
        "dynasty": "唐",
        "collection_info": null
    },
    {
        "uuid": "54652176d7b22f450b4f21c6adc046c7",
        "title": "诗偈 十四",
        "author": "庞藴",
        "content": "心王不了事，遮莫向名山。\n纵令见佛像，实以不相关。\n猿猴见水月，捉月始知难。",
        "dynasty": "唐",
        "collection_info": null
    },
    {
        "uuid": "4f116640c6b266a8a12358ffbc049231",
        "title": "诗偈 十五",
        "author": "庞藴",
        "content": "缘事求解脱，累劫无出期。\n直须入理性，成佛更无疑。\n虽然不受记，见是世尊儿。",
        "dynasty": "唐",
        "collection_info": null
    },
    {
        "uuid": "58fcefff4e57456f32c53584ad6debfd",
        "title": "诗偈 十六",
        "author": "庞藴",
        "content": "佛遣灭生灭，生灭长相随。\n不学大人相，却作小孙儿。\n持心更觅佛，岂不是愚痴。",
        "dynasty": "唐",
        "collection_info": null
    },
    {
        "uuid": "21d961c3ccfcbba5a0899fc7059178b8",
        "title": "诗偈 十七",
        "author": "庞藴",
        "content": "无事被他駡，佯佯耳不闻。\n舌亦不须动，心亦不须瞋。\n关津无障碍，即是出缠人。",
        "dynasty": "唐",
        "collection_info": null
    },
    {
        "uuid": "52f7fa9a01da2ffa8995d78a1a712f99",
        "title": "诗偈 十八",
        "author": "庞藴",
        "content": "真如本无相，所得是凡流。\n昔时为父子，长大出外游。\n今日相遇见，父少子白头。",
        "dynasty": "唐",
        "collection_info": null
    },
    {
        "uuid": "3dbc277fc8748a95abc30d7b07f2872b",
        "title": "诗偈 十九",
        "author": "庞藴",
        "content": "一生解缚钝，浑身纳裏眠。\n心中无意识，耳无绳索牵。\n心本无繫缚，同尘亦无喧。\n。",
        "dynasty": "唐",
        "collection_info": null
    },
    {
        "uuid": "6b511b66059c2881b1c244d59aa4ec6b",
        "title": "诗偈 二十",
        "author": "庞藴",
        "content": "欲得真解脱，持刀且杀牛。\n牛死人亦亡，佛亦不须求。\n全身空裏坐，即度死生流。",
        "dynasty": "唐",
        "collection_info": null
    },
    {
        "uuid": "9700a752e6e8214956ed9254d0edac58",
        "title": "诗偈 二十一",
        "author": "庞藴",
        "content": "贪瞋不肯舍，徒劳读释经（《祖堂集》卷十五作「书」）。",
        "dynasty": "唐",
        "collection_info": null
    },
    {
        "uuid": "c8fb0c836b5e1264d8131bf144bce999",
        "title": "诗偈 二十二",
        "author": "庞藴",
        "content": "取空是取（《祖堂集》作「空是」）色，取色色无常。\n色空非我有，端坐见家乡。",
        "dynasty": "唐",
        "collection_info": null
    },
    {
        "uuid": "9f2192e5054c72e4d4625658af70671d",
        "title": "诗偈 二十三",
        "author": "庞藴",
        "content": "经体本无名，受持无色声。\n心依无相理，真是《金刚经》。",
        "dynasty": "唐",
        "collection_info": null
    },
    {
        "uuid": "9e107b88e0639d74a026ddcd04555143",
        "title": "诗偈 二十四",
        "author": "庞藴",
        "content": "孙儿正啼哭，母言来与金。\n捻他黄叶把，便是正声音。",
        "dynasty": "唐",
        "collection_info": null
    },
    {
        "uuid": "8e25884768e2977c771a606fe8659cff",
        "title": "诗偈 二十五",
        "author": "庞藴",
        "content": "别泪成河海，骨如毘富山。\n祇缘尘识法，所以遣心然。",
        "dynasty": "唐",
        "collection_info": null
    },
    {
        "uuid": "b35eb035098ab6ee64cbf251400cbd7f",
        "title": "诗偈 二十六",
        "author": "庞藴",
        "content": "前人若有事，我犹佯不知。\n何况他无问，谗舌强卑卑。",
        "dynasty": "唐",
        "collection_info": null
    },
    {
        "uuid": "94f29dfe75e5c46b5010acd121ee07d5",
        "title": "诗偈 二十七",
        "author": "庞藴",
        "content": "劝君师子吼，莫学野干鸣。\n若能香象起，感得凤凰迎。",
        "dynasty": "唐",
        "collection_info": null
    },
    {
        "uuid": "e9fc9a2f0ae86f6f5b03be0442922184",
        "title": "诗偈 二十八",
        "author": "庞藴",
        "content": "一种学事业，亦来登选场。\n祇缘口义错，落第在他乡。",
        "dynasty": "唐",
        "collection_info": null
    },
    {
        "uuid": "c7689ee6813c014eaa0f46bf2d55ec71",
        "title": "诗偈 二十九",
        "author": "庞藴",
        "content": "心王不了事，却被六贼使。\n共贼作火下，无由出生死。",
        "dynasty": "唐",
        "collection_info": null
    },
    {
        "uuid": "f0ae540f598099c434831e57e36e2a6c",
        "title": "诗偈 三十",
        "author": "庞藴",
        "content": "别人终不贱，别宝终不贪。\n祇今担铁汉，不肯博金银。",
        "dynasty": "唐",
        "collection_info": null
    },
    {
        "uuid": "f6cae88dc52b07f93ecec7291ab95ac4",
        "title": "诗偈 三十一",
        "author": "庞藴",
        "content": "有男不肯婚，有女不肯嫁（《景德传灯录》卷八录二句皆无「肯」字）。\n父子自团栾（《景德传灯录》作「大家团栾头」），共说无生话。",
        "dynasty": "唐",
        "collection_info": null
    },
    {
        "uuid": "859a9456751f1d825bffd1f9666abf59",
        "title": "诗偈 三十二",
        "author": "庞藴",
        "content": "四性同一舍，三身同一室。\n一切恶知识，总见弥陀佛。",
        "dynasty": "唐",
        "collection_info": null
    },
    {
        "uuid": "62e5c907556e1553348f39462ad65528",
        "title": "诗偈 三十三",
        "author": "庞藴",
        "content": "教君一箇法，有事无处避。\n若能如理修，存本却有利。",
        "dynasty": "唐",
        "collection_info": null
    },
    {
        "uuid": "c6c3a4d1706339a6f560950438fc9e14",
        "title": "诗偈 三十四",
        "author": "庞藴",
        "content": "道是无为道，修人自有为。\n假即无头数，真中实是稀。\n。",
        "dynasty": "唐",
        "collection_info": null
    },
    {
        "uuid": "44aa0e5bd7bd4549bbf5052af9e92b08",
        "title": "诗偈 三十五",
        "author": "庞藴",
        "content": "无求胜礼佛，知足胜持斋。\n本自无薪火，何劳更拾柴。",
        "dynasty": "唐",
        "collection_info": null
    },
    {
        "uuid": "936c9698ff5b9238682c040ea8f56962",
        "title": "诗偈 三十六",
        "author": "庞藴",
        "content": "说事满天下，入理实无多。\n常被有为缚，何日见弥陀。",
        "dynasty": "唐",
        "collection_info": null
    },
    {
        "uuid": "e2367c5c741ce2352c1b10edf223db7f",
        "title": "诗偈 三十七",
        "author": "庞藴",
        "content": "起时惟法起，行时共佛行。\n腾腾三界内，诸法自无生。",
        "dynasty": "唐",
        "collection_info": null
    },
    {
        "uuid": "27f7011236f9ae3221a6fff0e21dc8ca",
        "title": "诗偈 三十八",
        "author": "庞藴",
        "content": "大海淼无涯，众生自着枷。\n无求出妙德，心生劳算沙。",
        "dynasty": "唐",
        "collection_info": null
    },
    {
        "uuid": "08d6a92065af8b49812d0272df5ab867",
        "title": "诗偈 三十九",
        "author": "庞藴",
        "content": "一念心清净，处处莲花开。\n一华一净土，一土一如来。",
        "dynasty": "唐",
        "collection_info": null
    },
    {
        "uuid": "3597a71a82e2fe949e6647cb4e2e1741",
        "title": "诗偈 四十",
        "author": "庞藴",
        "content": "大唐三百六十州，我暂放閒乘兴游。\n瞬息之间知事尽，若论入理更深幽。\n共外知识呷清水，总是妄想无骨头。\n却归东西山道去，不舍因缘骑牯牛。\n后望青山平似掌，前瞻汉水水东流。\n试问西域那提子，遗法慇懃无所求。\n自入大海归火宅，不觉乘空失却牛。\n有人见我归东土，我本元居西海头。\n来去自然无障碍，出入生死有何忧。",
        "dynasty": "唐",
        "collection_info": null
    },
    {
        "uuid": "81aa348a2187279a119abf7c80600af4",
        "title": "诗偈 四十一",
        "author": "庞藴",
        "content": "无思无念是真空，妙德法身自见中。\n应机接物契真智，十方世界总流通。\n通达无我无人法，人法不见有行踪。\n神识自然无罣碍，廓周沙界等虚空。\n不假坐禅持戒律，超然解脱岂劳功。\n（按：《全唐诗》卷八一○收末四句为一首，未完。\n）。",
        "dynasty": "唐",
        "collection_info": null
    },
    {
        "uuid": "95d3b2814ae62ec93bf809960ccbd28c",
        "title": "诗偈 四十二",
        "author": "庞藴",
        "content": "菩提般若名相假，湼槃真如亦是虚。\n欲得心神真解脱，一切名相本来无。\n十方世界风尘净，州州县县绝艰虞。\n王道荡荡无偏党，举国众生同一如。\n不动干戈安万姓，法王合掌髻中珠。",
        "dynasty": "唐",
        "collection_info": null
    },
    {
        "uuid": "42030dcd18beb633a11a3c471aadc0c4",
        "title": "诗偈 四十三",
        "author": "庞藴",
        "content": "空中自见清凉月，一光普照婆娑彻。\n此光湛然无去来，不增不减无生灭。\n尔是妙德现真身，剎那不起恆沙劫。\n无边无尽如虚空，虚空无边不可说。\n。",
        "dynasty": "唐",
        "collection_info": null
    },
    {
        "uuid": "67ef50d3529b41f128732aac40929726",
        "title": "诗偈 四十四",
        "author": "庞藴",
        "content": "但自无心于万物，何妨万物常围遶。\n铁牛不怕师子吼，恰似木人见花鸟。\n木人本体自无情，花鸟逢人亦不惊。\n心境如如祇箇（《缁门警训》卷九作「遮」）是，何虑菩提道不成。",
        "dynasty": "唐",
        "collection_info": null
    },
    {
        "uuid": "41864e25d74b36a28b1de2ecca03070a",
        "title": "诗偈 四十五",
        "author": "庞藴",
        "content": "清静无为无识尘，不舍内身妙法身。\n祇为众生有漏习，权止草庵转法轮。\n法轮常转而人见，优昙时时一出现。\n无相真空妙法身，历劫恆沙不迁变。",
        "dynasty": "唐",
        "collection_info": null
    },
    {
        "uuid": "ccad3abbaae69b2a4732ec5447123a29",
        "title": "诗偈 四十六",
        "author": "庞藴",
        "content": "莫求佛兮莫求人，但自心裏莫贪瞋。\n贪瞋痴病前顿尽，便是如来的的亲。\n内无垢兮外无尘，中间豁达无关津。\n神无障碍居三界，恰是琉璃处日轮。",
        "dynasty": "唐",
        "collection_info": null
    },
    {
        "uuid": "328a8ab58c2c1dd4d1824d922eb08cd1",
        "title": "诗偈 四十七",
        "author": "庞藴",
        "content": "心王若解依真智，一切有无俱遣弃。\n身随世流心不流，夜来眼睡心不睡。\n天堂地狱总无情，任运幽玄到此地。",
        "dynasty": "唐",
        "collection_info": null
    },
    {
        "uuid": "d4792053b42531e421414d28d0a90a78",
        "title": "诗偈 四十八",
        "author": "庞藴",
        "content": "报汝世人莫痴憨，暂时权住此草庵。\n无想衣食饱暖后，世间有物不须贪。\n此身幻化如灯焰，须臾不觉即头南。",
        "dynasty": "唐",
        "collection_info": null
    },
    {
        "uuid": "92c5cd50adfee64d8c8e28c11f0f1eda",
        "title": "诗偈 四十九",
        "author": "庞藴",
        "content": "一切有求枉用功，想念真成着色空。\n差之亳釐失千里，有生劫劫道难通。\n痴心望出三界外，不知元在铁围中。",
        "dynasty": "唐",
        "collection_info": null
    },
    {
        "uuid": "30248dddaef671a874d54a22e57f8991",
        "title": "诗偈 五十",
        "author": "庞藴",
        "content": "二十部经兼戒律，执相依文常受持。\n生生获得有为果，随在三界无出期。\n若能离相真入理，理中无念亦无思。",
        "dynasty": "唐",
        "collection_info": null
    },
    {
        "uuid": "994b777f8ca565f22e6bf6d2dad58963",
        "title": "诗偈 五十一",
        "author": "庞藴",
        "content": "贝多叶裏优昙华，万象皆如同一家。\n欢喜摘花不见菓，吉祥采菓不观华。\n缘之本来元不识，法王呵之如稻麻。\n。",
        "dynasty": "唐",
        "collection_info": null
    },
    {
        "uuid": "ba4a5eeb79444d1ea040b740d5b59681",
        "title": "诗偈 五十二",
        "author": "庞藴",
        "content": "田舍老翁如聚落，眼耳鼻舌俱失却。\n内外寻访觅无踪，旧时住处空寂寞。\n却归堂上问空王，总在此间学无作。",
        "dynasty": "唐",
        "collection_info": null
    },
    {
        "uuid": "5b4fb17cb29ae3486e8e75c708bc632f",
        "title": "诗偈 五十三",
        "author": "庞藴",
        "content": "黄叶飘零化作尘，本来非妄亦非真。\n有情故宅含秋色，无名君子湛然春。",
        "dynasty": "唐",
        "collection_info": null
    },
    {
        "uuid": "ad1bd387c3602b2ae754dca2d86bc850",
        "title": "诗偈 五十四",
        "author": "庞藴",
        "content": "迷时爱欲心如火，心开悟理火成灰。\n灰火本来同一体，当知妄尽即如来。",
        "dynasty": "唐",
        "collection_info": null
    },
    {
        "uuid": "0c10952ee15b7ef99186b3e69995c13b",
        "title": "诗偈 五十五",
        "author": "庞藴",
        "content": "真为家贫无一物，此语总是空裏出。\n出语还须归本源，不敢违他过去佛。",
        "dynasty": "唐",
        "collection_info": null
    },
    {
        "uuid": "bdacaa5e17135df817cda827a9465f00",
        "title": "诗偈 五十六",
        "author": "庞藴",
        "content": "父子相守空山坐，无相如如寄有间。\n世人见静元无静，看似闲时亦不闲。",
        "dynasty": "唐",
        "collection_info": null
    },
    {
        "uuid": "80009faf2d12150147d226dff9de7cf5",
        "title": "诗偈 五十七",
        "author": "庞藴",
        "content": "八万四千同一理，事相差别立异名。\n十二围陀及疏论，慇懃三六不须生。",
        "dynasty": "唐",
        "collection_info": null
    },
    {
        "uuid": "30d37b0a5394ef20e96295648045f862",
        "title": "诗偈 五十八",
        "author": "庞藴",
        "content": "十方国土皆吾宅，长者大门常日开。\n有识名人守院外，无心入理见如来。",
        "dynasty": "唐",
        "collection_info": null
    },
    {
        "uuid": "88e4a0ce0835740c0f84b1ab5212f8df",
        "title": "诗偈 五十九",
        "author": "庞藴",
        "content": "世人爱假不爱真，世人怜富却憎贫。\n唯敬三涂八不净，背却如来妙色身。",
        "dynasty": "唐",
        "collection_info": null
    },
    {
        "uuid": "74cfe67e396a80955d0d1e6fcf74aa35",
        "title": "诗偈 六十",
        "author": "庞藴",
        "content": "更无别路超生死，前佛后佛同一般。\n舒即周流十方剎，敛时还在一毛端。",
        "dynasty": "唐",
        "collection_info": null
    },
    {
        "uuid": "801d07ebefcacbfda597872e74dbf855",
        "title": "诗偈 六十一",
        "author": "庞藴",
        "content": "唯有一门无钥匙，伸缩低昂说是非。\n但能宣得无生理，善巧方便亦从伊。",
        "dynasty": "唐",
        "collection_info": null
    },
    {
        "uuid": "e5469dbd16c7fd62e5945c8c7f3ef7a3",
        "title": "诗偈 六十二",
        "author": "庞藴",
        "content": "二乘皆曰不堪任，上士之人智慧深。\n欲得神通等居士，无过无物总无心。",
        "dynasty": "唐",
        "collection_info": null
    },
    {
        "uuid": "47b9932c72ee8eecf11a76f980485142",
        "title": "杂句 一",
        "author": "庞藴",
        "content": "行路易，行路易，内外中间依本智。\n本智无情法不生，无生即是入正理。\n非色非心放一光，空裏优昙显心地。\n名为智，智为尊，心智通同达本源，万物同归不二门。\n有非有兮理常存，无非无兮无有根，未来诸佛亦如是，现在还同古世尊。\n三世俱皆无别道，佛佛相授至今传。\n。",
        "dynasty": "唐",
        "collection_info": null
    },
    {
        "uuid": "161b77160401f9eec472c427b50bbe4f",
        "title": "杂句 二",
        "author": "庞藴",
        "content": "外无他兮内无自，不动干戈契佛智。\n通达佛道行非道，不舍凡夫有为事。\n有为名相尽空华，无名无相出生死。",
        "dynasty": "唐",
        "collection_info": null
    },
    {
        "uuid": "f53912c61d6113ba598e306fbf2632eb",
        "title": "杂句 三",
        "author": "庞藴",
        "content": "余有一大衣，非是世间绢。\n众色染不着，晶晶如素练。\n裁时不用刀，缝时不用线。\n常持不离身，有人自不见。\n三千世间遮寒暑，无情有情悉覆遍，如来持得此大衣，披了直入空王殿。",
        "dynasty": "唐",
        "collection_info": null
    },
    {
        "uuid": "5b38e968da339bc0890348fe5f1b7caa",
        "title": "杂句 四",
        "author": "庞藴",
        "content": "思思低思思，自叹一双眉。\n向他胜地坐，万事总不知。\n六识若似眉，即得不思议。\n六识若嫌眉，论时没脑痴。\n伊若去却眉，即被世人欺。\n饶你六识喽啰汉，总成乞索儿。",
        "dynasty": "唐",
        "collection_info": null
    },
    {
        "uuid": "02c5a8fe72d8f9bf4b8aa5a5676aa481",
        "title": "杂句 五",
        "author": "庞藴",
        "content": "出一屋，入一屋，来来去去教他哭。\n来去祇为贪瞋痴，于今悟罢须知足。\n知足常须达本源，去却昔时恶知识。\n恶知识，将伊作，手力法施无前后，共护无生国。",
        "dynasty": "唐",
        "collection_info": null
    },
    {
        "uuid": "2dc9daacfd9623b6197d1476b7cd690a",
        "title": "杂句 六",
        "author": "庞藴",
        "content": "无事失却心，走向门前觅。\n借问旧知识，寂绝无踪迹。\n却归堂上审思看，改却众生称心安。\n不能出外求知识，自向家中入湼槃。\n大丈夫，昔日有，今日无，家计破除尽，赎得一羣奴。\n奴婢有六人，一人有六口。\n六六三十六，常随我前后。\n我亦不拘伊，伊亦不敢走。\n若道菩提难，菩提亦不难。\n少欲知足毛头宽，远离财色神自安。\n分明了见三涂苦，世上名闻不相关。",
        "dynasty": "唐",
        "collection_info": null
    },
    {
        "uuid": "7c573b937fa0a9a834b495d6af0ad891",
        "title": "杂句 七",
        "author": "庞藴",
        "content": "难復难，持心离欲贪湼槃。\n一向他方求净土，若论实行不相关。\n枉用功夫来去苦，毕竟到头空色还。",
        "dynasty": "唐",
        "collection_info": null
    },
    {
        "uuid": "39236ffc8029fb6eb381bb4591739e98",
        "title": "杂句 八",
        "author": "庞藴",
        "content": "易復易，即此五阴成（《祖堂集》卷十五作「藴有」）真智。\n十方世界一乘同，无相法身岂有二。\n若舍烦恼觅（《五灯会元》卷三作「入」）菩提，不知何方有佛地。",
        "dynasty": "唐",
        "collection_info": null
    },
    {
        "uuid": "27f04c572383b0c8c2295b5b25e4ef46",
        "title": "杂句 九",
        "author": "庞藴",
        "content": "正中正，心王如如六根莹。\n六尘空，六识净，六六三十六，同归大圆镜。\n。",
        "dynasty": "唐",
        "collection_info": null
    },
    {
        "uuid": "f0e382d5f8161bfa20c39853cf9eb445",
        "title": "杂句 十",
        "author": "庞藴",
        "content": "阿难贝多叶，持来数千劫。\n匕宝藏中付迦叶，分为十二部，析作三乘法。",
        "dynasty": "唐",
        "collection_info": null
    },
    {
        "uuid": "1c47fae90cfef38f6e455fb9ed92fad1",
        "title": "杂句 十一",
        "author": "庞藴",
        "content": "非故亦非新，应化随缘百亿身。\n若有真如一合相，一亿还同一聚尘。",
        "dynasty": "唐",
        "collection_info": null
    },
    {
        "uuid": "7bd8f93f816aa5d59e7208bd0f5dac9c",
        "title": "杂句 十二",
        "author": "庞藴",
        "content": "珠从藏中现，显赫呈光辉。\n昔日逃走为穷子，今日还家作富儿。",
        "dynasty": "唐",
        "collection_info": null
    },
    {
        "uuid": "2eea429f71bef84f0843f49edc6aa555",
        "title": "杂句 十三",
        "author": "庞藴",
        "content": "心依真智，理逐心行，理智无碍，心亦无生。\n迷即有我，悟即无情。\n通达大智，诸法不成。\n五神无主，六国安宁。\n七死弗受，八镜圆明。\n随宜善化，总合佛经。\n过即已过，更莫再寻。\n现在不住，念念勿侵。\n未来未至，亦莫预斟。\n既无三世，心同佛心。\n依空默用，即是行深。\n无有少法，触目平任。\n无戒可持，无垢可净。\n洞达虚心，法无寿命。\n若能如是，圆通究竟。\n（以上七十五首皆见《庞居士语录》卷下）。",
        "dynasty": "唐",
        "collection_info": null
    },
    {
        "uuid": "178de994bf96a570d3a2de02062b9710",
        "title": "居士见僧讲金刚经至无我无人居士问云既无我无人是谁讲谁听座主无语乃与颂曰",
        "author": "庞藴",
        "content": "无我復无人，作么有疎亲。\n劝师（《景德传灯录》卷八作「君」）休历坐，不是（《景德传灯录》作「似」）直求真。\n金刚般若性，外绝一纤尘。\n我闻并信受，总是假名陈。\n（同前书卷上）。",
        "dynasty": "唐",
        "collection_info": null
    },
    {
        "uuid": "d6313ec9ee4c4b271f04db0072754dfc",
        "title": "与谷隐道者颂",
        "author": "庞藴",
        "content": "焰火无鱼下底钩，觅鱼无处笑君愁。\n可怜谷隐孜禅伯，被唾如今见亦羞。\n（同前）按：《全唐诗》卷八一○收此首，缺题，今重录。",
        "dynasty": "唐",
        "collection_info": null
    },
    {
        "uuid": "6ad073e771371531091561d78e4f440b",
        "title": "诗偈 一",
        "author": "庞藴",
        "content": "须弥颓，五岳崩，大海竭，十方空。\n干坤尚纳毛头裏，日月犹潜毫相中。\n此是西国那提子，示寂不起现神通。\n妙德启口问不二，忘言入理显真宗。\n（见吴越释延寿《宗镜录》卷二三）。",
        "dynasty": "唐",
        "collection_info": null
    },
    {
        "uuid": "0bdb3673bff213b8dfc37440ec037480",
        "title": "诗偈 二",
        "author": "庞藴",
        "content": "居士元无病，方丈现有疾。\n唯忧二乘者，缘事不得出。\n所以诃秽食，纯说波罗蜜。\n上方一盂饭，气满于七日。\n不假日月光，心王照斯室。\n文殊问不二，忘言功自毕。\n过去即如然，现在还同一。\n若能达此理，无求总成佛。\n（见前书卷二五）。",
        "dynasty": "唐",
        "collection_info": null
    },
    {
        "uuid": "0995aa33ca08bafb834f25a5c962a94b",
        "title": "诗偈 三",
        "author": "庞藴",
        "content": "心如境亦如，无实亦无虚。\n有亦不管，无亦不居（《五灯会元》作「拘」）。\n不事贤圣，了事凡夫。",
        "dynasty": "唐",
        "collection_info": null
    },
    {
        "uuid": "59856b545d2a0e9539ef3c5b5f9cce1c",
        "title": "诗偈 四",
        "author": "庞藴",
        "content": "心若如，神自虚。\n不服药，病自除。\n病既除，自见莲华如意珠。\n无劳事，莫駈駈。\n智者观财色，了知如（《语录》作「是」）幻虚。\n衣食支身命，相劝学如如。\n时至移庵去，无物可盈余。\n（以上二首均见影印本日本花园大学图书馆藏高丽覆刻本南唐招庆寺静筠二僧着《祖堂集》卷十五）（按：《庞居士语录》卷中以后六句为一首，似未全。\n）。",
        "dynasty": "唐",
        "collection_info": null
    },
    {
        "uuid": "369b37a6f6e71164c89d80d82df85673",
        "title": "诗偈 五",
        "author": "庞藴",
        "content": "事上说佛国，此去十万里。\n大海渺无边，动即黑风起。\n往者虽千万，达者无一二。\n忽遇本来人，不在阴阳里。\n（见日本《大正新修大藏经》第四八册吴越释延寿撰《万善同归集》卷上）。",
        "dynasty": "唐",
        "collection_info": null
    },
    {
        "uuid": "5f961efb3b473299bd20efe12e66ee94",
        "title": "诗偈 六",
        "author": "庞藴",
        "content": "护身须是杀，杀尽始安居。\n会得箇中意，铁船水上浮。\n（《五灯会元》卷三）。",
        "dynasty": "唐",
        "collection_info": null
    },
    {
        "uuid": "7972159e0c1a44a9f4d3e5d61b8473db",
        "title": "诗偈 七",
        "author": "庞藴",
        "content": "穷厮煎，饿厮吵，父子不同途，大家相脱卯。\n万顷湘江洗不清，无生曲调何时了。\n（见《大正新修大藏经》四七册宋《虚堂和尚语录》卷十引）（按：《祖堂集》卷十五《庞居士传》云：「平生乐道偈颂，可三百余首，广行于世。\n皆以言符至理，句阐玄猷，为儒彦之珠金，乃缁流之箧宝。\n」）（〖1〗《景德传灯录》卷八本传云：「有诗偈三百余篇传于世。\n」〖2〗《新唐书》卷五九《艺文志》三着录庞藴《诗偈》三卷，注云：「字道玄，衡州衡阳人，贞元初人。\n三百余篇。\n」〖3〗无名子《庞居士语录诗颂序》云：「其余玄谈道颂，流传人间，颇多散轶。\n今姑以所闻成编，釐为二卷，永示将来，庶警后学。\n」）。",
        "dynasty": "唐",
        "collection_info": null
    }
]