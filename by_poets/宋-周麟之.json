[
    {
        "uuid": "4f9148d887d3d0f19b9561bc6df320a8",
        "title": "郊祀庆成",
        "author": "周麟之",
        "content": "紫极三阶正，黄宫一气旋。\n迎阳周吉土，练日汉甘泉。\n考典陈商辂，占祥察舜璇。\n朝冠纷璀璨，斋幄湛蟺蜎。\n荔席方颙若，油云已廓然。\n瑶源尊始祖，绛节从羣仙。\n碧瓦霏烟外，雕梁丽日边。\n大音谐美乐，芳荐列嘉笾。\n默喜云孙燕，深期鼎祚延。\n六虬纡制跸，九庙闢崇筵。\n鬰鬯香稃熟，芝楹瑞叶连。\n醇牺登硕俎，肃倡被朱絃。\n孝奏灵咸格，诚存礼不愆。\n清晨登玉轪，綵仗揭龙旃。\n虎旅罗三卫，蜺旌亘百廛。\n展容趋泰畤，裒福对苍圜。\n扆坐张皇邸，帷宫驾采椽。\n鼓钟传禁漏，星月粲高躔。\n蠖略车迴斗，荧煌衮象天。\n华支金擢秀，雅奏玉鸣鋗。\n虚次停垂佩，登坛俨奉瑄。\n兰生芬献斝，电燎鬰升烟。\n气晏樵蒸焜，天澄境落褰。\n涓成均拜胙，抃庆趣摩肩。\n凤盖端闱敞，蝇书惠泽宣。\n自欣千载遇，叨贰六卿联。\n簪笔琱舆上，扶圭绣黼前。\n独多亲日表，敢后赞云篇。\n帝德惟天大，臣心匪石坚。\n愿言陪虎拜，宝历万斯年。",
        "dynasty": "宋",
        "collection_info": null
    },
    {
        "uuid": "5614e5ffef01c1b8dd34e6c10368aeb5",
        "title": "太庙观芝草  其一",
        "author": "周麟之",
        "content": "九庙宁神蔼德馨，煌煌又见产芝英。\n香凝荐斝椒兰润，色映雕梁日月明。\n绍復祖宗全达孝，感通天地契精诚。\n试披瑞牒占休应，看取皇家万叶荣。",
        "dynasty": "宋",
        "collection_info": null
    },
    {
        "uuid": "28dbfe875f07130c92c4b07d7eb03752",
        "title": "太庙观芝草  其二",
        "author": "周麟之",
        "content": "晓开疏屏望荣光，仰见威灵烛下方。\n二本同楹真盛事，三年迭秀是殊祥。\n好图瑞采增旗帜，更诵灵华续乐章。\n拜舞共陈归美颂，喜浮春殿九霞觞。",
        "dynasty": "宋",
        "collection_info": null
    },
    {
        "uuid": "d1bff8a2a62ada6790555737802dce99",
        "title": "苦热行",
        "author": "周麟之",
        "content": "君不见浣花老翁初作掾，触热簿书尘满案。\n坐曹束带总不能，但欲赤脚踏层冰。\n又不见青莲居士金门客，懒摇白羽巾挂壁。\n有时裸袒青林中，只知露顶洒松风。\n二子英规凛千古，笔夺造化驱风雨。\n如何避暑如避仇，叫呼竞作惊人语。\n是身本与天地同，要当扪腹无弗容。\n世间冷暖翻覆手，焉用夷隘惠不恭。\n我方穷居度炎热，火云烁山金石裂。\n一读清诗百念空，炯若冰壶浸明月。",
        "dynasty": "宋",
        "collection_info": null
    },
    {
        "uuid": "ef57d66f23c6587801aa9c46c234a295",
        "title": "忧旱",
        "author": "周麟之",
        "content": "老农病旱如膏肓，汲井灌秧秧已黄。\n湖田半作龟兆坼，河渠断道不可航。\n救旱不必焚巫尪，当去民害烹弘羊。\n嗟哉销变此不务，龙川佛舍徒祈禳。\n中兴天子食不遑，侧身感天天与祥。\n霈然坐待三尺雨，拟赋云汉歌宣王。",
        "dynasty": "宋",
        "collection_info": null
    },
    {
        "uuid": "7f43e2a32d4b8884f9cabcb8720ab8fb",
        "title": "读战国策",
        "author": "周麟之",
        "content": "从人为从六国强，横人为横六国亡。\n悲夫不用摈秦计，徒以委肉强虎狼。\n一朝秦甲下函谷，指挥韩魏如羣羊。\n坐令不费一隻矢，山东千里无金汤。\n我窥尘编三太息，诸侯自覆非秦力。\n纷纷二百四十年，说士游谈空满籍。\n我将西上吊兴亡，南山自有能言石。",
        "dynasty": "宋",
        "collection_info": null
    },
    {
        "uuid": "ffb64424b82ec38cf45fd15bd62ad92c",
        "title": "秋日坐寐觉而有作",
        "author": "周麟之",
        "content": "南国逢秋色，西风扰客心。\n久閒安饮啄，多病废登临。\n壁倚青藜杖，窗横绿绮琴。\n无鱼甘粝食，有酒任孤斟。\n地僻千山瘠，人稀万籁瘖。\n懒同牛卧壠，倦剧鸟归林。\n纸阁居容膝，绳床坐整襟。\n缩头须尔伴，便腹莫吾箴。\n俛仰三眠柳，徘徊五戏禽。\n忘形初隠几，得趣渐欹簪。\n不假仙游枕，宁须女抱衾。\n乍疑身栩栩，已觉息深深。\n白凤才难继，黄粱事可寻。\n有人呼昼漏，何处起寒砧。\n短梦蘧然觉，斜晖惨欲阴。\n桂开香吐粟，菊认蘂攒金。\n磨熟双旗茗，炉残小瓣沈。\n感时思别墅，开户见遥岑。\n自别尧庭邃，俄惊墨突黔。\n背无三甲起，头有二毛侵。\n咎往眉难炙，言归足尚肣。\n静忘波汹汹，老谙岁骎骎。\n幸得安心法，聊为拥鼻吟。\n黑甜夸胜味，黄落寄余音。\n猿鹤休相怨，萍蓬自不禁。\n却愁宵寐少，卧听竹萧森。",
        "dynasty": "宋",
        "collection_info": null
    },
    {
        "uuid": "e9724d7ce39296fbffb397af7752a73b",
        "title": "双投酒",
        "author": "周麟之",
        "content": "君不见白玉壶中琼液白，避暑一杯冰雪敌。\n只今名冠万钱厨，此法妙绝天下无。\n又不见九重春色蔷薇露，君王自酌觞金母。\n味涵椒桂光耀泉，御方弗许人间传。\n向来我作金门客，不假酿花并渍核。\n日日公堂给上尊，时时帝所分余沥。\n一朝释佩投江村，却访田家老瓦盆。\n道院丹泉灰脚重，官炉玉友糟头浑。\n有酒如此宁不饮，但赋独醒招楚魂。\n锦溪昨夜秋风入，梧叶雨残溪水急。\n呼奴为我挽飞流，涤瓮燎薪炊玉粒。\n奴言新酿良未宜，此间寒燠来无时。\n双投旧法酒经载，今焉可试君无疑。\n初观白醑寒浆溜，再加曲米成重酎。\n色如竹叶照人明，香似兰英和露透。\n妻孥一笑醆斝空，所恨无多纔数斗。\n嗟予性与礼法疏，况此扫轨甘穷居。\n肯学鸱夷随后车，不烦骑馿骥子扶。\n焉用拊缶歌乌乌，一觞一咏聊自娱。",
        "dynasty": "宋",
        "collection_info": null
    },
    {
        "uuid": "7a5ba09ced7f2c52da7bcc92be3de9e0",
        "title": "飞来峰",
        "author": "周麟之",
        "content": "西域崭崱羣玉峰，悬崖万丈穿玲珑。\n世人不识真鬼工，夜半跃起随雷风。\n天与西湖作奇观，嶷然飞堕羣山中。\n海风吹雨万壑暝，往往密有云相通。\n遥望烟鬟出林坞，重峦面面青莲宇。\n孤云起石风生泉，游人六月不知暑。\n世传飞来我亦疑，摩挲苍璧心更悲。\n当年禁囿山水远，艮岑一石须人挽。\n无人把酒酹山灵，飞入君王上林苑。",
        "dynasty": "宋",
        "collection_info": null
    },
    {
        "uuid": "76a454b9ca9a8d608059b6547adb4ab6",
        "title": "赋张参政四老堂  其一",
        "author": "周麟之",
        "content": "散策相从倚玉鸠，不须更伴赤松游。\n林塘在眼供舒啸，花鸟催诗好劝酬。\n一座几盈三百岁，四翁宜寿八千秋。\n堂前风物如伊洛，尚欠香山与石楼。",
        "dynasty": "宋",
        "collection_info": null
    },
    {
        "uuid": "a29ee1d7012a1e42bc5ca15248d5baba",
        "title": "赋张参政四老堂  其二",
        "author": "周麟之",
        "content": "西望斜川烟霭低，荆溪东下泛清漪。\n夜来风雨秋怀共，春草池塘昼梦迟。\n江左便传花萼集，曲中休奏紫芝词。\n安车不日联镳至，银角桃枝上玉墀。",
        "dynasty": "宋",
        "collection_info": null
    },
    {
        "uuid": "38258000dc0836cf9ce0283abda8ff7d",
        "title": "呈郫人李签判",
        "author": "周麟之",
        "content": "锦江烟水春茫茫，锦城游宴歌舞狂。\n酒酣缓辔踏花去，尚说当年先侍郎。\n后来游宦家因徙，子孙不復归桑梓。\n世居淮海二百年，路隔关山七千里。\n兵戈南下风尘昏，衣冠渡江黄屋奔。\n淮乡几作边戍地，丛桂旧第无一存。\n我从避乱梅花坞，钓月眠云拉巢许。\n尔来又卜南郭居，自笑飘萍无定所。\n见君襟韵真谪仙，从来游戏壶中天。\n眷言我祖旧同闬，邂逅笑语心豁然。\n平生行李遍方外，南逾五岭入苍翠。\n脱靴未屈力士手，探囊已压髯奴背。\n为叹干戈何日休，浮家泛宅江海游。\n丹砂炼就葛洪鼎，茶竈行随鲁望舟。\n天涯一见倾盖旧，青城猿鹤知存否。\n会当叱驭过邛郲，相从却饮郫筒酒。",
        "dynasty": "宋",
        "collection_info": null
    },
    {
        "uuid": "eb9f36f078a35a0902aa993815ac1057",
        "title": "呈伯父元仲二首  其一",
        "author": "周麟之",
        "content": "我伯气吐虹，贯日干文光。\n胸中有和璞，发挥见文章。\n笔追羲献风，句压曹刘墙。\n平生太古心，孰得窥行藏。\n人间富贵味，掩口不一尝。\n方朔饥欲死，次公醒而狂。\n方寸不受折，养此百炼刚。\n江湖五十年，飘飘曳征裳。\n晚岁一区宅，欲并幽林塘。\n浙东山水窟，选胜方徜徉。\n兰溪得佳致，行筑钟山堂。\n自顾世路险，机穽宁易防。\n俛首吾不能，高卧庸何伤。\n贫贱苟自得，麫糗皆膏粱。\n愿言守此志，鹏鷃聊相忘。",
        "dynasty": "宋",
        "collection_info": null
    },
    {
        "uuid": "7c2e6711bc0cbb51427ed080a663d1dc",
        "title": "呈伯父元仲二首  其二",
        "author": "周麟之",
        "content": "干戈十年余，荏苒百忧至。\n谁怜齿未壮，遽失綵衣戏。\n扪心天不闻，空下千斛泪。\n藐然一星孤，未忍随以逝。\n雨湿新松楸，尘生旧鞶帨。\n奈此愁绝何，况復形梦寐。\n萧萧风树悲，此恨岂有既。\n念昔龆齓中，从公识奇字。\n一从江淮别，岁月不復记。\n公寻武夷春，我友颐山桂。\n此来忽相见，再拜只流涕。\n忽忽悦情话，恍若已隔世。\n先人有遗经，夙夜焉敢坠。\n余生倘未殒，肯负平日志。\n但恨不及亲，临风一歔欷。",
        "dynasty": "宋",
        "collection_info": null
    },
    {
        "uuid": "442486c0ca58833a66bd132e403c8f10",
        "title": "寄伯父元举",
        "author": "周麟之",
        "content": "我家百笏门，族望甲乡国。\n堂堂六世祖，名在碧落籍。\n人曰吾故侯，善政光古昔。\n后裔联簪缨，北原荫榆柏。\n里居百余年，世出二千石。\n当时丛桂中，鸣珂动城陌。\n变故忽相仍，流荡兵火厄。\n一经焚劫余，故里半荆棘。\n奔腾豺虎羣，逃避天地窄。\n十年湖山游，幸不死锋镝。\n朝穿云麓青，夜钓月溪白。\n间关度阳九，阖室仅安适。\n遽婴风树悲，呼天泪横臆。\n坡陁东龙冈，怅望隔窀穸。\n故乡渺归期，异县悲久客。\n北辕吾未能，辽绝江海隔。\n思我伯父贤，一别几更历。\n寇至独不去，巍坐空四壁。\n高标揖夷齐，九死出焚溺。\n居为一乡望，后学所矜式。\n泮水修復初，儒盟首开席。\n我独随风蓬，孤陋阻规益。\n明年秋鸿飞，槐花动行色。\n庶遂升堂拜，情话输悃愊。\n诗成喜不寐，兴逐飞天翼。",
        "dynasty": "宋",
        "collection_info": null
    },
    {
        "uuid": "0e9b456908c60d8a4ab6eadad56a0fe0",
        "title": "答宋子闲",
        "author": "周麟之",
        "content": "冀北百马一駃騠，沅江之鼈九肋稀。\n海邑千室士半之，异材杰出今其谁。\n有客有客气吐霓，行年五十缝掖衣。\n青鞋白帽鬓未摧，笔下妙绝黄绢碑。\n句中参彻后山诗，邂逅一见秋云披。\n立谈展尽胸中奇，如刮眼膜如起痿。\n便许握手论交期，看君有藴未一施。\n杜门却扫甘幽栖，草树薿薿含奇姿。\n两堂对启白板扉，我时剥啄叩扊扅。\n君出迎笑喜见眉，晴窗坐隠花影移。\n茗椀未尽炉香迟，手弄麈尾风飔飔。\n主人得意客忘归，嗟予懵学安所师。\n矧復少也逢百罹，尚頼先德流余滋。\n遗编烂烂星斗垂，墨犹未干吾忍窥。\n梅花一咏偶弗遗，君能鉴赏了不疑。\n惜哉不与君同时，生前未免俗子嗤。\n身后有此名流知，呜呼吾意其何悲。",
        "dynasty": "宋",
        "collection_info": null
    },
    {
        "uuid": "5d5bad46a0208db7acb0591fee3a5070",
        "title": "上王吏部",
        "author": "周麟之",
        "content": "人物南州望，风流一代英。\n夙传天上誉，早梦月中名。\n车载三千牍，鹏飞九万程。\n向来辞泮水，端合上仙瀛。\n接武虞廷邃，含香汉殿清。\n渐看丹极近，首冠列星明。\n准拟陪三接，周旋位六卿。\n鑑分金背重，橐并紫荷轻。\n未见恩纶出，那知谤箧盈。\n去朝云路杳，归侍綵衣荣。\n地借徽之竹，楼吹子晋笙。\n赤心何所负，白眼不须惊。\n自顾衔恩厚，亲逢较艺精。\n妍媸归藻鑑，高下见文衡。\n梦绝怀蛟异，词非吐凤成。\n赋能窥小小，经漫说铿铿。\n误玷春官籍，终惭月旦评。\n抢榆几类鷃，出谷仅同鶑。\n志慕青钱士，名参玉笋生。\n别深秋鹤怨，归问海鸥盟。\n未作河西尉，聊为江上行。\n夜沈滩月钓，晓压陇云耕。\n岁暮人初返，天寒雨未晴。\n久稽从杖履，且復卧柴荆。\n后见含深恧，微吟写至情。\n伫听宣室召，凤阁继家声。",
        "dynasty": "宋",
        "collection_info": null
    },
    {
        "uuid": "a6a91ae6c7d4e6c911acf6199415fe1b",
        "title": "见张运使郎中  其一",
        "author": "周麟之",
        "content": "风度颙颙白首郎，清朝趋奏久含香。\n东南德望龙津阔，甲乙科名雁序长。\n使节不辞骊驾远，卿家重见㦸门光。\n愿公早入承明去，一试囊中活国方。",
        "dynasty": "宋",
        "collection_info": null
    },
    {
        "uuid": "1c7759274ef9dd5a934ba6eff3a25e44",
        "title": "见张运使郎中  其二",
        "author": "周麟之",
        "content": "野鹤摩云万里心，一枝聊復寄高林。\n愁边举目江山异，客裏登楼岁月深。\n长铗誓为知己用，短檠空伴读书吟。\n龙门不拒通家子，应许来听正始音。",
        "dynasty": "宋",
        "collection_info": null
    },
    {
        "uuid": "daa78850a27c8c469081e15861fe97d1",
        "title": "送王时亨舍人帅蜀诗二首  其一",
        "author": "周麟之",
        "content": "煌煌大笔照坤维，忽见文星下紫微。\n万里江山浑改观，九重绅笏更争辉。\n占松不假刀形梦，换马端期鹄趁飞。\n试问郫筒故乡酒，路人应唱踏花归。",
        "dynasty": "宋",
        "collection_info": null
    },
    {
        "uuid": "c34f3e63829656097ed44cbc26c68fb5",
        "title": "送王时亨舍人帅蜀诗二首  其二",
        "author": "周麟之",
        "content": "一从雁塔缀英游，又见功名得志秋。\n丹阙万人窥榜眼，碧幢千骑拥遨头。\n锦城日暖惸鳏舞，玉垒烟深铠仗收。\n它日中和闻善政，一琴宁復久淹留。",
        "dynasty": "宋",
        "collection_info": null
    },
    {
        "uuid": "168371f608926150696f08c7cce00d59",
        "title": "和陈大监",
        "author": "周麟之",
        "content": "君不见汉业已定犹勒兵，白登坐困师无名。\n席门先生计无误，黠虏不得窥平城。\n论功自合班人杰，盖世拔山威尽折。\n漫夸勋业是韩彭，我出六奇秦项灭。\n后来汉道如衰周，德尊一代陈太丘。\n二方相继厉名节，不顾羔雁真善谋。\n雪霜贸贸年芳改，凛凛松筠见风采。\n豺狼当路狐狸号，独有孤鸿横四海。\n至今逸韵传清商，云和之瑟絃高张。\n耳孙磊落天下士，大才有出皆其长。\n胸中万卷饶丘壑，鲜取遗音叩寂寞。\n一朝解组又弹冠，出处无心付天乐。\n我辈等是风月人，昔也同闬今为邻。\n不妨对语味如蜡，扰扰万事从横陈。",
        "dynasty": "宋",
        "collection_info": null
    },
    {
        "uuid": "238c7acceb8bb01b17ea3c36e89051cd",
        "title": "再次韵为谢",
        "author": "周麟之",
        "content": "公诗律严如用兵，江淮草木先知名。\n少当千人扫文阵，晚策百胜攻愁城。\n诗坛老将天下杰，笔倒三江流万折。\n时将妙句吐长虹，李杜文章光不灭。\n由来事业师伊周，讵止博识穷九丘。\n星列丹墀蔼华望，月昇金掌陈嘉谋。\n脱冠归来双鬓改，任尔功名争好采。\n挥絃月下奏高山，击楫波间哦小海。\n方今祝网仁如商，圣贤相逢治具张。\n鹤书旁午诏多士，不以椳闑遗寸长。\n如公岂得栖林壑，焉问晓猿惊索寞。\n岁晚方谐魏阙心，官閒不减商山乐。\n湖上春来花恼人，我不忧贫依富邻。\n朋友胶漆古来事，愿言握臂追雷陈。",
        "dynasty": "宋",
        "collection_info": null
    },
    {
        "uuid": "3a717fa58831d39b399326b8c28e078e",
        "title": "赵见独示所业并诗次韵谢之",
        "author": "周麟之",
        "content": "沅江九肋稀，端问学不学。\n向来屠沽辈，过眼褐宽博。\n如公负奇才，尚隔云津跃。\n昔吾先隠君，早识麟一角。\n联翩锦囊句，纡余仍卓荦。\n千载埋玉悲，孤芳竟谁擢。\n别来二十年，历历记前作。\n贱子更百罹，素业守弥恪。\n余辉忽振耀，如获西山药。\n清梦到钧天，求音叩寂寞。\n中宵对莲炬，何以称光渥。\n辱君琼瑶篇，重愧鼠呼璞。\n大轴闚洪源，汹涌千涧落。\n一洗胸中尘，豁若春云廓。",
        "dynasty": "宋",
        "collection_info": null
    },
    {
        "uuid": "f7acde64a0148010f97ec5d3fb04f55b",
        "title": "以珠子香建茶寄皖公山马先生",
        "author": "周麟之",
        "content": "筠谷珠玑北苑春，寸诚千里託灵芬。\n为投白鹿岩前客，何日容分半席云。",
        "dynasty": "宋",
        "collection_info": null
    },
    {
        "uuid": "18e0aab517b938d5ee990a8f28a8d3ce",
        "title": "送台道人",
        "author": "周麟之",
        "content": "我祖来从锦江曲，尚忆郫筒醉春渌。\n轻衫拂石踏花归，近傍青城结茅屋。\n子孙散作淮海居，奕叶英风凛相续。\n不惟丛桂竞传芳，时有高人更超俗。\n或随羽化附青蛇，或避诏征称赤局。\n我生本是林泉人，失脚尘中困羁束。\n每逢蜀士话维桑，便欲携筇访前躅。\n道人家世出巴西，万里江山见眉目。\n笑施砭石起膏肓，坐察形神穷倚伏。\n我席为门君荷旃，相见忘情谢荣辱。\n幽香小鼎暮烟横，浊酒一杯春蚁绿。\n此身多病经百罹，只合纫兰与餐菊。\n休论燕颔觅封侯，莫说鸢肩腾火速。\n我有风怀就问君，何时一饱颜公粥。\n今日君行跨奔鹿，欲下鹅洲穿柳谷。\n他年愿结白云期，与君同看金峰鹄。",
        "dynasty": "宋",
        "collection_info": null
    },
    {
        "uuid": "9d88bfe63c4d920b5d50529ddf9141e7",
        "title": "送僧大通还山一首",
        "author": "周麟之",
        "content": "三年虎卧白云关，谁念穷猿失故山。\n野客已拚花自落，道人今与鹤俱还。\n厖眉皓首双松老，白㲲青丝一室閒。\n何日得追尘外趣，听君击钵翠微间。",
        "dynasty": "宋",
        "collection_info": null
    },
    {
        "uuid": "787f1dd15301cf826dafd786aefc01da",
        "title": "戏呈珉禅师",
        "author": "周麟之",
        "content": "我来何幸识支郎，百丈峰头宝月光。\n质薄自怜非燕颔，途穷谁信是龟肠。\n渐看鬓底千丝白，敢说眉间一点黄。\n坐见锦溪秋水阔，不知何日理归艎。",
        "dynasty": "宋",
        "collection_info": null
    },
    {
        "uuid": "0e4a4da9368f5f105fb90ff1fc836dd1",
        "title": "终风行",
        "author": "周麟之",
        "content": "北风驾寒万窍号，声如八月江上涛。\n又疑大鹏上青霄，南溟水击抟扶摇。\n昆阳阵败虎豹嘷，撼城飞瓦千兵逃。\n焚轮夜起狂终朝，直忧卷屋掀重茅。\n我居门巷如荒郊，衾无缋罽裘无羔，苦寒猎猎吹缊袍。\n笑引藤樽漱浊醪，不妨高卧醉陶陶。\n梦骑天马腾长飈，睥睨玉台阊阖高。\n风声诗兴两斗豪，醉中一扫白云谣。",
        "dynasty": "宋",
        "collection_info": null
    },
    {
        "uuid": "73dae42fc487a4946be65efc654a72a3",
        "title": "望秦川歌  其一",
        "author": "周麟之",
        "content": "明皇幸蜀，一日登高山望秦川，谓高力士曰：“吾听张九龄言，不至此。\n”马上吹笛为曲，号《谪仙怨》，今亡焉。\n因为八章，以申其念旧之意。",
        "dynasty": "宋",
        "collection_info": null
    },
    {
        "uuid": "108d325b29d54b5b598175162944cea8",
        "title": "望秦川歌  其二",
        "author": "周麟之",
        "content": "长安回首战尘中，马背行吹一笛风。\n寄恨翻成谪仙怨，始知深负曲江公。",
        "dynasty": "宋",
        "collection_info": null
    },
    {
        "uuid": "86710b10c6df58f1f18019be5b18ae4d",
        "title": "望秦川歌  其三",
        "author": "周麟之",
        "content": "锦囊留得玉环香，不见佳人空断肠。\n北望秦川烟草满，尚疑飞燕舞昭阳。",
        "dynasty": "宋",
        "collection_info": null
    },
    {
        "uuid": "2db1b41101b31505f58e1f68c1564b00",
        "title": "望秦川歌  其四",
        "author": "周麟之",
        "content": "向来花萼弄春辉，曾把宁王玉笛吹。\n乐事已随风烛过，如今横笛不胜悲。",
        "dynasty": "宋",
        "collection_info": null
    },
    {
        "uuid": "54bbb557a7c580664007657cda0d7c9d",
        "title": "望秦川歌  其五",
        "author": "周麟之",
        "content": "蜀山春动锦江流，水绿山青总是愁。\n愁绝不堪山上望，无人解与月宫游。",
        "dynasty": "宋",
        "collection_info": null
    },
    {
        "uuid": "0fc494c6501e99f6808017729366d3d7",
        "title": "望秦川歌  其六",
        "author": "周麟之",
        "content": "雨声鸣栈不堪听，尽日穿云上杳冥。\n羯鼓催花浑不记，曲中空唱雨霖铃。",
        "dynasty": "宋",
        "collection_info": null
    },
    {
        "uuid": "3c3adfd48fa41d3d379deac097b59994",
        "title": "望秦川歌  其七",
        "author": "周麟之",
        "content": "渔阳千帜扫空来，满目妖氛斗不开。\n为问玉京何日復，伤心黄屋几时回。",
        "dynasty": "宋",
        "collection_info": null
    },
    {
        "uuid": "8884bc3ad95af07edf6220ed41032272",
        "title": "望秦川歌  其八",
        "author": "周麟之",
        "content": "烟霞缥缈认骊山，远想楼台紫翠间。\n尚欲神游太真院，不知身过鬼门关。",
        "dynasty": "宋",
        "collection_info": null
    },
    {
        "uuid": "defc9b37562b0f8e50c396639d808671",
        "title": "望秦川歌  其九",
        "author": "周麟之",
        "content": "阿瞒按舞长生殿，妃子洗粧端正楼。\n此去恰如巫峡梦，相望千里事悠悠。",
        "dynasty": "宋",
        "collection_info": null
    },
    {
        "uuid": "8db8ac4795ab9f4b8b999bcfe336c47c",
        "title": "秋怀三首  其一",
        "author": "周麟之",
        "content": "雨沐秋容浄，云横天宇高。\n溪流走城堑，木叶下亭皋。\n兴引渊明酒，寒侵范叔袍。\n清愁不能已，高枕诵离骚。",
        "dynasty": "宋",
        "collection_info": null
    },
    {
        "uuid": "7382bbbfdef1dd7c2e4730e7e8fa2145",
        "title": "秋怀三首  其二",
        "author": "周麟之",
        "content": "燕去帘帷静，蛩鸣机杼忙。\n凄风万籁息，夜月一奁光。\n自喜襟怀豁，宁为景物伤。\n幽窗有佳致，坐挹桂花香。",
        "dynasty": "宋",
        "collection_info": null
    },
    {
        "uuid": "822c05b70965b675cf570cefeb754854",
        "title": "秋怀三首  其三",
        "author": "周麟之",
        "content": "江远莼鲈晚，径荒松菊寒。\n近知秋信好，更觉旅怀宽。\n远杵风催急，横琴夜向阑。\n飘零莫惆怅，吾道久艰难。",
        "dynasty": "宋",
        "collection_info": null
    },
    {
        "uuid": "8d8d9e74c0303335d25c8f2b909aeda3",
        "title": "观梅",
        "author": "周麟之",
        "content": "春来物物未关情，只与寒梅有旧盟。\n芳信已催诗兴动，幽香还酿客怀清。\n月摹瘦影横窗淡，雨浴疏花照水明。\n却忆去年花下饮，共持杯酒泛飞英。",
        "dynasty": "宋",
        "collection_info": null
    },
    {
        "uuid": "3a0a1f45fa520731e865fd8056d40e4e",
        "title": "和元革叔无闷斋",
        "author": "周麟之",
        "content": "家在涛江欲尽头，结茅宁为乐休休。\n达人自得一经趣，游子空怀千岁忧。\n坐对圣贤唯酒适，身凭形影以诗酬。\n公今非遯元无闷，要把韦编续圣丘。",
        "dynasty": "宋",
        "collection_info": null
    },
    {
        "uuid": "bdca2b940fa40218c79c5d95aa3f6f16",
        "title": "初除西掖士华兄以诗贺喜次韵为谢",
        "author": "周麟之",
        "content": "向来归卧白云边，忽拜君王诏墨鲜。\n谁借羽翰超弱水，又随簪橐过甘泉。\n酒同今夕兄酬弟，诗比当年圣得贤。\n润色正须燕许手，小儒那有笔如椽。",
        "dynasty": "宋",
        "collection_info": null
    },
    {
        "uuid": "4bbc64211e3c6e4f8bda975357d2d6cb",
        "title": "西园堂榭落成种植毕工偶成口号十首呈参政张公  其一",
        "author": "周麟之",
        "content": "遯叟高眠石磴云，鸱夷长泛五湖春。\n争如昼锦延华萼，同作商山四老人。",
        "dynasty": "宋",
        "collection_info": null
    },
    {
        "uuid": "18a18667674725b52cb9e9093c5aab9e",
        "title": "西园堂榭落成种植毕工偶成口号十首呈参政张公  其二",
        "author": "周麟之",
        "content": "华堂迥出复城高，更买邻园彻古壕。\n要展渭川千亩竹，剩栽锦里百根桃。",
        "dynasty": "宋",
        "collection_info": null
    },
    {
        "uuid": "d04711834af9bb270e587664650e331d",
        "title": "西园堂榭落成种植毕工偶成口号十首呈参政张公  其三",
        "author": "周麟之",
        "content": "鈎帘待燕春风裏，把酒酬花夜月前。\n更启西窗纳清景，烟光如画拥斜川。",
        "dynasty": "宋",
        "collection_info": null
    },
    {
        "uuid": "0d800feccfc65d06fdfe55786743ca9a",
        "title": "西园堂榭落成种植毕工偶成口号十首呈参政张公  其四",
        "author": "周麟之",
        "content": "城外青林可当山，横云翠霭鬰孱颜。\n虚堂一枕林泉梦，如在烟霞缥缈间。",
        "dynasty": "宋",
        "collection_info": null
    },
    {
        "uuid": "8354ece2148bc7ccc4d5f405fd4e59d0",
        "title": "西园堂榭落成种植毕工偶成口号十首呈参政张公  其五",
        "author": "周麟之",
        "content": "林花倒影落清池，池面春波泛绿漪。\n更筑小桥亭上去，便成家世授书圯。",
        "dynasty": "宋",
        "collection_info": null
    },
    {
        "uuid": "7fc0251bf87954e2cea90d2d5fab66a1",
        "title": "西园堂榭落成种植毕工偶成口号十首呈参政张公  其六",
        "author": "周麟之",
        "content": "小溪深树鹿呦呦，野鹤无声蕙帐幽。\n风月满亭供笑语，依然不减醉翁游。",
        "dynasty": "宋",
        "collection_info": null
    },
    {
        "uuid": "a16a03257368ce146270a3c249d6cf9b",
        "title": "西园堂榭落成种植毕工偶成口号十首呈参政张公  其七",
        "author": "周麟之",
        "content": "草木青归二月天，川原明媚发春妍。\n临流忽见寒梅影，皎若凌波洛浦仙。",
        "dynasty": "宋",
        "collection_info": null
    },
    {
        "uuid": "248d706a5c66f948da2a6e3f7757b4f4",
        "title": "西园堂榭落成种植毕工偶成口号十首呈参政张公  其八",
        "author": "周麟之",
        "content": "花梢日上雨痕干，冉冉香风破嫩寒。\n眼底便知红紫近，山茶先放鹤头丹。",
        "dynasty": "宋",
        "collection_info": null
    },
    {
        "uuid": "d47837b27b498e8acb4f038621b1b20d",
        "title": "西园堂榭落成种植毕工偶成口号十首呈参政张公  其九",
        "author": "周麟之",
        "content": "幽丛灌木便成林，准拟炎天百步阴。\n应许春禽乐余荫，鹪鹩稳寄一枝深。",
        "dynasty": "宋",
        "collection_info": null
    },
    {
        "uuid": "22626f32cc1c277fb59810a8ea846a73",
        "title": "西园堂榭落成种植毕工偶成口号十首呈参政张公  其一○",
        "author": "周麟之",
        "content": "水流映带清漳宅，野望迟迴半月台。\n只恐宫鶑阻陪赏，日边便有鹤书来。",
        "dynasty": "宋",
        "collection_info": null
    },
    {
        "uuid": "27e10c2ef7c563656eb0f435c02b3869",
        "title": "与苏州守十诗以兵卫森画戟燕寝凝清香为韵  其一",
        "author": "周麟之",
        "content": "吴山濯濯烟鬟青，湖水练练光遶城。\n城中主人目如电，爽气坐纳山水清。\n千门鸣絃夜月静，四野垂颖秋云平。\n试占古语咏侯德，一贤可当百万兵。",
        "dynasty": "宋",
        "collection_info": null
    },
    {
        "uuid": "1a6b5f323d105cb7dbafa82f459d9783",
        "title": "与苏州守十诗以兵卫森画戟燕寝凝清香为韵  其二",
        "author": "周麟之",
        "content": "苏台屹立层霄裏，环望水云三百里。\n十年草绿春城荒，麋鹿肆游歌舞地。\n公来一顾风物新，华屋下蟠烟霭翠。\n正须满意事登临，早晚中台拜英卫。",
        "dynasty": "宋",
        "collection_info": null
    },
    {
        "uuid": "052f27753983c379b8387ed220875e42",
        "title": "与苏州守十诗以兵卫森画戟燕寝凝清香为韵  其三",
        "author": "周麟之",
        "content": "馆娃宫院秋沈沈，采香芳径花委金。\n吴王旧事久寂寞，此地犹怀千古心。\n黄堂高兴动罇俎，三百画桥丝管音。\n吴侬但识宴会乐，那知遶屋棠阴森。",
        "dynasty": "宋",
        "collection_info": null
    },
    {
        "uuid": "3175691fe06f785693b64872caad42d8",
        "title": "与苏州守十诗以兵卫森画戟燕寝凝清香为韵  其四",
        "author": "周麟之",
        "content": "城西连柂枫桥夜，城东接舳阊门下。\n细听来往棹讴声，一一歌呼颂仁化。\n尔知德政并龚黄，我慕风流到王谢。\n会当临景赋新诗，写得吴中有声画。",
        "dynasty": "宋",
        "collection_info": null
    },
    {
        "uuid": "7f7d9bdf27b3346457b9e156faf19701",
        "title": "与苏州守十诗以兵卫森画戟燕寝凝清香为韵  其五",
        "author": "周麟之",
        "content": "洞庭雨断兼天碧，松江月明波动色。\n剪橘霜包照座黄，鲙鲈雪缕堆盘白。\n秋到湖山最佳处，此景付公天不惜。\n英名自是龙骧家，更待高闳立幡戟。",
        "dynasty": "宋",
        "collection_info": null
    },
    {
        "uuid": "9aa7d76c23f9eb302f752534a0806741",
        "title": "与苏州守十诗以兵卫森画戟燕寝凝清香为韵  其六",
        "author": "周麟之",
        "content": "相门旧列名臣传，挺挺遗风眼中见。\n远览初褰贾父帷，仁风已满袁宏扇。\n坐看诏玺天边来，袖章入对金銮殿。\n好追乐事醉昇平，日奉宸游玉津宴。",
        "dynasty": "宋",
        "collection_info": null
    },
    {
        "uuid": "325de7bc00a60a6b5f47b72876a75355",
        "title": "与苏州守十诗以兵卫森画戟燕寝凝清香为韵  其七",
        "author": "周麟之",
        "content": "一方静治民安枕，天子英明用人审。\n慈厚熏然布帛温，威明皎若冰霜凛。\n斡旋妙手经画余，贯朽如山粟填廪。\n禁闼还容汲直归，淮南定报姦谋寝。",
        "dynasty": "宋",
        "collection_info": null
    },
    {
        "uuid": "9f60bfa9e1415bbd779ec5f02b4c4a79",
        "title": "与苏州守十诗以兵卫森画戟燕寝凝清香为韵  其八",
        "author": "周麟之",
        "content": "六飞南驻开陪京，朝廷恃此为金城。\n元侯卧护股肱郡，去天尺五日月明。\n谁怜游子岁一过，欲往不得如流萍。\n今日西风要留客，好山横道烟光凝。",
        "dynasty": "宋",
        "collection_info": null
    },
    {
        "uuid": "dbcfc34d050a4516bbb9bc8ce694d91c",
        "title": "与苏州守十诗以兵卫森画戟燕寝凝清香为韵  其九",
        "author": "周麟之",
        "content": "青衫飘泊江海生，十年篷底载我行。\n每逢胜地一长望，江山举目难为情。\n登楼几作仲宣赋，在野犹带倪宽经。\n迩来困甚几执热，愿焉一濯秋风清。",
        "dynasty": "宋",
        "collection_info": null
    },
    {
        "uuid": "9593609e1a483124a89284779aa17f07",
        "title": "与苏州守十诗以兵卫森画戟燕寝凝清香为韵  其一○",
        "author": "周麟之",
        "content": "盖公论治齐相堂，穆生酌醴元王觞。\n古人好士乃如此，名重千载尊而光。\n我公风度冠今昔，龙门冠盖春云翔。\n微才讵敢充旨味，药笼庶容芝桂香。",
        "dynasty": "宋",
        "collection_info": null
    },
    {
        "uuid": "8fd594f5f66884b400570b7cda67ac0f",
        "title": "辛酉大雪戏成十诗以千山鸟飞绝万径人踪灭为韵  其一",
        "author": "周麟之",
        "content": "北风夜捲地，冻云晓黏天。\n黄竹歌未终，飞霰集我前。\n森罗昆山璧，零乱淮夷蠙。\n缚贼悬瓠城，安得兵三千。",
        "dynasty": "宋",
        "collection_info": null
    },
    {
        "uuid": "4e7aca63d48a34d2793ac9b1a1c0f557",
        "title": "辛酉大雪戏成十诗以千山鸟飞绝万径人踪灭为韵  其二",
        "author": "周麟之",
        "content": "跨馿游灞桥，策马阻蓝关。\n诗人自清苦，逐客何当还。\n我独拥敝茧，高卧环堵间。\n黄精已无苗，斸雪思旧山。",
        "dynasty": "宋",
        "collection_info": null
    },
    {
        "uuid": "50fc7c89f9cb4ff38bf71349c96026c0",
        "title": "辛酉大雪戏成十诗以千山鸟飞绝万径人踪灭为韵  其三",
        "author": "周麟之",
        "content": "松桂亦华颠，瓦石背玉表。\n造物不作难，夜半月出皎。\n书窗互照映，瓮牖惊易晓。\n举头忽弥望，万里绝飞鸟。",
        "dynasty": "宋",
        "collection_info": null
    },
    {
        "uuid": "f06c1fb3f7fddb00a5d3a593d69c424b",
        "title": "辛酉大雪戏成十诗以千山鸟飞绝万径人踪灭为韵  其四",
        "author": "周麟之",
        "content": "复帐蕤香篝，绮席罗妓围。\n焉知荜门子，清哦袖鹑衣。\n腊白三日寒，遽使昼掩扉。\n愁思已如许，共作风絮飞。",
        "dynasty": "宋",
        "collection_info": null
    },
    {
        "uuid": "67d2e0a7e3ec537214470f4f07dde749",
        "title": "辛酉大雪戏成十诗以千山鸟飞绝万径人踪灭为韵  其五",
        "author": "周麟之",
        "content": "旧闻沙漠寒，碛卤一丈雪。\n谁怜牧羝人，白首持汉节。\n朝廷北顾忧，岁晚不忍说。\n寄言上林雁，何事音信绝。",
        "dynasty": "宋",
        "collection_info": null
    },
    {
        "uuid": "2fda4d1ed5207bd9f491350a9933bd2f",
        "title": "辛酉大雪戏成十诗以千山鸟飞绝万径人踪灭为韵  其六",
        "author": "周麟之",
        "content": "堆盘水精盐，翻匙云子饭。\n年年六出花，不必以瑞献。\n浪言平地尺，贫亦非所愿。\n愁无儋石储，安敢掷百万。",
        "dynasty": "宋",
        "collection_info": null
    },
    {
        "uuid": "7c7a680515818a1e45e85c97fd288f83",
        "title": "辛酉大雪戏成十诗以千山鸟飞绝万径人踪灭为韵  其七",
        "author": "周麟之",
        "content": "林梢宿鸦翻，未觉烟树暝。\n潇潇打窗声，惯向云屋听。\n冰结积已深，风收舞初定。\n凌晨出门喜，折屐印樵径。",
        "dynasty": "宋",
        "collection_info": null
    },
    {
        "uuid": "47d8de73752d67429dd1fa3b795d1959",
        "title": "辛酉大雪戏成十诗以千山鸟飞绝万径人踪灭为韵  其八",
        "author": "周麟之",
        "content": "吾无千金裘，为博曲米春。\n床头腊瓮熟，漉以渊明巾。\n饮少辄至醉，醉眼迷天垠。\n衝寒望南巷，不见披氅人。",
        "dynasty": "宋",
        "collection_info": null
    },
    {
        "uuid": "dfd8aefeaa15a523c449fb69e39570b9",
        "title": "辛酉大雪戏成十诗以千山鸟飞绝万径人踪灭为韵  其九",
        "author": "周麟之",
        "content": "千骑射猎军，一簑垂钓翁。\n寒江与旷野，得意应无穷。\n顾我俱未暇，缓步聊倚筇。\n惜此连璐白，涴以鸡犬踪。",
        "dynasty": "宋",
        "collection_info": null
    },
    {
        "uuid": "fc7f4d45cf968c6004e4edf6cf354c33",
        "title": "辛酉大雪戏成十诗以千山鸟飞绝万径人踪灭为韵  其一○",
        "author": "周麟之",
        "content": "佛衣珠唾飞，撼树缟裙裂。\n巡檐索梅笑，敧枕听竹折。\n念此积雪寒，忧世心愈切。\n夜分耿不寐，风灯半明灭。",
        "dynasty": "宋",
        "collection_info": null
    },
    {
        "uuid": "27f5c203dba2e2c529caec83c392bd35",
        "title": "自南山归口占上王阁老  其一",
        "author": "周麟之",
        "content": "湖上清游乐有余，玉山未倒不须扶。\n后堂深处无人到，尚许鸱夷託后车。",
        "dynasty": "宋",
        "collection_info": null
    },
    {
        "uuid": "b975379971b9a874d43d266222b3d1e8",
        "title": "自南山归口占上王阁老  其二",
        "author": "周麟之",
        "content": "日高风软不生尘，十月湖山暖似春。\n绿绮抱来人不至，几时容我唤真真。",
        "dynasty": "宋",
        "collection_info": null
    },
    {
        "uuid": "504da7d850f5a1101abdf63049b98469",
        "title": "参政大资毗陵张公輓诗十首  其一",
        "author": "周麟之",
        "content": "淝上英游远，江南庆系长。\n二卿双戟贵，七叶一门光。\n早负鹏天阔，先分桂籍香。\n中兴谁第一，勋烈在旗常。",
        "dynasty": "宋",
        "collection_info": null
    },
    {
        "uuid": "2bc225d7b295c6a6858e13bc83027072",
        "title": "参政大资毗陵张公輓诗十首  其二",
        "author": "周麟之",
        "content": "德望三朝老，才华一代宗。\n伟名高附凤，余事富雕龙。\n异刻惊黄玉，仙游问赤松。\n忽骑箕尾去，云路杳无踪。",
        "dynasty": "宋",
        "collection_info": null
    },
    {
        "uuid": "e833882c5bd27847bde4a3fd8f43f109",
        "title": "参政大资毗陵张公輓诗十首  其三",
        "author": "周麟之",
        "content": "一马龙骧后，中朝草创初。\n秉枢登政路，扈跸拥宸裾。\n像入云台画，名标玉府书。\n太平资旧德，不及驾安车。",
        "dynasty": "宋",
        "collection_info": null
    },
    {
        "uuid": "7bebd6be7576a7a56b04ba7e999607db",
        "title": "参政大资毗陵张公輓诗十首  其四",
        "author": "周麟之",
        "content": "出入纡宸眷，龙光溢帝阍。\n赐书奎画烂，分剂宝奁存。\n尚拟陪三接，俄悲筑九原。\n遗忠当厚报，岂但辍瓜恩。",
        "dynasty": "宋",
        "collection_info": null
    },
    {
        "uuid": "1403a3cc8de25cb81ffc20b16c9d4546",
        "title": "参政大资毗陵张公輓诗十首  其五",
        "author": "周麟之",
        "content": "自领一麾出，旋更五镇雄。\n政追栖凤迹，民戢带牛风。\n鑑水恩波外，西山爽气中。\n棠阴随处是，绕屋自茏葱。",
        "dynasty": "宋",
        "collection_info": null
    },
    {
        "uuid": "00eb82862c3767d0c10a3576836fce8a",
        "title": "参政大资毗陵张公輓诗十首  其六",
        "author": "周麟之",
        "content": "晚岁游真馆，分符莅别京。\n九关留管钥，千骑按屯营。\n天上金瓯覆，江边玉节明。\n伤心游宴地，怅望北山横。",
        "dynasty": "宋",
        "collection_info": null
    },
    {
        "uuid": "cae5362d7a41a25381337d84d2268641",
        "title": "参政大资毗陵张公輓诗十首  其七",
        "author": "周麟之",
        "content": "四老延清会，连年乐故乡。\n誉腾花萼集，光动德星堂。\n今独三荆茂，居然一鑑亡。\n庆流知有在，兰玉蔼遗芳。",
        "dynasty": "宋",
        "collection_info": null
    },
    {
        "uuid": "03afe87dbb28787fad044ad21f3ac3e7",
        "title": "参政大资毗陵张公輓诗十首  其八",
        "author": "周麟之",
        "content": "绿野裴公趣，东山谢傅心。\n林泉幽梦断，花柳旧溪深。\n瀹茗风生腋，飞觞月满襟。\n向来亲几杖，犹想听高吟。",
        "dynasty": "宋",
        "collection_info": null
    },
    {
        "uuid": "b55cd628ddb9681e8a32de64b32cc3f5",
        "title": "参政大资毗陵张公輓诗十首  其九",
        "author": "周麟之",
        "content": "久玷平津馆，叨陪北海尊。\n轩腾期远到，刻苦记前言。\n穉榻恩难报，韦经业自存。\n孤踪初筮仕，此志与谁论。",
        "dynasty": "宋",
        "collection_info": null
    },
    {
        "uuid": "79ecaaa4d9e8e602472bdd07f3db5e89",
        "title": "参政大资毗陵张公輓诗十首  其一○",
        "author": "周麟之",
        "content": "忆昔春官试，唯公季子俱。\n别来成永诀，返哭恸诸孤。\n忍预吹箫列，空怀解剑趋。\n新阡閟长夜，雪涕堕平芜。",
        "dynasty": "宋",
        "collection_info": null
    },
    {
        "uuid": "e2a43f38ad6a1be53f916ab7dbe4acf6",
        "title": "致政大夫胡公輓诗五首  其一",
        "author": "周麟之",
        "content": "赫奕三公胄，高华百笏门。\n义风倾里社，名德老丘园。\n不起东山卧，空余北海尊。\n已随飞剑逝，犹记刻舟痕。",
        "dynasty": "宋",
        "collection_info": null
    },
    {
        "uuid": "88ca43c5dfbe2d4bd52d505234a8da3d",
        "title": "致政大夫胡公輓诗五首  其二",
        "author": "周麟之",
        "content": "西帅乘迟日，趋庭正妙年。\n飞书腾白羽，曳綵泛红莲。\n晚伏追风骥，长嗟堕水鸢。\n卷舒安义命，何恨及重泉。",
        "dynasty": "宋",
        "collection_info": null
    },
    {
        "uuid": "05a587d1524358254d9e206b91a11d48",
        "title": "致政大夫胡公輓诗五首  其三",
        "author": "周麟之",
        "content": "燕寝追遗事，沈痾叹积年。\n未扶鸠杖起，已报鹿车悬。\n显服登三品，荣名谢九迁。\n英姿宁復见，归伴玉台仙。",
        "dynasty": "宋",
        "collection_info": null
    },
    {
        "uuid": "47768be9e156e6d83c3f76041da54c9b",
        "title": "致政大夫胡公輓诗五首  其四",
        "author": "周麟之",
        "content": "碧落承先训，青冥屈壮图。\n珠悬三树秀，鑑舞一鸾孤。\n逝水嗟何及，佳城谶不诬。\n江山蟠秀气，此地卜青乌。",
        "dynasty": "宋",
        "collection_info": null
    },
    {
        "uuid": "fc7972492b9ec747ba90de6fd253790e",
        "title": "致政大夫胡公輓诗五首  其五",
        "author": "周麟之",
        "content": "末绪惭非偶，孤踪託契深。\n委禽申旧好，奉屦负初心。\n已矣升堂拜，潸焉雪涕吟。\n四郊烟树惨，引绋堕哀音。",
        "dynasty": "宋",
        "collection_info": null
    },
    {
        "uuid": "faa7965f9d33b6bf47599a400e388f40",
        "title": "夫人孙氏輓诗",
        "author": "周麟之",
        "content": "嫔风合冠女图中，礼法能兼郝与钟。\n自许夫知黄鹄志，曾看女拜紫鸾封。\n高堂把酒同婣睦，燕坐翻经乐始终。\n千载管彤书盛事，只今门有壻如龙。",
        "dynasty": "宋",
        "collection_info": null
    },
    {
        "uuid": "cd917230961dd2c472b12477382eb33e",
        "title": "胡夫人輓诗  其一",
        "author": "周麟之",
        "content": "阃范三从正，家声两大余。\n义高黄鹄操，恩迭紫鸾书。\n涧沼登苹藻，园林映板舆。\n忽乘飞凤去，应傍素台居。",
        "dynasty": "宋",
        "collection_info": null
    },
    {
        "uuid": "8e581fccb2816e90518d3814e0f16292",
        "title": "胡夫人輓诗  其二",
        "author": "周麟之",
        "content": "晚岁根尘凈，端由志节隆。\n敛身遵七诫，弹指悟三空。\n此日伤朝露，何人赋凯风。\n我方司汗简，盍载女师中。",
        "dynasty": "宋",
        "collection_info": null
    },
    {
        "uuid": "7a41559ab1270d57f1a37530a5108aaf",
        "title": "胡夫人輓诗  其三",
        "author": "周麟之",
        "content": "旧倚韩康伯，高堂坐累茵。\n曩先归厚夜，今又失灵椿。\n族党千车会，阶庭五鼎陈。\n季能当大事，无负玉堂人。",
        "dynasty": "宋",
        "collection_info": null
    },
    {
        "uuid": "9477a5b207d0f24b43013a2a591e182f",
        "title": "表兄知府郎中张公輓诗三首  其一",
        "author": "周麟之",
        "content": "自昔三珠树，如兄最早成。\n握兰霑剩馥，搴桂阻高程。\n健笔三江泻，英标一鹗横。\n崦嵫惊电谢，坐失剑峥嵘。",
        "dynasty": "宋",
        "collection_info": null
    },
    {
        "uuid": "6f79c445a82d4cec85ee9ce93881fec6",
        "title": "表兄知府郎中张公輓诗三首  其二",
        "author": "周麟之",
        "content": "淼淼沅江路，犹迟皂盖临。\n但疑三甲起，那识二毛侵。\n北海樽罍在，南园草木深。\n水亭风月夜，八咏想遗音。",
        "dynasty": "宋",
        "collection_info": null
    },
    {
        "uuid": "e813b5e59e5667de9c2d56ab1897cb6e",
        "title": "表兄知府郎中张公輓诗三首  其三",
        "author": "周麟之",
        "content": "自是吾宗出，金兰臭味同。\n彯缨联北阙，抱椠踵南宫。\n去国邮书密，还乡巷辙通。\n讵知生死隔，回首一弹中。",
        "dynasty": "宋",
        "collection_info": null
    },
    {
        "uuid": "7449166907a43ea9c9954e6d94540614",
        "title": "杨国夫人赵氏輓章",
        "author": "周麟之",
        "content": "猗兰奕叶神明胄，四德宜家绰有余。\n盛事可稽彤笔史，当年曾梦紫函书。\n子登虎榜朝辉弁，夫握龙韬拱殿庐。\n长乐宫中称万寿，犹思翟茀拥軿车。",
        "dynasty": "宋",
        "collection_info": null
    },
    {
        "uuid": "f103802ee4ddb9bde7799906199cb38c",
        "title": "破虏凯歌六首  其一",
        "author": "周麟之",
        "content": "夜半江风金鼓声，拔营初起石头城。\n虏情不料诸军渡，一战淮西唾手平。",
        "dynasty": "宋",
        "collection_info": null
    },
    {
        "uuid": "89564971ccaeb9f9b8c911d1785f3ea2",
        "title": "破虏凯歌六首  其二",
        "author": "周麟之",
        "content": "莫怕南来生女真，皂旛罽马漫如云。\n黄头碧眼惊相语，切勿前逢八字军。",
        "dynasty": "宋",
        "collection_info": null
    },
    {
        "uuid": "ba49e1bd4e8ddc9f4c4c51641f22dfa9",
        "title": "破虏凯歌六首  其三",
        "author": "周麟之",
        "content": "山川千里战尘清，不负当初啮指盟。\n从此胡儿敢欺我，江淮草木已知名。",
        "dynasty": "宋",
        "collection_info": null
    },
    {
        "uuid": "bd546e5479cac9a17c38253309e740bd",
        "title": "破虏凯歌六首  其四",
        "author": "周麟之",
        "content": "将军羽扇自临戎，帐下健儿争立功。\n铁马莫来淮上牧，汉家旗纛半天红。",
        "dynasty": "宋",
        "collection_info": null
    },
    {
        "uuid": "431cbf9c9fd4f446319e99f106211b6b",
        "title": "破虏凯歌六首  其五",
        "author": "周麟之",
        "content": "江花閒队晓霏开，争看官军打贼回。\n十万羌胡今已破，不烦天子六飞来。",
        "dynasty": "宋",
        "collection_info": null
    },
    {
        "uuid": "735525ef6c94dca874e1b6e83b68cc79",
        "title": "破虏凯歌六首  其六",
        "author": "周麟之",
        "content": "捷书日日到甘泉，使者联翩出劳旋。\n将士欢呼拜君赐，鵰衔宝带鹄袍鲜。",
        "dynasty": "宋",
        "collection_info": null
    },
    {
        "uuid": "7c24d8024363d72abf7e2d05ccf645a2",
        "title": "中原民谣 燕京小",
        "author": "周麟之",
        "content": "燕京小，鉅防络野长蛇绕。\n展闢城池数倍宽，帝居占尽民居少。\n通天百寻殿十重，金爵觚棱在半空。\n万户千门歌舞窄，不知九市人声寂。\n时时日曀盲风来，杀气冥蒙胡舞塞。\n旧来寝处穹庐中，今乃燕坐阿房宫。\n犹嫌北方地寒苦，又欲南嚮观华风。\n汴都我宋兴王宅，二百年来立宗祏。\n一朝飞瓦下云端，尽毁前模变新饰。\n故老恸哭壮士讙，吾宁忍死不忍观。\n只恐金碧涂未干，死胡溅血川原丹。\n羣儿拍手歌相和，此地宁容犬羊涴。\n旄头夜落五云开，还与吾皇泰微坐。",
        "dynasty": "宋",
        "collection_info": null
    },
    {
        "uuid": "c44d77000fa25d43dc2908b6b121b699",
        "title": "中原民谣 迎送亭",
        "author": "周麟之",
        "content": "迎送亭，亭边柳色何青青。\n树头风和鹊声喜，朱甍碧瓦烟光凝。\n路人矫首城南北，牓字新题照阡陌。\n金牌天使走马来，蕃官出门饯迎客。\n车头老人扶轭行，自言身是宋遗氓。\n斯亭岂为迎送设，殆欲迎宋非虚名。\n南人侧耳惊相顾，此语端能卜天数。\n说与征夫且缓驱，往来怕见征尘污。\n莫折亭前百年柳，曾经宋德栽培久。\n只期南望翠华归，再拜马前称万寿。",
        "dynasty": "宋",
        "collection_info": null
    },
    {
        "uuid": "b5874dc858dc5d820b97071d1a7b56f1",
        "title": "中原民谣 金澜酒",
        "author": "周麟之",
        "content": "金澜酒，皓月委波光入酒。\n冰壶避暑压琼艘，火炕敌寒挥玉斗。\n追欢长是秉烛游，日高未放传杯手。\n生平饮血狐兔场，酿糜为酒毡为裳。\n犹存故事设茶食，金刚大镯胡麻香。\n五辛盈柈雁粉黑，岂解玉食罗云浆。\n南使来时北风冽，冰山峨峨千里雪。\n休嗟虏酒不醉人，别有班觞下层阙。\n或言此酒名金澜，金数欲尽天意阑。\n醉魂未醒醆未覆，会看骨肉争相残。\n一双宝榼云龙翥，明日辞朝倒壶去。\n旨留余沥酹亡胡，帝乡自有蔷薇露。",
        "dynasty": "宋",
        "collection_info": null
    },
    {
        "uuid": "1a9bcfbfef7228ea4a240ef4c1244b44",
        "title": "中原民谣 归德府",
        "author": "周麟之",
        "content": "归德府，四野坡池抱重阻。\n阏伯之墟旧宋州，心为大火占星土。\n昔我艺祖龙潜初，授钺此地开炎图。\n录裳拜野休运启，王气鬰鬰云扶舆。\n真人当天朝万宇，北望帝城天尺五。\n舟车辐辏川涂交，尽说南京比三辅。\n中兴天子膺赤符，又临此地登鸾车。\n版图一失故地隔，坐使神州沦虏区。\n金杏园边春色早，连阡粟麦濉河道。\n景物依然似昔时，只恨居民戴胡情。\n民言我宋潴仁深，况此旧名归德军。\n于今府号袭前躅，不日中原当自復。\n金人无德亡无时，大德日隆天下归。",
        "dynasty": "宋",
        "collection_info": null
    },
    {
        "uuid": "762cad5892fb6ec1166ce3c0e2b49f02",
        "title": "中原民谣 过沃州",
        "author": "周麟之",
        "content": "过沃州，停车听我遗民讴。\n兹为名邦古赵地，皇家得姓基鸿休。\n自胡杂居民在鼎，民心不改千年并。\n一日天开神火流，祥光塞空吐金景。\n胡人惊呼上畔知，曰此异兆谁当之。\n天其有意福赵氏，于斯效瑞腾炎辉。\n是岁更名州作沃，自谓火炎瑞可扑。\n不知字谶愈分明，天水灼然真吉卜。\n君看石桥十尺横，上有蹋迹青骡行。\n当年胜概压天下，岂忍岁久蒙毡腥。\n我有箪壶办浆馈，未审王师何日至。\n此身终作沃州民，赵氏帝王千万祀。",
        "dynasty": "宋",
        "collection_info": null
    },
    {
        "uuid": "43f9d2a535ac2bbf1eb9d4cfaa6e4217",
        "title": "中原民谣 造海船",
        "author": "周麟之",
        "content": "造海船，海旁朴斲雷殷山。\n大船闢舰容万斛，小船飞鹘何翩翩。\n传闻潞县燕京北，木柹翻空浪头白。\n近年升作北通州，谓是背吭宜控扼。\n坐令斩木千山童，民间十室八九空。\n老者驾车辇输去，壮者腰斧从鸠工。\n自期鼓檝沧溟隘，他时取道胶西寨。\n樯愿相风风北来，飞航信宿趋吴会。\n谁为此计狂且愚，南北土性天渊殊。\n北人鞍马是长技，南人涛濑如坦涂。\n果尔疑非万全策，驱民忍作鱼龙食。\n任渠转海入江来，自有周郎当赤壁。",
        "dynasty": "宋",
        "collection_info": null
    },
    {
        "uuid": "8d630d045b0a880a367e813581afc032",
        "title": "中原民谣 渡浮桥",
        "author": "周麟之",
        "content": "渡浮桥，黄流喷薄翻云涛。\n骈头巨舰寸金縴，翼以巨木维虹腰。\n戍河老兵三太息，顾语行人泪霑臆。\n去年造桥民力殚，今年过桥车毂击。\n只愁屡坏费修营，追呼无时困征役。\n前月南朝天使来，欲令践此夸雄哉。\n无何层冰蔽流下，三十六洪中夜摧。\n当时白马津头渡，不下毡车上船去。\n今朝缓辔扬鞭回，笑踏长鲸指归路。\n但愿河伯常安流，斯桥不断千古浮。\n他年过师枕席上，孰忧王旅行无舟。\n适见黎阳山下驿，驿垣破处龟趺出。\n丰碑大字天成桥，犹是宣和时相笔。",
        "dynasty": "宋",
        "collection_info": null
    },
    {
        "uuid": "6fdc265e6f8d9b89ec85823988e41b11",
        "title": "中原民谣 金台砚",
        "author": "周麟之",
        "content": "金台砚，旧日老张闻㝢县。\n金华仙伯一品题，名高万石罗文传。\n南辕回次白沟河，搴裳欲渡尘没靴。\n向此画见限华裔，今乃接畛皆夷歌。\n忽见御庄云蓊鬰，千章乔木参天碧。\n始知佳气似舂陵，更喜眼前多旧物。\n伴行蕃使言侏离，髯奴鐻耳乃有知。\n叩辕敛袂出双璧，不待驲人来致辞。\n自言所献非荆璞，仅比澄泥与铜雀。\n雅称挥毫白玉堂，夜扫黄麻追灏噩。\n人皆谓彼勤且诚，盍探露团分宝馨。\n归家请办千斛墨，异时拟勒燕山铭。",
        "dynasty": "宋",
        "collection_info": null
    },
    {
        "uuid": "2c7ca69d8e733f208ff0daf498cc75e4",
        "title": "中原民谣 任契丹",
        "author": "周麟之",
        "content": "任契丹，太行为家千迭山。\n此山阻绝天下脊，中有义旅蛟蛇蟠。\n任君本是良家子，身长七尺风姿伟。\n心怀忠义欲擒胡，誓与羣豪揭竿起。\n时从数骑出郊垧，所向万人皆披靡。\n不驱丁口不攫金，只取糇粮事储偫。\n道遮天使夺牌归，佩牌夜易人不知。\n往来燕赵数百里，徒手不假寸铁持。\n夜半相逢沃州北，问知南使宁相阨。\n倡言我辈抱雄图，郎主打围曾狙击。\n时来左袒奋臂呼，十万儿郎一朝得。\n劝君努力雪国雠，为我斩取单于头。\n功成好爵皆君有，金印垂腰大如斗。",
        "dynasty": "宋",
        "collection_info": null
    },
    {
        "uuid": "14cfb4e63bdcec6726299c19b7c45b98",
        "title": "中原民谣 雨木冰",
        "author": "周麟之",
        "content": "雨木冰，贯珠络玉千葩明。\n横鞭一拂条叶动，宝钗堕地声铿鍧。\n昨日登车天地墨，怪雨盲风起东北。\n俄然散雹乱飞霙，流淖满途深没膝。\n前车折轴不得行，后车脱辐泥翻轭。\n晓来廓氛天宇清，万象夺目何晶莹。\n凛如介士执矛戟，四野列阵霜雪凝。\n汴河堤上民惊诧，问是何祥木冰稼。\n平生有眼未曾看，旧说惟闻达官怕。\n车中嗫嚅齐鲁生，尝学五传窥遗经。\n因言前哲论灾异，占曰庶人皆执兵。\n只应北地干戈起，草木如人刃相倚。\n莫忧胡儿饮泗水，尽道明年佛貍死。",
        "dynasty": "宋",
        "collection_info": null
    },
    {
        "uuid": "fed9b251553514d3bd26dbd13351122b",
        "title": "破虏凯歌二十四首  其一",
        "author": "周麟之",
        "content": "可笑狂胡到死狂，欲投马棰渡长江。\n始知人语符天意，东向南朝作鬼降。",
        "dynasty": "宋",
        "collection_info": null
    },
    {
        "uuid": "52bfcfcc04eef70e557d421def742f4b",
        "title": "破虏凯歌二十四首  其二",
        "author": "周麟之",
        "content": "采石江头万鼓鼙，祭天台上手挥旗。\n坐驱朔马为鱼鼈，笑杀江南踏浪儿。",
        "dynasty": "宋",
        "collection_info": null
    },
    {
        "uuid": "bdece9acde6f3416e75f24ae1525cf26",
        "title": "破虏凯歌二十四首  其三",
        "author": "周麟之",
        "content": "云航飞下北通州，弭檝胶西一战收。\n千七百艘同日尽，始知飞将有奇谋。",
        "dynasty": "宋",
        "collection_info": null
    },
    {
        "uuid": "8ed882aa8414d101425878d95e1eb16d",
        "title": "破虏凯歌二十四首  其四",
        "author": "周麟之",
        "content": "一从犬吠瞰西山，便报车轮不得还。\n自诡长驱如破竹，不知先衄剑门关。",
        "dynasty": "宋",
        "collection_info": null
    },
    {
        "uuid": "3321daff0a4f1449de49ec2cd18dd197",
        "title": "破虏凯歌二十四首  其五",
        "author": "周麟之",
        "content": "虏饿曾无一月粮，煮弦烧箭莫充肠。\n南来本恃清河粟，不意偏师夜绝纲。",
        "dynasty": "宋",
        "collection_info": null
    },
    {
        "uuid": "051d3b8bd59c248370ae86d8198d5a72",
        "title": "破虏凯歌二十四首  其六",
        "author": "周麟之",
        "content": "胡人不识九车船，笑理轻舠狎大川。\n莫道老胡曾得济，犹传折箭誓青天。",
        "dynasty": "宋",
        "collection_info": null
    },
    {
        "uuid": "20307ee38f39dcc84db0c54b745b76e7",
        "title": "破虏凯歌二十四首  其七",
        "author": "周麟之",
        "content": "淝河席捲苻坚阵，赤壁灰飞孟德舟。\n二虏犹能脱身去，汝来断送郅支头。",
        "dynasty": "宋",
        "collection_info": null
    },
    {
        "uuid": "f8658601deb73dd2d19b1ab7701af15a",
        "title": "破虏凯歌二十四首  其八",
        "author": "周麟之",
        "content": "自古御行用众难，况图深入冒多艰。\n五百万人存者几，淮南白骨委如山。",
        "dynasty": "宋",
        "collection_info": null
    },
    {
        "uuid": "a3576bd3fd8a720714fb3f9cbcee4aff",
        "title": "破虏凯歌二十四首  其九",
        "author": "周麟之",
        "content": "燕山台殿压阿房，又欲移巢占大梁。\n起就汉宫三十六，固知无德祇为殃。",
        "dynasty": "宋",
        "collection_info": null
    },
    {
        "uuid": "6300ed9b185dfa2ba98862bbd8e4cccb",
        "title": "破虏凯歌二十四首  其一○",
        "author": "周麟之",
        "content": "七宝为床坐殿衙，金猊双立喷飞霞。\n自缘积恶难安享，不得全躯作帝羓。",
        "dynasty": "宋",
        "collection_info": null
    },
    {
        "uuid": "0882ebdfe5f71af76c7f8d3ca735ae38",
        "title": "破虏凯歌二十四首  其一一",
        "author": "周麟之",
        "content": "只凭信誓画山河，二十余年两国和。\n解道渝盟甘踣国，若为轻信马韩哥。",
        "dynasty": "宋",
        "collection_info": null
    },
    {
        "uuid": "2c627927dc15ae2090ac918a6576e70f",
        "title": "破虏凯歌二十四首  其一二",
        "author": "周麟之",
        "content": "自闻三策日垂涎，急趁西风一举鞭。\n狼子不知天数尽，据鞍犹说马儿年。",
        "dynasty": "宋",
        "collection_info": null
    },
    {
        "uuid": "f46c3043f6feff1b39a609cf2de2352b",
        "title": "破虏凯歌二十四首  其一三",
        "author": "周麟之",
        "content": "黧面长鬚桀黠儿，一生浑事杀人嬉。\n莫将遗像欺羣目，曾向贞元殿裏窥。",
        "dynasty": "宋",
        "collection_info": null
    },
    {
        "uuid": "739fcc43ea59162c4c378cf52e224858",
        "title": "破虏凯歌二十四首  其一四",
        "author": "周麟之",
        "content": "何事图形到九墀，岂容鬼质近神奎。\n君王欲作诸戎戒，不惜云章手自题。",
        "dynasty": "宋",
        "collection_info": null
    },
    {
        "uuid": "8e229aaf9925deb5f3bb68f33758153d",
        "title": "破虏凯歌二十四首  其一五",
        "author": "周麟之",
        "content": "也学赋诗横槊公，浪抛狂语倡羣凶。\n由来立马元无地，空指吴山第一峰。",
        "dynasty": "宋",
        "collection_info": null
    },
    {
        "uuid": "6cc52494b16423f436bfeb7ee6965f2d",
        "title": "破虏凯歌二十四首  其一六",
        "author": "周麟之",
        "content": "每率羣胡共打围，防姦惟许属鞬随。\n一朝醉卧隋堤曲，众箭攒胸死不知。",
        "dynasty": "宋",
        "collection_info": null
    },
    {
        "uuid": "bf6496097097dec83b98c1d78755d2a0",
        "title": "破虏凯歌二十四首  其一七",
        "author": "周麟之",
        "content": "向来烧饭起中都，已觉胡星堕玉除。\n罪恶贯盈天不赦，区区犹欲祷医闾。",
        "dynasty": "宋",
        "collection_info": null
    },
    {
        "uuid": "a504b1f4585da96ad42d99c6ef1fa39d",
        "title": "破虏凯歌二十四首  其一八",
        "author": "周麟之",
        "content": "曾为兵卜溷神听，不信名山事火攻。\n今日汝魂游岱去，不知何面向灵宫。",
        "dynasty": "宋",
        "collection_info": null
    },
    {
        "uuid": "c9773208bf9f78e741e8eb8fb937eea8",
        "title": "破虏凯歌二十四首  其一九",
        "author": "周麟之",
        "content": "似闻虏帐启行初，尽拥青毡入故都。\n便好乘机收赤县，长缨更缚北单于。",
        "dynasty": "宋",
        "collection_info": null
    },
    {
        "uuid": "88fa597677f3b8d8c1540a7ed57b9549",
        "title": "破虏凯歌二十四首  其二○",
        "author": "周麟之",
        "content": "昨从北邙山下过，旋移狼纛驻鸡笼。\n此身已是邻尸冢，又欲飞投鼎镬中。",
        "dynasty": "宋",
        "collection_info": null
    },
    {
        "uuid": "ab656c7cde53eaf42d2c8f53c482bc87",
        "title": "破虏凯歌二十四首  其二一",
        "author": "周麟之",
        "content": "胜负端从曲直分，我军屡捷气凌云。\n坐听笳鼓传新曲，不怕蕃家铁塔军。",
        "dynasty": "宋",
        "collection_info": null
    },
    {
        "uuid": "b57cd960d78b45298d9cc632a5b36e8b",
        "title": "破虏凯歌二十四首  其二二",
        "author": "周麟之",
        "content": "中兴天子汉宣光，自有深仁合彼苍。\n天遣百灵争助顺，神兵遍野拂云长。",
        "dynasty": "宋",
        "collection_info": null
    },
    {
        "uuid": "3369d94ccedf5c7b7c788d01d1034c20",
        "title": "破虏凯歌二十四首  其二三",
        "author": "周麟之",
        "content": "此日君王自抚师，列营争望翠华旗。\n不失一矢戎酋毙，又胜澶渊却敌时。",
        "dynasty": "宋",
        "collection_info": null
    },
    {
        "uuid": "7769840f0388f55b2530d8f179bbdb1e",
        "title": "破虏凯歌二十四首  其二四",
        "author": "周麟之",
        "content": "江上春风凤盖旋，鬰葱佳气霭中天。\n从今四海归图籍，金殿垂衣亿万年。",
        "dynasty": "宋",
        "collection_info": null
    },
    {
        "uuid": "27fb85e338979c4c5c2535a3d7fb352c",
        "title": "景灵宫乐章 皇帝还位干安之曲",
        "author": "周麟之",
        "content": "帝临閟庭，逆釐上灵。\n神保安坐，肃若有承。\n嘉觞既申，德闻惟馨。\n灵光留俞，祚我亿龄。",
        "dynasty": "宋",
        "collection_info": null
    },
    {
        "uuid": "b9aba861ae58411dfdef8b24b2839de5",
        "title": "景灵宫乐章 尚书彻馔吉安之曲",
        "author": "周麟之",
        "content": "普淖既荐，苾芬孔时。\n神嗜而顾，有来宴娱。\n飨矣将彻，载钦载祗。\n展诗以侑，益臻厥熙。",
        "dynasty": "宋",
        "collection_info": null
    },
    {
        "uuid": "cb0039df261d95d892ed0898430e0e6b",
        "title": "景灵宫乐章 皇帝降殿干安之曲",
        "author": "周麟之",
        "content": "我秩元祀，上推鸿源。\n展事有侐，祲威肃然。\n升墄既降，秉心益虔。\n荷天之休，于千万年。",
        "dynasty": "宋",
        "collection_info": null
    },
    {
        "uuid": "adc98ff9b1dede609827e53bbb4cc40d",
        "title": "景灵宫乐章 皇帝还大次干安之曲",
        "author": "周麟之",
        "content": "帝将于郊，昭事上祀。\n爰兹毕觞，復即于次。\n飈斿载旋，容旌沓骑。\n维皇嘉承，锡祚昌炽。",
        "dynasty": "宋",
        "collection_info": null
    },
    {
        "uuid": "5d35cc921f9821724ce0f9655c6f2f3c",
        "title": "太庙乐章 皇帝盥洗干安之曲",
        "author": "周麟之",
        "content": "维皇斋精，鬷假于庙。\n观盥之初，惟以洁告。\n衎承祖宗，恤祀昭孝。\n诚心有孚，介福斯报。",
        "dynasty": "宋",
        "collection_info": null
    },
    {
        "uuid": "c608de63600a60cf924d59da1c1cd2d8",
        "title": "太庙乐章 皇帝还位干安之曲",
        "author": "周麟之",
        "content": "于穆清庙，明禋是躬。\n卿士骏奔，助我肃雝。\n灌鬯已事，精诚交通。\n却立以思，僾然其恭。",
        "dynasty": "宋",
        "collection_info": null
    },
    {
        "uuid": "3cd2aa9fc2950b923fd455ea535383c8",
        "title": "太庙乐章 奉俎丰安之曲",
        "author": "周麟之",
        "content": "有硕其牲，登于大房。\n肃展以飨，庶几迪尝。\n匪腯是告，我民其康。\n保艾尔后，垂休无疆。",
        "dynasty": "宋",
        "collection_info": null
    },
    {
        "uuid": "5e55b4378daef12ae53f6548eb06f70b",
        "title": "太庙乐章 皇帝再盥洗干安之曲",
        "author": "周麟之",
        "content": "盥至于再，洁诚俞孚。\n帝用祗荐，灵咸嘉虞。\n腾歌胪驩，会于轩朱。\n观厥颙若，受福之符。",
        "dynasty": "宋",
        "collection_info": null
    },
    {
        "uuid": "e76a4b33948029a6c7f0f056f55cbd84",
        "title": "天申节集英殿大宴乐语口号",
        "author": "周麟之",
        "content": "晓开阊阖黼帷张，五色凝云捧玉皇。\n风入舜絃声荡漾，日浮尧荚景舒长。\n猗兰殿上霞飞栋，华萼楼前露满囊。\n共指南山申善颂，太平天子万年觞。",
        "dynasty": "宋",
        "collection_info": null
    },
    {
        "uuid": "c2e1f34e081545963001acad47f87a2c",
        "title": "春贴子词 皇太后阁六首 其一",
        "author": "周麟之",
        "content": "北极璇杓转，东朝绣户开。\n吾皇宴长乐，亲捧万年杯。",
        "dynasty": "宋",
        "collection_info": null
    },
    {
        "uuid": "9ec094966f383e9098f9457feb087de5",
        "title": "春贴子词 皇太后阁六首 其二",
        "author": "周麟之",
        "content": "遶殿猗兰紫，浮觞寿柏青。\n瑶池演春算，倍受八千龄。",
        "dynasty": "宋",
        "collection_info": null
    },
    {
        "uuid": "614818cc521502d8ae4962ecea26a081",
        "title": "春贴子词 皇太后阁六首 其三",
        "author": "周麟之",
        "content": "晓箭催莲漏，君王问寝时。\n光风浮玉管，瑞霭映云旗。",
        "dynasty": "宋",
        "collection_info": null
    },
    {
        "uuid": "473d5b6bee8a681508a9b860510d736c",
        "title": "春贴子词 皇太后阁六首 其四",
        "author": "周麟之",
        "content": "笑看宫额试梅粧，楼角千丝御柳黄。\n尽道九重春色早，太平天子是东皇。",
        "dynasty": "宋",
        "collection_info": null
    },
    {
        "uuid": "34ad740da001937879b3e949c8482af4",
        "title": "春贴子词 皇太后阁六首 其五",
        "author": "周麟之",
        "content": "日照蟠桃万点丹，花前仙佩响珊珊。\n他年采实供金母，会见飞琼捧玉盘。",
        "dynasty": "宋",
        "collection_info": null
    },
    {
        "uuid": "4dd929db14dea135f81b9ace806797df",
        "title": "春贴子词 皇太后阁六首 其六",
        "author": "周麟之",
        "content": "不用神丹嚥蘂琼，年登八十自身轻。\n试临玉案翻金箓，更觉春来眼倍明。",
        "dynasty": "宋",
        "collection_info": null
    },
    {
        "uuid": "c1de60fb1f5635b94f960b5b80a94f96",
        "title": "春贴子词 皇帝阁六首 其一",
        "author": "周麟之",
        "content": "木铎扬宽诏，云翘舞化风。\n垂衣金殿裏，圣德与天通。",
        "dynasty": "宋",
        "collection_info": null
    },
    {
        "uuid": "759cc9d97228bd86d354e40c0afb21aa",
        "title": "春贴子词 皇帝阁六首 其二",
        "author": "周麟之",
        "content": "红日升旸谷，青辉应嶰筩。\n万方陶美化，浑在泰和中。",
        "dynasty": "宋",
        "collection_info": null
    },
    {
        "uuid": "5565ffd4790901827638e2de2cfe337b",
        "title": "春贴子词 皇帝阁六首 其三",
        "author": "周麟之",
        "content": "翠水冰融尽，雕栊日上迟。\n东风报花信，先拂万年枝。",
        "dynasty": "宋",
        "collection_info": null
    },
    {
        "uuid": "e6c535af89b1fb008ac9552441e267cf",
        "title": "春贴子词 皇帝阁六首 其四",
        "author": "周麟之",
        "content": "已过人日迎春驭，直待阶蓂十叶开。\n应是九门灯夕近，东皇欲驾六鳌来。",
        "dynasty": "宋",
        "collection_info": null
    },
    {
        "uuid": "447b3585e50cc95602e10af577b33767",
        "title": "春贴子词 皇帝阁六首 其五",
        "author": "周麟之",
        "content": "凤盖龙车玉作轮，北临紫畤谒三神。\n已将福酒添眉寿，更祝椒觞一万春。",
        "dynasty": "宋",
        "collection_info": null
    },
    {
        "uuid": "4fe80c72efdbc52fadca3f8656ee350f",
        "title": "春贴子词 皇帝阁六首 其六",
        "author": "周麟之",
        "content": "圣主清心仍寡欲，惟于笔砚未忘怀。\n彤廷仗下春朝散，独拥图书坐损斋。",
        "dynasty": "宋",
        "collection_info": null
    },
    {
        "uuid": "2f1ed8a1ddafd50fbcc77c3776fb8b55",
        "title": "春贴子词 皇后阁五首 其一",
        "author": "周麟之",
        "content": "沼荇微生绿，宫梅暗度香。\n五云凝紫禁，一气转青阳。",
        "dynasty": "宋",
        "collection_info": null
    },
    {
        "uuid": "551fb31beebb4ca079afe1ac4b7b8048",
        "title": "春贴子词 皇后阁五首 其二",
        "author": "周麟之",
        "content": "露沐千门柳，风萦九畹兰。\n会听鶑出谷，行傍采桑坛。",
        "dynasty": "宋",
        "collection_info": null
    },
    {
        "uuid": "afb2e80356864b3074cf215f7081b707",
        "title": "春贴子词 皇后阁五首 其三",
        "author": "周麟之",
        "content": "胜裏金葩喜占新，红酥细字点宜春。\n内庭也作人间戏，自是时康乐事频。",
        "dynasty": "宋",
        "collection_info": null
    },
    {
        "uuid": "6e6451746747a268d3d703ad62231de0",
        "title": "春贴子词 皇后阁五首 其四",
        "author": "周麟之",
        "content": "银鈎惯学君王帖，宝轸频听淑女琴。\n更与六宫循节俭，钗头不缀辟寒金。",
        "dynasty": "宋",
        "collection_info": null
    },
    {
        "uuid": "f2a9f9df802f890c85fb5b436cd37366",
        "title": "春贴子词 皇后阁五首 其五",
        "author": "周麟之",
        "content": "椒涂日暖燕差池，又见瑶箱受福时。\n欲使后宫歌德化，试将彤管作春词。",
        "dynasty": "宋",
        "collection_info": null
    },
    {
        "uuid": "61869687a1342c060538c9a810a73969",
        "title": "端午贴子词 皇太后阁六首 其一",
        "author": "周麟之",
        "content": "皋月乘天数，慈闱奉母仪。\n灵芝三万岁，乐府有新词。",
        "dynasty": "宋",
        "collection_info": null
    },
    {
        "uuid": "e9ef07ca07c098cab9573a0eadc8f1cc",
        "title": "端午贴子词 皇太后阁六首 其二",
        "author": "周麟之",
        "content": "柳映金铺丽，菰黏玉俎香。\n六宫随凤辇，来献九霞觞。",
        "dynasty": "宋",
        "collection_info": null
    },
    {
        "uuid": "67a870b1488792a13e8a007d373185db",
        "title": "端午贴子词 皇太后阁六首 其三",
        "author": "周麟之",
        "content": "覆户双人艾，浮樽九节蒲。\n更闻天子孝，瑞箑扇尧厨。",
        "dynasty": "宋",
        "collection_info": null
    },
    {
        "uuid": "2c17e1d2dd342179ee2052e7d591855a",
        "title": "端午贴子词 皇太后阁六首 其四",
        "author": "周麟之",
        "content": "凉生浴殿蔼兰芳，玉宇深沈昼漏长。\n试诵琼章开蘂笈，御炉风袅辟邪香。",
        "dynasty": "宋",
        "collection_info": null
    },
    {
        "uuid": "a4599d11e7d6483a6895eab495978183",
        "title": "端午贴子词 皇太后阁六首 其五",
        "author": "周麟之",
        "content": "慈欢不为植萱丛，圣子晨昏孝养隆。\n况是九重当夏凊，偏于扇枕得清风。",
        "dynasty": "宋",
        "collection_info": null
    },
    {
        "uuid": "ec3494507b452da7ccb0bd8071b7a4dd",
        "title": "端午贴子词 皇太后阁六首 其六",
        "author": "周麟之",
        "content": "方开八袠庆修龄，又捧榴杯拜紫庭。\n一岁一添长命缕，拟将万缕献慈宁。",
        "dynasty": "宋",
        "collection_info": null
    },
    {
        "uuid": "68da823749d64ee6dec760ebf3eb7088",
        "title": "端午贴子词 皇帝阁六首 其一",
        "author": "周麟之",
        "content": "赤伏题皇运，朱明敞帝宸。\n休符知有相，此月是天申。",
        "dynasty": "宋",
        "collection_info": null
    },
    {
        "uuid": "5691786514cfb7d0e5476585075223e7",
        "title": "端午贴子词 皇帝阁六首 其二",
        "author": "周麟之",
        "content": "祝网汤仁布，垂裳舜德敷。\n五兵浑不用，安事赤灵符。",
        "dynasty": "宋",
        "collection_info": null
    },
    {
        "uuid": "dc2788281623da0192ce5cf465a7225e",
        "title": "端午贴子词 皇帝阁六首 其三",
        "author": "周麟之",
        "content": "日永三星正，风熏万宇凉。\n要知垂艾意，期与庶民康。",
        "dynasty": "宋",
        "collection_info": null
    },
    {
        "uuid": "4a7d03ee17336c31c9dd25585aef0fad",
        "title": "端午贴子词 皇帝阁六首 其四",
        "author": "周麟之",
        "content": "槐绿乍迷青羽盖，樱红已荐赤瑛盘。\n太平节物年年好，又见浮菖与浴兰。",
        "dynasty": "宋",
        "collection_info": null
    },
    {
        "uuid": "42179143f75cb02f3dd2089070a71554",
        "title": "端午贴子词 皇帝阁六首 其五",
        "author": "周麟之",
        "content": "西湖雨歇鑑奁开，江面银涛一线来。\n自有云山供四座，圣君元不事池台。",
        "dynasty": "宋",
        "collection_info": null
    },
    {
        "uuid": "29750f5530c2429803a9de17e01453ff",
        "title": "端午贴子词 皇帝阁六首 其六",
        "author": "周麟之",
        "content": "碧琳宫殿昼翻书，时见龙鸾落宝跗。\n一念清非能却暑，不须更展北风图。",
        "dynasty": "宋",
        "collection_info": null
    },
    {
        "uuid": "3b50651d864b31d986328e1bf04707a8",
        "title": "端午贴子词 皇后阁五首 其一",
        "author": "周麟之",
        "content": "瑞霭浮龙鑑，凉飔拂燕钗。\n瑶钟献冰醴，暑殿雪盈怀。",
        "dynasty": "宋",
        "collection_info": null
    },
    {
        "uuid": "4cf2366e791ae2f1ac86038fc768ef5e",
        "title": "端午贴子词 皇后阁五首 其二",
        "author": "周麟之",
        "content": "绕臂长生缕，无非柘馆丝。\n还因袗絺绤，深念葛覃诗。",
        "dynasty": "宋",
        "collection_info": null
    },
    {
        "uuid": "762784226f204ddf1221908c0f6ab324",
        "title": "端午贴子词 皇后阁五首 其三",
        "author": "周麟之",
        "content": "甘霔令年应祷祈，屏除荤茹与君齐。\n化行自是恩波远，何止春郊雨一犁。",
        "dynasty": "宋",
        "collection_info": null
    },
    {
        "uuid": "2c6a773014860725da78f66f6c6df096",
        "title": "端午贴子词 皇后阁五首 其四",
        "author": "周麟之",
        "content": "不贪斗草事诗书，漫采香芸辟蠹鱼。\n永日挥毫自忘暑，滴残宫砚玉蟾蜍。",
        "dynasty": "宋",
        "collection_info": null
    },
    {
        "uuid": "3c28e69696b9d1f6a3b3926d5fcff3b7",
        "title": "端午贴子词 皇后阁五首 其五",
        "author": "周麟之",
        "content": "剪就冰绡月影团，不须多羡女乘鸾。\n君王瑶札亲题处，一样蟾花点点丹。",
        "dynasty": "宋",
        "collection_info": null
    },
    {
        "uuid": "394480cd37588f946cc57ee4ad3f95af",
        "title": "句  其一",
        "author": "周麟之",
        "content": "月摹瘦影横窗淡，雨沐疏花照水明。",
        "dynasty": "宋",
        "collection_info": null
    },
    {
        "uuid": "2125485778e20a3ead56e5aa3f6a1413",
        "title": "句  其二",
        "author": "周麟之",
        "content": "醉倒不辞花面笑，诗成亲傍竹身题。",
        "dynasty": "宋",
        "collection_info": null
    }
]