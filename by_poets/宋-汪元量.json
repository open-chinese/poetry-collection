[
    {
        "uuid": "9588a5e47a9c3b101bab4648f9516489",
        "title": "满江红 一个兰舟",
        "author": "汪元量",
        "content": "一个兰舟，双桂桨、顺流东去。\n但满目、银光万顷，凄其风露。\n渔火已归鸿雁汊，棹歌更在鸳鸯浦。\n渐夜深、芦叶冷飕飕，临平路。\n吹铁笛，鸣金谷。\n丝玉脍，倾香醑。\n且浩歌痛饮，藕花深处。\n秋水长天迷远望，晓风残月空凝伫。\n问人间、今夕是何年，清如许。",
        "dynasty": "宋",
        "collection_info": null
    },
    {
        "uuid": "e95e7373a9754c1f6bbea80a78412a39",
        "title": "金人捧露盘 越山云",
        "author": "汪元量",
        "content": "越山云，越江水，越王台。\n个中景、尽可徘徊。\n凌高放目，使人胸次共崔嵬。\n黄鹂紫燕报春晚，劝我衔杯。\n古时事，今时泪，前人喜，后人哀。\n正醉里、歌管成灰。\n新愁旧恨，一时分付与潮回。\n鹧鸪啼歇夕阳去，满地风埃。",
        "dynasty": "宋",
        "collection_info": null
    },
    {
        "uuid": "a00e490d7e7d810425bf3a49fe2a5f8f",
        "title": "相思引 晓拂菱花巧画眉",
        "author": "汪元量",
        "content": "晓拂菱花巧画眉。\n猩罗新翦作春衣。\n恐春归去，无处看花枝。\n已恨东风成去客，更教飞燕舞些时。\n惜花人醉，头上插花归。",
        "dynasty": "宋",
        "collection_info": null
    },
    {
        "uuid": "e15e5351b4d42ba9551fd42af61fa739",
        "title": "长相思 吴山深",
        "author": "汪元量",
        "content": "吴山深。\n越山深。\n空谷佳人金玉音。\n有谁知此心。\n夜沈沈。\n漏沈沈。\n闲却梅花一曲琴。\n月高松竹林。",
        "dynasty": "宋",
        "collection_info": null
    },
    {
        "uuid": "a7b22840ce02c57d35bed36692922c74",
        "title": "传言玉女 一片风流",
        "author": "汪元量",
        "content": "一片风流，今夕与谁同乐。\n月台花馆，慨尘埃漠漠。\n豪华荡尽，只有青山如洛。\n钱塘依旧，潮生潮落。\n万点灯光，羞照舞钿歌箔。\n玉梅消瘦，恨东皇命薄。\n昭君流泪，手拈琵琶弦索。\n离愁聊寄，画楼哀角。",
        "dynasty": "宋",
        "collection_info": null
    },
    {
        "uuid": "b6298624750200d295382d8691784b72",
        "title": "好事近 独倚浙江楼",
        "author": "汪元量",
        "content": "独倚浙江楼，满耳怨笳哀笛。\n犹有梨园声在，念那人天北。\n海棠憔悴怯春寒，风雨怎禁得。\n回首华清池畔，渺露芜烟荻。",
        "dynasty": "宋",
        "collection_info": null
    },
    {
        "uuid": "dc425ee17c02d8f0a05f917418f562d9",
        "title": "洞仙歌 西园春暮",
        "author": "汪元量",
        "content": "西园春暮。\n乱山迷行路。\n风卷残花堕红雨。\n念旧巢燕子，飞傍谁家，斜阳外、长笛一声今古。\n繁华流水去。\n舞歇歌沈，忍见遗钿种香土。\n渐橘树方生，桑枝才长，都付与、沙门为主。\n便关防、不放贵游来，又突兀梯空，楚王宫宇。",
        "dynasty": "宋",
        "collection_info": null
    },
    {
        "uuid": "02ba491e0a906d59852253c9b7f06823",
        "title": "莺啼序 金陵故都最好",
        "author": "汪元量",
        "content": "金陵故都最好，有朱楼迢递。\n嗟倦客、又此凭高，槛外已少佳致。\n更落尽梨花，飞尽杨花，春也成憔悴。\n问青山、三国英雄，六朝奇伟。\n麦甸葵丘，荒台败垒。\n鹿豕衔枯荠。\n正朝打孤城，寂寞斜阳影里。\n听楼头、哀笳怨角，未把酒、愁心先醉。\n渐夜深，月满秦淮，烟笼寒水。\n凄凄惨惨，冷冷清清，灯火渡头市。\n慨商女不知兴废。\n隔江犹唱庭花，馀音亹亹。\n伤心千古，泪痕如洗。\n乌衣巷口青芜路，认依稀、王谢旧邻里。\n临春结绮。\n可怜红粉成灰，萧索白杨风起。\n因思畴昔，铁索千寻，谩沈江底。\n挥羽扇、障西尘，便好角巾私第。\n清谈到底成何事。\n回首新亭，风景今如此。\n楚囚对泣何时已。\n叹人间、今古真儿戏。\n东风岁岁还来，吹入锺山，几重苍翠。",
        "dynasty": "宋",
        "collection_info": null
    },
    {
        "uuid": "4c7a72ce7bb74e2f09b2fae1938b24a4",
        "title": "六州歌头 绿芜城上",
        "author": "汪元量",
        "content": "绿芜城上，怀古恨依依。\n淮山碎。\n江波逝。\n昔人非。\n今人悲。\n惆怅隋天子。\n锦帆里。\n环朱履。\n丛香绮。\n展旌旗。\n荡涟猗。\n击鼓挝金，拥琼璈玉吹。\n姿意游嬉。\n斜日晖晖。\n乱莺啼。\n销魂此际。\n君臣醉。\n貔貅弊。\n事如飞。\n山河坠。\n烟尘起。\n风凄凄。\n雨霏霏。\n草木皆垂泪。\n家国弃。\n竟忘归。\n笙歌地。\n欢娱地。\n尽荒畦。\n唯有当时皓月，依然挂、杨柳青枝。\n听堤边渔叟，一笛醉中吹。\n兴废谁知。",
        "dynasty": "宋",
        "collection_info": null
    },
    {
        "uuid": "4682f5a0bee3e106ee61dd69cafe9c28",
        "title": "水龙吟 鼓鞞惊破霓裳",
        "author": "汪元量",
        "content": "鼓鞞惊破霓裳，海棠亭北多风雨。\n歌阑酒罢，玉啼金泣，此行良苦。\n驼背模糊，马头匼匝，朝朝暮暮。\n自都门燕别，龙艘锦缆，空载得、春归去。\n目断东南半壁，怅长淮、已非吾土。\n受降城下，草如霜白，凄凉酸楚。\n粉阵红围，夜深人静，谁宾谁主。\n对渔灯一点，羁愁一搦，谱琴中语。",
        "dynasty": "宋",
        "collection_info": null
    },
    {
        "uuid": "f79a519e277e42fde2fdad280cdb8918",
        "title": "望江南・忆江南 官舍悄",
        "author": "汪元量",
        "content": "官舍悄，坐到月西斜。\n永夜角声悲自语，客心愁破正思家。\n南北各天涯。\n肠断裂，搔首一长嗟。\n绮席象床寒玉枕，美人何处醉黄花。\n和泪拈琵琶。",
        "dynasty": "宋",
        "collection_info": null
    },
    {
        "uuid": "c1f01d8217f3bfbbdcc1f105b013a8e0",
        "title": "卜算子 我向河南来",
        "author": "汪元量",
        "content": "我向河南来，伊向河西去。\n客里相逢只片时，无计留伊住。\n去住总由伊，莫把眉头聚。\n安得并州快剪刀，割断相思路。",
        "dynasty": "宋",
        "collection_info": null
    },
    {
        "uuid": "912befdff7c53e631839657b3a4c6cd2",
        "title": "满江红 天上人家",
        "author": "汪元量",
        "content": "天上人家，醉王母、蟠桃春色。\n被午夜、漏声催箭，晓光侵阙。\n花覆千官鸾阁外，香浮九鼎龙楼侧。\n恨黑风、吹雨湿霓裳，歌声歇。\n人去后，书应绝。\n肠断处，心难说。\n更那堪杜宇，满山啼血。\n事去空流东汴水，愁来不见西湖月。\n有谁知、海上泣蝉娟，菱花缺。",
        "dynasty": "宋",
        "collection_info": null
    },
    {
        "uuid": "6edb25ae5467d17ba1604f328a47cfc3",
        "title": "满江红 一霎浮云",
        "author": "汪元量",
        "content": "一霎浮云，都掩尽、日无光色。\n遥望处、浮图对峙，梵王新阙。\n燕子自飞关北外，杨花闲度楼西侧。\n慨金鞍、玉勒早朝人，经年歇。\n昭君去，空愁绝。\n文姬去，难言说。\n想琵琶哀怨，流泪成血。\n蝴蝶梦中千种恨，杜鹃声里三更月。\n最无情、鸿雁自南飞，音书缺。",
        "dynasty": "宋",
        "collection_info": null
    },
    {
        "uuid": "35aefb9401310b806563420b0642f8d8",
        "title": "一翦梅 十年愁眼泪巴巴",
        "author": "汪元量",
        "content": "十年愁眼泪巴巴。\n今日思家。\n明日思家。\n一团燕月照窗纱。\n楼上胡笳。\n塞上胡笳。\n玉人劝我酌流霞。\n急拈琵琶。\n缓拈琵琶。\n一从别后各天涯。\n欲寄梅花。\n莫寄梅花。",
        "dynasty": "宋",
        "collection_info": null
    },
    {
        "uuid": "0404e9d74989b26520d37b82a01b77c4",
        "title": "惜分飞 燕子留君君欲去",
        "author": "汪元量",
        "content": "燕子留君君欲去。\n征马频嘶不住。\n握手空相觑。\n泪珠成缕。\n眉峰聚。\n恨入金徽孤凤语。\n愁得文君更苦。\n今夜西窗雨。\n断肠能赋。\n江南句。",
        "dynasty": "宋",
        "collection_info": null
    },
    {
        "uuid": "b66e4754e070b9d53d6831aa538b2bb2",
        "title": "唐多令 莎草被长洲",
        "author": "汪元量",
        "content": "莎草被长洲。\n吴江拍岸流。\n忆故家、西北高楼。\n十载客窗憔悴损，搔短鬓、独悲秋。\n人在塞边头。\n断鸿书寄不。\n记当年、一片闲愁。\n舞罢羽衣尘满面，谁伴我、广寒游。",
        "dynasty": "宋",
        "collection_info": null
    },
    {
        "uuid": "6bd0b45409d48ef18903e537195d9d90",
        "title": "鹧鸪天 潋滟湖光绿正肥",
        "author": "汪元量",
        "content": "潋滟湖光绿正肥。\n苏堤十里柳丝垂。\n轻便燕子低低舞，小巧莺儿恰恰啼。\n花似锦，酒成池。\n对花对酒两相宜。\n水边莫话长安事，且请卿卿吃蛤蜊。",
        "dynasty": "宋",
        "collection_info": null
    },
    {
        "uuid": "ec29d62c8866630abc6d35db958b78fb",
        "title": "眼儿媚 记得年时想荼䕷",
        "author": "汪元量",
        "content": "记得年时想荼䕷。\n蝴蝶满园飞。\n一双宝马，两行箫管，月下扶归。\n而今寂寞人何处，脉脉泪沾衣。\n空房独守，风穿帘子，雨隔窗儿。",
        "dynasty": "宋",
        "collection_info": null
    },
    {
        "uuid": "e5cf566931e26e95b3a3e7316e50def8",
        "title": "忆王孙 汉家宫阙动高秋",
        "author": "汪元量",
        "content": "汉家宫阙动高秋。\n人自伤心水自流。\n今日晴明独上楼。\n恨悠悠。\n白尽梨园子弟头。",
        "dynasty": "宋",
        "collection_info": null
    },
    {
        "uuid": "26ae6b7a90d171251941392b025e3c41",
        "title": "忆王孙 吴王此地有楼台",
        "author": "汪元量",
        "content": "吴王此地有楼台。\n风雨谁知长绿苔。\n半醉闲吟独自来。\n小徘徊。\n惟见江流去不回。",
        "dynasty": "宋",
        "collection_info": null
    },
    {
        "uuid": "3a6b9d2580394b31c5ce5255807eb427",
        "title": "忆王孙 长安不见使人愁",
        "author": "汪元量",
        "content": "长安不见使人愁。\n物换星移几度秋。\n一自佳人坠玉楼。\n莫淹留。\n远别秦城万里游。",
        "dynasty": "宋",
        "collection_info": null
    },
    {
        "uuid": "263cb075fcce4737b196895959aa50bd",
        "title": "忆王孙 阵前金甲受降时",
        "author": "汪元量",
        "content": "阵前金甲受降时。\n园客争偷御果枝。\n白发宫娃不解悲。\n理征衣。\n一片春帆带雨飞。",
        "dynasty": "宋",
        "collection_info": null
    },
    {
        "uuid": "043d9dd8a12946fa9f97a6841c1effec",
        "title": "忆王孙 鹧鸪飞上越王台",
        "author": "汪元量",
        "content": "鹧鸪飞上越王台。\n烧接黄云惨不开。\n有客新从赵地回。\n转堪哀。\n岩畔古碑空绿苔。",
        "dynasty": "宋",
        "collection_info": null
    },
    {
        "uuid": "931a3d96a5668a5c2db4d8d9d3a7cd12",
        "title": "忆王孙 离宫别苑草萋萋",
        "author": "汪元量",
        "content": "离宫别苑草萋萋。\n对此如何不泪垂。\n满槛山川漾落晖。\n昔人非。\n惟有年年秋雁飞。",
        "dynasty": "宋",
        "collection_info": null
    },
    {
        "uuid": "cbfe9c8235bb209c972db7dda7829e01",
        "title": "忆王孙 上阳宫里断肠时",
        "author": "汪元量",
        "content": "上阳宫里断肠时。\n春半如秋意转迷。\n独坐纱窗刺绣迟。\n泪沾衣。\n不见人归见燕归。",
        "dynasty": "宋",
        "collection_info": null
    },
    {
        "uuid": "3416139a95c6c312eee1fcc326125bef",
        "title": "忆王孙 华清宫树不胜秋",
        "author": "汪元量",
        "content": "华清宫树不胜秋。\n云物凄凉拂曙流。\n七夕何人望斗牛。\n一登楼。\n水远山长步步愁。",
        "dynasty": "宋",
        "collection_info": null
    },
    {
        "uuid": "45a7a51ebcdd9f7670b18ffb3251e5b9",
        "title": "忆王孙 五陵无树起秋风",
        "author": "汪元量",
        "content": "五陵无树起秋风。\n千里黄云与断蓬。\n人物萧条市井空。\n思无穷。\n惟有青山似洛中。",
        "dynasty": "宋",
        "collection_info": null
    },
    {
        "uuid": "642c89fc54dae29f7a1e90335b3ca3c4",
        "title": "凤鸾双舞 慈元殿、熏风宝鼎",
        "author": "汪元量",
        "content": "慈元殿、熏风宝鼎，喷香云飘坠。\n环立翠羽，双歌丽调，舞腰新束，舞缨新缀。\n金莲步、轻摇彩凤儿，翩翻作戏。\n便似月里仙娥谪来，人间天上，一番游戏。\n圣人乐意。\n任乐部、箾韶声沸。\n众妃欢也，渐调笑微醉。\n竞奉霞觞，深深愿、圣母寿如松桂。\n迢递。\n更万年千岁。",
        "dynasty": "宋",
        "collection_info": null
    },
    {
        "uuid": "d23bcffcdc7fde294d4ce76f99305c8a",
        "title": "柳梢青 滟滟平湖",
        "author": "汪元量",
        "content": "滟滟平湖，双双画桨，小小船儿。\n袅袅珠歌，翩翩翠舞，续续弹丝。\n山南山北游□，看十里、荷花未归。\n缓引壶觞，个人未醉，要我吟诗。",
        "dynasty": "宋",
        "collection_info": null
    },
    {
        "uuid": "2bd941661e7905a89830e548a22cb25e",
        "title": "暗香 馆娃艳骨",
        "author": "汪元量",
        "content": "馆娃艳骨。\n见数枝雪里，争开时节。\n底事化工，着衣阳和暗偷泄。\n偏把红膏染质，都点缀、枝头如血。\n最好是、院落黄昏，压栏照水清绝。\n风韵自迥别。\n谩记省故家，玉手曾折。\n翠条袅娜，犹学宫妆舞残月。\n肠断江南倦客，歌未了、琼壶敲缺。\n更忍见，吹万点、满庭绛雪。",
        "dynasty": "宋",
        "collection_info": null
    },
    {
        "uuid": "2e5382d3c069435604c4bd743d8c60d2",
        "title": "疏影 虬枝茜萼",
        "author": "汪元量",
        "content": "虬枝茜萼。\n使轻盈态度，香透帘幕。\n净洗铅华，浓抹胭脂，风前伴我孤酌。\n诗翁瘦硬□□□，断不被、春风熔铄。\n有陇头、折赠殷勤，又恐暮笳吹落。\n寂寞。\n孤山月夜，玉人万里外，空想前约。\n雁足书沈，马上弦哀，不尽寒阴砂漠。\n昭君滴滴红冰泪，但顾影、未忺梳掠。\n等恁时、环佩归来，却慰此况萧索。",
        "dynasty": "宋",
        "collection_info": null
    },
    {
        "uuid": "2fbbc294647659290f120f948ff50e74",
        "title": "天香 迟日侵阶",
        "author": "汪元量",
        "content": "迟日侵阶，和风入户，朱弦欲奏还倦。\n一幅鸾笺，五云飞下，赐予内家琴苑。\n音随指动，犹彷佛、虞熏再见。\n妙处谁能解心，和平自无哀怨。\n猩罗帕封古洗，有龙涎、渗花千片。\n骤睹瑶台清品，眼明如电。\n爇白桐窗竹几，渐缕缕腾腾细成篆。\n就祝金闺，天长地远。",
        "dynasty": "宋",
        "collection_info": null
    },
    {
        "uuid": "347f2d054c7e927f8983b37de5dfd790",
        "title": "瑞鹧鸪 内家雨宿日辉辉",
        "author": "汪元量",
        "content": "内家雨宿日辉辉。\n夹遥桃花张锦机。\n黄纛软舆抬圣母，红罗凉伞罩贤妃。\n龙舟缥缈摇红影，羯鼓喧哗撼绿漪。\n阿监柳亭排燕处，美人斗把玉箫吹。",
        "dynasty": "宋",
        "collection_info": null
    },
    {
        "uuid": "07308e657fd68a4d6118cb50f64648c7",
        "title": "汉宫春 玉砌雕栏",
        "author": "汪元量",
        "content": "玉砌雕栏。\n见吴宫西子，一笑嫣然。\n舞困人间半亸，艳粉争妍。\n珠帘尽卷，看人间、金屋神仙。\n歌队里，霞裾袅娜，百般娇态堪怜。\n别有一枝仙种，更同心并蒂，来奉君筵。\n猩蜃若教解语，曲谱应传。\n柘黄独步，昼笼睛，锦幄张天。\n试剪插，金瓶千朵，醉时细看婵娟。",
        "dynasty": "宋",
        "collection_info": null
    },
    {
        "uuid": "fd022f543abf995dd1ce81d5f2457572",
        "title": "瑶花 天中树木",
        "author": "汪元量",
        "content": "天中树木，高耸玲珑，向濯缨亭曲。\n繁枝缀玉。\n开朵朵九出。\n飞琼环簇。\n唐昌曾见，有玉女、来送春目，更月夜、八仙相聚。\n素质粲然幽独。\n江淮倦客再游，访后土琼英，树已倾覆，攀条掐干，细嗅来、尚有微微清馥。\n却疑天上列燕赏，催汝归速。\n恐后时、重谪人间，剩把铅华妆束。",
        "dynasty": "宋",
        "collection_info": null
    },
    {
        "uuid": "79e763b9ae25a665fc0dac3f2a14f628",
        "title": "莺啼序 檀栾宫墙数仞",
        "author": "汪元量",
        "content": "檀栾宫墙数仞，敞朱帘绣户。\n正春暖、飘拂和风，衮入红尘香雾。\n见丝柳青青，袅娜如学宫腰舞。\n有黄莺、恰恰飞来，一梭金羽。\n小巧身儿，锦心绣口，圆滑遽如许。\n避人，渐飞入琼林藏身，桃杏深处。\n对银屏、珠圆翠陈，隔叶底、恣歌金缕。\n忽群妃，拍手惊飞，奋然高举。\n晓来雨湿，花娜柳垂，误投罗网去。\n缓缓访、六宫寻问，玉纤争握。\n放入金笼，眼娇眉妩。\n身如旅琐，无心求友。\n烟窗分影光阴里，听蛮声，似怨还如诉。\n青山隔断，红妆满眼，谁怜一匊。\n幽恨难吐，沉香拂拂。\n亭北阑干，已得君王顾。\n但暗忆、西湖美景，雨色晴光，入翠穿红，巧转娇语。\n莺莺休怨天家，已赠金衣公子。\n生前号这恩荣，物类将何补。\n娇黄白奏词臣，为尔翻成，太平乐府。",
        "dynasty": "宋",
        "collection_info": null
    },
    {
        "uuid": "61a7e6827befe93821a14fa31406e826",
        "title": "失调名 绿荷初展",
        "author": "汪元量",
        "content": "绿荷初展。\n海榴花半吐，绣帘高卷。\n整顿朱弦，奏霓裳初遍，音清意远。\n恍然在广寒宫殿，窈窕柔情，绸缪细意，闲愁难剪。\n曲中似哀似怨。\n似梧桐叶落，秋雨声颤。\n岂待闻铃，自泪珠如霰。\n春纤罢按，早心已笑慵歌懒。\n脉脉凭栏，槐阴转午，轻摇歌扇。",
        "dynasty": "宋",
        "collection_info": null
    },
    {
        "uuid": "d0d32171ae018c14af355e97efa4d6f2",
        "title": "忆王孙 神舟稳驾出沉流",
        "author": "汪元量",
        "content": "神舟稳驾出沉流。\n明月辉辉命自周。\n两个先生暗点头。\n有来由。\n万劫轮回向此休。",
        "dynasty": "宋",
        "collection_info": null
    },
    {
        "uuid": "1959e1f6e4cec7e7d798883fcf54592d",
        "title": "忆王孙 修行谁会把心降",
        "author": "汪元量",
        "content": "修行谁会把心降。\n赤凤驱将饮碧江。\n调引婴娇笑舞双。\n剔银缸。\n物物头头现晓窗。",
        "dynasty": "宋",
        "collection_info": null
    },
    {
        "uuid": "d7bf069a733f1b26aa7a59e9c28f9f9f",
        "title": "忆王孙 从初得得便风流",
        "author": "汪元量",
        "content": "从初得得便风流。\n降伏龟蛇住定州。\n千日丹成永永收。\n好因由。\n自在逍遥万事休。",
        "dynasty": "宋",
        "collection_info": null
    },
    {
        "uuid": "b35afb7148fcfa80d15b88262b87913e",
        "title": "忆王孙 心中无事气神和",
        "author": "汪元量",
        "content": "心中无事气神和。\n不觉忻忻言语多。\n剑用道钢磨更磨。\n害风哥。\n割了舌头赶退魔。",
        "dynasty": "宋",
        "collection_info": null
    },
    {
        "uuid": "c10fe208b07e5490ed95e7ed6a797735",
        "title": "忆王孙 尘寰财色苦相萦",
        "author": "汪元量",
        "content": "尘寰财色苦相萦。\n着爱浮华役此身。\n好收灵源一点真。\n绝贪嗔。\n便是逍遥到岸人。",
        "dynasty": "宋",
        "collection_info": null
    },
    {
        "uuid": "302f22d0151eed04450689eb6b0f9bbd",
        "title": "忆王孙 无无无有有无无",
        "author": "汪元量",
        "content": "无无无有有无无，悟得无无便不愚。\n日月年时损壮粗。\n见元初。\n万道霞光攒宝珠。",
        "dynasty": "宋",
        "collection_info": null
    },
    {
        "uuid": "7dc8675906b8c4be01ef0b1ce9da74be",
        "title": "忆王孙 茫茫苦海两无边",
        "author": "汪元量",
        "content": "茫茫苦海两无边。\n无限迷鱼戏黑渊。\n我掷金钩钓有缘。\n线儿牵。\n引上神州采玉莲。",
        "dynasty": "宋",
        "collection_info": null
    },
    {
        "uuid": "709d87fa20e0ac7b016e0d1426acbcb5",
        "title": "忆秦娥 笑盈盈",
        "author": "汪元量",
        "content": "笑盈盈。\n晓妆扫出长眉青。\n长眉青。\n双开雉扇，六曲鸳屏。\n少年心在尚多情。\n酒边银甲弹长筝。\n弹长筝。\n碧桃花下，醉到三更。",
        "dynasty": "宋",
        "collection_info": null
    },
    {
        "uuid": "28a989415808e7f7e97f2c0e4ffd31d7",
        "title": "忆秦娥 雪霏霏",
        "author": "汪元量",
        "content": "雪霏霏。\n蓟门冷落人行稀。\n人行稀。\n秦娥渐老，着破宫衣。\n强将纤指按金徽。\n未成曲调心先悲。\n心先悲。\n更无言语，玉箸双垂。",
        "dynasty": "宋",
        "collection_info": null
    },
    {
        "uuid": "2a517c3166cc75d24041a4162e721733",
        "title": "忆秦娥 天沉沉",
        "author": "汪元量",
        "content": "天沉沉。\n香罗拭泪行穷阴。\n行穷阴。\n左霜右雪，冷气难禁。\n几回相忆成孤斟。\n塞边鞞鼓愁人心。\n愁人心。\n北鱼南雁，望到而今。",
        "dynasty": "宋",
        "collection_info": null
    },
    {
        "uuid": "3ad7bf66a830cefaa1e97768093bd4b6",
        "title": "忆秦娥 水悠悠",
        "author": "汪元量",
        "content": "水悠悠。\n长江望断无归舟。\n无归舟。\n欲携斗酒，怕上高楼。\n当年出塞拥貂裘。\n更听马上弹箜篌。\n弹箜篌。\n万般哀怨，一种离愁。",
        "dynasty": "宋",
        "collection_info": null
    },
    {
        "uuid": "a9e93bad7519920250ebefce64f01752",
        "title": "忆秦娥 风声恶",
        "author": "汪元量",
        "content": "风声恶。\n个人蕉萃凭高阁。\n凭高阁。\n相思无尽，泪珠偷落。\n锦书欲寄鸿难托。\n那堪更听边城角。\n边城角。\n又添烦恼，又添萧索。",
        "dynasty": "宋",
        "collection_info": null
    },
    {
        "uuid": "0cd960334b4463d98f67504a9ae3258f",
        "title": "忆秦娥 如何说",
        "author": "汪元量",
        "content": "如何说。\n人生自古多离别。\n多离别。\n年年辜负，海棠时节。\n娇娇独坐成愁绝。\n胡笳吹落关山月。\n关山月。\n春来秋去，几番圆缺。",
        "dynasty": "宋",
        "collection_info": null
    },
    {
        "uuid": "19cfb46c82d5181e57c73f5fbc94a676",
        "title": "忆秦娥 马萧萧",
        "author": "汪元量",
        "content": "马萧萧。\n燕支山中风飘飘。\n风飘飘。\n黄昏寒雨，直是无憀。\n玉人何处教吹箫。\n十年不见心如焦。\n心如焦。\n彩笺难寄，水远山遥。",
        "dynasty": "宋",
        "collection_info": null
    },
    {
        "uuid": "a58d782a784a1eba42293e67e45c5575",
        "title": "人月圆 钱塘江上春潮急",
        "author": "汪元量",
        "content": "钱塘江上春潮急，风卷锦帆飞。\n不堪回首，离宫别馆，杨柳依依。\n蓟门听雨，燕台听雪，寒入宫衣。\n娇鬟慵理，香肌瘦损，红泪双垂。",
        "dynasty": "宋",
        "collection_info": null
    },
    {
        "uuid": "8e0599597ab20cfce107d99a778fd963",
        "title": "太常引 广寒宫殿五云边",
        "author": "汪元量",
        "content": "广寒宫殿五云边。\n看天上、烛金莲。\n香袅御炉烟。\n拥彩仗、千官肃然。\n世间王母，月中仙子，花甲一周天。\n乐指沸华年，更福寿，千年万年。",
        "dynasty": "宋",
        "collection_info": null
    },
    {
        "uuid": "e02bfec7d242fd0c505b7234d21be703",
        "title": "婆罗门引 一生富贵",
        "author": "汪元量",
        "content": "一生富贵，岂知今日有离愁。\n锦帆风力难收。\n望断燕山蓟水，万里到幽州。\n恨病馀双眼，冷泪交流。\n行年已休岁，七十又平头。\n梦破银屏金屋，此意悠悠。\n几度见青冢，虚名不足留。\n且把酒、细听箜篌。",
        "dynasty": "宋",
        "collection_info": null
    },
    {
        "uuid": "44ba0c981d8bf01dd06f9a1d04fce2a5",
        "title": "锦瑟清商引 玉窗夜静月流光",
        "author": "汪元量",
        "content": "玉窗夜静月流光。\n拂鸳弦、先奏清商。\n天外塞鸿飞呼，群夜渡潇湘。\n风回处，戛玉铿金，翩翩作新势，声声字字，历历锵锵。\n忽低颦有恨，此意极凄凉。\n炉香帘栊正清洒，转调促柱成行。\n机籁杂然鸣素手，击碎琳琅。\n翠云深梦里昭阳。\n此心长。\n回顾穷阴绝漠，片影悠扬。\n那昭君更苦，香泪湿红裳。",
        "dynasty": "宋",
        "collection_info": null
    },
    {
        "uuid": "433c1dfec6459dd48de736f30e72eed3",
        "title": "玉楼春 咸淳十载聪明帝",
        "author": "汪元量",
        "content": "咸淳十载聪明帝。\n不见宋家陵寝废。\n暂离绛阙九重天，飞过黄河千丈水。\n长春宫殿仙璈沸。\n嘉会今辰为愍忌。\n小儒百拜酹霞觞，寡妇孤儿流血泪。",
        "dynasty": "宋",
        "collection_info": null
    },
    {
        "uuid": "eb88f8d1a72c153d34bbaa800a486100",
        "title": "玉楼春 帝乡春色浓于雾",
        "author": "汪元量",
        "content": "帝乡春色浓于雾。\n谁遣双环堆绣户。\n金张公子总封侯，姚魏弟兄皆列士。\n碧纱窗下修花谱。\n交颈鸳鸯娇欲语。\n绛绡新结转官球，桃李仆奴何足数。",
        "dynasty": "宋",
        "collection_info": null
    },
    {
        "uuid": "4fe6a3a62dd01b372176f2820ec201f8",
        "title": "□□□",
        "author": "汪元量",
        "content": "□□□□□□□，□□□□□□□。\n□□□□□地动，兵前草木挟风寒。\n计穷但觉归降易，事定方知进退难。\n献宅乞为祈请使，酣歌食肉愧田单。",
        "dynasty": "宋",
        "collection_info": null
    },
    {
        "uuid": "a263fe663de379522b31b06c41964eb8",
        "title": "和徐雪江即事",
        "author": "汪元量",
        "content": "万里起青烟，旌旗若涌泉。\n国家开气数，陵谷见推迁。\n避难浑无地，偷生頼有天。\n夜来闻大母，已自纳降笺。",
        "dynasty": "宋",
        "collection_info": null
    },
    {
        "uuid": "3177bde489f7832df6f02b5f342e3d4f",
        "title": "二月初八日左丞相吴坚右□□□□□枢密使谢堂参政密  其一",
        "author": "汪元量",
        "content": "原缺三十八字。",
        "dynasty": "宋",
        "collection_info": null
    },
    {
        "uuid": "3fa4af45e3f6f14a4720c0f7d65c0baa",
        "title": "二月初八日左丞相吴坚右□□□□□枢密使谢堂参政密  其二",
        "author": "汪元量",
        "content": "巵江海蛟□□□母子悲□□□□□□□□征诗。",
        "dynasty": "宋",
        "collection_info": null
    },
    {
        "uuid": "ff5a367eefb741e9979f613c21fa6690",
        "title": "望海楼独立",
        "author": "汪元量",
        "content": "风吹腥气满楼台，独倚阑干十二回。\n天入越江龙逝去，雨昏吴市燕飞来。\n旌旗闪闪千帆过，帘幙重重一笛哀。\n惆怅玉环何处在，海棠犹自向人开。",
        "dynasty": "宋",
        "collection_info": null
    },
    {
        "uuid": "166de81cb8122444c912b76bd12197e1",
        "title": "吴山晓望",
        "author": "汪元量",
        "content": "城南城北草芊芊，满地干戈已惘然。\n燕燕鶑鶑随战马，风风雨雨渡江船。\n小儒愁剧吟如哭，老子歌阑醉欲眠。\n一夜春寒花命薄，乱飘红紫下平川。",
        "dynasty": "宋",
        "collection_info": null
    },
    {
        "uuid": "f2db78220b08b00bb9d42cc75ab57d8c",
        "title": "同毛敏仲出湖上由万松岭过浙江亭",
        "author": "汪元量",
        "content": "钱塘门外看新晴，舞蜨游蜂没一星。\n风挟断云横北巘，烟随飞雨度南屏。\n苏堤柳树照波绿，吴苑麦苗连地青。\n邂逅寻诗过岭去，鼓鞞声震浙江亭。",
        "dynasty": "宋",
        "collection_info": null
    },
    {
        "uuid": "ba6955fdcfcc613955592f346b10615f",
        "title": "客感和林石田",
        "author": "汪元量",
        "content": "细柳和烟舞湿云，落花随水送归春。\n门东□□□应噪，江上白鸥谁肯驯。\n朱子不仁唐逆贼，□□□□诳汉忠。\n离亭一笛悲风急，君赋秦州□□□。",
        "dynasty": "宋",
        "collection_info": null
    },
    {
        "uuid": "1516ef28bbb17b8ed708d5704aac8f2d",
        "title": "感慈元殿事",
        "author": "汪元量",
        "content": "翠华扶辇出彤庭，蜜炬星繁天未明。\n鹓鹭分行江上别，熊罴从驾雨中行。\n绿波淼淼浮三殿，紫禁沈沈断六更。\n惟有周遭山似洛，不堪回首泪纵横。",
        "dynasty": "宋",
        "collection_info": null
    },
    {
        "uuid": "fd4b6c90f82e306d6d938564f2ba4f85",
        "title": "钱塘歌",
        "author": "汪元量",
        "content": "钱塘江上龙光死，钱王宫阙今如此。\n白髪宫娃作远游，漠漠平沙千万里。\n西北高楼白云齐，欲落未落日已低。\n古人不见今人去，江水东流乌夜啼。",
        "dynasty": "宋",
        "collection_info": null
    },
    {
        "uuid": "5de30ae1c2aa746562dbf5883779c103",
        "title": "别杨驸马",
        "author": "汪元量",
        "content": "去去马空冀北，行行鹤度辽东。\n弹铗三千客裏，囊锥十九人中。\n杜子肯依严武，孔融不下曹公。\n南八男儿如此，杀身方是英雄。",
        "dynasty": "宋",
        "collection_info": null
    },
    {
        "uuid": "a32555396041fb251443cad76a93f3e3",
        "title": "清明",
        "author": "汪元量",
        "content": "避难不知寒食，和愁又过清明。\n都下纷纷跃马，湖边恰恰啼鶑。",
        "dynasty": "宋",
        "collection_info": null
    },
    {
        "uuid": "b314f58c694ee2137e8acf399786e41c",
        "title": "读史",
        "author": "汪元量",
        "content": "饿死首阳二子，偷生商岭四翁。\n刘项称王称霸，关张无命无功。",
        "dynasty": "宋",
        "collection_info": null
    },
    {
        "uuid": "698c2c7694ba4fe5a30ea0b806b1cde4",
        "title": "废宅",
        "author": "汪元量",
        "content": "王侯多第宅，草满玉阑干。\n纵有春光在，人谁看牡丹。",
        "dynasty": "宋",
        "collection_info": null
    },
    {
        "uuid": "b862e7c7d65566719b5bbe18b7b2e524",
        "title": "越女",
        "author": "汪元量",
        "content": "越女为驱虏，朝来揽镜慵。\n欲梳新堕马，忍□□□□。",
        "dynasty": "宋",
        "collection_info": null
    },
    {
        "uuid": "73e0ee1983e770c376d861dd75a235a7",
        "title": "兵后登大内芙蓉阁宫人梳洗处",
        "author": "汪元量",
        "content": "粲粲芙蓉阁，我登双眼明。\n手拊沈香阑，美人已东征。\n美人未去时，朝理绿云鬟，暮吹紫鸾笙。\n美人既去时，阁下麋鹿走，阁上鸱枭鸣。\n江山咫尺生烟雾，万年枝上悲风生。\n空有遗钿碎珥狼籍堆玉案，空有金莲宝炬错落悬珠楹。\n杨柳兮青青，芙蓉兮冥冥。\n美人不见空泪零，锦梁双燕来又去，夜夜蟾蜍窥玉屏。",
        "dynasty": "宋",
        "collection_info": null
    },
    {
        "uuid": "bd296feb85136b45edf2cb849b4398ed",
        "title": "醉歌  其一",
        "author": "汪元量",
        "content": "吕将军在守襄阳，十载襄阳铁脊梁。\n望断援兵无信息，声声駡杀贾平章。",
        "dynasty": "宋",
        "collection_info": null
    },
    {
        "uuid": "6a6f14ee5bdc94e18162703a26692d60",
        "title": "醉歌  其二",
        "author": "汪元量",
        "content": "援兵不遣事堪哀，食肉权臣大不才。\n见说襄樊投拜了，千军万马过江来。",
        "dynasty": "宋",
        "collection_info": null
    },
    {
        "uuid": "15b86d4d681946ed726988da74c5350b",
        "title": "醉歌  其三",
        "author": "汪元量",
        "content": "淮襄州郡尽归降，鞞鼓喧天入古杭。\n国母已无心听政，书生空有泪成行。",
        "dynasty": "宋",
        "collection_info": null
    },
    {
        "uuid": "d77998c0417bb1eb1df5f51c05acf945",
        "title": "醉歌  其四",
        "author": "汪元量",
        "content": "六宫宫女泪涟涟，事主谁知不尽年。\n太后传宣许降国，伯颜丞相到帘前。",
        "dynasty": "宋",
        "collection_info": null
    },
    {
        "uuid": "4fc6e6d047c9499f6f3777434af8d960",
        "title": "醉歌  其五",
        "author": "汪元量",
        "content": "乱点连声杀六更，荧荧庭燎待天明。\n侍臣已写归降表，臣妾佥名谢道清。",
        "dynasty": "宋",
        "collection_info": null
    },
    {
        "uuid": "29b500292fe3d02f5a5c7f496f5326f1",
        "title": "醉歌  其六",
        "author": "汪元量",
        "content": "衣冠不改只如先，关会通行满市廛。\n北客南人成买卖，京师依旧使铜钱。",
        "dynasty": "宋",
        "collection_info": null
    },
    {
        "uuid": "f4bbf51b1adcac6783646b83d604a562",
        "title": "醉歌  其七",
        "author": "汪元量",
        "content": "北师要讨撒花银，官府行移逼市民。\n丞相伯颜犹有语，学中要拣秀才人。",
        "dynasty": "宋",
        "collection_info": null
    },
    {
        "uuid": "2031d4a058618ed768e8efa24ce1ad27",
        "title": "醉歌  其八",
        "author": "汪元量",
        "content": "涌金门外雨晴初，多少红船上下趋。\n龙管凤笙无韵调，却挝战鼓下西湖。",
        "dynasty": "宋",
        "collection_info": null
    },
    {
        "uuid": "aa5c50c1f20fb58303a545e27620a8f6",
        "title": "醉歌  其九",
        "author": "汪元量",
        "content": "南苑西宫棘露芽，万年枝上乱啼鸦。\n北人环立阑干曲，手指红梅作杏花。",
        "dynasty": "宋",
        "collection_info": null
    },
    {
        "uuid": "78356e2638b3e08bb140e9d3d0527d3e",
        "title": "醉歌  其一○",
        "author": "汪元量",
        "content": "伯颜丞相吕将军，收了江南不杀人。\n昨日太皇请茶饭，满朝朱紫尽降臣。",
        "dynasty": "宋",
        "collection_info": null
    },
    {
        "uuid": "784891232f81703ed27e91af207f62e8",
        "title": "贾魏公府  其一",
        "author": "汪元量",
        "content": "葛岭当年宰相家，游人不敢此行过。\n柳阴夹道鶑成市，花影压阑蜂闹衙。\n六载襄阳围已解，三更鲁港事如何。\n栋梁今日皆焦土，新有园丁种火麻。",
        "dynasty": "宋",
        "collection_info": null
    },
    {
        "uuid": "73a2f0afcee6e7ba5a60fc318c8c0442",
        "title": "贾魏公府  其二",
        "author": "汪元量",
        "content": "重门犹钉旧桃牌，惆怅行人去不回。\n万种好花环曲径，一泓流水遶香阶。\n高台已见胡羊走，乔木惟闻蜀鸟哀。\n檐外竹梅森似束，邻翁时剪作烧柴。",
        "dynasty": "宋",
        "collection_info": null
    },
    {
        "uuid": "fe04c1fdb77f3a6c60434de57e2d10f8",
        "title": "贾魏公府  其三",
        "author": "汪元量",
        "content": "湖边不见碾香车，断珥遗钿满路涂。\n门径风轻飞野马，亭台火尽及池鱼。\n海棠花下生青杞，石竹丛边出紫苏。\n却忆相公游赏日，三千卫士立阶除。",
        "dynasty": "宋",
        "collection_info": null
    },
    {
        "uuid": "46fea3ba368981121e0a732b49602db7",
        "title": "杭州杂诗和林石田  其一",
        "author": "汪元量",
        "content": "石田林处士，吟境静无尘。\n乱后长如醉，愁来不为贫。\n饭蔬留好客，笔砚老斯人。\n近法秦州体，篇篇妙入神。",
        "dynasty": "宋",
        "collection_info": null
    },
    {
        "uuid": "af7ee8e3f84f0a9faf7e848ac3946e71",
        "title": "杭州杂诗和林石田  其二",
        "author": "汪元量",
        "content": "先生忘富贵，久客幸平安。\n髪已千茎白，心犹一寸丹。\n衣冠前进士，家世旧郎官。\n醉入乌程里，吟登李杜坛。",
        "dynasty": "宋",
        "collection_info": null
    },
    {
        "uuid": "22ba95d9362b2fbd7d48764d0d9c1bbc",
        "title": "杭州杂诗和林石田  其三",
        "author": "汪元量",
        "content": "逃难藏深隠，重逢出近诗。\n干坤一反掌，今古两愁眉。\n我作新亭泣，君生旧国悲。\n向来行乐地，夜雨走狐狸。",
        "dynasty": "宋",
        "collection_info": null
    },
    {
        "uuid": "f033236ea7dbeda547e7d9c16bf7c679",
        "title": "杭州杂诗和林石田  其四",
        "author": "汪元量",
        "content": "蠋也吞声哭，潜行到水头。\n人谁包马革，子独衣羊裘。\n水面生何益，南冠死则休。\n百年如过翼，抚掌笑孙刘。",
        "dynasty": "宋",
        "collection_info": null
    },
    {
        "uuid": "3b6f6a95869de6a6cfdb1fedf8180c4b",
        "title": "杭州杂诗和林石田  其五",
        "author": "汪元量",
        "content": "一春云羃羃，三月雨淋淋。\n鱼菜不归市，鶑花空满林。\n人行官巷口，军簇御街心。\n老子猖狂甚，犹歌梁甫吟。",
        "dynasty": "宋",
        "collection_info": null
    },
    {
        "uuid": "6e352c5f6a5e6c7c4ab2aa92ba8b03d4",
        "title": "杭州杂诗和林石田  其六",
        "author": "汪元量",
        "content": "烽火来千里，狼烟度六桥。\n岭寒苍兕叫，江晓白鱼跳。\n壮士披金甲，佳人弄玉箫。\n偶余尊酒在，聊以永今朝。",
        "dynasty": "宋",
        "collection_info": null
    },
    {
        "uuid": "8a6cef50db81114ad0130273e31a20cf",
        "title": "杭州杂诗和林石田  其七",
        "author": "汪元量",
        "content": "有客肠回九，无人髪握三。\n关中新约法，江左旧清谈。\n铁骑来天北，楼船过海南。\n一枝巢越鸟，八茧熟吴蚕。",
        "dynasty": "宋",
        "collection_info": null
    },
    {
        "uuid": "7df29b613d7cd73cac70bcc2c9031a59",
        "title": "杭州杂诗和林石田  其八",
        "author": "汪元量",
        "content": "蹑足封韩信，剖心嗔比干。\n河山千古泪，风雨一番寒。\n世指鹿为马，人呼鸟作鸾。\n江头潮汹汹，城脚水漫漫。",
        "dynasty": "宋",
        "collection_info": null
    },
    {
        "uuid": "902fb5bbfae9cd7822612238e7a6a0ab",
        "title": "杭州杂诗和林石田  其九",
        "author": "汪元量",
        "content": "吟身春共瘦，独立望江亭。\n越水荒荒白，吴山了了青。\n军降欣解甲，民喜罢抽丁。\n拍碎阑干曲，吞声血泪零。",
        "dynasty": "宋",
        "collection_info": null
    },
    {
        "uuid": "18e2a9b201cf3cd2b64dbf8032dde632",
        "title": "杭州杂诗和林石田  其一○",
        "author": "汪元量",
        "content": "天也今如此，人乎可奈何。\n台边西子去，宫裏北人过。\n玉树歌方息，金铜泪已多。\n旌旗遮御路，舟楫满官河。",
        "dynasty": "宋",
        "collection_info": null
    },
    {
        "uuid": "302082e74abf4b0f56a63658bac7ed6f",
        "title": "杭州杂诗和林石田  其一一",
        "author": "汪元量",
        "content": "此夕知何夕，游船杂战船。\n山河空百二，宫阙漫三千。\n雨歇云垂地，潮平水接天。\n惜哉无祖逖，谁肯着先鞭。",
        "dynasty": "宋",
        "collection_info": null
    },
    {
        "uuid": "cdc4209db58bad9c8157ba8e624ee88d",
        "title": "杭州杂诗和林石田  其一二",
        "author": "汪元量",
        "content": "陵庙成焦土，宫墙没野蒿。\n亡秦皆赵李，佐汉独萧曹。\n国子乘黄贵，山人着白高。\n飞埃犹黯黯，逝水正滔滔。",
        "dynasty": "宋",
        "collection_info": null
    },
    {
        "uuid": "6dceccf073e3e1c608021dc173cad959",
        "title": "杭州杂诗和林石田  其一三",
        "author": "汪元量",
        "content": "静看从衡士，番成买卖儿。\n禁中惊战鼓，城上出降旗。\n魏操非无汉，唐渊不有隋。\n从兹更革后，宁復太平期。",
        "dynasty": "宋",
        "collection_info": null
    },
    {
        "uuid": "70289e2ff146eb10bfd8f331f9de0480",
        "title": "杭州杂诗和林石田  其一四",
        "author": "汪元量",
        "content": "偶出西湖上，新蒲绿未齐。\n携来鳊缩项，买得蟹团脐。\n问酒入新店，唤船行旧堤。\n乱离多杀戮，水畔几人啼。",
        "dynasty": "宋",
        "collection_info": null
    },
    {
        "uuid": "d13d1d4e1b3226fa9ee83011f089216c",
        "title": "杭州杂诗和林石田  其一五",
        "author": "汪元量",
        "content": "天目丝丝雨，江头翦翦风。\n鼓鞞千艇合，刁斗万家同。\n金马怜焦土，铜驼压草丛。\n杞天愁欲堕，黑入太阴中。",
        "dynasty": "宋",
        "collection_info": null
    },
    {
        "uuid": "c1ecc249c62e882bdfd510e78b527b7f",
        "title": "杭州杂诗和林石田  其一六",
        "author": "汪元量",
        "content": "日月往来毂，干坤生杀机。\n江春蛟妾舞，塞暖雁奴归。\n逆旅诗添债，愁城酒破围。\n如何秦相国，昨夜熓韩非。",
        "dynasty": "宋",
        "collection_info": null
    },
    {
        "uuid": "e2e752e4173295374176aec65be61926",
        "title": "杭州杂诗和林石田  其一七",
        "author": "汪元量",
        "content": "如此只如此，无聊酒一樽。\n江山犹昨日，笳鼓又新元。\n黑潦迷行路，黄埃入禁门。\n皋亭山顶上，百万汉军屯。",
        "dynasty": "宋",
        "collection_info": null
    },
    {
        "uuid": "d024d1a85f6eb2a0e2a744da43e3858e",
        "title": "杭州杂诗和林石田  其一八",
        "author": "汪元量",
        "content": "世变长椎髻，时更短后衣。\n魏庭翁仲泣，唐殿子孙非。\n树秃鸦争集，梁空燕自归。\n断桥春已暮，无頼柳花飞。",
        "dynasty": "宋",
        "collection_info": null
    },
    {
        "uuid": "1b8fb78c5945eee000536404060ea124",
        "title": "杭州杂诗和林石田  其一九",
        "author": "汪元量",
        "content": "春去雨方歇，水流花自飞。\n人生蝼蚁梦，世道犬羊衣。\n日月东西驿，干坤阖闢扉。\n斯令无二子，空有首阳薇。",
        "dynasty": "宋",
        "collection_info": null
    },
    {
        "uuid": "7c52f8343a80147ebe247d84cdff7d94",
        "title": "杭州杂诗和林石田  其二○",
        "author": "汪元量",
        "content": "假途虞灭虢，尝胆越吞吴。\n黑白一棋局，方圆八阵图。\n是翁犹矍铄，诸老自揶揄。\n喟叹投麟笔，悲歌击唾壶。",
        "dynasty": "宋",
        "collection_info": null
    },
    {
        "uuid": "a002be89aa96642d0147e69ed9339db1",
        "title": "杭州杂诗和林石田  其二一",
        "author": "汪元量",
        "content": "竟夕柴门掩，无心接缙绅。\n山中多乐事，世上少全人。\n诸吕几亡汉，商翁不仕秦。\n柴桑深僻处，亦有晋遗民。",
        "dynasty": "宋",
        "collection_info": null
    },
    {
        "uuid": "56d13e6922dedecb2f4841d70262c98c",
        "title": "杭州杂诗和林石田  其二二",
        "author": "汪元量",
        "content": "天下愁无尽，生前乐有涯。\n文章一小技，富贵总虚花。\n尘入金张宅，草生王谢家。\n可怜三月火，不见八姨车。",
        "dynasty": "宋",
        "collection_info": null
    },
    {
        "uuid": "7a917d8fb27bf1389fe281a9420d60db",
        "title": "杭州杂诗和林石田  其二三",
        "author": "汪元量",
        "content": "休休休休休，干戈尽白头。\n诸公云北去，万事水东流。\n春雨不知止，晚山相对愁。\n呼童携斗酒，我欲一登楼。",
        "dynasty": "宋",
        "collection_info": null
    },
    {
        "uuid": "83702b2493a45370e26f3ee57e5008be",
        "title": "送琴师毛敏仲北行  其一",
        "author": "汪元量",
        "content": "西塞山前日落处，北关门外雨来天。\n南人堕泪北人笑，臣甫头低拜杜鹃。",
        "dynasty": "宋",
        "collection_info": null
    },
    {
        "uuid": "7bc2e2fc3dc5c62488725e01dd45e8a3",
        "title": "送琴师毛敏仲北行  其二",
        "author": "汪元量",
        "content": "五里十里亭长短，千帆万帆船去来。\n请君收泪向前去，要看幽州金筑台。",
        "dynasty": "宋",
        "collection_info": null
    },
    {
        "uuid": "362bbb5bab99a91c2432a4fec875a760",
        "title": "送琴师毛敏仲北行  其三",
        "author": "汪元量",
        "content": "苏子瞻吃惠州饭，黄鲁直度鬼门关。\n今日君行清泪落，他年勋业勒燕山。",
        "dynasty": "宋",
        "collection_info": null
    },
    {
        "uuid": "8fd3c1cacc8434f7745e00b238b2be95",
        "title": "吴儿",
        "author": "汪元量",
        "content": "玉貌儿童泪盈把，辫髪垂肩行酒斚。\n将军又去打苏州，出门指使教牵马。",
        "dynasty": "宋",
        "collection_info": null
    },
    {
        "uuid": "2509b0fa1089e7946030825415de4e8c",
        "title": "答林石田",
        "author": "汪元量",
        "content": "南朝千古伤心事，每阅陈编泪满襟。\n我更伤心成野史，人看野史更伤心。",
        "dynasty": "宋",
        "collection_info": null
    },
    {
        "uuid": "0a4888c6c2a8e9aee38a9993e6fcca26",
        "title": "浙江亭别客",
        "author": "汪元量",
        "content": "诸公来此欲凭阑，秃树粘云湿不干。\n小燕正嫌三月雨，老鶑又受一春寒。\n楼头呼酒尽情饮，江上遇花随意看。\n莫怨人生有离别，人生到此别离难。",
        "dynasty": "宋",
        "collection_info": null
    },
    {
        "uuid": "98c4bf3b7e3f8fc24175b453ba605f33",
        "title": "江上",
        "author": "汪元量",
        "content": "太学诸斋拣秀才，出门何处是金台。\n楝花风紧子规急，杨柳烟昏黄鸟哀。\n潮落潮生天外去，人歌人哭水边来。\n推篷坐对吴山月，几度关门击柝回。",
        "dynasty": "宋",
        "collection_info": null
    },
    {
        "uuid": "74dd3d1f1fad3066cc72ad05f11ec5c6",
        "title": "晓行",
        "author": "汪元量",
        "content": "痴坐书窗待晓钟，背灯无语意无穷。\n一家骨肉正愁绝，四海弟兄如梦同。\n西舍东邻今日别，北鱼南雁几时通。\n行行忍见御沟水，流出满江花片红。",
        "dynasty": "宋",
        "collection_info": null
    },
    {
        "uuid": "6e04eff2e4e7a6f425a874b99f55f3fa",
        "title": "北征",
        "author": "汪元量",
        "content": "北师有严程，挽我投燕京。\n挟此万卷书，明发万里行。\n出门隔山岳，未知死与生。\n三宫锦帆张，粉阵吹鸾笙。\n遗氓拜路傍，号哭皆失声。\n吴山何青青，吴水何泠泠。\n山水岂有极，天地终无情。\n回首叫重华，苍梧云正横。",
        "dynasty": "宋",
        "collection_info": null
    },
    {
        "uuid": "727cd08a7300fb3cf20379e4d121e882",
        "title": "吴江",
        "author": "汪元量",
        "content": "吴江潮水化虫沙，两岸垂杨噪乱鸦。\n舟子鱼羹分宰相，路人麦饭进官家。\n莫思后事悲前事，且向天涯到海涯。\n回首尚怜西去路，临平山下有荷花。",
        "dynasty": "宋",
        "collection_info": null
    },
    {
        "uuid": "f4b3fb09cf4a032eeb35c361b2a60f22",
        "title": "苏台",
        "author": "汪元量",
        "content": "阖闾门外草如霜，到此踌躇欲断肠。\n红阵教成人已去，黄池会罢事堪伤。\n将雏野鹿衔枯荠，挟子宫乌噪夕阳。\n越蠡扁舟漭无所，五湖风浪白茫茫。",
        "dynasty": "宋",
        "collection_info": null
    },
    {
        "uuid": "b117e696a6e01cf564e5a72ccebbdb35",
        "title": "虎丘",
        "author": "汪元量",
        "content": "维舟与客访兴亡，寺有残僧说故王。\n宝物已销龙虎气，奎章犹射斗牛光。\n为妖真女花藏墓，说法生公月满堂。\n邂逅一樽归路远，樵歌牧笛送斜阳。",
        "dynasty": "宋",
        "collection_info": null
    },
    {
        "uuid": "f7801e2464597af86fa9fdbb506c4280",
        "title": "惠山值雨",
        "author": "汪元量",
        "content": "惠山寺裏北人过，古柏茎茎伐尽柯。\n三世佛身犹破相，一泓泉水亦生波。\n山林虽乐元非乐，尘世多魔未是魔。\n举似于人何以故，坐檐閒看雨霶𩃱。",
        "dynasty": "宋",
        "collection_info": null
    },
    {
        "uuid": "091416ac73f23774ff141464c6c041b3",
        "title": "画溪酒边",
        "author": "汪元量",
        "content": "夜来饮酒醉如何，酒醒方知事转多。\n赵国未衰廉蔺在，齐城将下郦韩过。\n鹊飞月树无依所，龙入风江漫作波。\n忽有好诗来眼底，画溪榔板唱渔歌。",
        "dynasty": "宋",
        "collection_info": null
    },
    {
        "uuid": "c933a3e01fb013315a5f8b59c4d66b17",
        "title": "常州",
        "author": "汪元量",
        "content": "渡头风起柳摇丝，丁卯桥边屋已稀。\n河草青青淮马健，江花冉冉海鸥肥。\n一樽酒对三人饮，八字帆分两岸飞。\n天末有人难问讯，仲连东去不须归。",
        "dynasty": "宋",
        "collection_info": null
    },
    {
        "uuid": "5f4bb3c96da37b8d1f569f86c210a06c",
        "title": "重游甘露寺",
        "author": "汪元量",
        "content": "小留甘露莫开船，我欲题诗寄佛轩。\n犬下修廊迎宿客，僧归曲巷背𣟴门。\n梅边拂石安棋局，竹外鸣琴荐酒尊。\n却忆市朝无事日，笙歌日日醉昏昏。",
        "dynasty": "宋",
        "collection_info": null
    },
    {
        "uuid": "796c97b94f8f86febb1e98321a01c38c",
        "title": "多景楼",
        "author": "汪元量",
        "content": "多景楼中昼掩扉，画梁不敢住乌衣。\n禅房花木兵烧杀，佛寺干戈僧怕归。\n山雨欲来淮树立，潮风初起海云飞。\n酒尊未尽登舟急，更过金焦看落晖。",
        "dynasty": "宋",
        "collection_info": null
    },
    {
        "uuid": "4ed6146bb5dbdc67f8fc99219c67a8f1",
        "title": "金山",
        "author": "汪元量",
        "content": "杨柳堤边看渡船，金山山上访金仙。\n一江风起尘扬海，两岸潮来浪拍天。\n龙化老人频问法，狐为少妇窃听禅。\n此机何与书生事，且借方床熟昼眠。",
        "dynasty": "宋",
        "collection_info": null
    },
    {
        "uuid": "792f2921ca4c32c0ab71a667c00fbfd1",
        "title": "焦山",
        "author": "汪元量",
        "content": "焦山寺裏白云堆，百尺危楼百尺台。\n持咒圣僧漂海去，寻诗閒客渡江来。\n雷轰古树蜈公出，日转虚檐燕子回。\n案上楞严都好在，昆明又见有新灰。",
        "dynasty": "宋",
        "collection_info": null
    },
    {
        "uuid": "756a2fc7be0a6735f469a3ab3501ae79",
        "title": "京口野望",
        "author": "汪元量",
        "content": "傍岸人家插酒旗，受降城下客行稀。\n南徐白昼虎成阵，北固黄昏鸦打围。\n乱后江山元历历，愁边杨柳极依依。\n棹歌渔子无些事，网得时鱼换酒归。",
        "dynasty": "宋",
        "collection_info": null
    },
    {
        "uuid": "3d54a67bd49a19f9b4edc761dee96bd4",
        "title": "扬子江",
        "author": "汪元量",
        "content": "扬子津头客子愁，孤舟欲渡意绸缪。\n蛟龙汹汹争新穴，鸥鹭轻轻下故洲。\n水捲岸沙连地去，风掀江浪接天流。\n试披陆羽图经看，洗鼎煎茶更少留。",
        "dynasty": "宋",
        "collection_info": null
    },
    {
        "uuid": "4eb262022eb86195735299401ce5b366",
        "title": "扬州",
        "author": "汪元量",
        "content": "江都王气逐浮沤，旧说维扬第一州。\n银烛夜攒喧凤吹，金鞍晓织卫龙舟。\n绿芜城上军声合，红药阶前客泪收。\n云散月明天在水，误疑身世落瀛洲。",
        "dynasty": "宋",
        "collection_info": null
    },
    {
        "uuid": "eda4354595bb9777c3d16d9b4437cd82",
        "title": "淮安水驿",
        "author": "汪元量",
        "content": "薄暮舟维杨柳堤，手攀杨柳立多时。\n汉儿快意歌荷叶，越女含愁舞柘枝。\n月湿江花和露泫，潮摇淮树带风悲。\n长亭一夜浑无寐，与客传杯更和诗。",
        "dynasty": "宋",
        "collection_info": null
    },
    {
        "uuid": "c42c18caca62ca7b45644c2448c20c73",
        "title": "邳州",
        "author": "汪元量",
        "content": "身如传舍任西东，夜榻荒邮四壁空。\n乡梦渐生灯影外，客愁多在雨声中。\n淮南火后居民少，河北兵前战鼓雄。\n万里别离心正苦，帛书何日寄归鸿。",
        "dynasty": "宋",
        "collection_info": null
    },
    {
        "uuid": "8a0ddf259684c4b88ffafb55adbfa299",
        "title": "徐州",
        "author": "汪元量",
        "content": "白杨猎猎起悲风，满目黄埃涨太空。\n野壁山墙彭祖宅，塺花粪草项王宫。\n古今尽付三杯外，豪杰同归一梦中。\n更上城楼见城郭，乱鸦古木夕阳红。",
        "dynasty": "宋",
        "collection_info": null
    },
    {
        "uuid": "07d1d753815a8704291eb8320a603a93",
        "title": "戏马台",
        "author": "汪元量",
        "content": "台空马尽始知休，枳棘丛边鹿自游。\n泗水不关兴废事，佛峰空锁古今愁。\n风吹野甸稻花晚，雨暗山城枫叶秋。\n欲弔英灵何处在，髑髅无数满长洲。",
        "dynasty": "宋",
        "collection_info": null
    },
    {
        "uuid": "9742af745a0e7fa197dca46477320f6e",
        "title": "燕子楼",
        "author": "汪元量",
        "content": "楼颠瓦解草如鬣，燕子不来风猎猎。\n倚筇搔首重徘徊，野花丛裏飞蝴蜨。",
        "dynasty": "宋",
        "collection_info": null
    },
    {
        "uuid": "f90f60bea43b4cbbc5c4d1a03a5b7e5e",
        "title": "吕梁",
        "author": "汪元量",
        "content": "吕梁三十仞，县水莫知源。\n雨歇山如沃，波狂岸欲翻。\n黄云扑古塞，青草织平原。\n最是关情处，秋霜一夜猿。",
        "dynasty": "宋",
        "collection_info": null
    },
    {
        "uuid": "9c759074563d2c8a2f74c27630ad47b2",
        "title": "歌风台",
        "author": "汪元量",
        "content": "百尺荒台禾黍悲，沈思往事似轮飞。\n洛中车驾秦皇去，沛上风云汉帝归。\n鹰入塞榆衝雁阵，鹘穿城树破鸦围。\n东徐多少英雄恨，留与行人歌是非。",
        "dynasty": "宋",
        "collection_info": null
    },
    {
        "uuid": "3afa796c76a10ae26604c52b7baa4b59",
        "title": "观鱼台",
        "author": "汪元量",
        "content": "高台留古迹，不见隠公游。\n白日悲风起，清河逆水流。\n潜鱼投别浦，狡兔据荒丘。\n应笑臧僖伯，何如谏得休。",
        "dynasty": "宋",
        "collection_info": null
    },
    {
        "uuid": "a12927c841d9cde80ccd4e9c51ba995f",
        "title": "东平官舍",
        "author": "汪元量",
        "content": "晓鞭驿马入东州，瘦骨棱嶒怯素秋。\n天地不仁人去国，江山如待客登楼。\n市沽鲁酒难为醉，座咽胡笳易得愁。\n日暮凭阑穷目力，一行征雁塞边头。",
        "dynasty": "宋",
        "collection_info": null
    },
    {
        "uuid": "212777c9ba8bc404e218ff3e854c8043",
        "title": "通州道中",
        "author": "汪元量",
        "content": "一片秋云妬太虚，穷荒漠漠走羣狐。\n西瓜黄处藤如织，北枣红时树若屠。\n雪塞捣砧人戍远，霜营吹角客愁孤。\n几回兀坐穹庐下，頼有葡萄酒熟初。",
        "dynasty": "宋",
        "collection_info": null
    },
    {
        "uuid": "7112588e94486107b3bc5f134756571a",
        "title": "幽州会同馆",
        "author": "汪元量",
        "content": "六花飞舞下天衢，万里羁人心正孤。\n收拾碎砖裨暖炕，掘穿平地结寒炉。\n行厨日给官中粟，递驿时供塞上酥。\n忽报传宣双敕使，王门今欲试齐竽。",
        "dynasty": "宋",
        "collection_info": null
    },
    {
        "uuid": "4d05c252696105f4c7a9516fe56e7ff8",
        "title": "黄金台和吴实堂韵",
        "author": "汪元量",
        "content": "把酒上金台，伤心泪落杯。\n君臣难再得，天地不重来。\n古木巢苍鹘，残碑枕碧苔。\n倚阑休北望，万里起黄埃。",
        "dynasty": "宋",
        "collection_info": null
    },
    {
        "uuid": "732a7def37b948a26fd61a4c870b309c",
        "title": "幽州歌",
        "author": "汪元量",
        "content": "汉儿辫髪笼毡笠，日暮黄金台上立。\n臂鹰解带忽放飞，一行塞雁南征急。",
        "dynasty": "宋",
        "collection_info": null
    },
    {
        "uuid": "067d60132ab094f1dc465ec37b8af0f2",
        "title": "御宴蓬莱岛",
        "author": "汪元量",
        "content": "晓入重闱对冕旒，内家开宴拥歌讴。\n驼峰屡割分金盌，马奶时倾泛玉瓯。\n禁苑风生亭北角，寝园日转殿西头。\n山前山后花如锦，一朵红云侍辇游。",
        "dynasty": "宋",
        "collection_info": null
    },
    {
        "uuid": "6e8a62f385dd1cb20e5686567d1b3d58",
        "title": "幽州寒食游江乡园",
        "author": "汪元量",
        "content": "晓出城南信杖藜，江乡小圃百花开。\n侑尊妓女骑馿去，顶笠僧官跃马来。\n几架秋千红嬝娜，数行箫管绿低徊。\n隔河小艇人歌舞，摇荡春光不肯回。",
        "dynasty": "宋",
        "collection_info": null
    },
    {
        "uuid": "f0e39bdbfd7596ef8be4c03f847525bc",
        "title": "登蓟门用家则堂韵",
        "author": "汪元量",
        "content": "蓟门高处小凝眸，雨后林峦翠欲流。\n车笠自来还自去，笳箫如怨復如愁。\n珍珠络臂夸燕舞，纱帽蒙头笑楚囚。\n忽忆旧家行乐地，春风花柳十三楼。",
        "dynasty": "宋",
        "collection_info": null
    },
    {
        "uuid": "57b235d10e0ccc72512f7c679cb11e73",
        "title": "燕山送黄千户之旴江",
        "author": "汪元量",
        "content": "万里关河道路迂，出门一笑意何如。\n来时雨雪侵驼褐，归日风云蔼驷车。\n玉座喜闻黄石策，金台荣拜紫泥书。\n野人无以效芹献，一斗酒边双鲤鱼。",
        "dynasty": "宋",
        "collection_info": null
    },
    {
        "uuid": "e2ec0f9d2a03dc0637774913ef6c0bb2",
        "title": "卢奉御自上都回见访",
        "author": "汪元量",
        "content": "诗人骑马接官回，解后居庸怀抱开。\n冷地不禁风聒聒，炎天长见雪堆堆。\n昨宵我梦中南去，今日君从直北来。\n说尽穷阴无限事，呼童携酒上金台。",
        "dynasty": "宋",
        "collection_info": null
    },
    {
        "uuid": "5d243185ac794904b49a6fd20d8a526c",
        "title": "筠溪王奉御寄诗次韵呈崖松卢奉御",
        "author": "汪元量",
        "content": "新诗蒙远寄，客路不胜秋。\n同谷歌臣甫，新丰醉客周。\n君今嫌作吏，我已厌封侯。\n何日西湖曲，红船上下游。",
        "dynasty": "宋",
        "collection_info": null
    },
    {
        "uuid": "76c13029d745005d7a6b7137b13c6662",
        "title": "幽州秋日听王昭仪琴",
        "author": "汪元量",
        "content": "瑶池宴罢夜何其，拂拭朱絃落指迟。\n弹到急时声不乱，曲当终处意尤奇。\n雪深沙碛王嫱怨，月满关山蔡琰悲。\n羁客相看默无语，一襟愁思自心知。",
        "dynasty": "宋",
        "collection_info": null
    },
    {
        "uuid": "da4817b673e7199914a21337875a4560",
        "title": "蓟北春望",
        "author": "汪元量",
        "content": "江南二月蕨笋肥，江北客行殊未归。\n怕上西楼洒乡泪，东风吹雨湿征衣。",
        "dynasty": "宋",
        "collection_info": null
    },
    {
        "uuid": "8f842a72e44fbb9e437837889c637341",
        "title": "燕歌行",
        "author": "汪元量",
        "content": "北风刮地愁云彤，草木烂死黄尘蒙。\n挝鞞伐鼓声冬冬，金鞍铁马摇玲珑。\n将军浩气吞长虹，幽并健儿胆力雄。\n战车轧轧驰先锋，甲戈相拨声摩空。\n雁行鱼贯弯角弓，披霜踏雪渡海东。\n鬬血浸野吹腥风，捐躯报国效死忠。\n鼓衰矢竭谁收功，将军卸甲入九重。\n锦袍宣赐金团龙，天子锡宴葡萄宫。\n烹龙炰鸾割驼峰，紫霞潋滟琉璃钟。\n天颜有喜春融融，乞与窈窕双芙蓉。\n虎符腰佩官益穹，归来贺客皆王公。\n戟门和气春风中，美人左右如花红。\n朝歌夜舞何时穷，岂知沙场雨湿悲风急，冤魂战鬼成行泣。",
        "dynasty": "宋",
        "collection_info": null
    },
    {
        "uuid": "26f98a854629bd65b4bffd60c01029c6",
        "title": "秋日酬王昭仪",
        "author": "汪元量",
        "content": "愁到浓时酒自斟，挑灯看剑泪痕深。\n黄金台隗少知己，碧玉调湘空好音。\n万叶秋风孤馆梦，一灯夜雨故乡心。\n庭前昨夜梧桐语，劲气萧萧入短襟。",
        "dynasty": "宋",
        "collection_info": null
    },
    {
        "uuid": "e99d22f88d8b64e4f3fd81649e671ed4",
        "title": "平原郡公夜宴月下待瀛国公归寓府",
        "author": "汪元量",
        "content": "春事阑珊梦裏休，他乡相见泪空流。\n柳摇楚馆牵新恨，花落吴宫忆旧游。\n渴想和羹梅已熟，饥思进饭麦初收。\n瀛洲归去琅玕长，月朗风熏十二楼。",
        "dynasty": "宋",
        "collection_info": null
    },
    {
        "uuid": "1e06eaac0a9548efe5664398afd0455d",
        "title": "燕山九日",
        "author": "汪元量",
        "content": "九日凄凉戏马台，龙山高会亦尘埃。\n天翻地覆英雄尽，暑往寒来岁月催。\n人隔关河归未得，客逢时节转堪哀。\n十年旧梦风吹过，忍对黄花把酒杯。",
        "dynasty": "宋",
        "collection_info": null
    },
    {
        "uuid": "777b3f908d7fe38473c5f11123daf655",
        "title": "幽州雪霁翰林诸公分韵得明字",
        "author": "汪元量",
        "content": "寒雪初晴冷气清，地炉火活渐春生。\n懒骑□□□人户，满酌肥羔朝帝京。\n屋破玉川贫亦乐，□□□坞贵何荣。\n道心自得钟仪趣，一操南音□□□。",
        "dynasty": "宋",
        "collection_info": null
    },
    {
        "uuid": "78279c974fb1bbfe184a4ff8747468f0",
        "title": "庚辰正月旦早朝呈留忠斋",
        "author": "汪元量",
        "content": "庭燎明如昼，金壶漏水平。\n炉烟摇晓色，櫩□□□声。\n三祝圣人寿，一忠臣子情。\n新元奏封事，□□□苍生。",
        "dynasty": "宋",
        "collection_info": null
    },
    {
        "uuid": "7c09c77aeeca3d7b406c750067ef5205",
        "title": "妾薄命呈文山道人",
        "author": "汪元量",
        "content": "妾初未嫁时，晨夕深闺中。\n年当十五余，颜色如花红。\n千里远结婚，出门山重重。\n与君盛容饰，一笑开芙蓉。\n君不顾妾色，剑气干长虹。\n耿耿丈夫□，□□天下雄。\n结髪未逾载，倏然各西东。\n妾独□□□，□养姑与翁。\n姑翁去年春，长梦随飘风。\n思君□□□，音信安可通。\n谅无双飞翼，焉得长相从。\n自服嫁时衣，荆钗淡为容。\n誓以守贞洁，与君生死同。\n君当立高节，杀身以为忠。\n岂无春秋笔，为君纪其功。",
        "dynasty": "宋",
        "collection_info": null
    },
    {
        "uuid": "93fc65ff6413223658d70448fcb7bcde",
        "title": "幽州送景僧录归钱塘",
        "author": "汪元量",
        "content": "天目山前景老禅，长安传法旧沙门。\n十年不见身为累，万里相逢舌尚存。\n漠漠尘埃凝破衲，凄凄风露袭归辕。\n到家定有秋光在，报答黄花满故园。",
        "dynasty": "宋",
        "collection_info": null
    },
    {
        "uuid": "6f0c450a2ddfbe9e08835f6ed0683a88",
        "title": "冬至日同舍会拜",
        "author": "汪元量",
        "content": "燕市人争看秀才，团栾此日会金台。\n葡萄酒熟浇驼髓，萝卜羹甜煮鹿胎。\n砚笔寂寥空洒泪，管絃呜咽自生哀。\n雪寒门户宾朋少，且拨红炉守泰来。",
        "dynasty": "宋",
        "collection_info": null
    },
    {
        "uuid": "a45ea025826e8bf76c3a5276f1060a23",
        "title": "自笑",
        "author": "汪元量",
        "content": "释氏掀天官府，道家随世功名。\n俗子执鞭亦贵，书生无用分明。",
        "dynasty": "宋",
        "collection_info": null
    },
    {
        "uuid": "c69590c4e723acb59ba72a1371829040",
        "title": "斡鲁垛观猎",
        "author": "汪元量",
        "content": "黑风满天红日出，千里万里栖寒烟。\n快鹰已落蓟水畔，猎马更在燕山前。\n白旄黄钺左右绕，毡房殿帐东西旋。\n海青眇然从此去，天鹅正坠阴崖巅。",
        "dynasty": "宋",
        "collection_info": null
    },
    {
        "uuid": "94150d48c388f3f168cceb4d3bc268cf",
        "title": "幽州月夜酒边赋西湖月",
        "author": "汪元量",
        "content": "西湖月，光皎洁，曾照钱王九重阙。\n钱王歌舞恋春风，月亦有情光不歇。\n一朝歌舞成尘土，断础荒宫走狐兔。\n月亦伤心不肯明，人亦吞声泪如雨。\n西湖月，几度圆，几度缺。\n人生南北岐路多，几度相逢几度别。\n去年月圆时，我在西湖十里荷花香，□□月吞酒巵。\n今年月缺时，我在燕山万里来□□，□酒招月来。\n劝月酒一杯，我酒饮尽□□□□□□饮，胡为乎来哉。\n停杯问月月变色，嫌□□□□□窄。\n人生如白驹之过隙，若不痛饮真可惜。\n□□□物如流水，何如月照金樽裏。\n首阳二子忍□□，□丘盗跖成蝼蚁。\n我有长鲸吸川口，倒挽银河添我酒。\n我酒千年饮不干，月光与我长相守。\n酒酣拔剑斫地歌，钱王宫阙生白波。\n西湖月，光更多，有酒不饮将如之何。",
        "dynasty": "宋",
        "collection_info": null
    },
    {
        "uuid": "035da79c10829a9222f9b9fd45de0530",
        "title": "泸沟桥王昭仪见寄回文次韵",
        "author": "汪元量",
        "content": "沟水泸边落木疏，旧家天远寄来书。\n秋风冷驿官行未，夜月虚窗客梦初。\n流雁断鸿飞旷野，舞鸾离鹤别穹庐。\n裘貂醉尽一樽酒，愁散方知独上车。",
        "dynasty": "宋",
        "collection_info": null
    },
    {
        "uuid": "26e9df2831e32593abfe18395432f9c1",
        "title": "幽州除夜",
        "author": "汪元量",
        "content": "十年旅食在天涯，到处身安只是家。\n雪塞春回邹衍律，霜营寒入祢衡挝。\n壶倾卯酒杯浮粟，厨出辛盘饤簇花。\n奴仆不须喧鼓吹，恐惊枥马与林鸦。",
        "dynasty": "宋",
        "collection_info": null
    },
    {
        "uuid": "f30164949379cca0225654ecaf9117ba",
        "title": "关山月",
        "author": "汪元量",
        "content": "关山月，关山月，东边来，西边没。\n夜夜照关山，□□多战骨。\n男儿莫去学弓刀，女儿莫嫁关山□。\n□□母啼送爷去当军，今年妻啼送夫去当□。\n□□□老妻年少，养子嫁夫不得力。\n关山月，关山月，□□见月圆，月月见月缺。\n万里征夫泪流血。\n将军□□大羽箭，沙场格鬬无休歇。\n谁最苦兮谁□□，□□出戍当门户。\n只今头白未还乡，母死妻亡业无主。\n关山月，关山月，生离别，死离别。\n爷娘妻子顾不得，努力戎行当报国。",
        "dynasty": "宋",
        "collection_info": null
    },
    {
        "uuid": "a4afcdc895aef68affc80e486f3ef986",
        "title": "出居庸关",
        "author": "汪元量",
        "content": "平生爱读书，反被读书误。\n今辰出长城，未知死何处。\n下马古战场，荆榛莽回互。\n羣狐正从横，野枭号古树。\n黑云满天飞，白日翳復吐。\n移时风扬沙，人马俱失路。\n踌躇默吞声，聊歌远游赋。",
        "dynasty": "宋",
        "collection_info": null
    },
    {
        "uuid": "e9d3bd94a9277e93ae3bd2a7bd09cf6c",
        "title": "长城外",
        "author": "汪元量",
        "content": "饮马长城窟，马繁水枯竭。\n水竭将奈何，马嘶不肯歇。\n君看长城中，尽是骷髅骨。\n骷髅几千年，犹且未灭没。\n空衔千年冤，此冤何时雪。\n祖龙去已远，长城久迸裂。\n嘆息此骷髅，夜夜泣秋月。",
        "dynasty": "宋",
        "collection_info": null
    },
    {
        "uuid": "f627de2b57fad4e5f76de75219ff686b",
        "title": "寰州道中",
        "author": "汪元量",
        "content": "穷荒六月天，地有一尺雪。\n孤儿可怜人，哀哀泪流血。\n书生不忍啼，尸坐愁欲绝。\n鼙鼓夜达明，角笳竞于邑。\n此时入骨寒，指堕肤亦裂。\n万里不同天，江南正炎热。",
        "dynasty": "宋",
        "collection_info": null
    },
    {
        "uuid": "a6d9a82a59a4c760e58f425979402165",
        "title": "李陵台",
        "author": "汪元量",
        "content": "伊昔李少卿，筑台望汉月。\n月落泪纵横，悽然肠断裂。\n当时不受死，心怀归汉阙。\n岂谓壮士身，中道有摧折。\n我行到寰州，悠然见突兀。\n下马登斯台，台荒草如雪。\n妖氛霭冥蒙，六合何恍惚。\n伤彼古豪雄，清泪泫不歇。\n吟君五言诗，朔风共呜咽。",
        "dynasty": "宋",
        "collection_info": null
    },
    {
        "uuid": "a00a4f7d43570d9c824211c2b99c0272",
        "title": "苏武洲毡房夜坐",
        "author": "汪元量",
        "content": "明发启帐房，冷气迸将入。\n饥鹰傍人飞，瘦马对人立。\n御寒挟貂裘，蒙头帽毡笠。\n凄然绝火烟，阴云压身湿。\n頼有葡萄醅，借暖敌风急。",
        "dynasty": "宋",
        "collection_info": null
    },
    {
        "uuid": "128f11d7ab79ec9d462fc8ffeb291089",
        "title": "居延",
        "author": "汪元量",
        "content": "忆昔苏子卿，持节入异域。\n淹留十九年，风霜毒颜色。\n嚙毡曾牧羝，跣足涉沙碛。\n日夕思汉君，恨不生羽翼。\n一朝天气清，持节入汉国。\n胤子生别离，回视如块砾。\n丈夫抱赤心，安肯泪沾臆。",
        "dynasty": "宋",
        "collection_info": null
    },
    {
        "uuid": "54b8bf833671d603f3ab85a765398aaa",
        "title": "昭君墓",
        "author": "汪元量",
        "content": "一昔王昭君，远嫁单于去。\n上马出宫门，琵琶语如诉。\n昔为汉宫妃，今作胡虏妇。\n别来岁月深，竟入泉下路。\n还知身后名，青草覆孤墓。",
        "dynasty": "宋",
        "collection_info": null
    },
    {
        "uuid": "cdff5f88b5261a033e7033f690caa117",
        "title": "开平雪霁",
        "author": "汪元量",
        "content": "雪霁山崔嵬，平荒绝人迹。\n猎猎大风寒，杳杳远天碧。\n腐儒策蹇馿，觅句绕沙碛。\n一吟三徘徊，日卓人影直。\n孤鸿云中来，对我声呖呖。\n乃知晴天好，物类各有适。\n顷刻片云生，雪花大如席。\n伟哉復伟哉，造物真戏剧。",
        "dynasty": "宋",
        "collection_info": null
    },
    {
        "uuid": "379cbc118b0609e040ee8262aea10021",
        "title": "天山观雪王昭仪相邀割驼肉",
        "author": "汪元量",
        "content": "北征已十年，抑鬰悲局促。\n拄杖看天山，雪光皎如玉。\n满目鹯鹰飞，晴天猎鸿鹄。\n羁人竈无炊，竟夕枵其腹。\n美人塞边来，邀我分豆粥。\n手持并铁刀，欣然割驼肉。\n勿诮草堂翁，一饱死亦足。",
        "dynasty": "宋",
        "collection_info": null
    },
    {
        "uuid": "38e9b61f39a9aff1b38c7aa4a244dd01",
        "title": "草地",
        "author": "汪元量",
        "content": "龌龊復龌龊，昔闻今始见。\n一月不梳头，一月不洗面。\n饥则嚼干粮，渴则啖雪片。\n困来卧毡房，重裘颇相恋。\n故衣连百结，虮蝨似珠串。\n平明猎阴山，鹰犬逐人转。\n呱呱冻欲僵，老娃泪如霰。\n忽有使臣来，宣赐尚方饍。",
        "dynasty": "宋",
        "collection_info": null
    },
    {
        "uuid": "528f446fc2f21d0be19cf1b5547cfff1",
        "title": "开平",
        "author": "汪元量",
        "content": "冷霰撒行车，呻吟独搔首。\n须臾大如席，风卷半空走。\n母子鼻酸辛，依依自相守。\n书生倒行囊，沽来一樽酒。\n暂时借温和，耳热岂长久。\n万木舞阴风，言语冰在口。\n毡房耿无眠，兀兀听刁斗。",
        "dynasty": "宋",
        "collection_info": null
    },
    {
        "uuid": "6c70d3824fb6de1efc918d9df5b7e8d3",
        "title": "草地寒甚毡帐中读杜诗",
        "author": "汪元量",
        "content": "少年读杜诗，颇厌其枯槁。\n斯时熟读之，始知句句好。\n书生挟蠹鱼，流行万里道。\n朱颜日以衰，玄髪日已老。\n耿耿不圆卿，宁方自为皂。\n举目无寸亲，忧伤入怀抱。\n炎天冷如冰，碛地不生草。\n我马跑沙石，我饥面苍昊。\n人马不相离，冻死俱未保。\n何当回白日，阴云尽一扫。",
        "dynasty": "宋",
        "collection_info": null
    },
    {
        "uuid": "c05d65d6c5f582e11788ddea66674251",
        "title": "阴山观猎和赵待制回文",
        "author": "汪元量",
        "content": "围猎看人放海青，黑山峡口路交横。\n飞鸿雨湿云天远，去马风寒雪塞平。\n归客北边关柝击，过军西畔寨灯明。\n巍巍殿帐毡房暖，衣铁冷深更鼓鸣。",
        "dynasty": "宋",
        "collection_info": null
    },
    {
        "uuid": "ea61d5df7afcb3eff1b0d2673f439e50",
        "title": "万安殿夜直",
        "author": "汪元量",
        "content": "凤衔紫诏下云端，千载明良际会难。\n金阙早朝天表近，玉堂夜直月光寒。\n宫衣屡赐恩荣重，御宴时开礼数宽。\n却忆玄都人去后，桃花零落倚阑干。",
        "dynasty": "宋",
        "collection_info": null
    },
    {
        "uuid": "bc45aa7a28a42803680b7d2e4c4bca6f",
        "title": "送张舍人从军",
        "author": "汪元量",
        "content": "大笑出门去，谁能笔砚囚。\n十年浑不调，万里欲先侯。\n衰尔吾将老，飞扬子未休。\n他年身退遁，肯伴赤松游。",
        "dynasty": "宋",
        "collection_info": null
    },
    {
        "uuid": "71009af04598ebfb53d35b432a0b6830",
        "title": "文山丞相丙子自京口脱去变姓名作清江刘洙今日相对得非梦耶",
        "author": "汪元量",
        "content": "昔年变姓走淮滨，虎豹从横独怆神。\n青海茫茫迷故国，黄尘黯黯泣孤臣。\n魏雎张禄梦中梦，越蠡陶朱身后身。\n今日相看论往事，刘洙元是姓文人。",
        "dynasty": "宋",
        "collection_info": null
    },
    {
        "uuid": "23eed4a25a675484ca5ab1de9708b47e",
        "title": "读文山诗藁",
        "author": "汪元量",
        "content": "一朝禽瘴海，孤影落穷荒。\n恨极心难雪，愁浓鬓易霜。\n燕荆歌易水，苏李泣河梁。\n读到艰难际，梅花铁石肠。",
        "dynasty": "宋",
        "collection_info": null
    },
    {
        "uuid": "f34bfea0f0faad9cec9956d08d1aa05d",
        "title": "送张总管归广西",
        "author": "汪元量",
        "content": "燕玉成行把酒巵，酒巵未尽即言离。\n宾鸿冒雨回峰日，旅燕衝风过海时。\n棹拨蓼湾秋斫脍，剑飞梅岭夜吟诗。\n明年有约重来否，一骑红尘贡荔枝。",
        "dynasty": "宋",
        "collection_info": null
    },
    {
        "uuid": "9f3a3d92c663a8ecc66ffea99271284c",
        "title": "易水",
        "author": "汪元量",
        "content": "芦苇萧森古渡头，征鞍卸却上孤舟。\n烟笼古木猿啼夜，月印平沙雁叫秋。\n砧杵远闻添客泪，鼓鼙纔动起人愁。\n当年击筑悲歌处，一片寒光凝不流。",
        "dynasty": "宋",
        "collection_info": null
    },
    {
        "uuid": "64fb383d7bd07f1f0e58cb968060d7d2",
        "title": "北岳降香呈严学士",
        "author": "汪元量",
        "content": "万里溟蒙起战埃，翩翩勒马出金台。\n同君远使山头去，如朕亲行岳顶来。\n野庙横斜挨老树，古碑颠倒枕荒苔。\n瞻天只有丹心在，香篆炉熏达九垓。",
        "dynasty": "宋",
        "collection_info": null
    },
    {
        "uuid": "68d5209456aa8783813608ea011e0ba6",
        "title": "太华峰",
        "author": "汪元量",
        "content": "华山山木乱纷纷，铁锁垂垂袅袅猿。\n石齿齿前光烁烁，壁岩岩后势奔奔。\n奇奇怪怪云根耸，鬰鬰葱葱雾气昏。\n上上上头仍上上，最高高处有干坤。",
        "dynasty": "宋",
        "collection_info": null
    },
    {
        "uuid": "5bf4884520270be6f45763baf1709b3c",
        "title": "商山庙",
        "author": "汪元量",
        "content": "蹇柏枯松枕庙门，独瞻遗像酹清尊。\n紫芝奕奕浮香气，碧草纤纤没烧痕。\n羽翼已成犹有说，腹心相视更何言。\n高歌一曲归来隠，静看山禽哺子孙。",
        "dynasty": "宋",
        "collection_info": null
    },
    {
        "uuid": "1d47b6707256bc03f7783d67355f9408",
        "title": "孟津",
        "author": "汪元量",
        "content": "寒芦风飒飒，时节近昏黄。\n木脱千山瘦，江空一水长。\n云高鹏北运，天阔雁南翔。\n读尽焚舟赋，持觞酹子桑。",
        "dynasty": "宋",
        "collection_info": null
    },
    {
        "uuid": "097672f5fbf6644739a53699ae33ba5b",
        "title": "少室山",
        "author": "汪元量",
        "content": "岩岩路径入空蒙，中有幽人旧日宫。\n野草败垣供暮雨，断碑古木管秋风。\n山川融结千年秀，天地包笼一世雄。\n从此不须高索价，高名过眼总飘蓬。",
        "dynasty": "宋",
        "collection_info": null
    },
    {
        "uuid": "5066efcffc57317bf0110a279f136147",
        "title": "天坛山",
        "author": "汪元量",
        "content": "我登天坛山，洒然清吟目。\n羣峰如儿孙，罗列三十六。\n支藤陟曾巅，中有少室屋。\n山人化飞仙，庭除生苜蓿。\n古碑野火烧，剥落字难读。\n雏鹿卧幽岩，孤鸟响空谷。\n解鞍小迟留，偷閒半日足。\n长啸归去来，题诗纪幽独。",
        "dynasty": "宋",
        "collection_info": null
    },
    {
        "uuid": "0afc222e2f69055e9d203293475b16fe",
        "title": "阿房宫故基",
        "author": "汪元量",
        "content": "祖龙筑长城，雄关百二所。\n阿房高接天，六国收歌女。\n跨海觅仙方，蓬莱眇何许。\n欲为不死人，万代秦宫主。\n风吹鲍鱼腥，兹事竟虚语。\n干坤反掌间，山河泪如雨。\n谁怜素车儿，奉玺纳季父。\n楚人斩关来，一炬成焦土。\n空余此余基，千秋泣禾黍。",
        "dynasty": "宋",
        "collection_info": null
    },
    {
        "uuid": "f9a3019b58b3c3607b2d748059144e5d",
        "title": "洛阳桥",
        "author": "汪元量",
        "content": "日西来到洛阳城，下马桥边信步行。\n红紫已无花烂漫，青黄只有草从横。\n风吹渭水秋砧急，月满秦川夜柝清。\n我醉欲眠眠不得，更听人唱楚歌声。",
        "dynasty": "宋",
        "collection_info": null
    },
    {
        "uuid": "ef9a1bacf5ad119317c844ec82575255",
        "title": "马嵬坡",
        "author": "汪元量",
        "content": "霓裳惊破出宫门，马上香罗拭泪痕。\n到此竟为山下鬼，不堪鞞鼓似招魂。",
        "dynasty": "宋",
        "collection_info": null
    },
    {
        "uuid": "c5123ec03cdb984825cbd64199d4ce66",
        "title": "北邙山",
        "author": "汪元量",
        "content": "芒芒北邙山，高坟尽无主。\n惟有石麒麟，相向立秋雨。",
        "dynasty": "宋",
        "collection_info": null
    },
    {
        "uuid": "1b67cec275c16fe00c7e5da94df3b7fd",
        "title": "天津桥",
        "author": "汪元量",
        "content": "白杨猎猎柳青青，怒浪高低不肯平。\n一自尧夫分手后，更无人听杜鹃声。",
        "dynasty": "宋",
        "collection_info": null
    },
    {
        "uuid": "e0af2b1f5efab1b22745cb5ea7f23e39",
        "title": "华清池",
        "author": "汪元量",
        "content": "一夜春寒事可知，海棠无地避风吹。\n温泉自向东流去，不管飞红出禁池。",
        "dynasty": "宋",
        "collection_info": null
    },
    {
        "uuid": "4ba02ff7165b3c233079fa6250a499ae",
        "title": "终南山馆",
        "author": "汪元量",
        "content": "夜凉金气转凄其，正是羁孤不寐时。\n千古伤心南渡曲，一襟清泪北征诗。\n霜凝鞞鼓星横剑，风卷旌旗月满巵。\n旅雁已离榆塞去，帛书摇曳过江迟。",
        "dynasty": "宋",
        "collection_info": null
    },
    {
        "uuid": "5595458f1ba1b71f1f69d6062b21f545",
        "title": "函谷关",
        "author": "汪元量",
        "content": "西风吹我度函关，古壑泉声静自閒。\n老子骑牛沙上去，仙人化鹤苑中还。\n断崖木脱悬残日，绝域云横失好山。\n旧说度关珠履客，一声鸡唱翠微间。",
        "dynasty": "宋",
        "collection_info": null
    },
    {
        "uuid": "9b0ee32f98fb8faa453de6819b94229f",
        "title": "潼关",
        "author": "汪元量",
        "content": "蔽日乌云拨不开，昏昏勒马度关来。\n绿芜径路人千里，黄叶邮亭酒一杯。\n事去空垂悲国泪，愁来莫上望乡台。\n桃林塞外秋风起，大漠天寒鬼哭哀。",
        "dynasty": "宋",
        "collection_info": null
    },
    {
        "uuid": "a3f2ad3298a894244d552b319031f5e6",
        "title": "秦岭",
        "author": "汪元量",
        "content": "峻岭登临最上层，飞埃漠漠草棱棱。\n百年世路多翻覆，千古河山几废兴。\n红树青烟秦祖陇，黄茅白苇汉家陵。\n因思马上昌黎伯，回首云横泪湿膺。",
        "dynasty": "宋",
        "collection_info": null
    },
    {
        "uuid": "36fe0102129c3e5af9f85512ccd67718",
        "title": "蓝田",
        "author": "汪元量",
        "content": "寒更客起卷花毡，又勒青骢过玉田。\n一匊归心千涧外，十分秋思两峰前。\n蓝关月冷猿啼木，秦岭风高雁贴天。\n北望茂陵应咫尺，髑髅沙白草芊芊。",
        "dynasty": "宋",
        "collection_info": null
    },
    {
        "uuid": "c0393cc0517f478513e7981c1dbfec36",
        "title": "嵩山  其一",
        "author": "汪元量",
        "content": "客行天地中，嵩峰何突兀。\n鸟道阻且修，马烦行復歇。\n一入玉女窗，便觉幽兴发。\n好鸟鸣嘤嘤，细草乱如髪。\n石城荫青松，琼壁白喷雪。\n中有神圣居，飞甍半摧折。\n宝绘翳苔莓，古碑字亦灭。\n莫辩千载事，焉能踏仙辙。\n徒有感慨怀，脉脉泪不绝。",
        "dynasty": "宋",
        "collection_info": null
    },
    {
        "uuid": "f7d5f0323769cb74a7323ca384a9a027",
        "title": "嵩山  其二",
        "author": "汪元量",
        "content": "行行太室峰，秋声若鸣镝。\n流目瞩崎岖，蓬莱应咫尺。\n上有神仙区，下有穆王宅。\n徘徊復徘徊，泫然感畴昔。\n八骏不重来，秋山空月白。\n安得会璆韶，共作瑶池客。",
        "dynasty": "宋",
        "collection_info": null
    },
    {
        "uuid": "f49cca40dcdb384e6cb046117691a133",
        "title": "七月初七夜渡黄河",
        "author": "汪元量",
        "content": "长河界破东南天，怒涛日夜如奔川。\n此行适逢七月夕，妖氛散作空中烟。\n牛郎织女涉清浅，支机石上今何年。\n扬帆一纵万里目，身世恍若槎中仙。\n仰看银河忽倒泻，月明风露何娟娟。\n狂来拔剑斫河水，欲与祖逖争雄鞭。\n扣舷把酒酹河伯，低头细看河清涟。\n平生此怀具已久，到此欲说空回旋。\n嗟予不晓神灵意，咫尺雷雨心茫然。",
        "dynasty": "宋",
        "collection_info": null
    },
    {
        "uuid": "06aff11c4ab7c2e16e4222cb4e18b4a6",
        "title": "汴都纪行",
        "author": "汪元量",
        "content": "寻僧入相国寺，领客过太师桥。\n行到汴堤西畔，柳阴阴处鱼跳。",
        "dynasty": "宋",
        "collection_info": null
    },
    {
        "uuid": "844017cb01ff058d86f3065f1a6957b0",
        "title": "夷山醉歌  其一",
        "author": "汪元量",
        "content": "楚狂醉歌歌正发，更上梁台望明月。\n朔风猎猎吹我衣，绝代佳人皎如雪。\n搥羯鼓，弹箜篌，烹羊宰牛坐糟丘，一笑再笑扬清讴。\n遥看汴水波声小，锦棹忘还事多少。\n昨日金明池上来，艮岳凄凉麋鹿遶。\n麦青青，黍离离，万年枝上鸦乱啼。\n二龙北狩不復返，六龙南渡无还期。\n金铜泪迸露盘湿，画阑桂柱酸风急。\n鸠居鹊构苍隼入，蛇出燕巢白狐立。\n东南地陷妖氛黑，双凤高飞海南陌。\n吴山日落天沈沈，母子同行向天北。\n关河万里雨露深，小儒何必悲苦辛。\n归来耳热忘头白，买笑挥金莫相失。\n呼奚奴，吹觱篥，美人纵復横，今夕復何夕。\n楚狂醉歌歌欲辍，老猿为我啼竹裂。",
        "dynasty": "宋",
        "collection_info": null
    },
    {
        "uuid": "07c58ffeb4cb8fbef71d06d55b93dc1d",
        "title": "夷山醉歌  其二",
        "author": "汪元量",
        "content": "呜呼再歌兮花满台，好月为我光徘徊。\n人生在世不满百，纷华过眼皆成灰。\n夷山青青汴水绿，西北高楼咽丝竹。\n美人十指纤如玉，为我行觞歌一曲。\n含宫嚼征当窗牖，露脚斜飞湿杨柳。\n就中有客话陈桥，如此山河落人手。\n客且住，听我语，楚汉中分两丘土。\n七雄争战总尘埃，三国鶑花浩无主。\n咸阳宫殿不復都，华清池沼温泉枯。\n世间兴废奔如电，沧海桑田几回变。\n人生得意且尽欢，何须苦苦为高官。\n人生有命且行乐，何必区区叹牢落。\n遮莫金章与玉珂，何如桐江披钓簑。\n遮莫貂蝉贵此身，何如柴桑漉酒巾。\n君不见海上看羊手持节，饥来和雪和毡囓。\n又不见饭颗山头人见嗤，愁吟痛饮真吾师。\n美人美人劝我酒，有客有客听我歌。\n须臾客醉美人睡，我亦不知天与地。\n呜呼再歌兮无人听，月自落兮酒未醒。",
        "dynasty": "宋",
        "collection_info": null
    },
    {
        "uuid": "e9f04da4016c0f8282fcfa5abddf9334",
        "title": "济渎",
        "author": "汪元量",
        "content": "玉简投潭洞，金樽出石隈。\n龙光蟠窟宅，蜃气结楼台。\n卷地风雷起，掀天雨雹来。\n人间为济渎，水底即蓬莱。",
        "dynasty": "宋",
        "collection_info": null
    },
    {
        "uuid": "05648ab784a82b94850bf3b42f66a239",
        "title": "孔子旧宅",
        "author": "汪元量",
        "content": "奉出天家一瓣香，着鞭东鲁谒灵光。\n堂堂圣像垂龙衮，济济贤生列雁行。\n屋壁诗书今绝响，衣冠人物只堪伤。\n可怜杏老空坛上，惟有寒鸦噪夕阳。",
        "dynasty": "宋",
        "collection_info": null
    },
    {
        "uuid": "df22669d2cdef69a87904bb324fb1059",
        "title": "泰山",
        "author": "汪元量",
        "content": "敕使联镳上翠岑，飞泉跃涧吼雷音。\n凌高一览知天远，迂曲千蹊觉洞深。\n龙蛰沧溟蛟舞壑，枭横碧落凤归林。\n山灵护得神祠在，苔蚀秦碑古树阴。",
        "dynasty": "宋",
        "collection_info": null
    },
    {
        "uuid": "cc98b2b817bd98ad49373c1d98e9f8c7",
        "title": "降香回燕",
        "author": "汪元量",
        "content": "一从得玉旨，勒马幽燕起。\n河北与河南，一万五千里。",
        "dynasty": "宋",
        "collection_info": null
    },
    {
        "uuid": "389a3b0d0fdbcd79d7ad10bbec3d22b1",
        "title": "大元皇后游蓬莱岛",
        "author": "汪元量",
        "content": "午夜红云满太清，晓来王母下瑶京。\n日从万岁山头出，人在九重天上行。",
        "dynasty": "宋",
        "collection_info": null
    },
    {
        "uuid": "e8f89bb62bcd2aab5f7adf8e4bc05705",
        "title": "太皇谢太后挽章  其一",
        "author": "汪元量",
        "content": "羯鼓喧吴越，伤心国破时。\n雨阑花洒泪，烟苑柳颦眉。\n事去千年速，愁来一死迟。\n旧臣相弔后，寒月堕燕支。",
        "dynasty": "宋",
        "collection_info": null
    },
    {
        "uuid": "25743b6c3f89ae673241d3d6fbc841dd",
        "title": "太皇谢太后挽章  其二",
        "author": "汪元量",
        "content": "大漠阴风起，羁孤血泪县。\n忽闻天下母，已赴月中仙。\n哀乐浮云外，荣枯逝水前。\n遗书乞骸骨，归葬越山边。",
        "dynasty": "宋",
        "collection_info": null
    },
    {
        "uuid": "5d0f5a03ca7dd2c8d98db68deb4c901b",
        "title": "青阳提刑哀些",
        "author": "汪元量",
        "content": "提刑辞宋国，奉使到燕都。\n入贡能全璧，怀归不献图。\n看羊居北海，化鹤返西湖。\n楚客歌哀些，临棺奠酒壶。",
        "dynasty": "宋",
        "collection_info": null
    },
    {
        "uuid": "d9d6764863cef61415ffa60986de05bb",
        "title": "女道士王昭仪仙游词",
        "author": "汪元量",
        "content": "吴国生如梦，幽州死未寒。\n金闺诗卷在，玉案道书闲。\n苦雾蒙丹旐，酸风射素棺。\n人间无葬地，海上有仙山。",
        "dynasty": "宋",
        "collection_info": null
    },
    {
        "uuid": "0f3f842cd8deb5e96183b4f0cc20020c",
        "title": "平原郡公赵福王挽章",
        "author": "汪元量",
        "content": "大王无起日，草木尽伤悲。\n生在太平世，死当离乱时。\n南冠流远路，北面幸全尸。\n旧客行霜霰，呼天泪湿麾。",
        "dynasty": "宋",
        "collection_info": null
    },
    {
        "uuid": "e5943713855b373bd477e1644ac239d4",
        "title": "文山道人事毕壬午腊月初九日",
        "author": "汪元量",
        "content": "崖山禽得到燕山，此老从容就义难。\n生愧夷齐尚周粟，死同巡远只唐官。\n雪平绝塞魂何往，月满通衢骨未寒。\n一剑固知公所欠，要留青史与人看。",
        "dynasty": "宋",
        "collection_info": null
    },
    {
        "uuid": "9111dbdc0e53ec8b9412c406c6454d64",
        "title": "瀛国公入西域为僧号木波讲师",
        "author": "汪元量",
        "content": "木老西天去，袈裟说梵文。\n生前从此别，去后不相闻。\n忍听北方雁，愁看西域云。\n永怀心未已，梁月白纷纷。",
        "dynasty": "宋",
        "collection_info": null
    },
    {
        "uuid": "29ca181f5490371a7280a0f66e082f26",
        "title": "全太后为尼",
        "author": "汪元量",
        "content": "南国旧王母，西方新世尊。\n头颅归妙相，富贵悟空门。\n传法优婆域，诵经孤独园。\n夜阑清磬罢，趺坐雪花繁。",
        "dynasty": "宋",
        "collection_info": null
    },
    {
        "uuid": "cbf1e19ffc511444147e7ec4220f5c4b",
        "title": "幽州会饮",
        "author": "汪元量",
        "content": "客路相逢在异乡，佐尊先得杜韦娘。\n舞迴锦臂花争艳，醉吸金波月鬬光。\n他日未忘今日乐，老年须记少年狂。\n五陵游侠休相笑，归去奚奴有锦囊。",
        "dynasty": "宋",
        "collection_info": null
    },
    {
        "uuid": "db71662969dfad01f7f0bbb74d6359ab",
        "title": "余将南归燕赵诸公子携妓把酒饯别醉中作把酒听歌行  其一",
        "author": "汪元量",
        "content": "君把酒，听我歌。\n君不见陌上桑，鹑奔奔兮鹊疆疆。\n高堂今夕灯烛光，燕姝赵女吹笙簧。\n君把酒，听我歌。\n美人美人美如此，倾城倾国良有以。\n周惑褒姒烽火起，纣惑妲己贤人死。\n君把酒，听我歌。\n汉家之乱吕太后，唐家之乱武则天。\n魏公铜台化焦土，隋炀月殿成飞烟。\n君把酒，听我歌。\n美人美人色可食，美人美人笑可爱。\n美人命薄争奈何，美人色衰相弃背。\n美人一笑难再得，美人绝色今何在。\n君不见马嵬坡下杨太真，天生尤物不足珍。\n那及唐虞九妇人，千古万古名不湮。",
        "dynasty": "宋",
        "collection_info": null
    },
    {
        "uuid": "fea3a292426672705bd9d987c0f544aa",
        "title": "余将南归燕赵诸公子携妓把酒饯别醉中作把酒听歌行  其二",
        "author": "汪元量",
        "content": "我把酒，听君歌。\n美人娟娟花灼灼，月照金樽光绰约。\n有酒有歌君亦愁，把酒听歌君亦乐。\n我有鹦鹉杯，君有鸬鷀杓。\n一杯一杯復一杯，酒尽还沽共君酌。\n我把酒，听君歌。\n天不荒，地不老，人生百年休草草。\n对花对酒且高歌，盖世功名亦枯槁。\n满堂金玉守者谁，万事何如酒杯好。\n君不见巢父许由空洗耳，伯夷叔齐空饿死。\n范蠡扁舟挟西子，五湖风浪兼天起。\n又不见相如怀璧空归来，廉颇善饭何壮哉。\n谢安携妓入东山，苍生望望霖雨干。\n把酒劝君饮，请君为我歌。\n燕昭筑台金满地，郭隗登台多意气。\n刘琨梦裏起听鸡，班超万里封侯归。\n君不见浣花溪头老翁哭，白首为儒守茅屋。",
        "dynasty": "宋",
        "collection_info": null
    },
    {
        "uuid": "92b3439adbdd3497eca249b38e3276a5",
        "title": "出自蓟门行",
        "author": "汪元量",
        "content": "出自蓟门行，行行望天北。\n何处愁杀人，黑风走沙石。\n华裾者谁子，意气万人敌。\n金鞍鞁白马，奋飞虎生翼。\n书生尔何为，不草相如檄。\n徒有经济心，壮年已斑白。",
        "dynasty": "宋",
        "collection_info": null
    },
    {
        "uuid": "8ceb230691944c5ce66a3ac5314d1204",
        "title": "涿州",
        "author": "汪元量",
        "content": "泸沟桥下水泠泠，落木无边秋正清。\n牛马乱铺黄帝野，鹰鹯高摩涿州城。\n柳亭日射旌旗影，花馆风传鼓吹声。\n归客偶然舒望眼，酒边触景又诗成。",
        "dynasty": "宋",
        "collection_info": null
    },
    {
        "uuid": "ecf0a687e46e9abaa4034d22f9d0013d",
        "title": "真定官舍",
        "author": "汪元量",
        "content": "使君数问夜如何，灯烛高张照绮罗。\n白酒千杯浇客醉，红粧一面恼人多。\n风烟漠漠庭前树，霜月娟娟沼内荷。\n驿吏出门相语及，城南便是滹沱河。",
        "dynasty": "宋",
        "collection_info": null
    },
    {
        "uuid": "4911c026b9415d03ded87b18d431493b",
        "title": "云台",
        "author": "汪元量",
        "content": "荒亭驻马酌金罍，风卷黄埃丑上来。\n满地山河无汉业，赵州留得古云台。",
        "dynasty": "宋",
        "collection_info": null
    },
    {
        "uuid": "463a9532f12afb9f2f3d21ad79f8b9ba",
        "title": "比干墓",
        "author": "汪元量",
        "content": "卫州三十里，荒墩草无数。\n忽听路人言，此葬比干处。\n下马拊石碑，三叹不能去。\n斐然成歌章，聊书墓头树。\n我弔比干心，不弔比干墓。\n世间贤与愚，同尽成黄土。\n斯人亦人尔，千千万万古。",
        "dynasty": "宋",
        "collection_info": null
    },
    {
        "uuid": "8fa346c89f288ac889df8a8c54eb1150",
        "title": "封丘",
        "author": "汪元量",
        "content": "今夜宿封丘，明朝过汴州。\n云横遮远塞，水落见长洲。\n树折枣初剥，藤枯瓜未收。\n倾囊沽一斗，聊以慰羁愁。",
        "dynasty": "宋",
        "collection_info": null
    },
    {
        "uuid": "b291889683d64b0a1dad67aeaab3625e",
        "title": "花石纲",
        "author": "汪元量",
        "content": "假山虽假总非真，未必中间可隠身。\n若使此山身可隠，上皇不作远行人。",
        "dynasty": "宋",
        "collection_info": null
    },
    {
        "uuid": "156d3aaa67a537cd4cceff24e816885f",
        "title": "扬州",
        "author": "汪元量",
        "content": "重到扬州十载余，画桥雨过月模糊。\n后皇庙裏花何在，炀帝堤边柳亦枯。\n陂麦青青嘶乱马，城芜冉冉落羣乌。\n人生聚散愁无尽，且小停鞭向酒垆。",
        "dynasty": "宋",
        "collection_info": null
    },
    {
        "uuid": "898027403e2faec9c19f65225cc8250e",
        "title": "金陵",
        "author": "汪元量",
        "content": "只见空城不见台，客行搔首重徘徊。\n风云旧日龙南渡，宇宙新秋雁北来。\n三国衣冠同草莽，六朝宫殿总尘埃。\n交游相见休相问，把手江头且一杯。",
        "dynasty": "宋",
        "collection_info": null
    },
    {
        "uuid": "1fe1ac23bcc8ae81a71de9ee738ae39e",
        "title": "凤凰台",
        "author": "汪元量",
        "content": "草没高台凤不游，大江日夜自东流。\n齐梁地废鸦千树，王谢家空蚁一丘。\n骑马僧争淮口渡，捕鱼人据石头洲。\n玉箫声断悲风起，不见长安李白愁。",
        "dynasty": "宋",
        "collection_info": null
    },
    {
        "uuid": "ecf6ea44844c81aa35131703c454acef",
        "title": "石头城",
        "author": "汪元量",
        "content": "石头城上小徘徊，世换僧残寺已灰。\n地接汴淮山北去，江吞吴越水东来。\n健鱼奋鬣随蛟舞，快鹘翻身猎雁回。\n一片降旗千古泪，前人留与后人哀。",
        "dynasty": "宋",
        "collection_info": null
    },
    {
        "uuid": "c359269defbeafad05adeace41d5cc3e",
        "title": "采石",
        "author": "汪元量",
        "content": "夜泊青山下，江空不受尘。\n只看波底月，便是谪仙人。",
        "dynasty": "宋",
        "collection_info": null
    },
    {
        "uuid": "6c40487b5d281ac4ee3190ae47205f23",
        "title": "凌歊台",
        "author": "汪元量",
        "content": "百尺凌歊事已非，古碑岩畔上苔衣。\n禁园风暖草争发，废殿雨寒花乱飞。\n海北天高鹏得运，江南春尽雁知归。\n三千歌舞今何处，惟有姑溪遶翠微。",
        "dynasty": "宋",
        "collection_info": null
    },
    {
        "uuid": "16e266f0200365cd9b8dd49632bba1d2",
        "title": "乌江",
        "author": "汪元量",
        "content": "平生英烈世无双，汉骑飞来肯受降。\n早与虞姬帐下死，不教战血到乌江。",
        "dynasty": "宋",
        "collection_info": null
    },
    {
        "uuid": "0cfe493e17aa589dc6fca4f54c1825c3",
        "title": "鲁港",
        "author": "汪元量",
        "content": "博徒无计解其纷，夜半鸣钲溃万军。\n鲁港朔风掀恶浪，吴山寒日翳愁云。\n周褒媚己终亡国，孟德欺孤忍负君。\n大木已颠天柱折，钱塘江上雁成羣。",
        "dynasty": "宋",
        "collection_info": null
    },
    {
        "uuid": "b223af704cca4881a7127babc5e30b78",
        "title": "星子驿别客",
        "author": "汪元量",
        "content": "星江彼此繫行舟，我向南州君北州。\n彭泽初归元亮醉，沙场远使子卿愁。\n人生离合花间蝶，世事浮沉柳外鸥。\n明日沾襟各分手，相思何处倚高楼。",
        "dynasty": "宋",
        "collection_info": null
    },
    {
        "uuid": "e866b40ff39df0c5e75bf01ffd1242da",
        "title": "豫章驿",
        "author": "汪元量",
        "content": "豫章门外尽青原，高阁临江喜尚存。\n鶑舌澜翻嘲鹤静，鸥心恬淡厌蛙喧。\n绿波淼淼投书渚，翠竹森森写韵轩。\n约客不来人已远，满天风雨又黄昏。",
        "dynasty": "宋",
        "collection_info": null
    },
    {
        "uuid": "c3a738723c0b7f2b1b9655a24a239e75",
        "title": "临川水驿",
        "author": "汪元量",
        "content": "羊角山高锁战尘，春风吹草绿孤城。\n鹊巢逊与鸠夫妇，燕幙能容雁弟兄。\n今古废兴棋一着，萍蓬聚散酒三行。\n悲歌曲尽故人去，笛响长江月正明。",
        "dynasty": "宋",
        "collection_info": null
    },
    {
        "uuid": "e76fac1ff813527a00349ed3f5ae5ef9",
        "title": "岁暮过信州灵溪",
        "author": "汪元量",
        "content": "不弹长铗叹无车，独倚枯筇面碧虚。\n兵破乡村人住少，火烧桥道客行疏。\n云低天阔鹰呼隼，水落溪喧獭趁鱼。\n东骛西驰归未得，明朝又是岁将除。",
        "dynasty": "宋",
        "collection_info": null
    },
    {
        "uuid": "28d626a7a5cffded09b6b9a2d923177c",
        "title": "三衢官舍和王府教",
        "author": "汪元量",
        "content": "十年牢落走穷荒，万里归来行路长。\n坐上佳宾能鼓瑟，窗前细雨好烧香。\n武淹某泽常思汉，甫寓鄜州只念唐。\n秉烛相看真梦寐，夜阑无语意茫茫。",
        "dynasty": "宋",
        "collection_info": null
    },
    {
        "uuid": "b0cddbd27eb8073798c97b1a825498dc",
        "title": "钓台",
        "author": "汪元量",
        "content": "滩沙迭迭是潮痕，古木苍然叫断猿。\n此老不干天子贵，故人方讶布衣尊。\n雨甜春水鱼龙动，风暖寒林鸟雀喧。\n我恰扁舟台下过，桐花香处月黄昏。",
        "dynasty": "宋",
        "collection_info": null
    },
    {
        "uuid": "9a84a83a991b3818402e41344768fa59",
        "title": "钱塘",
        "author": "汪元量",
        "content": "踯躅吞声泪暗倾，杖藜徐步浙江行。\n青芜古路人烟绝，绿树新墟鬼火明。\n事去玉环沈异域，愁来金盌出佳城。\n十年草木都糜烂，留得南枝照浅清。",
        "dynasty": "宋",
        "collection_info": null
    },
    {
        "uuid": "5faed114c6ef09f5eb0e1e60bbcd64c6",
        "title": "浙江亭和徐雪江",
        "author": "汪元量",
        "content": "朱甍突兀倚云寒，潮打孤城寂寞还。\n荒草断烟新驿路，夕阳古木旧江山。\n英雄聚散阑干外，今古兴亡欸乃间。\n一曲尊前空击剑，西风白髪泪斑斑。",
        "dynasty": "宋",
        "collection_info": null
    },
    {
        "uuid": "c3c34d75acd75898f755ae0e2a2cd34c",
        "title": "答林石田见",
        "author": "汪元量",
        "content": "偶携降帜立诗坛，剪烛西窗共笑欢。\n落魄苏秦今席暖，猖狂阮籍尚毡寒。\n山中客老干茎白，海上人归一寸丹。\n世事本来愁不得，干坤只好醉时看。",
        "dynasty": "宋",
        "collection_info": null
    },
    {
        "uuid": "a8c6e4ce31ad35180e2e5a0ff2dd4aa6",
        "title": "孤山和李鹤田",
        "author": "汪元量",
        "content": "湖上悲风舞白杨，英雄凋尽只堪伤。\n花飞废苑怜铜马，草没荒坟卧石羊。\n人在醉中春已晚，客于愁处日偏长。\n林西楼观青红湿，又逊僧官燕梵王。",
        "dynasty": "宋",
        "collection_info": null
    },
    {
        "uuid": "8a2f30907f53db41f54ed7fb44b0c286",
        "title": "湖山堂",
        "author": "汪元量",
        "content": "高堂寂寞半开门，草没颓墙竹满园。\n雨过湖天笼白昼，云归山市锁黄昏。\n忘机今古鸥来往，说梦兴亡燕语言。\n行尽六桥吟更好，万松岭上一声猿。",
        "dynasty": "宋",
        "collection_info": null
    },
    {
        "uuid": "b6dcf8d976674f6af1d0d1499e34a177",
        "title": "答徐雪江",
        "author": "汪元量",
        "content": "十载高居白玉堂，陈情一表乞还乡。\n孤云落日渡辽水，匹马西风上太行。\n行橐尚留官裏俸，赐衣犹带御前香。\n只今对客难为答，千古中原话柄长。",
        "dynasty": "宋",
        "collection_info": null
    },
    {
        "uuid": "16c6d9341fc7f5342edb76014a4195bf",
        "title": "歌楼感事",
        "author": "汪元量",
        "content": "昔年同辇载花仙，此日登楼籍妓员。\n恩赐舞衣香未歇，御书歌扇墨犹鲜。\n碧云翼翼金钗滑，红雪翩翩玉佩圆。\n却把向来供奉曲，酒边对客续朱絃。",
        "dynasty": "宋",
        "collection_info": null
    },
    {
        "uuid": "1a7a917d6804886a9dbb8b3d88783627",
        "title": "九日次周义山",
        "author": "汪元量",
        "content": "杜陵清瘦不禁寒，白髪萧萧强笑欢。\n阶下决明难独立，庭前甘菊好谁看。\n一钱留得囊羞涩，九日沽来酒带酸。\n却忆大明朝谒罢，紫萸擎出赐千官。",
        "dynasty": "宋",
        "collection_info": null
    },
    {
        "uuid": "78246a7e4b0bd7e5a6bcaec992b17c6d",
        "title": "寄李鹤田",
        "author": "汪元量",
        "content": "文江别后又三年，别后三年诗几篇。\n老去莫思身外事，命穷甘作饮中仙。\n天阴雨湿龙归海，云淡风轻鹤在田。\n回首西湖湖上路，新蒲细柳为谁妍。",
        "dynasty": "宋",
        "collection_info": null
    },
    {
        "uuid": "1c1de50051b332bca6c48ccb359397f3",
        "title": "读李鹤田钱塘百咏",
        "author": "汪元量",
        "content": "南浦亭边话别时，扁舟东下浙江湄。\n徧将越国千年事，吟作钱塘百咏诗。\n无火可能烧莽卓，有刀恨不斩高斯。\n五陵佳气飞扬尽，泪洒西风两鬓丝。",
        "dynasty": "宋",
        "collection_info": null
    },
    {
        "uuid": "19b24336d5703ea057f61d98965c85c2",
        "title": "宫人为尼",
        "author": "汪元量",
        "content": "白髪今如此，无依实可怜。\n圣恩空旧想，佛相又新圆。\n镜晓容颜别，钟昏梦寐悬。\n百年心上事，怀古泪涟涟。",
        "dynasty": "宋",
        "collection_info": null
    },
    {
        "uuid": "0283fa1c4f99bb1cbe23de51a17e21bc",
        "title": "重访马碧梧",
        "author": "汪元量",
        "content": "万里远行役，十年良可哀。\n前辈古风在，故人今雨来。\n绝口不言事，挽鬚惟把杯。\n种得碧梧树，春风花自开。",
        "dynasty": "宋",
        "collection_info": null
    },
    {
        "uuid": "1a0c7931503f64db786b92a8137c3045",
        "title": "别章杭山",
        "author": "汪元量",
        "content": "抱琴曾北向，弹铗復南图。\n李泌游衡岳，知章赐鑑湖。\n柱头仙是鹤，濠上子非鱼。\n此夜同联鼎，他年莫寄书。",
        "dynasty": "宋",
        "collection_info": null
    },
    {
        "uuid": "f01d1089e5dfa68329645e678a0d8d93",
        "title": "曾平山招饮",
        "author": "汪元量",
        "content": "老貌不随俗，固穷而隠居。\n一坞百竿竹，八窗千卷书。\n酌以旋篘酒，荐之新网鱼。\n兴尽出门去，晚凉山雨余。",
        "dynasty": "宋",
        "collection_info": null
    },
    {
        "uuid": "f049efdd0c8c1852a3ca1e3713ba1739",
        "title": "东湖送春和陈自堂",
        "author": "汪元量",
        "content": "十年南北竞，故旧几人存。\n兵后谁知我，城中独见君。\n东湖徐孺宅，北海孔融樽。\n宛转留春意，吟诗到夜分。",
        "dynasty": "宋",
        "collection_info": null
    },
    {
        "uuid": "114c49ec3fb7a7ebd4d302c8ec08b6c9",
        "title": "南归对客",
        "author": "汪元量",
        "content": "北行十三载，痴懒身羁孤。\n勒马向天山，咄咄空踟蹰。\n穷阴六月内，白雪飞穹庐。\n冷气刺骨髓，寒风割肌肤。\n饥餐枣与栗，渴饮酪与酥。\n弃置勿復言，言之则成迂。\n前年走河北，荆榛鬰丘墟。\n夜宿古战场，鬼物声呜呜。\n去年及淮南，黄尘翳行裾。\n长流漂白骨，满目皆畏途。\n今年归湖山，乔木依故居。\n堂前双老亲，粲粲色敷腴。\n壁间岂无琴，床头亦有书。\n友朋日过从，可嬉仍可娱。\n开轩耿晴色，梅花绕庭除。\n呼儿斫海鲸，新篘酒盈壶。\n偶尔得生还，相对真梦如。\n万事一画餠，百年捋髭鬚。\n向来误儒冠，今也无壮图。\n且愿休王师，努力加饭蔬。",
        "dynasty": "宋",
        "collection_info": null
    },
    {
        "uuid": "cddbed52ba7700f68c9b0527de314aff",
        "title": "湖州歌九十八首  其一",
        "author": "汪元量",
        "content": "丙子正月十有三，挝鞞伐鼓下江南。\n皋亭山上青烟起，宰执相看似醉酣。",
        "dynasty": "宋",
        "collection_info": null
    },
    {
        "uuid": "ac95a32e73f9f3ae20278c4850acf477",
        "title": "湖州歌九十八首  其二",
        "author": "汪元量",
        "content": "万马如云在外间，玉阶仙仗罢趋班。\n三宫北面议方定，遣使皋亭慰伯颜。",
        "dynasty": "宋",
        "collection_info": null
    },
    {
        "uuid": "66906f5ef1ff5c1109873fda5aefd922",
        "title": "湖州歌九十八首  其三",
        "author": "汪元量",
        "content": "殿上羣臣默不言，伯颜丞相趣降笺。\n三宫共在珠帘下，万骑虬鬚遶殿前。",
        "dynasty": "宋",
        "collection_info": null
    },
    {
        "uuid": "e0732f4266ff40b9e09f1ac455593770",
        "title": "湖州歌九十八首  其四",
        "author": "汪元量",
        "content": "谢了天恩出内门，驾前喝道上将军。\n白旄黄钺分行立，一点猩红似幼君。",
        "dynasty": "宋",
        "collection_info": null
    },
    {
        "uuid": "b5f3e96864f3e8511caf22c70e244dd0",
        "title": "湖州歌九十八首  其五",
        "author": "汪元量",
        "content": "一匊吴山在眼中，楼台纍纍间青红。\n锦颿后夜烟江上，手抱琵琶忆故宫。",
        "dynasty": "宋",
        "collection_info": null
    },
    {
        "uuid": "7b499ebfc64fc475a8c2ed71bf1e8b9e",
        "title": "湖州歌九十八首  其六",
        "author": "汪元量",
        "content": "北望燕云不尽头，大江东去水悠悠。\n夕阳一片寒鸦外，目断东西四百州。",
        "dynasty": "宋",
        "collection_info": null
    },
    {
        "uuid": "9f6a69fd8aefab3957d88eead4ae3f99",
        "title": "湖州歌九十八首  其七",
        "author": "汪元量",
        "content": "十数年来国事乖，大臣无计逐时挨。\n三宫今日燕山去，春草萋萋上玉阶。",
        "dynasty": "宋",
        "collection_info": null
    },
    {
        "uuid": "053df383d12c3c08567081930abdda1e",
        "title": "湖州歌九十八首  其八",
        "author": "汪元量",
        "content": "锦颿高揭绣帘开，鼍鼓声悲凤管哀。\n月子纤纤云裏见，吴江不尽暮潮来。",
        "dynasty": "宋",
        "collection_info": null
    },
    {
        "uuid": "7a9005df983fd96c21b20eaf4cc42866",
        "title": "湖州歌九十八首  其九",
        "author": "汪元量",
        "content": "一出宫门上画船，红红白白艷神仙。\n山长水远愁无那，又见江南月上弦。",
        "dynasty": "宋",
        "collection_info": null
    },
    {
        "uuid": "bb8a02acdea85f0b8a4d6cd8e36cd04e",
        "title": "湖州歌九十八首  其一○",
        "author": "汪元量",
        "content": "太湖风起浪头高，锦柁摇摇坐不牢。\n靠着篷窗垂两目，船头船尾烂弓刀。",
        "dynasty": "宋",
        "collection_info": null
    },
    {
        "uuid": "5662eb7bd1b0eae5643ab96bec4e8b04",
        "title": "湖州歌九十八首  其一一",
        "author": "汪元量",
        "content": "昨夜三更泪湿腮，伍胥何事梦中来。\n三宫从此相分别，自勒潮头白马迴。",
        "dynasty": "宋",
        "collection_info": null
    },
    {
        "uuid": "30545c52b766cff753f3195273115226",
        "title": "湖州歌九十八首  其一二",
        "author": "汪元量",
        "content": "受降城下草离离，寒食清明只自悲。\n汉寝秦陵何处在，鶑花无主雨如丝。",
        "dynasty": "宋",
        "collection_info": null
    },
    {
        "uuid": "7e3d84fd29a11dcff15481a334007f9e",
        "title": "湖州歌九十八首  其一三",
        "author": "汪元量",
        "content": "金陵昨夜有降书，更说扬州一战输。\n淮北淮南清未了，又添军马下东吴。",
        "dynasty": "宋",
        "collection_info": null
    },
    {
        "uuid": "c4ddd30eb3a40e654aeb25821c26ef60",
        "title": "湖州歌九十八首  其一四",
        "author": "汪元量",
        "content": "铁瓮城头马乱嘶，金陵城下炮如飞。\n黑风捲地鼓鼙急，昨夜常州又受围。",
        "dynasty": "宋",
        "collection_info": null
    },
    {
        "uuid": "1c7b7b889df0c7b0ceb663198ad7351e",
        "title": "湖州歌九十八首  其一五",
        "author": "汪元量",
        "content": "晓来宫棹去如飞，掠削鬟云浅画眉。\n风雨凄凄能自遣，三三五五坐弹棋。",
        "dynasty": "宋",
        "collection_info": null
    },
    {
        "uuid": "ac38844d7e2820f8c6fd6b129cccf074",
        "title": "湖州歌九十八首  其一六",
        "author": "汪元量",
        "content": "暮雨潇潇酒力微，江头杨柳正依依。\n宫娥抱膝船窗坐，红泪千行湿绣衣。",
        "dynasty": "宋",
        "collection_info": null
    },
    {
        "uuid": "93693ab1e0a09e1ad2881c1ac11f8020",
        "title": "湖州歌九十八首  其一七",
        "author": "汪元量",
        "content": "晓鬓鬅松懒不梳，忽听人说是南徐。\n手中明镜抛船上，半揭篷窗看打鱼。",
        "dynasty": "宋",
        "collection_info": null
    },
    {
        "uuid": "8d4aeceae0bf4349b31d20fe6d3e369c",
        "title": "湖州歌九十八首  其一八",
        "author": "汪元量",
        "content": "京口沿河卖酒家，东边杨柳北边花。\n柳摇花谢人分散，一向天涯一海涯。",
        "dynasty": "宋",
        "collection_info": null
    },
    {
        "uuid": "dfa113317f89bde473aeab5def79dc44",
        "title": "湖州歌九十八首  其一九",
        "author": "汪元量",
        "content": "满船明月夜鸣榔，船上宫人烧夜香。\n好是烧香得神力，片帆稳送到渔阳。",
        "dynasty": "宋",
        "collection_info": null
    },
    {
        "uuid": "d2188864e1e9a5170fba9eded4810699",
        "title": "湖州歌九十八首  其二○",
        "author": "汪元量",
        "content": "一片淮山落照中，开船忽遇打头风。\n行军元帅传言语，别拨官军下浙东。",
        "dynasty": "宋",
        "collection_info": null
    },
    {
        "uuid": "130bdb1caf03fd6489db6b37c42833e8",
        "title": "湖州歌九十八首  其二一",
        "author": "汪元量",
        "content": "扬子江头潮退迟，三宫船傍钓鱼矶。\n须臾风定过江去，不奈林间杜宇啼。",
        "dynasty": "宋",
        "collection_info": null
    },
    {
        "uuid": "1c4a88e99a3c88a17dcf540807dc449f",
        "title": "湖州歌九十八首  其二二",
        "author": "汪元量",
        "content": "一半淮江半浙江，怒潮日夜自相撞。\n扬州昨夜军书至，说道淮安未肯降。",
        "dynasty": "宋",
        "collection_info": null
    },
    {
        "uuid": "89e9622f82e652c5df417c2d6b087c26",
        "title": "湖州歌九十八首  其二三",
        "author": "汪元量",
        "content": "晓来潮信暂相留，满耳惊涛愁復愁。\n月殿不知何处在，锦帆摇曳到扬州。",
        "dynasty": "宋",
        "collection_info": null
    },
    {
        "uuid": "220cf249195905af1989467aa87a7e54",
        "title": "湖州歌九十八首  其二四",
        "author": "汪元量",
        "content": "金屋煌煌丽九天，朝歌夜舞艷神仙。\n寻常只道西湖好，不识淮南是极边。",
        "dynasty": "宋",
        "collection_info": null
    },
    {
        "uuid": "11da23846aaab88c129f44bed84a0037",
        "title": "湖州歌九十八首  其二五",
        "author": "汪元量",
        "content": "风雨声中听棹歌，山炰野馔奈愁何。\n雪花淮白甜如蜜，不减江珧滋味多。",
        "dynasty": "宋",
        "collection_info": null
    },
    {
        "uuid": "9fd7a569f42ef890ab8724b565613b6c",
        "title": "湖州歌九十八首  其二六",
        "author": "汪元量",
        "content": "九出琼花一夜开，无双亭曲小徘徊。\n可怜后土空祠宇，望断韦郎不见来。",
        "dynasty": "宋",
        "collection_info": null
    },
    {
        "uuid": "e84ff127d47d17654c6b83dd82bae821",
        "title": "湖州歌九十八首  其二七",
        "author": "汪元量",
        "content": "两淮战鼓不停挝，万骑精兵赛夜叉。\n破阵焚舟弹指顷，汉人犹悞夏爷爷。",
        "dynasty": "宋",
        "collection_info": null
    },
    {
        "uuid": "19420a17becf8668084e45c0896e3d12",
        "title": "湖州歌九十八首  其二八",
        "author": "汪元量",
        "content": "官军两岸护龙舟，麦饭鱼羹进不休。\n宫女垂头空作恶，暗抛珠泪落船头。",
        "dynasty": "宋",
        "collection_info": null
    },
    {
        "uuid": "67e2b918875e42d6996cb20f617e3084",
        "title": "湖州歌九十八首  其二九",
        "author": "汪元量",
        "content": "都人不识有干戈，罗绮丛中乐事多。\n一夜月明天漠漠，汉人歌罢楚人歌。",
        "dynasty": "宋",
        "collection_info": null
    },
    {
        "uuid": "a13963df5cf33d16f1830d16ed63b580",
        "title": "湖州歌九十八首  其三○",
        "author": "汪元量",
        "content": "太皇太后过江都，遥指淮山似画图。\n抛却故家风雨外，夜来归梦绕西湖。",
        "dynasty": "宋",
        "collection_info": null
    },
    {
        "uuid": "60bc7e79806436205075bee69bed3346",
        "title": "湖州歌九十八首  其三一",
        "author": "汪元量",
        "content": "万骑横江泣鼓鞞，千枝画角一行吹。\n淮南今夜好明月，船上美人空泪垂。",
        "dynasty": "宋",
        "collection_info": null
    },
    {
        "uuid": "a3cddf334c8f311684e688cc541da228",
        "title": "湖州歌九十八首  其三二",
        "author": "汪元量",
        "content": "芦荻飕飕风乱吹，战场白骨暴沙泥。\n淮南兵后人烟绝，新鬼啾啾旧鬼啼。",
        "dynasty": "宋",
        "collection_info": null
    },
    {
        "uuid": "f69f7ca1e6a3b595a776ccf2805e6a97",
        "title": "湖州歌九十八首  其三三",
        "author": "汪元量",
        "content": "不堪回首泪盈盈，万里淮河听雨声。\n莫问萍虀併豆粥，且餐麦饭与鱼羹。",
        "dynasty": "宋",
        "collection_info": null
    },
    {
        "uuid": "c06a4d5d2a1fe73c82710703bf8ecc75",
        "title": "湖州歌九十八首  其三四",
        "author": "汪元量",
        "content": "宰执连镳向北行，淮南夜夜鬼灯青。\n虽然适意无南北，生死难逃筛下星。",
        "dynasty": "宋",
        "collection_info": null
    },
    {
        "uuid": "35782e3cdd1f8cae5829f06f1ff3117e",
        "title": "湖州歌九十八首  其三五",
        "author": "汪元量",
        "content": "更阑炙烛绣檐遮，卸却金钿与翠花。\n心似乱丝眠不得，江楼中夜咽悲笳。",
        "dynasty": "宋",
        "collection_info": null
    },
    {
        "uuid": "b0f4f6dc1cb0be8953176cdbcb470224",
        "title": "湖州歌九十八首  其三六",
        "author": "汪元量",
        "content": "两淮极目草芊芊，野渡灰余屋数椽。\n兵马渡江人走尽，民船拘敛作官船。",
        "dynasty": "宋",
        "collection_info": null
    },
    {
        "uuid": "96b6d810ec6668f48c04e5e35215818e",
        "title": "湖州歌九十八首  其三七",
        "author": "汪元量",
        "content": "宫人清夜按瑶琴，不识明妃出塞心。\n十八拍中无限恨，转絃又奏广陵音。",
        "dynasty": "宋",
        "collection_info": null
    },
    {
        "uuid": "f3e4faff39defa9cbe8e704e549781b3",
        "title": "湖州歌九十八首  其三八",
        "author": "汪元量",
        "content": "青天澹澹月荒荒，两岸淮田尽战场。\n宫女不眠开眼坐，更听人唱哭襄阳。",
        "dynasty": "宋",
        "collection_info": null
    },
    {
        "uuid": "353c106fe24ebab944dad923bcd69f11",
        "title": "湖州歌九十八首  其三九",
        "author": "汪元量",
        "content": "翠鬟半亸倦梳粧，杨柳风前阵阵凉。\n絃索懒拈缩纤手，龙涎犹嚼口脂香。",
        "dynasty": "宋",
        "collection_info": null
    },
    {
        "uuid": "00f09e411dd5b55009d53f070a234b02",
        "title": "湖州歌九十八首  其四○",
        "author": "汪元量",
        "content": "凤管龙笙处处吹，都民欣乐太平时。\n宫娥不识兴亡事，犹唱宣和御制词。",
        "dynasty": "宋",
        "collection_info": null
    },
    {
        "uuid": "0c55dd7a94ce06d85e57d45c76181eb6",
        "title": "湖州歌九十八首  其四一",
        "author": "汪元量",
        "content": "可怜河畔草青青，锦缆牵江且缓行。\n爱此淮南山水好，问天乞得片时晴。",
        "dynasty": "宋",
        "collection_info": null
    },
    {
        "uuid": "43bb4c398a74d0b96bcbf3e426aa8696",
        "title": "湖州歌九十八首  其四二",
        "author": "汪元量",
        "content": "丞相催人急放舟，舟中儿女泪交流。\n淮南渐远波声小，犹见扬州望火楼。",
        "dynasty": "宋",
        "collection_info": null
    },
    {
        "uuid": "46360c2bb437e545ced582bd124029a2",
        "title": "湖州歌九十八首  其四三",
        "author": "汪元量",
        "content": "拨尽琵琶意欲悲，新愁旧梦两依依。\n江楼吹笛三更后，细雨灯前醉玉妃。",
        "dynasty": "宋",
        "collection_info": null
    },
    {
        "uuid": "a32028c8ba67f5a755121c49411433cc",
        "title": "湖州歌九十八首  其四四",
        "author": "汪元量",
        "content": "篷窗倚坐酒微酣，淮水无波似蔚蓝。\n双橹咿哑摇不住，望中犹自是江南。",
        "dynasty": "宋",
        "collection_info": null
    },
    {
        "uuid": "7ba475c8942da688a6fcf7ade0436d0b",
        "title": "湖州歌九十八首  其四五",
        "author": "汪元量",
        "content": "销金帐下忽天明，梦裏无情亦有情。\n何处乱山可埋骨，暂时相对坐调笙。",
        "dynasty": "宋",
        "collection_info": null
    },
    {
        "uuid": "d52c0471388d8249a75f78364a48e25d",
        "title": "湖州歌九十八首  其四六",
        "author": "汪元量",
        "content": "宫人夜泊近人家，瞥见红榴三四丫。\n犹说初离行在所，玉阑无数牡丹花。",
        "dynasty": "宋",
        "collection_info": null
    },
    {
        "uuid": "4b54f4ffe7cc0fec502b4227f900c2d4",
        "title": "湖州歌九十八首  其四七",
        "author": "汪元量",
        "content": "丝雨绵云五月寒，淮堧遗老笑儒冠。\n行军元帅来相探，折送驼峰炙一盘。",
        "dynasty": "宋",
        "collection_info": null
    },
    {
        "uuid": "d6ae388350c5c5a0727d125d71af7e7e",
        "title": "湖州歌九十八首  其四八",
        "author": "汪元量",
        "content": "江头杨柳舞婆娑，万马成羣嚙短莎。\n北客醉中齐拍手，隔船又唱采茶歌。",
        "dynasty": "宋",
        "collection_info": null
    },
    {
        "uuid": "b157cb1b64ce63a421800f1c59189651",
        "title": "湖州歌九十八首  其四九",
        "author": "汪元量",
        "content": "长淮风定浪涛宽，锦棹摇摇上下湾。\n兵后人烟绝稀少，可胜战骨白如山。",
        "dynasty": "宋",
        "collection_info": null
    },
    {
        "uuid": "d3d4af30d51106a937721ff58ce4254f",
        "title": "湖州歌九十八首  其五○",
        "author": "汪元量",
        "content": "使臣开闸过高邮，杨柳丝丝拂去舟。\n宫女开篷犹自笑，閒抛金弹打沙鸥。",
        "dynasty": "宋",
        "collection_info": null
    },
    {
        "uuid": "38529e9cef2954a65ac65df884593d09",
        "title": "湖州歌九十八首  其五一",
        "author": "汪元量",
        "content": "邵伯津头闸未开，山城鼓角不胜哀。\n一川霞锦供行客，且掬荷香进酒杯。",
        "dynasty": "宋",
        "collection_info": null
    },
    {
        "uuid": "45faf1006b574ad1b58357c3af65fd88",
        "title": "湖州歌九十八首  其五二",
        "author": "汪元量",
        "content": "北风吹雨入篷间，宫女腰肢瘦怯寒。\n阿监隔船相借问，计程今日到淮安。",
        "dynasty": "宋",
        "collection_info": null
    },
    {
        "uuid": "357ccca69a507481709840b9ea9b4381",
        "title": "湖州歌九十八首  其五三",
        "author": "汪元量",
        "content": "宝应城南柳数枝，葭墙艾席是民居。\n眼前境逆没诗兴，忽有小舟来卖鱼。",
        "dynasty": "宋",
        "collection_info": null
    },
    {
        "uuid": "cbdf813f75ea83d4ab37c733b933fbc7",
        "title": "湖州歌九十八首  其五四",
        "author": "汪元量",
        "content": "船泊邳州古岸傍，斜风细雨送昏黄。\n美人十二船中坐，犹把金猊炷好香。",
        "dynasty": "宋",
        "collection_info": null
    },
    {
        "uuid": "92fe1a81424c1f7df1c72a18798aa30c",
        "title": "湖州歌九十八首  其五五",
        "author": "汪元量",
        "content": "徐州城上觅黄楼，四壁诗章读不休。\n更欲登台看戏马，州官携酒共嬉游。",
        "dynasty": "宋",
        "collection_info": null
    },
    {
        "uuid": "677c1dbcfc1c81651b6399f598959210",
        "title": "湖州歌九十八首  其五六",
        "author": "汪元量",
        "content": "歌风台畔水沄沄，地面官人馈酒荤。\n宫女上船嬉一霎，不禁尘土污衣裙。",
        "dynasty": "宋",
        "collection_info": null
    },
    {
        "uuid": "92f3c5cfcd20ba6ced6f9e812d003ae6",
        "title": "湖州歌九十八首  其五七",
        "author": "汪元量",
        "content": "新济州来旧济州，柳门西畔两三鸥。\n酒边笑谑消长日，弄竹弹丝尽胜流。",
        "dynasty": "宋",
        "collection_info": null
    },
    {
        "uuid": "163f6b46e75aef6c9f6159a753b75470",
        "title": "湖州歌九十八首  其五八",
        "author": "汪元量",
        "content": "一更船泊郓州城，城外巡军夜柝鸣。\n如此月圆如此客，犹能把酒到天明。",
        "dynasty": "宋",
        "collection_info": null
    },
    {
        "uuid": "99432d346d0539a260244f2d1d9bcc44",
        "title": "湖州歌九十八首  其五九",
        "author": "汪元量",
        "content": "琵琶切切更嘈嘈，高柳羣蝉遂不号。\n一片夕阳无限好，汶河西上酒楼高。",
        "dynasty": "宋",
        "collection_info": null
    },
    {
        "uuid": "89cde1719971e85247b55c09664db481",
        "title": "湖州歌九十八首  其六○",
        "author": "汪元量",
        "content": "锦帆百幅碍斜阳，遥望陵州里许长。\n车马争驰迎把盏，走来船上看花娘。",
        "dynasty": "宋",
        "collection_info": null
    },
    {
        "uuid": "9df87d0e8951f11483efda905372d860",
        "title": "湖州歌九十八首  其六一",
        "author": "汪元量",
        "content": "兀兀篷窗坐似禅，景州城外更凄然。\n官河宛转无风力，马曳馿拖鼓子船。",
        "dynasty": "宋",
        "collection_info": null
    },
    {
        "uuid": "f9f164a17aa6882867a00ba70a9e9c36",
        "title": "湖州歌九十八首  其六二",
        "author": "汪元量",
        "content": "灌州河水曲如弓，青草坪边路向东。\n船过州南忽奇绝，一如湖上藕花风。",
        "dynasty": "宋",
        "collection_info": null
    },
    {
        "uuid": "2dee51c80d5e997caf026c118e1cbe23",
        "title": "湖州歌九十八首  其六三",
        "author": "汪元量",
        "content": "船到沧州且少留，客来同上酒家楼。\n沿河树折枣初剥，满地藤枯瓜未收。",
        "dynasty": "宋",
        "collection_info": null
    },
    {
        "uuid": "0cc490a1545f4d34eff1efaf70a5b7cd",
        "title": "湖州歌九十八首  其六四",
        "author": "汪元量",
        "content": "牙樯暂住献州城，鹭去鸥来管送迎。\n卧笑宫人掷骰子，金钱痴咒卜输赢。",
        "dynasty": "宋",
        "collection_info": null
    },
    {
        "uuid": "b86b07873431796ff4b1c919c1b7996b",
        "title": "湖州歌九十八首  其六五",
        "author": "汪元量",
        "content": "日中转柁到河间，万里羁人强自宽。\n此夜此歌如此酒，长安月色好谁看。",
        "dynasty": "宋",
        "collection_info": null
    },
    {
        "uuid": "f4deaa3bd3f8518210ec58b384ae9e04",
        "title": "湖州歌九十八首  其六六",
        "author": "汪元量",
        "content": "长芦转柁是通津，尽是东西南北人。\n日暮烟花箫鼓闹，红楼烂醉楚州春。",
        "dynasty": "宋",
        "collection_info": null
    },
    {
        "uuid": "43e7421e60b3a5427aabf43f8266ad5d",
        "title": "湖州歌九十八首  其六七",
        "author": "汪元量",
        "content": "恰到杨村旧马头，北风吹雨便成秋。\n呜呜鬼物败人兴，掩却篷窗且睡休。",
        "dynasty": "宋",
        "collection_info": null
    },
    {
        "uuid": "cbe055d2f7f5df1f3ecd5427b4558e2b",
        "title": "湖州歌九十八首  其六八",
        "author": "汪元量",
        "content": "满朝宰相出通州，迎接三宫晏不休。\n六十里天围锦帐，素车白马月中游。",
        "dynasty": "宋",
        "collection_info": null
    },
    {
        "uuid": "e5d11a5996201bb15d3652b0bc424f5e",
        "title": "湖州歌九十八首  其六九",
        "author": "汪元量",
        "content": "会同馆裏紫蒙茸，兰麝飘来阵阵风。\n箫鼓沸天迴雁舞，黄罗帐幔燕三宫。",
        "dynasty": "宋",
        "collection_info": null
    },
    {
        "uuid": "ce68f6b7cba8da397268dd60411ba603",
        "title": "湖州歌九十八首  其七○",
        "author": "汪元量",
        "content": "皇帝初开第一筵，天颜问劳思绵绵。\n大元皇后同茶饭，宴罢归来月满天。",
        "dynasty": "宋",
        "collection_info": null
    },
    {
        "uuid": "485538561d04a4ad73a69c298fd418db",
        "title": "湖州歌九十八首  其七一",
        "author": "汪元量",
        "content": "第二筵开入九重，君王把酒劝三宫。\n驼峰割罢行酥酪，又进雕盘嫩韭葱。",
        "dynasty": "宋",
        "collection_info": null
    },
    {
        "uuid": "dd9135dd787a64d82b08f768b1b36021",
        "title": "湖州歌九十八首  其七二",
        "author": "汪元量",
        "content": "第三筵开在蓬莱，丞相行杯不放杯。\n割马烧羊熬解粥，三宫宴罢谢恩迴。",
        "dynasty": "宋",
        "collection_info": null
    },
    {
        "uuid": "906586ec42bbb190c1f6f5fa6806a286",
        "title": "湖州歌九十八首  其七三",
        "author": "汪元量",
        "content": "第四排筵在广寒，葡萄酒酿色如丹。\n并刀细割天鸡肉，宴罢归来月满鞍。",
        "dynasty": "宋",
        "collection_info": null
    },
    {
        "uuid": "9441f46ee61f12e0d4840a6ddcdf34ea",
        "title": "湖州歌九十八首  其七四",
        "author": "汪元量",
        "content": "第五华筵正大宫，辘轳引酒吸长虹。\n金盘堆起胡羊肉，御指三千响碧空。",
        "dynasty": "宋",
        "collection_info": null
    },
    {
        "uuid": "3c619cd26953ee6451516a5de557ca6d",
        "title": "湖州歌九十八首  其七五",
        "author": "汪元量",
        "content": "第六筵开在禁庭，蒸麋烧鹿荐杯行。\n三宫满饮天颜喜，月下笙歌入旧城。",
        "dynasty": "宋",
        "collection_info": null
    },
    {
        "uuid": "c55ef5d09aaf6c050119baa9e87ae561",
        "title": "湖州歌九十八首  其七六",
        "author": "汪元量",
        "content": "第七筵排极整齐，三宫游处软舆提。\n杏浆新沃烧熊肉，更进鹌鹑野雉鸡。",
        "dynasty": "宋",
        "collection_info": null
    },
    {
        "uuid": "8b4d5130bcea8908b1b3187481a5d973",
        "title": "湖州歌九十八首  其七七",
        "author": "汪元量",
        "content": "第八筵开在北亭，三宫丰燕已恩荣。\n诸行百戏都呈艺，乐局伶官叫点名。",
        "dynasty": "宋",
        "collection_info": null
    },
    {
        "uuid": "4e745971921ac9b10990e430d47e1bd3",
        "title": "湖州歌九十八首  其七八",
        "author": "汪元量",
        "content": "第九筵开尽帝妃，三宫端坐受金巵。\n须臾殿上都酣醉，拍手高歌舞雁儿。",
        "dynasty": "宋",
        "collection_info": null
    },
    {
        "uuid": "66869db1cb50b652c84224bdb14c7b0a",
        "title": "湖州歌九十八首  其七九",
        "author": "汪元量",
        "content": "第十琼筵敞禁庭，两厢丞相把壶瓶。\n君王自劝三宫酒，更送天香近玉屏。",
        "dynasty": "宋",
        "collection_info": null
    },
    {
        "uuid": "10008f6af4bcd8500f16b97e2f5ffdae",
        "title": "湖州歌九十八首  其八○",
        "author": "汪元量",
        "content": "一人不杀谢干坤，万里来来谒帝阍。\n高下受官随品从，九流艺术亦沾恩。",
        "dynasty": "宋",
        "collection_info": null
    },
    {
        "uuid": "b84785526865003cf8f17d8aef9e059d",
        "title": "湖州歌九十八首  其八一",
        "author": "汪元量",
        "content": "僧道恩荣已受封，上庠儒者亦恩隆。\n福王又拜平原郡，幼主新封瀛国公。",
        "dynasty": "宋",
        "collection_info": null
    },
    {
        "uuid": "004b3c80aa2d65bfb6aedadf516a3556",
        "title": "湖州歌九十八首  其八二",
        "author": "汪元量",
        "content": "金屋粧成物色新，三宫日用御厨珍。\n其余宫女千余箇，分嫁幽州老斵轮。",
        "dynasty": "宋",
        "collection_info": null
    },
    {
        "uuid": "3a70dd2c8b3e71a35fab8188ee1f2a59",
        "title": "湖州歌九十八首  其八三",
        "author": "汪元量",
        "content": "每月支粮万石钧，日支羊肉六千斤。\n御厨请给葡萄酒，别赐天鹅与野麕。",
        "dynasty": "宋",
        "collection_info": null
    },
    {
        "uuid": "f1e3b1821f457f01f4bd97c508fa3946",
        "title": "湖州歌九十八首  其八四",
        "author": "汪元量",
        "content": "三宫寝室异香飘，貂鼠毡帘锦绣标。\n花毯褥裀三万件，织金凤被八千条。",
        "dynasty": "宋",
        "collection_info": null
    },
    {
        "uuid": "13de81a66fcd5b17b23932eaddf24b3c",
        "title": "湖州歌九十八首  其八五",
        "author": "汪元量",
        "content": "客中忽忽又重阳，满酌葡萄当菊觞。\n谢后已叨新圣旨，谢家田土免输粮。",
        "dynasty": "宋",
        "collection_info": null
    },
    {
        "uuid": "92a323a40b4d262ee5818c577eb28b66",
        "title": "湖州歌九十八首  其八六",
        "author": "汪元量",
        "content": "雪裏天家赐炕羊，两壶九醖紫霞觞。\n三宫夜给千条烛，更赐高丽黑玉香。",
        "dynasty": "宋",
        "collection_info": null
    },
    {
        "uuid": "573746c2918031f5e5ce52d956ceeb7e",
        "title": "湖州歌九十八首  其八七",
        "author": "汪元量",
        "content": "三殿加餐强自宽，内家日日问平安。\n大元皇后来相探，特赐丝紬二百单。",
        "dynasty": "宋",
        "collection_info": null
    },
    {
        "uuid": "153360993f7d4fa7d9a3b0659af299d6",
        "title": "湖州歌九十八首  其八八",
        "author": "汪元量",
        "content": "万里修途似梦中，天家赐予意无穷。\n昭仪别馆香云暖，自把诗书授国公。",
        "dynasty": "宋",
        "collection_info": null
    },
    {
        "uuid": "7bea37f44c19483c3920e1603420b89e",
        "title": "湖州歌九十八首  其八九",
        "author": "汪元量",
        "content": "万里羁孤夜忆家，边城吹角更吹笳。\n须臾敕使传言语，今日天庭赏雪花。",
        "dynasty": "宋",
        "collection_info": null
    },
    {
        "uuid": "55e38cdaabe3a79590ccdbfd5252066b",
        "title": "湖州歌九十八首  其九○",
        "author": "汪元量",
        "content": "雪子飞飞塞面寒，地炉石炭共团栾。\n天家赐酒十银瓮，熊掌天鹅三玉盘。",
        "dynasty": "宋",
        "collection_info": null
    },
    {
        "uuid": "0ea5f885d223eafc986a5f720d0fab71",
        "title": "湖州歌九十八首  其九一",
        "author": "汪元量",
        "content": "江南郡守列金阶，内裏华筵日日排。\n文武官僚多二品，还乡尽带虎头牌。",
        "dynasty": "宋",
        "collection_info": null
    },
    {
        "uuid": "7880fac5cbbf59cb4c96a7323353532d",
        "title": "湖州歌九十八首  其九二",
        "author": "汪元量",
        "content": "四川昝帅尚麤豪，万马来燕贡一遭。\n奏授虎符三百面，内家更赐织金袍。",
        "dynasty": "宋",
        "collection_info": null
    },
    {
        "uuid": "5d8e3af169640bcc259cd14278b7a6ca",
        "title": "湖州歌九十八首  其九三",
        "author": "汪元量",
        "content": "九重蕡烛照帘栊，三殿乘舆去贺冬。\n金面垂慈多喜色，史官书瑞奏年丰。",
        "dynasty": "宋",
        "collection_info": null
    },
    {
        "uuid": "3d4e7c78d7e1b94ce37f11706118a710",
        "title": "湖州歌九十八首  其九四",
        "author": "汪元量",
        "content": "晓望燕云正雪天，闭门毡帐恣高眠。\n内家遗钞三千锭，添赐三宫日用钱。",
        "dynasty": "宋",
        "collection_info": null
    },
    {
        "uuid": "2f9002c6062ff4cdeb220c9ee45a5e62",
        "title": "湖州歌九十八首  其九五",
        "author": "汪元量",
        "content": "东宫雪裏燕三宫，妃子殷勤把酒钟。\n百十箜篌弹玉指，两行珠翠击金镛。",
        "dynasty": "宋",
        "collection_info": null
    },
    {
        "uuid": "5be3e037e1d4f86de682266d288c3064",
        "title": "湖州歌九十八首  其九六",
        "author": "汪元量",
        "content": "夜来酒醒四更过，渐觉衾裯冷气多。\n踏雪敲门双敕使，传言太子送天鹅。",
        "dynasty": "宋",
        "collection_info": null
    },
    {
        "uuid": "d99c834cc5f77adff72d6a9f12e5ceba",
        "title": "湖州歌九十八首  其九七",
        "author": "汪元量",
        "content": "两下金幱障御阶，异香缥缈五门开。\n都人罢市从容立，迎接南朝驸马来。",
        "dynasty": "宋",
        "collection_info": null
    },
    {
        "uuid": "8ccc0faea790ff70ee505128f37b531e",
        "title": "湖州歌九十八首  其九八",
        "author": "汪元量",
        "content": "杭州万里到幽州，百咏歌成意未休。\n燕玉偶然通一笑，歌喉宛转作吴讴。",
        "dynasty": "宋",
        "collection_info": null
    },
    {
        "uuid": "e5638f21fdeb3ccb025f63d004371f2a",
        "title": "越州歌二十首  其一",
        "author": "汪元量",
        "content": "淮南西畔草离离，万檝千艘水上飞。\n旗帜蔽江金鼓震，伯颜丞相过江时。",
        "dynasty": "宋",
        "collection_info": null
    },
    {
        "uuid": "24fd5fb028fc257b202c1f84b61210df",
        "title": "越州歌二十首  其二",
        "author": "汪元量",
        "content": "东南半壁日昏昏，万骑临轩趣幼君。\n三十六宫随辇去，不堪回首望吴云。",
        "dynasty": "宋",
        "collection_info": null
    },
    {
        "uuid": "331ead754c269debec18c22399ae06f8",
        "title": "越州歌二十首  其三",
        "author": "汪元量",
        "content": "一阵西风满地烟，千军万马浙江边。\n官司把断西兴渡，要夺渔船作战船。",
        "dynasty": "宋",
        "collection_info": null
    },
    {
        "uuid": "919f0abf27029ecd707af4f461ed8d88",
        "title": "越州歌二十首  其四",
        "author": "汪元量",
        "content": "两峰云锁几时开，昨夜京城战鼓哀。\n渔父生来载歌舞，满头白髪见兵来。",
        "dynasty": "宋",
        "collection_info": null
    },
    {
        "uuid": "7c3b23ab76fdeb6e292dc13d3584ec75",
        "title": "越州歌二十首  其五",
        "author": "汪元量",
        "content": "秋风吹雨暗天涯，越鸟巢翻何以家。\n岭上万松都斫尽，西湖新路欲排叉。",
        "dynasty": "宋",
        "collection_info": null
    },
    {
        "uuid": "d949e03b6ca96ba19acee41909da75cf",
        "title": "越州歌二十首  其六",
        "author": "汪元量",
        "content": "师相平章误我朝，千秋万古恨难销。\n萧墙祸起非今日，不赏军功在断桥。",
        "dynasty": "宋",
        "collection_info": null
    },
    {
        "uuid": "a3ffd7090084b4cb92ad1b552f9d5075",
        "title": "越州歌二十首  其七",
        "author": "汪元量",
        "content": "苍生恸哭入云霄，内苑琼林已作樵。\n打断六更天未晓，禁庭两桁籸盘烧。",
        "dynasty": "宋",
        "collection_info": null
    },
    {
        "uuid": "897231ad769861bb76dbdcd01e62ed8a",
        "title": "越州歌二十首  其八",
        "author": "汪元量",
        "content": "鲁港当年傀儡场，六军尽笑贾平章。\n三声锣响三更后，不见人呼大魏王。",
        "dynasty": "宋",
        "collection_info": null
    },
    {
        "uuid": "0645bf5017d7e675163f85cbeec7b0aa",
        "title": "越州歌二十首  其九",
        "author": "汪元量",
        "content": "脱却黄袍心莫欺，魏王事业止于斯。\n孤舟走过扬州去，表奏朝廷乞太师。",
        "dynasty": "宋",
        "collection_info": null
    },
    {
        "uuid": "f5a3bdb87aff414989b569035b25337e",
        "title": "越州歌二十首  其一○",
        "author": "汪元量",
        "content": "贾庙巍巍尽敕封，秦齐两国受恩同。\n木棉庵下无依鬼，合策麒麟第一功。",
        "dynasty": "宋",
        "collection_info": null
    },
    {
        "uuid": "c44d7e670a7ee5ad0fad781cf15f7520",
        "title": "越州歌二十首  其一一",
        "author": "汪元量",
        "content": "集芳园裏策奇功，丞相南行面发红。\n留得紫绵三百曲，风吹雨打併成空。",
        "dynasty": "宋",
        "collection_info": null
    },
    {
        "uuid": "aa59293ce82330cf18e11e4fc90af310",
        "title": "越州歌二十首  其一二",
        "author": "汪元量",
        "content": "羣臣上疏纳忠言，国害分明在目前。\n只论平章行不法，公田之后又私田。",
        "dynasty": "宋",
        "collection_info": null
    },
    {
        "uuid": "487986765b040f2ac1e05f6db35efcd6",
        "title": "越州歌二十首  其一三",
        "author": "汪元量",
        "content": "甲子初秋柳宿乖，皇天无雨只空雷。\n正当七月初三夜，帝劝长星酒一杯。",
        "dynasty": "宋",
        "collection_info": null
    },
    {
        "uuid": "3af57810b90924c5518034fb917e054b",
        "title": "越州歌二十首  其一四",
        "author": "汪元量",
        "content": "丝风毛雨共凄凉，燕子楼空恨恨长。\n今日客逢新酒熟，夜来春去落花忙。",
        "dynasty": "宋",
        "collection_info": null
    },
    {
        "uuid": "09b4bb76197874539366b1fa01d73203",
        "title": "越州歌二十首  其一五",
        "author": "汪元量",
        "content": "月夜湖歌歌正长，船来船去水茫茫。\n上塘歌了下塘唱，更唱吴王与越王。",
        "dynasty": "宋",
        "collection_info": null
    },
    {
        "uuid": "b2cbbccbc161f602b69385ffab75cd91",
        "title": "越州歌二十首  其一六",
        "author": "汪元量",
        "content": "昨梦吴山阆苑开，风吹仙乐下瑶台。\n翠围红阵知多少，半揭珠帘看驾来。",
        "dynasty": "宋",
        "collection_info": null
    },
    {
        "uuid": "d4afd5b077b5be980488dbee3f26f3fc",
        "title": "越州歌二十首  其一七",
        "author": "汪元量",
        "content": "鳌山灯月照人嬉，宣德门前万玉姬。\n记得那年三五夜，快行擎驾倒行归。",
        "dynasty": "宋",
        "collection_info": null
    },
    {
        "uuid": "be62acb5f292a4dbd7a76e6c53439d17",
        "title": "越州歌二十首  其一八",
        "author": "汪元量",
        "content": "内湖三月赏新荷，锦缆龙舟缓缓拖。\n醉裏君王宣乐部，隔花教唱采莲歌。",
        "dynasty": "宋",
        "collection_info": null
    },
    {
        "uuid": "b9b04bc5980a43c208246d008ae413ac",
        "title": "越州歌二十首  其一九",
        "author": "汪元量",
        "content": "年年宫柳好春光，百啭黄鹂绕建章。\n冶杏夭桃红胜锦，牡丹屏裏燕诸王。",
        "dynasty": "宋",
        "collection_info": null
    },
    {
        "uuid": "a103f15a8e2a23890a850dab868e9c10",
        "title": "越州歌二十首  其二○",
        "author": "汪元量",
        "content": "昔梦吴山列御筵，三千宫女烛金莲。\n而今莫说梦中梦，梦裏吴山只自怜。",
        "dynasty": "宋",
        "collection_info": null
    },
    {
        "uuid": "01874eb21b5e0dee33eb221bebd9ad80",
        "title": "贾魏公出师",
        "author": "汪元量",
        "content": "奏罢出师表，翻然辞庙堂。\n千艘空宝玉，万马下钱塘。\n□许命真主，欺孤欲假王。\n可能清海岱，宗社再昌唐。",
        "dynasty": "宋",
        "collection_info": null
    },
    {
        "uuid": "ec299221b5b906c29f74430bb236dcdb",
        "title": "孙殿帅从魏公出师",
        "author": "汪元量",
        "content": "我宋麒麟阁，公当向上名。\n出师休背主，誓死莫偷生。\n社稷逢今日，英雄在此行。\n忽为儿女态，一笑欲倾城。",
        "dynasty": "宋",
        "collection_info": null
    },
    {
        "uuid": "65b5061e6116f1c975a303eb04074d7b",
        "title": "鲁港败北",
        "author": "汪元量",
        "content": "夜半槌金鼓，南边事已休。\n三军坑鲁港，一舸走扬州。\n星殒天应泣，江喧地欲流。\n欺孤生异志，回首媿巢由。",
        "dynasty": "宋",
        "collection_info": null
    },
    {
        "uuid": "cb1dbcb10c604ca67ce6a8f758bb0888",
        "title": "北师驻皋亭山",
        "author": "汪元量",
        "content": "钱塘江上雨初干，风入端门阵阵酸。\n万马乱嘶临警跸，三宫垂泪湿铃鸾。\n童儿空想追徐福，疠鬼终朝灭贺兰。\n苦议和亲休练卒，婵娟剩遣嫁呼韩。",
        "dynasty": "宋",
        "collection_info": null
    },
    {
        "uuid": "b987464d7e3ee54d3699f51840d1dfca",
        "title": "宋宫人分嫁北匠",
        "author": "汪元量",
        "content": "皎皎千婵娟，盈盈翠红围。\n辇来路迢递，梳鬟理征衣。\n復采鸳鸯花，缀之连理枝。\n忧愁忽已失，欢乐当自兹。\n君王不重色，安肯留金闺。\n再令出宫掖，相看泪交垂。\n分配老斵轮，强颜相追随。\n旧恩弃如土，新宠岂所宜。\n谁谓事当尔，苦乐心自知。\n含情理金徽，烦声乱朱丝。\n一弹丹凤离，再弹黄鹄飞。\n已恨听者少，更伤知音稀。\n吞声不忍哭，寄曲宣余悲。\n可怜薄命身，万里荣华衰。\n江南天一涯，流落将安归。\n向来承恩地，月落夜乌啼。",
        "dynasty": "宋",
        "collection_info": null
    },
    {
        "uuid": "9fc3f472043a99d366dbc4cb23593b47",
        "title": "答同舍杜德机",
        "author": "汪元量",
        "content": "北风吹我上金台，忍见蛾眉堕马嵬。\n宴罢蟠桃王母去，江南肠断贺方回。",
        "dynasty": "宋",
        "collection_info": null
    },
    {
        "uuid": "a13b741dace25edbdfc69bd0fd1ce75a",
        "title": "幽州除夜醉歌",
        "author": "汪元量",
        "content": "燕姬压酒春宵永，列炬摇光拂红影。\n银鸭香烘云母屏，绮窗绣阁流芳馨。\n脆管声含兰气娇，凤钗拖颈乌云飘。\n锦瑟无端促絃急，纤蛾敛翠翻成泣。\n雕笼啁哳鸡鸣早，一笑红颜镜中老。",
        "dynasty": "宋",
        "collection_info": null
    },
    {
        "uuid": "c092c5c3fd88b0ccc494f8378eb25a48",
        "title": "除夕同舍集饮",
        "author": "汪元量",
        "content": "万里阴寒泪欲流，暂时欢笑且忘忧。\n已呼赤脚来烹雁，更遣苍头为割牛。\n燕伎女来情不恶，鲁男子在话难投。\n却怜半夜朝天去，霜瓦差差十二楼。",
        "dynasty": "宋",
        "collection_info": null
    },
    {
        "uuid": "18714130c3b183545694467aee7aebea",
        "title": "山东飞放",
        "author": "汪元量",
        "content": "天子出猎山之东，臂鹰健卒豪且雄。\n我欲从之出云中，坐看万马如游龙。",
        "dynasty": "宋",
        "collection_info": null
    },
    {
        "uuid": "8f068ac097ecc99960930de93712451a",
        "title": "江陵",
        "author": "汪元量",
        "content": "月到荆江上，轻帆莫远扬。\n水摇龙影动，风送雁声长。\n北斗回秋柄，南辰耿夜光。\n徘徊舒一啸，诗兴落潇湘。",
        "dynasty": "宋",
        "collection_info": null
    },
    {
        "uuid": "2df76eba9237e6ab22e6b5dfbb9f2462",
        "title": "巴陵",
        "author": "汪元量",
        "content": "重到巴陵秋正清，岳阳城下繫孤舲。\n江湖万里水云阔，天地一凉河汉明。\n月出洞庭鱼婢舞，气蒸云梦雁奴腥。\n篙工又鼓潇湘柁，渔笛渔榔上下鸣。",
        "dynasty": "宋",
        "collection_info": null
    },
    {
        "uuid": "acfa81bd006571900eecbc5bde56b2c0",
        "title": "蜀道",
        "author": "汪元量",
        "content": "蜀道难行高接天，秦关勒马望西川。\n峨眉崒嵂知何处，剑阁崔巍若箇边。",
        "dynasty": "宋",
        "collection_info": null
    },
    {
        "uuid": "b32e24729dec54be6826a675c9805eb2",
        "title": "长沙",
        "author": "汪元量",
        "content": "洞庭过了浪犹高，河伯欣然止怒涛。\n傍岸买鱼仍问米，登楼呼酒更持螯。\n湘汀暮雨幽兰湿，野渡寒风古树号。\n诗到巴陵吟不得，屈原千古有离骚。",
        "dynasty": "宋",
        "collection_info": null
    },
    {
        "uuid": "4d98ed2d0f3b8ea6c5aac84c1e242eff",
        "title": "成都",
        "author": "汪元量",
        "content": "锦城满目是烟花，处处红楼卖酒家。\n坐看浮云横玉垒，行观流水荡金沙。\n巴童栈道骑高马，蜀卒城门射老鸦。\n见说近来多盗跖，夜深战鼓不停挝。",
        "dynasty": "宋",
        "collection_info": null
    },
    {
        "uuid": "588627ad4648c8128e6185ff56314c7c",
        "title": "闻父老说兵",
        "author": "汪元量",
        "content": "昔闻天兵入西蜀，鞞鼓乱挝裂岩谷。\n金鞍战马踏云梯，日射旌旗红𫂙𫂙。\n黑雾压城尘涨天，西方杀气成愁烟。\n钓鱼台畔古战场，六军战血平三川。\n天寒日落愁无色，将军一剑万人敌。\n妇女多在官军中，兵气不扬长太息。",
        "dynasty": "宋",
        "collection_info": null
    },
    {
        "uuid": "e4f43748591eb2f6ec9626723aec3076",
        "title": "昝相公席上",
        "author": "汪元量",
        "content": "燕云远使栈云间，便遣郫筒助客欢。\n闪闪白鱼来丙穴，绵绵紫鹤出巴山。\n神仙缥缈艷金屋，城郭繁华号锦官。\n万里桥西一回首，黑云遮断剑门关。",
        "dynasty": "宋",
        "collection_info": null
    },
    {
        "uuid": "c9c926d94634213e8c4f84deebbff51d",
        "title": "歌妓许冬冬携酒郊外小集",
        "author": "汪元量",
        "content": "益州歌妓许冬冬，客裏相逢似燕鸿。\n醉拥蜀琴抽白雪，舞迴班扇割西风。\n山炰野馔荒山裏，浪蘂浮花古寺中。\n偶尔留连借余景，出门一笑夕阳红。",
        "dynasty": "宋",
        "collection_info": null
    },
    {
        "uuid": "7fbcbd8dcd3dd26f582a5964f745452b",
        "title": "隆州",
        "author": "汪元量",
        "content": "歇马隆州借夕凉，壶中薄酒似酸汤。\n城濠寨屋偏栽柳，市井人家却种桑。\n官逼税粮多作孽，民穷田土尽抛荒。\n年来士子多差役，隶籍盐场与锦坊。",
        "dynasty": "宋",
        "collection_info": null
    },
    {
        "uuid": "e81206964ef286acfb585e60013e8da0",
        "title": "彭州",
        "author": "汪元量",
        "content": "我到彭州酒一觞，遗儒相与话凄凉。\n渡江九庙归尘土，出塞三宫坐雪霜。\n岐路茫茫空望眼，兴亡滚滚入愁肠。\n此行历尽艰难处，明日繁华是锦乡。",
        "dynasty": "宋",
        "collection_info": null
    },
    {
        "uuid": "2adc4204db169ba63fbce8dd751776a2",
        "title": "彭州歌  其一",
        "author": "汪元量",
        "content": "彭州昔号小成都，城市繁华锦不如。\n尚有遗儒头雪白，见人犹自问诗书。",
        "dynasty": "宋",
        "collection_info": null
    },
    {
        "uuid": "a3e756041affa4bf66f8b7fafc43b6e3",
        "title": "彭州歌  其二",
        "author": "汪元量",
        "content": "彭州又曰牡丹乡，花月人称小雒阳。\n自笑我来逢八月，手攀枯榦举清觞。",
        "dynasty": "宋",
        "collection_info": null
    },
    {
        "uuid": "cada9d4fa38ada89303d36c6d16b64c2",
        "title": "汉州",
        "author": "汪元量",
        "content": "马踏巉岩缓着鞭，汉州城外看青天。\n云横迭嶂吞残日，风捲崇冈起晓烟。\n地拔翠峰森似笋，溪明锦石小如钱。\n官邮睡足出门去，信口语言诗未圆。",
        "dynasty": "宋",
        "collection_info": null
    },
    {
        "uuid": "0a5b0b442a9a3668d4f5e13d804a5d91",
        "title": "绵州",
        "author": "汪元量",
        "content": "绵州八月秋气深，芙蓉溪上花阴阴。\n使君唤船復载酒，书生快意仍长吟。\n击鼓吹笙欢客饮，脱巾露髪看日沈。\n归来不知其所往，但见月高松树林。",
        "dynasty": "宋",
        "collection_info": null
    },
    {
        "uuid": "3cc2c7d161639c71a367e4194afa2124",
        "title": "永康军",
        "author": "汪元量",
        "content": "锦城飞马过青城，无奈风声更雨声。\n一夜不眠何似者，筹花赌酒到天明。",
        "dynasty": "宋",
        "collection_info": null
    },
    {
        "uuid": "91835e2d5860f7b6015e27b4ab8c9f38",
        "title": "万州",
        "author": "汪元量",
        "content": "槎牙鸟道没人烟，狼虎交横马不前。\n回首青山藏白跖，万州城下草连天。",
        "dynasty": "宋",
        "collection_info": null
    },
    {
        "uuid": "b7b66c581032f1d595d331c07dd2a7a9",
        "title": "重庆府",
        "author": "汪元量",
        "content": "铁作篙师铁作舟，风撞浪涌可无忧。\n林间麋鹿遥相望，峡裏蛟龙横不休。\n目断弔桥空悄悄，头昏伏枕自悠悠。\n锦城秋色追随尽，好处山川更一游。",
        "dynasty": "宋",
        "collection_info": null
    },
    {
        "uuid": "5d937b48bf850a3739f5178f230a285a",
        "title": "涪州",
        "author": "汪元量",
        "content": "晓立验樯乌，时闻鸟兽呼。\n斯须风力健，遮莫水程迂。\n赤岸石稠迭，白盐山独孤。\n眼前犹有险，不尽更危途。",
        "dynasty": "宋",
        "collection_info": null
    },
    {
        "uuid": "adb83ba02ef99ee251cdd54a47e0d24b",
        "title": "泸州",
        "author": "汪元量",
        "content": "復作泸州去，轻舟疾復徐。\n峡深藏虎豹，谷暗隠樵渔。\n西望青羌远，南瞻白帝迂。\n晴岚侵簟枕，寒露湿衣裾。\n野沼荷将尽，山园荔已疏。\n长官相见后，置酒斫鲸鱼。",
        "dynasty": "宋",
        "collection_info": null
    },
    {
        "uuid": "636d7c04908f8dbabbfe5f23de4d31ed",
        "title": "荣州",
        "author": "汪元量",
        "content": "醉倚高楼上，裁诗得五言。\n蚕丛云羃羃，鸟道月昏昏。\n妓女吹金管，庖丁洗玉盆。\n客痴浑不寐，府主更开樽。",
        "dynasty": "宋",
        "collection_info": null
    },
    {
        "uuid": "45e61bf71f0ffddfaffd7292b0dc9072",
        "title": "戎州  其一",
        "author": "汪元量",
        "content": "豪士家园为我开，树头树底锦堆堆。\n书生大嚼真快意，不枉戎州走一迴。",
        "dynasty": "宋",
        "collection_info": null
    },
    {
        "uuid": "502c997fd61175077bae195726360d09",
        "title": "戎州  其二",
        "author": "汪元量",
        "content": "锦荔戎州第一奇，大如鸡子压枝垂。\n金刀剪下三千颗，对客从容把酒巵。",
        "dynasty": "宋",
        "collection_info": null
    },
    {
        "uuid": "e01dff007c8fe65c1d767184ecd353a6",
        "title": "戎州  其三",
        "author": "汪元量",
        "content": "害马劳人事已灰，长安无復使臣来。\n满园蓊蔚千千树，尽是杨妃死后栽。",
        "dynasty": "宋",
        "collection_info": null
    },
    {
        "uuid": "bacc0073cae35cd4c8b3db85808e48c8",
        "title": "戎州  其四",
        "author": "汪元量",
        "content": "锦树高枝种万窠，岁收百斛足生涯。\n八钱买得一斤重，鲁直诗中特地夸。",
        "dynasty": "宋",
        "collection_info": null
    },
    {
        "uuid": "8729d2be444f1730a88421288bd07257",
        "title": "戎州  其五",
        "author": "汪元量",
        "content": "锦殻中间玉一团，树高数丈实难攀。\n泸戎颗颗甜如蜜，夔梓纍纍味薄酸。",
        "dynasty": "宋",
        "collection_info": null
    },
    {
        "uuid": "2549662563cc75eddc72cdbe886a0f53",
        "title": "潼州府",
        "author": "汪元量",
        "content": "潼江待我洗吟眸，如此江山是胜游。\n红袖鬬歌纔拍手，绿鬟对舞尽缠头。\n箜篌急捻风生座，鼙鼓连挝月上楼。\n一夜不眠鸡戒晓，又骑铺马过绵州。",
        "dynasty": "宋",
        "collection_info": null
    },
    {
        "uuid": "4f72f6ca77eb4d41f8229cd104caa022",
        "title": "兴元府",
        "author": "汪元量",
        "content": "秋风吹我入兴元，下马荒邮倚竹门。\n诗句未成云渡水，酒杯方举月临轩。\n山川寂寞非常态，市井萧条似破村。\n官吏不仁多酷虐，逃民饿死弃儿孙。",
        "dynasty": "宋",
        "collection_info": null
    },
    {
        "uuid": "d9c560911897ff0dec75005a6cce9ff8",
        "title": "利州",
        "author": "汪元量",
        "content": "云栈遥遥马不前，风吹红树带青烟。\n城因兵破悭歌舞，民为官差失井田。\n岩谷搜罗追猎户，江湖刻剥及渔船。\n酒边父老犹能说，五十年前好四川。",
        "dynasty": "宋",
        "collection_info": null
    },
    {
        "uuid": "54cba0e5463355c3fca21f2646c9c9e0",
        "title": "隆庆府",
        "author": "汪元量",
        "content": "雁山突兀插青天，剑阁西来接剑泉。\n如此江山快人意，满船载酒下潼川。",
        "dynasty": "宋",
        "collection_info": null
    },
    {
        "uuid": "02e7594893a4fe87d88f30da76ed4b33",
        "title": "阆州",
        "author": "汪元量",
        "content": "阆州城南海棠溪，客子不可无新诗。\n正嫌风搅浪花碎，更被雨衝云叶垂。\n野鸥出没底心性，山禽飞舞犹威仪。\n江南或问阆州景，锦屏山水天下奇。",
        "dynasty": "宋",
        "collection_info": null
    },
    {
        "uuid": "006efd0bff83659c61ce72d08bc4613f",
        "title": "凤州",
        "author": "汪元量",
        "content": "凤州山馆有清辉，古木扶疏散陆离。\n红尾锦鸡鸣古埭，绿头花鸭荡幽池。\n荷声策策秋来后，桂影团团月上时。\n病马嚙荄思故枥，惊乌绕树宿何枝。\n三分割据人如梦，满目兴亡客自痴。\n走笔成诗聊纪实，岷峨风土出蹲鸱。",
        "dynasty": "宋",
        "collection_info": null
    },
    {
        "uuid": "f2297d5e8c93f1ca13992c9057e7619e",
        "title": "凤州歌  其一",
        "author": "汪元量",
        "content": "凤州南去是南岐，大散横盘势更危。\n跃马紫金河畔路，万株杨柳撒金丝。",
        "dynasty": "宋",
        "collection_info": null
    },
    {
        "uuid": "4f593c9289433e62d40ff60aebfa94b0",
        "title": "凤州歌  其二",
        "author": "汪元量",
        "content": "去路迢迢入两当，三千三百到华阳。\n黄花川上黄花驿，千百猿声断客肠。",
        "dynasty": "宋",
        "collection_info": null
    },
    {
        "uuid": "4ff9ecac20778d0cc3b4ddadc8f291f5",
        "title": "和人贺杨仆射致政",
        "author": "汪元量",
        "content": "莲府公卿拜后尘，手持优诏挂朱轮。\n从军幕下三千客，闻礼庭中七十人。\n饰帐丽词推北巷，画堂清乐掩南邻。\n岂同王谢山阴会，空叙流杯醉暮春。",
        "dynasty": "宋",
        "collection_info": null
    },
    {
        "uuid": "a85d4850691d646c3165e622f22fd18f",
        "title": "初庵傅学士归田里",
        "author": "汪元量",
        "content": "燕台同看雪花天，别后音书雁不传。\n紫阁笑谈为职长，彤闱朝谒在班前。\n挥毫屡扫三千字，把酒时呼十四絃。\n闻已挂冠归故里，尚方宣赐钞成船。",
        "dynasty": "宋",
        "collection_info": null
    },
    {
        "uuid": "2b7f3747e003f87108a61a0b106dca75",
        "title": "酬方塘赵待制见赠",
        "author": "汪元量",
        "content": "久谓儒冠误，穷愁方弃书。\n十年心不展，万里意何如。\n司马归无屋，冯驩出有车。\n吾曹犹未化，烂醉且穹庐。",
        "dynasty": "宋",
        "collection_info": null
    },
    {
        "uuid": "774f72bb9424af21b7d09366ad741073",
        "title": "酬隠者刘桃冈",
        "author": "汪元量",
        "content": "食既弹长铗，囊悬少错刀。\n功名须汝辈，诗酒且吾曹。\n强项贫而乐，扬眉气自豪。\n北来鱼字密，南去雁书高。\n拟折渊明柳，重寻梦得桃。\n明珠忽委赠，价重九方皋。",
        "dynasty": "宋",
        "collection_info": null
    },
    {
        "uuid": "f04929e4abb51786f9e1b35ba71aef01",
        "title": "答开先老子万一山",
        "author": "汪元量",
        "content": "庐山五老，招我此行。\n我琴不鼓，无亏无成。",
        "dynasty": "宋",
        "collection_info": null
    },
    {
        "uuid": "b6142daf5178045e746acc085be0bb40",
        "title": "张平章席上",
        "author": "汪元量",
        "content": "两鬓萧萧不耐秋，兴来今日谒公侯。\n舞余燕玉锦缠头，又着红靴踢绣毬。",
        "dynasty": "宋",
        "collection_info": null
    },
    {
        "uuid": "5a5ec4c51f74c02e50e9124cac97d35e",
        "title": "题王导像",
        "author": "汪元量",
        "content": "秦淮浪白蒋山青，西望神州草木腥。\n江左夷吾甘半壁，只缘无泪洒新亭。",
        "dynasty": "宋",
        "collection_info": null
    },
    {
        "uuid": "d059c83db6062e8eba6957d4d5cd255b",
        "title": "浮丘道人招魂歌  其一",
        "author": "汪元量",
        "content": "有客有客浮丘翁，一生能事今日终。\n啮毡雪窖身不容，寸心耿耿摩苍空。\n睢阳临难气塞充，大呼南八男儿忠。\n我公就义何从容，名垂竹帛生英雄。\n呜呼一歌兮歌无穷，魂招不来何所从。",
        "dynasty": "宋",
        "collection_info": null
    },
    {
        "uuid": "b23aa5a7a70e0aba5ec78f21e2a6dca3",
        "title": "浮丘道人招魂歌  其二",
        "author": "汪元量",
        "content": "有母有母死南国，天气黯淡杀气黑。\n忍埋玉骨崖山侧，蓼莪劬劳泪沾臆。\n孤儿以忠报罔极，拔舌剖心命何惜。\n地结苌弘血成碧，九泉见母无言责。\n呜呼二歌兮歌復忆，魂招不来长嘆息。",
        "dynasty": "宋",
        "collection_info": null
    },
    {
        "uuid": "1b691d139e4f74c580cf399a2016f3e0",
        "title": "浮丘道人招魂歌  其三",
        "author": "汪元量",
        "content": "有弟有弟隔风雪，音信不通雁飞绝。\n独处空庐坐缧绁，短衣冻指不能结。\n天生男儿硬如铁，白刃飞空肢体裂。\n此时与汝成永诀，汝于何处收兄骨。\n呜呼三歌兮歌声咽，魂招不来泪流血。",
        "dynasty": "宋",
        "collection_info": null
    },
    {
        "uuid": "19850c83b9f0df36a8712f35e0875fd5",
        "title": "浮丘道人招魂歌  其四",
        "author": "汪元量",
        "content": "有妹有妹天一方，良人去后逢此殃。\n黄尘暗天道路长，男呻女吟不得将。\n汝母已死埋炎荒，汝兄跣足行雪霜。\n万里相逢泪滂滂，惊定拭泪还悲伤。\n呜呼四歌兮歌欲狂，魂招不来归故乡。",
        "dynasty": "宋",
        "collection_info": null
    },
    {
        "uuid": "ff96c3f3d3d15eb33672277249ed9e95",
        "title": "浮丘道人招魂歌  其五",
        "author": "汪元量",
        "content": "有妻有妻不得顾，饥走荒山汗如雨。\n一朝中道逢狼虎，不肯偷生作人妇。\n左掖虞姬右陵母，一剑捐身刚自许。\n天上地下吾与汝，夫为忠臣妻烈女。\n呜呼五歌兮歌声苦，魂招不来在何所。",
        "dynasty": "宋",
        "collection_info": null
    },
    {
        "uuid": "b26e16f5a6b85b8a675321cb53c33afa",
        "title": "浮丘道人招魂歌  其六",
        "author": "汪元量",
        "content": "有子有子衣裳单，皮肉冻死伤其寒。\n蓬空煨烬不得安，叫怒索饭饥无餐。\n乱离走窜千里山，荆棘蹲坐肤不完。\n失身被繫泪不干，父闻此语摧心肝。\n呜呼六歌兮歌欲残，魂招不来心鼻酸。",
        "dynasty": "宋",
        "collection_info": null
    },
    {
        "uuid": "af5e6f103f2db6886ae092599ae26f95",
        "title": "浮丘道人招魂歌  其七",
        "author": "汪元量",
        "content": "有女有女清且淑，学母晓粧颜如玉。\n忆昔狼狈走空谷，不得还家收骨肉。\n关河丧乱多杀戮，白日驱人夜烧屋。\n一双白璧委沟渎，日暮潜行向天哭。\n呜呼七歌兮歌不足，魂招不来泪盈掬。",
        "dynasty": "宋",
        "collection_info": null
    },
    {
        "uuid": "975fb44f31f9de76ec7f6a8ae2ece7e6",
        "title": "浮丘道人招魂歌  其八",
        "author": "汪元量",
        "content": "有诗有诗吟啸集，纸上飞蛇歕香汁。\n杜陵宝唾手亲拾，沧海月明老珠泣。\n天地长留国风什，鬼神护呵六丁立。\n我公笔势人莫及，每一呻吟泪痕湿。\n呜呼八歌兮歌转急，魂招不来风习习。",
        "dynasty": "宋",
        "collection_info": null
    },
    {
        "uuid": "61db09ea219e46ae4ad9dc84bf06f3ad",
        "title": "浮丘道人招魂歌  其九",
        "author": "汪元量",
        "content": "有官有官位卿相，一代儒宗一敬让。\n家亡国破身漂荡，铁汉生擒今北向。\n忠肝义胆不可状，要与人间留好样。\n惜哉斯文天已丧，我作哀章泪悽怆。\n呜呼九歌兮歌始放，魂招不来默惆怅。",
        "dynasty": "宋",
        "collection_info": null
    },
    {
        "uuid": "7454347262bd2e31f117a1621fc5c25d",
        "title": "苏台怀古",
        "author": "汪元量",
        "content": "灵岩寺古树森罗，满目兴亡落逝波。\n越相舟中西子去，楚王宫裏北人过。\n歌台日暖游麋鹿，禁苑风高走骆驼。\n却羡老僧无一事，自携瓶锡入烟萝。",
        "dynasty": "宋",
        "collection_info": null
    },
    {
        "uuid": "ea917d808e1e56a844fa1476a356b6a5",
        "title": "题赐砚",
        "author": "汪元量",
        "content": "斧柯片石伴幽閒，堪与遗民共号顽。\n试忆当时承赐事，墨痕如泪尽成斑。",
        "dynasty": "宋",
        "collection_info": null
    },
    {
        "uuid": "e1dab51f5daa101517b8e74f3a527a91",
        "title": "月夜拟李陵诗传  其一",
        "author": "汪元量",
        "content": "清时难再得，离别安可留。\n出门望西北，欲往还绸缪。\n俯视长河奔，方舟激中流。\n惊波一何骇，返顾令人忧。\n天风吹枯桑，日暮寒飕飕。\n何当从此别，送子狐白裘。",
        "dynasty": "宋",
        "collection_info": null
    },
    {
        "uuid": "9e80418f27f7242b4bb68cd62690fbb5",
        "title": "月夜拟李陵诗传  其二",
        "author": "汪元量",
        "content": "嘉会不可再，聚散空彷徨。\n临流歌长吟，送子游远方。\n悲风来天末，圆月流景光。\n行人驾言迈，令我结中肠。\n岂无一尊酒，与子发慨慷。",
        "dynasty": "宋",
        "collection_info": null
    },
    {
        "uuid": "d6932e38a9a19843e996afd15e522e05",
        "title": "月夜拟李陵诗传  其三",
        "author": "汪元量",
        "content": "河梁日将暮，游子安所从。\n执手古路侧，征裾飘长风。\n行行忽已远，眇若孤飞鸿。\n人生非松乔，代谢自有终。\n长当崇令名，赤心以为忠。",
        "dynasty": "宋",
        "collection_info": null
    },
    {
        "uuid": "1ba021a9c8bc7591cd2ba489dfbe2a6d",
        "title": "柴秋堂越上寄诗就韵柬奚秋崖",
        "author": "汪元量",
        "content": "越王台上我同游，越女楼中君独留。\n燕子日长宜把酒，鲤鱼风起莫行舟。\n江山有待伟人出，天地不仁前辈休。\n何处如今觅巢许，欲将心事与渠谋。",
        "dynasty": "宋",
        "collection_info": null
    },
    {
        "uuid": "93e5bca48ad4ac76cc7dda5b5ca761ad",
        "title": "忆湖上",
        "author": "汪元量",
        "content": "我忆西湖断桥路，雨色晴光自朝暮。\n燕去鸿来今几度，梅花万里水云隔。\n日夜思家归不得，偶然醉归文姬侧。",
        "dynasty": "宋",
        "collection_info": null
    },
    {
        "uuid": "eb0c1bad7f2439e34a711b9c2cd3575f",
        "title": "贾魏公雪中下湖",
        "author": "汪元量",
        "content": "冻木号风雪满天，平章犹放下湖船。\n兽炉金帐羔儿美，不念襄阳已六年。",
        "dynasty": "宋",
        "collection_info": null
    },
    {
        "uuid": "63c4d3435cec8fcf470a038eb6bcf90e",
        "title": "西湖旧梦  其一",
        "author": "汪元量",
        "content": "南高峰对北高峰，十里荷花九里松。\n烟雨楼台僧占了，西湖风月属吾侬。",
        "dynasty": "宋",
        "collection_info": null
    },
    {
        "uuid": "38b83e934ec4f6311f3f56fd1653d493",
        "title": "西湖旧梦  其二",
        "author": "汪元量",
        "content": "如此湖山正好嬉，游人船上醉如泥。\n黄鶑不入垂杨柳，却立海棠花上啼。",
        "dynasty": "宋",
        "collection_info": null
    },
    {
        "uuid": "da66073a703274bcb950fe962947f2c5",
        "title": "西湖旧梦  其三",
        "author": "汪元量",
        "content": "红桡绿舫荡清波，露脚斜飞湿芰荷。\n回首涌金门外望，裏河犹自沸笙歌。",
        "dynasty": "宋",
        "collection_info": null
    },
    {
        "uuid": "db09da70e76963268771343b38a2cda1",
        "title": "西湖旧梦  其四",
        "author": "汪元量",
        "content": "嵯峨云髻簇金钿，血色罗裙湿晓烟。\n陌上相逢通一笑，第三桥下是奴船。",
        "dynasty": "宋",
        "collection_info": null
    },
    {
        "uuid": "fe59f0f86e1457f2dd1dac6650ff8e65",
        "title": "西湖旧梦  其五",
        "author": "汪元量",
        "content": "溶溶漾漾碧粼粼，船去船来不碍人。\n日午中官传上旨，内家宣赐玉堂春。",
        "dynasty": "宋",
        "collection_info": null
    },
    {
        "uuid": "1a2bd3e32e76c0fe1684967dfb58ed08",
        "title": "西湖旧梦  其六",
        "author": "汪元量",
        "content": "月香水影逋梅白，雨色晴光坡柳青。\n一箇销金锅子裏，舞裙歌扇不曾停。",
        "dynasty": "宋",
        "collection_info": null
    },
    {
        "uuid": "82c20ea90c681d295f0ea432685dded4",
        "title": "西湖旧梦  其七",
        "author": "汪元量",
        "content": "帝城官妓出湖边，尽作军装鬬画船。\n夺得锦标权遗喜，金银关会赏婵娟。",
        "dynasty": "宋",
        "collection_info": null
    },
    {
        "uuid": "46294ff4e76c22ab085ec2fd964de8d9",
        "title": "西湖旧梦  其八",
        "author": "汪元量",
        "content": "王孙挟弹打鸳鸯，红藕花前世界凉。\n揭起蓬窗弄湖水，潜螭双眼射金光。",
        "dynasty": "宋",
        "collection_info": null
    },
    {
        "uuid": "acd2497e91ae12219784d5932a692ab6",
        "title": "西湖旧梦  其九",
        "author": "汪元量",
        "content": "芙蓉照水桂香飘，车马纷纷度六桥。\n锦幔笼船人似玉，隔花相对学吹箫。",
        "dynasty": "宋",
        "collection_info": null
    },
    {
        "uuid": "5841aeeeeaa9a6ead438aea8531e633e",
        "title": "西湖旧梦  其一○",
        "author": "汪元量",
        "content": "六花飞舞似鹅毛，丞相身穿御赐袍。\n不念长安有贫者，下湖打鼓饮羊羔。",
        "dynasty": "宋",
        "collection_info": null
    },
    {
        "uuid": "0b883812a559ebda8b48132b59725ad4",
        "title": "玉局诗",
        "author": "汪元量",
        "content": "联骑来登卯酉山，老君玉局护阑干。\n步虚殿上香云绕，空翠萧森北斗寒。",
        "dynasty": "宋",
        "collection_info": null
    },
    {
        "uuid": "fd9349b91d944618c339efb1992c99d6",
        "title": "昝相公送锦被",
        "author": "汪元量",
        "content": "蜀都府主迎宾客，赠我蜀锦三百尺。\n美人䔩䔩弄金梭，鸳鸯机上初成疋。\n繁花乱蘂皆同心，艷枿中含杜鹃血。\n玉妃如霜姑射仙，金刀剪破云霞缬。\n为我裁成合欢被，细意密缝无线迹。\n道人把玩色相射，银海光摇泪珠滴。\n却忆故家初破时，绣龙画雉如砂石。\n绮窗窈窕花离离，红粧万镜娇无力。\n百幅锦帆风不动，绿湿红鲜荡春碧。\n纷华过眼一梦如，蜀锦吴绫復何益。\n白茅安用红锦包，虎皮难以裹羊质。\n只今卷锦还府主，心地了然无得失。\n铜壶漏断银缸灭，昆崙影转初三月。\n道人坐久闻妙香，纸帐蒲团自清绝。",
        "dynasty": "宋",
        "collection_info": null
    },
    {
        "uuid": "1967d1e51616aa8c2c2937cf6107296e",
        "title": "寄李鹤田",
        "author": "汪元量",
        "content": "南泉多载夜光还，健步移梅种玉山。\n八十二翁犹矍铄，苦吟不放此心闲。",
        "dynasty": "宋",
        "collection_info": null
    },
    {
        "uuid": "797eae2b04656e6318e42af3737be620",
        "title": "寄赵青山同舍  其一",
        "author": "汪元量",
        "content": "六馆风流不可寻，形骸土木泪痕深。\n有时咄咄空书字，俗子宁知我辈心。",
        "dynasty": "宋",
        "collection_info": null
    },
    {
        "uuid": "d18a87c5891706bf3c95142be5bb9117",
        "title": "寄赵青山同舍  其二",
        "author": "汪元量",
        "content": "短褐离披紫凤图，非扬非墨亦非儒。\n独怜后辈欺前辈，自笑今吾即故吾。",
        "dynasty": "宋",
        "collection_info": null
    },
    {
        "uuid": "af08b4b491dcafe6d30fc421a29743c3",
        "title": "寄赵青山同舍  其三",
        "author": "汪元量",
        "content": "聚嘲丛谤腐儒痴，江海漂零酒一巵。\n闲把至音调绿绮，朗吟新句写乌丝。",
        "dynasty": "宋",
        "collection_info": null
    },
    {
        "uuid": "d59e10afc8bdc7b0fa723b5660990332",
        "title": "寄赵青山同舍  其四",
        "author": "汪元量",
        "content": "谢傅东山喜劫棋，刘生南岳怕联诗。\n君侯自有通身胆，用舍行藏且顺时。",
        "dynasty": "宋",
        "collection_info": null
    },
    {
        "uuid": "fc531a3ddbe1301153deb8902ee8e820",
        "title": "唐律寄呈父凤山提举  其一",
        "author": "汪元量",
        "content": "西兴渡口乱啼鸦，锦缆牵江目力赊。\n六馆衣冠沦道路，三宫珠玉走风砂。\n山川不尽心难老，岁月忧煎髪渐华。\n行到湘南归不得，倚门应是望天涯。",
        "dynasty": "宋",
        "collection_info": null
    },
    {
        "uuid": "3fe0701492078d6f25621ce3b896c428",
        "title": "唐律寄呈父凤山提举  其二",
        "author": "汪元量",
        "content": "黄帽催人急放舟，荻花枫叶共飕飕。\n天公作恶云翻手，河伯为妖风打头。\n接翅野鸦围古堞，断行孤雁落中州。\n吴山只隔淮山路，江北江南处处愁。",
        "dynasty": "宋",
        "collection_info": null
    },
    {
        "uuid": "da9a898b291aeca887e599e4308a64bb",
        "title": "唐律寄呈父凤山提举  其三",
        "author": "汪元量",
        "content": "燕山只在乱云边，过了黄河便豁然。\n鼠帽蒙头车上坐，貂裘拥鼻草间眠。\n秋砧捣落千营月，晓寨炊残万竈烟。\n说与奚奴休笑我，诗人要看好山川。",
        "dynasty": "宋",
        "collection_info": null
    },
    {
        "uuid": "e952b7ba6f7421a6629bbc28a570d8b8",
        "title": "唐律寄呈父凤山提举  其四",
        "author": "汪元量",
        "content": "锦帆浩荡湿龙鸾，乐指三千粉泪寒。\n万里远行看日近，一人不杀见天宽。\n玉关屡沐军罗拜，金殿时蒙上问安。\n宴罢御香携满袖，醉归环佩月中看。",
        "dynasty": "宋",
        "collection_info": null
    },
    {
        "uuid": "691f49207df488e9120033769da0e4cc",
        "title": "唐律寄呈父凤山提举  其五",
        "author": "汪元量",
        "content": "昔年去国大苍黄，同舍诸生半死亡。\n春别浙江花似雾，秋行碛地草如霜。\n时沽市酒借余景，屡宿官邮悲故乡。\n满目故人皆厚禄，吾侪添得两奚囊。",
        "dynasty": "宋",
        "collection_info": null
    },
    {
        "uuid": "b50ac262164e7e80c0dd207aa06b9671",
        "title": "唐律寄呈父凤山提举  其六",
        "author": "汪元量",
        "content": "抱琴挟策马萧萧，北望燕云道路遥。\n紫塞晓行闻雁叫，黄河夜渡见鱼跳。\n周回四蜀愁双剑，浩荡三湘梦六桥。\n踏遍干坤犹是客，小山丛桂不能招。",
        "dynasty": "宋",
        "collection_info": null
    },
    {
        "uuid": "789c4b0042e5bc10e690fb7c6b8013f1",
        "title": "唐律寄呈父凤山提举  其七",
        "author": "汪元量",
        "content": "夜来梦裏到吾庐，梦破潸然泪似珠。\n吴女北游簪素柰，湘娥南望泣苍梧。\n风吹远浦秋鸿杳，月出空山夜鹤孤。\n忽忆西湖梅与柳，梦随云水度西湖。",
        "dynasty": "宋",
        "collection_info": null
    },
    {
        "uuid": "32e0103c8a2ba40871c41733a30c6f40",
        "title": "唐律寄呈父凤山提举  其八",
        "author": "汪元量",
        "content": "南岳诸峰处处嘉，麻鞋竹杖蹑青霞。\n山前已见九杈□，洞裏不逢三朵花。\n岩瀑垂垂腾晓蜃，野田渺渺落寒鸦。\n衡阳鼓角风悲咽，游子斯时正忆家。",
        "dynasty": "宋",
        "collection_info": null
    },
    {
        "uuid": "239a7fd7b7a08d1b59cc847241a768dc",
        "title": "唐律寄呈父凤山提举  其九",
        "author": "汪元量",
        "content": "愁来不可更禁当，望鬼门关断尽肠。\n无处告诉只欲死，有时颠倒忽成狂。\n三湘风雨失舟檝，万里路岐多雪霜。\n遥忆武林社中友，下湖箫鼓醉红装。",
        "dynasty": "宋",
        "collection_info": null
    },
    {
        "uuid": "582091032b593dce0d60cee2d5f2fadb",
        "title": "唐律寄呈父凤山提举  其一○",
        "author": "汪元量",
        "content": "自笑儒衣世法疏，穷愁何日得伸舒。\n一从挟策来燕地，几拟陈情乞鑑湖。\n风雨凄凄鸿雁瘦，雪霜凛凛鹡鸰孤。\n湘江楼上无憀甚，不见吴山似画图。",
        "dynasty": "宋",
        "collection_info": null
    },
    {
        "uuid": "89a2feef3376a6944f80acf863bc31e9",
        "title": "衡山道中寄平远赵宣慰",
        "author": "汪元量",
        "content": "回雁峰前问讯，楚江几度兰香。\n望美人兮何许，水云隔断潇湘。",
        "dynasty": "宋",
        "collection_info": null
    },
    {
        "uuid": "73a2ebfd082ba04a314dff945fc5761c",
        "title": "月夜听琴",
        "author": "汪元量",
        "content": "如此良夜，秋空月圆。\n君弹山鬼，我拊水仙。",
        "dynasty": "宋",
        "collection_info": null
    },
    {
        "uuid": "cee357c78300abac2c82ad2f342565e5",
        "title": "听徐雪江琴",
        "author": "汪元量",
        "content": "徐卿寒夜弹玉琴，冻云妬月波澄阴。\n海上神峰削幽翠，十二楼前玉妃坠。\n湘娥素女相对泣，翠竹苍梧泪痕湿。\n幽兰不香蕙花死，千愁万怨青枫裏。\n风敲叶脱雨如啸，百鸟喧啾孤凤叫。\n老龙吐珠赤洒洒，山鬼摇𣟴走堂下。\n徐卿徐卿且停手，呼儿割鸡酌春酒。\n曲高调古人不识，侧耳西楼咽筝笛。",
        "dynasty": "宋",
        "collection_info": null
    },
    {
        "uuid": "55c551faa1cc237c7b5efbb5814753b7",
        "title": "昝舍人锦江泛舟",
        "author": "汪元量",
        "content": "舍人与客放船开，网得鲸鱼饷酒杯。\n西川锦雀甜如蜜，录事相分二百枚。",
        "dynasty": "宋",
        "collection_info": null
    },
    {
        "uuid": "b0df0c745f40db6b6a4a357f02aa82a1",
        "title": "昝元帅相拉浣花溪泛舟",
        "author": "汪元量",
        "content": "行都元帅千蹄马，腰佩角弓箭盈把。\n浣花溪头具小舟，击鼓吹箫行酒斝。\n舞腰嬝娜锦缠头，风吹金缕随东流。\n公孙弟子背面笑，拔剑一击蛟龙愁。\n万里桥西有茅屋，杜子当年来卜筑。\n湘江一醉不復归，四松寂寞擎寒玉。",
        "dynasty": "宋",
        "collection_info": null
    },
    {
        "uuid": "e77af9c37575dd61e20e64b40d9e4554",
        "title": "麻姑仙坛歌",
        "author": "汪元量",
        "content": "麻姑飘飘出烟雾，红尾凤飞骑不住。\n青城山高风露寒，佩环挂着山花树。\n花雾蒙蒙香湿衣，一点柔红泻香露。\n群仙行酒擘麒麟，玉盌金盘间犀筯。\n琼璈铁笛含氤氲，二十三絃语幽素。\n琼台醼罢醉不归，月出昆崙天未曙。\n青衣结束金丝蘂，鹤扇双行引归路。\n白云迭迭水潺潺，神仙窟宅知何处。",
        "dynasty": "宋",
        "collection_info": null
    },
    {
        "uuid": "3aaf5f03ca538112c04a3735727e3315",
        "title": "蚕丛祠",
        "author": "汪元量",
        "content": "西蜀风烟天一方，蚕丛古庙枕斜阳。\n茫然开国人天主，彷佛鸿荒盘古王。",
        "dynasty": "宋",
        "collection_info": null
    },
    {
        "uuid": "673dc2b68752ffa419aa931f9209aad9",
        "title": "神女祠",
        "author": "汪元量",
        "content": "野庙凄凉向峡中，断崖无路一从容。\n楚王神女知何在，云锁巫山十二峰。",
        "dynasty": "宋",
        "collection_info": null
    },
    {
        "uuid": "575e146a59d2640c36a5226575468d40",
        "title": "湘夫人祠",
        "author": "汪元量",
        "content": "舟维古渡小从容，二女含嚬媚晚风。\n野庙半间蒙薜荔，湘江两岸泣芙蓉。\n玉台有镜蝌铭古，锦瑟无絃雁柱空。\n行近祠南默惆怅，倚筇江上数青峰。",
        "dynasty": "宋",
        "collection_info": null
    },
    {
        "uuid": "fe9b48369845560e87b359f622e7710f",
        "title": "明皇庙",
        "author": "汪元量",
        "content": "三郎幸蜀大琅珰，夜雨闻铃欲断肠。\n遗庙至今香火闹，女巫调笑舞霓裳。",
        "dynasty": "宋",
        "collection_info": null
    },
    {
        "uuid": "56a80b3cb5713bc932f0177044ff8433",
        "title": "锦江蜀先主庙",
        "author": "汪元量",
        "content": "国破人何在，宫名喜尚存。\n虽云蜀先主，犹是汉诸孙。\n吴魏不相下，关张岂少恩。\n崩年在三峡，遗恨满干坤。",
        "dynasty": "宋",
        "collection_info": null
    },
    {
        "uuid": "e9590b1eb95196c2298dc99544bcd897",
        "title": "后主庙",
        "author": "汪元量",
        "content": "汉贼不两立，英雄恨不平。\n孔明劳已死，仲达走还生。\n双剑鹰鹯急，三秦虎豹横。\n东南无霸气，恢復恐难行。",
        "dynasty": "宋",
        "collection_info": null
    },
    {
        "uuid": "8777c4a71d4293061327c98a6da378c4",
        "title": "忠武侯庙",
        "author": "汪元量",
        "content": "夔门春水拍天流，人日倾城踏碛游。\n古庙虫蛇穿画壁，竹风溪雨共啾啾。",
        "dynasty": "宋",
        "collection_info": null
    },
    {
        "uuid": "4f36378de8e552969d1050299fbcd1e8",
        "title": "蜀相庙",
        "author": "汪元量",
        "content": "我谒武侯祠，阴廊草凄凄。\n当时南阳结庐学龙卧，深山大泽无人知。\n胡为蜀先主，三顾前致辞。\n欲烦恢復天下计，先生筹策天下奇。\n浩然出山来，凛凛虎豹姿。\n乘时既得人，上曰真吾师。\n已晓关与张，二子不復疑。\n孤有孔明在军中，如龙有水相因依。\n历数既有归，破贼当自兹。\n可怜復汉社稷心未已，当时三峡图垒空巍巍。\n先生有才过曹丕，中原恢復未可知。\n惜哉军务劳，一心死无私。\n出师一表如皎日，千古万古鸿名垂。",
        "dynasty": "宋",
        "collection_info": null
    },
    {
        "uuid": "d390b9570ea78d40c3869af5e4f5a5f9",
        "title": "嘉定府",
        "author": "汪元量",
        "content": "郡楼着眼蜀天宽，分得巴江水一湾。\n大小峨眉相对立，梨花山接海棠山。",
        "dynasty": "宋",
        "collection_info": null
    },
    {
        "uuid": "530d7d475e561e0988b78c9959ab8cf7",
        "title": "函谷关",
        "author": "汪元量",
        "content": "田文夜半至函关，鸡未鸣时去路难。\n不是三千珠履客，如何秦地得生还。",
        "dynasty": "宋",
        "collection_info": null
    },
    {
        "uuid": "68d301808dc04b36a7c7a9169c2089b5",
        "title": "南岳道中  其一",
        "author": "汪元量",
        "content": "南岳阴阴松道凉，又骑站马望荆襄。\n山中老柏滴寒翠，江上危峰撑夕阳。\n昔往不堪经滟滪，此行重得看潇湘。\n三宫万里知安否，何日檀栾把寿觞。",
        "dynasty": "宋",
        "collection_info": null
    },
    {
        "uuid": "3e924d12da4eb90b1487ebf47e140f63",
        "title": "南岳道中  其二",
        "author": "汪元量",
        "content": "夜来大醉别衡阳，今日长吟下楚湘。\n翠藻青苹鱼市井，白苹红蓼雁家乡。\n江云起处蒙蒙湿，山雨来时陈陈凉。\n欹枕不禁肝肺热，汪然流涕惜兴亡。",
        "dynasty": "宋",
        "collection_info": null
    },
    {
        "uuid": "b47528d6114ba90e7a60032b1c491317",
        "title": "旧内曲水池",
        "author": "汪元量",
        "content": "锦沟引水入觞池，两两金船上下驰。\n春季夫人扶辇疾，玉堂学士带花迟。\n当时行乐虽然秘，此日遗踪自可悲。\n回首支郎新栋宇，浮屠千尺白差差。",
        "dynasty": "宋",
        "collection_info": null
    },
    {
        "uuid": "5d579d8d27414448f448d4d262cfb56f",
        "title": "幽州城南江乡园",
        "author": "汪元量",
        "content": "幽州城南花满溪，秋千摇扬高復低。\n吹笙击鼓园之西，金鞍马踏芳草堤。\n花娘满眼歌声齐，今日烂醉归去兮。",
        "dynasty": "宋",
        "collection_info": null
    },
    {
        "uuid": "914b5900d65d1a25775bb2b247f6fd3b",
        "title": "吴山",
        "author": "汪元量",
        "content": "海枯龙去雨淋淋，羯鼓諠譁山禁林。\n虎士堕弢兵力倦，鷄人罢箭漏声沈。\n鶑摇御柳春犹闹，燕蹴宫花雾转深。\n肠断木绵庵裏客，可怜郿坞筑黄金。",
        "dynasty": "宋",
        "collection_info": null
    },
    {
        "uuid": "8193cfdd50416e3d3f1467833dbfbfde",
        "title": "青城山",
        "author": "汪元量",
        "content": "敕使穿云破湿苔，水边坐石更行杯。\n翩翩野鹤飞如舞，冉冉岩花笑不来。\n乱木交柯盘圣井，数峰削玉并仙台。\n平明绝顶穷幽讨，更上青城望一回。",
        "dynasty": "宋",
        "collection_info": null
    },
    {
        "uuid": "10272184826f3899f0e9f7970771c945",
        "title": "黄州江下",
        "author": "汪元量",
        "content": "黄州渡口，赤壁矶头。\n冷风凄雨，一叶扁舟。",
        "dynasty": "宋",
        "collection_info": null
    },
    {
        "uuid": "fd902796b6b8a4e63a53a16d7ec05338",
        "title": "巴江",
        "author": "汪元量",
        "content": "巴□鼓棹兴悠悠，野鹿衔花出峡头。\n网得巨鱼堪切脍，携觞重上荔枝楼。",
        "dynasty": "宋",
        "collection_info": null
    },
    {
        "uuid": "98de8b9fc63397257007a4e476e98176",
        "title": "庐山三迭泉",
        "author": "汪元量",
        "content": "唐不过李仙，宋不过苏子。\n此泉来高处，亦復聊尔耳。",
        "dynasty": "宋",
        "collection_info": null
    },
    {
        "uuid": "002f13389d9741d46f1a9c948301adbe",
        "title": "药市  其一",
        "author": "汪元量",
        "content": "成都五月，家家列药于市，以为盛事。",
        "dynasty": "宋",
        "collection_info": null
    },
    {
        "uuid": "8ff57ed310483ca8714e7786c72d9729",
        "title": "药市  其二",
        "author": "汪元量",
        "content": "蜀乡人是大医王，一道长街尽药香。\n天下苍生正狼狈，愿分良剂救膏肓。",
        "dynasty": "宋",
        "collection_info": null
    },
    {
        "uuid": "d84c5274094d0410f67cfd7f7d163d60",
        "title": "蜀主芙蓉城",
        "author": "汪元量",
        "content": "芙蓉城上草萋萋，吊古徘徊日欲西。\n帝子不来花蘂去，荒宫无主乱鸦啼。",
        "dynasty": "宋",
        "collection_info": null
    },
    {
        "uuid": "9ee1587ba60462ecbb7539b713d434a2",
        "title": "牡丹平",
        "author": "汪元量",
        "content": "长平山上紫云封，蜀老相传隠者宫。\n高树蔽天三十里，开花十丈舞春风。",
        "dynasty": "宋",
        "collection_info": null
    },
    {
        "uuid": "8e4a805408b7f77ce298e01d7863ea69",
        "title": "百花潭",
        "author": "汪元量",
        "content": "万里扬鞭到益州，旌旗小队锦江头。\n红船载酒环歌女，摇荡百花潭水秋。",
        "dynasty": "宋",
        "collection_info": null
    },
    {
        "uuid": "fdd194ed8bf481f9ad0cdd2c7060ace4",
        "title": "蚕市",
        "author": "汪元量",
        "content": "成都美女白如霜，结伴携筐去采桑。\n一岁蚕苗凡七出，寸丝那得做衣裳。",
        "dynasty": "宋",
        "collection_info": null
    },
    {
        "uuid": "be99bc3ee232aa1a035f126e296dc31e",
        "title": "废苑见牡丹黄色者",
        "author": "汪元量",
        "content": "西园兵后草茫茫，亭北犹存御爱黄。\n晴日暖风生百媚，不知作意为谁香。",
        "dynasty": "宋",
        "collection_info": null
    },
    {
        "uuid": "8bcc61797153724dc95b95ea46358437",
        "title": "慈元殿赐牡丹",
        "author": "汪元量",
        "content": "九重羯鼓声动地，万年枝上回春意。\n天遣姮娥散一枝，一枝先到山人家。\n焚香再拜皋国色，雨露沾濡知帝力。\n我愿人间春不老，长对此花颜色好。",
        "dynasty": "宋",
        "collection_info": null
    },
    {
        "uuid": "33b3fbeb6a4b074e2769a5476bdc1c68",
        "title": "昌州海棠有香  其一",
        "author": "汪元量",
        "content": "我到昌州看海棠，恰逢时节近重阳。\n人言好种亦难得，只有州衙一树香。",
        "dynasty": "宋",
        "collection_info": null
    },
    {
        "uuid": "a89e77694de7b8c8e3da1bf06da10255",
        "title": "昌州海棠有香  其二",
        "author": "汪元量",
        "content": "香霏堂上树婆娑，不见嫣然亦可嘉。\n且向秋风一杯酒，枝头的的两三花。\n夜梦花仙索我诗，他山别种世间稀。\n一年四季花如锦，莫把娇姿比贵妃。",
        "dynasty": "宋",
        "collection_info": null
    },
    {
        "uuid": "7c776c827c46c1c4f578ce0bcbd61ccb",
        "title": "锦城秋暮海棠",
        "author": "汪元量",
        "content": "锦城海棠妙无比，秋光染出胭脂蘂。\n日照殷红如血鲜，箭砂粧粒真珠子。\n玉环着酒睡初觉，脸薄粉香泪如洗。\n绛纱穿露水晶圆，笑杀荷花守红死。\n蜀乡海棠根本别，有色有香成二美。\n春花开残秋復花，簸弄东君权不已。\n锦袍公子汗血驹，宾客諠譁间朱紫。\n有酒如池肉如山，银烛千条照罗绮。\n萧娘十八青丝髪，手把金钟歌皓齿。\n神仙艷骨世所无，歌声直入青云裏。\n江南倦客惨不乐，鸣笛哀筝乱人耳。\n干戈满地行路难，屏裏吴山数千里。\n遥怜花国化青芜，浪蘂浮花敢欣喜。\n草堂无诗花无德，窃号花仙宁不耻。\n春花撩乱亦可怜，秋花烂熳何为尔。\n花前妙舞曲未终，红雪纷纷落流水。\n薄命佳人只土尘，抛杯拔剑长歌起。",
        "dynasty": "宋",
        "collection_info": null
    },
    {
        "uuid": "9d834d289f8bec6ec7904b89d1f6fbe6",
        "title": "九月九日赏红叶  其一",
        "author": "汪元量",
        "content": "天平山木似花开，青女裁成锦绣堆。\n暂借秋光作春色，白衣解遣曲生来。",
        "dynasty": "宋",
        "collection_info": null
    },
    {
        "uuid": "3e7b215b9cea16524a1c17a84c9a6693",
        "title": "九月九日赏红叶  其二",
        "author": "汪元量",
        "content": "凤凰山上少人家，红叶漫山映落霞。\n却笑陶潜归栗里，东篱寂寞对黄花。",
        "dynasty": "宋",
        "collection_info": null
    },
    {
        "uuid": "1888daae4b277544bb4dfeed1863ffa3",
        "title": "云安闻鹃",
        "author": "汪元量",
        "content": "云安风景愚能说，苍峡风掀浪如雪。\n杜鹃叫得口流血，染遍山花归不得。\n臣甫再拜哦新诗，诗成甫也成愁绝。\n都人重是古帝魂，敬重此鸟心不辍。\n不知此鸟知不知，四时叫得巴山裂。\n却忆群姬左右趋，三十六宫醉花月。",
        "dynasty": "宋",
        "collection_info": null
    },
    {
        "uuid": "03baedc89037c201dddee8eede29ded4",
        "title": "小桃源入三岩观鱼",
        "author": "汪元量",
        "content": "眉州城外小桃源，行入三岩涧水喧。\n人近碧潭纔抚掌，唤鱼出洞跳龙门。",
        "dynasty": "宋",
        "collection_info": null
    },
    {
        "uuid": "1dc325ad4c815b5349cc0c050db32d67",
        "title": "永安宫",
        "author": "汪元量",
        "content": "蜀主遗宫有古槐，颓墙古木鸟喈喈。\n金舆罢幸荒金屋，玉仗休班废玉阶。\n三峡浪舂红日碎，两崖风振黑云霾。\n孔明图垒仍登览，野寺残僧拾堕柴。",
        "dynasty": "宋",
        "collection_info": null
    },
    {
        "uuid": "17bed23b40dd1b036775ea8806c11484",
        "title": "眉州借景亭",
        "author": "汪元量",
        "content": "巍亭借景引壶觞，元佑诗人翰墨香。\n苍峡雷霆龙意气，碧崖烟雨豹文章。\n隔邻修竹娟娟静，夹道枯桑冉冉黄。\n水泛帘栊檐影倒，风吹城堞角声长。\n巴童结束歌仍俊，蜀女腰肢舞亦狂。\n千古相望翁季在，眉山草木有辉光。",
        "dynasty": "宋",
        "collection_info": null
    },
    {
        "uuid": "b7b2178370c4cb12baa6a4476eb5aa85",
        "title": "夔门",
        "author": "汪元量",
        "content": "赤甲山连白帝山，三巴三峡百牢关。\n孤舟行客愁无那，十二峰前十二滩。",
        "dynasty": "宋",
        "collection_info": null
    },
    {
        "uuid": "6123cc01a60d7e134e12cf08f4f1180b",
        "title": "夔门驿",
        "author": "汪元量",
        "content": "宿酲未解据胡床，亭午披衣望麝香。\n三峡夜来天似水，百蛮秋后月如霜。\n洲前橘柚垂垂实，石上藤萝细细长。\n又欲拏舟过滟滪，黄牛白狗接高唐。",
        "dynasty": "宋",
        "collection_info": null
    },
    {
        "uuid": "ff0b8ceb26f3e4124f36895d919e4502",
        "title": "草堂  其一",
        "author": "汪元量",
        "content": "子美西来筑此堂，浣花春水共凄凉。\n鸣鸠乳燕归何处，野草闲花护短墙。\n英雄去矣柴门闭，邻里伤哉竹径荒。\n安得山缾盛乳酒，送分渔父濯沧浪。",
        "dynasty": "宋",
        "collection_info": null
    },
    {
        "uuid": "461d397d4efdc9de9403b459e50c2479",
        "title": "草堂  其二",
        "author": "汪元量",
        "content": "白髪遨游梓阆间，中原戎马未平安。\n粗饭浊醪常欠缺，老妻稚子半饥寒。\n扁舟出峡风涛壮，短褐行湘天地宽。\n侨寓耒阳牛酒饱，不知曾忆使君滩。",
        "dynasty": "宋",
        "collection_info": null
    },
    {
        "uuid": "92b2eb80f921dece706d7a568c031d5f",
        "title": "剑门",
        "author": "汪元量",
        "content": "剑门崔嵬若相抗，云栈萦迴千百丈。\n石角钩连皆北向，失势一落心胆丧。\n侧身西望不可傍，猛虎毒蛇相下上。\n安得朱亥袖椎来，为我碎打双迭嶂。",
        "dynasty": "宋",
        "collection_info": null
    },
    {
        "uuid": "3ba63318eec30dfb706c4018dc8ea347",
        "title": "琴台",
        "author": "汪元量",
        "content": "文园多病厌文君，恨入金徽不忍闻。\n寂寞高台留古迹，来牛去马自成羣。",
        "dynasty": "宋",
        "collection_info": null
    },
    {
        "uuid": "e3e23c1a7603e9133236d84d8109fc04",
        "title": "严郑公故宅",
        "author": "汪元量",
        "content": "蜀山突兀接青天，郑公故宅城相连。\n深深古木哀黄鸟，漠漠荒烟哭杜鹃。\n舞罢遗钿流水外，战余折戟落花前。\n将军好武通文墨，割据操心未必然。",
        "dynasty": "宋",
        "collection_info": null
    },
    {
        "uuid": "4e4bbb4e9c89b4c7d7a6d59bf3cfff62",
        "title": "花蕊夫人故宅  其一",
        "author": "汪元量",
        "content": "千古风流一梦中，江山阅尽几英雄。\n芙蓉城裏家何在，花蘂夫人宅已空。",
        "dynasty": "宋",
        "collection_info": null
    },
    {
        "uuid": "de2f9ee66c6aaaf9d9a391e9182517f6",
        "title": "花蕊夫人故宅  其二",
        "author": "汪元量",
        "content": "宅前宅后好青山，零落重门半掩关。\n玉貌久归天上去，宫词百首落人间。",
        "dynasty": "宋",
        "collection_info": null
    },
    {
        "uuid": "ed4bba1e79dfc84463e152fddfb37952",
        "title": "重访草堂",
        "author": "汪元量",
        "content": "放棹花溪去，重来访草堂。\n菰蒲依静渚，杨柳遶回塘。\n野堑棨高下，山墙竹短长。\n槁梧含古色，瘦菊减清香。\n鼙鼓檛三迭，旌旗列两行。\n花娘纷舞袖，座客竞飞觞。\n醤蘸生葱白，虀浇熟韭黄。\n洪炉催捲餠，匕首割烧羊。\n大笑诸公醉，高谈小子狂。\n城关犹未掩，冠盖已飞扬。\n鸟语青松裏，人行锦树傍。\n杜陵轻出峡，千古隔潇湘。",
        "dynasty": "宋",
        "collection_info": null
    },
    {
        "uuid": "07d0ed17c016a5eee68b0d824c5ab044",
        "title": "忠州荔枝楼小憩",
        "author": "汪元量",
        "content": "竟日扬鞭不暂闲，畏途迭迭是青山。\n西风吹落忠州去，锦绣窠中屋万间。",
        "dynasty": "宋",
        "collection_info": null
    },
    {
        "uuid": "ee08a831d463e05f688344dbdfa5f926",
        "title": "光相寺",
        "author": "汪元量",
        "content": "峨眉县西四十里，峭壁悬崖削寒翠。\n崎岖栈道动摇摇，矮石支撑同赑屃。\n忽窥万仞黑无底，下有龙渊七十二。\n攀扪步步足难移，大盘小盘八十四。\n行行更入娑罗平，侧立长嗟心胆碎。\n洗脚溪头登土峰，板屋数间光相寺。\n寺中萧然无个僧，普贤小殿生阴气。\n天仙桥上光明岩，银色光中世界异。\n须臾风雨洗天来，兜罗绵云塞天地。\n虚空现出大圆光，五色晕中瞻大士。\n日暮云收山寂然，乙夜灯分百千计。\n别有草庵三四僧，花木满轩颇清致。\n有时云起自雷岩，两道金光出岩际。\n有时云散光独明，犹见光中回象辔。\n僧云又有清现光，白日无云光更丽。\n奇花异草吹香风，怪兽珍禽左右至。\n善财童子何许来，五十三参见真谛。\n神通变化无了时，如幻如梦復如戏。\n胡为狡狯弄精魂，机事机心极无谓。\n儒生持此问山僧，僧曰如是观如是。\n若言有相更有光，灵化千千诚小技。\n何如无光復无相，湛寂名为第一义。\n菩萨空中数点头，收敛圆光无一事。\n雪山万点白差差，初日照之光毳毳。\n遥瞻天竺立绵延，我欲游观足如繫。\n平生兹游真冠绝，走笔成诗图快意。",
        "dynasty": "宋",
        "collection_info": null
    },
    {
        "uuid": "8a506205dcde0509007527e06583558d",
        "title": "峡边山寺",
        "author": "汪元量",
        "content": "寺近阴崖多雾雨，峡边灵窦忽风雷。\n松间白足携诗板，石上苍头把酒杯。",
        "dynasty": "宋",
        "collection_info": null
    },
    {
        "uuid": "2905de55521a994222c2a170f0a1e6ab",
        "title": "居拟苏武  其一",
        "author": "汪元量",
        "content": "棠棣本同根，芳葩亦相联。\n谁谓忽远役，怀抱无由宣。\n况我骨肉亲，与子枝叶连。\n昔为双飞鳬，今为孤飞鸢。\n徘徊復彷徨，感激涕泗涟。\n道路阻且远，四海霏尘烟。\n鹡鸰恐失羣，遶树何翩翩。\n我有一斗酒，可以同笑言。\n去去从此辞，努力云中鞭。",
        "dynasty": "宋",
        "collection_info": null
    },
    {
        "uuid": "a40db3e9f14f669ec4f89d15828a4cc0",
        "title": "居拟苏武  其二",
        "author": "汪元量",
        "content": "黄鹤一远举，千年方始归。\n众鸟念其群，哀鸣亦相依。\n彼美双鸳鸯，一旦生乖离。\n幸有盈尊酒，聊以与子违。\n请歌远游吟，慷慨声以悲。\n清商咽丝竹，激烈怆復悽。\n行人不可留，万里将何之。\n念子日已远，会念未有期。\n俛首长叹息，泪下沾我衣。\n安得生羽翰，与子成双飞。",
        "dynasty": "宋",
        "collection_info": null
    },
    {
        "uuid": "7ac843dcd68bf610a6c2a2b0822ea546",
        "title": "居拟苏武  其三",
        "author": "汪元量",
        "content": "结髪为新婚，恩爱相匹俦。\n欢乐殊未已，征夫忽西游。\n中夜起彷徨，仰视天汉流。\n众星正纵横，皓月澄中州。\n明发临古道，古道何悠悠。\n生死从此辞，握手泪不收。\n勉哉惜芳姿，毋使怀百忧。\n丈夫抱赤心，妇女安可留。",
        "dynasty": "宋",
        "collection_info": null
    },
    {
        "uuid": "d16bda24ffb0e70194729a72245966df",
        "title": "居拟苏武  其四",
        "author": "汪元量",
        "content": "皎皎云间月，灼灼我室闾。\n酣歌美长夜，清辉丽高隅。\n征夫许报国，将使万里途。\n是时吹寒风，晨起驱行车。\n仰视天文乖，俯视长江殊。\n良友惜远别，执手相踟蹰。\n清时不屡好，嘉会难再娱。\n万里一失所，中道将何如。\n愿子着明誓，善保千金躯。",
        "dynasty": "宋",
        "collection_info": null
    },
    {
        "uuid": "cc12448c1dbb7439895124ebf5115126",
        "title": "竹枝歌  其一",
        "author": "汪元量",
        "content": "快风吹我入三巴，桂棹兰桡倚暮花。\n一道月明天似水，湘灵鼓瑟下长沙。",
        "dynasty": "宋",
        "collection_info": null
    },
    {
        "uuid": "b7f62a70befb15d876b6f064449411ce",
        "title": "竹枝歌  其二",
        "author": "汪元量",
        "content": "贾谊祠前酹酒尊，汨罗江上吊骚魂。\n耒阳更有一抔土，行路人传是假坟。",
        "dynasty": "宋",
        "collection_info": null
    },
    {
        "uuid": "5ea19d9e0d3cec996792756442d53740",
        "title": "竹枝歌  其三",
        "author": "汪元量",
        "content": "黄陵庙前枫叶丹，黄陵渡头烟水寒。\n美人万里不相见，月子弯弯只自看。",
        "dynasty": "宋",
        "collection_info": null
    },
    {
        "uuid": "f3921adae7ab5bfa2d743b81de0bee6a",
        "title": "竹枝歌  其四",
        "author": "汪元量",
        "content": "柘枝舞罢竹枝歌，风烛须臾奈尔何。\n马玉池中鸿雁密，定王台上骆驼多。",
        "dynasty": "宋",
        "collection_info": null
    },
    {
        "uuid": "48206cadea472ff0251d4b0f39477981",
        "title": "竹枝歌  其五",
        "author": "汪元量",
        "content": "落木萧萧风怒号，平沙漠漠雁腥臊。\n湘江秋水澄如练，山鬼嚣时山月高。",
        "dynasty": "宋",
        "collection_info": null
    },
    {
        "uuid": "6b5cfb756d8dfc84e08d25a3ca9f493b",
        "title": "竹枝歌  其六",
        "author": "汪元量",
        "content": "湘江日落乱帆飞，不向东归便北归。\n杨柳渡头村店裏，青裙女子卖乌柙。",
        "dynasty": "宋",
        "collection_info": null
    },
    {
        "uuid": "2551dbf9452260531a87ea69ae3dffc9",
        "title": "竹枝歌  其七",
        "author": "汪元量",
        "content": "湘南湘北蕙花开，树头树底猨乱哀。\n云巢九疑虞帝庙，雨昏三峡楚王台。",
        "dynasty": "宋",
        "collection_info": null
    },
    {
        "uuid": "5a2f1e2dc2ffb9ce9858a8412e4228da",
        "title": "竹枝歌  其八",
        "author": "汪元量",
        "content": "白头渔父白头妻，网得鱼多夜不归。\n生怕渡官搜着税，巴东转柁向巴西。",
        "dynasty": "宋",
        "collection_info": null
    },
    {
        "uuid": "f66cf4a18a6d30937359c3e01f932214",
        "title": "竹枝歌  其九",
        "author": "汪元量",
        "content": "弄玉吹箫过洞庭，烟波渺渺接巴陵。\n朗吟仙子来何处，飞上君山玩月明。",
        "dynasty": "宋",
        "collection_info": null
    },
    {
        "uuid": "5d945dc6a2dce2be2317a1734955b9e4",
        "title": "竹枝歌  其一○",
        "author": "汪元量",
        "content": "天上人间一梦过，春来秋去奈愁何。\n铜仙有泪如铅水，不似湘妃竹上多。",
        "dynasty": "宋",
        "collection_info": null
    },
    {
        "uuid": "8f5358ec7f249d8b58818e1ae728af3d",
        "title": "短歌",
        "author": "汪元量",
        "content": "腰宝剑，背瑶琴，燕云万里金门深。\n斩邪诛佞拱北极，阜财解愠歌南音。\n驾骅骝，御狐貉。\n度关山，望河洛。\n况是东南宇宙窄，桑田变海风涛恶。\n劝君一醉千日醒，世事花开又花落。",
        "dynasty": "宋",
        "collection_info": null
    },
    {
        "uuid": "ddfe791250a83d68dd15516f53d80b86",
        "title": "送皇甫秀才下荆州",
        "author": "汪元量",
        "content": "西南多胜概，挟策缓周旋。\n笛弄五溪月，棹摇三峡天。\n楚江萍似斗，太华藕如船。\n归橐应无价，人争秀句传。",
        "dynasty": "宋",
        "collection_info": null
    }
]