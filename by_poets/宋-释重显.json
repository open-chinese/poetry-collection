[
    {
        "title": "送宝相长老",
        "author": "释重显",
        "content": "奥域灵区存物外，独标台岭为绝槩。\n掩胜潜奇列作屏，堆青写碧深如黛。\n彤霞暖影生岩壁，香桂茂阴笼藓石。\n赤松子也浪虚闲，白道猷兮太轻掷。\n曹溪有叟归其中，风从虎兮云从龙。\n乘兴正值二三月，坐断还依千万峰。\n花飞飞，日迟迟，清飈𩖼𩖼吹无时。\n玲珑八面自回合，峭峻一方谁敢窥。\n窥来须得干坤眼，照古腾今谓非间。\n若能此去副全提，开发人天有何限。",
        "dynasty": "宋",
        "collection_info": null
    },
    {
        "title": "送法海长老",
        "author": "释重显",
        "content": "常爱裴相国，式芳尘，断际高风慕要伦。\n拟欲事师为弟子，不知将法付何人。\n常爱李相国，垂列星，药峤深源宅性灵。\n我来问道无余说，云在清霄水在瓶。\n缅想当时二台辅，出镇藩维访诸祖。\n寥寥浮幻轻百年，落落宏规照千古。\n今闻仙都贤太守，入政褰帷声浩浩。\n英佐一一分化条，文经武纬亦难讨。\n远远笺函飞乳峰，选开士兮恢吾宗。\n觌夜光非震沧海，聆正音岂玩焦桐。\n徒夸麟龙，自西自东。\n应排罔象得象，必须觉雄让雄。\n今既塞请，还也奇别。\n茫茫普热，纷纷下雪。\n倒流四河，载发枯枿。\n卷舒立方外干坤，踪横挂域中日月。\n黄头碧眼知未知，去去凭谁继清绝。",
        "dynasty": "宋",
        "collection_info": null
    },
    {
        "title": "送文政禅者",
        "author": "释重显",
        "content": "古有焦桐音，听寡不在弹。\n古有阳春曲，和寡不在言。\n言兮牙齿寒，未极离微根。\n弹兮岁月阑，未尽昇沉源。\n少休几坐花木落，庾岭独行天地寛。\n因笑仲尼温伯雪，倾盖同途不同辙。\n麟兮凤兮安可论，许兮巢兮復何说。\n秋光澄澄蟾印水，秋风萧萧叶初坠。\n送君高蹈谁不知，如曰不知则为贵。",
        "dynasty": "宋",
        "collection_info": null
    },
    {
        "title": "送昭敏首座",
        "author": "释重显",
        "content": "君不见，鹫峰胜集，百万茫茫等闲过，坏衲之外皆清堕。\n君又不见，熊岭孤运，岁月索索艰难生，深雪之中有一箇。\n宛转流落千余年，危分崄布空平阗。\n弁龙蛇兮眼何正，擒虎兕兮机不全。\n石窗四顾沧溟窄，寥寥不许白云白。\n掣断金锁天麒麟，高举铁鞭击三百。\n犹轻舍，争知也，别有七星光斗射。\n风前把欲赠行人，将报不平遶天下。",
        "dynasty": "宋",
        "collection_info": null
    },
    {
        "title": "送知白禅者",
        "author": "释重显",
        "content": "松不直，棘不曲，谁笑卞和三献玉。\n经天纬地太无端，迈古超今亦轻触。\n靡羁束，何必云，素范还还，真规復復。\n栴檀叶落香风清，千里万里长相逐。",
        "dynasty": "宋",
        "collection_info": null
    },
    {
        "title": "送胜因长老",
        "author": "释重显",
        "content": "黄梅散席三百载，续焰联芳事空在。\n宗兮派分生异端，花兮叶兮太烦碎。\n韶阳间出多慷慨，权要雄雄曾绝待。\n曲木据位知几何，利刀翦却令人爱。\n近还有箇披老衲，楚甸横身风飒飒。\n鐡作一寻非等闲，壁立千仞须摧蹋。\n报君知，江南江北徒纍纍。\n鳌转海运兮纤鳞片甲，雷奔电驱兮寸毫尺牦。\n斯言勿谓存规矩，平不留兮险非取。\n周行独立如便休，谁振宏纲照千古。",
        "dynasty": "宋",
        "collection_info": null
    },
    {
        "title": "送重郜禅者",
        "author": "释重显",
        "content": "春雨如膏，春云如鹤。\n忽此忽彼，乍休乍作。\n枯荄离离，维风太迟。\n幽石片片，辽空亦危。\n一花五叶兮不相似，独孤明兮还自知。\n还自知，历魏游梁徒尔为。",
        "dynasty": "宋",
        "collection_info": null
    },
    {
        "title": "送僧归灵隐",
        "author": "释重显",
        "content": "白云无羁，泠淡清奇。\n雪格未可，鹤态还卑。\n垂天沃日兮似结不结，为雨从龙兮后期必期。\n噫，悠悠忽尔春风吹，南北东西唯我知，谁知菡萏峰前布影时。",
        "dynasty": "宋",
        "collection_info": null
    },
    {
        "title": "送僧之石梁",
        "author": "释重显",
        "content": "万卉流芳，不知春力。\n岩畔涧下，蹙红皱碧。\n乘兴復谁同，孤踪远雠敌。\n君不见五百圣者导雄机，灵峰晦育深无极。\n寒山老，寒山老，随沈迹，迢迢此去须寻觅。\n花落花开独望时，记取白云抱幽石。",
        "dynasty": "宋",
        "collection_info": null
    },
    {
        "title": "送师旻禅者",
        "author": "释重显",
        "content": "深岩寂寂披兰芷，碧雾红霞映流水。\n空生别我期未期，绝域殊方拟轻拟。\n堪笑归岭南，奔驰何鄙彼。\n危急乱抛下，尽云提不起。\n伊予本自不将来，相送奚凭挂唇齿。\n旻禅客，旻禅客，师子子，应须落落存终始。\n君不见古人有言兮，扑碎骊龙明月珠。\n大丈夫到如此，行行不用频弹指。",
        "dynasty": "宋",
        "collection_info": null
    },
    {
        "title": "寄白云长老",
        "author": "释重显",
        "content": "八纮云静明寥泬，夜永松堂对寒月。\n凋残片叶坠虚庭，泠寂何人立深雪。\n因忆钱唐郜禅者，十载岩栖曾未下。\n分飞谁谓绝相同，远念冥冥欲奚写。\n忽闻赴请之仙都，声光蔼蔼登清途。\n孰云天骥骤方外，自笑大鹏离海隅。\n干坤窄，干坤窄，湛卢潜射斗牛白。\n茫茫无限未归人，到必为时除点额。",
        "dynasty": "宋",
        "collection_info": null
    },
    {
        "title": "送智迁首座",
        "author": "释重显",
        "content": "云萝杳杳藏岩曲，碧迭清飞冷相促。\n瘦藤轻衲休便休，短焰残芳续何续。\n禅家本自冥羁绊，洲渚园林曾不惮。\n十影神驹立海涯，五色祥麟步天岸。\n君看取，君看取，匝地茫茫有谁举。\n瓴甋频磨如未回，为吾深忆卢公语。",
        "dynasty": "宋",
        "collection_info": null
    },
    {
        "title": "送善暹首座",
        "author": "释重显",
        "content": "名之基，实之蒂，深兮固兮宛相继。\n古之名也在希声，今之实也同浮瞖。\n子州善卷之流也，尧驱舜驰让无暇。\n归兮归兮归不归，到头未出冥冥者。\n吾徒孰谓标奇绝，动静凭君试甄别。\n叶零零兮秋暮半凋，花片片兮春暖齐发。\n暹禅老，暹禅老，意曾高。\n旷排沽待，忽致讥褒。\n天人列请兮屡轻笑，祖佛位卑兮还拟逃。\n我恐逃之逃不得，大方无外皆充塞。\n茫茫扰扰知何极，八面香风惹衣裓。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "吴山碧，楚江碧，吴楚悠悠兴何极。\n一寻寒木自为邻，三事秋云更谁识。\n干坤不是无知已，玉石休云辨真僞。\n待时沽誉漫沦生，晦迹韬光亦何意。\n春风急，春风急，八骏奔驰追不及。\n南北东西把定时，为君直上孤峰立。",
        "dynasty": "宋",
        "collection_info": null
    },
    {
        "title": "颂药山师子话送僧",
        "author": "释重显",
        "content": "厇诉金毛师子子，栴檀林下青莎裏。\n置也置也威自全，一出六出眉剔起。\n非拟拟，知几几，星流不问三千里。\n天外风清哮吼时，为君吸尽西江水。",
        "dynasty": "宋",
        "collection_info": null
    },
    {
        "title": "送秀大师",
        "author": "释重显",
        "content": "岩窦宵寒拥山帔，月高古木霜禽睡。\n西庵禅者来扣门，别我凌晨下层翠。\n欲留不可留，写意不及意。\n屈眴迢迢安足云，花偈联联太容易。\n君不见刘阳叟，绝希冀，送人只道无他事。\n行行会有知音知，何必清风动天地。",
        "dynasty": "宋",
        "collection_info": null
    },
    {
        "title": "送广华严归鹫峰",
        "author": "释重显",
        "content": "海山孤僻非蓬岛，雾泠云深松桂老。\n有客凝冬何太高，巨野宵征苦相讨。\n岩房杳杳凌寒空，冰霜落落分谭丛。\n谁云百城沉古月，自笑八面生清风。\n俄然别我还归去，惠理之徒望回驭。\n重重无尽楼阁门，到必为时略轻据。",
        "dynasty": "宋",
        "collection_info": null
    },
    {
        "title": "送远尘禅者",
        "author": "释重显",
        "content": "衲卷残云，风高绝邻。\n倚天照雪，堪抗要津。\n八纮极目兮春山若黛，九野纵步兮汀草如茵。\n三十四老未轻识，澟然方外奚相亲。",
        "dynasty": "宋",
        "collection_info": null
    },
    {
        "title": "送德隆山主",
        "author": "释重显",
        "content": "霜叶凋残，岩风凛寒。\n彼之禅老，忽下崇峦。\n衲有云兮曾卷未卷，琴无絃兮解弹不弹。\n迢迢既行，宜聼斯语。\n明暗路岐，生死洲渚。\n而今而后知不知，頺纲委地凭谁举。",
        "dynasty": "宋",
        "collection_info": null
    },
    {
        "title": "送澄禅者",
        "author": "释重显",
        "content": "春色依依，袭尔原草。\n春风浩浩，拂我窗牖。\n念此分飞，赠无琼玖。\n片片乱飘岩上梅，条条纵舞溪边柳。\n澄禅澄禅听斯言，古也今也行路难。\n知之者石火星流未急，不知者龙骥步骤曾寛。\n看看，孰云平地起波澜。",
        "dynasty": "宋",
        "collection_info": null
    },
    {
        "title": "送惠俦禅者",
        "author": "释重显",
        "content": "少林风规，何太萧洒。\n笼古罩今，睥真睨假。\n谁云发机射虎，自笑品类观马。\n剑客茫茫不要呈，甑人往往须擒下。\n俦禅俦禫，峥嵘象驾。",
        "dynasty": "宋",
        "collection_info": null
    },
    {
        "title": "送惠文禅者",
        "author": "释重显",
        "content": "正法眼，绝尘沙。\n二三四七，水月空花。\n千灯续焰曾间，五叶分披未葩。\n君不见卷席百丈，掩耳丹霞。\n龙行虎步争孤立，尽同云雨去无涯。\n文禅文禅，腾焕吾家。",
        "dynasty": "宋",
        "collection_info": null
    },
    {
        "title": "送道成禅者",
        "author": "释重显",
        "content": "曹溪流，非止水。\n一点忽来，千波自起。\n直须钓鳌钓鲸，莫问得皮得髓。\n君不见石头有言兮，圣不慕他，灵不在己。\n成禅成禅，谁家之子。",
        "dynasty": "宋",
        "collection_info": null
    },
    {
        "title": "送清演禅者",
        "author": "释重显",
        "content": "我年老大，心力衰微。\n赠别无语，冥同振飞。\n因思古之送人有言，吾不知其殊途同归。\n独爱新丰，曲腾清辉。\n寸草不生千万里，出门春色共依依。",
        "dynasty": "宋",
        "collection_info": null
    },
    {
        "title": "送继宝禅者",
        "author": "释重显",
        "content": "宝非宝，日杲杲。\n上上机，无处讨。\n赤水求来何太狂，荆山觅得苦相恼。\n不恼不狂排夜光，险恶道中为津梁。",
        "dynasty": "宋",
        "collection_info": null
    },
    {
        "title": "送小师元楚",
        "author": "释重显",
        "content": "道之冥机，一何相守。\n汝竞光阴，我亲蒲柳。\n毋厚弁之夺席，毋薄愚之诵箒。\n深思彼伐木丁丁之声，照古照今兮宜善求友。",
        "dynasty": "宋",
        "collection_info": null
    },
    {
        "title": "送清杲禅者",
        "author": "释重显",
        "content": "春雨蒙蒙，春风𩖼𩖼。\n动兮静兮，匪待时出。\n云霞闲澹作性，金鐡冷落为骨。\n知我者谓我高蹈世表，不知我者谓我下视尘窟。\n道恣随方，情融羁锁。\n紫栗一寻，青山万朵。\n行行思古人之言，无可不可，南北东西但唯我。",
        "dynasty": "宋",
        "collection_info": null
    },
    {
        "title": "酬行奯长老",
        "author": "释重显",
        "content": "黄金为骨松为姿，道高曾鄙天人师。\n有言遗我千古奇，无人知，石虎吞却木羊儿。",
        "dynasty": "宋",
        "collection_info": null
    },
    {
        "title": "至人不器",
        "author": "释重显",
        "content": "谁当机，举不赚，亦还稀。\n摧残峭峻，销烁玄微。\n重关曾巨闢，作者未同归。\n玉兔乍圆乍缺，金乌似飞不飞。\n卢老不知何处去，白云流水共依依。",
        "dynasty": "宋",
        "collection_info": null
    },
    {
        "title": "因事示众",
        "author": "释重显",
        "content": "石本落落，玉自碌碌。\n古之今之，一何𧬊速。\n师子不咬麒麟，猛虎不食伏肉。\n君不见洞庭孤岛烟浪深，木马追风有人识。",
        "dynasty": "宋",
        "collection_info": null
    },
    {
        "title": "日暮游东涧  其一",
        "author": "释重显",
        "content": "极目生晚照，溪云偶成朵。\n大朴曾未分，青山自唯我。",
        "dynasty": "宋",
        "collection_info": null
    },
    {
        "title": "日暮游东涧  其二",
        "author": "释重显",
        "content": "极目生晚照，远树笼微阴。\n谁知清浅流，别有沧海深。",
        "dynasty": "宋",
        "collection_info": null
    },
    {
        "title": "日暮游东涧  其三",
        "author": "释重显",
        "content": "极目生晚照，幽情眷兰芷。\n白苹叶裏风，不在秋江起。",
        "dynasty": "宋",
        "collection_info": null
    },
    {
        "title": "日暮游东涧  其四",
        "author": "释重显",
        "content": "极目生晚照，步影何迟迟。\n归禽古木中，相对频相窥。",
        "dynasty": "宋",
        "collection_info": null
    },
    {
        "title": "日暮游东涧  其五",
        "author": "释重显",
        "content": "极目生晚照，蓬莱匪仙境。\n钓得十二鳌，重来谢孤影。",
        "dynasty": "宋",
        "collection_info": null
    },
    {
        "title": "思归引  其一",
        "author": "释重显",
        "content": "一住翠峰顶，两见溪草绿。\n不知朝市间，几番生荣辱。\n萧条岩上云，冷淡水边竹。\n报谁归去来，向此空踟躅。",
        "dynasty": "宋",
        "collection_info": null
    },
    {
        "title": "思归引  其二",
        "author": "释重显",
        "content": "常忆在庐山，随时寄瓶锡。\n五百与一千，聚头同遣日。\n猿攀影未回，鹤望情还失。\n教他王老师，痴钝无处觅。",
        "dynasty": "宋",
        "collection_info": null
    },
    {
        "title": "思归引  其三",
        "author": "释重显",
        "content": "时雨洒如膏，万卉皆滋益。\n枯根甘自休，也似春无力。\n耕夫晓尚眠，蚕妇夜多息。\n从兹家业荒，共落风尘迹。",
        "dynasty": "宋",
        "collection_info": null
    },
    {
        "title": "送藴懽禅者西上",
        "author": "释重显",
        "content": "金阙路曾遥，行行直开泰。\n石房云未闲，杳杳若相待。\n高踪逾履冰，何人不倾盖。\n早晚承帝恩，再卜林泉会。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "春云情既高，片段飞虚碧。\n去留机未消，今古望还积。\n澄澄天影回，杳杳地形直。\n别夜共相思，谁栖此泉石。",
        "dynasty": "宋",
        "collection_info": null
    },
    {
        "title": "法尔不尔",
        "author": "释重显",
        "content": "夏云多奇峰，干城冷相映。\n借问诸禅僧，那箇堪凭定。\n干城高锁月，夏云欲为雨。\n若谓非全功，子细看规矩。",
        "dynasty": "宋",
        "collection_info": null
    },
    {
        "title": "送诸方化主",
        "author": "释重显",
        "content": "空岩暖律回，极目望还普。\n数点方外云，几处人间雨。\n寥寥沧海月，依依少林祖。\n去必示劳生，清风立千古。",
        "dynasty": "宋",
        "collection_info": null
    },
    {
        "title": "刘禹端公问云居雨从何来东平问官人风作何色  其一",
        "author": "释重显",
        "content": "雨从何来，风作何色。\n龙门万仞，曾留宿客。\n进退相将，谁遭点额。",
        "dynasty": "宋",
        "collection_info": null
    },
    {
        "title": "刘禹端公问云居雨从何来东平问官人风作何色  其二",
        "author": "释重显",
        "content": "风作何色，雨从何来。\n不用弹指，楼阁门开。\n波波棱棱，南方未回。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "松风清未休，水月淡相对。\n去来非等闲，必许孤云会。",
        "dynasty": "宋",
        "collection_info": null
    },
    {
        "title": "颂云门九九八十一  其一",
        "author": "释重显",
        "content": "三三九九八十一，一一观风随召出。\n千古有谁同共知，一毛师子众毛毕。",
        "dynasty": "宋",
        "collection_info": null
    },
    {
        "title": "颂云门九九八十一  其二",
        "author": "释重显",
        "content": "九九八十一，大勋不竖赏。\n若谓无詨讹，金刚曾合掌。",
        "dynasty": "宋",
        "collection_info": null
    },
    {
        "title": "乌龙和尚",
        "author": "释重显",
        "content": "空岩清夜坐，藓径积深雪。\n瞑目思古人，彻曙落残月。\n童敲石磬寒，猿挂枯枝折。\n杳杳无限情，分明向谁说。",
        "dynasty": "宋",
        "collection_info": null
    },
    {
        "title": "秋日送僧",
        "author": "释重显",
        "content": "边雁影邪，寒蝉声速。\n乘时毳流，远别岩谷。\n林惊一叶兮微风触袖，水肃百川兮片月在目。\n因忆象骨老师曾送人，行行不谓抽金镞。",
        "dynasty": "宋",
        "collection_info": null
    },
    {
        "title": "早参示众",
        "author": "释重显",
        "content": "晓天云静浓霜白，千峰万峰锁寒色。\n骊龙失珠知不知，无限平人遭点额。",
        "dynasty": "宋",
        "collection_info": null
    },
    {
        "title": "春风辞寄武威石秘校",
        "author": "释重显",
        "content": "春风何萧萧，和雨復兼雪。\n坼花功未深，偃草势曾烈。\n毗城痴爱老，怯寒对清拙。\n襄岩影响士，难御同孤劣。\n鳌峰人不来，柴门亦休闭。\n松头栗鼠下，时把藤床囓。\n庭际霜禽归，屡啄雪钱缺。\n一旦春风息，暖日生林樾。\n幽径盘百上，拄筇行且歇。\n无絃兮莫弹，有语兮存舌。\n冷落流水声，古之若为说。\n凋残早梅树，今之若为别。\n俯仰身力轻，翻忆春风切。\n为吾吹却尘，欲革分岐辙。\n为吾吹却云，欲问辽空月。\n不知天地间，堪为谁交结。",
        "dynasty": "宋",
        "collection_info": null
    },
    {
        "title": "送百丈专使",
        "author": "释重显",
        "content": "大雄孤顶曾遐举，偏索诸方谁敢拒。\n乳窦峰前捋虎鬚，再得完全又归去。",
        "dynasty": "宋",
        "collection_info": null
    },
    {
        "title": "送清素禅者之金华",
        "author": "释重显",
        "content": "古策风高瓶浪阔，春云片段分清绝。\n金盆后夜孤顶寒，去去谁同落残月。",
        "dynasty": "宋",
        "collection_info": null
    },
    {
        "title": "拟寒山送僧",
        "author": "释重显",
        "content": "择木有灵禽，寒空寄羽翼。\n不止蓬莱山，冥冥去何极。",
        "dynasty": "宋",
        "collection_info": null
    },
    {
        "title": "送如香大师",
        "author": "释重显",
        "content": "栴檀叶落雨初歇，天外风清亦何别。\n后夜莲城溪月寒，孤光谁共倚寥泬。",
        "dynasty": "宋",
        "collection_info": null
    },
    {
        "title": "寄于秘丞  其一",
        "author": "释重显",
        "content": "石径通岩窦，引步藏欹侧。\n蓬莱人不来，扫尽苍苔色。",
        "dynasty": "宋",
        "collection_info": null
    },
    {
        "title": "寄于秘丞  其二",
        "author": "释重显",
        "content": "飞瀑千万层，五月状冰雪。\n将期云雾开，永夜对孤月。",
        "dynasty": "宋",
        "collection_info": null
    },
    {
        "title": "再成古诗",
        "author": "释重显",
        "content": "霜花一镊中，玉童摘未摘。\n斯言如不闻，千古动愁色。\n因忆商山吟，在乌如在白。",
        "dynasty": "宋",
        "collection_info": null
    },
    {
        "title": "答当生不生",
        "author": "释重显",
        "content": "咄咄休强名，刍狗亦为累。\n寂寥金粟身，曾未求诸己。",
        "dynasty": "宋",
        "collection_info": null
    },
    {
        "title": "戏靠安岩呈双溪大师",
        "author": "释重显",
        "content": "陜府鐡牛却知有，春秋几几成过咎。\n一身还作二如来，黑白不分辨香臭。",
        "dynasty": "宋",
        "collection_info": null
    },
    {
        "title": "疏黑白无从",
        "author": "释重显",
        "content": "天地不仁，万化蠢蠢。\n若谓非缘，竹何从笋。\n髮兮髪兮，黑白是凖。",
        "dynasty": "宋",
        "collection_info": null
    },
    {
        "title": "暮冬感怀寄瑞岩禅师",
        "author": "释重显",
        "content": "雪水遶松槛，迟迟结清浅。\n病眼时懒开，幽情况难遣。\n故人久相别，飞文屡惭腼。\n仰谢十二峰，分照月如翦。",
        "dynasty": "宋",
        "collection_info": null
    },
    {
        "title": "送知久禅者",
        "author": "释重显",
        "content": "霜竹凝寒携九节，铜瓶浪锁千溪月。\n天上人间不自知，行行谁共分清绝。",
        "dynasty": "宋",
        "collection_info": null
    },
    {
        "title": "送庆颜禅者",
        "author": "释重显",
        "content": "岩桂风清香露滴，定起高秋映虚碧。\n断云不是归帝乡，飞落人间有谁识。",
        "dynasty": "宋",
        "collection_info": null
    },
    {
        "title": "春日怀古  其一",
        "author": "释重显",
        "content": "门外春将半，岩冰暖有声。\n玄沙曾未到，虚得偃溪名。",
        "dynasty": "宋",
        "collection_info": null
    },
    {
        "title": "春日怀古  其二",
        "author": "释重显",
        "content": "门外春将半，青青野色分。\n桃花开欲尽，无处觅灵云。",
        "dynasty": "宋",
        "collection_info": null
    },
    {
        "title": "春日怀古  其三",
        "author": "释重显",
        "content": "门外春将半，羣芳斗盛时。\n邻家有庭柏，诸祖共相知。",
        "dynasty": "宋",
        "collection_info": null
    },
    {
        "title": "春日怀古  其四",
        "author": "释重显",
        "content": "门外春将半，幽禽语共新。\n宝陀岩上客，应笑未归人。",
        "dynasty": "宋",
        "collection_info": null
    },
    {
        "title": "送僧之金陵",
        "author": "释重显",
        "content": "胜游生末迹，杳自狎时羣。\n卷衲消寒木，扬帆寄断云。\n曙瓶花外汲，午磬浪边闻。\n别后石城月，依依远共分。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "知方流古意，云树别诸邻。\n月不澄微水，山应立是尘。\n静空孤鹗远，高柳一蝉新。\n欲究劳生问，归思莫厌频。",
        "dynasty": "宋",
        "collection_info": null
    },
    {
        "title": "千里不来",
        "author": "释重显",
        "content": "不见古君子，因循又隔秋。\n浮生多自掷，好事更谁留。\n碧巘高沉月，寒云静锁楼。\n宗雷何处是，白鸟下汀洲。",
        "dynasty": "宋",
        "collection_info": null
    },
    {
        "title": "僧归霅上",
        "author": "释重显",
        "content": "海国浮轻檝，悠悠兴未阑。\n草随春岸绿，风倚夜涛寒。\n沙鹭宜相狎，霜蟾望更寛。\n河声西聼日，谁得共云端。",
        "dynasty": "宋",
        "collection_info": null
    },
    {
        "title": "春晴野步",
        "author": "释重显",
        "content": "乘兴携多士，迟迟傍水濆。\n春山不在目，啼鸟共谁闻。\n片石寒笼藓，残花冷衬云。\n只应融老辈，庵际境犹分。",
        "dynasty": "宋",
        "collection_info": null
    },
    {
        "title": "赋瑞雪送穆大师",
        "author": "释重显",
        "content": "五六皆名出，飘花独见稀。\n若教同一色，还似负羣机。\n玉马犹空说，铜驼转更非。\n争如千万里，相对共依依。",
        "dynasty": "宋",
        "collection_info": null
    },
    {
        "title": "送鐡佛专使",
        "author": "释重显",
        "content": "荷策来寻我，泛舟思旧山。\n不知何处月，相照在深湾。\n风助秋涛急，云兼野树闲。\n到时如请益，先忆赵州关。",
        "dynasty": "宋",
        "collection_info": null
    },
    {
        "title": "同于秘丞赋瀑泉",
        "author": "释重显",
        "content": "大禹不知凿，来源亦自成。\n色应邻众白，声合让孤清。\n远势曾吞海，飞流未喷鲸。\n灵槎如可泛，天派问归程。",
        "dynasty": "宋",
        "collection_info": null
    },
    {
        "title": "送简能禅者归仙都",
        "author": "释重显",
        "content": "荷策下丹嶂，纷纷雪正飞。\n浮生谁未到，旧国自重归。\n云背猿声断，天遥鹗影微。\n莲城古风月，又得振清机。",
        "dynasty": "宋",
        "collection_info": null
    },
    {
        "title": "天竺送僧",
        "author": "释重显",
        "content": "雪霁莲峰顶，孤禅起石床。\n向时机自绝，异域路空长。\n啼狖衝寒影，归鸿见断行。\n后期无定迹，烟水共茫茫。",
        "dynasty": "宋",
        "collection_info": null
    },
    {
        "title": "寄石秘校",
        "author": "释重显",
        "content": "重林冥坐久，引望復迟迟。\n烦暑未消日，凉风来几时。\n天云飞积火，岩溜散垂丝。\n欲拟相寻去，浮生已共知。",
        "dynasty": "宋",
        "collection_info": null
    },
    {
        "title": "因事示众",
        "author": "释重显",
        "content": "客从远方来，遗我径寸璧。\n中有四箇字，字字无人识。\n清涵鲸海寛，冷射蟾轮窄。\n今朝呈似看，请道末后句。",
        "dynasty": "宋",
        "collection_info": null
    },
    {
        "title": "静而善应  其一",
        "author": "释重显",
        "content": "觌面相见，不在多端。\n龙蛇易辨，衲子难瞒。\n金槌影动，宝剑光寒。\n直下来也，急着眼看。",
        "dynasty": "宋",
        "collection_info": null
    },
    {
        "title": "静而善应  其二",
        "author": "释重显",
        "content": "对扬殊特本同参，谁自辽空强指南。\n今古不存师弟子，一轮秋月印寒潭。",
        "dynasty": "宋",
        "collection_info": null
    },
    {
        "title": "自诲",
        "author": "释重显",
        "content": "麟龙不为瑞，草木生光辉。\n三尺一丈六，且同携手归。\n惭尔惩世师，巍巍何巍巍。",
        "dynasty": "宋",
        "collection_info": null
    },
    {
        "title": "宗门三印  其一",
        "author": "释重显",
        "content": "印空印水印泥，炳然字义还迷。\n黄头大士不识，敢问谁得亲提。",
        "dynasty": "宋",
        "collection_info": null
    },
    {
        "title": "宗门三印  其二",
        "author": "释重显",
        "content": "印泥印空印水，匝地寒涛竞起。\n其中无限麟龙，几处争求出嘴。",
        "dynasty": "宋",
        "collection_info": null
    },
    {
        "title": "宗门三印  其三",
        "author": "释重显",
        "content": "印水印泥印空，衲子不辨西东。\n拨开向上一窍，千圣齐立下风。",
        "dynasty": "宋",
        "collection_info": null
    },
    {
        "title": "革辙二门  其一",
        "author": "释重显",
        "content": "劫火曾洞然，木人泪先落。\n可怜傅大士，处处失楼阁。",
        "dynasty": "宋",
        "collection_info": null
    },
    {
        "title": "革辙二门  其二",
        "author": "释重显",
        "content": "德云闲古锥，几下妙峰顶。\n唤他痴圣人，担雪共填井。",
        "dynasty": "宋",
        "collection_info": null
    },
    {
        "title": "革辙二门  其三",
        "author": "释重显",
        "content": "祖佛未生前，已震涂毒鼓。\n如今谁乐闻，请试分回互。",
        "dynasty": "宋",
        "collection_info": null
    },
    {
        "title": "革辙二门  其四",
        "author": "释重显",
        "content": "宛转復宛转，真金休百炼。\n丧却毗耶离，无人解看箭。",
        "dynasty": "宋",
        "collection_info": null
    },
    {
        "title": "拟弋者慕",
        "author": "释重显",
        "content": "翠羽立高枝，危巢对落辉。\n碧潭千万丈，直下取鱼归。",
        "dynasty": "宋",
        "collection_info": null
    },
    {
        "title": "透法身句  其一",
        "author": "释重显",
        "content": "潦倒云门泛鐡舷，江南江北竞头看。\n可怜无限垂鈎者，随例茫茫失钓竿。",
        "dynasty": "宋",
        "collection_info": null
    },
    {
        "title": "透法身句  其二",
        "author": "释重显",
        "content": "一叶飘空便见秋，法身须透闹啾啾。\n明年更有新条在，恼乱春风卒未休。",
        "dynasty": "宋",
        "collection_info": null
    },
    {
        "title": "灵隐小参",
        "author": "释重显",
        "content": "六合茫茫竞不知，灵山经夏是便宜。\n虚堂夜静无余事，留得禅僧立片时。",
        "dynasty": "宋",
        "collection_info": null
    },
    {
        "title": "因雪示众",
        "author": "释重显",
        "content": "清光欹月不相饶，堆积虚庭卒未消。\n为瑞为祥也难得，不知谁解立齐腰。",
        "dynasty": "宋",
        "collection_info": null
    },
    {
        "title": "秘魔岩",
        "author": "释重显",
        "content": "把断重津过者艰，擎扠须信髑髅干。\n藿山到后知端的，同死同生未足观。",
        "dynasty": "宋",
        "collection_info": null
    },
    {
        "title": "保福四谩人",
        "author": "释重显",
        "content": "竿木随身老作家，逢场作戏更难加。\n谩人谩我无人会，水长船高眼裏沙。",
        "dynasty": "宋",
        "collection_info": null
    },
    {
        "title": "灵云和尚",
        "author": "释重显",
        "content": "本无迷悟数如麻，独许灵云是作家。\n借问偏参诸祖客，不知何处见桃花。",
        "dynasty": "宋",
        "collection_info": null
    },
    {
        "title": "僧问缘生义",
        "author": "释重显",
        "content": "义列缘生笑未闻，孰呈布鼓向雷门。\n金刚鐡券诸方问，报道三千海岳昏。",
        "dynasty": "宋",
        "collection_info": null
    },
    {
        "title": "名实无当",
        "author": "释重显",
        "content": "玉转珠回祖佛言，精通犹是污心田。\n老卢只解长春米，何得黄梅万古传。",
        "dynasty": "宋",
        "collection_info": null
    },
    {
        "title": "迷悟相返",
        "author": "释重显",
        "content": "霏霏梅雨洒危层，五月山房冷似冰。\n莫谓干坤乖大信，未明心地是炎蒸。",
        "dynasty": "宋",
        "collection_info": null
    },
    {
        "title": "道贵如愚",
        "author": "释重显",
        "content": "雨过云凝晓半开，数峰如画碧崔嵬。\n空生不解岩中坐，惹得天花动地来。",
        "dynasty": "宋",
        "collection_info": null
    },
    {
        "title": "大功不宰",
        "author": "释重显",
        "content": "牛头峰顶锁重云，独坐寥寥寄此身。\n百鸟不来春又过，不知谁是到庵人。",
        "dynasty": "宋",
        "collection_info": null
    },
    {
        "title": "晦迹自贻",
        "author": "释重显",
        "content": "图画当年爱洞庭，波心七十二峰青。\n如今高卧思前事，添得卢公倚石屏。",
        "dynasty": "宋",
        "collection_info": null
    },
    {
        "title": "五老师子",
        "author": "释重显",
        "content": "踞地盘空势未休，爪牙何必竞时流。\n天教生在千峰上，不得云擎也出头。",
        "dynasty": "宋",
        "collection_info": null
    },
    {
        "title": "与时寡合",
        "author": "释重显",
        "content": "居士门高谒未期，闲隈岩石且相宜。\n太湖三万六千顷，月在清波说向谁。",
        "dynasty": "宋",
        "collection_info": null
    },
    {
        "title": "宜谦山主赴鄞城命",
        "author": "释重显",
        "content": "休向千峰过好时，白云高卧趣还卑。\n涂中无限未归客，不待相依更待谁。",
        "dynasty": "宋",
        "collection_info": null
    },
    {
        "title": "庭前柏树子  其一",
        "author": "释重显",
        "content": "七百甲子老禅和，安贴家邦苦是他。\n人问西来指庭柏，却令天下动干戈。",
        "dynasty": "宋",
        "collection_info": null
    },
    {
        "title": "庭前柏树子  其二",
        "author": "释重显",
        "content": "千圣灵机不易亲，龙生龙子莫因循。\n赵州夺得连城璧，秦主相如总丧身。",
        "dynasty": "宋",
        "collection_info": null
    },
    {
        "title": "赠琴僧",
        "author": "释重显",
        "content": "太古清音发指端，月当松顶夜堂寒。\n悲风流水多呜咽，不聼希声不用弹。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "帆挂澄江雨霁时，绿铺春岸草离离。\n定干坤句轻相送，逢着知音举向伊。",
        "dynasty": "宋",
        "collection_info": null
    },
    {
        "title": "送僧之婺城  其一",
        "author": "释重显",
        "content": "孤云徒自类行踪，高指金华思不穷。\n日暮轻帆映秋色，沙禽啼断一江风。",
        "dynasty": "宋",
        "collection_info": null
    },
    {
        "title": "送僧之婺城  其二",
        "author": "释重显",
        "content": "婺溪烟景称生涯，轻泛兰舟意未賖。\n八咏清风好相继，碧云流水是诗家。",
        "dynasty": "宋",
        "collection_info": null
    },
    {
        "title": "送文用庵主归旧隐",
        "author": "释重显",
        "content": "太白峰前旧隐基，杉松寒翠滴无时。\n经年抛却又归去，再聼岩猿祇自知。",
        "dynasty": "宋",
        "collection_info": null
    },
    {
        "title": "送显冲禅者之霅上觐兄着作",
        "author": "释重显",
        "content": "选佛选官应在我，难兄难弟不唯他。\n汀花岸草芳菲日，远远清风争奈何。",
        "dynasty": "宋",
        "collection_info": null
    },
    {
        "title": "送宝月禅者之天台",
        "author": "释重显",
        "content": "春风吹断海山云，别夜寥寥绝四邻。\n月在石桥更无月，不知谁是月边人。",
        "dynasty": "宋",
        "collection_info": null
    },
    {
        "title": "玄沙和尚",
        "author": "释重显",
        "content": "本是钓鱼船上客，偶除鬚髪着袈裟。\n祖佛位中留不得，夜来依旧宿芦花。",
        "dynasty": "宋",
        "collection_info": null
    },
    {
        "title": "偶作",
        "author": "释重显",
        "content": "拾翠寻芳烈夜灯，芦芽穿膝笑无能。\n飞泉泠淡与谁聼，空落断崖千万层。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "路岐长草带青青，云片相兼野思生。\n多谢春风莫吹散，等闲为盖赠君行。",
        "dynasty": "宋",
        "collection_info": null
    },
    {
        "title": "送纯禅者",
        "author": "释重显",
        "content": "莎萝雨滴苍苔痕，前峰后峰啼断猿。\n携筇别我下层翠，何处静敲仁者门。",
        "dynasty": "宋",
        "collection_info": null
    },
    {
        "title": "和颃书记见寄",
        "author": "释重显",
        "content": "古松吟遶石磷磷，汤惠休辞岂易闻。\n红叶写成藏不得，暮风吹断碧溪云。",
        "dynasty": "宋",
        "collection_info": null
    },
    {
        "title": "送允诚禅者",
        "author": "释重显",
        "content": "飞泉列岫压穷野，冷碧寒青光斗射。\n片云片石何太高，为谁留在长松下。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古藤枝，寒索索。\n方倚靠，又拈却。\n海阔天遥非等闲，风前曾共孤云约。",
        "dynasty": "宋",
        "collection_info": null
    },
    {
        "title": "送清禅者",
        "author": "释重显",
        "content": "瘦藤春云深，天涯去无侣。\n时笑野泉声，似共流莺语。\n落落风规今古情，相逢会有知音举。",
        "dynasty": "宋",
        "collection_info": null
    },
    {
        "title": "辞于秘丞",
        "author": "释重显",
        "content": "永夜潜思槁木身，蓬仙门馆渐经旬。\n虽干清政为高客，争奈白云无主人。\n岩泻瀑泉机未息，雨零寒叶梦犹频。\n此时贤宰容归去，古像焚檀祝有因。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "凉飈新叶坠岩阴，禅起高秋别翠岑。\n孤月冷光清有兴，断云闲影合无心。\n瓶分吴浪情何极，钵化膺门道更深。\n好是却迴旧房日，倚栏同看橘铺金。",
        "dynasty": "宋",
        "collection_info": null
    },
    {
        "title": "往復无间  其一",
        "author": "释重显",
        "content": "平旦寅，朕兆之前已丧真。\n老胡鹤树惭开口，犹举双趺诳后人。",
        "dynasty": "宋",
        "collection_info": null
    },
    {
        "title": "往復无间  其二",
        "author": "释重显",
        "content": "日出卯，万国香花竞头走。\n邯郸学步笑傍观，岂知凶祸逐其后。",
        "dynasty": "宋",
        "collection_info": null
    },
    {
        "title": "往復无间  其三",
        "author": "释重显",
        "content": "食时辰，大嚮那堪列主宾。\n维摩香饭本非设，怪他鹙鹭独生瞋。",
        "dynasty": "宋",
        "collection_info": null
    },
    {
        "title": "往復无间  其四",
        "author": "释重显",
        "content": "禺中巳，荆棘园林徧大地。\n南北东西卒未休，金刚焰復从何起。",
        "dynasty": "宋",
        "collection_info": null
    },
    {
        "title": "往復无间  其五",
        "author": "释重显",
        "content": "日南午，寥廓腾辉示天鼓。\n鬰头蓝已定全身，何假周行夸七步。",
        "dynasty": "宋",
        "collection_info": null
    },
    {
        "title": "往復无间  其六",
        "author": "释重显",
        "content": "日昳未，碧眼胡来欺汉地。\n九年计较不能成，刚有痴人求断臂。",
        "dynasty": "宋",
        "collection_info": null
    },
    {
        "title": "往復无间  其七",
        "author": "释重显",
        "content": "晡时申，急急逃生路上人。\n草鞋踏尽家乡远，顶罩烧钟一万斤。",
        "dynasty": "宋",
        "collection_info": null
    },
    {
        "title": "往復无间  其八",
        "author": "释重显",
        "content": "日入酉，室内覆盆且依旧。\n尘尘彼彼丈夫儿，井中之物同哮吼。",
        "dynasty": "宋",
        "collection_info": null
    },
    {
        "title": "往復无间  其九",
        "author": "释重显",
        "content": "黄昏戌，寰中不碍平人出。\n瓦砾光生珠玉闲，将军岂用驱边卒。",
        "dynasty": "宋",
        "collection_info": null
    },
    {
        "title": "往復无间  其一○",
        "author": "释重显",
        "content": "人定亥，六合茫茫谁不在。\n长空有月自寻常，雾起云腾也奇怪。",
        "dynasty": "宋",
        "collection_info": null
    },
    {
        "title": "往復无间  其一一",
        "author": "释重显",
        "content": "半夜子，樵唱渔歌声未已。\n雨花徒说问空生，高枕千门睡方美。",
        "dynasty": "宋",
        "collection_info": null
    },
    {
        "title": "往復无间  其一二",
        "author": "释重显",
        "content": "鷄鸣丑，贵贱尊卑各相守。\n忙者忙兮闲者闻，古今休论自长久。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "岩泉高锁黄金宅，衲卷秋云古标格。\n离歌谁赠欲行人，偏界同为一宿客。\n春色依依日杲杲，南北东西好看好。\n闹市拶笑娇尸迦，草头青点俱胝老。\n呵呵呵，人间天上不知他。\n粝竭节有顶门眼，归去清风拂薜萝。",
        "dynasty": "宋",
        "collection_info": null
    },
    {
        "title": "寄李都尉",
        "author": "释重显",
        "content": "水月拈来作者殊，东西南北谩区区。\n也知金粟李居士，端坐重城笑老卢。\n咄。",
        "dynasty": "宋",
        "collection_info": null
    },
    {
        "title": "寄池阳曾学士",
        "author": "释重显",
        "content": "山万重兮水万枝，堆青流碧冷便宜。\n筭来免得生遥恨，不在诗情在祖师。",
        "dynasty": "宋",
        "collection_info": null
    },
    {
        "title": "寄四明使君沈祠部  其一",
        "author": "释重显",
        "content": "露冕民谣物物成，江山千里古风清。\n曹溪客是无机者，日在深云听颂声。",
        "dynasty": "宋",
        "collection_info": null
    },
    {
        "title": "寄四明使君沈祠部  其二",
        "author": "释重显",
        "content": "苍苍德也亦如斯，政化全归副倚毗。\n十万人家写春色，不知谁解立生祠。",
        "dynasty": "宋",
        "collection_info": null
    },
    {
        "title": "寄内侍太保  其一",
        "author": "释重显",
        "content": "千尺岩泉喷冷声，草堂云淡竹风清。\n蒲团时倚无他事，永日寥寥谢太平。",
        "dynasty": "宋",
        "collection_info": null
    },
    {
        "title": "寄内侍太保  其二",
        "author": "释重显",
        "content": "萝龛藓室狎猿猱，忽捧纶言挂紫袍。\n恩大不知何以报，五云天上望空劳。",
        "dynasty": "宋",
        "collection_info": null
    },
    {
        "title": "寄曹都护",
        "author": "释重显",
        "content": "故国休言万里程，为官为释且分明。\n道存不必曾倾盖，俱有清风匝地生。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "虎角深藏不待时，全机曾许雪林知。\n如今百越拈来也，草偃风行是信旗。",
        "dynasty": "宋",
        "collection_info": null
    },
    {
        "title": "寄灵隐惠明禅师  其一",
        "author": "释重显",
        "content": "千峰影裏叶初凋，极望还将慰寂寥。\n也谓毫端不相隔，秋云秋水奈遥遥。",
        "dynasty": "宋",
        "collection_info": null
    },
    {
        "title": "寄灵隐惠明禅师  其二",
        "author": "释重显",
        "content": "海峤生片云，有时忽如盖。\n不挂飞来峰，悠悠拟何待。",
        "dynasty": "宋",
        "collection_info": null
    },
    {
        "title": "送益书记之霅水",
        "author": "释重显",
        "content": "白苹汀是旧家乡，归兴兰舟泛渺茫。\n日暮沙禽啼欲断，不知谁在碧云房。",
        "dynasty": "宋",
        "collection_info": null
    },
    {
        "title": "三宝讚 佛宝",
        "author": "释重显",
        "content": "甘蔗流苗应刹尘，觉场高发利生因。\n紫金莲捧千轮足，白玉毫飞万德身。\n孤立大方资定惠，等观含类舍怨亲。\n挨星相好中天主，匝地名闻出世人。\n螺髪右旋仙岛碧，月眉斜印海门新。\n鸾翔凤舞非殊品，象转龙蟠绝比伦。\n璎络聚中腾瑞色，花鬘影裏夺芳春。\n慈仪恋望知何极，梵德言辞莫可陈。\n胸字杳分无量义，顶珠常照百由旬。\n双林孰谓归圆寂，坐断干坤日见真。",
        "dynasty": "宋",
        "collection_info": null
    },
    {
        "title": "三宝讚 法宝",
        "author": "释重显",
        "content": "后得智生功德聚，大悲留演润禽鱼。\n贯花虽自科千品，标月还归理一如。\n过量劫应期广布，刹那心合未忘书。\n四衢道内抛红焰，五欲波中绽白蕖。\n排斥众魔登寿域，引携诸子下安车。\n义天星象荧荧也，辞海波澜浩浩欤。\n违背此恩难拯拔，遭逢末世岂踌躇。\n闻来半偈须相斆，惜去全身莫共居。\n飞辩恨曾亏激问，颐幽欣且免长嘘。\n生生顶奉辉心镜，廓照尘劳信有余。",
        "dynasty": "宋",
        "collection_info": null
    },
    {
        "title": "三宝讚 僧宝",
        "author": "释重显",
        "content": "方袍圆顶义何宣，续焰千灯岂小缘。\n花雨座前犹滞相，虎驯庵畔尚稽诠。\n岩栖冢宿难依望，鹤貌云心迥洒然。\n宝杖夜鸣寒峤月，铜瓶秋潄碧潭烟。\n名标练若澄諠猾，迹念昏衢警睡眠。\n林下雅为方外客，人间堪作火中莲。\n情高不是超三际，道在非同入四禅。\n浮世勉谁知逝水，深峰甘自聼飞泉。\n苾蒭草馥僧祇后，玳瑁盂传古佛先。\n珍重觉皇有真子，坤维高步列金田。",
        "dynasty": "宋",
        "collection_info": null
    },
    {
        "title": "夏寄辩禅者山房",
        "author": "释重显",
        "content": "枕簟云作屏，必固黄金宅。\n轩窗月为昼，岂止虚生白。\n麟龙愧头角，鵰鹗惭羽翮。\n庶拟羣类心，在寛如在窄。",
        "dynasty": "宋",
        "collection_info": null
    },
    {
        "title": "和钱太博见寄觅山药  其一",
        "author": "释重显",
        "content": "文柄谁持合自持，忧民风槩乍清羸。\n禅林草药如为效，愿见皇家急诏时。",
        "dynasty": "宋",
        "collection_info": null
    },
    {
        "title": "和钱太博见寄觅山药  其二",
        "author": "释重显",
        "content": "圣君鸿业在扶持，日角龙章固不羸。\n摛藻玉堂归未晚，百花开赴御筵时。",
        "dynasty": "宋",
        "collection_info": null
    },
    {
        "title": "送钱太博应贤良选",
        "author": "释重显",
        "content": "贤才当召试，彪炳对吾君。\n千古不遗恨，八元应主文。\n岸花明列斾，天籁拂微云。\n后夜观垂象，中台位已分。",
        "dynasty": "宋",
        "collection_info": null
    },
    {
        "title": "答天童新和尚",
        "author": "释重显",
        "content": "中峰深且寒，欹接海边岛。\n松凋不死枝，花坼未萌草。\n飞瀑吼蛟宫，幽径分鸟道。\n伊余空寂徒，浮光寄枯槁。\n冥游天地间，谁兮可寻讨。\n孤立云霞外，谁兮可长保。\n兹来仁者来，还称太白老。\n荷策扣岩扃，重席展怀抱。\n示我商颂清，休夸郢歌好。\n报投惭抒辞，难以论嘉藻。",
        "dynasty": "宋",
        "collection_info": null
    },
    {
        "title": "和颂",
        "author": "释重显",
        "content": "玲珑岩古寺，冠乎明越境。\n海眼通洌泉，天心耸危岭。\n尝游兴未阑，遐想神忽凝。\n彼士真觉雄，相邻不孤迥。\n吾爱济横流，孰云烦虑屏。\n吾爱整頺纲，岂止浮根静。\n栖梧瑞九包，追风骏十影。\n顾我不争衡，与谁闲斗茗。\n乘时既磊落，照世非昏暝。\n伫为王者师，三千统摩顶。",
        "dynasty": "宋",
        "collection_info": null
    },
    {
        "title": "赠别太臻禅者",
        "author": "释重显",
        "content": "武陵山水何秘邃，元化功兮不容易。\n坛曾善卷韬龙光，洞亦桃花副麟趾。\n仍思昔日吾祖浩浩提纲宗，消息旷断寰宇空。\n又闻高大舜让公器，祥瑞却生芦苇丛。\n人由境兮冥道德，境有人兮分玉石。\n臻禅本自偃殊方，忽向其中诞孤迹。\n迢迢海甸来寻我，一十二年同冷坐。\n羽翼抟风今是时，拂尽天云乃飞过。",
        "dynasty": "宋",
        "collection_info": null
    },
    {
        "title": "云门俱字",
        "author": "释重显",
        "content": "百草头，何太极，重与禅徒下锥刺。\n云门俱字好参详，雪峰辊毬亦端的。\n黛非青兮蓝一色，辰锦砂兮敢言赤。\n紫罗帐裏有真珠，曹溪路上生荆棘。\n还会么，此时若不究根源，直向当来问弥勒。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其一",
        "author": "释重显",
        "content": "如何是宾中宾。\n云满面埃尘，又曰噫。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其二",
        "author": "释重显",
        "content": "宾中之宾，少喜多瞑。\n丈夫壮志，当付何人。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其三",
        "author": "释重显",
        "content": "如何是宾中主。\n云兆分其五，又曰引。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其四",
        "author": "释重显",
        "content": "宾中之主，玄沙猛虎。\n半合半开，唯自相许。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其五",
        "author": "释重显",
        "content": "如何是主中宾。\n云月带重轮，又曰收。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其六",
        "author": "释重显",
        "content": "主中之宾，温故知新。\n互换相照，师子嚬呻。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其七",
        "author": "释重显",
        "content": "如何是主中主。\n云大千捏聚，又曰掲。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其八",
        "author": "释重显",
        "content": "主中之主，正令齐举。\n长剑倚天，谁敢当御。",
        "dynasty": "宋",
        "collection_info": null
    },
    {
        "title": "僧问四宾主因而有颂颂之  其九",
        "author": "释重显",
        "content": "宾主分不分，颟顸绝异闻。\n解布劳生手，寄言来白云。",
        "dynasty": "宋",
        "collection_info": null
    },
    {
        "title": "令僧把衲",
        "author": "释重显",
        "content": "七八既难，直须教透。\n来不在前，去不在后。\n麤细自看，紧缓相就。\n一日圆成呈似君，想得诸方未知有。",
        "dynasty": "宋",
        "collection_info": null
    },
    {
        "title": "送知一入京兼简清河从事",
        "author": "释重显",
        "content": "六月干江水似秋，片帆高挂岸云收。\n行行莫谓朝天阙，况倚文星在巨舟。",
        "dynasty": "宋",
        "collection_info": null
    },
    {
        "title": "送德珉山主",
        "author": "释重显",
        "content": "溪山春色映云袍，爱住隍城意转高。\n翻笑忘机自安者，不能垂手入尘劳。",
        "dynasty": "宋",
        "collection_info": null
    },
    {
        "title": "送僧  其一",
        "author": "释重显",
        "content": "红芍药边方舞蝶，碧梧桐裏正啼莺。\n离亭不折依依柳，况有春山送又迎。",
        "dynasty": "宋",
        "collection_info": null
    },
    {
        "title": "送僧  其二",
        "author": "释重显",
        "content": "祖域高亲日未央，家林归去意何长。\n旧交不识初相见，曾振沧溟夺夜光。",
        "dynasty": "宋",
        "collection_info": null
    },
    {
        "title": "送崇己阇黎归天台",
        "author": "释重显",
        "content": "石桥云瀑冷相侵，藓径萝龛入更深。\n却羡搘筇远归去，半千尊者是知音。",
        "dynasty": "宋",
        "collection_info": null
    },
    {
        "title": "送邃悟上人之会稽",
        "author": "释重显",
        "content": "百越江山冠九州，如屏还愧谩相褒。\n惠休此去多吟赏，嬴得清风价转高。",
        "dynasty": "宋",
        "collection_info": null
    },
    {
        "title": "送僧  其一",
        "author": "释重显",
        "content": "乘兴飞帆别翠峰，水光春静冷涵空。\n到人若问曹溪意，祇报卢能在下风。",
        "dynasty": "宋",
        "collection_info": null
    },
    {
        "title": "送僧  其二",
        "author": "释重显",
        "content": "禅石飞流溅碧莎，利生还喜下云坡。\n途中若立三千客，剔起眉毛不在多。",
        "dynasty": "宋",
        "collection_info": null
    },
    {
        "title": "送僧  其三",
        "author": "释重显",
        "content": "栴檀林裏振金毛，四顾清风拂几遭。\n曾许全威作云雨，不知何处是尘劳。",
        "dynasty": "宋",
        "collection_info": null
    },
    {
        "title": "送僧  其四",
        "author": "释重显",
        "content": "云衣轻拂下层峦，松桧生风触袖寒。\n谁问亲游乳峰意，百千年后与谁看。",
        "dynasty": "宋",
        "collection_info": null
    },
    {
        "title": "寄员外黄君",
        "author": "释重显",
        "content": "碧岫层层列杳冥，涟漪环遶贲寒青。\n韬藏未识古君子，空仰嘉声过洞庭。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "五色祥麟白月轮，乘时应不念离羣。\n松根石上未归日，谁看暮山飞断云。",
        "dynasty": "宋",
        "collection_info": null
    },
    {
        "title": "寄刘秀才",
        "author": "释重显",
        "content": "远远飞来一幅书，愈风诚重復何如。\n相逢相见未期日，目断千山插太虚。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古之别，今之别，目对春江倚寥泬。\n三树两树啼断猿，千峰万峰落残雪。\n花蒙蒙，雨蒙蒙，坤维步步生清风。",
        "dynasty": "宋",
        "collection_info": null
    },
    {
        "title": "闻百舌鸟送僧",
        "author": "释重显",
        "content": "曾来芳树几回飞，烟霭初晴又见伊。\n巧语向人莫相笑，知音知后更谁知。",
        "dynasty": "宋",
        "collection_info": null
    },
    {
        "title": "送中座主入广",
        "author": "释重显",
        "content": "舶主船中寄惠持，云霞无迹共依依。\n海山见说多嘉赏，莫便因循忘却归。",
        "dynasty": "宋",
        "collection_info": null
    },
    {
        "title": "送陇西秀才入京",
        "author": "释重显",
        "content": "国器难藏孰可知，携来书剑莫迟迟。\n明年桂籍登文阵，夺取龙头更是谁。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "灵残春岛路迢迢，水静云开见碧霄。\n别后谁同此深意，祇应孤月共寥寥。",
        "dynasty": "宋",
        "collection_info": null
    },
    {
        "title": "因仰山气毬颂",
        "author": "释重显",
        "content": "四大假合非虚妄，儱儱侗侗为二相。\n东西南北不相知，留与衲僧作榜様。",
        "dynasty": "宋",
        "collection_info": null
    },
    {
        "title": "赴翠峰请别灵隐禅师",
        "author": "释重显",
        "content": "临行情绪懒开言，提唱宗乘亦是闲。\n珍重导师并海众，不胜依恋向灵山。",
        "dynasty": "宋",
        "collection_info": null
    },
    {
        "title": "送僧归闽",
        "author": "释重显",
        "content": "雪老当年曾入岭，真禅今日又思乡。\n孤帆隐隐曾唯我，月照夜涛空渺茫。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "春风𩖼𩖼花正飞，红霞碧霭笼高低。\n越山日暮少林客，应聼子规深夜啼。",
        "dynasty": "宋",
        "collection_info": null
    },
    {
        "title": "寄陈悦秀才",
        "author": "释重显",
        "content": "水中得火旨何深，握草由来不是金。\n莫道庄生解齐物，几人穷极到无心。",
        "dynasty": "宋",
        "collection_info": null
    },
    {
        "title": "寄钱唐观音朋山主",
        "author": "释重显",
        "content": "远念依依阙附书，还同秋水淡相于。\n冲云况是曾无定，几掩寒蟾出太虚。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "极目春光水照空，岸莎汀草碧茸茸。\n三千里外生灵望，独倚寒藤振祖风。",
        "dynasty": "宋",
        "collection_info": null
    },
    {
        "title": "春日示众  其一",
        "author": "释重显",
        "content": "门外春将半，闲花处处开。\n山童不用折，幽鸟自衔来。",
        "dynasty": "宋",
        "collection_info": null
    },
    {
        "title": "春日示众  其二",
        "author": "释重显",
        "content": "门外春将半，闲花处处开。\n山童曾折后，幽鸟不衔来。",
        "dynasty": "宋",
        "collection_info": null
    },
    {
        "title": "寄乌龙长老",
        "author": "释重显",
        "content": "雪带烟云冷不开，相思无復上高台。\n江山况是数千里，只听嘉声动地来。",
        "dynasty": "宋",
        "collection_info": null
    },
    {
        "title": "寄太平端和尚",
        "author": "释重显",
        "content": "千朵危峰杳霭间，石房长带瀑声寒。\n鸟啼花发寻常事，松本青青雪裏看。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "千峰雨雪时，别我情何极。\n不知天地间，更有谁相识。",
        "dynasty": "宋",
        "collection_info": null
    },
    {
        "title": "因官人请升座",
        "author": "释重显",
        "content": "晓天云静冷涵霜，满槛风清敌夜光。\n莫谓座间人不识，孤明孤影射虚堂。",
        "dynasty": "宋",
        "collection_info": null
    },
    {
        "title": "因金鹅和尚语药病",
        "author": "释重显",
        "content": "药病相治见最难，百重关锁太无端。\n金鹅道者来相访，学海波澜一夜干。",
        "dynasty": "宋",
        "collection_info": null
    },
    {
        "title": "赋冲云鹞送僧",
        "author": "释重显",
        "content": "侧翼雄飞天势阔，电闪星流太轻脱。\n南北东西相对看，千里万里阿喇喇。",
        "dynasty": "宋",
        "collection_info": null
    },
    {
        "title": "风幡竞辨  其一",
        "author": "释重显",
        "content": "不是幡兮不是风，衲僧于此作流通。\n渡河用筏寻常事，南山烧炭北山红。",
        "dynasty": "宋",
        "collection_info": null
    },
    {
        "title": "风幡竞辨  其二",
        "author": "释重显",
        "content": "不是风幡何处着，新开作者曾拈却。\n如今懵憧痴禅和，谩道玄玄为独脚。",
        "dynasty": "宋",
        "collection_info": null
    },
    {
        "title": "渔父",
        "author": "释重显",
        "content": "春光冉冉岸烟轻，水面无风钓艇横。\n千尺丝纶在方寸，不知何处得鲲鲸。",
        "dynasty": "宋",
        "collection_info": null
    },
    {
        "title": "牧童",
        "author": "释重显",
        "content": "呕啊唱与那鸣咿，百草拈来斗不知。\n日晚骑牛未归去，指前坡笑又嘘嚱。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "岩房高下折寒梅，极目寥寥雁影回。\n相别相逢竟何事，一声江上发春雷。",
        "dynasty": "宋",
        "collection_info": null
    },
    {
        "title": "寄天童凝和尚",
        "author": "释重显",
        "content": "经旬抱疾阻春霖，莎砌重重藓晕侵。\n曾约偕游未能得，暮山空锁碧云深。",
        "dynasty": "宋",
        "collection_info": null
    },
    {
        "title": "送僧入城",
        "author": "释重显",
        "content": "云笼碧嶂月笼台，此去城中早晚迴。\n不为佛光谒韩愈，问君何事出山来。",
        "dynasty": "宋",
        "collection_info": null
    },
    {
        "title": "病中寄诸化主",
        "author": "释重显",
        "content": "雪裏梅花见早春，东西南北路行人。\n不知何处圆蟾夜，同念山头老病身。",
        "dynasty": "宋",
        "collection_info": null
    },
    {
        "title": "和于秘丞见召之什  其一",
        "author": "释重显",
        "content": "民瘼求来吏放闲，万家深夜启重关。\n斋中既是清凉国，应笑支公别买山。",
        "dynasty": "宋",
        "collection_info": null
    },
    {
        "title": "和于秘丞见召之什  其二",
        "author": "释重显",
        "content": "垂垂甘自养衰残，度岁无人到竹关。\n何幸文星枉嘉什，殷勤相唤出层山。",
        "dynasty": "宋",
        "collection_info": null
    },
    {
        "title": "和王殿直见寄  其一",
        "author": "释重显",
        "content": "华野非殊古所难，得安闲处未为安。\n大方无外谁相到，空笑重云锁碧峦。",
        "dynasty": "宋",
        "collection_info": null
    },
    {
        "title": "和王殿直见寄  其二",
        "author": "释重显",
        "content": "清风凛凛字人官，堪对弥天释道安。\n不日归朝狎鸳鹭，也须音问寄层峦。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "澄江依棹碧光流，风冷蒹葭雨乍收。\n别夜新吟许谁约，白苹汀上月陵秋。",
        "dynasty": "宋",
        "collection_info": null
    },
    {
        "title": "送僧归永嘉",
        "author": "释重显",
        "content": "韶石曾披此性灵，三年孤与急流争。\n永嘉旧隐今归去，堪听海涛中夜声。",
        "dynasty": "宋",
        "collection_info": null
    },
    {
        "title": "兔角拄杖",
        "author": "释重显",
        "content": "少室传来兔角杖，千圣护持为顶相。\n虎踞龙蟠势未休，云影山形冷相向。\n有时闲倚在虚堂，寥寥匝地凝秋霜。\n有时大作师子吼，德峤临际何茫茫。\n今日提来还不惜，分明普示诸知识。\n解拈天下任横行，高振风规有何极。",
        "dynasty": "宋",
        "collection_info": null
    },
    {
        "title": "送从吉禅者",
        "author": "释重显",
        "content": "君不见行路难，亦容易，握草为金不为贵。\n难曾平地涌波澜，易復到处列祥瑞。\n堪笑堪悲能几几，天上人间立高轨。\n兄弟十字越参星，一义同心淡秋水。\n因忆韶阳古风骨，石火雷光迟出没。\n隔身之句是程途，扣门之问非窠窟。\n殷勤报君君记取，方外周游看爪距。\n虎狼丛不遇知音，剔起眉毛便归去。",
        "dynasty": "宋",
        "collection_info": null
    },
    {
        "title": "寄承天长老",
        "author": "释重显",
        "content": "道义相资復是谁，岩房深夜思迟迟。\n海山云静见孤月，高照婺城人不知。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "古路枝分列洲渚，纲兮领兮若为举。\n病眼方开忽送人，落花惊断山禽语。\n亲禅客，亲禅客，行復行，独步坤维消此情。",
        "dynasty": "宋",
        "collection_info": null
    },
    {
        "title": "送因大师",
        "author": "释重显",
        "content": "瘦藤清到紫方袍，闲步坤维意转高。\n若到慎江人借问，金轮王子是吾曹。",
        "dynasty": "宋",
        "collection_info": null
    },
    {
        "title": "送实师弟",
        "author": "释重显",
        "content": "天伦曾重意难分，争奈孤踪若断云。\n去去休同亮禅者，西山一入杳无闻。",
        "dynasty": "宋",
        "collection_info": null
    },
    {
        "title": "送新茶  其一",
        "author": "释重显",
        "content": "元化功深陆羽知，雨前微露见鎗旗。\n收来献佛余堪惜，不寄诗家復寄谁。",
        "dynasty": "宋",
        "collection_info": null
    },
    {
        "title": "送新茶  其二",
        "author": "释重显",
        "content": "乘春雀舌占高名，龙麝相资笑解醒。\n莫讶山家少为送，郑都官谓草中英。",
        "dynasty": "宋",
        "collection_info": null
    },
    {
        "title": "赋月生云际送诚监寺",
        "author": "释重显",
        "content": "皎洁离云鹤梦时，孤光还与雪相宜。\n金盂后夜重垂影，拂尽天风不自知。",
        "dynasty": "宋",
        "collection_info": null
    },
    {
        "title": "送僧之金华兼简周屯田",
        "author": "释重显",
        "content": "瘦藤轻屦藓衣并，路过危峰截杳冥。\n若到金华拂云雾，不应容易见文星。",
        "dynasty": "宋",
        "collection_info": null
    },
    {
        "title": "送僧之永嘉",
        "author": "释重显",
        "content": "故国不是阻天涯，花木光中见独归。\n蜃水鄞江人莫问，月分春浪冷依依。",
        "dynasty": "宋",
        "collection_info": null
    },
    {
        "title": "寄送疑长老",
        "author": "释重显",
        "content": "德不孤兮必有邻，四明留住是因循。\n如今高步钱塘境，只许灵山箇老人。",
        "dynasty": "宋",
        "collection_info": null
    },
    {
        "title": "放白鷴",
        "author": "释重显",
        "content": "朱冠青戢雪为毛，不近鸾凰意亦高。\n放你云林莫迴首，如今何处是仙曹。",
        "dynasty": "宋",
        "collection_info": null
    },
    {
        "title": "喜禅人迴山",
        "author": "释重显",
        "content": "别我游方意未论，瓶盂还喜到云根。\n旧岩房有安禅石，再折松枝拂藓痕。",
        "dynasty": "宋",
        "collection_info": null
    },
    {
        "title": "送僧",
        "author": "释重显",
        "content": "七尺岩藤握便行，旧山归去几多程。\n相逢忽问迢迢意，应发春雷动地声。",
        "dynasty": "宋",
        "collection_info": null
    },
    {
        "title": "送僧归天童",
        "author": "释重显",
        "content": "峨峨太白峰，倚翠列霄岸。\n羡君乘兴归，凭栏与谁看。",
        "dynasty": "宋",
        "collection_info": null
    },
    {
        "title": "和曾推官示嘉遁之什",
        "author": "释重显",
        "content": "少微星出古风还，匝地声光不掩关。\n三馆峻迁同陌路，九华高卧是蓬山。\n岩莎步入祥麟稳，海树飞求白凤闲。\n祗恐致君休未得，蒲轮重到薜萝间。",
        "dynasty": "宋",
        "collection_info": null
    },
    {
        "title": "经古堰偶作",
        "author": "释重显",
        "content": "出城四十里，古堰若天外。\n飞棹清浅中，孤影自相对。",
        "dynasty": "宋",
        "collection_info": null
    },
    {
        "title": "谢张太保见访",
        "author": "释重显",
        "content": "老病还同叶半凋，经旬门掩夜萧萧。\n海城都护曾垂访，一片清风慰寂寥。",
        "dynasty": "宋",
        "collection_info": null
    },
    {
        "title": "送宗朴禅者",
        "author": "释重显",
        "content": "洞庭乳窦皆泉石，抱疾何缘寄幽迹。\n曾列狂机一二三，东山西岭非相识。\n屈指嚬眉不可寻，云飞雨散空沈沈。\n如今转觉流年隔，强把冥悰苦搜索。\n纵止言欺白雪辞，宁忘笑与黄梅客。\n朴禅者，朴禅者，珠月有光惭照夜。",
        "dynasty": "宋",
        "collection_info": null
    },
    {
        "title": "送尚辞",
        "author": "释重显",
        "content": "浮图之子，履道为贵。\n天兮地兮，何泰何否。\n动无饰非，静还雕僞。\n辞也云行，后生可畏。",
        "dynasty": "宋",
        "collection_info": null
    },
    {
        "title": "歌寄留英禅德",
        "author": "释重显",
        "content": "当时临际辞黄蘗，或指河南或河北。\n英禅此日下中峰，机案曾焚笑仍则。\n九包一角惭称瑞，导月观星亦非意。\n争以韶阳振古风，半途未肯还希冀。\n归去来，归去来，飞泉浩浩声如雷。",
        "dynasty": "宋",
        "collection_info": null
    },
    {
        "title": "送小师元贲",
        "author": "释重显",
        "content": "愧尔求师，为吾弟子。\n学虽无闻，道亦可拟。\n平飞辩月，照復流水。\n斯意斯言兮如不忘，行行𩖼𩖼兮步兰芷。",
        "dynasty": "宋",
        "collection_info": null
    },
    {
        "title": "送文佶归庐岳",
        "author": "释重显",
        "content": "春色未深，兴无迟早。\n瓶谢九江，峰寻五老。\n到日攀萝独上时，依依莫忘海山脑。",
        "dynasty": "宋",
        "collection_info": null
    },
    {
        "title": "送侃禅者之丹丘",
        "author": "释重显",
        "content": "石桥多古迹，路崄少人过。\n如同白日闲，冷拂青苔坐。\n寒老若相逢，为吾略嘲破。",
        "dynasty": "宋",
        "collection_info": null
    },
    {
        "title": "送实山主",
        "author": "释重显",
        "content": "野水春山，风光极目。\n千里万里，太迟太速。\n绝域澄澄兮非犀炬可照，希声杳杳兮非凤胶可续。\n叶落花开知不知，人天景行为高躅。",
        "dynasty": "宋",
        "collection_info": null
    },
    {
        "title": "示众",
        "author": "释重显",
        "content": "丫角女子白头丝，报你诸方作者知。\n借问住山何境界，春风𩖼𩖼，春鸟喧喧。\n翠峰不能助发，心印却是他传。",
        "dynasty": "宋",
        "collection_info": null
    },
    {
        "title": "和范监簿  其一",
        "author": "释重显",
        "content": "吏散帘垂思莫穷，山光溪影恣相容。\n谁夸靖节偏栽柳，自笑隐居高听松。\n丹阙尚遥芝检密，讼庭闲列藓花重。\n岩间野客虽多病，终再携筇谒士龙。",
        "dynasty": "宋",
        "collection_info": null
    },
    {
        "title": "和范监簿  其二",
        "author": "释重显",
        "content": "品彙不自适，善政还可得。\n县楼清夜上，岛月思云侵。\n谁有古菱花，照此真宰心。",
        "dynasty": "宋",
        "collection_info": null
    },
    {
        "title": "因香岩和尚",
        "author": "释重显",
        "content": "我有一机，禅子须知。\n烁迦罗眼，总是胶黐。\n若人借问，伏惟伏惟。",
        "dynasty": "宋",
        "collection_info": null
    },
    {
        "title": "送雄直岁",
        "author": "释重显",
        "content": "罢参还欲勘诸方，竿木随身不易当。\n翻忆古来兴化老，主宾用尽力牵羊。",
        "dynasty": "宋",
        "collection_info": null
    },
    {
        "title": "为道日损",
        "author": "释重显",
        "content": "三分光阴二早过，灵台一点不揩磨。\n贪生逐日区区去，唤不迴头争奈何。",
        "dynasty": "宋",
        "collection_info": null
    },
    {
        "title": "疏古",
        "author": "释重显",
        "content": "我有面镜，到处悬挂。\n凡圣不来，谁上谁下。",
        "dynasty": "宋",
        "collection_info": null
    },
    {
        "title": "访俞秀才",
        "author": "释重显",
        "content": "万迭云山未得归，寂寥心许老卢知。\n江城雨雪书名纸，不谒鸿儒更谒谁。",
        "dynasty": "宋",
        "collection_info": null
    },
    {
        "title": "再酬",
        "author": "释重显",
        "content": "万卷无书道用归，闲文公也未须知。\n倚天长剑如重战，更有龙头復是谁。",
        "dynasty": "宋",
        "collection_info": null
    },
    {
        "title": "留暹首座",
        "author": "释重显",
        "content": "从龙为雨復清闲，片段依依水石间。\n惭问秋风欲吹散，不能留得覆青山。",
        "dynasty": "宋",
        "collection_info": null
    },
    {
        "title": "送俞居士归蜀",
        "author": "释重显",
        "content": "何处深栖役梦频，青城抛却数溪云。\n如今老大归难得，祇写情怀远送君。",
        "dynasty": "宋",
        "collection_info": null
    },
    {
        "title": "和王殿丞蘡粟种之什",
        "author": "释重显",
        "content": "纤纤圆实占芳春，得自侯门胜楚珍。\n开叶开花人不会，百千年是等闲身。",
        "dynasty": "宋",
        "collection_info": null
    },
    {
        "title": "和江桥晚望",
        "author": "释重显",
        "content": "公余纵目望江山，万化穷来罔象间。\n闻说圣君将下诏，未容清澹与僧闲。",
        "dynasty": "宋",
        "collection_info": null
    },
    {
        "title": "病起示众",
        "author": "释重显",
        "content": "门掩还同岁月摧，石窗经雨积莓苔。\n一床枕簟凈名老，时见断云孤月来。",
        "dynasty": "宋",
        "collection_info": null
    },
    {
        "title": "送麻居士",
        "author": "释重显",
        "content": "纱帽山仪白苎袍，远披孤顶近吾曹。\n携来七尺霜前竹，划断天云不放高。",
        "dynasty": "宋",
        "collection_info": null
    },
    {
        "title": "酬李校书",
        "author": "释重显",
        "content": "一回辞我一回吟，睠恋岩丛意转深。\n翻谢霜松不凋落，与君同有岁寒心。",
        "dynasty": "宋",
        "collection_info": null
    },
    {
        "title": "苦热中怀寄永固山主",
        "author": "释重显",
        "content": "火云高下影相连，几欲披寻恨不前。\n无限清风无处问，只应迟步遶林泉。",
        "dynasty": "宋",
        "collection_info": null
    },
    {
        "title": "送元安禅者",
        "author": "释重显",
        "content": "羣峰杳蔼留不住，远道依依祇藤屦。\n旧隐萝龛付与谁，寒猿后夜啼高树。",
        "dynasty": "宋",
        "collection_info": null
    },
    {
        "title": "赋病鹤送奉伦禅者",
        "author": "释重显",
        "content": "欲飞飞未得，冷泊杉松枝。\n如何垂天云，远远同一涯。",
        "dynasty": "宋",
        "collection_info": null
    },
    {
        "title": "偶作",
        "author": "释重显",
        "content": "列岫霁新雨，凭栏秪澹交。\n夕阳明远水，秋叶露空巢。\n思极曾无玷，神清未动爻。\n祇应千古意，谁得共云坳。",
        "dynasty": "宋",
        "collection_info": null
    },
    {
        "title": "谢鲍学士惠腊茶",
        "author": "释重显",
        "content": "丛卉乘春独让灵，建溪从此振家声。\n使君分赐深深意，曾涤禅曹万虑清。",
        "dynasty": "宋",
        "collection_info": null
    },
    {
        "title": "因游育王亭寄收主郎给事",
        "author": "释重显",
        "content": "冷翠千万峰，当轩列如黛。\n蒲团及禅板，永日澹相对。\n彤云曾无机，烧松亦成盖。\n远谢幽隐情，难与台星会。",
        "dynasty": "宋",
        "collection_info": null
    },
    {
        "title": "送遇能禅者",
        "author": "释重显",
        "content": "湖遶岩城列象寛，万家台榭水光寒。\n片帆隐隐生遥极，谁问曹溪意转难。",
        "dynasty": "宋",
        "collection_info": null
    },
    {
        "title": "送觉海大师",
        "author": "释重显",
        "content": "秋云岩叶两悠悠，半逐风驰半水流。\n凭问禅家有何意，不知方外若为酬。",
        "dynasty": "宋",
        "collection_info": null
    },
    {
        "title": "送曾侍禁",
        "author": "释重显",
        "content": "冷匣秋波射斗星，鐡衣随从古霜清。\n宣池莫问当年事，一片威风动地生。",
        "dynasty": "宋",
        "collection_info": null
    },
    {
        "title": "病起酬如禅德",
        "author": "释重显",
        "content": "大明一寸光，腐草一何假。\n人命呼吸间，诚哉是言也。\n呼之曾已休，吸之尚未舍。\n寄问诸苦源，来者不来者。",
        "dynasty": "宋",
        "collection_info": null
    },
    {
        "title": "送云禅德",
        "author": "释重显",
        "content": "古之送人，言作怀宝。\n我惭老病，困乏辞藻。\n熊岭迢迢兮曾立夜雪，谢池依依兮笑生春草。\n头角麟龙安可论，清风步步应相讨。",
        "dynasty": "宋",
        "collection_info": null
    },
    {
        "title": "送久禅德归兰亭",
        "author": "释重显",
        "content": "右军墨池月，照我復照谁。\n千里忽相到，中峰多病师。",
        "dynasty": "宋",
        "collection_info": null
    },
    {
        "title": "送羲大师",
        "author": "释重显",
        "content": "岩房抱病经一月，门有诸生阻来谒。\n长往之期犹未能，七十之年更何说。\n若耶溪老忽留语，溪上旧游且归去。\n春风𩖼𩖼兮兼断云，弱柳依依兮带轻絮。\n古今离恨虽如此，动静于吾亦多意。\n高握霜筇独步时，音书莫忘远飞寄。",
        "dynasty": "宋",
        "collection_info": null
    },
    {
        "title": "酬海宗二侍者  其一",
        "author": "释重显",
        "content": "荪之得兰，其道匪难。\n扶吾病起，如珠在盘。\n一兮二兮，自看谁看。",
        "dynasty": "宋",
        "collection_info": null
    },
    {
        "title": "酬海宗二侍者  其二",
        "author": "释重显",
        "content": "兰之得荪，其道必存。\n扶吾病起，古风入门。\n二兮一兮，且论勿论。",
        "dynasty": "宋",
        "collection_info": null
    },
    {
        "title": "谢郎给事送建茗",
        "author": "释重显",
        "content": "陆羽仙经不易夸，诗家珍重寄禅家。\n松根石上春光裏，瀑水烹来斗百花。",
        "dynasty": "宋",
        "collection_info": null
    },
    {
        "title": "送山茶上知府郎给事",
        "author": "释重显",
        "content": "谷雨前收献至公，不争春力避芳丛。\n烟开曾入深深捣，百万枪旗在下风。",
        "dynasty": "宋",
        "collection_info": null
    },
    {
        "title": "送郎侍郎致政归钱塘",
        "author": "释重显",
        "content": "帆挂西风别海城，二疏千古道相应。\n谁夸富贵沽时誉，自笑经纶作技能。\n残叶赋题红片片，远山供望碧层层。\n武林到日符嘉遁，高访岩扃祇许僧。",
        "dynasty": "宋",
        "collection_info": null
    },
    {
        "title": "山行逢懃禅德",
        "author": "释重显",
        "content": "乳岩秋日无他作，策杖层层止寥廓。\n四顾有语分野情，一点彤云起深壑。\n藓石迟迟略轻踞，逢箇衲僧忽骤步。\n频唤回头不肯回，及至回兮眉卓竖。\n阿喇喇，千里万里横该抹。\n咄。",
        "dynasty": "宋",
        "collection_info": null
    },
    {
        "title": "送小师元哲",
        "author": "释重显",
        "content": "老卢之子，四三二一。\n将欲振飞，卷比丛室。\n松凌霜兮运青，水带岩兮流急。\n南北东西，云开见日。",
        "dynasty": "宋",
        "collection_info": null
    },
    {
        "title": "永丰庄新植径松忽二本邻偃抒辞纪之",
        "author": "释重显",
        "content": "双偃松何似，螺文结数遭。\n清声虽竞发，寒影不相高。\n对客圆分盖，孤禅翠滴袍。\n若教图画得，争奈有萧搔。",
        "dynasty": "宋",
        "collection_info": null
    },
    {
        "title": "送白云宣长老",
        "author": "释重显",
        "content": "鄞江秋晚忽成春，况有台星作主人。\n去去高携古刀尺，二千年运续芳尘。",
        "dynasty": "宋",
        "collection_info": null
    },
    {
        "title": "送亲禅者",
        "author": "释重显",
        "content": "万木带秋声，古今念暌别。\n我有赠行意，临行为君说。\n重岩休滞云，远水且观月。\n生生知不知，天风助清彻。",
        "dynasty": "宋",
        "collection_info": null
    },
    {
        "title": "送显冲禅者",
        "author": "释重显",
        "content": "聚散非常凖，古今亦标格。\n如何无事人，还似未归客。\n秋风生羣林，野水资寒色。\n谁兮谢寸阴，观彼青山白。\n冲禅行復行，五叶待时折。",
        "dynasty": "宋",
        "collection_info": null
    },
    {
        "title": "送天童普和尚",
        "author": "释重显",
        "content": "迢迢别海涯，帆挂杪秋时。\n岛树落寒叶，人谁访祖师。\n浪开游象急，天阔过鸿迟。\n早晚归林下，千徒不共知。",
        "dynasty": "宋",
        "collection_info": null
    },
    {
        "title": "张秀才下第",
        "author": "释重显",
        "content": "得第何人愧不平，道存颜巷亦为荣。\n应知未丧斯文也，且把新诗乐性情。",
        "dynasty": "宋",
        "collection_info": null
    },
    {
        "title": "寄久监收",
        "author": "释重显",
        "content": "田中稻熟及时收，颗立圆成免外求。\n一日归来古岩上，白云红树共悠悠。",
        "dynasty": "宋",
        "collection_info": null
    },
    {
        "title": "暮冬夜坐寄岫禅者",
        "author": "释重显",
        "content": "碧落无片云，虚庭积深雪。\n负春还有谁，彻曙对孤月。\n岩松影拂翠不断，瀑水声来听忽绝。\n岫禅岫禅知也如未知，八面清风远远待时说。",
        "dynasty": "宋",
        "collection_info": null
    },
    {
        "title": "寄崇寿怀长老歌",
        "author": "释重显",
        "content": "寂住峰兮触星斗，寂住师兮古为道。\n死中得活未轻酬，不许夜行投晓到。\n蔼蔼声光一百年，吾其后兮吾其先。\n振领提纲笑多事，掩扉塞路空依然。\n龙朔老卢同兀兀，土为貌兮金作骨。\n万国争求肯便行，我要重新敲鐡佛。\n东西南北休云识，枯槁冥冥颇相忆。\n天外清风结阵来，狂歌远寄从抛掷。",
        "dynasty": "宋",
        "collection_info": null
    },
    {
        "title": "送廷利禅者",
        "author": "释重显",
        "content": "雷峰孤顶谁家路，上兮下兮復何故。\n曾列三千一半徒，我今独满当时数。\n鲸麟麟，龙鳞鳞，坤维高步生清尘。\n休云裴相慕黄蘗，额有圆珠七尺身。\n利禅者，利禅者，倚天长剑应牢把。\n或谓风云不再来，谁为苍苍分昼夜。",
        "dynasty": "宋",
        "collection_info": null
    },
    {
        "title": "送倧禅者",
        "author": "释重显",
        "content": "涪江怒激鲸鳌宅，岌岌三山大倾侧。\n冥数俄然一箇来，步武羣方作禅客。\n振声谓我分纲宗，今兮古兮何忩忩。\n令吾强为抉辞句，句句字字凛凛生狂风。\n拂散四七单传之落叶，扫荡二三直指之流蓬。\n似带微芒，敢未剿绝。\n寒木在握兮全机可笑，秋水横按兮半提可灭。\n使八极顶目者不自争衡，见斯人兮驾御昂枿。",
        "dynasty": "宋",
        "collection_info": null
    },
    {
        "title": "送鼎禅者",
        "author": "释重显",
        "content": "落落禅家流，携筇卷云毳。\n别我振辞锋，夜堂消祖偈。\n霜天飞一鹗，目对弹其滞。\n春岸立千峰，指也乎其势。\n行行復行行，清飇起兰蕙。",
        "dynasty": "宋",
        "collection_info": null
    },
    {
        "title": "观泉送演禅者",
        "author": "释重显",
        "content": "云根漱野泉，照空復照月。\n冷声曾未消，飞澜似相别。\n岩近生风雷，天遥新冰雪。\n演禅乘与知不知，源流依依共澄洁。",
        "dynasty": "宋",
        "collection_info": null
    },
    {
        "title": "答忠禅者",
        "author": "释重显",
        "content": "一字七字三五字，万象穷来不为据。\n夜深月白下沧溟，搜得骊珠有多许。",
        "dynasty": "宋",
        "collection_info": null
    },
    {
        "title": "和陆学士夏日见寄",
        "author": "释重显",
        "content": "良牧归诗匠，雅风消郁蒸。\n官清难滞爵，吏散远同僧。\n棠树非烟合，仙槎碧浪乘。\n因思穷万化，千古更无能。",
        "dynasty": "宋",
        "collection_info": null
    },
    {
        "title": "送化主",
        "author": "释重显",
        "content": "春色依依笼远树，卷衲搘藤墀轻屦。\n尘世茫茫无限人，不知谁问曹溪路。",
        "dynasty": "宋",
        "collection_info": null
    },
    {
        "title": "送通判刘国博",
        "author": "释重显",
        "content": "为星当贰职，权化不相饶。\n白屋如多恨，清风何处消。\n岸鸥窥列斾，天辟看升朝。\n别有生灵意，寒枝未变条。",
        "dynasty": "宋",
        "collection_info": null
    },
    {
        "title": "送别陈秘丞古意",
        "author": "释重显",
        "content": "悠悠层山云，断兮仍復续。\n离离双岸草，变兮且兼绿。\n如何苦雪霜，后凋蠧松竹。\n松竹有节操，雪霜无伎俩。\n敢折岁寒枝，赠君作嘉赏。\n行行天地间，清风在谁掌。",
        "dynasty": "宋",
        "collection_info": null
    },
    {
        "title": "送通判学士归南国",
        "author": "释重显",
        "content": "斾拥帆开照德星，天风高兴国风清。\n武夷仙仗知回也，各下祥云到地迎。",
        "dynasty": "宋",
        "collection_info": null
    },
    {
        "title": "和酬郎签判殿丞",
        "author": "释重显",
        "content": "向国心存了了身，大方无外且同尘。\n江城早晚重相见，解笑宗雷十八人。",
        "dynasty": "宋",
        "collection_info": null
    },
    {
        "title": "歌送范阳卢君",
        "author": "释重显",
        "content": "范阳居士来鄞水，动地仙飇向人起。\n乳峰直上云霞开，步骤大衢到如此。\n茫茫尘世谁知交，当场问我非相饶。\n禅家毕竟无他事，古雪岩前曾未消。\n俄然怅望辞丛室，荷负难兮泪深溢。\n远幸流方且莫论，再得从容又何日。\n迢迢故国殊存想，冷碧柯山分指掌。\n况有觉雄华藏师，归去百城共游赏。",
        "dynasty": "宋",
        "collection_info": null
    },
    {
        "title": "送广教专使",
        "author": "释重显",
        "content": "峨峨石头，使乎让祖。\n已之匪存，圣之奚慕。\n或妄以山，或索云斧。\n音耗不通兮清源派分，吾斯语兮讵可论古。",
        "dynasty": "宋",
        "collection_info": null
    },
    {
        "title": "送微文章",
        "author": "释重显",
        "content": "双莲亭上送行客，菡萏清香散秋色。\n野兴断山云片高，孤影澄江月华白。\n希声险绝堪谁知，大道机存曾未可。\n纵闢天常立下风，安教类变丛流火。\n君不见梁兮阖国难滞留，千古遗恨空悠悠。\n君又不见魏兮小桂生寒翠，一花对雪开无休。\n微禅亦并联芳驾，德星文星仰萧洒。\n物外情深不等闲，环中趣别非轻舍。\n相访从容为我言，屈指多求更何者。",
        "dynasty": "宋",
        "collection_info": null
    },
    {
        "title": "送怀秀禅者",
        "author": "释重显",
        "content": "麻衣草座思灵彻，一食安闲更无别。\n儵忽迁流数百年，杳杳谁来继其绝。\n吾兮亦是疏慵辈，冷淡身心存慷恺。\n偶续灵峰照夜灯，邃泛鐡船下沧海。\n深嗟知困不知休，奔驰骇浪空淹留。\n纵得长鳌拟何待，堪白头时好白头。\n因观坏衲秀禅客，清苦如冰復如蘗。\n别我携筇步大方，为叶为花恣披折。\n伏枕寥寥情意阑，率写狂歌赠行色。",
        "dynasty": "宋",
        "collection_info": null
    },
    {
        "title": "孤运铭",
        "author": "释重显",
        "content": "云根石圹，容身待老。\n南来北来，闲且寻讨。\n五叶一花兮堪对谁，寥寥万古兮空知有。",
        "dynasty": "宋",
        "collection_info": null
    },
    {
        "title": "寄海会之长老",
        "author": "释重显",
        "content": "百花开后一花开，风递清香远远来。\n谁问黄梅不平事，照中依旧惹尘埃。",
        "dynasty": "宋",
        "collection_info": null
    },
    {
        "title": "杂言送贤专使",
        "author": "释重显",
        "content": "使乎谁，老作者，百战场中飞鐡马。\n秋水藏来人不知，笑李将军被擒下。\n阿呵呵，却归湖山唱凯歌。",
        "dynasty": "宋",
        "collection_info": null
    },
    {
        "title": "歌纪四明汪君信士",
        "author": "释重显",
        "content": "古君子兮道诸己，道器用兮合天理。\n同尘还若待时生，观象不知何处起。\n荆丛丛袭莪丛丛，孝兮悌兮非沚中。\n聚应落落滴仙露，散或泠泠扬士风。\n风之上兮风之下，近一指兮远一马。\n秋水澹交无限情，夜光照乘胡为者。\n伊予匪谓存余力，咏高义兮困胸臆。\n巴歌百字岩叶书，飞寄汪门旧知识。",
        "dynasty": "宋",
        "collection_info": null
    },
    {
        "title": "送仲卿禅德",
        "author": "释重显",
        "content": "高兮竺卿，秋水虚明。\n夫何之象，堪云指程。\n知吾不知，笑伽耶城。",
        "dynasty": "宋",
        "collection_info": null
    },
    {
        "title": "颂一百则  其一",
        "author": "释重显",
        "content": "圣谛廓然，何当辨的。\n对朕者谁，还云不识。\n因兹暗渡江，岂象生深棘。\n阖国人追不再来，千古万古空相忆。\n休相忆，清风匝地有何极。",
        "dynasty": "宋",
        "collection_info": null
    },
    {
        "title": "颂一百则  其二",
        "author": "释重显",
        "content": "至道无难，言端语端。\n一有多种，二无两般。\n天际日上月下，槛前山深水寒。\n髑髅识尽喜何立，枯木龙吟消未干。\n难难，拣择明白君自看。",
        "dynasty": "宋",
        "collection_info": null
    },
    {
        "title": "颂一百则  其三",
        "author": "释重显",
        "content": "日面佛，月面佛，五帝三皇是何物。\n二十年来曾苦辛，为君几下苍龙窟。\n屈堪述明眼，衲僧莫轻忽。",
        "dynasty": "宋",
        "collection_info": null
    },
    {
        "title": "颂一百则  其四",
        "author": "释重显",
        "content": "一勘破，二勘破，雪上加霜曾险堕。\n飞骑将军入虏庭，载得完全能几箇。\n急走过，不放过，孤峰顶上草裏坐。\n咄。",
        "dynasty": "宋",
        "collection_info": null
    },
    {
        "title": "颂一百则  其五",
        "author": "释重显",
        "content": "牛头没，马头迴，曹溪镜裏绝尘埃。\n打鼓看来君不见，百花春至为谁开。",
        "dynasty": "宋",
        "collection_info": null
    },
    {
        "title": "颂一百则  其六",
        "author": "释重显",
        "content": "去却一，拈得七，上下四维无等匹。\n徐行踏断流水声，纵观写出飞义迹。\n草茸茸，烟羃羃，空生岩畔花狼藉。\n弹指堪悲舜若多，莫动着，动着三十棒。",
        "dynasty": "宋",
        "collection_info": null
    },
    {
        "title": "颂一百则  其七",
        "author": "释重显",
        "content": "江国春风吹不起，鹧鸪啼在深花裏。\n三级浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "颂一百则  其八",
        "author": "释重显",
        "content": "翠岩示徒，千古无对。\n关字相酬，失钱遭罪。\n潦倒保福，仰扬难得。\n唠唠翠岩，分明是贼。\n白珪无玷，谁辨真假。\n长庆相谙，眉毛生也。",
        "dynasty": "宋",
        "collection_info": null
    },
    {
        "title": "颂一百则  其九",
        "author": "释重显",
        "content": "句裏呈机劈面来，烁迦罗眼绝纤埃。\n东南西北门相对，无限轮锤击不开。",
        "dynasty": "宋",
        "collection_info": null
    },
    {
        "title": "颂一百则  其一○",
        "author": "释重显",
        "content": "两喝与三喝，作者知机变。\n若谓骑虎头，二俱成瞎汉。\n谁瞎汉，拈来天下与人看。",
        "dynasty": "宋",
        "collection_info": null
    },
    {
        "title": "颂一百则  其一一",
        "author": "释重显",
        "content": "凛凛孤风不自夸，端居寰海定龙蛇。\n大中天子曾轻触，三度亲遭弄爪牙。",
        "dynasty": "宋",
        "collection_info": null
    },
    {
        "title": "颂一百则  其一二",
        "author": "释重显",
        "content": "金乌急，玉兔速，善应何曾有轻触。\n展事投机见洞山，跛鳌盲龟入空谷。\n花簇簇，锦簇簇，南地竹兮北地木。\n因思长庆陆大夫，解道合笑不合哭。\n咦。",
        "dynasty": "宋",
        "collection_info": null
    },
    {
        "title": "颂一百则  其一三",
        "author": "释重显",
        "content": "老新开，端的别，解道银碗裏盛雪。\n九十六箇应自知，不知却问天边月。\n提婆宗，提婆宗，赤幡之下起清风。",
        "dynasty": "宋",
        "collection_info": null
    },
    {
        "title": "颂一百则  其一四",
        "author": "释重显",
        "content": "对一说，太孤绝，无孔铁锤重下楔。\n阎浮树下笑呵呵，昨夜骊龙拗角折。\n别别，韶阳老人得一橛。",
        "dynasty": "宋",
        "collection_info": null
    },
    {
        "title": "颂一百则  其一五",
        "author": "释重显",
        "content": "倒一说，分一节，同死同生为君决。\n八万四千非凤毛，三十三人入虎穴。\n别别，扰扰匆匆水裏月。",
        "dynasty": "宋",
        "collection_info": null
    },
    {
        "title": "颂一百则  其一六",
        "author": "释重显",
        "content": "古佛有家风，对扬遭贬剥。\n子母不相知，是谁同啐啄。\n啄觉犹在，殻重遭扑，天下衲僧徒名邈。",
        "dynasty": "宋",
        "collection_info": null
    },
    {
        "title": "颂一百则  其一七",
        "author": "释重显",
        "content": "一箇两箇千万箇，脱却笼头缷角駄。\n左转右转随后来，紫胡要打刘铁磨。",
        "dynasty": "宋",
        "collection_info": null
    },
    {
        "title": "颂一百则  其一八",
        "author": "释重显",
        "content": "无缝塔，见还难，澄潭不许苍龙蟠。\n层落落，影团团，千古万古与人看。",
        "dynasty": "宋",
        "collection_info": null
    },
    {
        "title": "颂一百则  其一九",
        "author": "释重显",
        "content": "对扬深爱老俱胝，宇宙空来更有谁。\n曾向沧溟下浮木，夜涛相共接盲龟。",
        "dynasty": "宋",
        "collection_info": null
    },
    {
        "title": "颂一百则  其二○",
        "author": "释重显",
        "content": "龙牙山裏龙无眼，死水何曾振古风。\n禅板蒲团不能用，只应分付与卢公。",
        "dynasty": "宋",
        "collection_info": null
    },
    {
        "title": "颂一百则  其二一",
        "author": "释重显",
        "content": "卢公付了亦何凭，坐倚休将继祖怀。\n堪对暮云归未合，远山无限碧层层。",
        "dynasty": "宋",
        "collection_info": null
    },
    {
        "title": "颂一百则  其二二",
        "author": "释重显",
        "content": "莲花荷叶报君知，出水何如未出时。\n江北江南问王老，一狐疑了一狐疑。",
        "dynasty": "宋",
        "collection_info": null
    },
    {
        "title": "颂一百则  其二三",
        "author": "释重显",
        "content": "象骨岩高人不到，到者须是弄蛇手。\n棱师备师不奈何，丧身失命有多少。\n韶阳知，重拨草，南北东西无处讨。\n忽然突出拄杖头，抛对雪峰大张口。\n大张口兮同闪电，剔起眉毛还不见。\n如今藏在乳峰前，来者一一看方便。",
        "dynasty": "宋",
        "collection_info": null
    },
    {
        "title": "颂一百则  其二四",
        "author": "释重显",
        "content": "妙峰孤顶草离离，拈得分明付与谁。\n不是孙公辨端的，髑髅着地几人知。",
        "dynasty": "宋",
        "collection_info": null
    },
    {
        "title": "颂一百则  其二五",
        "author": "释重显",
        "content": "曾骑铁马入重城，敕下传闻六国清。\n犹握金鞭问归容，夜深谁共御街行。",
        "dynasty": "宋",
        "collection_info": null
    },
    {
        "title": "颂一百则  其二六",
        "author": "释重显",
        "content": "眼裏尘沙耳裏土，千峰万峰不肯住。\n落花流水太茫茫，剔起眉毛何处去。",
        "dynasty": "宋",
        "collection_info": null
    },
    {
        "title": "颂一百则  其二七",
        "author": "释重显",
        "content": "祖域交驰天马驹，化门舒卷不同途。\n电光石火存机变，堪笑人来捋虎鬚。",
        "dynasty": "宋",
        "collection_info": null
    },
    {
        "title": "颂一百则  其二八",
        "author": "释重显",
        "content": "问既有宗，答亦攸同。\n三句可辨，一镞辽空。\n大野兮凉飇飒飒，长天兮疏雨蒙蒙。\n君不见少林久坐未归客，静依熊耳一丛丛。",
        "dynasty": "宋",
        "collection_info": null
    },
    {
        "title": "颂一百则  其二九",
        "author": "释重显",
        "content": "祖佛从来不为人，衲僧今古竞头走。\n明镜当台列象殊，一一面南看北斗。\n斗柄垂，无处讨。\n拈得鼻孔失却口。",
        "dynasty": "宋",
        "collection_info": null
    },
    {
        "title": "颂一百则  其三○",
        "author": "释重显",
        "content": "劫火光中立问端，衲僧犹滞两重关。\n可怜一句随他语，万里区区独往还。",
        "dynasty": "宋",
        "collection_info": null
    },
    {
        "title": "颂一百则  其三一",
        "author": "释重显",
        "content": "镇州出大萝卜，天下衲僧取则。\n只知自古至今，争辨鹄白乌黑。\n贼贼，衲僧鼻孔曾拈得。",
        "dynasty": "宋",
        "collection_info": null
    },
    {
        "title": "颂一百则  其三二",
        "author": "释重显",
        "content": "此错彼错，切忌拈却。\n四海浪平，百川潮落。\n古策风高十二门，门门有路空萧索。\n非萧索，作者好求无病药。",
        "dynasty": "宋",
        "collection_info": null
    },
    {
        "title": "颂一百则  其三三",
        "author": "释重显",
        "content": "断际全机继后踪，持来何必在从容。\n巨灵抬手无多子，分破华山千万重。",
        "dynasty": "宋",
        "collection_info": null
    },
    {
        "title": "颂一百则  其三四",
        "author": "释重显",
        "content": "团团珠绕玉珊珊，马载驴驼上铁船。\n分付海山无事客，钓鳌时下一桊挛。",
        "dynasty": "宋",
        "collection_info": null
    },
    {
        "title": "颂一百则  其三五",
        "author": "释重显",
        "content": "出草入草，谁解寻讨。\n白云重重，红日杲杲。\n左顾无暇，右眄已老。\n君不见寒山子，行太早。\n十年归不得，忘却来时道。",
        "dynasty": "宋",
        "collection_info": null
    },
    {
        "title": "颂一百则  其三六",
        "author": "释重显",
        "content": "千峰盘屈色如蓝，谁谓文殊是对谭。\n堪笑清凉多少众，前三三与后三三。",
        "dynasty": "宋",
        "collection_info": null
    },
    {
        "title": "颂一百则  其三七",
        "author": "释重显",
        "content": "大地绝纤埃，何人眼不开。\n始随芳草去，又逐落花迴。\n羸鹤翘寒木，狂猿啸古台。\n长沙无限意。\n咄。",
        "dynasty": "宋",
        "collection_info": null
    },
    {
        "title": "颂一百则  其三八",
        "author": "释重显",
        "content": "三界无法，何处求心。\n白云为盖，流泉作琴。\n一曲两曲无人会，雨过夜堂秋水深。",
        "dynasty": "宋",
        "collection_info": null
    },
    {
        "title": "颂一百则  其三九",
        "author": "释重显",
        "content": "擒得卢陂跨铁牛，三玄戈甲未轻酬。\n楚王城畔朝宗水，喝下曾令却倒流。",
        "dynasty": "宋",
        "collection_info": null
    },
    {
        "title": "颂一百则  其四○",
        "author": "释重显",
        "content": "花药栏，莫颟顸，星在秤兮不在盘。\n便与么，太无端，金毛师子大家看。",
        "dynasty": "宋",
        "collection_info": null
    },
    {
        "title": "颂一百则  其四一",
        "author": "释重显",
        "content": "闻见觉知非一一，山河不在镜中观。\n霜天月落夜将半，谁共澄潭照影寒。",
        "dynasty": "宋",
        "collection_info": null
    },
    {
        "title": "颂一百则  其四二",
        "author": "释重显",
        "content": "活中有眼还同死，药忌何须鉴作家。\n古佛尚言曾未到，不知谁解撒尘沙。",
        "dynasty": "宋",
        "collection_info": null
    },
    {
        "title": "颂一百则  其四三",
        "author": "释重显",
        "content": "雪材打，雪材打，庞老机关没可把。\n天上人闲不自知，眼裏耳裏绝萧洒。\n萧洒绝，碧眼胡僧难辨别。",
        "dynasty": "宋",
        "collection_info": null
    },
    {
        "title": "颂一百则  其四四",
        "author": "释重显",
        "content": "垂手还同万仞崖，正偏何心在安排。\n琉璃古殿照明月，忍俊韩獹空上阶。",
        "dynasty": "宋",
        "collection_info": null
    },
    {
        "title": "颂一百则  其四五",
        "author": "释重显",
        "content": "一拽石，二般土，发机须是千钧弩。\n象骨老师曾辊毬，争似禾山解打鼓。\n报君知，莫莽卤，甜者甜兮苦者苦。",
        "dynasty": "宋",
        "collection_info": null
    },
    {
        "title": "颂一百则  其四六",
        "author": "释重显",
        "content": "编辟曾挨老古锥，七斤衫重几人知。\n如今抛掷西湖裏，下载清风付与谁。",
        "dynasty": "宋",
        "collection_info": null
    },
    {
        "title": "颂一百则  其四七",
        "author": "释重显",
        "content": "虚堂雨滴声，作者难酬对。\n若谓曾入流，依前还不会。\n会不会，南山北山转滂霈。",
        "dynasty": "宋",
        "collection_info": null
    },
    {
        "title": "颂一百则  其四八",
        "author": "释重显",
        "content": "一二三，四六六，碧眼胡僧数不足。\n少林谩道付神光，卷衣又说归天竺。\n天竺茫茫无处寻，夜来却对乳峰宿。",
        "dynasty": "宋",
        "collection_info": null
    },
    {
        "title": "颂一百则  其四九",
        "author": "释重显",
        "content": "来问若成风，应机非善巧。\n可悲独眼龙，曾未呈牙爪。\n牙爪开，生云雷，逆水之波经几迴。",
        "dynasty": "宋",
        "collection_info": null
    },
    {
        "title": "颂一百则  其五○",
        "author": "释重显",
        "content": "透网金鳞，休云滞水。\n摇干荡坤，振鬣摆尾。\n千尺鲸喷洪浪飞，一声雷振清飇起。\n清飇起，天上人间知几几。",
        "dynasty": "宋",
        "collection_info": null
    },
    {
        "title": "颂一百则  其五一",
        "author": "释重显",
        "content": "钵裏饭，桶裏水，多口阿师难下嘴。\n北斗南星位不殊，白浪滔天平地起。\n拟不拟，止不止，箇箇无裩长者子。",
        "dynasty": "宋",
        "collection_info": null
    },
    {
        "title": "颂一百则  其五二",
        "author": "释重显",
        "content": "末后句，为君说，明暗双双底时节。\n同条生也共相知，不同条死还殊绝。\n还殊绝，黄头碧眼须甄别。\n南北东西归去来，夜深同看千岩雪。",
        "dynasty": "宋",
        "collection_info": null
    },
    {
        "title": "颂一百则  其五三",
        "author": "释重显",
        "content": "孤危不立道方高，入海还须钓巨鳌。\n堪笑同时灌溪老，解云劈箭亦徒劳。",
        "dynasty": "宋",
        "collection_info": null
    },
    {
        "title": "颂一百则  其五四",
        "author": "释重显",
        "content": "野鸭子，知何许，马祖见来相共语。\n话尽山云海月情，依前不会还飞去。\n欲飞去，却把住道道。",
        "dynasty": "宋",
        "collection_info": null
    },
    {
        "title": "颂一百则  其五五",
        "author": "释重显",
        "content": "虎头虎尾一时收，凛凛威风四百州。\n却问不知何太险。",
        "dynasty": "宋",
        "collection_info": null
    },
    {
        "title": "颂一百则  其五六",
        "author": "释重显",
        "content": "兔马有角，牛羊无角。\n绝毫绝釐，如山如岳。\n黄金灵骨今犹在，白浪滔天何处着。\n无处着，隻履西归曾失却。",
        "dynasty": "宋",
        "collection_info": null
    },
    {
        "title": "颂一百则  其五七",
        "author": "释重显",
        "content": "与君放出关中主，放箭之徒莫莽卤。\n取箇眼兮耳必聋，舍箇耳兮目双瞽。\n可怜一镞破三关，的的分明箭后路。\n君不见玄沙有言兮，大丈夫先天为心祖。",
        "dynasty": "宋",
        "collection_info": null
    },
    {
        "title": "颂一百则  其五八",
        "author": "释重显",
        "content": "似海之深，如山之固。\n蚊虻弄空裏猛风，蝼蚁撼于铁柱。\n拣兮择兮，当轩布鼓。",
        "dynasty": "宋",
        "collection_info": null
    },
    {
        "title": "颂一百则  其五九",
        "author": "释重显",
        "content": "象王嚬呻，师子哮吼。\n无味之谭，塞断人口。\n南北东西，乌飞兔走。",
        "dynasty": "宋",
        "collection_info": null
    },
    {
        "title": "颂一百则  其六○",
        "author": "释重显",
        "content": "水洒不着，风吹不入。\n虎步龙行，鬼号神泣。\n头长三尺知是谁，相对无言独足立。",
        "dynasty": "宋",
        "collection_info": null
    },
    {
        "title": "颂一百则  其六一",
        "author": "释重显",
        "content": "拄杖子，吞干坤，徒说桃花浪奔。\n烧尾者不在拏云攫雾，曝鳃者何必丧胆设魂。\n拈了也，闻不闻，直须洒洒落落，休更纷纷纭纭。\n七十二棒且轻恕，一百五十难放君。",
        "dynasty": "宋",
        "collection_info": null
    },
    {
        "title": "颂一百则  其六二",
        "author": "释重显",
        "content": "野老从教不展眉，且图家国立雄基。\n谋臣猛将今何在，万里风清祇自知。",
        "dynasty": "宋",
        "collection_info": null
    },
    {
        "title": "颂一百则  其六三",
        "author": "释重显",
        "content": "看看，古岸何人把钓竿。\n云冉冉，水漫漫，明月芦花君自看。",
        "dynasty": "宋",
        "collection_info": null
    },
    {
        "title": "颂一百则  其六四",
        "author": "释重显",
        "content": "两堂俱是杜禅和，拨动烟尘不奈何。\n赖得南泉能举令，一刀两段任偏颇。",
        "dynasty": "宋",
        "collection_info": null
    },
    {
        "title": "颂一百则  其六五",
        "author": "释重显",
        "content": "公案圆来问赵州，长安城裏任闲游。\n草鞋闭戴无人会，归到家山便即休。",
        "dynasty": "宋",
        "collection_info": null
    },
    {
        "title": "颂一百则  其六六",
        "author": "释重显",
        "content": "机轮曾未转，转必两头走。\n明镜忽临台，当下分妍丑。\n妍丑分兮迷云开，慈门何处生尘埃。\n因思良马窥鞭影，千里追风唤得过。\n唤得迴，鸣指三下。",
        "dynasty": "宋",
        "collection_info": null
    },
    {
        "title": "颂一百则  其六七",
        "author": "释重显",
        "content": "问曾不知，答还不会。\n月冷风高，古岩寒桧。\n堪笑路逢达道人，不将语默对。\n手把白玉鞭，骊珠尽击碎。\n不击碎，增瑕颣，国有宪章，三千条罪。",
        "dynasty": "宋",
        "collection_info": null
    },
    {
        "title": "颂一百则  其六八",
        "author": "释重显",
        "content": "南山云，北山雨，四七二三面相睹。\n新罢国裏曾上堂，大唐国裏未打鼓。\n苦中乐，乐中苦，谁道黄金如粪土。",
        "dynasty": "宋",
        "collection_info": null
    },
    {
        "title": "颂一百则  其六九",
        "author": "释重显",
        "content": "黄巢过后曾收剑，大笑还应作者知。\n三十山藤且轻恕，得便宜是落便宜。",
        "dynasty": "宋",
        "collection_info": null
    },
    {
        "title": "颂一百则  其七○",
        "author": "释重显",
        "content": "不向双林寄此身，却于梁土惹埃尘。\n当时不得志公老，也是恓恓去国人。",
        "dynasty": "宋",
        "collection_info": null
    },
    {
        "title": "颂一百则  其七一",
        "author": "释重显",
        "content": "双收双放若为宗，骑虎由来要绝功。\n笑罢不知何处去，只应千古动悲风。",
        "dynasty": "宋",
        "collection_info": null
    },
    {
        "title": "颂一百则  其七二",
        "author": "释重显",
        "content": "由基箭射猿，遶树何太直。\n千箇与箇，是谁曾中的。\n相唤相呼归去来，曹溪路上休登陟。",
        "dynasty": "宋",
        "collection_info": null
    },
    {
        "title": "颂一百则  其七三",
        "author": "释重显",
        "content": "却请和尚道，虎头生角出荒草。\n十洲春尽花凋残，珊瑚树林日杲杲。",
        "dynasty": "宋",
        "collection_info": null
    },
    {
        "title": "颂一百则  其七四",
        "author": "释重显",
        "content": "和尚也併却，龙蛇阵上看谋略。\n令人长忆李将军，万里天边飞一鹗。",
        "dynasty": "宋",
        "collection_info": null
    },
    {
        "title": "颂一百则  其七五",
        "author": "释重显",
        "content": "和尚有也未，金毛师子不踞地。\n两两三三旧路行，大雄山上空弹指。",
        "dynasty": "宋",
        "collection_info": null
    },
    {
        "title": "颂一百则  其七六",
        "author": "释重显",
        "content": "藏头白，海头黑，明眼衲僧会不得。\n马驹踏杀天下人，临际者是白拈贼。\n离四句，绝百非，天上人间唯我知。",
        "dynasty": "宋",
        "collection_info": null
    },
    {
        "title": "颂一百则  其七七",
        "author": "释重显",
        "content": "白云影裏笑呵呵，两手持来付与他。\n若是金毛师子，三千里外见淆讹。",
        "dynasty": "宋",
        "collection_info": null
    },
    {
        "title": "颂一百则  其七八",
        "author": "释重显",
        "content": "前箭犹轻后箭深，谁云黄叶是黄金。\n曹溪波浪如相似，无限平人被陆沉。",
        "dynasty": "宋",
        "collection_info": null
    },
    {
        "title": "颂一百则  其七九",
        "author": "释重显",
        "content": "犀牛扇子用多时，问着元来总不知。\n无限清风与头角，尽同云雨去难追。",
        "dynasty": "宋",
        "collection_info": null
    },
    {
        "title": "颂一百则  其八○",
        "author": "释重显",
        "content": "列圣丛中作者知，法王法令不如斯。\n会中若有仙陀客，何必文殊下一搥。",
        "dynasty": "宋",
        "collection_info": null
    },
    {
        "title": "颂一百则  其八一",
        "author": "释重显",
        "content": "呼即易，遣即难，互换机锋子细看。\n劫石固来犹可坏，沧溟深处立须干。\n乌臼老，乌臼老，几何般，与他杓柄太无端。",
        "dynasty": "宋",
        "collection_info": null
    },
    {
        "title": "颂一百则  其八二",
        "author": "释重显",
        "content": "尽机不成瞎，按牛头吃草。\n四七二三诸祖师，宝器持来成过咎。\n过咎深，无处寻，天上人间同陆沉。",
        "dynasty": "宋",
        "collection_info": null
    },
    {
        "title": "颂一百则  其八三",
        "author": "释重显",
        "content": "超谭禅客问偏多，缝罅披离见也么。\n餬饼𡎺来犹不住，至今天下有淆讹。",
        "dynasty": "宋",
        "collection_info": null
    },
    {
        "title": "颂一百则  其八四",
        "author": "释重显",
        "content": "了事衲僧消一箇，长连床上展脚卧。\n梦中曾说悟圆通，香水洗来蓦面唾。",
        "dynasty": "宋",
        "collection_info": null
    },
    {
        "title": "颂一百则  其八五",
        "author": "释重显",
        "content": "投子投子，机轮无阻。\n放一得二，同彼同此。\n可怜无限弄潮人，毕竟还落潮中死。\n忽然活百川，倒流闹{洱舌}{洱舌}。",
        "dynasty": "宋",
        "collection_info": null
    },
    {
        "title": "颂一百则  其八六",
        "author": "释重显",
        "content": "六识无功伸一问，作家曾共辨来端。\n茫茫急水打毬子，落处不停谁解看。",
        "dynasty": "宋",
        "collection_info": null
    },
    {
        "title": "颂一百则  其八七",
        "author": "释重显",
        "content": "麈中麈，君看取。\n下一箭，走三步。\n五步若活，成羣趁虎，正眼从来付猎人。",
        "dynasty": "宋",
        "collection_info": null
    },
    {
        "title": "颂一百则  其八八",
        "author": "释重显",
        "content": "咄这维摩老，悲生空懊恼。\n卧疾毗耶离，全身太枯槁。\n七佛祖师来，一室且频扫。\n请问不二门，当时便靠倒。\n不靠倒，金毛师子无处讨。",
        "dynasty": "宋",
        "collection_info": null
    },
    {
        "title": "颂一百则  其八九",
        "author": "释重显",
        "content": "见之不取，思之千里。\n好箇班班，爪牙未备。\n君不见大雄山下忽相逢，落落声光皆振地。\n大丈夫，见也无，收虎尾兮捋虎鬚。",
        "dynasty": "宋",
        "collection_info": null
    },
    {
        "title": "颂一百则  其九○",
        "author": "释重显",
        "content": "自照列孤明，为君通一线。\n花谢树无影，看时谁不见。\n见不见，倒骑牛兮入佛殿。",
        "dynasty": "宋",
        "collection_info": null
    },
    {
        "title": "颂一百则  其九一",
        "author": "释重显",
        "content": "尽大地是药，古今何太错。\n闭门不造车，通途自寥廓。\n错错，鼻孔辽天亦穿却。",
        "dynasty": "宋",
        "collection_info": null
    },
    {
        "title": "颂一百则  其九二",
        "author": "释重显",
        "content": "盲聋音哑，杳绝机宜。\n天上天下，堪笑堪悲。\n离朱不辨正色，师旷岂识玄丝。\n争如独坐虚窗下，叶落花开自有时。",
        "dynasty": "宋",
        "collection_info": null
    },
    {
        "title": "颂一百则  其九三",
        "author": "释重显",
        "content": "徧身是，通身是，拈来犹较十万里。\n展翅崩腾六合云，搏风鼓荡四溟水。\n是何埃垲兮忽生，那箇毫釐兮未止。\n君不见网珠垂范影重重，棒头手眼从何起。\n喝。",
        "dynasty": "宋",
        "collection_info": null
    },
    {
        "title": "颂一百则  其九四",
        "author": "释重显",
        "content": "一片虚凝绝谓情，天人从此见空生。\n蚌含玄兔深深意，曾与禅家作战争。",
        "dynasty": "宋",
        "collection_info": null
    },
    {
        "title": "颂一百则  其九五",
        "author": "释重显",
        "content": "全象全牛翳不殊，从来作者共名模。\n如今要见黄头老，剎剎尘尘在半途。",
        "dynasty": "宋",
        "collection_info": null
    },
    {
        "title": "颂一百则  其九六",
        "author": "释重显",
        "content": "头兮第一，第二卧龙。\n不鉴止水，无处有月。\n波澄有处，无风浪起。\n棱禅客，棱禅客，三月禹门遭点额。",
        "dynasty": "宋",
        "collection_info": null
    },
    {
        "title": "颂一百则  其九七",
        "author": "释重显",
        "content": "泥佛不度水，神光照天地。\n立雪如未休，何人不雕僞。\n金佛不度炉，人来访紫胡。\n牌中数箇字，清风何处无。\n木佛不度火，常思破竈堕。\n杖子忽击着，方知辜负我。",
        "dynasty": "宋",
        "collection_info": null
    },
    {
        "title": "颂一百则  其九八",
        "author": "释重显",
        "content": "明珠在掌，有功者赏。\n胡汉不来，全无伎俩。\n伎俩既无，波旬失途。\n瞿昙瞿昙，识我也无。",
        "dynasty": "宋",
        "collection_info": null
    },
    {
        "title": "颂一百则  其九九",
        "author": "释重显",
        "content": "禅家流，爱轻薄，满肚参来用不着。\n堪悲堪笑天平老，却谓当初悔行脚。\n错错，西院清风顿销铄。",
        "dynasty": "宋",
        "collection_info": null
    },
    {
        "title": "颂一百则  其一○○",
        "author": "释重显",
        "content": "一国之师亦强名，南阳独许振嘉声。\n大唐扶得真天子，曾踏毗卢顶上行。",
        "dynasty": "宋",
        "collection_info": null
    },
    {
        "title": "颂一百则  其一○一",
        "author": "释重显",
        "content": "铁锤击碎黄金骨，天地之间更何物。\n三千剎海夜澄澄，不知谁入苍龙窟。",
        "dynasty": "宋",
        "collection_info": null
    },
    {
        "title": "颂一百则  其一○二",
        "author": "释重显",
        "content": "要平不平，大巧若拙。\n或指或掌，倚天照雪。\n大冶兮磨砻不下，良工兮拂拭未歇。\n别别，珊瑚枝枝撑着月。",
        "dynasty": "宋",
        "collection_info": null
    }
]