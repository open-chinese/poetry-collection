[
    {
        "uuid": "eff07e365450ce70eb211e6728222bef",
        "title": "满庭芳 香满千岩",
        "author": "李洪",
        "content": "香满千岩，芳传丛桂，小山曾咏幽菲。\n仙姿冷淡，不奈此香奇。\n翠葆层层障日，深爱惜、早被风吹。\n秋英嫩，夜来露浥，月底半离披。\n谁知。\n清品贵，带装金粟，韵透文犀。\n与降真为侣，罗袖相宜。\n宝鸭休熏百濯，清芬在、常惹人衣。\n姮娥约，广寒宫殿，留折最高枝。",
        "dynasty": "宋",
        "collection_info": null
    },
    {
        "uuid": "31cfe271cdb072486e071f8724bfa4a4",
        "title": "满江红 梅雨成霖",
        "author": "李洪",
        "content": "梅雨成霖，倦永昼、暑行岩曲。\n爱云梢翠樾，枕溪蓬屋。\n轻木凌波冲卷雪，飞泉奔壑呜哀玉。\n羡渔翁、终岁老烟波，披蓑绿。\n嗟客宦，荒松菊。\n颓壮志，青编竹。\n更长年谙尽，是非荣辱。\n钟鼎无心时节异，山林有味簟瓢足。\n感故人、于此赋归欤，思之熟。",
        "dynasty": "宋",
        "collection_info": null
    },
    {
        "uuid": "cac166825b427bdbec69e1db2d01edc3",
        "title": "南乡子 挂席泛安流",
        "author": "李洪",
        "content": "挂席泛安流。\n细雨斜风到渡头。\n万叠云鬟真似画，云州。\n自古诗人几个游。\n旌旆去悠悠。\n别驾无功愧食浮。\n却忆五湖烟浪里，扁舟。\n第四桥南云水秋。",
        "dynasty": "宋",
        "collection_info": null
    },
    {
        "uuid": "e1bfba383818a7da31638b09cddfb795",
        "title": "鹧鸪天 十月南闽未有霜",
        "author": "李洪",
        "content": "十月南闽未有霜。\n蕉林蔗圃郁相望。\n压枝橄榄浑如画，透甲香橙半弄黄。\n斟绿醑，泛沧浪。\n白沙翠竹近温汤。\n分明水墨山阴道，只欠冰溪雪月光。",
        "dynasty": "宋",
        "collection_info": null
    },
    {
        "uuid": "2577fb822843c24e6627e946c9b240b2",
        "title": "西江月 渺渺长汀远壑",
        "author": "李洪",
        "content": "渺渺长汀远壑，萧萧雨叶风枝。\n几回临水送将归。\n客里暗添憔悴。\n门枕数峰滴翠，舟横几度涟漪。\n绿秧深处鹭于飞。\n愈觉田园有味。",
        "dynasty": "宋",
        "collection_info": null
    },
    {
        "uuid": "9d886a0f039f9a38cda4d5614b46e795",
        "title": "菩萨蛮 寒山横抹修眉绿",
        "author": "李洪",
        "content": "寒山横抹修眉绿。\n楼前溪瀑锵鸣玉。\n车马各西东。\n行人如转蓬。\n阑干成独倚。\n海阔天无际。\n云淡隔壶山。\n鸿飞杳霭间。",
        "dynasty": "宋",
        "collection_info": null
    },
    {
        "uuid": "1917c325648502fbf4abf5e362f11f4c",
        "title": "浣溪沙 夭矫翔鸾溪上峰",
        "author": "李洪",
        "content": "夭矫翔鸾溪上峰。\n飘萧雪霰打船篷。\n天花凌乱水晶宫。\n飞透纸窗斜取势，吹回溪面舞因风。\n身游水墨画图中。",
        "dynasty": "宋",
        "collection_info": null
    },
    {
        "uuid": "f0b16987200cffc5f1827979f665f8d7",
        "title": "浣溪沙 碧涧苍崖玉四围",
        "author": "李洪",
        "content": "碧涧苍崖玉四围。\n东君翦水散明玑。\n半开桃杏不胜威。\n疑是群仙游阆苑，歌云舞蝶斗高飞。\n珠幢玉节送人归。",
        "dynasty": "宋",
        "collection_info": null
    },
    {
        "uuid": "37970236e3018925ba72f23758f9d0af",
        "title": "浣溪沙 扫地烧香绝点尘",
        "author": "李洪",
        "content": "扫地烧香绝点尘。\n绿阶绿草又残春。\n略无闲事挠天真。\n时落燕泥沾几席，乱粘飞絮上衣巾。\n西湖回柁少年人。",
        "dynasty": "宋",
        "collection_info": null
    },
    {
        "uuid": "fac76ba1ff9d5b1132287b88ff20cae5",
        "title": "念奴娇 丽谯吹角",
        "author": "李洪",
        "content": "丽谯吹角，渐疏星明澹，帘筛残月。\n袅袅霜飙欺翠袖，飞下一庭香雪。\n半面妆新，回风舞困，此况真奇绝。\n桄榔林里，苏仙偏感华发。\n休怨时暂飘零，玉堂清梦，不惹闲蜂蝶。\n好似王家从竹畔，乘兴山阴时节。\n剪水无情，阆风归去，忍使芳心歇。\n和羹有待，恁时身到天阕。",
        "dynasty": "宋",
        "collection_info": null
    },
    {
        "uuid": "09ea467720ca697b5c38c92e2c5b865b",
        "title": "卜算子 南国小春时",
        "author": "李洪",
        "content": "南国小春时，常是寒威浅。\n玉缀香苞已有梅，疏影无人见。\n愁忆故园芳，梦断扬州远。\n不御铅华自出尘，赛过徐妃面。",
        "dynasty": "宋",
        "collection_info": null
    },
    {
        "uuid": "e33c1ed47c32f29fee854d7e01ded145",
        "title": "残春雨夜读陈子高诗用其韵",
        "author": "李洪",
        "content": "春事忽已阑，年华何驶急。\n客子困穷年，卧若蛇蚓蛰。\n泥深没屐齿，市桥灯熠熠。\n残缸玉虫缀，檐雨泫如泣。\n归期傥有征，缓我百忧集。\n余生本畸人，三年楚囚絷。\n经商逐毫末，索米慁畿邑。\n君门深九重，无籍岂敢入。\n涸辙望斗升，然桂炊玉粒。\n妻孥寄田庐，诛茆冬未葺。\n朅来几弦晦，漏屋想沾湿。\n但喜一犁足，犉犊起𧤏𧤏。\n耕耨贵及时，归欤具籉笠。",
        "dynasty": "宋",
        "collection_info": null
    },
    {
        "uuid": "5d8358ee9c70a5fb34c0e7f5db6c41f3",
        "title": "赠史康时二首  其一",
        "author": "李洪",
        "content": "史侯眉山英，壮岁陪戎旃。\n胸蟠九云梦，笔倒三峡泉。\n封侯直易尔，唾手平幽燕。\n相国昔分陕，幕府罗隽贤。\n公于二三子，骯脏孰差肩。\n纶巾白羽扇，谈笑清渭汧。\n功名晚蹉跎，肯着祖逖鞭。\n南游上会稽，却泛洞庭船。\n九嶷多隠逸，千里跨马鞯。\n邂逅阖闾城，倾盖欣忘年。\n诵我阮籍诗，三叹涕泗涟。\n客怀已趣装，握手临道边。\n归欤指衡麓，未办买山钱。\n他年遇回雁，寄我湘中篇。",
        "dynasty": "宋",
        "collection_info": null
    },
    {
        "uuid": "e9cec8347a75c4010f69b123bc204f00",
        "title": "赠史康时二首  其二",
        "author": "李洪",
        "content": "霜飈何凄冽，岁晏同漂泊。\n男儿志四方，宁久怨落魄。\n怀忠思报国，结义重然诺。\n死生贫贱间，交情今寂寞。\n差观世态浇，未遇所立卓。\n英衮卧东山，南极仰衡霍。\n復期宇县清，重使混沌凿。\n会见官仪修，再卜东邑洛。\n否运行当倾，宇宙见开拓。\n他年功名逼，岂但持禁橐。\n堂堂苍鬚眉，形貌画麟阁。\n如何决此行，径欲就邱壑。\n五十非无闻，斯文犹木铎。\n愿保千金躯，百鸟见一鹗。",
        "dynasty": "宋",
        "collection_info": null
    },
    {
        "uuid": "b265a83cef39b330e9a0dae918c7c429",
        "title": "赠支提德最",
        "author": "李洪",
        "content": "我昔观华严，心熟毘卢境。\n东南有支提，千圣会岩岭。\n欲从善财问，怅此路悠永。\n朅来縻王事，胜处每参请。\n弹指开重楼，结愿发深省。\n寄谢德云师，相见在别顶。\n禅翁游江湖，传衣自双径。\n向来梅子熟，一衲伴千圣。\n十年此趺坐，楼阁方鼎盛。\n夜阑拨炉灰，衲也吾所敬。\n我如老摩诘，到处扣禅病。\n接淅復过云，林端隔清磬。",
        "dynasty": "宋",
        "collection_info": null
    },
    {
        "uuid": "9c2da0cfb127184739c3a33fb19d6400",
        "title": "送江叔源除太府丞柯山需次",
        "author": "李洪",
        "content": "威凤翔千仞，览辉以来仪。\n天骥渥洼种，籋云不受羁。\n江侯南国珍，劒佩光陆离。\n三道对清问，万言敷箴规。\n云霄跬步蹑，分教小差池。\n中都冠盖躔，屈处金谷司。\n奏课应迁格，腾达当在兹。\n元枢国士赏，天子前席咨。\n一言寤凝旒，致主跻轩羲。\n抱负经济才，凛然谏诤姿。\n朝阳庆凤鸣，冀北空騧骊。\n士为知己用，素藴得尽施。\n丞贰须要剧，台阁未应迟。\n需次指柯山，买船泛钓矶。\n暑行戒接淅，江边远风披。\n病夫困尘土，倚玉惭葭枝。\n分携莫能送，别酒何堪持。\n傥经子陵濑，扫壁寻题诗。\n前途得好句，慰我别后思。",
        "dynasty": "宋",
        "collection_info": null
    },
    {
        "uuid": "f66b4853ba1665584ce5349d02934abd",
        "title": "过分水岭",
        "author": "李洪",
        "content": "江南山尽处，开闢如石门。\n下有琴筑声，哀湍激箭奔。\n残雪护峯顶，篁竹如四垣。\n老翁仅百岁，曝背抱儿孙。\n问之不我譍，嗒然而忘言。\n疑尔秦人徒，此类桃花源。\n寒日欲西颓，不容驻短辕。\n驱车下山去，逼耳闻清猿。\n回顾但烟霭，路绝无攀援。\n他年傥再逢，共醉老瓦盆。",
        "dynasty": "宋",
        "collection_info": null
    },
    {
        "uuid": "4c4f3d24a46a87a8a35a1823768b1a28",
        "title": "宿瑞岩示刘子厚",
        "author": "李洪",
        "content": "肩舆转绿畴，跨浦蹑石梁。\n暮投瑞峯宿，野色杂莽苍。\n鱼盐海市隘，松竹山径凉。\n解衣借僧庐，煮茗涤枯肠。\n顿忘庚火争，秋色已侵床。\n古戍此何夕，冠盖来徜徉。\n一杯偶相属，荔丹咀冰霜。\n哦诗兴清绝，天池看鹏翔。",
        "dynasty": "宋",
        "collection_info": null
    },
    {
        "uuid": "111c402b70df709c14e95cdefe27603a",
        "title": "卜居飞英坊",
        "author": "李洪",
        "content": "束书辞都门，整棹还苕川。\n羁游二十春，寓农安一廛。\n家无卓锥地，三挈囊衣迁。\n移居古城隅，开门枕漪涟。\n容膝居易安，环堵地自偏。\n水竹惭履道，风物异平泉。\n扫轨谢奔竞，面壁参枯禅。\n仰愧此坊名，飞英驰日边。\n吾方师老圃，樊须无间然。\n何当毕婚嫁，四十在明年。",
        "dynasty": "宋",
        "collection_info": null
    },
    {
        "uuid": "c04321bc50712a15268df1fc3b82550f",
        "title": "仙岩登览",
        "author": "李洪",
        "content": "造物藴神巧，轩豁露真趣。\n嵌空划仙掌，罅拆喷石乳。\n半壁垂鲛绡，晴天洒飞雨。\n扪萝不知疲，酷爱岩石古。\n彼姝逝杳绝，灵虬孰能覩。\n玉册閟篆籀，三坟阙难补。\n徘徊挹翠浪，洗涤面尘土。\n回舆带夕岚，哦诗愧吴语。",
        "dynasty": "宋",
        "collection_info": null
    },
    {
        "uuid": "64a200fef7d2d339181e2ea70f462e73",
        "title": "庆陵季文尚书休致会者三十一人各赋诗",
        "author": "李洪",
        "content": "尚书妙德望，曳履闻直声。\n献纳雨露边，斯文有统盟。\n重席侍经幄，藻鉴持铨衡。\n不惮推毂士，规摹汉西京。\n五色深补衮，三入厌承明。\n欻起莼鲈思，径作吴松行。\n名位九牧耸，富贵一毫轻。\n徜徉霅溪上，结庐依化城。\n摆落轩冕累，白屋倒屣迎。\n实际契禅宗，虚静合僊经。\n圣朝亟图旧，世臣重典刑。\n苍生望东山，盐梅待调羹。\n引年章屡却，勇决非矫情。\n雍容进退间，夷惠和且清。\n出纶冠奎文，安车示尊荣。\n乐天宅池台，翁仲金余籯。\n公贵无留资，韩宣有卿名。\n时方需大老，復当佐昇平。\n它年秉旄地，堂上有奇兵。\n恢復还旧都，翠华驾云亭。\n贱子荷英盼，炼句愧阴铿。\n请歌公归兮，盍使季札听。",
        "dynasty": "宋",
        "collection_info": null
    },
    {
        "uuid": "5b085377bc0340bb83f40af6e8b5c0ae",
        "title": "移居",
        "author": "李洪",
        "content": "僦屋东瓯城，爽气挹西山。\n飓风忽作恶，柴荆不容关。\n再徙得陋巷，藩拔井亦眢。\n稍毕涂塈功，已觉容膝安。\n庭前木亦嘉，修竹纔数竿。\n幽艳海榴红，翠幄霜苞丹。\n明窗置棐几，荒畦整药栏。\n儿曹颇解事，扫径见秋兰。\n邻里来相贺，知我非热官。\n使令勿狙诈，办此良独难。\n未祭孙宝竈，且乐陶令閒。\n今日我重九，一酌还酡颜。",
        "dynasty": "宋",
        "collection_info": null
    },
    {
        "uuid": "a8d8777763e01607bbf2ecaa004bfeca",
        "title": "赋雪",
        "author": "李洪",
        "content": "阊阖风势饕，朔雪夜方积。\n窗隙散明玑，瓦沟露微白。\n讙譁竞儿曹，跼蹐愁病客。\n汉淮铁衣冷，剿敌要长策。\n安得郭代公，英气压质勒。\n又思李常侍，衔枚擒蔡贼。\n仰𡩖黄屋忧，稍塞素餐责。\n四郊正多垒，万室况艰食。\n岂暇歌幽兰，但愿丰穱麦。\n早晚休王师，奏凯献酋馘。",
        "dynasty": "宋",
        "collection_info": null
    },
    {
        "uuid": "ad1248ad42063d2533fff29d326c7df2",
        "title": "桃花菊",
        "author": "李洪",
        "content": "秋声振窾木，槁叶随飞蓬。\n起视篱下华，灼灼夭桃容。\n天公等儿戏，小草发纤秾。\n乍疑武陵源，秦人傥再逢。\n又如灵云老，禅机投劒锋。\n畴昔粪土广，靖节吾所宗。\n不然荐坠露，三闾挹遐踪。\n吕令载黄花，鞠裳表其衷。\n浊醪乱眼缬，衰颜暂时红。\n肯效玄都吟，葵麦摇春风。",
        "dynasty": "宋",
        "collection_info": null
    },
    {
        "uuid": "eb0328d6edf8508dc2e14cf0736a2e0d",
        "title": "新交行",
        "author": "李洪",
        "content": "君不见洛阳拜尘友，欲取金印繫肘后。\n又不见长安轻薄儿，谁道青云不可梯。\n雨露翻覆岂无意，炙手新交旧交弃。\n华轩丹毂照青春，列屋娥眉妬宠新。\n若非大夫尝便客，亦是丞相拂鬚人。\n车如鸡栖马如狗，疾恶今无朱伯厚。\n甘向青陵老种瓜，肯效南山歌落豆。\n直如弦，死道边。\n杵臼论交世谁数，翟公勒门吁可怜。",
        "dynasty": "宋",
        "collection_info": null
    },
    {
        "uuid": "8bcb3ef47b965eebc33198336b99a414",
        "title": "子清弟赴丹阳赋古调饯之",
        "author": "李洪",
        "content": "酌君以乌程若下之酒，赠君以鲁山于蒍之声。\n酒以惜在原兄弟之别，歌以见爱民父母之情。\n大江襟喉城铁瓮，万旅连营地势重。\n天弧北射扫欃枪，云阳健令时方用。\n从官四十腰铜章，莱衣弄孙娱高堂。\n未妨朿湿先驭吏，立去败羣如牧羊。\n茧丝保障优租赋，瓯窭污邪饱禾黍。\n冠盖使客应荐贤，不日姓名彻当宁。\n索别作恶殊匆匆，呻吟病卧号秋蛩。\n松竹读书得新句，缄题数寄北来鸿。",
        "dynasty": "宋",
        "collection_info": null
    },
    {
        "uuid": "04f3904dc7fb532ca4219d1f075388d6",
        "title": "送钱进思倅吴郡",
        "author": "李洪",
        "content": "繁雄茂苑侔汉辅，森戟凝香古佳处。\n鹓鹭行除半刺贤，万井提封頼摩拊。\n公家名德世有人，伯仲于今见伊吕。\n妙龄籍甚驰日边，粉闱握兰将振羽。\n故为补外便亲养，知已家庭真内举。\n画鹢鸣铙催去程，垂虹松江对烟雨。\n西北高楼插暮霞，荷芰池光破炎暑。\n平分风月助诗兴，一诺无事留公府。\n却寻馆娃歌舞地，麋鹿台荒尽禾黍。\n剑池古色湛寒泉，响屧采香迷岛屿。\n仙鬼遗踪杳茫昧，临赋余情时访古。\n治中别驾称展骥，末俗媕娿讥越俎。\n简书狱市抵胡粤，末界马牛视齐楚。\n欲了官事儿辈痴，钳柅吏欺租赋簿。\n退食萧然绝点埃，亦有佳客酬谈麈。\n想席未暖诏已颁，稳上丹墀看布武。\n故人贫病寄江湖，一衲蒙头参马祖。\n时凭尺素问沉绵，临别索诗愧吴语。",
        "dynasty": "宋",
        "collection_info": null
    },
    {
        "uuid": "6c41bc87991e9fd1e37f723707729d67",
        "title": "前行路难冯公岭作",
        "author": "李洪",
        "content": "君不见冯公之岭摩苍天，危梁峻坂相属联。\n樵夫跬步不得上，仰视悬石势欲颠。\n下有飞泉泻鸣瀑，舂撞嵓窦汇山麓。\n飞流溅沫冰雪寒，萝茑荒林猿狖伏。\n傍穿鸟道人踪绝，怪石虎踞苍崖裂。\n扪参历井路屈盘，九折羊肠车轴折。\n如何年少远游子，担簦蹑屩来过此。\n或欲挟策干君王，亦有辞家远从仕。\n马痡仆倦栖茅屋，夜汲岩泉燃楚竹。\n赐璧封侯事渺茫，涂穷未免阮生哭。\n遐想太古开闢初，地隔东瓯擅一隅。\n山腰凿石自何代，要令海宇同车书。\n不知冯公亦何者，姓名宛与兹山俱。\n我行适当三伏间，霪霖积潦行路难。\n家住太湖三万顷，烟波回想洞庭山。",
        "dynasty": "宋",
        "collection_info": null
    },
    {
        "uuid": "69a366d8e72872de7a192c79c14f2681",
        "title": "和家叔察院巨鱼诗",
        "author": "李洪",
        "content": "沧溟浩淼浮寰区，八纮九野水所储。\n介虫族类信众伙，穷极诡怪堪嗟吁。\n巨鳌屃赑冠灵岛，应龙连蜷颔骊珠。\n异哉斯鱼盈百尺，失水安得波涛俱。\n妖蜃疑遭旌阳絷，长蛟端被周处诛。\n井蛙不识东海若，鸒斯宁信北溟鱼。\n聚观堵墙骇莫辨，妄意其名能自呼。\n鬐鬣坚顽侔铁角，肌肉硕大争翦除。\n真成潜虬厄水㵝，谁谓王鲔惟山居。\n矧过屠门快大嚼，况鼓庖刀砉投虚。\n罔能深藏类谷鲋，忽从变化同隙驹。\n独蠒岂羡詹何巧，巨犗还笑任公踈。\n滩涘寄命在顷刻，神龙鱼服丧厥躯。\n嗣宗诗成出月胁，博考传记蒐秘图。\n饿氓殍腹属厌幸，脔取凌晨俄过晡。\n老饕染指饫鼋鼎，里闾载酒行以车。\n阿咸得句不敢出，身同惠子方据梧。\n暴殄天物古所戒，志怪泚笔将特书。",
        "dynasty": "宋",
        "collection_info": null
    },
    {
        "uuid": "2a46d1ffa77f763d4e0f91daa1799b58",
        "title": "题水墨罗汉",
        "author": "李洪",
        "content": "大士神通超一切，果成道备栖觉地。\n庞眉山立孰写真，水墨良因作游戏。\n明窗棐几氎巾浄，竹炉柏子香云细。\n绦绳乍解目增明，短幅溪藤联数纸。\n当年意匠寄高远，惨澹风云生眼底。\n穹岩怪石随步奇，岳鬼蛮奴凛生意。\n僧繇未貌锦幪像，道子曾罢长安市。\n手携贝多口忘言，缾莹琉璃瞻舍利。\n或嘿或语或慈威，亦蹑芒鞋将渡水。\n天女献供颜如莲，结习自空花堕袂。\n神閒态逸讚莫穷，墨妙笔精足珍秘。\n萧然着我岩壑中，雁荡经行恍能识。\n诗成倒挽两龙湫，不用韩公为画记。",
        "dynasty": "宋",
        "collection_info": null
    },
    {
        "uuid": "ec07a6a923f72c72a3229772acf8fd58",
        "title": "松皮香鼎",
        "author": "李洪",
        "content": "南山长鬣五大夫，峩冠织翠华襟裾。\n老藏山泽骨相臞，捐躯鼎鼐计不踈。\n偶向寒窗伴腐儒，坦腹耸身止坐隅。\n鼻观如与芝兰俱，非烟非雾时有无。\n愧尔不及清庙瑚，窃蒙顾盼承吹嘘。\n弥明不解世俗书，哑然尚能赋此乎。\n我惭刘侯敢诋渠，明窗昼永勤三余。\n三生结习痛扫除，尚余闻熏六凿俱。\n篆烟起灭凌太虚，嗒然隠几兼忘吾。",
        "dynasty": "宋",
        "collection_info": null
    },
    {
        "uuid": "457b13086aa667de13abc1f2f7f347aa",
        "title": "忆雪歌",
        "author": "李洪",
        "content": "前年吴兴雪三尺，街头十日无行迹。\n南山千峰蟠玉虬，太湖万顷镕银色。\n腐儒冻死但长哦，男呻女吟空四壁。\n去年强邻窥淮淝，铁马成羣来塞北。\n将军授钺横琱戈，雪满弓韬对勍敌。\n捷书夜到甘泉宫，玉靶角弓自天锡。\n已观积甲熊耳齐，坐觉洗兵天河窄。\n今年腊尽寓东瓯，地接炎方少三白。\n梅梢柳眼漏泄春，笋茁兰芽遽堪摘。\n冬深未省见冰霜，挟纩无施况狐腋。\n朝来北风吹石裂，海气岚烟乱山碧。\n遐想瑞叶舞层霄，剪裁不费造化力。\n丰年一饱戴君恩，比屋千家消疠疫。\n长江远近要舒发，深恐阳骄无宿麦。\n徒披鹤氅怀兔园，速遣祥霙慰北客。",
        "dynasty": "宋",
        "collection_info": null
    },
    {
        "uuid": "714dd93b39d20327858d04361eb77493",
        "title": "迎送神辞  其一",
        "author": "李洪",
        "content": "惟龙湫兮其源莫穷，利万物兮精神可通。\n岁大旱兮我民之恫，酌彼泉兮神听孔聪。\n击鼓坎坎兮于神之宫，薄采溪毛兮馈进两公。\n神欣欣兮鉴我民衷，神之来兮雨其蒙。\n念我稼穑兮涤去爞爞，缾罂甚小兮膏泽甚丰。\n骄阳摧威兮奔走丰霳，民之讴歌兮千古英风。",
        "dynasty": "宋",
        "collection_info": null
    },
    {
        "uuid": "a3ef7ce92be157b8a099ccc9c417396d",
        "title": "迎送神辞  其二",
        "author": "李洪",
        "content": "旱既太甚神是吁兮，一勺之水为甘霔兮。\n伊神正直歆诚愫兮，三日为霖弥旬注兮。\n我稼既兴舟在步兮，微我两公余曷愬兮。\n击鼓其镗山之下兮，桂酒椒浆饯神去兮。\n功成惠孚去不顾兮，携幼扶鲐民塞路兮。\n卒相有年多黍稌兮，泽惠无忘永终古兮。",
        "dynasty": "宋",
        "collection_info": null
    },
    {
        "uuid": "5fc159b99055b1de1d28bbc07ef5729b",
        "title": "和柯山先生读中兴碑",
        "author": "李洪",
        "content": "曲江罢相迹如扫，满朝媕娿无谏草。\n动地渔阳鼙鼓惊，旧将半死哥舒老。\n蜀道乘骡万里来，不识平原济世才。\n仓皇灵武送玉册，岂顾九庙蒙尘埃。\n天开地闢扶皇纪，李郭功成安史死。\n一日三朝有深意，臣结胸中老文字。\n麻鞵诗老脱贼来，北征自足配磨崖。\n我思潇湘不易到，谁持墨本心眼开。\n鉴古评诗增感慨，无逸图亡山水在。\n君不见阿忠少日历艰贫，汤餠曾持半臂卖。",
        "dynasty": "宋",
        "collection_info": null
    },
    {
        "uuid": "a9c4ab1c4eacfdb64482c9b738bfc31a",
        "title": "送徐致州交代赐第归亲庭",
        "author": "李洪",
        "content": "九五飞龙阐文化，明光亲策穿杨射。\n重瞳左右列皋夔，鹄立胪传玉阶下。\n乙科首冠持橐门，衣钵家声传子舍。\n扶阳一经世青毡，天语褒嘉增宠假。\n衣冠盛事耀儒绅，马走牛医皆衒咤。\n君才端合连八科，丽藻明玑美无价。\n他年落笔中书堂，更分跋烛金銮夜。\n诏成速招赞普朝，感动宁须奉天赦。\n乃翁东山倾士望，内集风流继诸谢。\n买船径度子陵滩，不待琼林霑玉斚。\n谓言归心驰寝门，戏綵趋庭及槐夏。\n顾我惭称李耳孙，冗散时遭官长骂。\n效颦累月漫笞儿，行矣归田老耕稼。",
        "dynasty": "宋",
        "collection_info": null
    },
    {
        "uuid": "a200b0bbf720d499274cacca0e32480e",
        "title": "题戚仲骡纲图",
        "author": "李洪",
        "content": "北风吹雪飞千山，雪深山径难往还。\n长林乔木敛秀色，层崖迭嶂雕苍颜。\n山腹痴云结寒润，山巅去天不盈寸。\n溪湍岩瀑争喧豗，兽蹄鸟迹皆逃遁。\n中有驿使输皇纲，羣骡任重人束装。\n旌旗不展岚气湿，鞍辔稳驭銮声鉠。\n危桥当道不可过，怒挥鞭棰驱慵惰。\n栈阁萦纡铁勒寒，荆榛暗刺毡衣破。\n骡行迢遰风萧颾，倦来谁復鸣鞭梢。\n忽逢大渡凛毛骨，深沉时若潜虬蛟。\n作急呼舟渡斯水，寻得舟人来数里。\n一舟已去一舟行，掉入深潭浪花起。\n舟移岸曲人争先，牵骡束货行挥鞭。\n芦深峡束积雪滑，十步九止愁其颠。\n骡行隤败人枵腹，民家借爨黄粱熟。\n人餐骡饲幸平恬，其奈门前去程促。\n山前山后开梅花，卧溪枯树寒槎牙。\n关情一片青烟下，深闭柴门三四家。\n行行渐出平川路，回首千山暝云雾。\n自知驿舍更一程，指点山坳深处住。\n解鞍摘货驿舍宽，地炉榾柮烟辛酸。\n羣骡入廐人饱睡，明朝一驿可输官。\n绢落并刀悭数尺，衡从笔墨开胸臆。\n尽将此景作此图，轻描浓抹无凝积。\n古来摩诘传天真，此手那知復入神。\n好将一本献天子，能信邦家本兆民。",
        "dynasty": "宋",
        "collection_info": null
    },
    {
        "uuid": "1aeca8c55aba68dbc5c288e44fa2b540",
        "title": "菁山观梅歌",
        "author": "李洪",
        "content": "菁茅山底梅花村，无人惜花与招魂。\n西子犹疑逐范蠡，玉儿宁肯负东昏。\n数枝含愁月边吐，似隔鲛绡向人语。\n欲诉江南万斛愁，一笑嫣然绝媚妩。\n道人买山今几年，山高春早花争先。\n开门幻出香世界，坐觉孤山落案前。\n东皇万里开疆域，掌中庵摩妙喜国。\n唤取维摩方丈人，问我本来何所得。",
        "dynasty": "宋",
        "collection_info": null
    },
    {
        "uuid": "d8e410e91b21b5654b6960a846718a32",
        "title": "隆兴改元初余为永嘉监仓时登忠义堂覩颜鲁公像知其裔家是邦今阅一纪沿檄莆中遇军事判官邵即其人也因请观常山平原二像并大历颢会昌嗣二诰为赋长句",
        "author": "李洪",
        "content": "明皇不识颜平原，我观旧史心慨然。\n天宝末年事大错，边将骋兵相盗权。\n忽闻渔阳鼓鼙震，二十四郡城无坚。\n霓裳惊破西行蜀，妃子仓皇死马前。\n常山平原乃昆弟，屹立砥柱摧腥羶。\n土门既失陷河朔，天津骂贼鬚髮拳。\n嗣皇灵武实草创，独坐鹗立中兴年。\n尚书累月家食粥，诸将列屋罗妖妍。\n呜呼千载慕廉蔺，曹蜍李志如九泉。\n莆阳幕府东嘉客，饱闻裔孙家好贤。\n锦囊重覩忠义像，再拜恨不为执鞭。\n轻绡盈幅凛生面，髣髴冠剑跻凌烟。\n况藏二诰墨色古，吾宗赞皇相业传。\n怜君为米走尘土，七十青衫雪满颠。\n乃祖精爽跨箕尾，寄书入洛逢飞僊。",
        "dynasty": "宋",
        "collection_info": null
    },
    {
        "uuid": "703cefff9c9516a8ee65099b4cb41abb",
        "title": "莫春过吴松垂虹用闻人伯封韵",
        "author": "李洪",
        "content": "具区吴松同一水，季鹰英灵呼不起。\n波平风静落日明，一碧青铜三万里。\n幻成水墨思范宽，点缀卧虹排雕栏。\n曜晻枫林带烟雨，白鹤飞去何时还。\n老子登临屡春晚，胸吞云梦极荒远。\n鞭笞鸾凤恣遨游，几日蓬莱又清浅。\n何时脍鲈平波秋，湘娥鼓瑟纤指柔。\n却跨玉虹朝汗漫，谁能直钓无垂鈎。",
        "dynasty": "宋",
        "collection_info": null
    },
    {
        "uuid": "0e265b4623ca29dbae5111b3ed7b3d88",
        "title": "雪中问梅",
        "author": "李洪",
        "content": "雪拥前村路，梅花次第芳。\n月边谁索笑，溪断忽吹香。\n老眼经年别，醒魂异昔狂。\n何时真载酒，翠羽伴飞觞。",
        "dynasty": "宋",
        "collection_info": null
    },
    {
        "uuid": "8d04d956543fd32bc160aa6f7353af7c",
        "title": "宿龙泉院有外氏陈户曹坟阴德记",
        "author": "李洪",
        "content": "外家多积庆，绝叹户曹贤。\n阴德神能告，潜光世更绵。\n龙泉依古寺，马鬣近封阡。\n欲篆苍崖古，惭无笔似椽。",
        "dynasty": "宋",
        "collection_info": null
    },
    {
        "uuid": "5bcc6297411ec3bb8f265a6bf55d6edd",
        "title": "喜雨呈二兄  其一",
        "author": "李洪",
        "content": "北风吹急雨，洗尽旱埃氛。\n河伯惊秋水，山君借雨云。\n苗心应免揠，禾把尚能分。\n及此民无殍，忧勤实圣君。",
        "dynasty": "宋",
        "collection_info": null
    },
    {
        "uuid": "880d5112ed250f74ccbd3e43cd82e756",
        "title": "喜雨呈二兄  其二",
        "author": "李洪",
        "content": "冻雨排银竹，垂檐一万条。\n新凉生枕簟，余润到枯焦。\n静听欣倾注，尘心快洗浇。\n长河从此足，不用借咸潮。",
        "dynasty": "宋",
        "collection_info": null
    },
    {
        "uuid": "8ffdcdda56fc28159289acfa5344c4c7",
        "title": "和赵德孚春日",
        "author": "李洪",
        "content": "南国春回早，梅残已换年。\n郊原青入眼，老境雪侵颠。\n欲和归田赋，仍吟止酒篇。\n苦无游宦乐，此兴寄林泉。",
        "dynasty": "宋",
        "collection_info": null
    },
    {
        "uuid": "0c7f73f35225abbb35546f83854c7267",
        "title": "和郑康道春日三首  其一",
        "author": "李洪",
        "content": "寄兴沧洲上，平芜绿又春。\n忘机时傲睨，燕坐默存真。\n铁砚心逾壮，金楼铸自新。\n年来孤节物，懒惰復谁伦。",
        "dynasty": "宋",
        "collection_info": null
    },
    {
        "uuid": "6b1db7559a1a404774f38f6b13b685d8",
        "title": "和郑康道春日三首  其二",
        "author": "李洪",
        "content": "内乐同颜子，高楼慕隠居。\n紫苔沿砌合，红糁缀条踈。\n谩听平戎操，閒寻种树书。\n吾曹清凈业，所好在三余。",
        "dynasty": "宋",
        "collection_info": null
    },
    {
        "uuid": "a54ea96d712104fff45c98a162105eec",
        "title": "和郑康道春日三首  其三",
        "author": "李洪",
        "content": "弱柳低垂户，小桃初着花。\n春风无管束，贫巷亦矜夸。\n老觉桑榆迫，悲伤棠棣华。\n劳生皆有役，常苦思无涯。",
        "dynasty": "宋",
        "collection_info": null
    },
    {
        "uuid": "72ed42ab8c0656c8d9648ed2bb75e497",
        "title": "人日",
        "author": "李洪",
        "content": "开岁逢人日，今朝又復阴。\n昏霾疑是瘴，淫雨欲成霖。\n客裏年华改，愁边疾病侵。\n遣怀诗与酒，小醉且长吟。",
        "dynasty": "宋",
        "collection_info": null
    },
    {
        "uuid": "210e2aafba3e005a39fd610f6e5df611",
        "title": "己巳正月十八九间雪復大作不止",
        "author": "李洪",
        "content": "早衰常畏雪，况復在江干。\n三日不能出，数年无此寒。\n捲帘惊滉漾，下榻觉蹒跚。\n稚子应怜我，孤吟兴未阑。",
        "dynasty": "宋",
        "collection_info": null
    },
    {
        "uuid": "833ff73247be13c90ce908c28f47c25c",
        "title": "探梅  其一",
        "author": "李洪",
        "content": "帝所春先到，西湖梅自开。\n横斜窥水鑑，想像下瑶台。\n青女严霜侍，嫦娥借月来。\n景阳钟漏晚，翠羽勿须催。",
        "dynasty": "宋",
        "collection_info": null
    },
    {
        "uuid": "6aacd8f2db743c77633132827a36fbf9",
        "title": "探梅  其二",
        "author": "李洪",
        "content": "瓯粤千山外，清愁只箇般。\n澹烟增态度，飞霰斗高寒。\n郑圃乘风驭，孤山傍水看。\n少陵诗兴动，题品信知难。",
        "dynasty": "宋",
        "collection_info": null
    },
    {
        "uuid": "a7d4c402852723ca0750c1504dc1155e",
        "title": "探梅  其三",
        "author": "李洪",
        "content": "幽姿矜冷淡，别占一家春。\n摩诘闻禅女，登伽善幻人。\n解愁空索笑，能赋更疑神。\n乞与水仙品，谁持上玉宸。",
        "dynasty": "宋",
        "collection_info": null
    },
    {
        "uuid": "09ca957147929ed5b9e36ac2b3827176",
        "title": "赦后分祀禹庙有感",
        "author": "李洪",
        "content": "禹庙依山麓，江涛日到门。\n黎甿半樵牧，祝史洁罍樽。\n菲食虽王意，斋祠致主恩。\n人谁思帝德，空感习之言。",
        "dynasty": "宋",
        "collection_info": null
    },
    {
        "uuid": "3e1a7515606c95b95f18b13d359addd0",
        "title": "廨舍乃潘阆巷而俗譌为潘堂其地亦俞氏青士园也作诗记之",
        "author": "李洪",
        "content": "寓屋诗人巷，携鉏青士园。\n琴书能自足，车马绝无喧。\n松顶凌云秀，蕉心听雨繁。\n幸无官长骂，穉子且譍门。",
        "dynasty": "宋",
        "collection_info": null
    },
    {
        "uuid": "cc02e049d7636256628067ada94a28c7",
        "title": "秋日遣兴二首  其一",
        "author": "李洪",
        "content": "时序循环速，还惊一叶飞。\n草衰山自瘦，雨罢水增肥。\n芡嚼鲛人泪，荷凋楚客衣。\n鲈鱼不易得，张翰正思归。",
        "dynasty": "宋",
        "collection_info": null
    },
    {
        "uuid": "858aa6fabd5949d3cafa2cdc28fb8324",
        "title": "秋日遣兴二首  其二",
        "author": "李洪",
        "content": "倦憎秋暑炽，閒喜雨余清。\n箇箇萤相照，娟娟月独明。\n湿蜗粘壁死，寒草上阶生。\n吟咏徒愁思，呜咽不得平。",
        "dynasty": "宋",
        "collection_info": null
    },
    {
        "uuid": "015b3bd3e15f876e78cd35372b51bfa8",
        "title": "沈氏小玲珑二首  其一",
        "author": "李洪",
        "content": "试蹑登山屐，来寻云外峰。\n题诗喜修竹，长啸倚孤松。\n怪石疑蹲虎，深湫有蛰龙。\n惭无济胜具，樽酒且从容。",
        "dynasty": "宋",
        "collection_info": null
    },
    {
        "uuid": "314f538d97397080ab986279b8403455",
        "title": "沈氏小玲珑二首  其二",
        "author": "李洪",
        "content": "十载经行旧，松扉静不关。\n岩空觑天巧，心达觉身閒。\n古洞无扃锁，飞泉杂佩环。\n何须采芝去，此地似商颜。",
        "dynasty": "宋",
        "collection_info": null
    },
    {
        "uuid": "e679a38d39511a94b87aa24c4574dfe0",
        "title": "十七夜玩月",
        "author": "李洪",
        "content": "宿昔妖蟆磔，仍圆顾兔灵。\n桂华滋白露，轮玉碾青冥。\n倦翼翻乌鹊，愁肠念鹡鸰。\n独谣成短韵，酸楚不堪听。",
        "dynasty": "宋",
        "collection_info": null
    },
    {
        "uuid": "755de51e9534c28982537fa419273203",
        "title": "臞庵",
        "author": "李洪",
        "content": "独擅东南胜，能全山泽臞。\n旧传缠锦襻，兼写辋川图。\n心逐江天远，胸吞云梦无。\n夫君有丘壑，宁復慕陶朱。",
        "dynasty": "宋",
        "collection_info": null
    },
    {
        "uuid": "45e1e513d98b3c23a7f02798706a5ed0",
        "title": "九日效少陵体",
        "author": "李洪",
        "content": "异县黄花节，愁边白髮生。\n茱萸朝士赐，粔籹楚乡情。\n鸿雁何时到，霪霖未肯晴。\n今朝一杯酒，独酌似渊明。",
        "dynasty": "宋",
        "collection_info": null
    },
    {
        "uuid": "ae8746761e3a47e8e6802d8a321bc736",
        "title": "寂寞",
        "author": "李洪",
        "content": "寂寞伤吾道，宁为梁甫吟。\n霜威凌客鬓，雪意动梅心。\n酒尽兵无备，愁牢病不禁。\n简编聊寓目，未觉岁时侵。",
        "dynasty": "宋",
        "collection_info": null
    },
    {
        "uuid": "9cea34417a76c68ac973a35c30166f8f",
        "title": "十一月十九日瑞雪应时百寮入贺仆以病告翌日从驾朝德寿宫马上口占",
        "author": "李洪",
        "content": "拂晓开阊阖，来朝万玉妃。\n遥知花六出，争瑞日重晖。\n入贺鹓鸿缀，迎銮锦绣围。\n巩梅春最早，香透赭黄衣。",
        "dynasty": "宋",
        "collection_info": null
    },
    {
        "uuid": "1eef8d64a16c5ca62a412da42fb30bd4",
        "title": "挽刘刑部诗二首  其一",
        "author": "李洪",
        "content": "宪部为郎久，琳宫解组归。\n赐章三品贵，眉寿八旬稀。\n橘向前洲种，金难故里挥。\n凄凉薤露曲，泪湿老莱衣。",
        "dynasty": "宋",
        "collection_info": null
    },
    {
        "uuid": "676da79adc631e6d5d9914dcd38fec47",
        "title": "挽刘刑部诗二首  其二",
        "author": "李洪",
        "content": "东海于公老，当年大里门。\n身为二千石，恩及四儿孙。\n富寿悬车日，悲伤易箦言。\n佳城今日启，松柏閟高原。",
        "dynasty": "宋",
        "collection_info": null
    },
    {
        "uuid": "d6a757fee706a0929685606223f65395",
        "title": "宿宝宁寺",
        "author": "李洪",
        "content": "畏暑征涂倦，僧窗借榻眠。\n聚蚊雷隠隠，梦蝶昼翩翩。\n喜断梅黄雨，慵参柏树禅。\n潮生富春渚，重泛谢公船。",
        "dynasty": "宋",
        "collection_info": null
    },
    {
        "uuid": "32da46d1676dd5eba1d4c5939ff55029",
        "title": "夜宿护国寺",
        "author": "李洪",
        "content": "积雨长涂淖，禅房卧枕书。\n松风醒耳目，梅雨上衣裾。\n误着谢公屐，宁宜仲举舆。\n前山聊细数，何事拥犀渠。",
        "dynasty": "宋",
        "collection_info": null
    },
    {
        "uuid": "fc817e6f9cd896b80048d8b5c846cec4",
        "title": "十六夜待月溪滨风露浩然宵中不寐",
        "author": "李洪",
        "content": "昨夜中秋月，高唐妬素娥。\n凭谁修玉户，未觉减金波。\n练浄前溪水，银侵左界河。\n浩然风露爽，通夕祗长哦。",
        "dynasty": "宋",
        "collection_info": null
    },
    {
        "uuid": "eca5b271098a54a913dfd2b3a1cf8fa5",
        "title": "过东里",
        "author": "李洪",
        "content": "林迥苍烟古，篱踈橘柚黄。\n天高风落木，岁晏稻登场。\n无復老盆饮，空余邻笛伤。\n征鸿摩晓月，铩翮犯严霜。",
        "dynasty": "宋",
        "collection_info": null
    },
    {
        "uuid": "71e56ba4b10b1ed120654800df71c1bf",
        "title": "别姚江",
        "author": "李洪",
        "content": "古埭潮迎楫，苍山翠募耕。\n人烟半渔钓，方物杂蛮荆。\n宿雨迷梅坞，过云望四明。\n匆匆理归柂，未暇脍长鲸。",
        "dynasty": "宋",
        "collection_info": null
    },
    {
        "uuid": "4533c30a2cb021c55633186c5f55d0dc",
        "title": "次韵薛士昭琴室",
        "author": "李洪",
        "content": "抗志青霞上，高情復见今。\n五言冠诗眼，三迭翫琴心。\n世业含香地，传衣翰墨林。\n朝端方吁俊，正始有遗音。",
        "dynasty": "宋",
        "collection_info": null
    },
    {
        "uuid": "850691819d3de3158c0322d15001e20a",
        "title": "丙寅元日",
        "author": "李洪",
        "content": "年年元日雨，常是一春愁。\n客子诗多感，梅花信已休。\n春风吹柳眼，海雾暗沙头。\n聊举椒觞酒，萱苏岂释忧。",
        "dynasty": "宋",
        "collection_info": null
    },
    {
        "uuid": "a352f48ddd6b200446277553806e078e",
        "title": "元宵雨十六日晴二首  其一",
        "author": "李洪",
        "content": "每恨元宵雨，收灯遽喜晴。\n喧阗虽倦逐，勃窣漫徒行。\n入夜寒无頼，随人月有情。\n旅怀忘晤赏，拥鼻有诗成。",
        "dynasty": "宋",
        "collection_info": null
    },
    {
        "uuid": "37dab49eacf3c091f3a659ac2c7cdf63",
        "title": "元宵雨十六日晴二首  其二",
        "author": "李洪",
        "content": "衢路人骈迭，春来乐未曾。\n初圆新岁月，竞赏上元灯。\n秉烛游还懒，敲门唤不譍。\n沃愁须底物，况有酒如渑。",
        "dynasty": "宋",
        "collection_info": null
    },
    {
        "uuid": "496ec69da7957bf7c3b7038a7eb972f1",
        "title": "宿盐田驿用黄大声韵",
        "author": "李洪",
        "content": "使节经行地，南讹夏日长。\n盾威知畏仰，暑雨助清凉。\n叱驭登闽峤，鸣珂入帝乡。\n拂尘来者敬，妙墨尚淋浪。",
        "dynasty": "宋",
        "collection_info": null
    },
    {
        "uuid": "87c6d7aa0c086c0977088db928e38254",
        "title": "黄大声见和再用韵",
        "author": "李洪",
        "content": "楼船欣集事，筹画见优长。\n倦雨休征旆，披襟纳晚凉。\n輶轩同谕蜀，昼锦暂还乡。\n何幸贻珠玉，流传过乐浪。",
        "dynasty": "宋",
        "collection_info": null
    },
    {
        "uuid": "b285ecb06b88b9c136792f9695c97b62",
        "title": "比至武原省侍叔父二兄因成二诗  其一",
        "author": "李洪",
        "content": "并海风烟古，重来岁月侵。\n竹林追胜具，棠棣接清阴。\n酒圣连宵醉，诗魔镇日吟。\n凤雏欣竞爽，家学岂籝金。",
        "dynasty": "宋",
        "collection_info": null
    },
    {
        "uuid": "cd965a920d7d53a3eadc8df50c9c4a54",
        "title": "比至武原省侍叔父二兄因成二诗  其二",
        "author": "李洪",
        "content": "越角倦游客，贫婆行脚僧。\n畏寒便白氎，寻壑倚乌藤。\n是处记游钓，老来无友朋。\n求田兼问舍，岂復愧陈登。",
        "dynasty": "宋",
        "collection_info": null
    },
    {
        "uuid": "c41affe2f5f35cc848ad74588acc1e31",
        "title": "送武广叔游浙东二首  其一",
        "author": "李洪",
        "content": "六载交情笃，安贫见子难。\n学穷栒邑鼎，篆逼峄山刊。\n歧路伤轻别，金兰义肯寒。\n浙东仍岁俭，持底劝加餐。",
        "dynasty": "宋",
        "collection_info": null
    },
    {
        "uuid": "24eac3695db19c9fe3ca753d3371163b",
        "title": "送武广叔游浙东二首  其二",
        "author": "李洪",
        "content": "嬴相去千载，规摹笔势难。\n空兴黄绢语，谁把翠珉刊。\n并海岁云暮，耶溪春更寒。\n知君四方志，无璧荐盘餐。",
        "dynasty": "宋",
        "collection_info": null
    },
    {
        "uuid": "883f9f4555809fc44b795937e803228f",
        "title": "含晖亭",
        "author": "李洪",
        "content": "宝相山前住，山中乐可涯。\n鶑啼答春谷，犬吠隔山家。\n丽句题云叶，幽情醉涧花。\n林香与岩气，日夕此亭佳。",
        "dynasty": "宋",
        "collection_info": null
    },
    {
        "uuid": "10f126ae157fe0874618f19c531dfcd8",
        "title": "水口泛舟",
        "author": "李洪",
        "content": "染棹摇澄碧，推蓬拥翠岚。\n夜涛喧枕席，朝雨暗梅柟。\n客裏将迎倦，田家兴味甘。\n秋风开病翼，归梦大江南。",
        "dynasty": "宋",
        "collection_info": null
    },
    {
        "uuid": "76a9e7a81bd7c76158bbe3151585eb67",
        "title": "过瑞林院",
        "author": "李洪",
        "content": "薄暮丹洋宿，嵌岩下百层。\n饥鸢鸣独木，鼯鼠抱寒藤。\n坏屋惟余佛，空廊不见僧。\n古人经世志，客寝每宵兴。",
        "dynasty": "宋",
        "collection_info": null
    },
    {
        "uuid": "a8873fb6cbceea9396354a556d031665",
        "title": "次韵子永雨中排闷",
        "author": "李洪",
        "content": "社燕巳成乳，吴蚕一再眠。\n哦诗聊度日，无客倦谈天。\n夜雨短檠梦，春愁锦瑟絃。\n萧然似僧榻，香雾散沉烟。",
        "dynasty": "宋",
        "collection_info": null
    },
    {
        "uuid": "4a47fe32700c76cc9e2f0bf9935751d4",
        "title": "次韵仲信雨中见简",
        "author": "李洪",
        "content": "蛙黾几争席，霪霖苦未干。\n烟花三月暮，风柳万丝寒。\n缸面醅初拨，床头易懒看。\n客愁无处着，何地觅心安。",
        "dynasty": "宋",
        "collection_info": null
    },
    {
        "uuid": "127e3cd0df3b5ec1a289300f2ecc8a47",
        "title": "宿临平寺",
        "author": "李洪",
        "content": "客裏疲奔走，禅关暂𫇢舟。\n颠毛成种种，身世信悠悠。\n天路辞鸿鹄，江湖狎鸟鸥。\n依然庭下柏，立雪伴冥搜。",
        "dynasty": "宋",
        "collection_info": null
    },
    {
        "uuid": "ee6d5069f69af6659b0cd027030aa583",
        "title": "锦溪坦上人出示浩然斋诗",
        "author": "李洪",
        "content": "一室纔方丈，容安亦晏然。\n雨花飞燕几，缪篆散沉烟。\n软语欣投芥，安心不离禅。\n老夫惭凿齿，谈麈对弥天。",
        "dynasty": "宋",
        "collection_info": null
    },
    {
        "uuid": "25ea8f897c66c0a9027246baf2c0a65c",
        "title": "送家叔通守光山二首  其一",
        "author": "李洪",
        "content": "籍甚贤通守，吾家叔父尊。\n暂淹纡旧绶，久合拥朱轓。\n楚甸重分刺，边城已息屯。\n前驱须少伫，天子有恩言。",
        "dynasty": "宋",
        "collection_info": null
    },
    {
        "uuid": "09d5fcd02bb58d1b04a8733f890a8a14",
        "title": "送家叔通守光山二首  其二",
        "author": "李洪",
        "content": "彼美光山郡，风流楚相城。\n寝丘闻汉志，潘国尚侯名。\n泥轼疏荣渥，枫宸眷老成。\n侧闻颁一札，持橐奉承明。",
        "dynasty": "宋",
        "collection_info": null
    },
    {
        "uuid": "ca89c886bbee62fc80f3a15150516f9a",
        "title": "次韵子都寄示和大监叔西湖早春",
        "author": "李洪",
        "content": "白莲寻浄社，紫气觇幽关。\n吏隠无公事，鸥盟俯碧湾。\n泉声杂鸟咔，云卧爱僧閒。\n更欲支笻去，过溪多好山。",
        "dynasty": "宋",
        "collection_info": null
    },
    {
        "uuid": "be40fb002b6a44f378d34e7779d22202",
        "title": "送莫子齐知温州十韵",
        "author": "李洪",
        "content": "左省涂归地，崭然德望优。\n夕辞清禁月，高挂白苹洲。\n丹扆深求旧，东嘉庆选侯。\n玉堂曾视草，沧海岂乘桴。\n奕叶甘棠在，中州雪浪浮。\n讙谣五马贵，题赏大龙湫。\n颜谢宜方驾，龚黄以上求。\n侧聆宣室召，宁效贾胡留。\n贱子尝羁宦，名山悔梦游。\n黄柑仁寿酒，犹足助觥筹。",
        "dynasty": "宋",
        "collection_info": null
    },
    {
        "uuid": "6adb69e59e1c840080d7c4011bbcc112",
        "title": "芥庵自述",
        "author": "李洪",
        "content": "不厌城隅僻，新成芥子庵。\n负暄真化国，空想极毗岚。\n日月须弥顶，风云钴鉧潭。\n冬穷数九九，玄旨扣三三。\n何假维摩榻，偶同弥勒龛。\n氎巾方纵解，骊颔或深探。\n处遯心无闷，居贫实不贪。\n微尘无尽藏，安住我伽蓝。",
        "dynasty": "宋",
        "collection_info": null
    },
    {
        "uuid": "b7fd3c44e8aae29707663ebd382f33d5",
        "title": "次韵子都兄大暑",
        "author": "李洪",
        "content": "遶屋扶踈树，吾庐粗胜陶。\n去来梁燕语，旦夕女蝉号。\n蕙槁兰将败，萧鉏艾亦薅。\n侵檐添绿竹，映日缱红桃。\n得友人皆面，哦诗语未高。\n饮泉荫松柏，直欲广风骚。",
        "dynasty": "宋",
        "collection_info": null
    },
    {
        "uuid": "4e23e3b6faab81a6bed483949da41d81",
        "title": "腊雪",
        "author": "李洪",
        "content": "寂寞江村客，弥漫大雪天。\n愁云纷密羃，虚籁极饕颠。\n坐听天窗落，时将书幌褰。\n胎禽羞洁白，閒客失明鲜。\n势急鹅毛堕，寒欺鴈翅翩。\n鼠形方诮璞，蜡貌遽摧鞭。\n鲛室绡盈轴，阳公玉种田。\n蝶衣匀腻粉，蚕茧剥吴绵。\n近柳横飞絮，穿榆併坠钱。\n后庭迷玉树，清禁覆花砖。\n帝子剪湘水，铜仙泣泪铅。\n银床漫辱井，粉水媚房川。\n繁丽真难比，萦盈似乞怜。\n玉京楼十二，金界地三千。\n秦国占乌白，辽东献豕豜。\n尺围飘洛浦，席大记幽燕。\n忆昨逢残腊，呈祥庆有年。\n冷侵东郭履，寒逼广文毡。\n喜极埙箎和，吟余盐絮联。\n长城归大阮，巨轴属羣贤。\n思跨蓝关马，将乘剡曲船。\n恨拘崇让里，思逸灞桥边。\n斟酒觞慵举，烹茶鼎旋煎。\n寻盟淡生活，冻笔尚如椽。",
        "dynasty": "宋",
        "collection_info": null
    },
    {
        "uuid": "9146348f323d46b49e2a6ff9cce57623",
        "title": "偶成律句十四韵",
        "author": "李洪",
        "content": "白雪人谁和，朱絃世所轻。\n薄才惭吐凤，豪气欲骑鲸。\n岂有江山助，应无风雨惊。\n雕龙宁可学，刻鹄叹无成。\n韵险元非絮，词新敢效颦。\n何如一杯水，难比五言城。\n七步才空敏，千言敌必勍。\n固羞鹤膝病，莫继凤雏清。\n徒溢牛腰轴，谁题鴈塔名。\n清新希庾信，巧律漫阴铿。\n鸟过言难补，鱼劳尾自頳。\n只忧生白髮，有志抚青萍。\n伯乐方知骏，钟期善听声。\n敢将呕心作，试就屑谈评。",
        "dynasty": "宋",
        "collection_info": null
    },
    {
        "uuid": "43ec138cbd9d0a64e648015b92eda846",
        "title": "东嘉倦雨遣兴有怀浙右兄弟二十韵",
        "author": "李洪",
        "content": "南国地卑湿，兼旬雨不停。\n气昏江练白，云蔽石崖青。\n倦听涔涔溜，全遮渺渺汀。\n柳低齐户牖，竹密亚窗櫺。\n坏壁蜗成字，衡门犬守扃。\n莓苔侵座榻，鸟雀聚寒厅。\n欹卧淮南枕，淋漓座右铭。\n向空书咄咄，搔首叹星星。\n乳燕穿帘入，子规和恨听。\n消忧须酒圣，破睡问茶经。\n异俗徒鸡卜，乡书頼鹊灵。\n莼羹怀笠泽，鹤唳忆华亭。\n旅梦惊蝴蝶，原情念鹡鸰。\n弹冠即台阁，通籍在朝廷。\n徼福成虚诞，忘机契杳冥。\n蛙喧私鼓吹，蚊斗幻雷霆。\n药裹开空笼，山泉汲小缾。\n研蜍临古蠒，香篆读黄庭。\n林屋连苍弁，松根长茯苓。\n江湖长在眼，何日遂扬舲。",
        "dynasty": "宋",
        "collection_info": null
    },
    {
        "uuid": "a018875da258a3b7e8064da69356a848",
        "title": "次子清贫居十韵因以述志",
        "author": "李洪",
        "content": "贫病同原宪，轻肥诮子华。\n耽书祇糟粕，学海淼津涯。\n孤屿亭何远，葵丘戍復赊。\n捄穷无髻宝，绝粒饵胡麻。\n壮岁徒干禄，儿时不称家。\n已谙蕉覆鹿，何预鸟衔花。\n世态多谗疾，心安免怨嗟。\n幕巢同社燕，雉堞接昏鸦。\n当食思颇牧，遗忠想尚奢。\n安能效狡狯，掷米变丹砂。",
        "dynasty": "宋",
        "collection_info": null
    },
    {
        "uuid": "7bfb1a3b759950f9f96062a2ea6b045f",
        "title": "子永弟寄都下大雪律诗",
        "author": "李洪",
        "content": "快雪频占瑞，饕风併助豪。\n白银天上阙，组练浙江涛。\n拓地龙沙远，瞻山羣玉高。\n齐宫延孟叟，楚些诵离骚。\n绝塞绵应折，深闺蠒独缫。\n半穿东郭履，尽落汉臣旄。\n光射埋丰劒，铦藏切玉刀。\n月楂迷犯斗，嵌洞漫寻嶆。\n禅几巾翻氎，书帷册散绦。\n诗盟频败北，酒醵屡逋逃。\n客去毡铺坐，梅颦萼尚雕。\n圆坛足珪邸，夜猎满弓韬。\n阿阁来仪凤，沧溟復断鳌。\n三英陪兔苑，五骑聚神皋。\n蠖屈深拳跼，龟肠更鬰陶。\n乌饥声嚄嚄，狐听响溞溞。\n渔父拥蓑笠，园公扶桔槔。\n翩翾振鹭集，排拶孔鸾翱。\n内集诗联谢，回风舞逐曹。\n鹄鲜形诮鹜，狐白袖垂羔。\n素髮瞻商皓，粉袍踵弁髦。\n蓝关无去马，剡曲有回舠。\n佛剎璎鬘坠，仙庭鹳鹤号。\n寂寥閒自适，澹泊喜相遭。\n目眩花空委，头童手独搔。\n观空翻贝叶，瀹茗侍方袍。\n家窭羹忧絮，宾稀釜肯轑。\n投人真拱璧，属和秃纤毫。\n梦到湖边寺，重寻观裏桃。\n东郊宜择胜，联骑许追遨。",
        "dynasty": "宋",
        "collection_info": null
    },
    {
        "uuid": "c5e239025bdf28e2dd8a01e25cdcb8ce",
        "title": "简崇德葛令",
        "author": "李洪",
        "content": "十载交期晚益亲，絃歌尤喜政声新。\n倦游偶是临邛客，索价惭非少室人。\n旅舍谁惊五浆馈，官梅初见一枝春。\n挂帆明日归苕霅，从此诗筒莫厌频。",
        "dynasty": "宋",
        "collection_info": null
    },
    {
        "uuid": "56b1528a5ec20afa7425e8bf1fd1ac89",
        "title": "残腊喜雪",
        "author": "李洪",
        "content": "散乱明玑溅竹窗，不闻檐溜响铮摐。\n剪成阆苑瑶英六，绝胜连城白璧双。\n独觉璎鬘弥宝所，岂无蓑笠钓寒江。\n饥肠雷吼呵吟笔，睥睨诗坛未坚降。",
        "dynasty": "宋",
        "collection_info": null
    },
    {
        "uuid": "fc84eead7165c6918b2a8a1136b1af38",
        "title": "立春前一日再雪因用韵",
        "author": "李洪",
        "content": "重雪催诗夜映窗，杉枯竹折恣撑摐。\n交飞梅径妆纔半，舞对鸾台影自双。\n面壁谁参少陵室，羊裘试问富春江。\n丰穰可卜卯年瑞，展拓边城筑受降。",
        "dynasty": "宋",
        "collection_info": null
    },
    {
        "uuid": "c43bbe971a319618f423e80f7099c491",
        "title": "除日立春雪",
        "author": "李洪",
        "content": "献日春回一日先，勾芒清晓试花权。\n要看腊雪连春雪，独占新年与旧年。\n梅绽香唇纔半树，柳苏睡眼待三眠。\n东皇次第开桃李，谁顾寒松涧雪边。",
        "dynasty": "宋",
        "collection_info": null
    },
    {
        "uuid": "b6c766cadd7e49fbcc34de9da3c58a9a",
        "title": "春雪呈通判叔",
        "author": "李洪",
        "content": "无奈春来节物催，东君更遣玉花开。\n寒轻纔湿新池草，势密重飘静院梅。\n麦陇润滋丰餠饵，秫田膏泽足醪醅。\n疲民尽说丰年瑞，独恨千山阻鴈回。",
        "dynasty": "宋",
        "collection_info": null
    },
    {
        "uuid": "8cb46b8d69d78afee681955a0aca3c40",
        "title": "雪  其一",
        "author": "李洪",
        "content": "朔风动地似奔雷，瑞雪飞飞偏九垓。\n玉局尽疑从地涌，银台空讶倚天开。\n西经佛国千峯外，北过天山万里来。\n夸赋兔园非我事，直须兴尽棹船回。",
        "dynasty": "宋",
        "collection_info": null
    },
    {
        "uuid": "33f4e4c990f767be796d516020d8b12e",
        "title": "雪  其二",
        "author": "李洪",
        "content": "六幕同云岁又残，忽惊腊雪满羣山。\n谁知曳履涂中去，端有披蓑江上还。\n三白吉祥千里内，六花飞舞两楹间。\n诗成自怪无奇语，欲压刘叉思觉悭。",
        "dynasty": "宋",
        "collection_info": null
    },
    {
        "uuid": "c5992284717efa48a67011d8c4d58599",
        "title": "仲躬示侍郎丈筩字韵咏雪次韵",
        "author": "李洪",
        "content": "溪汀渺渺跃鳬翁，织浪雕云讶许同。\n散漫六霙疑剪水，连娟万舞趁回风。\n瞻山遐想昆邱胜，宴坐方观色界空。\n绣斧谢庭联内集，刑清宁用缿为筩。",
        "dynasty": "宋",
        "collection_info": null
    },
    {
        "uuid": "e32f2aa168c8e17db17650881cf6d170",
        "title": "次韵寺丞叔都城喜雪",
        "author": "李洪",
        "content": "东郊初未布阳和，湖上祥霙点渌波。\n重璧台遥黄竹作，孤山园近落梅多。\n表仪共仰丰年玉，赋咏宜陪赓载歌。\n谁忆渔舟向西塞，千山径绝独披蓑。",
        "dynasty": "宋",
        "collection_info": null
    },
    {
        "uuid": "6fcb0889f0a25c9befd4ec1cd2aef3a2",
        "title": "雪中偶成呈周明远",
        "author": "李洪",
        "content": "巽二初分北帝权，忽飘瑞叶表丰年。\n随车逐马难为比，入隙开帘绝可怜。\n冻锁官梅枝袅娜，寒欺塞鴈影联翩。\n袁安门闭惟高卧，遥忆溪头访戴船。",
        "dynasty": "宋",
        "collection_info": null
    },
    {
        "uuid": "5e16e08bf8ceec8a28216d8e9867c49a",
        "title": "次韵仲信雪中见简",
        "author": "李洪",
        "content": "夜窗初映月如霜，凌晓瑶霙势渺茫。\n清室乍欣文解祟，浅斟应惬醉为乡。\n幽兰俪曲三豪集，黄竹兴谣八骏骧。\n闻道子猷思泛剡，两溪绝境较优长。",
        "dynasty": "宋",
        "collection_info": null
    },
    {
        "uuid": "d8eb6a4f0d4f87675777df142f35bff4",
        "title": "简章叔缜",
        "author": "李洪",
        "content": "海昌一别十三秋，僚旧相逢雪满头。\n公负才能犹掌庾，我须踈散尚监州。\n樽前强健应须喜，身外无名勿用忧。\n昔日长官今绣斧，吹嘘应念蒯为缑。",
        "dynasty": "宋",
        "collection_info": null
    },
    {
        "uuid": "61ead8d1601ef99726d885a2c0ef9329",
        "title": "题雪峰",
        "author": "李洪",
        "content": "象骨峯前古道场，简庵再到愈芬芳。\n地平双径崇宫殿，名压三山有雪霜。\n栗棘金圈提祖令，奎文宝墨閟宸章。\n海昌曾礼光明相，重荐垆中知见香。",
        "dynasty": "宋",
        "collection_info": null
    },
    {
        "uuid": "7a0f52800455c7674aeed32a6aacd470",
        "title": "初冬见雪",
        "author": "李洪",
        "content": "颇怪寒威一倍添，天花回旋落层檐。\n慵赓险韵偏工絮，自哂微官独带盐。\n问讯梅梢半封萼，争看蝶舞不鈎帘。\n小儿学诵封胡句，羔袖烘炉任附炎。",
        "dynasty": "宋",
        "collection_info": null
    },
    {
        "uuid": "95304e59ee8ed48861cfe05a34597848",
        "title": "涂中书怀",
        "author": "李洪",
        "content": "载驰十驿倦骖騑，已讶缁尘染素衣。\n历历征人数行店，翩翩越鸟恋南飞。\n贪看树向城头绿，不觉春从海际归。\n客鬓渐凋孤壮志，岂缘微禄恋轻肥。",
        "dynasty": "宋",
        "collection_info": null
    },
    {
        "uuid": "038e4fe866865f6c882192ee6cb3dad2",
        "title": "元夕书怀",
        "author": "李洪",
        "content": "好在东君管物华，倦游归思渺天涯。\n春冰夜市心空壮，听镜探官事更赊。\n尚怯余寒破桃萼，坐看细雨落檐花。\n家僮应照田蚕𥶬，频晒渔蓑理钓车。",
        "dynasty": "宋",
        "collection_info": null
    },
    {
        "uuid": "68cf100d0103819b4d510ee5fca0ae67",
        "title": "监试院秋夕无聊得日华寄诗",
        "author": "李洪",
        "content": "杰屋青灯夜不眠，诵君佳句喜跫然。\n别来已觉三秋远，书到难凭一鴈传。\n浓淡西湖真在眼，钧枢东阁况蒐贤。\n徒劳屡起江乡兴，归钓槎头缩颈鳊。",
        "dynasty": "宋",
        "collection_info": null
    },
    {
        "uuid": "57f25b53725d16393070ecb673eec0fe",
        "title": "次韵王龟龄贡院",
        "author": "李洪",
        "content": "浩渺春波暖白苹，溪头广厦旅楹新。\n佩衿无復歌游阙，糟粕空惭老斲轮。\n门外缊袍人立鹄，榜间淡墨笔如神。\n使君道德魁天下，膏馥分沾尽澡身。",
        "dynasty": "宋",
        "collection_info": null
    },
    {
        "uuid": "1b1b54d8723d84933e64a9068e601103",
        "title": "送滕彦道除太府寺簿归吴门需次",
        "author": "李洪",
        "content": "论交先友接枢廷，末路为寮喜典刑。\n桃李春风同扈跸，衡茅夜雪并寒厅。\n暂从簿领陪卿月，行握兰荃应列星。\n临别遥思五湖乐，望中林屋已青青。",
        "dynasty": "宋",
        "collection_info": null
    },
    {
        "uuid": "2d72fd175d69d132523e0d04a5b2ea32",
        "title": "清明遣兴呈郭次张",
        "author": "李洪",
        "content": "倦游佳节负清明，禁籞芳菲未遍经。\n杨柳堆烟犹冉弱，杏花着雨半飘零。\n街头车马来还去，客裏壶觞醉復醒。\n剩喜祥林洗尘土，吴山相对眼偏青。",
        "dynasty": "宋",
        "collection_info": null
    },
    {
        "uuid": "4b4f0d1376d99be853624b2402228bb5",
        "title": "次韵秋日遣兴",
        "author": "李洪",
        "content": "西风暑退喜清秋，倦客漂流沧海头。\n用舍行藏知有命，山林钟鼎岂能谋。\n汗青漫志三余乐，养素宁忘一溉收。\n鹏鷃逍遥天壤内，何劳八极赋神游。",
        "dynasty": "宋",
        "collection_info": null
    },
    {
        "uuid": "b48d4afc622d66ae9a0779a0c3522c9f",
        "title": "秋晚閒咏",
        "author": "李洪",
        "content": "六年门外送苕溪，遶舍黄花独杖藜。\n安有鹤觞逢白堕，新成螭盏得朱提。\n流匙乍饱丰年玉，病齿全踈饤座梨。\n欲问福城南去路，江山犹得助难题。",
        "dynasty": "宋",
        "collection_info": null
    },
    {
        "uuid": "76e4045e19aaf4245dcb946c06cdd9d4",
        "title": "用前韵简日华",
        "author": "李洪",
        "content": "迟迟欲去恋双溪，独乐箪瓢不糁藜。\n岂称昔贤为半刺，只堪老宿话全提。\n家贫未办千头橘，世习犹堪两颗梨。\n速丐雄篇重行橐，三山佳境易为题。",
        "dynasty": "宋",
        "collection_info": null
    },
    {
        "uuid": "7b3b7c9ffb3f6814a14f31049a00ad82",
        "title": "次韵元量春游",
        "author": "李洪",
        "content": "恰恰鶑簧百啭齐，提壶仍劝醉芳蹊。\n麯尘弄日腰肢弱，翠黛凝颦眉妩低。\n泉石似寻天竺寺，渔舟引入武陵溪。\n少年簇马观游女，勒住金衔不放嘶。",
        "dynasty": "宋",
        "collection_info": null
    },
    {
        "uuid": "055cdad6f1340f45383a379c09fc266d",
        "title": "次王仲信食粥",
        "author": "李洪",
        "content": "太白狂歌力士铛，未如食粥鲁公清。\n从教过午饥肠转，政坐哦诗青眼横。\n奇怪争观出月胁，诙谐犹足助言鲭。\n卧听古寺华鲸吼，饭颗谁怜太瘦生。",
        "dynasty": "宋",
        "collection_info": null
    },
    {
        "uuid": "dc1ee37e70df8b6e96a7a9e3484dc10a",
        "title": "腊夕直宿枕上偶成",
        "author": "李洪",
        "content": "北风汹汹应嘉平，点滴檐间雨未晴。\n病骨可堪寒栗烈，老怀仍怯岁峥嵘。\n汤婆漫许登禅榻，黄妳无因伴短檠。\n清绝夜阑愁不寐，拥衾龟息待窗明。",
        "dynasty": "宋",
        "collection_info": null
    },
    {
        "uuid": "971e4156e2e1ffd44322eca77ea830d4",
        "title": "步过仙霞岭",
        "author": "李洪",
        "content": "迢递南询过百城，五浆先馈不须惊。\n侵寻老境凋双鬓，耿介孤忠有寸诚。\n入眼越山多秀色，背人闽水大无情。\n扶笻趼步仙霞岭，自笑媻跚勃窣行。",
        "dynasty": "宋",
        "collection_info": null
    },
    {
        "uuid": "755e53d5e88d17e76ce1038e59053cd0",
        "title": "次韵德孚咏梅",
        "author": "李洪",
        "content": "徙倚名园锁绿苔，亭亭冰艷为谁开。\n乍疑奔月常娥去，忽见寻梅僧孺来。\n浅笑故应窥水镜，片飞看復落深杯。\n王孙家有雪儿唱，莫待霜天晓角催。",
        "dynasty": "宋",
        "collection_info": null
    },
    {
        "uuid": "408aa6aafb6a0cb03d2ad8a679e5af3c",
        "title": "初陪扈从",
        "author": "李洪",
        "content": "紫禁晨曦拂晓开，南山秀色鬰崔嵬。\n立班驰道苍龙阙，逼耳嵩呼遶殿雷。\n清跸一声黄伞动，屯云万骑景舆迴。\n端门缓辔哦诗罢，误入鈎陈豹尾来。",
        "dynasty": "宋",
        "collection_info": null
    },
    {
        "uuid": "fcd090dec220558cba982bea912b3971",
        "title": "次韵马驹父大阅",
        "author": "李洪",
        "content": "谭笑诗成马槊横，偏师何敢犯长城。\n纵观儒帅临戎幕，想像天山破敌营。\n麾帜精明严武备，山川弹压扬威声。\n老来壮志浑消尽，射虎南山媿北平。",
        "dynasty": "宋",
        "collection_info": null
    },
    {
        "uuid": "040a445790f3ba5b304d9ece0376c6be",
        "title": "和子都兄修佩鱼",
        "author": "李洪",
        "content": "恩假银鱼阅四年，新元瓜戍尚悠然。\n滞袍自昔多屯蹇，英衮当时误轸怜。\n司马青衫佐湓浦，参谋朱绂向西川。\n玉堂伴直如相念，安敢沉酣不上船。",
        "dynasty": "宋",
        "collection_info": null
    },
    {
        "uuid": "45b11bcefbcbf76ded68d25571e1e195",
        "title": "陈伯和和经字韵復以为报",
        "author": "李洪",
        "content": "说诗夜对老弥明，韦氏传家自一经。\n盛德于今推鼎甲，闻孙何事亦飘零。\n囊贫桂玉人逾瘦，袖有珠玑耳暂醒。\n桃李春残归未得，愁看烟草五门青。",
        "dynasty": "宋",
        "collection_info": null
    },
    {
        "uuid": "3bc91103f911a0caac3f2cccd335fc55",
        "title": "南台点集海舰",
        "author": "李洪",
        "content": "粤国无诸故垒摧，吐吞江海亦雄哉。\n峯峦迭迭青螺髻，翠幄重重锦绣堆。\n破浪乘风浮战舰，荒烟落日傍龙台。\n倦游已喜瓜期近，立马沙边更几回。",
        "dynasty": "宋",
        "collection_info": null
    },
    {
        "uuid": "94a98f5ab6ce1652136809a7803cbed0",
        "title": "陪史志道侍郎遍览南园北第之胜即席赋诗",
        "author": "李洪",
        "content": "我公胸次妙陶甄，幻出壶中小有天。\n地近沧浪占风月，目吞笠泽饱云烟。\n玉杯金盌开新第，燠馆凉台继昔贤。\n闻说傅岩通帝梦，遄归黄阁卧貂蝉。",
        "dynasty": "宋",
        "collection_info": null
    },
    {
        "uuid": "43d156585eddffd81d216038a9fec5f8",
        "title": "共乐台",
        "author": "李洪",
        "content": "鳞差万瓦拱层台，暇日登临亦乐哉。\n桃李成蹊春未到，江山如画国多才。\n倦游难效登楼赋，胜槩常遭俗驾回。\n好是清宵携客醉，云间两两近三台。",
        "dynasty": "宋",
        "collection_info": null
    },
    {
        "uuid": "f28364506491fc60695d0f1ddbbf965e",
        "title": "和人松江",
        "author": "李洪",
        "content": "来往吴松二十春，五湖烟月旧知津。\n高秋枫落哦佳句，斜日江边脍细鳞。\n谁解扁舟载西子，独怜茶竈老诗人。\n自惭遮日长安道，深愧渔蓑浪漫身。",
        "dynasty": "宋",
        "collection_info": null
    },
    {
        "uuid": "ab8ad86638bb53dff2d7af108f302331",
        "title": "八月十八夜月有怀伯封",
        "author": "李洪",
        "content": "秋半青要未降霜，溪边独对露华凉。\n风清月白兴不浅，斗转参横夜未央。\n每望庾尘频障扇，莫逢伊笛据胡床。\n扬晖千里谁同赏，心折刀头快理航。",
        "dynasty": "宋",
        "collection_info": null
    },
    {
        "uuid": "5518375aa38e70e7742f25bba8dcc3cb",
        "title": "秋夜舣舟骆驼桥对月",
        "author": "李洪",
        "content": "新秋清夜月当空，弭楫驼桥意象雄。\n销恨难求贤士酒，扬尘厌共庶人风。\n市声暂息更筹永，渔唱频惊客梦中。\n绀碧瑠璃千顷凈，顽仙常占水晶宫。",
        "dynasty": "宋",
        "collection_info": null
    },
    {
        "uuid": "9ee791d6f2cb32991951d29f5f4aea20",
        "title": "哭药寮先生",
        "author": "李洪",
        "content": "先友凋零风义衰，绣衣躧履荷深知。\n未干荐墨俄闻谪，欲寄邮书忽报危。\n赋就徒能感知己，樽前犹忆细论诗。\n白珪一玷身难赎，痛哭须陈弔屈辞。",
        "dynasty": "宋",
        "collection_info": null
    },
    {
        "uuid": "505b95c666c770bf57c6e4efbc8ed664",
        "title": "哭幼子二首  其一",
        "author": "李洪",
        "content": "兼旬哭子鬓成丝，老眼眵昏泪绠縻。\n玉雪可怜凋并砌，金环无復探邻枝。\n何堪投杖逢曾子，谁解推天继退之。\n沧海逝波无返日，觉城南去有逢时。",
        "dynasty": "宋",
        "collection_info": null
    },
    {
        "uuid": "02383525d99b105bc1fabde6a1676ba8",
        "title": "哭幼子二首  其二",
        "author": "李洪",
        "content": "苗而不秀实天年，亭近千秋瘗祖阡。\n季札于嬴称达礼，乐天学佛尚成篇。\n情钟我辈诚难遣，古有东门岂信然。\n恩重讵堪耘爱草，拟将苦谛问南泉。",
        "dynasty": "宋",
        "collection_info": null
    },
    {
        "uuid": "c52be95a3e34659a094960424a299a4f",
        "title": "次韵子都兄寄伯封论书",
        "author": "李洪",
        "content": "绝艺当如郢匠斤，家鸡野鹜漫分羣。\n山阴妙法羲传献，江左名声薄继欣。\n竞作墨猪无健骨，谁知笔髓贵丰筋。\n斯言举似秦溪后，三折君须子细分。",
        "dynasty": "宋",
        "collection_info": null
    },
    {
        "uuid": "698d70ede5189dc9f10177a6d9d3d89b",
        "title": "移竹诗伯封垂和且闻兄弟皆欲作因用元韵奉寄  其一",
        "author": "李洪",
        "content": "海甸寻盟肯遽寒，叵嗔久未竖樯竿。\n张仪尚有口中舌，贡禹未弹头上冠。\n处处句奇有神护，行行墨妙似龙盘。\n阿连知有惊人语，鹤膝因君举似看。",
        "dynasty": "宋",
        "collection_info": null
    },
    {
        "uuid": "a6fca0ee8e312b6346840c9308b2e466",
        "title": "移竹诗伯封垂和且闻兄弟皆欲作因用元韵奉寄  其二",
        "author": "李洪",
        "content": "密密修篁入槛寒，君来移取出檐竿。\n结根久近幽人屋，觧箨宜为壮士冠。\n曾共马兰同请客，不忧苜蓿但堆盘。\n从今莫羡萧郎画，风月良宵仔细看。",
        "dynasty": "宋",
        "collection_info": null
    },
    {
        "uuid": "cd2a6ad17e9671264bdc13608d54b317",
        "title": "秋雨叹",
        "author": "李洪",
        "content": "西风猎猎暮秋天，昏雾淫霖海气连。\n雨脚如麻云泼墨，禾头生耳稻漂田。\n庭前槐树惟增叹，阶下决明空可怜。\n愁绝寒儒思广厦，床床漏屋夜无眠。",
        "dynasty": "宋",
        "collection_info": null
    },
    {
        "uuid": "e4b0b093cb4d88094f2000147b128126",
        "title": "尚善再用韵访梅",
        "author": "李洪",
        "content": "不惮诗催白髮生，年年梅绽酷留情。\n寒枝幻出横斜影，旧曲犹堪一再行。\n越峤云霾春最早，西湖烟水梦尤清。\n他年相望千山阻，公在銮坡我退耕。",
        "dynasty": "宋",
        "collection_info": null
    },
    {
        "uuid": "b167c852f9d0cbb93f9de5602d6f7a8d",
        "title": "泊石壁值雨",
        "author": "李洪",
        "content": "江头骤雨壮滩声，汹涌琮琤乱石鸣。\n咫尺烟林展图画，二三村落隔阴晴。\n方贪暍暑逡巡退，坐觉风霜指顾生。\n试倚篷窗临石壁，哦诗心迹得双清。",
        "dynasty": "宋",
        "collection_info": null
    },
    {
        "uuid": "22863bcaec28e661ad812c2d809f1ac1",
        "title": "探梅次韵章庭倚",
        "author": "李洪",
        "content": "江园试觅去年梅，花下遨游得暂陪。\n脉脉早迎南日至，垂垂先放北枝开。\n江边墙角添诗兴，月落参横唤梦迴。\n一见清香心已醉，何须更待曲生来。",
        "dynasty": "宋",
        "collection_info": null
    },
    {
        "uuid": "6a5b72599e414054c5f3b42d840c60ae",
        "title": "欲探梅西山简元量",
        "author": "李洪",
        "content": "寻梅试欲向江津，冷蕊商量效小颦。\n洗雨梳风无那瘦，巡檐索笑为谁春。\n西湖苦忆微吟老，庾岭偏愁折寄人。\n知有清诗似何逊，可能嚼蜡对横陈。",
        "dynasty": "宋",
        "collection_info": null
    },
    {
        "uuid": "3c2f0e3e7a271402648c8c5e51ca4062",
        "title": "得家书",
        "author": "李洪",
        "content": "伤春渺渺独凝眸，黄耳归时暂放愁。\n跪得双鱼开尺素，别来一日抵三秋。\n花前块处怜秦赘，泽畔行吟类楚囚。\n预约鲤庭归省处，清微风送木兰舟。",
        "dynasty": "宋",
        "collection_info": null
    },
    {
        "uuid": "83db92d5d3e425f407d37eb9407ed1c2",
        "title": "游石门洞",
        "author": "李洪",
        "content": "溪壑萦纡碍去舟，石门雄峭未曾游。\n云深飞瀑自成雨，洞闢双扉最上头。\n紫府丹台疑有路，碧岩红树饱经秋。\n追怀颜谢当年兴，坐听猿吟和四愁。",
        "dynasty": "宋",
        "collection_info": null
    },
    {
        "uuid": "5af8f2743081ce8bc589b61322776665",
        "title": "题外舅坟庵",
        "author": "李洪",
        "content": "昔年把酒共看山，犹冀相从物外閒。\n零落山邱遽如许，膏肓泉石许谁攀。\n形神孰与论三住，梦幻全真悟八还。\n拱柏乔松助萧瑟，独乘明月弄潺湲。",
        "dynasty": "宋",
        "collection_info": null
    },
    {
        "uuid": "42757c615083efa5d597a8a3745fe2a4",
        "title": "岁除",
        "author": "李洪",
        "content": "客裏光阴又一年，人情真復似怜蚿。\n家贫尚有春名酒，才拙安能雪命篇。\n弱柳经霜半凋落，修篁沐雨更便娟。\n亲交岁晚无书札，常闭柴扉稳昼眠。",
        "dynasty": "宋",
        "collection_info": null
    },
    {
        "uuid": "4878f3cc3ef330e49d2f50ca0609a20f",
        "title": "十六夜待月海上",
        "author": "李洪",
        "content": "月到中秋已壮观，更看飞出海边滩。\n光连贝阙鲸鲵骇，冷射蓬壶屃赑寒。\n万顷银涛俱皎洁，一轮金魄尚团栾。\n当年太白曾观此，宁肯呼为白玉盘。",
        "dynasty": "宋",
        "collection_info": null
    },
    {
        "uuid": "2e0e1e6642b4e20de93ed7cae766907c",
        "title": "题李提刑事实",
        "author": "李洪",
        "content": "百雉安危欬唾中，三平狂寇不言功。\n鲁连解难高千古，回纥投戈见此公。\n欲上史官传逸事，要观着令独称忠。\n傥能配食乡人社，宗衮宣城伟绩同。",
        "dynasty": "宋",
        "collection_info": null
    },
    {
        "uuid": "ba006835dd584cd23c93bb3ad676fb6c",
        "title": "春晴",
        "author": "李洪",
        "content": "佳晴游侣赏秾华，免使纶巾雨垫纱。\n苒苒芳塘徧春草，溶溶流水蘸桃花。\n閒官尚许亲黄卷，学道安能佩紫霞。\n多病无心与春竞，窗前静听晚蜂衙。",
        "dynasty": "宋",
        "collection_info": null
    },
    {
        "uuid": "3ef859f1c09e0e8152da77e18f48a5bc",
        "title": "次韵子济兄送行",
        "author": "李洪",
        "content": "春草年年愁望匀，鸰原鼎足嘆离分。\n恶诗恨别江南社，驽马惭辞冀北羣。\n细雨催行将食冷，片帆归省待风熏。\n赠言况得珠玑句，笔陈翩翩妙五云。",
        "dynasty": "宋",
        "collection_info": null
    },
    {
        "uuid": "d6e19f886ce5fba7f0cffaeb2ac4dbff",
        "title": "寿老饷笋",
        "author": "李洪",
        "content": "陋巷晨炊乐一箪，慕羶逐臭两知难。\n自甘香积伊蒲馔，宁叹栏干苜蓿盘。\n禅老竹萌资凈供，诗人菜把诮园官。\n喜参玉版宗风在，何待丛林一击看。",
        "dynasty": "宋",
        "collection_info": null
    },
    {
        "uuid": "af44a06d2cd109e6c8ec80b6b416ac94",
        "title": "隠岩吴体",
        "author": "李洪",
        "content": "屋头日日闯云山，簿领沉迷肯放閒。\n一行作吏遽如许，三径就荒那得还。\n绿阴留与后人憩，丛桂时招好客攀。\n邂逅清泉与白石，岸巾时得洗衰颜。",
        "dynasty": "宋",
        "collection_info": null
    },
    {
        "uuid": "a110c154bfe50b1852e2423f32ce2415",
        "title": "题云间尉厅吏隠",
        "author": "李洪",
        "content": "东南一尉笑卑栖，小试昆邱并海涯。\n千里僧包游雁荡，九霄鹏翼跃天池。\n南昌隠吏真相称，西蜀参谋更好诗。\n官舍从来同传舍，清规留与后人师。",
        "dynasty": "宋",
        "collection_info": null
    },
    {
        "uuid": "80cb8b6e9cfad0456bb06e15587b112d",
        "title": "飞霞洞谢公岩呈元量",
        "author": "李洪",
        "content": "谢公遗躅閟苍苔，乘兴飞霞得得来。\n洞锁暮云松偃蹇，江涵白月影徘徊。\n吾曹趣了痴儿计，萝径难留俗驾回。\n安得麻姑能送酒，他时藉草共传杯。",
        "dynasty": "宋",
        "collection_info": null
    },
    {
        "uuid": "948ad0d552244df09c6cdd5d614b6721",
        "title": "元日",
        "author": "李洪",
        "content": "元日欢情客裏稀，追陪人事强开眉。\n不知爆竹催年去，但怪屠苏到我迟。\n梅蘂欲撩东阁兴，宦情终愧北山移。\n未甘直道犹萧索，詹尹何辞为拂龟。",
        "dynasty": "宋",
        "collection_info": null
    },
    {
        "uuid": "ee018e238afa06d84789393940226e4a",
        "title": "题罗源尉廨壁",
        "author": "李洪",
        "content": "坐来山气结层阴，解橐迎凉濯暑襟。\n頼有新诗成独讽，惜无嘉客伴孤斟。\n绿荷翻雨倾珠碎，翠竹摇风引凤吟。\n习射更思矍相圃，丽龟试看仆姑金。",
        "dynasty": "宋",
        "collection_info": null
    },
    {
        "uuid": "197ebde1774538c4a78480c26a00caa7",
        "title": "别吴兴从游",
        "author": "李洪",
        "content": "五亭四水盛游从，閒客閒行兴每同。\n暂舍玄真渔隠计，却寻康乐旧诗中。\n振衣濯足沧浪水，快意迎人舶𩘀风。\n傥有任公投巨犗，割鲜共饱淛河东。",
        "dynasty": "宋",
        "collection_info": null
    },
    {
        "uuid": "4ea00c90f31ad31d25fda45749ceea2d",
        "title": "次韵仲信留别",
        "author": "李洪",
        "content": "倦游再闰入都门，喜见隆兴诏令新。\n功业讵堪铭日观，龙钟空叹倚天津。\n题诗竹阁逢寒食，修禊兰亭及暮春。\n我欲扁舟成泛宅，五湖烟月伴渔人。",
        "dynasty": "宋",
        "collection_info": null
    },
    {
        "uuid": "0978808f3daf0d06607fc649d8582b54",
        "title": "钱塘遇沈时仲匆匆索别",
        "author": "李洪",
        "content": "三年啄腐共吞腥，乍解南冠觐舜廷。\n新贵论交头漫白，吾曹相遇眼终青。\n休嗔轻薄纷纷雨，还恨分携落落星。\n岁晚江湖未归客，蒯缑弹铗不堪听。",
        "dynasty": "宋",
        "collection_info": null
    },
    {
        "uuid": "5b53640b02047534f46ca477676b1f9a",
        "title": "九日与客登凤凰山酌涌金泉泛舟西归",
        "author": "李洪",
        "content": "西山爽气压城闉，携客登高日未晡。\n稚子已谙撑舴艋，老夫羞更插茱萸。\n文章不进空黄妳，生计无多问木奴。\n贫病偏愁秋欲雨，异乡白尽遂良鬚。",
        "dynasty": "宋",
        "collection_info": null
    },
    {
        "uuid": "5462c1823b6cdf83100429edfb24ed59",
        "title": "九日咏怀简仁实",
        "author": "李洪",
        "content": "登临胜践负幽期，山色溪光日益奇。\n那得赐茱来北阙，漫从采菊向东篱。\n升虚楚望犹能赋，振履商讴祇自悲。\n可是閒居爱重九，尉仙落笔有新诗。",
        "dynasty": "宋",
        "collection_info": null
    },
    {
        "uuid": "95658f2d3b146514469280fe66c0a0f3",
        "title": "淮上乱后寄子都兄五诗  其一",
        "author": "李洪",
        "content": "黄耳东来喜可知，鸰原书札慰愁思。\n艰难莫话平时事，愁绝长吟别后诗。\n再到空存旧城郭，遗黎重覩汉官仪。\n故乡枌梓凋零甚，梦寐芜城祇益悲。",
        "dynasty": "宋",
        "collection_info": null
    },
    {
        "uuid": "712deb7317ee25c6890acf56bae1ca59",
        "title": "淮上乱后寄子都兄五诗  其二",
        "author": "李洪",
        "content": "忆昨王师北渡江，山东豪杰已争降。\n衔枚夜雪俄平蔡，斫树明书果死庞。\n志士裹尸须马革，旧官祭竈熟羊腔。\n老姦牖下终何幸，远愧睢阳庙食双。",
        "dynasty": "宋",
        "collection_info": null
    },
    {
        "uuid": "ed97afa0f18a768411fabe8c3d9fe35e",
        "title": "淮上乱后寄子都兄五诗  其三",
        "author": "李洪",
        "content": "两淮黔首苦飘零，庙算成功再底宁。\n头斫新都摅宿愤，脐燃郿坞赫王灵。\n羌人半已投戈拜，父老从观扶杖听。\n欲勒燕然继隆碣，大书谁纪史编青。",
        "dynasty": "宋",
        "collection_info": null
    },
    {
        "uuid": "f6b5a42d88c61e78375fcb11656d1886",
        "title": "淮上乱后寄子都兄五诗  其四",
        "author": "李洪",
        "content": "残臈仓皇间道奔，相逢悲喜语还吞。\n巡檐惨淡梅花月，寿酒淋漓柏叶樽。\n御敌孤城存即墨，还家聚首似羌村。\n见几在莒思深戒，只恐黄金注自昏。",
        "dynasty": "宋",
        "collection_info": null
    },
    {
        "uuid": "943e142a0b45ed423e0e3b92f9084f57",
        "title": "淮上乱后寄子都兄五诗  其五",
        "author": "李洪",
        "content": "多病新年白髮生，愧无筹策赞亲征。\n弯弧空作饿鸱叫，逐兔休嗟走狗烹。\n凤阁鸾台少知己，天台鴈荡恣经行。\n可怜未遂求田计，空负江湖浪漫名。",
        "dynasty": "宋",
        "collection_info": null
    },
    {
        "uuid": "0cddc4b39338a48a6483c55d162d0c75",
        "title": "扈跸玉津园",
        "author": "李洪",
        "content": "丽日祥云覆苑墙，柳丝驰道曲尘黄。\n山呼万岁迎春仗，花覆千官献玉觞。\n騄駬籋云天步远，驺虞节射乐声长。\n微臣奉引陪鹓鹭，许听箫韶入建章。",
        "dynasty": "宋",
        "collection_info": null
    },
    {
        "uuid": "eed5cdc9ba79a120afc4d376a4e600fc",
        "title": "泛舟之龙坞",
        "author": "李洪",
        "content": "苕花如雪忽秋残，翠老溪头几曲山。\n心逐浮云朝独出，家临清霅暮能还。\n世情大似醉翁醉，景物偏偷閒客閒。\n早晚诛茆继三径，招呼明月弄潺湲。",
        "dynasty": "宋",
        "collection_info": null
    },
    {
        "uuid": "416f134ade14e6819bcbe6c343005398",
        "title": "寒食日从驾聚景园",
        "author": "李洪",
        "content": "宫殿千门敞禁闱，西湖綵仗小迟徊。\n竞瞻黄屋宁亲乐，更喜重离捧寿杯。\n万骑戎装花底散，一声清跸日边来。\n天街向晚珠帘卷，十里春风待驾回。",
        "dynasty": "宋",
        "collection_info": null
    },
    {
        "uuid": "e07ae89caa9bbfa581f6459e38cce0e9",
        "title": "游华盖山容成洞天",
        "author": "李洪",
        "content": "小雨廉纤早酿寒，清晨来访道家山。\n寂寥玉座缨香覆，点缀碧岩枫叶丹。\n地胜七山星有斗，人疑千岁鹤飞还。\n閒翻洞简寻真诀，脉望难求髮似环。",
        "dynasty": "宋",
        "collection_info": null
    },
    {
        "uuid": "92745f6b73e0ddfdc506aee4fecea201",
        "title": "饯史开府奉祠归四明  其一",
        "author": "李洪",
        "content": "千载风云佐命期，黑头先冠凤凰池。\n赤明龙汉昇平运，河目龟文柱石姿。\n谭笑功成调鼎鼐，燮和元化请华夷。\n拂衣袖手林泉乐，咸仰中兴帝者师。",
        "dynasty": "宋",
        "collection_info": null
    },
    {
        "uuid": "349c45978f3e7cf9c5d81fa3528d1f46",
        "title": "饯史开府奉祠归四明  其二",
        "author": "李洪",
        "content": "衮绣貂蝉侍太清，致身将相极儒生。\n三槐正位岩瞻峻，两镇交兵节制荣。\n昼锦蚤传留鑑水，召棠重喜蔽龙城。\n愿将闾里新谣咏，长和滔滔西峡声。",
        "dynasty": "宋",
        "collection_info": null
    },
    {
        "uuid": "3eefd36c649e548bde67ab63b8f2a039",
        "title": "饯史开府奉祠归四明  其三",
        "author": "李洪",
        "content": "千里全闽按八州，曾闻三相衮衣游。\n谁知今代甘盘学，宽尽吾皇南顾忧。\n家给乞浆皆得酒，年丰卖劒有耕牛。\n诗歌绿竹为公寿，父子应须并相周。",
        "dynasty": "宋",
        "collection_info": null
    },
    {
        "uuid": "eabdf4870d80c0560aa6b261a34590dc",
        "title": "饯史开府奉祠归四明  其四",
        "author": "李洪",
        "content": "主眷方隆便乞身，共钦勇退解枢钧。\n湖山胜槩神仙宅，文武崇勋社稷臣。\n未许赤松陪杖屦，却须黄阁再经纶。\n苍生指日为霖雨，仄耳宣麻宠数新。",
        "dynasty": "宋",
        "collection_info": null
    },
    {
        "uuid": "b687a5cf0194c29bbb2d2573a141d099",
        "title": "和玉泉达老饷笋",
        "author": "李洪",
        "content": "箨龙孤介亦骈阗，不比花蔫与柳眠。\n雪裏顿超千佛地，风来应上四禅天。\n饱参玉版头头是，秀出芗林箇箇圆。\n知我远庖薇蕨少，倒笼登俎共便娟。",
        "dynasty": "宋",
        "collection_info": null
    },
    {
        "uuid": "67c4910c77098658d89b4bba664a3792",
        "title": "和尚善西禅寺冲虚宫诗  其一",
        "author": "李洪",
        "content": "学道尤须惜寸阴，漫劳饭袋走丛林。\n沩山自昔提宗印，闽峤于今绝赏音。\n得髓得皮无着相，非心非佛见机深。\n丰干未免成饶舌，月在碧潭空指心。",
        "dynasty": "宋",
        "collection_info": null
    },
    {
        "uuid": "6af7f14c6cd60007d5d9bfe5aac28388",
        "title": "和尚善西禅寺冲虚宫诗  其二",
        "author": "李洪",
        "content": "飈驭临风香霭间，支筇款步访星坛。\n羽人莫问昇真事，古像空瞻玉佩寒。\n井冽不逢龟曳尾，鼎存犹想汞新干。\n徘徊遐想来仙骥，皂荚成阴荔子丹。",
        "dynasty": "宋",
        "collection_info": null
    },
    {
        "uuid": "6f2ceb4a512653866a5eb1f8bd1048b5",
        "title": "雨中慈感寺泛舟",
        "author": "李洪",
        "content": "渺渺汀舟雨满川，楼台烟霭羃愁边。\n春风邀勒梅都谢，夜雨淋浪柳尚妍。\n僧钵偶分蒲塞供，佛香时送水沉烟。\n佳时更拟携筇出，拾翠人归唤渡船。",
        "dynasty": "宋",
        "collection_info": null
    },
    {
        "uuid": "5b0cf361f6fd55c9fe76644353b3b94b",
        "title": "谒曹娥祠",
        "author": "李洪",
        "content": "贞魂纯孝瘗江湄，满目江山故国祠。\n海贾时来楫迎汝，山君欲下桂为旗。\n九歌合继湘妃些，千古尘昏幼妇碑。\n月午潮平波似练，萧萧风竹陇猿悲。",
        "dynasty": "宋",
        "collection_info": null
    },
    {
        "uuid": "a84b7582b18c193ead031fe121ebc6db",
        "title": "追和下若大雄寺汪内相陈朝桧诗",
        "author": "李洪",
        "content": "斮骨刳心操凛然，盘根厚地老逾坚。\n八千椿木应同寿，十五尧蓂莫纪年。\n辱井已荒伤故国，琼枝无復盗春权。\n六朝陈迹空余此，阅世真成叹逝川。",
        "dynasty": "宋",
        "collection_info": null
    },
    {
        "uuid": "9d0862bc1d2adc7690c2682e74da488b",
        "title": "送许季韶倅桂林",
        "author": "李洪",
        "content": "尺五天边看颉颃，参辰出处九星霜。\n未令掌诰吟红药，屡喜嘉言贡皂囊。\n怀绂寓居欣会弁，监州岁晚客殊方。\n柱林頼有诗书帅，好共骖鸾上玉堂。",
        "dynasty": "宋",
        "collection_info": null
    },
    {
        "uuid": "7bacee34bb2f6550441704621802cb8f",
        "title": "叔赐迎侍以诗饯之且趣其来",
        "author": "李洪",
        "content": "折槛云孙擅后声，暂栖莲幕不谈兵。\n论诗更欲压竞病，痛饮何须分浊清。\n东阁梅残萦旅梦，北堂萱茂动归情。\n重来肯放韶光晚，叱驭加鞭莫计程。",
        "dynasty": "宋",
        "collection_info": null
    },
    {
        "uuid": "94c08dfbc95565c97a99c2705860fa0a",
        "title": "僧惠白莲  其一",
        "author": "李洪",
        "content": "逃暑追凉荫碧萝，清池咫尺阻经过。\n眼前喜见芬陀利，鼻观重参干闼婆。\n绰约汉宫黄傅额，依稀洛浦韈凌波。\n远公自结庐山社，一笑拈花意若何。",
        "dynasty": "宋",
        "collection_info": null
    },
    {
        "uuid": "8efa70f1d5fa62850fea65734d9090a9",
        "title": "僧惠白莲  其二",
        "author": "李洪",
        "content": "拄颊看山暑顿空，修眉横嶂障晴空。\n太真姊妹温泉浴，窦氏儿郎丹桂风。\n古驿荒凉征骑速，里居好事古人同。\n明年更有秋风便，淡墨联名冠法宫。",
        "dynasty": "宋",
        "collection_info": null
    },
    {
        "uuid": "126915b70e6f8d6e13d2108ac2fc4e8c",
        "title": "寒食怀西湖去岁游从",
        "author": "李洪",
        "content": "去年寒食醉西湖，山色空蒙暮有无。\n风急落花随步积，雨昏垂柳要人扶。\n偶携胜友寻泉石，俱有新诗入画图。\n越绝故人应念我，明年春好会皇都。",
        "dynasty": "宋",
        "collection_info": null
    },
    {
        "uuid": "405ae351808b624e0bc80efa7d81591a",
        "title": "和叔赐对榴花",
        "author": "李洪",
        "content": "安石榴开夏已深，动人绛萼绿成阴。\n色空喻火宜知戒，伐性如斤莫浪侵。\n半吐蹙巾传丽曲，同寻双叶寓欢心。\n老来体物辜诗兴，种种霜颠媿玳簪。",
        "dynasty": "宋",
        "collection_info": null
    },
    {
        "uuid": "c5ce62c1b84436e36686ab48358c21d1",
        "title": "送子都兄赴建康粮料三首  其一",
        "author": "李洪",
        "content": "三年待次喜瓜期，别酒春风劝一巵。\n欲试发硎稽古力，稍从连茹中兴时。\n徒劳人耳犹州县，可识荆兮復别离。\n深念对床听夜雨，情怀作恶不成诗。",
        "dynasty": "宋",
        "collection_info": null
    },
    {
        "uuid": "59c5ff38622c7b5be38cdb5cf8355374",
        "title": "送子都兄赴建康粮料三首  其二",
        "author": "李洪",
        "content": "留都万雉最繁雄，人物风流古所同。\n玉树玉笙亡国恨，桃根桃叶劫灰空。\n重新观阙青冥外，依旧山川王气中。\n好把清吟追太白，龙蟠虎踞美江东。",
        "dynasty": "宋",
        "collection_info": null
    },
    {
        "uuid": "e9e4ab5062ffe76df1b15d37de56f2e9",
        "title": "送子都兄赴建康粮料三首  其三",
        "author": "李洪",
        "content": "霸业衣冠事莫论，秦淮潮汐自潺湲。\n新诗必有江山助，故国应无乔木存。\n宅施鸡园钟阜远，塔藏鸟爪道林尊。\n登临怀古情何限，想对三茅忆弟昆。",
        "dynasty": "宋",
        "collection_info": null
    },
    {
        "uuid": "5793c86b01e27f8be560863ae27d6d28",
        "title": "伯封同游霅上事毕遽索别次韵",
        "author": "李洪",
        "content": "同来我復似邹游，新咏君应胜杜秋。\n已饫蒸葫汝南馔，盍为粗粝浣花留。\n残樽且醉菖蒲酒，去棹聊停杜若洲。\n不厌村居能少驻，兰香万斛顿销愁。",
        "dynasty": "宋",
        "collection_info": null
    },
    {
        "uuid": "4e0af2f558d78db7d0cd4fe7d964a0a3",
        "title": "春晚疾后临眺",
        "author": "李洪",
        "content": "游丝横路网春晖，落絮飘扬未肯归。\n绿满郊园梅子熟，昼长庭院燕雏飞。\n登临供赋山分绣，扶病经时带减围。\n更向江天买鱼具，轻蓑绝胜芰荷衣。",
        "dynasty": "宋",
        "collection_info": null
    },
    {
        "uuid": "80ecf1415395cb05a410e895c903369f",
        "title": "次韵陆子望欲假家集",
        "author": "李洪",
        "content": "先子词科蚤擅场，中兴首擢紫微郎。\n涌泉制册留纶阁，砭世膏肓有皂囊。\n北斗仰之千古事，泰山所集一毫芒。\n楹书拂拭增悲恸，追诵龙蛇感卒章。",
        "dynasty": "宋",
        "collection_info": null
    },
    {
        "uuid": "28aa32fbce6ad3f43eabbb8d4a5540aa",
        "title": "陪朱德应泛丹",
        "author": "李洪",
        "content": "乘兴扬舲意未穷，俊游真有古人风。\n朱陈亲契当年少，李郭仙舟此日同。\n山色远看空翠裏，笑声高彻水云中。\n贤关求士方虚席，得隽行闻冀北空。",
        "dynasty": "宋",
        "collection_info": null
    },
    {
        "uuid": "5e4d8f56e336e16c68da528cedd52578",
        "title": "闻季叔被召小诗为迓",
        "author": "李洪",
        "content": "郢人比屋庆循良，忽捧丝纶雨露香。\n骑竹方迎使君马，赐环已趣舍人装。\n好刊棠杕追嘉颂，应有阳春播乐章。\n归侍玉皇香案侧，愿将五色补垂裳。",
        "dynasty": "宋",
        "collection_info": null
    },
    {
        "uuid": "5c7ec94dbbd7236b6ef89c6890586445",
        "title": "简月阇黎",
        "author": "李洪",
        "content": "吏隠他年并海漘，倦游悔现宰官身。\n谁知西子湖边寺，重见东林社裏人。\n堆案楞伽三昧胜，谈经优钵一花新。\n老来无復论诗乐，政欲相从寂寞滨。",
        "dynasty": "宋",
        "collection_info": null
    },
    {
        "uuid": "19abb5a2a9a2a391e12b810a56d676e9",
        "title": "送野上人游西山",
        "author": "李洪",
        "content": "诗名翰墨独兼全，海上从游十许年。\n进退两忘中有德，律禅不碍任随缘。\n岫云又作无心出，桃坞何劳一笑妍。\n好把经行写新咏，他时寄我小山篇。",
        "dynasty": "宋",
        "collection_info": null
    },
    {
        "uuid": "19cb208167e6d45a22589da26837a446",
        "title": "赠妙源",
        "author": "李洪",
        "content": "上人辍讲卧禅庵，万论千经思尽覃。\n未与释迦分半座，只应弥勒且同龛。\n兔瓯泼乳清尘虑，麈柄挥犀发妙谈。\n我亦乘閒聊问道，安能遗世学瞿昙。",
        "dynasty": "宋",
        "collection_info": null
    },
    {
        "uuid": "b10d73e0aa0344359f8f9362adcbb053",
        "title": "送荐福恩老",
        "author": "李洪",
        "content": "二老相从寂寞滨，往来藜杖特情亲。\n白头庐阜閒司马，杜口毗耶彼上人。\n知见普熏金斗域，伽陀语别霅溪濒。\n红梅已露西来意，要看全提祖令新。",
        "dynasty": "宋",
        "collection_info": null
    },
    {
        "uuid": "8e113583cfc05405f37b7ea0707cdf26",
        "title": "送随公",
        "author": "李洪",
        "content": "莲社谈经阅几年，住山活计尽随缘。\n衔花百鸟未忘物，露地白牛谁着鞭。\n得计深居餐老柏，勿疑古涧与寒泉。\n他时要伴芸庵隠，竿木逢场不离禅。",
        "dynasty": "宋",
        "collection_info": null
    },
    {
        "uuid": "5715fe5c4dc99728c86fa386b47bd5b7",
        "title": "赠思溪觉悟寺凈因师",
        "author": "李洪",
        "content": "思溪渺渺泛兰舟，檥棹临津得自留。\n莲社不知三伏热，竹林独占一庭秋。\n蒲葵喜接高人语，茗盌能消旅客愁。\n所恨尘缘驱逐去，漫留名姓记曾游。",
        "dynasty": "宋",
        "collection_info": null
    },
    {
        "uuid": "4078c8433c4c9a33c6027b28a96d041f",
        "title": "赠法传",
        "author": "李洪",
        "content": "栴檀林下老支郎，偶泛溪边般若航。\n斋钵分抟香积饭，午窗对卧凈名床。\n云山宴坐千春木，尘境难留三宿桑。\n欲结他年莲社友，空门气味觉优长。",
        "dynasty": "宋",
        "collection_info": null
    },
    {
        "uuid": "dbed63e2a276f9d761a405e9551b1fc1",
        "title": "宿天宁示𢜬老",
        "author": "李洪",
        "content": "又扶残醉渡溪桥，饮散南园夜寂寥。\n炬火照山疑犯斗，松风动地欲平潮。\n观河自嘆尘容老，就日那能鬓雪消。\n煨芋拥鑪谈妙道，阶梯佛祖直须超。",
        "dynasty": "宋",
        "collection_info": null
    },
    {
        "uuid": "235f88f40591b022456ccbca63a3de1e",
        "title": "和子召见寄",
        "author": "李洪",
        "content": "独泛沧浪一钓舟，未偿寻壑与经邱。\n霜清叵怯吴江冷，酒贱难从越女留。\n游鹿台荒人既往，采香径远宿须投。\n客游空羡齐云胜，辜负韦黄诗酒州。",
        "dynasty": "宋",
        "collection_info": null
    },
    {
        "uuid": "dbfd50d86418ac7d55499f1f860eef11",
        "title": "和尚善韵",
        "author": "李洪",
        "content": "出郭寻幽兴自长，丛林梅子未全黄。\n问禅欲契风幡话，宴坐聊参知见香。\n触念未通成繫橛，安心无法是还乡。\n却怜石岊送迎处，潮落潮生有底忙。",
        "dynasty": "宋",
        "collection_info": null
    },
    {
        "uuid": "aad42d86399160de098e26d8d37ab0d7",
        "title": "再用韵",
        "author": "李洪",
        "content": "风罥游丝百尺长，蜂房酿蜜露微黄。\n翠榕一半委陈叶，紫柰十分留暗香。\n卢橘带酸归老圃，侧生未熟去闽乡。\n浮云出岫初无恋，静看卷舒何太忙。",
        "dynasty": "宋",
        "collection_info": null
    },
    {
        "uuid": "739d24831a153266d2d53936cf5e4e59",
        "title": "和仲信留别韵",
        "author": "李洪",
        "content": "岁首相逢四序迁，风饕雪虐忽凋年。\n少而慕蔺心何壮，老矣依刘谁復怜。\n邂逅难陪十日饮，分携却上五湖船。\n雪梅可折还相送，目断离云思黯然。",
        "dynasty": "宋",
        "collection_info": null
    },
    {
        "uuid": "c3917c904235fa11c42462217fba68d9",
        "title": "送赵德庄右司江东漕二首  其一",
        "author": "李洪",
        "content": "帝胄英英秀本支，名驹千里众难睎。\n驰声小选衣冠地，振职中台政事机。\n礼乐光华持节宠，纶恩献纳赐环归。\n朝廷俊杰如公少，准拟重来伴紫微。",
        "dynasty": "宋",
        "collection_info": null
    },
    {
        "uuid": "3b38f6d1c5cee9832417d7e66f866090",
        "title": "送赵德庄右司江东漕二首  其二",
        "author": "李洪",
        "content": "宰士雍容望最优，便期簪笔侍凝旒。\n暂劳省户弥纶手，稍缓关中馈饷忧。\n寓直文谟高内阁，褰帷仁政被南州。\n龙蟠虎踞登临胜，天险防边得细筹。",
        "dynasty": "宋",
        "collection_info": null
    },
    {
        "uuid": "27a0559a92b262b9a7fb354a91cf54e6",
        "title": "伯封书中叙去岁七夕之乐因寄",
        "author": "李洪",
        "content": "去年此夜对芳樽，今日栖栖叹失羣。\n茅屋只余灯伴我，酒炉应有月寻君。\n愁将从事青州去，风共禅师白足分。\n料想紫梅溪上客，也应回首一看云。",
        "dynasty": "宋",
        "collection_info": null
    },
    {
        "uuid": "d464921f1790fda0312497e3148406cf",
        "title": "送仲弥性赴蕲水",
        "author": "李洪",
        "content": "中兴岳牧任词人，分虎初班楚泽春。\n四纪才名文价重，一麾江海玺书新。\n眷深丹扆虚前席，祖意黄梅试问津。\n报政宁需外庸讫，遄归清禁掌丝纶。",
        "dynasty": "宋",
        "collection_info": null
    },
    {
        "uuid": "b3a52bb831c9a1ca16f05d7b7339f973",
        "title": "午日寓圆果院苦河鱼以诗纪节",
        "author": "李洪",
        "content": "老来百事与心违，节物殊非少壮时。\n细葛宫中曾被赐，杨梅粽裏未容窥。\n浪求医国三年艾，空弔沉湘五色丝。\n萧寺更同摩诘病，玉堂帖子要新诗。",
        "dynasty": "宋",
        "collection_info": null
    },
    {
        "uuid": "62069094d7ac4938657fcaa78acbfd51",
        "title": "送滕彦道赴浙东参议",
        "author": "李洪",
        "content": "辍自鹓行第一流，笑谭幕府卧青油。\n兰亭陈迹犹堪赋，禹穴奇书尚可求。\n丞相开藩多暇日，省郎为介借前筹。\n独怜无用沟中断，深羡千岩万壑游。",
        "dynasty": "宋",
        "collection_info": null
    },
    {
        "uuid": "019f113ba505f1a20fce34c4f53e4dfe",
        "title": "陈丞相诞日  其一",
        "author": "李洪",
        "content": "凤纪千龄遇圣君，扶持宗社不无人。\n欣闻东鲁真儒相，本是中兴旧学臣。\n玉燕投怀文冠世，天麟呈瑞寿嘉辰。\n中书更倍汾阳考，宰枋重归转大钧。",
        "dynasty": "宋",
        "collection_info": null
    },
    {
        "uuid": "adf7e08bc4f32713d450b4e637b019a0",
        "title": "陈丞相诞日  其二",
        "author": "李洪",
        "content": "壶山和气俪神崧，间世钟贤应尹躬。\n小试经纶安鼎鼐，更恢韬畧靖华戎。\n力陈致主千秋鑑，梦协遐年八十公。\n不用安期觅瓜枣，蓬莱清浅照方瞳。",
        "dynasty": "宋",
        "collection_info": null
    },
    {
        "uuid": "9ed3591feb80e824c934e8513b1e85ea",
        "title": "陈丞相诞日  其三",
        "author": "李洪",
        "content": "蝉冕金貂侍帝廷，格天勋业不谭兵。\n曾闻杨绾无荣利，果见周公致太平。\n昼锦归来安绿野，宣麻重起繫苍生。\n民歌有衮岩瞻切，要使舆图復两京。",
        "dynasty": "宋",
        "collection_info": null
    },
    {
        "uuid": "d2e4fbd6ded0832fdf8a63002d20791d",
        "title": "陈丞相诞日  其四",
        "author": "李洪",
        "content": "两两台符逼斗魁，就盈弥月早春回。\n细斟静治曹参酒，重放和羹傅说梅。\n山立时行锡难老，鸾停鹄峙喜多才。\n千钟未足为公寿，尽挹沧江入寿杯。",
        "dynasty": "宋",
        "collection_info": null
    },
    {
        "uuid": "939e0b47029ba1b9a1cc30b2a8d60552",
        "title": "陈丞相诞日  其五",
        "author": "李洪",
        "content": "衮绣于蕃镇九僊，香凝森戟霭非烟。\n愿同吉甫倾申伯，请继东坡寿乐全。\n铜狄摩挲五百岁，蟠桃花实一千年。\n蚤窥东阁观奇士，再入陶镕岂偶然。",
        "dynasty": "宋",
        "collection_info": null
    },
    {
        "uuid": "5d778601f95b85a3372d89e02c6a12b0",
        "title": "送子南兄参选",
        "author": "李洪",
        "content": "我李柯条世有人，如兄器业自超伦。\n岂容被褐常怀宝，好上烟霄早致身。\n天气未佳欲寒食，朝廷有道政青春。\n观光勿作迟迟去，桂玉何劳嘆楚薪。",
        "dynasty": "宋",
        "collection_info": null
    },
    {
        "uuid": "cc970b8387c268a920fff1daded90084",
        "title": "雨寒",
        "author": "李洪",
        "content": "昏昏海气助朝寒，风雨萧萧尽日间。\n室似陈蕃尘不扫，门如陶令昼常关。\n惟凭茗盌消磨睡，更把诗筒断送閒。\n悄悄绝无车马至，方知颜巷似深山。",
        "dynasty": "宋",
        "collection_info": null
    },
    {
        "uuid": "24b4d2d0b5a68821b920823f71fd2229",
        "title": "至东林谒回仙人像",
        "author": "李洪",
        "content": "罨画溪山杳霭中，为寻遗事访禅宫。\n回嵓故迹依然在，渭水非熊恍似空。\n绿薜侵衣余手泽，遗榴辉壁想仙风。\n溪边东老家何处，尚有孙礽话乃翁。",
        "dynasty": "宋",
        "collection_info": null
    },
    {
        "uuid": "9785285efd10b6c7328048e566d89c55",
        "title": "次韵曾仲躬初入鴈荡",
        "author": "李洪",
        "content": "阡陌经行早布春，承明天语耳亲闻。\n诗情本自凌康乐，墨妙何劳法右军。\n雪后西岑山竞秀，潮来孤屿浪中分。\n蘐堂扁榜名仁寿，鴈序娱亲羡使君。",
        "dynasty": "宋",
        "collection_info": null
    },
    {
        "uuid": "6a3994283342581a180a076d9400a954",
        "title": "池水久涸雨后生莲偶作",
        "author": "李洪",
        "content": "遶郭荷花泛画船，枯池忽见叶田田。\n艰生颇似石间柏，罕喻真成陆地莲。\n要看露香明菡萏，不辞汲水弄漪涟。\n况逢小雨临清晓，已见琼珠碎又圆。",
        "dynasty": "宋",
        "collection_info": null
    },
    {
        "uuid": "d30b444cced88e5d04440459efc88204",
        "title": "次韵林子长岩桂",
        "author": "李洪",
        "content": "凉入千岩趣更幽，广寒月府恍神游。\n断崖流水韵清古，冷雨凄风声凛秋。\n要补离骚衙宋玉，岂期仙袂挹浮邱。\n却思胜集湖边寺，搴取芳枝镇日留。",
        "dynasty": "宋",
        "collection_info": null
    },
    {
        "uuid": "6b309c1d1bb92a85f344119860f28b42",
        "title": "赋丞厅连理木",
        "author": "李洪",
        "content": "老槐鉅竹俨墙阴，斯立诗情冠古今。\n连理并柯真创见，澡身浴德信同心。\n蝉吟永夜传清韵，鹤唳中宵和好音。\n不日除书下丹禁，瑞图频展锦窠深。",
        "dynasty": "宋",
        "collection_info": null
    },
    {
        "uuid": "39ed807c2b8f3b81864455defa0c2236",
        "title": "赤目",
        "author": "李洪",
        "content": "元晏先生病久妨，经旬未省下禅床。\n瞿昙善说空华喻，张湛新传损读方。\n对客不须分眼白，爱官宁復羡腰黄。\n会逢妙解金篦术，渐恐封疆限醉乡。",
        "dynasty": "宋",
        "collection_info": null
    },
    {
        "uuid": "b5449d6be5a2348e1748217bc24475ca",
        "title": "再赋简李尉",
        "author": "李洪",
        "content": "满院秋英独傲霜，恨无醇酒变春江。\n门前催取麻姑榼，席上惊倾道士缸。\n学蹈丘轲难合俗，诗如曹郐不成邦。\n埋藏自比丰城劒，射斗难占紫气双。",
        "dynasty": "宋",
        "collection_info": null
    },
    {
        "uuid": "fe86ace2fed11e7124b7f819beae7997",
        "title": "子都兄寄子济兄诗借韵奉寄",
        "author": "李洪",
        "content": "缄题千里候寒暄，怅恨郊荆独我班。\n目断樯乌五两远，书凭河鲤一双还。\n金陵风月供吟啸，钟阜烟萝想纵攀。\n尽把锦囊新咏句，小胥抄寄勿令悭。",
        "dynasty": "宋",
        "collection_info": null
    },
    {
        "uuid": "ffe11e9b5182ed502324eb5ce9c773c0",
        "title": "子都录示近作成白体一首奉寄",
        "author": "李洪",
        "content": "别日江梅半透春，梨花开后独愁人。\n欲将芳草萋萋恨，寄向沧江六六鳞。\n两处吟当看雪夜，数篇抄值落花晨。\n未输谢客池塘梦，千里赓酬句要新。",
        "dynasty": "宋",
        "collection_info": null
    },
    {
        "uuid": "4d5dadbdb1ddc10feeed4c2f7216133d",
        "title": "寄沈时仲  其一",
        "author": "李洪",
        "content": "故人为别又经年，几度临风思黯然。\n赤县暂陪珠履客，青衫空负小山篇。\n壮时之武无能用，老矣扬雄只守玄。\n何日西湖追旧约，淡烟踈雨泛湖船。",
        "dynasty": "宋",
        "collection_info": null
    },
    {
        "uuid": "740e18dc62bf22c1ed0671cbd2bb1a5d",
        "title": "寄沈时仲  其二",
        "author": "李洪",
        "content": "论交肺腑独深知，手札勤渠慰我思。\n郭泰垫巾频念旧，休文减带最能诗。\n常怀胜集无三友，坐想高谈彼一时。\n明月扁舟过苕霅，苹汀重理钓鱼丝。",
        "dynasty": "宋",
        "collection_info": null
    },
    {
        "uuid": "e843b7316597be8e4a7ebf4819547639",
        "title": "次韵子咏弟见寄",
        "author": "李洪",
        "content": "春残逆旅赋归欤，桂玉囊空欲趁虚。\n懒效梁鸿五噫曲，未逢黄石一编书。\n刺漫屡簉门行马，志拙宁堪鼎拄车。\n数𤱔荒田临霅水，好披龙具去携锄。",
        "dynasty": "宋",
        "collection_info": null
    },
    {
        "uuid": "d5ed2df782a0cdaf3af0bb8fc00c7b78",
        "title": "次韵陆元量见寄",
        "author": "李洪",
        "content": "醉别壶中太乙天，寥寥云海已经年。\n倦游復索长安米，壮志宁求负郭田。\n一岁九迁看布武，千岩万壑莫留连。\n同时僚旧重相遇，幸有蓬瀛列二僊。",
        "dynasty": "宋",
        "collection_info": null
    },
    {
        "uuid": "5e13851737bbc7c5c9ab8d5f53ecdd31",
        "title": "奉寄子济兄",
        "author": "李洪",
        "content": "一纸平安附驿筒，打门三印启斜封。\n谗言勿辩萋兮菲，旧隠犹存菊与松。\n岂有文章传李汉，当今人物少南容。\n扁舟远践龙池约，共听潺湲遶碧峯。",
        "dynasty": "宋",
        "collection_info": null
    },
    {
        "uuid": "a435c916615a32956631564606d743a0",
        "title": "次韵子都兄见寄  其一",
        "author": "李洪",
        "content": "栖栖异县叹飘蓬，暂释牢愁颂酒功。\n失马忽悲居塞上，卧龙有待起隆中。\n匪躬直道宁忧辱，巧舌如簧固易穷。\n况有知音居鼎铉，岂随笠泽着书丛。",
        "dynasty": "宋",
        "collection_info": null
    },
    {
        "uuid": "f2872ebe66a5c3d8089dd954367dc9e3",
        "title": "次韵子都兄见寄  其二",
        "author": "李洪",
        "content": "五色徒夸补衮工，百年痴作蠹书虫。\n尘缨黧貌惭衰相，窾木号风逼岁穷。\n酌酒漫为蛇画足，覆蕉今悟鹿成空。\n江村且索梅花笑，独有幽人影伴红。",
        "dynasty": "宋",
        "collection_info": null
    },
    {
        "uuid": "8f1cef4bd1e2518381260ae8766cb3b1",
        "title": "冬至前",
        "author": "李洪",
        "content": "隠居慵出人嫌癖，乐静安閒祇自怜。\n窗眼白驹催短晷，案头黄卷遣长年。\n南枝春信应先透，北陆寒凝势更坚。\n地下一阳何日復，千林枯木已欣然。",
        "dynasty": "宋",
        "collection_info": null
    },
    {
        "uuid": "271f7b729ccdeeee6417649b511d0c2f",
        "title": "至后二日至东禅",
        "author": "李洪",
        "content": "至后阳和已发生，野梅官柳动诗情。\n偶为寻壑经邱计，故作穿云渡水行。\n近郭好山皆可隠，隔林踈磬有余清。\n他时粗免微官缚，归去深谋谷口耕。",
        "dynasty": "宋",
        "collection_info": null
    },
    {
        "uuid": "65d3cdcc9a47acd4d9959e85c7505c01",
        "title": "医僧慧昌小轩",
        "author": "李洪",
        "content": "小池绿浄数游鱼，高柳蝉嘶暑气虚。\n露脸清真双菡萏，风标閒雅一舂锄。\n囊中时晒君臣药，肘后新抄和扁书。\n只此便为安稳处，何须林下与山居。",
        "dynasty": "宋",
        "collection_info": null
    },
    {
        "uuid": "a6c0d59d3e376153998d0ff17795d491",
        "title": "余寓王园适当春残尚有小桃临水追想昔时繁丽无復存者借仲信桃花韵",
        "author": "李洪",
        "content": "兔葵摇曳雨蒙蒙，尚有夭桃出旧丛。\n轻簿不禁三月浪，飘零常恨五更风。\n燕泥乱啄粘香蕊，渔艇犹疑趁落红。\n惆怅眼前兴废事，灵云今已悟真空。",
        "dynasty": "宋",
        "collection_info": null
    },
    {
        "uuid": "424a2ff903c577833343868f650136fa",
        "title": "送客乘骡足跛口占示同行",
        "author": "李洪",
        "content": "欲趁江头送客风，蹇骡难强逐骄骢。\n漫夸历块过燕市，自笑乘船似越侬。\n从此上车惭着作，肯令折臂老新丰。\n钓车鱼具平生乐，得失真宜付塞翁。",
        "dynasty": "宋",
        "collection_info": null
    },
    {
        "uuid": "c1b18f5f452e82fb7e62d149ad44f6f8",
        "title": "子清弟冒暑见过",
        "author": "李洪",
        "content": "瓢饮今希陋巷颜，忽闻佳客款柴关。\n风生荷芰青苹末，诗寄烟波迭翠间。\n伏枥常怀千里志，在原相望几人閒。\n新篘红友明朝熟，肯放扁舟取次还。",
        "dynasty": "宋",
        "collection_info": null
    },
    {
        "uuid": "2790981c95e970645945ab85ce080061",
        "title": "刘子履见怀小桥竹篱屡入梦寐因寄",
        "author": "李洪",
        "content": "寂寞荒郊野水滨，竹篱茅舍旧比邻。\n谁知绣斧文章伯，尚念渔蓑潦倒人。\n采菊佩萸思共赏，落霞孤鹜兴尤新。\n关中小试酇磬侯绩，却掌丝纶侍帝宸。",
        "dynasty": "宋",
        "collection_info": null
    },
    {
        "uuid": "09ae1a14b18946ace51868433220a14c",
        "title": "九日奉怀子济兄",
        "author": "李洪",
        "content": "霜天寥落鴈行孤，九日还能行乐无。\n料想山风吹醉帽，也应溪女解携壶。\n赏心乐事今难偶，弟劝兄酬叹莫俱。\n篱下黄花应笑我，独哦短韵看茱萸。",
        "dynasty": "宋",
        "collection_info": null
    },
    {
        "uuid": "5d8a790655ace84397b4772cc549fc93",
        "title": "寄子都兄兼呈上饶使君赵有翼",
        "author": "李洪",
        "content": "十驿征涂雪塞川，玉溪乍到意醒然。\n家声盍继舍人样，台治遥分刺史天。\n感慨壮游词绚锦，笑谈登最地流钱。\n邦侯傥记论交旧，应有新诗寄日边。",
        "dynasty": "宋",
        "collection_info": null
    },
    {
        "uuid": "2d9962fcc1b6ab7c34808216d48cc650",
        "title": "橘",
        "author": "李洪",
        "content": "皇树擅芳传楚颂，厥包锡贡纪荆扬。\n踰淮易质从为枳，书尾重题未降霜。\n四老何须隠商岭，千奴谁为种龙阳。\n遥怜陆绩怀嘉实，归奉慈颜满袖香。",
        "dynasty": "宋",
        "collection_info": null
    },
    {
        "uuid": "8f6398b6349527c2136bd66b2fc7a66c",
        "title": "次韵子都兄鲍庵芍药  其一",
        "author": "李洪",
        "content": "春归鶑老禁无音，天为红芳着意深。\n姝色自应倾一国，多情向惜费千金。\n如迎如舞缘风拆，不淡不深愁雨侵。\n宜与花王为辅佐，欲传彩笔继高吟。",
        "dynasty": "宋",
        "collection_info": null
    },
    {
        "uuid": "6382208e61dd1c013d36466fe77d5bd5",
        "title": "次韵子都兄鲍庵芍药  其二",
        "author": "李洪",
        "content": "国香沦落在天涯，常畏人知使护遮。\n雅韵曾翻西掖砌，佳名宜亚子亭花。\n野僧好事勤栽植，北客思乡倍叹嗟。\n安得花前还醉倒，可怜不属五侯家。",
        "dynasty": "宋",
        "collection_info": null
    },
    {
        "uuid": "7ff7a3ddfd393c4492a7b8f91e714876",
        "title": "中春二十七日车驾躬请太上皇帝出郊获观盛事次大监叔韵",
        "author": "李洪",
        "content": "禁籞芳菲岁又新，两宫行乐及良辰。\n双瞻黄伞天回笑，并御花骢雨洒尘。\n汉殿捧巵称万寿，葛天张乐和千人。\n欢声试采康衢咏，帝力熙熙物自春。",
        "dynasty": "宋",
        "collection_info": null
    },
    {
        "uuid": "6ad1f73c0c77f26799f20d95218aec10",
        "title": "拟和御制郊祀诗  其一",
        "author": "李洪",
        "content": "郊禋飨帝就圜丘，诚格苍穹灵既留。\n夜陟紫坛飈驭下，天临黄道矞云浮。\n槐林双阙恩方涣，禾黍三登岁有秋。\n幸覩赓歌千载遇，惭无银笔赞洪猷。",
        "dynasty": "宋",
        "collection_info": null
    },
    {
        "uuid": "051125f110624930924050cd4bd44752",
        "title": "拟和御制郊祀诗  其二",
        "author": "李洪",
        "content": "圣代弥文考九丘，寅威郊见故迟留。\n黄琮苍玉神娭燕，月璧星珠瑞应浮。\n礼洽汉山呼万岁，事殊唐鑑献千秋。\n侍臣谁荐扬雄赋，岂使甘泉播令猷。",
        "dynasty": "宋",
        "collection_info": null
    },
    {
        "uuid": "56e9da87a1bd52f17fccc1bbda012329",
        "title": "六龙驻跸温州先公职列西掖扈从至此手泽具载一时之事三十三年嗣子洪守官于此因成感事诗",
        "author": "李洪",
        "content": "从龙浴日仰光辉，万里鲸涛扈六飞。\n晋国曾闻四蛇宇，周家亲覩一戎衣。\n东巡王气随天仗，西狩麟经在紫微。\n江海孤臣孝忠志，大恩未报重歔欷。",
        "dynasty": "宋",
        "collection_info": null
    },
    {
        "uuid": "11e57fecdd47fae28157674b96c4d8cc",
        "title": "雨中过幽居寺",
        "author": "李洪",
        "content": "柳眼青葱桃萼红，东皇试手放春功。\n峰峦矗矗孤云耸，涧壑涓涓细水通。\n出谷抗尘身已去，登高能赋思无穷。\n驱车更过幽居寺，暂听猿吟杳霭中。",
        "dynasty": "宋",
        "collection_info": null
    },
    {
        "uuid": "47eb644d33a20a4b74b14d40a9fcb56a",
        "title": "次韵施少路春日",
        "author": "李洪",
        "content": "拂面和风喜及辰，宫幡未赐岸乌巾。\n冰消水泺箫韶韵，雪过湖漘茝若春。\n诗律自怜心尚在，宦情难与世趋新。\n从兹排比寻芳计，况是湖山旧主人。",
        "dynasty": "宋",
        "collection_info": null
    },
    {
        "uuid": "d0b8ea1114eb071ddd373f00c10b5c6b",
        "title": "万寿观重萼梅",
        "author": "李洪",
        "content": "天街倦踏软红尘，喜见宫梅漏泄春。\n千叶剪琼多态度，九英照日倍精神。\n香清暗馥维摩榻，韵胜全疑姑射人。\n好是孤山临水看，广平能与赋清新。",
        "dynasty": "宋",
        "collection_info": null
    },
    {
        "uuid": "0b345461b827e12bda97cb250a704a5d",
        "title": "会稽偶作二首  其一",
        "author": "李洪",
        "content": "去年行遍浙东山，越绝重来岂偶然。\n秦望云深萦客恨，镜湖月白结诗缘。\n鹧鸪处处啼篁竹，舴艋家家泛钓船。\n行役自应多感慨，故山如许好风烟。",
        "dynasty": "宋",
        "collection_info": null
    },
    {
        "uuid": "48e5a69742d26368fc90568604560ffc",
        "title": "会稽偶作二首  其二",
        "author": "李洪",
        "content": "西陵渡口望吴山，独策羸骖兴惘然。\n竹树幽深皆可老，江山信美祇随缘。\n知章得请千秋观，太白狂歌一酒船。\n更拟迟留探禹穴，梅梁风雨暗云烟。",
        "dynasty": "宋",
        "collection_info": null
    },
    {
        "uuid": "2928503de8fb2d48ac4f7e2f49cec2dd",
        "title": "垂虹亭",
        "author": "李洪",
        "content": "十年沧海惯骑𬳮，秋入垂虹豁眼明。\n云气蓬莱底难到，洞天林屋没多程。\n渔歌三唱客愁破，鴈字一行秋影横。\n他日若能追鲁望，钓车鱼具送余生。",
        "dynasty": "宋",
        "collection_info": null
    },
    {
        "uuid": "47b7c4b17d81f518e9c077487f7dd183",
        "title": "赠李守",
        "author": "李洪",
        "content": "宗衮英名压搢绅，传家济美不无人。\n采诗于蒍承亲擢，乐职中和着牧民。\n凤入颍川宜卜相，梅开东阁趁班春。\n九重侧席求奇士，尺一行颁觐紫宸。",
        "dynasty": "宋",
        "collection_info": null
    },
    {
        "uuid": "6dc1e26e2aca010f495bcba13e836c7a",
        "title": "朱叔赐来自都城云梅已放因思每岁饮赏之乐",
        "author": "李洪",
        "content": "曾酌孤山园裏梅，至今魂梦忆花开。\n纤腰冷逼江烟瘦，素脸全疑晓雪催。\n南国相逢心恅愺，西湖遥想月徘徊。\n惜无妙语酬佳丽，頼有诗仙凤阙来。",
        "dynasty": "宋",
        "collection_info": null
    },
    {
        "uuid": "5f9102e9f3a3040ad7958feecb2c2f54",
        "title": "尚善喜雨用元夕韵",
        "author": "李洪",
        "content": "软红尘土没东华，未若为农乐叵涯。\n耕陇一犁欣已足，生春六夜喜非赊。\n顿回茧馆柔桑绿，渐落峒山细麦花。\n惟觉空阶听更爽，斋居无睡转河车。",
        "dynasty": "宋",
        "collection_info": null
    },
    {
        "uuid": "8bcbf79c39a9e933cd927461e5921ffa",
        "title": "喜雨用知宗韵呈陈丞相",
        "author": "李洪",
        "content": "旱意初忧病圃场，霈然甘泽起羸尪。\n穹苍既格由孚信，德教从来本抑强。\n再熟言观竞藨衮，千仓行见咏丰穰。\n帝虚左揆思良弼，霖雨重期泽万方。",
        "dynasty": "宋",
        "collection_info": null
    },
    {
        "uuid": "99124199e776f03f08f9eca68f6ca33f",
        "title": "至日宿蓝田驿感旧",
        "author": "李洪",
        "content": "至日天涯感慨同，曾陪鸳鹭大明宫。\n催班别殿春雷绕，驻辇蓬莱晓日红。\n耸听鸣鞘驰魏阙，欢传放仗醉新丰。\n谁知独木荒村裏，扇影炉烟入梦中。",
        "dynasty": "宋",
        "collection_info": null
    },
    {
        "uuid": "007d3e8ce32fb3f2067da339a07c1715",
        "title": "奉简潘师原澄江使君",
        "author": "李洪",
        "content": "话别都门岁再除，归田犹復带经锄。\n春朝结佩同迎驾，夜雪寒窗并直庐。\n东阁何堪薛宣吏，长安久绝子公书。\n故人江上新开府，一笑樽前气少舒。",
        "dynasty": "宋",
        "collection_info": null
    },
    {
        "uuid": "87751678f85deadffbf9cf59554ea151",
        "title": "和王侍郎中春即事",
        "author": "李洪",
        "content": "溪头飞絮白毡铺，五马班春计不踈。\n泛宅浮家行乐胜，浪花云叶赋诗余。\n竞传画戟凝香什，莫望高轩织翠裾。\n碧落承明公厌直，水晶宫阙更谁如。",
        "dynasty": "宋",
        "collection_info": null
    },
    {
        "uuid": "9cfcdfdf280d9c55bd2813caf3758bb9",
        "title": "清明自释",
        "author": "李洪",
        "content": "异乡节物又清明，懒復追游年少行。\n愁惨松楸十年泪，雨昏花絮数声鶑。\n高红远绿俱无那，客恨春风两不平。\n强课新诗作寒食，不堪重忆故园饧。",
        "dynasty": "宋",
        "collection_info": null
    },
    {
        "uuid": "6db8b4ace69b3d4b1a1f2a80207659f9",
        "title": "望孤屿",
        "author": "李洪",
        "content": "缥缈风烟岛屿孤，朱楼丹阁欲凌虚。\n浩然逸兴成陈迹，康乐清吟足起予。\n鰲顶蓬莱无鴈塔，龙宫蠖濩拥宸居。\n平生李杜空遐想，我欲投竿学钓鱼。",
        "dynasty": "宋",
        "collection_info": null
    },
    {
        "uuid": "3745ce8f35991cd4afc97773a1d790ad",
        "title": "漫成",
        "author": "李洪",
        "content": "能安寂寞兴何长，自觉无机称坐忘。\n一溉成功心尚在，五禽为戏学无方。\n病来乍怯衣裳夹，秋至新尝橘柚香。\n欲识道人真静处，南华一卷是医王。",
        "dynasty": "宋",
        "collection_info": null
    },
    {
        "uuid": "731ada890fdb58ed795430e4f3bfab54",
        "title": "过分水岭",
        "author": "李洪",
        "content": "江南山尽处，两山如石门。\n溪流湍激雪，残日雨犹存。",
        "dynasty": "宋",
        "collection_info": null
    },
    {
        "uuid": "cab0ba4b41e6207faa8aa1e029af1206",
        "title": "回文",
        "author": "李洪",
        "content": "病卧愁花落，春深怨夜长。\n镜明羞短髮，窗凈惜残香。",
        "dynasty": "宋",
        "collection_info": null
    },
    {
        "uuid": "0e715e5790305dcdf0d98d75be5f151e",
        "title": "题慈感寺极目轩  其一",
        "author": "李洪",
        "content": "红芰敷腴献笑，青山偃蹇横陈。\n身在水晶宫裏，须信羲皇上人。",
        "dynasty": "宋",
        "collection_info": null
    },
    {
        "uuid": "b9064ae2ccaaa6b06eec0d0a1e7ae660",
        "title": "题慈感寺极目轩  其二",
        "author": "李洪",
        "content": "寺枕苕溪一曲，僧依城郭千家。\n客至未尝芡觜，我来恰及荷花。",
        "dynasty": "宋",
        "collection_info": null
    },
    {
        "uuid": "c80214f16cae3fa611b2515217d3ea4b",
        "title": "题慈感寺极目轩  其三",
        "author": "李洪",
        "content": "尘眼登临清旷，水心楼阁峥嵘。\n欲见普门大士，菰蒲影裏钟声。",
        "dynasty": "宋",
        "collection_info": null
    },
    {
        "uuid": "3e42294ffad8a11a1240b9fd760290d9",
        "title": "范至能游灵石录示诗仙留题云  其一",
        "author": "李洪",
        "content": "南坞数回泉石，西风几迭烟云。\n登携孰与为侣，颜禹李甲萧筠。",
        "dynasty": "宋",
        "collection_info": null
    },
    {
        "uuid": "82ff3adab379ab8da34a6b9c38556f1c",
        "title": "范至能游灵石录示诗仙留题云  其二",
        "author": "李洪",
        "content": "鼎峙傲睨绝景，挥毫想见凌云。\n落落真筌玉子，步虚宁作吴筠。",
        "dynasty": "宋",
        "collection_info": null
    },
    {
        "uuid": "da0c79caec14b8fdd9d9ca85912fe526",
        "title": "范至能游灵石录示诗仙留题云  其三",
        "author": "李洪",
        "content": "胜槩风生步武，山灵景从归云。\n尘世欲寻飈驭，藤阴万箇苍筠。",
        "dynasty": "宋",
        "collection_info": null
    },
    {
        "uuid": "b741895d62b58d44ee2d3b5dcc0fb407",
        "title": "范至能游灵石录示诗仙留题云  其四",
        "author": "李洪",
        "content": "雨后泉淙水乐，诗成目送孤云。\n寄兴西湖南北，忘年丘壑松筠。",
        "dynasty": "宋",
        "collection_info": null
    },
    {
        "uuid": "65c275bd215c785d99d17ad9bb959e9a",
        "title": "戏题  其一",
        "author": "李洪",
        "content": "世事悠悠岂尽，人生汲汲多端。\n陶令欲歌归去，贡公何事弹冠。",
        "dynasty": "宋",
        "collection_info": null
    },
    {
        "uuid": "fc4d861bd51e0de024b56ced1971eb02",
        "title": "戏题  其二",
        "author": "李洪",
        "content": "多病闭门懒出，避喧终日高眠。\n惟可以君命竹，安能以兄事钱。",
        "dynasty": "宋",
        "collection_info": null
    },
    {
        "uuid": "f9c293a5cfc57e3cc468092d6d825a8c",
        "title": "登潇洒亭",
        "author": "李洪",
        "content": "文正风流尚典刑，桐江画㦸见诗人。\n丹青难写真潇洒，圆峤方壶此逼真。",
        "dynasty": "宋",
        "collection_info": null
    },
    {
        "uuid": "eb0f0a039cf4054d27a24127d06253aa",
        "title": "残春偶作  其一",
        "author": "李洪",
        "content": "溪边且种刺史柳，园裏未栽怀县花。\n若有故人来问字，浮图西畔绿阴斜。",
        "dynasty": "宋",
        "collection_info": null
    },
    {
        "uuid": "88343b8a41b794ff617b9b0df9fcbbe1",
        "title": "残春偶作  其二",
        "author": "李洪",
        "content": "閒裏光阴趣渐长，下帘深护一鑪香。\n游心华藏众香国，绝胜争名翰墨场。",
        "dynasty": "宋",
        "collection_info": null
    },
    {
        "uuid": "389f2f1ef9f3913a0c6b5198ca7a8080",
        "title": "周尧夫示秋怀诗然公方为贵恙所挠因以箴之",
        "author": "李洪",
        "content": "伐性蛾眉贾祸长，何如铅鼎养中央。\n应怜剌剌出门语，苦怨寥寥秋夕凉。",
        "dynasty": "宋",
        "collection_info": null
    },
    {
        "uuid": "33cca8c49f3cd403e9cd8d72eaf8dfe2",
        "title": "宿汤泉驿",
        "author": "李洪",
        "content": "炎方到处水如汤，地脉深疑有臭黄。\n犹胜骊山污艷质，渔阳簇马鉴兴亡。",
        "dynasty": "宋",
        "collection_info": null
    },
    {
        "uuid": "f7da4b8fb42ecad3b925d4520ec8e828",
        "title": "题谪仙回舟卧披锦袍图",
        "author": "李洪",
        "content": "太白狂歌一酒船，锦袍夜醉楚江边。\n此时应向剡中宿，逼耳清猿月满川。",
        "dynasty": "宋",
        "collection_info": null
    },
    {
        "uuid": "a307d25beb8f62467dac2721464b7599",
        "title": "和人松江  其一",
        "author": "李洪",
        "content": "尘缨快濯四桥水，曳履却上三高堂。\n欲按新图买渔具，短蓑篛笠混行藏。",
        "dynasty": "宋",
        "collection_info": null
    },
    {
        "uuid": "c08eee0ce882e3b139aeafee1a824795",
        "title": "和人松江  其二",
        "author": "李洪",
        "content": "去年春尽西湖上，把酒看山听涧泉。\n今日松江烟浪裏，平分诗思入渔船。",
        "dynasty": "宋",
        "collection_info": null
    },
    {
        "uuid": "a241d7e9d27e540f0f755433e714a3c4",
        "title": "以雪梨遗韩子文",
        "author": "李洪",
        "content": "婺女新梨玉雪如，姑山绰约想肌肤。\n使君应唤纤纤手，饤座风流近酒壶。",
        "dynasty": "宋",
        "collection_info": null
    },
    {
        "uuid": "79c19f034808ddea20d0122c861f0b3a",
        "title": "老人亭",
        "author": "李洪",
        "content": "梦中已识雪髯翁，线去丝来信不通。\n觌面相呈了无得，岩前万窍自号风。",
        "dynasty": "宋",
        "collection_info": null
    },
    {
        "uuid": "0d6a4394479c526e04827e33be2d25e3",
        "title": "即事  其一",
        "author": "李洪",
        "content": "宝策欢传万岁声，涂山执玉萃华缨。\n独怜太史周南滞，不预尧阶贺太平。",
        "dynasty": "宋",
        "collection_info": null
    },
    {
        "uuid": "8ffe241fcb84e38861dca91629c8a720",
        "title": "即事  其二",
        "author": "李洪",
        "content": "苒苒残年白髮新，可怜蹭蹬老修鳞。\n坐观沟渎寻常困，未使扬鬐化若神。",
        "dynasty": "宋",
        "collection_info": null
    },
    {
        "uuid": "9a1545be160f5b389826038a04a1ba3b",
        "title": "涂中杂兴  其一",
        "author": "李洪",
        "content": "畏日炎炎火伞张，扁舟挂席泛沧浪。\n飞流溅沫倾三峡，过崄方知有底忙。",
        "dynasty": "宋",
        "collection_info": null
    },
    {
        "uuid": "f47a2ef991f3c5b4148ee82e27e83dfe",
        "title": "涂中杂兴  其二",
        "author": "李洪",
        "content": "草间蟋蟀动秋吟，偏感羁栖旅念深。\n功业岂关双鬓事，年来白处已通心。",
        "dynasty": "宋",
        "collection_info": null
    },
    {
        "uuid": "99919ac98669855c3e0cf386db93e9b0",
        "title": "涂中杂兴  其三",
        "author": "李洪",
        "content": "很石惊涛枕席喧，长江蛟鰐屡垂涎。\n早知行路难如此，何似修涂稳着鞭。",
        "dynasty": "宋",
        "collection_info": null
    },
    {
        "uuid": "70863b6fae75d7fcdf81c908c00e12df",
        "title": "涂中杂兴  其四",
        "author": "李洪",
        "content": "荔子如丹橄榄青，红蕉叶落古榕清。\n温汤浴罢晚风快，老酒倾盆醉月明。",
        "dynasty": "宋",
        "collection_info": null
    },
    {
        "uuid": "5b351edfbcbb604999d3f8bb374a148d",
        "title": "涂中杂兴  其五",
        "author": "李洪",
        "content": "山颠怪石如蹲兽，波底危矶似化羊。\n却忆鑑湖明月裏，绿荷红芰暑风凉。",
        "dynasty": "宋",
        "collection_info": null
    },
    {
        "uuid": "0517e27556c9efccb3849c7fa0a257d8",
        "title": "钓台  其一",
        "author": "李洪",
        "content": "故人泽畔被羊裘，高挹中天会冕旒。\n不使客星侵帝座，谩夸拜衮与封侯。",
        "dynasty": "宋",
        "collection_info": null
    },
    {
        "uuid": "8183a03429e2ec5d4a285ecd2ca9b44c",
        "title": "钓台  其二",
        "author": "李洪",
        "content": "古木阴森蔽钓台，苍崖石壁倚天开。\n当年童稚曾游处，十八年间復此来。",
        "dynasty": "宋",
        "collection_info": null
    },
    {
        "uuid": "80e5124178e8afc6091f7bc8b13b24e3",
        "title": "偶书",
        "author": "李洪",
        "content": "世事悠悠莫问天，一觞且醉酒中贤。\n阶前落叶无人扫，满院芭蕉听雨眠。",
        "dynasty": "宋",
        "collection_info": null
    },
    {
        "uuid": "410742c6eaf40774ae7135fa79e5063a",
        "title": "骑骡",
        "author": "李洪",
        "content": "留城北去去分骡，冷笑亲朋驷马多。\n頼得劲蹄无可碍，一鞭安稳过沙河。",
        "dynasty": "宋",
        "collection_info": null
    },
    {
        "uuid": "697aac8bc7f9b9a6812277b9c0d3bc16",
        "title": "过张司空庙",
        "author": "李洪",
        "content": "昔人博物岂虚传，自斸龙泉古狱边。\n今代司空应见惯，斗间何用气衝天。",
        "dynasty": "宋",
        "collection_info": null
    },
    {
        "uuid": "3b5618dcb5b26a85ba774c420af67d8d",
        "title": "窾木诗",
        "author": "李洪",
        "content": "窾木饕风耐岁寒，轮囷入用固知难。\n不才果得全樗散，且伴幽人涧谷盘。",
        "dynasty": "宋",
        "collection_info": null
    },
    {
        "uuid": "3303b0ef3ef07421ace7cb66eac1a0b3",
        "title": "道中闻啼鸟",
        "author": "李洪",
        "content": "翠阴丛竹转山腰，忽听一声婆餠焦。\n想见故园春社近，杏花消息雨连朝。",
        "dynasty": "宋",
        "collection_info": null
    },
    {
        "uuid": "016ca50c4aaa1e218197c38781b4c09c",
        "title": "富沙城外李花盛开",
        "author": "李洪",
        "content": "万石滩头数十家，溪流衮衮麦畦斜。\n三分春色今余几，开尽桃花见李花。",
        "dynasty": "宋",
        "collection_info": null
    },
    {
        "uuid": "81457aebc490286853c709f5a196d9da",
        "title": "题安头陀石室",
        "author": "李洪",
        "content": "头陀灵迹閟岩隈，寻胜何人肯暂来。\n野鸟衔花无觅处，绿苔封径看空回。",
        "dynasty": "宋",
        "collection_info": null
    },
    {
        "uuid": "76019286dd861307c36ec472084b93cc",
        "title": "和郑康道探梅十绝句  其一",
        "author": "李洪",
        "content": "国艷冰姿非世粧，忍教腊雪苦韬藏。\n昔年曾醉万松岭，尚友诗人苏与黄。",
        "dynasty": "宋",
        "collection_info": null
    },
    {
        "uuid": "203744ca20a388f4a557b2e189200e2d",
        "title": "和郑康道探梅十绝句  其二",
        "author": "李洪",
        "content": "学诗少日赋梅花，诗老忘言借齿牙。\n媟语淫言漫元白，单传衣钵勿矜夸。",
        "dynasty": "宋",
        "collection_info": null
    },
    {
        "uuid": "cd84650efe55b44158ad96859ce75696",
        "title": "和郑康道探梅十绝句  其三",
        "author": "李洪",
        "content": "雪后苍茫立水滨，香肤不粟自生温。\n南枝钟美知春早，未使蛮烟蜑雨昏。",
        "dynasty": "宋",
        "collection_info": null
    },
    {
        "uuid": "59d933bef69a21bbee53dc5e02cfeb3f",
        "title": "和郑康道探梅十绝句  其四",
        "author": "李洪",
        "content": "独秀娟然寄一枝，江南岁岁腊前开。\n缀椒未见封条雪，应误插花晴昊来。",
        "dynasty": "宋",
        "collection_info": null
    },
    {
        "uuid": "2a498900b8963e2ba07479d31bfa1473",
        "title": "和郑康道探梅十绝句  其五",
        "author": "李洪",
        "content": "夜寒池面结冰花，谁识吴姬张丽华。\n待到黄昏斜月吐，暗香踈影属林家。",
        "dynasty": "宋",
        "collection_info": null
    },
    {
        "uuid": "3b63f7d7b2ffb4d80131346f77d56963",
        "title": "和郑康道探梅十绝句  其六",
        "author": "李洪",
        "content": "石肠底事斗清新，赋就摛华万象春。\n谁知袖手苦吟客，中有筑岩和鼎人。",
        "dynasty": "宋",
        "collection_info": null
    },
    {
        "uuid": "6a2ce2660ac04b483262cf1e48146836",
        "title": "和郑康道探梅十绝句  其七",
        "author": "李洪",
        "content": "多病年来懒作诗，燃萁何敢衒才奇。\n探梅技痒撩幽梦，只有清香是己知。",
        "dynasty": "宋",
        "collection_info": null
    },
    {
        "uuid": "efb4a0a9ca49bbcf29b1586af451b609",
        "title": "和郑康道探梅十绝句  其八",
        "author": "李洪",
        "content": "万木凋枯一笑春，未应兰芷伴骚人。\n东风桃李皆奴仆，我辈论文未厌频。",
        "dynasty": "宋",
        "collection_info": null
    },
    {
        "uuid": "313a059b28aa843dc0adafa07c40a26d",
        "title": "和郑康道探梅十绝句  其九",
        "author": "李洪",
        "content": "瑟瑟清波溪涧寒，属联诗笔不当悭。\n请君更舣菁山棹，万斛愁侵山復山。",
        "dynasty": "宋",
        "collection_info": null
    },
    {
        "uuid": "05de15639bad468c836f8c66bce84d1f",
        "title": "和郑康道探梅十绝句  其一○",
        "author": "李洪",
        "content": "吟到梅开醉不休，十诗刻烛写蝇头。\n须知老匠能雕句，月仄金盆独倚楼。",
        "dynasty": "宋",
        "collection_info": null
    },
    {
        "uuid": "186b5fe3a47e5a0e55ca59c4bc4fbe4a",
        "title": "纪行杂诗  其一",
        "author": "李洪",
        "content": "鸬鷀源畔数人家，匼匝青罗布障遮。\n胥口山前沽酒市，钓船相逐买鱼虾。",
        "dynasty": "宋",
        "collection_info": null
    },
    {
        "uuid": "50dc389a2c3c5c27d1530fd7b99ed577",
        "title": "纪行杂诗  其二",
        "author": "李洪",
        "content": "水宿荒村夕照间，奔流怪石斗潺潺。\n白醪似蜜聊供醉，过尽严陵大浪滩。",
        "dynasty": "宋",
        "collection_info": null
    },
    {
        "uuid": "1dc4facec93e2da8218acfb8e0898b4b",
        "title": "纪行杂诗  其三",
        "author": "李洪",
        "content": "蒲颿风驶送行舟，篷底哦诗相棹讴。\n三老相呼兴不浅，溪迴山拥近严州。",
        "dynasty": "宋",
        "collection_info": null
    },
    {
        "uuid": "279f8284af58e6087972e1df99bf10db",
        "title": "纪行杂诗  其四",
        "author": "李洪",
        "content": "支流二水绕山城，潇洒桐庐旧得名。\n好在鸟笼山霭裏，眼生诗句易诗成。",
        "dynasty": "宋",
        "collection_info": null
    },
    {
        "uuid": "9c8534cae271da4da8cac590a58f9f7d",
        "title": "纪行杂诗  其五",
        "author": "李洪",
        "content": "高桅一一上滩船，流汗頳肩尽日牵。\n笑忆太湖波上宿，云涛无际欲粘天。",
        "dynasty": "宋",
        "collection_info": null
    },
    {
        "uuid": "5efe6b5241f0c08bb236e8fb902aa961",
        "title": "纪行杂诗  其六",
        "author": "李洪",
        "content": "石罅飞泉鸣佩玉，滩头怒石响惊雷。\n故人相见应相笑，爱底微官触暑来。",
        "dynasty": "宋",
        "collection_info": null
    },
    {
        "uuid": "54cc17b053c5f7559dd8dbb51f850707",
        "title": "仁实分柑仲躬饷碧泉各赋一绝  其一",
        "author": "李洪",
        "content": "一别温江九换年，赏柑篱落缀青圆。\n罗浮贡篚无因遇，林下先尝愧谪仙。",
        "dynasty": "宋",
        "collection_info": null
    },
    {
        "uuid": "24663bf081d082614a4b708d47fbb9b8",
        "title": "仁实分柑仲躬饷碧泉各赋一绝  其二",
        "author": "李洪",
        "content": "寂寞东篱嗅落英，渊明止酒任天真。\n江州无復王弘惠，一斛葡萄頼故人。",
        "dynasty": "宋",
        "collection_info": null
    },
    {
        "uuid": "7cf98b5866b3484526e8315c70e47096",
        "title": "清明钻火烹茶",
        "author": "李洪",
        "content": "客舍垂杨依旧青，自钻新火应清明。\n故山紫笋谁能摘，倒箧云龙手自烹。",
        "dynasty": "宋",
        "collection_info": null
    },
    {
        "uuid": "7c0936c33eca515c0a9cdc3feedc3ab3",
        "title": "鷄菜岭",
        "author": "李洪",
        "content": "烟雨蒙蒙不湿衣，春风欺客逞寒威。\n篮舆无着新愁处，小酌村醪款竹扉。",
        "dynasty": "宋",
        "collection_info": null
    },
    {
        "uuid": "03d536d59ab7992c57dfcf06be0490cc",
        "title": "龙井",
        "author": "李洪",
        "content": "无热龙宫北道场，人天瞻礼玉毫光。\n玺书重迭两朝赐，更助吾皇节雨晹。",
        "dynasty": "宋",
        "collection_info": null
    },
    {
        "uuid": "07ce919b6f5d0ec0b5065354714f9ab2",
        "title": "题崇福院壁",
        "author": "李洪",
        "content": "十邑驱驰阅四旬，尽空囹圄报吾君。\n僧窗渐觉猿吟远，城市嚣尘自此分。",
        "dynasty": "宋",
        "collection_info": null
    },
    {
        "uuid": "e2d100a330dfa640d637200d5369f0a7",
        "title": "秋祀上丁斋宿中夜雨凉因思去岁气候颇同书壁",
        "author": "李洪",
        "content": "秋云黯黯结层阴，頖水人稀夜漏沉。\n独有芭蕉如道侣，二年相伴宿斋心。",
        "dynasty": "宋",
        "collection_info": null
    },
    {
        "uuid": "3675ab227fdb2a577e56da29c48a63bd",
        "title": "书寓舍壁  其一",
        "author": "李洪",
        "content": "且卧元龙百尺楼，难忘江海一扁舟。\n西山爽气助诗兴，忽有碧云生暮愁。",
        "dynasty": "宋",
        "collection_info": null
    },
    {
        "uuid": "cc685f474e6512916f024c667c041e6b",
        "title": "书寓舍壁  其二",
        "author": "李洪",
        "content": "沉阴未解雨蒙蒙，倚槛看山怯晓风。\n睡起卖花声过尽，不知春色在壶中。",
        "dynasty": "宋",
        "collection_info": null
    },
    {
        "uuid": "a0d21dde3c05a5b754d64d5242a8e257",
        "title": "黄碧",
        "author": "李洪",
        "content": "轩台铸鼎已飞昇，留与仙祠万古名。\n羽驾霓旌锁深翠，无因暂听步虚声。",
        "dynasty": "宋",
        "collection_info": null
    },
    {
        "uuid": "1c8d23702edbb4957d1fee522a72d493",
        "title": "红蕉",
        "author": "李洪",
        "content": "旧馆彤云谁解赋，朱光绿润感遗芳。\n词人自古伤流落，安得移根贡玉堂。",
        "dynasty": "宋",
        "collection_info": null
    },
    {
        "uuid": "c4a241c6b5250ed45c1e573cf7e8c2c2",
        "title": "清晖亭",
        "author": "李洪",
        "content": "溪山佳处称题诗，终日篮舆绕翠微。\n夹路苍官管迎送，客情那得澹忘归。",
        "dynasty": "宋",
        "collection_info": null
    },
    {
        "uuid": "112dc6732f71260d7dbcfd7c9d0dfd21",
        "title": "龙爪瑞花",
        "author": "李洪",
        "content": "嵚𡼭石壁倚长松，古谶今观龙爪红。\n何事偏私閒草木，状元家住岭西东。",
        "dynasty": "宋",
        "collection_info": null
    },
    {
        "uuid": "00cc5eaeecdd4225dca7ebe137296d55",
        "title": "喝石岩",
        "author": "李洪",
        "content": "信脚来游喝石岩，老来到处少同参。\n出家本是丈夫事，岁晚终期卜一庵。",
        "dynasty": "宋",
        "collection_info": null
    },
    {
        "uuid": "e99ef38c7b5a93909bb1354e2e742121",
        "title": "宿鲈风亭",
        "author": "李洪",
        "content": "暂解尘缨锁与缰，鲈风秋色似鲈乡。\n从今第四桥南去，蟹簖渔矶属漫郎。",
        "dynasty": "宋",
        "collection_info": null
    },
    {
        "uuid": "839dcc9d49a422616d01bbdda345eba2",
        "title": "题朝阳亭",
        "author": "李洪",
        "content": "新亭危冠别峯西，万壑千岩势总低。\n要使登临高着眼，梧桐应有凤凰栖。",
        "dynasty": "宋",
        "collection_info": null
    },
    {
        "uuid": "5ad213411349e7fdb4b861fa90c97c51",
        "title": "偶作  其一",
        "author": "李洪",
        "content": "不种松陵二顷田，却来江浦按戈船。\n乘风破浪非吾事，暂借僧窗永日眠。",
        "dynasty": "宋",
        "collection_info": null
    },
    {
        "uuid": "33463f14b61edc093fa6349d0d37ba3c",
        "title": "偶作  其二",
        "author": "李洪",
        "content": "十日王程未许归，登山临水此心违。\n夜阑佛屋龛灯暗，时有飞萤点客衣。",
        "dynasty": "宋",
        "collection_info": null
    },
    {
        "uuid": "32fb362a0e713eb41882d9680ec2cdb0",
        "title": "偶作  其三",
        "author": "李洪",
        "content": "小雨纤纤未肯晴，归程犹趁欲宵征。\n潮来江浦绿如染，云抹山腰练许横。",
        "dynasty": "宋",
        "collection_info": null
    },
    {
        "uuid": "c4e14cc81a3900926a54cb2e7d26c795",
        "title": "送许季韶倅桂林  其一",
        "author": "李洪",
        "content": "二年鞭弭侍君轩，立仗从来愧不言。\n乞得閒官九仙隠，身谋优稳荷明恩。",
        "dynasty": "宋",
        "collection_info": null
    },
    {
        "uuid": "f130756d1703263119ed1cc9a1634a2f",
        "title": "送许季韶倅桂林  其二",
        "author": "李洪",
        "content": "高枕秋风病骨轻，随銮无復起侵星。\n铜瓶潄井锁尘虑，舌本犹堪读道经。",
        "dynasty": "宋",
        "collection_info": null
    },
    {
        "uuid": "aa3969371f01895d855af6f522ddab80",
        "title": "送许季韶倅桂林  其三",
        "author": "李洪",
        "content": "除墨犹新湿诏黄，题舆不称愧龙光。\n且观百粤蛟鳄徙，勿羡九霄鸾鹄翔。",
        "dynasty": "宋",
        "collection_info": null
    },
    {
        "uuid": "69c789455e9f4b558d241c02f9592270",
        "title": "送许季韶倅桂林  其四",
        "author": "李洪",
        "content": "文登犹记旧青毡，敢恨瓜期尚六年。\n办取扁舟五湖上，吴松鱼蟹不论钱。",
        "dynasty": "宋",
        "collection_info": null
    },
    {
        "uuid": "88284a0517eb15da40112dcdf0e0a901",
        "title": "倦雨",
        "author": "李洪",
        "content": "留滞都城日欲归，江昏雨脚又霏微。\n祗愁陇上麦蛾化，岂要枝间梅子肥。",
        "dynasty": "宋",
        "collection_info": null
    },
    {
        "uuid": "9a17b993b76b07f3850226a3a839fbb7",
        "title": "听雨轩四首  其一",
        "author": "李洪",
        "content": "春到池塘草自青，飞花时度破窗櫺。\n恨无好句追颜谢，頼有鸣蛙鼓吹听。",
        "dynasty": "宋",
        "collection_info": null
    },
    {
        "uuid": "0b5ef3516cf5f63f88713895e1eff116",
        "title": "听雨轩四首  其二",
        "author": "李洪",
        "content": "脱帽风檐迎晚吹，催诗急雨唤轻雷。\n祗应荷气熏人醉，不用轮囷象鼻杯。",
        "dynasty": "宋",
        "collection_info": null
    },
    {
        "uuid": "074b61ddf15f5a7a7824e091c227373a",
        "title": "听雨轩四首  其三",
        "author": "李洪",
        "content": "听风听雨江湖上，一叶轻舟檥钓沙。\n暂却鹜行容退食，秋声先已到枯葭。",
        "dynasty": "宋",
        "collection_info": null
    },
    {
        "uuid": "0b49f6588389b7425eeee100675e8efa",
        "title": "听雨轩四首  其四",
        "author": "李洪",
        "content": "天寒病鸭守冰池，折苇枯荷霰雪飞。\n不觉哦诗成独立，南枝的皪露春机。",
        "dynasty": "宋",
        "collection_info": null
    },
    {
        "uuid": "90d6d196d810ba2a11ecf1f248ac2120",
        "title": "南塔",
        "author": "李洪",
        "content": "别峯相见路非遥，指点钱塘一线潮。\n安得南山退之句，赋成直使意飘飘。",
        "dynasty": "宋",
        "collection_info": null
    },
    {
        "uuid": "e56767d027e5b84d3408aadc690c4574",
        "title": "和子永韵",
        "author": "李洪",
        "content": "林樾交阴闹雨鸠，滞留已敝黑貂裘。\n却思把钓江湖上，万仞苍崖插碧流。",
        "dynasty": "宋",
        "collection_info": null
    },
    {
        "uuid": "bce8b1c90a0370af9daf42b941affcf5",
        "title": "和寺丞叔赐对亲奉玉音叙及家世韵  其一",
        "author": "李洪",
        "content": "心存魏阙江湖远，归觐重瞳日月明。\n遥忆五伦思一见，岂询宣室鬼神情。",
        "dynasty": "宋",
        "collection_info": null
    },
    {
        "uuid": "b008b80459b3479c966560ef3c531dd4",
        "title": "和寺丞叔赐对亲奉玉音叙及家世韵  其二",
        "author": "李洪",
        "content": "乌台凤沼承亲擢，尚有孤忠简圣明。\n大雅一门时鲜俪，急难尤切在原情。",
        "dynasty": "宋",
        "collection_info": null
    },
    {
        "uuid": "8b9dff6629a39c23816a25c68b40dc5c",
        "title": "坦庵僧名崇彼",
        "author": "李洪",
        "content": "万象森罗具一尘，小庵花木四时春。\n客来相对默无语，亲见毘耶彼上人。",
        "dynasty": "宋",
        "collection_info": null
    },
    {
        "uuid": "276179024914b97939b80825f7c2487f",
        "title": "国一禅师塔",
        "author": "李洪",
        "content": "蓬径安禅五百年，六时钟呗震诸天。\n我来不问安心法，露柱风林说炽然。",
        "dynasty": "宋",
        "collection_info": null
    },
    {
        "uuid": "ac81bd2660a6b3974b2ad0f2a789208f",
        "title": "和人  其一",
        "author": "李洪",
        "content": "杨柳踈踈已报秋，月华如水浸阶头。\n惜无画手王摩诘，貌取中宵一段愁。",
        "dynasty": "宋",
        "collection_info": null
    },
    {
        "uuid": "8f2bfd7acdb19512fe39d35a226532e6",
        "title": "和人  其二",
        "author": "李洪",
        "content": "池面粼粼已送凉，小窗危坐听风篁。\n不应尚厌秋来热，已减炎天五刻长。",
        "dynasty": "宋",
        "collection_info": null
    },
    {
        "uuid": "986ff682c7e2158a7d02b3ac6ba1d6ec",
        "title": "和人  其三",
        "author": "李洪",
        "content": "庭前槐树绿阴阴，静听玄蝉尽日吟。\n枕簟虚凉清梦境，了无俗物动禅心。",
        "dynasty": "宋",
        "collection_info": null
    },
    {
        "uuid": "6f6c347ffc95ca85d6b59c8e69aa1636",
        "title": "和人  其四",
        "author": "李洪",
        "content": "夕阳返照树头明，天外虹收放晚晴。\n洗尽尘埃初雨过，一蝉飞入绿槐鸣。",
        "dynasty": "宋",
        "collection_info": null
    },
    {
        "uuid": "d300ce543ceca613d0cc99ff6ebd4f6a",
        "title": "题潘岳掷果图",
        "author": "李洪",
        "content": "锦绣文才貌甚都，冶容乱掷果盈车。\n披图宜鉴登徒子，折齿犹胜谢幼舆。",
        "dynasty": "宋",
        "collection_info": null
    },
    {
        "uuid": "47cae351f33e97c513c3c7c8fdccdde4",
        "title": "双桱",
        "author": "李洪",
        "content": "古杉翠桱几千章，势压穹岩九暑凉。\n匠石它年选隆栋，万牛回首立明堂。",
        "dynasty": "宋",
        "collection_info": null
    },
    {
        "uuid": "77fea70bf7d1eafb24c464d373cd3aa4",
        "title": "朝拜罗源天庆即洞宫福地也",
        "author": "李洪",
        "content": "徐仙何代此飞昇，洞府空留福地名。\n我到朝真效三祝，步虚声杳俗缘轻。",
        "dynasty": "宋",
        "collection_info": null
    },
    {
        "uuid": "52119d6d03b53010d007571e354e5bc4",
        "title": "普照庵小憩",
        "author": "李洪",
        "content": "昔日牧童聚沙戏，若箇阿师来卓庵。\n千圣路头都把断，不须辛苦误同参。",
        "dynasty": "宋",
        "collection_info": null
    },
    {
        "uuid": "7d27e6479df6d9989ad3d82b6d88d237",
        "title": "饮桂香茶简翁及甫",
        "author": "李洪",
        "content": "午睡初醒缓注汤，一瓯清露沃诗肠。\n疑君昔日探蟾窟，犹带天边桂子香。",
        "dynasty": "宋",
        "collection_info": null
    },
    {
        "uuid": "d50309e4b81d2981f8bf7747a061a226",
        "title": "游武夷二绝  其一",
        "author": "李洪",
        "content": "平湖高柳绿千堆，莫为寻芳取次回。\n欲访同参德云老，别峯霁色夕阳开。",
        "dynasty": "宋",
        "collection_info": null
    },
    {
        "uuid": "0c9c4ac4b8d24583429c5c0634c48071",
        "title": "游武夷二绝  其二",
        "author": "李洪",
        "content": "野水溶溶易满堤，十分强半麦成畦。\n我来宴坐久无语，日暮春深鶑乱啼。",
        "dynasty": "宋",
        "collection_info": null
    },
    {
        "uuid": "f3116d238b7e63fc803ddf6c5fabc858",
        "title": "池中双鸭甚驯笼赠古灵陈仲  其一",
        "author": "李洪",
        "content": "双鳬荡漾小池幽，荷叶田田两见秋。\n却恨主人官满去，荒陂野水狎轻鸥。",
        "dynasty": "宋",
        "collection_info": null
    },
    {
        "uuid": "a712bb48be2a00171d58d1b1f7dcff7b",
        "title": "池中双鸭甚驯笼赠古灵陈仲  其二",
        "author": "李洪",
        "content": "饭余临槛数龟鱼，蛙黾跳浪亦任渠。\n笼寄双鳬古灵去，不因羽客换鹅书。",
        "dynasty": "宋",
        "collection_info": null
    },
    {
        "uuid": "9f78e77ba844a95f83be932e989bd3fe",
        "title": "智仲可化盗图",
        "author": "李洪",
        "content": "有德由来必有邻，得齐潜德感人深。\n不劳渠听甘棠讼，解使偷儿自革心。",
        "dynasty": "宋",
        "collection_info": null
    },
    {
        "uuid": "f3c9c9eb23605a8b138fcef5b521988f",
        "title": "同子永和贝元復春日韵  其一",
        "author": "李洪",
        "content": "平生身计拙如鸠，更向周南怨滞留。\n无奈春风欺客病，蕙兰狼籍伴牢愁。",
        "dynasty": "宋",
        "collection_info": null
    },
    {
        "uuid": "1846c1b8901378df289d27c80b77e7f0",
        "title": "同子永和贝元復春日韵  其二",
        "author": "李洪",
        "content": "偶访东瓯谢守家，池塘春草柳阴斜。\n遥思上下登山屐，不为溪头桃李花。",
        "dynasty": "宋",
        "collection_info": null
    },
    {
        "uuid": "00aa35ee84e82f1020d57d60644a20f5",
        "title": "同子永和贝元復春日韵  其三",
        "author": "李洪",
        "content": "村村春到野花开，蛮榼红醪尽醉回。\n客子哦诗惊节物，林端杜宇不须催。",
        "dynasty": "宋",
        "collection_info": null
    },
    {
        "uuid": "07985c104ef082ac8ac6dc1fea7fbbfc",
        "title": "同子永和贝元復春日韵  其四",
        "author": "李洪",
        "content": "杏雨桃鬟一饷红，楞伽三昧旧家风。\n江南江北松楸远，泪眼昏花瘴雾中。",
        "dynasty": "宋",
        "collection_info": null
    },
    {
        "uuid": "380bdcebfafdb4d05704d1d688b56ef3",
        "title": "题罗源驿用马驹甫韵  其一",
        "author": "李洪",
        "content": "今年小稔徧山村，白叟黄童笑倚门。\n老瓦为樽赛田祖，石田多稼庆曾孙。",
        "dynasty": "宋",
        "collection_info": null
    },
    {
        "uuid": "0023d80c28dcc0eb2696152f58c314b9",
        "title": "题罗源驿用马驹甫韵  其二",
        "author": "李洪",
        "content": "日斜投宿古禅扉，老宿过同东院西。\n到处葛藤无用处，试寻梅萼亚疎篱。",
        "dynasty": "宋",
        "collection_info": null
    },
    {
        "uuid": "aaf433cb65e2f0cf9a83188f733b3760",
        "title": "过婺港",
        "author": "李洪",
        "content": "已辞悍石严滩险，稍快平波婺港行。\n夜宿喜逢渔酒市，南风拂面月胧明。",
        "dynasty": "宋",
        "collection_info": null
    },
    {
        "uuid": "56b034f7728ecfe28329a4bc83ff3caf",
        "title": "剑池",
        "author": "李洪",
        "content": "削成峭壁碧孱颜，石罅高临毛髮寒。\n我有胸中一寸铁，湛然如水绝波澜。",
        "dynasty": "宋",
        "collection_info": null
    },
    {
        "uuid": "d2fb0dc7644ba013a943176c46ae2b10",
        "title": "谒皇甫清虚",
        "author": "李洪",
        "content": "五湖四海仰仪形，道貌天真孰可名。\n偶泛僊舟来泽国，回先生后见先生。",
        "dynasty": "宋",
        "collection_info": null
    },
    {
        "uuid": "2a7149b83b36a8378dc17bb06f4138b4",
        "title": "含晖亭",
        "author": "李洪",
        "content": "渺渺曦车旸谷升，东封日观未容登。\n山僧更约中宵看，列炬煌煌现圣灯。",
        "dynasty": "宋",
        "collection_info": null
    },
    {
        "uuid": "61605c4e8daee383d3b21de8f3fa9e47",
        "title": "喜雨",
        "author": "李洪",
        "content": "京尘睬目厌黄埃，萧飒风櫺听雨来。\n心似芭蕉半憔悴，喜闻蛰户一声雷。",
        "dynasty": "宋",
        "collection_info": null
    },
    {
        "uuid": "b46edb830cff48121f54c12b48eba937",
        "title": "题鴈荡图寄二兄",
        "author": "李洪",
        "content": "谁知归鴈亭中客，鼓翼来游鴈荡山。\n更寄鴈图凭鴈足，秋风孤鴈苦思还。",
        "dynasty": "宋",
        "collection_info": null
    },
    {
        "uuid": "2c051de8b16c2844cbd27d1fb21d8796",
        "title": "夜坐",
        "author": "李洪",
        "content": "驱蚊无术但抓肤，灯火无因暂映书。\n半夜西风吹急雨，芭蕉声响竹萧踈。",
        "dynasty": "宋",
        "collection_info": null
    },
    {
        "uuid": "8eb2b3dfa596d4317e54b53466cd4c6c",
        "title": "梅",
        "author": "李洪",
        "content": "寂寞吹香野水滨，霜蜚月坠倍精神。\n横陈故作临窗影，妙韵谁云画逼真。",
        "dynasty": "宋",
        "collection_info": null
    },
    {
        "uuid": "32b97f63aff2de8e06507487a6dd1f84",
        "title": "夜泊第四桥",
        "author": "李洪",
        "content": "月淡波寒夜向分，断行孤鴈不堪闻。\n扁舟第四桥南泊，无限清愁寄梦云。",
        "dynasty": "宋",
        "collection_info": null
    },
    {
        "uuid": "5991386385e9dd17b4882d197f2b0b68",
        "title": "再至义泉院苏才翁题曰凤翅泉",
        "author": "李洪",
        "content": "不令辛苦登螺岭，再挹泓渟嗽凤泉。\n客鬓自怜尘土满，岭松崖竹饱风烟。",
        "dynasty": "宋",
        "collection_info": null
    },
    {
        "uuid": "0023d853dcf883c8e825e9f9e5bd7474",
        "title": "丹桂尽开因思去岁从驾宴赏之盛",
        "author": "李洪",
        "content": "清跸当年从紫皇，绛霄丹桂进霞觞。\n梦回犹记钧天奏，一族红云绕赭黄。",
        "dynasty": "宋",
        "collection_info": null
    },
    {
        "uuid": "dbba9bf5b5af100d331eec8b651d088b",
        "title": "次子都兄借杨凝式帖韵  其一",
        "author": "李洪",
        "content": "空传狸骨与鹅羣，惟有关西笔可珍。\n镵刻所存犹劲健，欧虞信是捧心人。",
        "dynasty": "宋",
        "collection_info": null
    },
    {
        "uuid": "5aad2d096c64db4edc3354f3cc10ea94",
        "title": "次子都兄借杨凝式帖韵  其二",
        "author": "李洪",
        "content": "前朝惟有杨虚白，心画心声独擅功。\n身絷南冠怀洛寺，恨无北客话高嵩。",
        "dynasty": "宋",
        "collection_info": null
    },
    {
        "uuid": "79ce2805da2efee4debbb0484ce42230",
        "title": "次子都兄借杨凝式帖韵  其三",
        "author": "李洪",
        "content": "杨李书名五季间，江南劲笔俭而寒。\n临摹更陋唐人笔，不脱兰亭旧界阑。",
        "dynasty": "宋",
        "collection_info": null
    },
    {
        "uuid": "3a2aad81e96ac5382014d42c0c1c3eb2",
        "title": "和林尚善读子云传梦得诗韵  其一",
        "author": "李洪",
        "content": "尚白宁堪众楚咻，井湄缾碎愈增愁。\n后人归罪美新作，莫污萧郎文选楼。",
        "dynasty": "宋",
        "collection_info": null
    },
    {
        "uuid": "8f769a0bd4a9eb5e5022f5f893e6bd05",
        "title": "和林尚善读子云传梦得诗韵  其二",
        "author": "李洪",
        "content": "君子惟宜以懿文，后生轻进附佥人。\n竹枝空有蛮歌怨，争似当年略转钧。",
        "dynasty": "宋",
        "collection_info": null
    },
    {
        "uuid": "eaf581ccef575d804f2ac7b153256a7c",
        "title": "用东坡回文韵",
        "author": "李洪",
        "content": "春晚落花余碧草，日长舞蝶妬红蔫。\n新荷捲翠簪池面，弱柳垂丝织暝烟。",
        "dynasty": "宋",
        "collection_info": null
    },
    {
        "uuid": "216ec2132d18222839a18d6061e6da1d",
        "title": "安国寺",
        "author": "李洪",
        "content": "塔上犀牛谁捉得，人中龙种偶相逢。\n寂寥千载传心印，鴈塔光明閟旧踪。",
        "dynasty": "宋",
        "collection_info": null
    },
    {
        "uuid": "cc2a25198ddda6cb80736de4df5f2783",
        "title": "题华亭尉厅梅馆  其一",
        "author": "李洪",
        "content": "古梅瘦竹助萧疏，剪薙蒿蓬亦甚都。\n报政未容须五月，却寻疏影向西湖。",
        "dynasty": "宋",
        "collection_info": null
    },
    {
        "uuid": "828ed3a6560d24476fa7930d370cf84c",
        "title": "题华亭尉厅梅馆  其二",
        "author": "李洪",
        "content": "扫径开窗事事新，主人解组似行人。\n浮香弄影无因得，试促花神作小春。",
        "dynasty": "宋",
        "collection_info": null
    },
    {
        "uuid": "0614fb29565e5dc50d826c9027933422",
        "title": "送范至能帅桂林",
        "author": "李洪",
        "content": "口伐奇谋詟可汗，归来犹着侍臣冠。\n燧林草色供诗思，凤沼春波滟笔端。\n谁谓玉堂真学士，暂临桂管小长安。\n元戎十乘无遄迈，上阁宣麻句已团。",
        "dynasty": "宋",
        "collection_info": null
    },
    {
        "uuid": "fcb4ef90f138e17663609ccaae5b8cf0",
        "title": "送史志道帅建康",
        "author": "李洪",
        "content": "簪橐明光备武文，玉麟暂剖别尧云。\n朝中礼乐谋元帅，天下英雄有使君。\n陋矣齐丘当十万，鄙哉诸葛视三分。\n公归岂作东征远，彝鼎将书第一勋。",
        "dynasty": "宋",
        "collection_info": null
    }
]