[
    {
        "uuid": "f12d724b35595085373764f6c515673b",
        "title": "风雩亭词",
        "author": "张栻",
        "content": "眷麓山之面隩，有絃诵之一宫。\n鬰青林兮对起，背绝壁之穹隆。\n独樵牧之往来，委榛莽其蒙茸。\n试芟夷而却视，翕众景之来宗。\n擢连娟之修竹，森偃蹇之乔松。\n山靡靡以旁围，谷窈窈而潜通。\n翩两翼兮前张，拥千麾兮后从。\n带湘江之浮渌，矗远岫兮横空。\n何地灵之久閟，昉经始乎今公。\n怳栋宇之宏开，列阑楯之周重。\n抚胜概以独出，信兹山之有逢。\n予揆名而诹义，爰远取于舞雩之风。\n昔洙泗之诸子，侍函丈以从容。\n因圣师之有问，各跽陈其所衷。\n独点也之操志，与二三子兮不同。\n方舍瑟而铿然，谅其乐之素充。\n味所陈之纡余，夫何有于事功。\n盖不忘而不助，示何始而何终。\n于鸢飞而鱼跃，实天理之中庸。\n觉唐虞之遗烈，俨洋洋乎目中。\n惟夫子之所与，岂虚言之是崇。\n嗟学子兮念此，遡千载以希踪。\n希踪兮奈何，盍务勉乎敬恭。\n审操舍兮斯须，凛戒惧兮冥蒙。\n防物变之外诱，遏气习之内讧。\n浸私意之脱落，自本心之昭融。\n斯昔人之妙旨，可实得于予躬。\n循点也之所造，极颜氏之深工。\n登斯亭而有感，期用力于无穷。",
        "dynasty": "宋",
        "collection_info": null
    },
    {
        "uuid": "17bf989edb4b07e6cb74a180f175d6bc",
        "title": "谒陶唐帝庙词",
        "author": "张栻",
        "content": "溪交流兮谷幽，山作屏兮层丘。\n木偃蹇兮枝相樛，皇胡为兮于此留。\n蔼冠佩兮充庭，洁芳馨兮载陈。\n纯衣兮在御，东风吹兮物为春。\n皇之仁兮其天，四时叙兮何言。\n出门兮四顾，渺宇宙兮茫然。",
        "dynasty": "宋",
        "collection_info": null
    },
    {
        "uuid": "4e7e95bf96b98bada479db1e90c5dd12",
        "title": "公安竹林祠迎神送神乐章",
        "author": "张栻",
        "content": "神之来兮何许，风萧萧兮吹雨。\n悄屏气兮若思，严霓旌兮来下。\n昔公车之自南，民望车以欷歔。\n今乘驹兮入庙，亦孔悲兮若初。\n秋月兮皎皎，严霜兮凛凛。\n泽终古兮何穷，噫，微管吾其左袵。\n酌荆江以为醴兮，撷众芳以为羞。\n歌呜呜兮鼓坎坎，惠我民，为此留。\n神之去，何所游。\n风飒飒，挟归辀。\n倏昭明兮上征，抚一气兮横九州。\n有新兮斯宇，竹森森其在户。\n嗟我民兮勿伤，公时来兮一顾。\n有新兮斯堂，竹猗猗其在旁。\n嗟我民兮勿替，公顾民兮不忘。",
        "dynasty": "宋",
        "collection_info": null
    },
    {
        "uuid": "4b83d5d23fd86515dd6cb7f3b738c7d9",
        "title": "送八兄",
        "author": "张栻",
        "content": "弥旬积雨穗生耳，冬壑未渠收潦水。\n围炉情话政尔佳，乃復归舟行万里。\n三年百感卧湘城，风急鹡鸰原上情。\n岂无他人意独真，每觉软语温如春。\n少年锐气凌八区，晚以乐义称乡闾。\n闻人有急若己如，天报两子双明珠。\n小隠卜筑兰溪边，修篁乔木今参天。\n是非荣辱不到处，卷书一榻清昼眠。\n人言寿骨隠修眉，庆事鼎鼎供期颐。\n岂惟宗族託轨范，政倚晚节增光辉。\n有弟有弟復何为，杜门读书人谓痴。\n故山未遂扫松愿，江头独立送归时。",
        "dynasty": "宋",
        "collection_info": null
    },
    {
        "uuid": "0131969ffbc86e6cdd480da1611efd25",
        "title": "五士游岳麓图",
        "author": "张栻",
        "content": "闭门六月汗如雨，出门褦襶纷尘土。\n文书堆案曲肱卧，梦逐征鸿过前浦。\n西山突兀不可忘，勇往政须求快睹。\n朝暾未升起微风，中流吚哑挟鸣橹。\n长林秀色已在望，有如出语见肝腑。\n意行爱此松阴直，眼明还喜碑字古。\n高低梵释着幽居，深隠仙家开閟宇。\n忽看宫墙高十丈，学宫峩峩起邹鲁。\n斯文政倚讲磨切，石室重新岂无补。\n危梯径上不作难，横栏截出可下俯。\n惟兹翼轸一都会，往事繁华杂歌舞。\n变迁返覆宁重论，昔日楼台连宿莽。\n迩来人物颇还旧，岂止十年此生聚。\n泉流涓涓日循除，华表何时鹤来语。\n炎气知不到山林，茗碗蒲团对香缕。\n鼎来杖屦皆胜引，季也亦復同步武。\n洛阳年少空白头，三闾大夫浪自苦。\n一笑便觉真理存，高谈岂畏丞卿怒。\n不图画僧圣得知，貌与儿童作夸诩。\n请君为我添草堂，风雨萧萧守环堵。",
        "dynasty": "宋",
        "collection_info": null
    },
    {
        "uuid": "07256f5df6d27720cc2807b9bc06a721",
        "title": "次韵伯承见简探梅之什且约人日同游城东",
        "author": "张栻",
        "content": "江湖漫浪岁年晚，虽有梅花谁寄远。\n城中可人独吴郎，不惜日力供往返。\n东郭枝头玉雪明，下有清浅溪流横。\n新春好趁花前约，莫待飘零空作恶。",
        "dynasty": "宋",
        "collection_info": null
    },
    {
        "uuid": "cb878961a3acc878ddcc8417bf336852",
        "title": "张安国约同赋仇氏㔶瓮酒",
        "author": "张栻",
        "content": "人间炎热不可耐，君家瓮头春未央。\n想当醉倒卧永日，梦遶清淮归故乡。\n后生那得识此酒，从君乞方还肯否。\n徽州作赋为欷歔，荆州诗来端起予。",
        "dynasty": "宋",
        "collection_info": null
    },
    {
        "uuid": "691a0a924e19a3c37d0d09406de1287c",
        "title": "李仁父寄茯苓酥赋长句谢之",
        "author": "张栻",
        "content": "岷峩山中千岁松，枝虬干直摩青空。\n雪霜剥落中不槁，膏液下与灵泉通。\n龟跧鳬伏自磊砢，金坚玉洁仍丰融。\n篝明夜取喜得隽，煮鼎朝听如吟风。\n杵成坐上看飞雪，更和酪乳收全功。\n当知至味本无味，子若服之寿莫穷。\n巽岩脊梁硬如铁，冠峩切云佩明月。\n百好都随春梦空，大药独传鸿宝诀。\n中霄咀嚼不摇头，玉池生肥嚥不彻。\n怜我百虑形蚤衰，裹赠扶持意何切。\n丹砂着根谩尔传，脂泽酿黍计已拙。\n由来妙道初不烦，此法莫从儿辈说。\n径思举袂揖浮丘，下视尘世真一吷。\n朱颜留得亦何为，追逐同坚岁寒节。",
        "dynasty": "宋",
        "collection_info": null
    },
    {
        "uuid": "b260b2e8d45c7361c2e96ffb65245568",
        "title": "和吴伯承",
        "author": "张栻",
        "content": "一苇湘可航，风涛逮春深。\n裴台咫尺地，勇往復雨淫。\n窗前几红药，俯首如不禁。\n悠悠览物化，了了知予心。\n卜邻得佳士，问学方骎骎。\n端如云间鹤，不受尘埃侵。\n应门有长鬚，杖策许相寻。\n匪为食有鱼，杞桋采墙阴。\n听我清庙诗，三叹有余音。\n洋洋百世下，斯道岂陆沉。\n君看有本源，发端自涔涔。\n愿君勉勿倦，抱膝试长吟。\n傥臻名教乐，何必怀山林。\n新诗尚来嗣，庶以贻规箴。",
        "dynasty": "宋",
        "collection_info": null
    },
    {
        "uuid": "e3fb49e808769a3a6feab51a86b3fa54",
        "title": "用前韵送彪德美",
        "author": "张栻",
        "content": "尝嗜贵知味，短绠难汲深。\n读书不能发，但自成书淫。\n况復翻异说，潢流渺难禁。\n岂知言意外，妙此惟微心。\n初无古今异，岁月谩骎骎。\n五峯讲学地，叹息风雨侵。\n前时约同途，旧游怆追寻。\n鸣凤不可见，修竹余清阴。\n斯文天未丧，千载发韶音。\n春风满天宇，鱼鸟自飞沉。\n河流贯霄极，芥舟胶寸涔。\n神交独吾子，妙处但微吟。\n文会匪易得，未应归故林。\n君无泉石癖，膏肓讵须箴。",
        "dynasty": "宋",
        "collection_info": null
    },
    {
        "uuid": "a5284f3536e330ffde94fd2961fe4c1f",
        "title": "再用前韵",
        "author": "张栻",
        "content": "元化首万类，圣学极几深。\n有如亚圣贤，尚谨殆与淫。\n浅见仅一斑，欢喜不自禁。\n岂知天地全，于穆千圣心。\n嗟哉我学子，进道宜骎骎。\n立志务弘毅，异说毋交侵。\n仁端验发见，精微试探寻。\n超然见大体，皎日破重阴。\n重新邹鲁传，挽回韶濩音。\n当年不自勉，与物终堙沉。\n神龙倏变化，岂復顾泥涔。\n有来南山友，更唱共迭吟。\n羣材欲封殖，杞梓看成林。\n慇懃劝学子，逆耳成良箴。",
        "dynasty": "宋",
        "collection_info": null
    },
    {
        "uuid": "158ad0558141c4c53d41a085d2ba94a5",
        "title": "采菊亭",
        "author": "张栻",
        "content": "陶公千载人，高标跨余子。\n岂无济时念，敛荫独知止。\n归来卧衡门，无愠復何喜。\n九日天气佳，东篱撷芳蕊。\n举头见南山，佳处政在此。\n地偏心则远，意得道岂否。\n张侯谢银鱼，筑室娱燕几。\n小亭才寻丈，景物自新美。\n颇闻双瞳清，亦復强步履。\n不妨数登临，倚杖看云起。\n高咏悠然篇，飞鸿送千里。",
        "dynasty": "宋",
        "collection_info": null
    },
    {
        "uuid": "0d162a7551f495adfc1e770576ef90a8",
        "title": "送杨廷芳三首  其一",
        "author": "张栻",
        "content": "自吾友若人，叹息恨不早。\n相逢未出语，已足慰怀抱。\n寒窗逾浃旬，百虑略倾倒。\n霜晴不留客，别语讵能好。\n不尽此时情，梅边试深讨。",
        "dynasty": "宋",
        "collection_info": null
    },
    {
        "uuid": "19fa89fd30dc31495474ffa23acf3475",
        "title": "送杨廷芳三首  其二",
        "author": "张栻",
        "content": "昔人忘言处，可到不可会。\n还须心眼亲，未许一理盖。\n辞章抑为余，子已得其最。\n当知邹鲁传，有在文字外。",
        "dynasty": "宋",
        "collection_info": null
    },
    {
        "uuid": "6d2de4b006798dd0c57bc5af8cd41ffd",
        "title": "送杨廷芳三首  其三",
        "author": "张栻",
        "content": "平生风雨夕，每念名节难。\n穷冬百草歇，手自种琅玕。\n吾子三十策，字字起三叹。\n岂欲求人知，正自一心丹。\n请哦硕人诗，匪为乐考槃。",
        "dynasty": "宋",
        "collection_info": null
    },
    {
        "uuid": "a4d12d70d5b966bfe340470ef619e7ac",
        "title": "送鲜于大任入成都幕",
        "author": "张栻",
        "content": "虏马昔饮江，扁舟忆同骛。\n翁方为国谋，客以名义故。\n安危匪前料，得失渠异趣。\n淮壖渺风雪，王事有程度。\n息偃多在床，君车不停驻。\n初无作难色，所立讵愆素。\n嗟我吴门别，风木岁徂暮。\n相逢復湘城，往事忍回顾。\n独余后凋心，特立凛不惧。\n莫邪虽云利，宁作囊锥露。\n善藏要有待，小试随所遇。\n终无缺折虞，岂但走狐兔。\n吾州得良牧，民力或可裕。\n本根頼封殖，彊索费调护。\n从容试长思，取急无窘步。\n作别忽草草，怀抱復谁付。\n他时下瞿唐，访我林下屦。\n傥于功名余，更讲末后句。",
        "dynasty": "宋",
        "collection_info": null
    },
    {
        "uuid": "c469986e40788c2b5275196cd5d7153f",
        "title": "同游岳麓分韵得洗字",
        "author": "张栻",
        "content": "游观不作难，呼舟度清泚。\n新晴宿潦凈，羣山政如洗。\n上方着危栏，万象见根柢。\n寒泉自可斟，况復杂肴醴。\n高谈下夕阳，邂逅玄钥启。\n中流发浩歌，月色在波底。",
        "dynasty": "宋",
        "collection_info": null
    },
    {
        "uuid": "25b32118f846ec3cc478e5709c193331",
        "title": "送张深道二首  其一",
        "author": "张栻",
        "content": "秋风木叶落，送客丽谯东。\n岂怀儿女恋，爱此趣味同。\n至理无辙迹，妙在日用中。\n闻言有不信，渠自马牛风。\n吾子实所畏，立志高冥鸿。\n卓然游圣门，不受异说讧。\n切磋岂不乐，愧非斲鼻工。\n于皇太极藴，精微浩无穷。\n愿言终玩绎，默参元化功。",
        "dynasty": "宋",
        "collection_info": null
    },
    {
        "uuid": "4e57c3f67c9eb94cb9a23456ec270a40",
        "title": "送张深道二首  其二",
        "author": "张栻",
        "content": "人言底柱险，袖手不敢迩。\n孰知人心危，毫釐千万里。\n有来事物繁，酬酢无披靡。\n虽云应不难，要且辨真僞。\n良知本易直，天机验所起。\n涵濡自日新，日新乃无蔽。\n圣学非空言，要领故在此。\n吾子端发源，所进渺涯涘。\n我虽念不敏，讵敢忘所止。\n后会傥有时，深功同举似。",
        "dynasty": "宋",
        "collection_info": null
    },
    {
        "uuid": "4def57918ca4ea72bcb97b00bd50ce5f",
        "title": "留题金山寺",
        "author": "张栻",
        "content": "长江岷山来，灌注天下半。\n东行近海门，勇往更瀰漫。\n苍峦忽中流，屹立助杰观。\n孤根入层渊，秀色连两岸。\n我来最奇绝，霜月与璀璨。\n褰衣到绝顶，恍若上河汉。\n悠然发遐思，俯仰为三叹。\n干坤无余藏，今古有长算。\n更深寂羣动，树杪独鸣鹳。\n回头唤山僧，为记此公案。",
        "dynasty": "宋",
        "collection_info": null
    },
    {
        "uuid": "0f6db183ebc22d516866e67c66743f28",
        "title": "送范西叔教授西归",
        "author": "张栻",
        "content": "乃祖至和间，忠谋书鼎彝。\n但知陛下圣，岂知吾言危。\n元佑爱君语，读者犹涕洟。\n典刑今不亡，盛德故在兹。\n岁晚子过我，秀若斋房芝。\n持身蹈规矩，出语无瑕疵。\n向来长安道，讵肯舍灵龟。\n万里一泮宫，行囊几新诗。\n湘山足幽胜，而水清涟漪。\n登临岂不乐，邂逅枌榆思。\n我懒抱僻学，绝絃理朱丝。\n子独慕千载，悠然契心期。\n岂不为我留，感此节物移。\n临岐抚陈编，为子三噫嘻。\n高深谅何极，循求有端倪。\n愿言勉事此，奕叶光前规。",
        "dynasty": "宋",
        "collection_info": null
    },
    {
        "uuid": "01ac6153c9cc481c168e6458379277a1",
        "title": "王长沙梅园分韵得林字",
        "author": "张栻",
        "content": "令君五亩园，不问蓬蒿深。\n江梅忽秀发，邂逅成赏音。\n一笑领诸客，扫地坐墙阴。\n清芳到酒面，落蕊飘衣襟。\n月去未忍去，起舞独微吟。\n人自赏晤耳，问花亦何心。\n花虽有开落，意则无古今。\n须君戒勿折，嘉实看成林。",
        "dynasty": "宋",
        "collection_info": null
    },
    {
        "uuid": "10ab23435cb4f399fb409893ca866881",
        "title": "送邵怀英赴召",
        "author": "张栻",
        "content": "自君之西来，吾徒获三益。\n匪惟欣晤言，望见意已适。\n俯仰岁再更，交情共金石。\n翩然别我去，宁復得此客。\n诸公有推毂，诏下亟传驿。\n嘉言久填胸，往觐天咫尺。\n岂其湘水边，而可滞六翮。\n虽深惜别思，敢后天下责。\n嗟哉善利途，鷄鸣分舜跖。\n浮云起毫釐，乃有泰山隔。\n持身与谋国，兹义贯于一。\n君侯天资高，遇事无逼迫。\n所立凛不回，举手谢物役。\n保此方寸印，勿受一尘隙。\n廓然丽昭回，万象归指画。\n富贵岂君心，事业追往昔。\n赠言不能工，庶以永无斁。",
        "dynasty": "宋",
        "collection_info": null
    },
    {
        "uuid": "d2d09f509b470bcfbaccef2b7f95e362",
        "title": "陪安国舍人劳农北郊分韵得阑字",
        "author": "张栻",
        "content": "寒收花尚瘦，风静江不湍。\n元戎肃千骑，历览无留难。\n好景要徐出，微云故遮阑。\n惟春布嘉惠，公岂乐游观。\n庞眉八十老，扶杖来蹒跚。\n去年幸一稔，何以报长官。\n酌酒公自劳，得无有愁嘆。\n嗟哉三章约，所贵简且宽。\n黄堂载清静，自觉田里安。\n须公出妙语，兹游记不刊。",
        "dynasty": "宋",
        "collection_info": null
    },
    {
        "uuid": "ca21811535b6c2cb7d54b8dd45f80461",
        "title": "安国晚酌葵轩分韵得成字",
        "author": "张栻",
        "content": "桐花三月寒，风雨满江城。\n使君晚被酒，千骑过友生。\n名谈宿雾捲，逸气孤云横。\n挥斥看墨妙，笑语皆诗成。\n人物有如此，尔辈頼主盟。\n更呼南邻客，共此樽酒倾。\n爱我庭下竹，头角方峥嵘。\n永怀冰雪姿，宁復世俗情。\n新篇一湔祓，凡木不足程。\n愿言谨封殖，岁晚长敷荣。",
        "dynasty": "宋",
        "collection_info": null
    },
    {
        "uuid": "66663a244f290fe857499e0e1d3f1619",
        "title": "安国置酒敬简堂分韵得柳暗六春字  其一",
        "author": "张栻",
        "content": "桴鼓息荒村，袯襫盛南亩。\n永日省文书，呼客共樽酒。\n主人出尘姿，宛是灵和柳。\n行归帝所游，此地岂淹久。",
        "dynasty": "宋",
        "collection_info": null
    },
    {
        "uuid": "2bd934d9e5eadabef780e171fab0acf9",
        "title": "安国置酒敬简堂分韵得柳暗六春字  其二",
        "author": "张栻",
        "content": "公卧百尺楼，余子可下瞰。\n我每奉谈麈，汲古得深探。\n身外皆为余，此道要无憾。\n从渠梅雨天，阴晴递明暗。",
        "dynasty": "宋",
        "collection_info": null
    },
    {
        "uuid": "06da0b3b93e81201198846d8341d43af",
        "title": "安国置酒敬简堂分韵得柳暗六春字  其三",
        "author": "张栻",
        "content": "公憎孔壬面，怪石乃寓目。\n夜堂发深藏，林立惊满屋。\n我亦苦嗜此，一见下风伏。\n何当载而归，妙策三十六。",
        "dynasty": "宋",
        "collection_info": null
    },
    {
        "uuid": "5d976b5f082997ce9b59921125cb7029",
        "title": "安国置酒敬简堂分韵得柳暗六春字  其四",
        "author": "张栻",
        "content": "堂下列丝竹，堂上娱佳宾。\n相看夜未艾，乐此笑语真。\n风流今属公，我辈但逡巡。\n文章千古意，翰墨四时春。",
        "dynasty": "宋",
        "collection_info": null
    },
    {
        "uuid": "8d6e84b975bb56cfae535313dd810696",
        "title": "同元晦择之游岳道遇大雪马上作",
        "author": "张栻",
        "content": "驱车望衡岳，羣山政参差。\n微风忽南来，云幕为四垂。\n炎官挟蓐收，从以万玉妃。\n庭荧亦何有，尺璧仍珠玑。\n奇货吾敢居，妙意良自知。\n林峦倏变化，辙迹平高低。\n乔松与修竹，错立呈瑰姿。\n清新足遐寄，浩荡多余思。\n平生湘南道，未省有此奇。\n况復得佳友，晤言相追随。\n茅檐举杯酒，旅榻诵新诗。\n更约登绝顶，同观霁色时。",
        "dynasty": "宋",
        "collection_info": null
    },
    {
        "uuid": "697892f91283df272b0126f70f32753b",
        "title": "诗送元晦尊兄",
        "author": "张栻",
        "content": "君侯起南服，豪气盖九州。\n顷登文石陛，忠言动宸旒。\n坐令声利场，缩颈仍包羞。\n却来卧衡门，无愧自日休。\n尽收湖海气，仰希洙泗游。\n不远关山阻，为我再月留。\n遗经得紬绎，心事两绸缪。\n超然会太极，眼底无全牛。\n惟兹断金友，出处宁殊谋。\n南山对床语，匪为林壑幽。\n白云政在望，归袂风飕飗。\n朝来出别语，已抱离索忧。\n妙质贵强矫，精微更穷搜。\n毫釐有弗察，体用岂周流。\n驱车万里道，中途可停辀。\n勉哉共无斁，邈矣追前修。",
        "dynasty": "宋",
        "collection_info": null
    },
    {
        "uuid": "12051c1654c9d153a6f3e4ec5c20e92d",
        "title": "游南岳风雪未已决策登山用春风楼韵",
        "author": "张栻",
        "content": "人言南山巅，烟云耸楼观。\n俯瞰了坤倪，仰攀接天汉。\n勇往愧未能，长吟湘水畔。\n兹来渺遐思，风雪岂中断。\n行行重行行，敢起自画叹。\n我闻精神交，石裂冰可泮。\n阴沴驱层霄，呆日丽旭旦。\n决策君勿疑，此理或通贯。",
        "dynasty": "宋",
        "collection_info": null
    },
    {
        "uuid": "d9369672183be3391a252b25c09f5dd5",
        "title": "陪舍人兄过陈仲思溪亭深有买山卜邻之意舍人兄预以颛壑见名因成古诗赠仲思",
        "author": "张栻",
        "content": "筑居湘水滨，岁月亦已久。\n宁知负郭东，胜处入君手。\n回环烟坞深，有此溪十亩。\n朝暾穿林薄，荷气熏户牖。\n堂堂吾州牧，下马唤宾友。\n主人故喜事，一笑具殽䔩。\n汲泉泛崇莲，洗醆倾稚酒。\n淋漓壁间书，自可传不朽。\n我独留薄莫，并溪时矫首。\n人言君不偶，此岂落人后。\n观君眉宇间，似亦挟所有。\n隔溪更幽绝，古木荫高阜。\n却立望遥岑，四序列钟卣。\n买山吾计决，便欲剪榛莠。\n居然颛一壑，岂羡印如斗。\n未知邻家翁，还肯见容否。",
        "dynasty": "宋",
        "collection_info": null
    },
    {
        "uuid": "53c21691d3b9d7e7321258ecf745290b",
        "title": "送然侄西归二首  其一",
        "author": "张栻",
        "content": "堂堂希白翁，共惟同出自。\n百年诗礼传，名教有乐地。\n嗟予力未胜，永抱蓼莪意。\n积累盖百艰，承家岂云易。\n惕然履渊冰，中夜耿不寐。\n协心望尔曹，勉力绍前志。\n岁晚期有成，庶或保无坠。",
        "dynasty": "宋",
        "collection_info": null
    },
    {
        "uuid": "41f83d429d942fdafc5aa9a4b8b8e817",
        "title": "送然侄西归二首  其二",
        "author": "张栻",
        "content": "自子来见我，倏焉十六秋。\n一闻沂上音，此意便绸缪。\n中间岂不别，会合同转头。\n今兹舍我去，万里不復留。\n岂不能挽子，惧子为亲忧。\n六月送归船，我思与悠悠。\n爱子刚毅资，不作绕指柔。\n愿子进问学，琢磨须自修。\n居然知见广，百病会有瘳。\n谁谓道云远，行矣当深求。",
        "dynasty": "宋",
        "collection_info": null
    },
    {
        "uuid": "ff242560d763bdfdca880a49928dce88",
        "title": "送黄子默",
        "author": "张栻",
        "content": "元佑不復见，太史今诸孙。\n人物尚论世，典刑故犹存。\n酣歌拓金戟，三年佐雄藩。\n超然车马中，高韵独孤骞。\n永怀白鸥盟，修竹满故园。\n得句见眉睫，外慕何足言。\n顾以感知己，跋马向修门。\n朝开英俊途，王度待讨论。\n小试翰林手，乘槎薄昆崙。\n我懒卧衡麓，秋风撷兰荪。\n交游叹益落，拭目看腾掀。\n轩冕岂足贵，政尔名义尊。\n执手念相闻，此意古所敦。",
        "dynasty": "宋",
        "collection_info": null
    },
    {
        "uuid": "ef40e4c118342699a2fac1f47dea4670",
        "title": "过胡文定公碧泉书堂",
        "author": "张栻",
        "content": "入门认溪碧，循流识深源。\n念我昔此来，及今七寒暄。\n人事几更变，寒花故犹存。\n堂堂武夷翁，道义世所尊。\n永袖霖雨手，琴书贲丘园。\n当时经行地，尚想语笑温。\n爱此亭下水，固若玻璃盆。\n晴看浪花涌，静见潜鳞翻。\n朝昏递日月，俯仰鑑干坤。\n因之发深感，倚槛更忘言。",
        "dynasty": "宋",
        "collection_info": null
    },
    {
        "uuid": "d302f5e5625c8c6837107aa46a78c239",
        "title": "次韵德美碧泉感旧之什且约胡广仲伯逢季丘来会上封",
        "author": "张栻",
        "content": "相逢倾盖地，回首叹川上。\n士穷不足怪，但喜气愈王。\n凛然岁寒姿，儒林有龙象。\n栖迟似隠君，矍铄真诗将。\n惟应一弹指，欲了四大藏。\n旧习想冰消，岂復留余恙。\n新篇更纡余，和气与醖酿。\n却思东鲁游，几载南阳葬。\n风霜摧宰木，日月随过浪。\n岂期经世心，晚岁成独往。\n萧然屋半欹，使我怀抱怆。\n独有千载传，此事可凭仗。\n细观宇宙间，何得復何丧。\n尚期浮云开，衡岳来见状。\n秋壑采兰荪，霜林收栗橡。\n晓看日浮空，夜赏雪侵帐。\n更怜二三友，前山屹相望。\n文会傥来寻，胜践天所相。\n妙理须细论，长歌却雄放。\n褰裳请勿疑，当仁应不让。",
        "dynasty": "宋",
        "collection_info": null
    },
    {
        "uuid": "e4cb5dd6e4bd626e9e0f1f9bc00c5e27",
        "title": "自西园登山",
        "author": "张栻",
        "content": "雨后溪重碧，木落山增明。\n西风肃羣物，感此秋气清。\n振衣千崖表，俯瞰万籁生。\n匪云幽遐慕，政尔未忘情。",
        "dynasty": "宋",
        "collection_info": null
    },
    {
        "uuid": "e98ecc632bccb04b0071f10beff5acf7",
        "title": "路出祝融背仰见上封寺遂登绝顶",
        "author": "张栻",
        "content": "我寻西园路，径上上封寺。\n竹舆不留行，及此秋容霁。\n磴危霜叶滑，林空山果坠。\n崇兰供清芬，深壑递幽吹。\n不知山益高，但觉冷侵袂。\n路回屹阴崖，突兀耸苍翠。\n故应祝融尊，羣峰拱而侍。\n金碧虽在眼，勇往讵容憩。\n绝顶极遐观，脚力聊一试。\n昔游冰雪中，未尽登临意。\n兹来天宇肃，举目凈纤翳。\n远迩无遁形，高低同一视。\n永惟元化功，清浊分万类。\n运行有机缄，浩荡见根柢。\n此理復何穷，临风但三喟。",
        "dynasty": "宋",
        "collection_info": null
    },
    {
        "uuid": "8522f43cc4f03d89b5a19bdb896c4113",
        "title": "中夜祝融观月",
        "author": "张栻",
        "content": "披衣凛中夜，起步祝融巅。\n何许冰雪轮，皎皎飞上天。\n清光正在手，空明浩无边。\n羣峯俨环列，玉树生琼田。\n白云起我旁，两腋风翩翩。\n举酒发浩歌，万籁为寂然。\n寄言平生友，诵我山中篇。",
        "dynasty": "宋",
        "collection_info": null
    },
    {
        "uuid": "c3a5f885b5dfe507c19bdb8eb7391c29",
        "title": "晨钟动雷池望日",
        "author": "张栻",
        "content": "浮气列下陈，天凈澄秋容。\n朝暾何处升，彷佛认微红。\n须臾眩众采，阊阖开九重。\n金钲忽涌出，晃荡浮双瞳。\n干坤豁呈露，羣物光芒中。\n谁知雷池景，乃与日观同。\n徒倾葵藿心，再拜御晓风。",
        "dynasty": "宋",
        "collection_info": null
    },
    {
        "uuid": "7ae91fe32c11de9a81007df04efa403a",
        "title": "道旁见穫者",
        "author": "张栻",
        "content": "腰鎌声相呼，十百南亩穫。\n妇持黍浆馈，幼稚走雀跃。\n辛勤既百为，幸此岁不恶。\n王租敢不供，大室趣逋约。\n虽云粒米多，未办了升龠。\n姑宽目前饥，讵有卒岁乐。\n乐岁尚尔为，一歉更何託。\n书生独多忧，何以救民瘼。",
        "dynasty": "宋",
        "collection_info": null
    },
    {
        "uuid": "5a0602ed8620ba4175663ada20efa673",
        "title": "腊后一日寻梅东门外马上遇雪",
        "author": "张栻",
        "content": "羸骖出东郭，静与幽意期。\n寻梅冷入眼，野路信所之。\n寒萼靳未吐，我自爱横枝。\n雪花忽排空，成此一段奇。\n岁晚故人阔，天寒鸿鴈稀。\n南国少霜霰，北山多蕨薇。\n坐看节物改，莫遣心事违。\n角巾风猎猎，日暮独吟归。",
        "dynasty": "宋",
        "collection_info": null
    },
    {
        "uuid": "beec57e381e660f3d8a4e3f1ddcf7441",
        "title": "雪中登楼分韵得未字",
        "author": "张栻",
        "content": "南州冬多温，一雪已可贵。\n今年腊三白，故足苏品彙。\n朝来并危栏，举酒聊自慰。\n翩翩着客衣，漠漠乱云气。\n珪璧满天地，造物初不费。\n更邀二三友，晤赏见风味。\n烛至仆尚更，酒苦饮亦既。\n仍遣探梅花，已折南枝未。",
        "dynasty": "宋",
        "collection_info": null
    },
    {
        "uuid": "aa8a4c6ad6958cc5cc70c100107b27d9",
        "title": "笋脯一平驰寄因和去岁诗为一笑春笋未盛尚续致也",
        "author": "张栻",
        "content": "权门极珍羞，未办食龙肉。\n我家湘楚山，箨龙饫奴仆。\n淮南户户有黄虀，公今径归亦不痴。\n更包笋脯赠行李，定应笑杀长安儿。",
        "dynasty": "宋",
        "collection_info": null
    },
    {
        "uuid": "7d35996de5859197b9bc3e29584ad0e7",
        "title": "湖南使者邵公召赴行在所寓客张某敬赋以饯行李",
        "author": "张栻",
        "content": "公来使湘州，气象日淳美。\n不为察察明，自谓平平耳。\n未须走原隰，但使心如水。\n傥无耳目蔽，庭户即千里。\n顷闻上封章，便欲返桑梓。\n其如矍铄姿，难着湖山裏。\n春风一札下，趣往觐天咫。\n新渌渺沧洲，扬舲一何驶。\n士方处远外，忧国抱藴底。\n宁应立君前，辅车有或柅。\n煌煌四门开，侧席问民疻。\n百虑愿毕陈，高风泚余子。",
        "dynasty": "宋",
        "collection_info": null
    },
    {
        "uuid": "51b25785f56ea11966d14ccacc88c0f2",
        "title": "次韵元晦择之雪中见怀",
        "author": "张栻",
        "content": "流水浩无息，游云去不休。\n我思在何许，起步三径幽。\n男子四方志，胡为守一丘。\n盍簪未可期，此意空绸缪。\n平生子朱子，砥柱屹横流。\n探古独遐观，万象供双眸。\n结友得林子，苦心事穷搜。\n看渠清介姿，便可披羊裘。\n昔者千里驾，共我风雪游。\n永言清绝景，祇以好语酬。\n居然隔年别，却喜翰墨留。\n诗来尚记忆，知子不我尤。\n讲习今难忘，离索古所忧。\n但当勉耘耔，岁晚傥可收。",
        "dynasty": "宋",
        "collection_info": null
    },
    {
        "uuid": "9619af5492dd152c3593c9363c108835",
        "title": "送甘甥可大从定叟弟之桂林",
        "author": "张栻",
        "content": "季也有行役，我思独悠悠。\n亲朋非不多，子能从之游。\n挂席上湘水，青山挟行舟。\n篮舆问岭路，政尔荔子秋。\n人言桂林好，颇復类中州。\n近郊多胜概，雉堞冠层楼。\n待渠幕府暇，时与同冥搜。\n吾子有令姿，胸中富九流。\n处世多龃龉，但当付沧洲。\n超然扩遐思，讵可耳目谋。\n愿为百炼刚，莫作绕指桑。\n昔人不吾欺，子盍试反求。\n预想他年归，此地復绸缪。\n刮目看二子，一笑纾百忧。",
        "dynasty": "宋",
        "collection_info": null
    },
    {
        "uuid": "301447615f231c7fa3564b7ad7841910",
        "title": "湘中馆饯定叟弟分韵得位字",
        "author": "张栻",
        "content": "江楼倚夜阑，樽酒留客醉。\n挽衣更小语，不尽今夕意。\n吾家德义尊，此岂在名位。\n勉哉嗣芬芳，停此宽别思。",
        "dynasty": "宋",
        "collection_info": null
    },
    {
        "uuid": "57cdc853cda4f0ca1b89af3785823bd4",
        "title": "广汉黄仲秉即转运使治之东作亭扁以楚翠盖取杜陵所谓楚岫千峰翠者属客赋诗",
        "author": "张栻",
        "content": "维衡屹南荒，作镇自开闢。\n蟠根结地厚，面势倚空碧。\n陂陀数州境，高下相接迹。\n麓山乃其趾，神秀固未极。\n定王十里城，处处见山色。\n知谁长在眼，嗟此尘中客。\n观风君独暇，延纳到几席。\n得句恍忘言，寄兴渺今昔。\n自君之东来，民瘼极探索。\n仁言彻九关，宁惧虎豹厄。\n诹询遍南亩，民肥吾则瘠。\n筑亭一舒啸，逮此百忧隙。\n看山傥不愧，隠几亦聊适。\n寄语后来者，此意当无斁。",
        "dynasty": "宋",
        "collection_info": null
    },
    {
        "uuid": "599858e2382642481ca3b3d93ceca3fe",
        "title": "三茅观李仁父刘文潜员显道赵温叔崔子渊置酒分韵得高字",
        "author": "张栻",
        "content": "节物岁云暮，九衢尘满袍。\n起我二三友，招要步林皋。\n仰看冥飞鸿，俯览千丈涛。\n石径上深窈，竹风更萧骚。\n杯槃自真率，更起泻浊醪。\n叹我会合难，慰我涉历劳。\n熏然乡社游，饮少意已陶。\n我亦寿长者，万里欣所遭。\n嗟哉士业艰，逝矣日月滔。\n古义重金石，外物真秋毫。\n愿言共勉厉，勿负岷山高。",
        "dynasty": "宋",
        "collection_info": null
    },
    {
        "uuid": "b91cc6f4835af38c4faa2a1e064a910d",
        "title": "寒食前三日野步乌龙山中石上往往多新芽手撷盈匊酌玉泉煮之芳甘特甚有怀伯承兄赋此以寄",
        "author": "张栻",
        "content": "披云得新腴，煮泉听松风。\n香永味自真，不与余品同。\n悠然泊莫留，归来隠疎钟。\n念昔湘滨游，年年撷芳丛。\n迟日照高岭，新雷惊蛰龙。\n落硙快先啜，鼓腹欣策功。\n夜灯紫筠窗，香生编简中。\n谁与共此乐，臭味有邻翁。\n朅来七里城，日月转飞蓬。\n山川岂不好，予忧日忡忡。\n酌此差自慰，思君復无穷。",
        "dynasty": "宋",
        "collection_info": null
    },
    {
        "uuid": "805980a944aec05720b93eaecb1fdfc5",
        "title": "六月晦发霅川广德兄与诸友饮饯于渔山已而皆有诗赠别寄此言谢",
        "author": "张栻",
        "content": "平生苕霅梦，邂逅此登临。\n青山秀而远，溪水洁且深。\n浮玉千古色，飞凤何年音。\n小丘闢茺荟，修竹初成林。\n居然得此客，领畧还披襟。\n已歌棠棣诗，更作伐木吟。\n兄嗟弟行役，友念朋盍簪。\n情深语更质，意到酒自斟。\n荷风生泊莫，凉雨洗遥岑。\n翻然放舟去，别绪故难任。\n我行日以远，佳处长会心。\n作诗寄余韵，併以谢幽寻。",
        "dynasty": "宋",
        "collection_info": null
    },
    {
        "uuid": "fd067bdea6e7b0a8a76b98a13a707839",
        "title": "游灵岩",
        "author": "张栻",
        "content": "我登姑苏台，笑指前溪水。\n水从具区来，古色映清泚。\n明朝泛舟去，两岸杂苹芷。\n萦纡知几曲，举目皆可喜。\n稻熟千顷黄，秋入四山紫。\n疎钟度横塘，青帘穿野市。\n忽惊秀气逼，突兀平地起。\n飞阁出林颠，穹石满山趾。\n褰裳上深径，鸣蝉声聒耳。\n木罅露遐观，欲进足屡止。\n梵宫开何年，金碧焕相倚。\n上方纳湖光，千里凈如砥。\n中峯何亭亭，正尔当燕几。\n沙阔鸥鹭微，水落鱼龙徙。\n云遶阖闾邦，草迷于越垒。\n琴台俯香径，不念前王侈。\n兹山自古今，讵此能为疻。\n老松独坚卧，根株互盘峙。\n颓然阅沧波，爱此青未已。\n我来三日留，幽事付行李。\n领畧宁有穷，登临聊可纪。",
        "dynasty": "宋",
        "collection_info": null
    },
    {
        "uuid": "a40931b144ea45f6645befc62b29bc94",
        "title": "游惠山",
        "author": "张栻",
        "content": "兹泉几岁月，復此慰渴心。\n谅惟独钟秀，源委来何深。\n在昔抱幽独，邂逅逢赏音。\n希声听者难，至味乃可寻。\n兀坐正亭午，凉风度清阴。\n于焉有深晤，三叹復微吟。",
        "dynasty": "宋",
        "collection_info": null
    },
    {
        "uuid": "b3bcbe8c317285908e85ed4194566791",
        "title": "游池州齐山",
        "author": "张栻",
        "content": "旧闻齐山胜，抱病来登临。\n苍然俯平湖，秀出几百寻。\n穹石天与巧，修篁近成林。\n高攀极巉岩，俯探穷窈深。\n爱此坚贞姿，摩挲会予心。\n忆行西湖岸，亦復多嵚崟。\n颇恨人力胜，刻画时见侵。\n谁知丑石面，乃亦变孔壬。\n何如榛莽间，屹立长森森。\n天然抱幽独，妙质逢赏音。\n支筇到绝顶，孤亭指遥岑。\n樊川有留咏，兀坐一长吟。",
        "dynasty": "宋",
        "collection_info": null
    },
    {
        "uuid": "f4943b430bb903330d6e05a6ec592a26",
        "title": "齐山石壁间见林择之题字缅怀其人赋此",
        "author": "张栻",
        "content": "平生子林子，一别今几春。\n宁知林壑中，忽见题墨新。\n巉巉屹苍石，恍若对其人。\n徘徊不忍去，我怀谁为陈。\n自子来江东，相去亦已迩。\n谓当復相逢，跂首日望子。\n云何竟差池，又此隔千里。\n凭高久伫立，飞鸿渺烟水。",
        "dynasty": "宋",
        "collection_info": null
    },
    {
        "uuid": "e07b1a25ebd1402235fea14432e96f77",
        "title": "过马当山",
        "author": "张栻",
        "content": "千秋马当庙，千寻狮子矶。\n寒风起崖腹，惨澹含阴威。\n孤帆驾巨浪，瞬息洲渚非。\n忠信傥可仗，神理兹不违。",
        "dynasty": "宋",
        "collection_info": null
    },
    {
        "uuid": "970877264cc6e5a5ccd903940bf1ea7a",
        "title": "过乖崖堂",
        "author": "张栻",
        "content": "平生乖崖公，及此拜仿像。\n凛然风埃外，余子避英爽。\n忆公昔正色，抗论指邪枉。\n念当绝其根，所畏日滋长。\n晴空轰雷霆，下土走魅魍。\n云何廊庙姿，半世江海上。\n徒令治郡声，迄今满天壤。\n论相危及公，亦岂坐倔彊。\n嗟哉彼隘俗，利欲扼其吭。\n闻公卓绝风，吐舌仍傥怳。\n岂知古之人，事业系所养。\n临机随手应，如爬适苛痒。\n李侯亦高世，希踪自畴曩。\n万里见丹青，高堂闢虚敞。\n琅琅壁间记，读者兴慕仰。\n我来岁云莫，霜林振余响。\n嘆息重徘徊，题诗诏吾党。",
        "dynasty": "宋",
        "collection_info": null
    },
    {
        "uuid": "484f65e513f89c3b37d1f5f29619c530",
        "title": "张子囦携二子西归求予诗为赋此以致乡党之义",
        "author": "张栻",
        "content": "穷冬泝荆江，风急波涛怒。\n张君一叶舟，追逐任掀舞。\n时从古岸边，颇得班荆语。\n君家岷山下，须眉挟风雨。\n万里垂橐归，问君自何苦。\n两儿纔过膝，秀色隠眉宇。\n昨者试省中，旁观正如堵。\n诵书声琅琅，亦復记训诂。\n呼前与酬答，进止良应矩。\n我为三咨嗟，每见必摩拊。\n祝君须爱惜，事业贵有序。\n美质在陶冶，如器无苦窳。\n道远方愁予，速成戒自古。\n可使利欲风，居然熏肺腑。\n良心人所同，爱敬发端绪。\n岷江本一勺，东流贯吴楚。\n但当养其源，日进自莫御。\n君归闭门思，予言或可取。",
        "dynasty": "宋",
        "collection_info": null
    },
    {
        "uuid": "4eda41c832643ff53c57d71fa17713b4",
        "title": "过洞庭",
        "author": "张栻",
        "content": "城头鷄一号，浩荡风脚回。\n篙师起相呼，牵帆上高桅。\n我亦推枕听，波浪声轰豗。\n窗间试一觇，万顷银山开。\n附火且安坐，念此亦快哉。\n良久天平明，已见金沙堆。\n泊舟古庙底，喜色动舆台。\n我行正长夏，及此岁律摧。\n通籍恨亡补，敢赋归去来。\n所至有何忙，妙处姑徘徊。\n险阻元自平，鸥鸟亦不猜。\n万事有定理，渠谩费安排。\n明朝上湘水，雪意正栽培。\n行矣一杯酒，好在故园梅。",
        "dynasty": "宋",
        "collection_info": null
    },
    {
        "uuid": "ddd11f176c36bad28c69e2a598a47289",
        "title": "次韵陈寺丞建除体",
        "author": "张栻",
        "content": "建议了亡补，归来谢驰驱。\n除荒城南丘，有田十亩余。\n满城车马喧，得此逃空虚。\n平湖永昼静，泉声杂埙竽。\n定自非偶然，供我耳目娱。\n执热者谁子，来浣尘土褕。\n破颜为我笑，共看云卷舒。\n危机起于中，胡越生同车。\n成功妙克己，八荒元一区。\n收心试参此，得失竟焉如。\n开缄得君诗，嗜好如我迂。\n闭门君未可，出处本非疎。",
        "dynasty": "宋",
        "collection_info": null
    },
    {
        "uuid": "f6413f8f60f50360fadccf9ff973fb37",
        "title": "湖南参议宋与道奉祠归崇安里中赋此以别",
        "author": "张栻",
        "content": "忆昔岁丙寅，束书从吾翁。\n驱车服岭南，弭节湟江东。\n湟江地僻左，穷年少过从。\n邂逅倾盖友，一笑蛮烟空。\n秋水泛孤艇，春郊支短筇。\n琴书适有余，酬唱写不供。\n岂惟吾曹欢，固足愉亲容。\n日月遽如许，于今再星终。\n中间亦会面，别去復转蓬。\n归来洞庭野，乃此相迎逢。\n回首叹风树，欲语悲填胸。\n爱君坚忍姿，凛凛霜后松。\n徐公真有常，意味与曩同。\n而我学不进，长大加愚蠢。\n幸蒙故人惠，苦语相磨礲。\n梅霖涨宿潦，行李何匆匆。\n自云洞庭乐，远胜千户封。\n将儿更抱孙，綵衣映谖丛。\n搜奇萃图刻，考古罗彝钟。\n知君颇挟此，讵信诗能穷。\n同里有佳人，抱独环堵中。\n未妨閒暇日，更共讨论功。\n它时有新得，为寄冥飞鸿。",
        "dynasty": "宋",
        "collection_info": null
    },
    {
        "uuid": "c3e27835c906fd0f3bae55e7bef23abc",
        "title": "严庆胄射策南归迂途相访六月二十有一日同游城南书院论文鼓琴煮茶烹鲜徘徊湖上薄莫乃归明日作别书此为赠",
        "author": "张栻",
        "content": "炎暑盛三伏，驾言得清游。\n城南才里所，便有山林幽。\n崇莲炫平堤，修竹绿高丘。\n方兹闵雨辰，亦有清泉流。\n举网鲜可食，汲井瓜自浮。\n丝桐发妙音，更觉风飕飕。\n喜无举业累，独有讲学忧。\n逮子閒暇日，微言要穷搜。\n譬彼治田者，黾勉在勿休。\n但勤穮蔉功，勿作刈穫谋。\n虽云千里别，岂无置书邮。\n祝子时嗣音，慰我日三秋。",
        "dynasty": "宋",
        "collection_info": null
    },
    {
        "uuid": "f8224ff3868d3612ee0c70eb3f84df4c",
        "title": "长沙历冬无雪正月十日与客登卷云亭望西山始见一白莫夜復大作竹声萧然是日坐上分韵得云字",
        "author": "张栻",
        "content": "冬温气苦盭，玄冥未书勋。\n薄雪殿余腊，一夜收楚氛。\n欢欣想农圃，润泽到蒿芹。\n我亦破晓出，唤客来卷云。\n苍苍西山树，栖此万鹤羣。\n爽气入病眼，幽怀惬前闻。\n意到自举酒，语多祇论文。\n薄莫势未已，飞花復缤纷。\n还将萧瑟声，一一付竹君。\n洗盏且更酌，清绝未酣醺。",
        "dynasty": "宋",
        "collection_info": null
    },
    {
        "uuid": "89403b3a1a65db26053bb2e0fae6cc1f",
        "title": "次韵周畏知问讯城东梅坞七首  其一",
        "author": "张栻",
        "content": "城东幽事如许，一见定胜百闻。\n苦雨斜风无柰，断桥流水余芬。",
        "dynasty": "宋",
        "collection_info": null
    },
    {
        "uuid": "da8c792f9de76fdaf3baa49820431db6",
        "title": "次韵周畏知问讯城东梅坞七首  其二",
        "author": "张栻",
        "content": "谁知牛铎黄钟，寡和阳春白雪。\n如君句法饱参，妙处不关言说。",
        "dynasty": "宋",
        "collection_info": null
    },
    {
        "uuid": "87c709aa8c59e67f90cb09ec166f727f",
        "title": "次韵周畏知问讯城东梅坞七首  其三",
        "author": "张栻",
        "content": "春意新回庭树，角声莫起江城。\n更着水仙为伴，真成难弟难兄。",
        "dynasty": "宋",
        "collection_info": null
    },
    {
        "uuid": "137c7c529224e1fd5892f98cd8d02cb1",
        "title": "次韵周畏知问讯城东梅坞七首  其四",
        "author": "张栻",
        "content": "可是看花不厌，城南更欲城东。\n多谢诸君着语，莫教孤负春风。",
        "dynasty": "宋",
        "collection_info": null
    },
    {
        "uuid": "01ba0bfa3f081d523dfbbaf02e452eb8",
        "title": "次韵周畏知问讯城东梅坞七首  其五",
        "author": "张栻",
        "content": "堤上已垂新柳，屋边尚有残梅。\n雪尽春生湖水，野航竟日悠哉。",
        "dynasty": "宋",
        "collection_info": null
    },
    {
        "uuid": "f1f0d85c05204ec78e92d38e7041ea64",
        "title": "次韵周畏知问讯城东梅坞七首  其六",
        "author": "张栻",
        "content": "人情自尔变迁，此道不渝燥湿。\n未妨静处闲观，要知二五即十。",
        "dynasty": "宋",
        "collection_info": null
    },
    {
        "uuid": "7c8c8c44d49f9bcfe8e0359dbdcea035",
        "title": "次韵周畏知问讯城东梅坞七首  其七",
        "author": "张栻",
        "content": "短筇遍历溪山，款段时寻邻里。\n遇酒聊一中之，得句亦偶然耳。",
        "dynasty": "宋",
        "collection_info": null
    },
    {
        "uuid": "d7932aaf9ed0f112703f60c13c47f505",
        "title": "别离情所钟十二章章四句送定叟弟之官严陵  其一",
        "author": "张栻",
        "content": "别离情所钟，会合意无斁。\n如何仅踰岁，復赋弟行役。",
        "dynasty": "宋",
        "collection_info": null
    },
    {
        "uuid": "ce5d791bdd5cd8e61097995ad9311517",
        "title": "别离情所钟十二章章四句送定叟弟之官严陵  其二",
        "author": "张栻",
        "content": "岁律亦已暮，风烈雪漫漫。\n去路阻且长，念子衣裘单。",
        "dynasty": "宋",
        "collection_info": null
    },
    {
        "uuid": "e584a6b99787b1be333d58cc54e0deff",
        "title": "别离情所钟十二章章四句送定叟弟之官严陵  其三",
        "author": "张栻",
        "content": "严之水沦漪，其山復苍苍。\n子陵钓游地，草木有余光。",
        "dynasty": "宋",
        "collection_info": null
    },
    {
        "uuid": "feefc1d62ef5ceafd8958a9e7f5ee300",
        "title": "别离情所钟十二章章四句送定叟弟之官严陵  其四",
        "author": "张栻",
        "content": "我昔临此州，民容拙使君。\n子行为多谢，慰彼无毫分。",
        "dynasty": "宋",
        "collection_info": null
    },
    {
        "uuid": "e1e4f9b9aa1524cf1d1b0551edde8c29",
        "title": "别离情所钟十二章章四句送定叟弟之官严陵  其五",
        "author": "张栻",
        "content": "别驾亦何事，休戚理则同。\n但使民受惠，无论别驾功。",
        "dynasty": "宋",
        "collection_info": null
    },
    {
        "uuid": "3ce7f9613cc80e4f166c30040124889e",
        "title": "别离情所钟十二章章四句送定叟弟之官严陵  其六",
        "author": "张栻",
        "content": "巍巍孤高亭，念我昔所喟。\n子也时一登，千载起立志。",
        "dynasty": "宋",
        "collection_info": null
    },
    {
        "uuid": "c094e8f1f0c8be876b95cb4e3b9d3d42",
        "title": "别离情所钟十二章章四句送定叟弟之官严陵  其七",
        "author": "张栻",
        "content": "义路本如砥，利径剧羊肠。\n何以书子绅，世德不可忘。",
        "dynasty": "宋",
        "collection_info": null
    },
    {
        "uuid": "eb7929120ee50dc7f8d5adcc38cee9a0",
        "title": "别离情所钟十二章章四句送定叟弟之官严陵  其八",
        "author": "张栻",
        "content": "自昔谨交际，人情易因循。\n敬始以念终，君子贵守身。",
        "dynasty": "宋",
        "collection_info": null
    },
    {
        "uuid": "f696e8111bc956198e8abbad1e793e85",
        "title": "别离情所钟十二章章四句送定叟弟之官严陵  其九",
        "author": "张栻",
        "content": "邻邦吕正字，质疑时以书。\n校官有袁子，苦语莫厌渠。",
        "dynasty": "宋",
        "collection_info": null
    },
    {
        "uuid": "14d2329f209f2a976642213be408fde5",
        "title": "别离情所钟十二章章四句送定叟弟之官严陵  其一○",
        "author": "张栻",
        "content": "藐兹遗体重，相对子与予。\n祝子以自爱，念不忝厥初。",
        "dynasty": "宋",
        "collection_info": null
    },
    {
        "uuid": "e492534e85c0a8c33f1fb62502f02e2c",
        "title": "别离情所钟十二章章四句送定叟弟之官严陵  其一一",
        "author": "张栻",
        "content": "云满南阳陌，书藏善和宅。\n行行重回首，无使归思隔。",
        "dynasty": "宋",
        "collection_info": null
    },
    {
        "uuid": "b40a6302779d2435cb87178b55c9388a",
        "title": "别离情所钟十二章章四句送定叟弟之官严陵  其一二",
        "author": "张栻",
        "content": "送子目力短，朔风吹我裾。\n心焉独如结，子也当念予。",
        "dynasty": "宋",
        "collection_info": null
    },
    {
        "uuid": "8eaab6b82339d3e57a0ae142293a70c5",
        "title": "平时兄弟间十三章章四句送定叟弟之官桂林  其一",
        "author": "张栻",
        "content": "平时兄弟间，未省别离味。\n别时已不堪，别后何由慰。",
        "dynasty": "宋",
        "collection_info": null
    },
    {
        "uuid": "105a0bfb3aa8db3ac09ae6f313759e02",
        "title": "平时兄弟间十三章章四句送定叟弟之官桂林  其二",
        "author": "张栻",
        "content": "庭萱既荒芜，綵绶委尘土。\n子嘆予咨嗟，寒窗夜风雨。",
        "dynasty": "宋",
        "collection_info": null
    },
    {
        "uuid": "f17abdceb845e653e7faec40f2aa55ef",
        "title": "平时兄弟间十三章章四句送定叟弟之官桂林  其三",
        "author": "张栻",
        "content": "逮此闲暇日，頼有先世书。\n与子共紬绎，舍去情何如。",
        "dynasty": "宋",
        "collection_info": null
    },
    {
        "uuid": "94e9a4a6c8ce9895cdb9c27a8e14a7af",
        "title": "平时兄弟间十三章章四句送定叟弟之官桂林  其四",
        "author": "张栻",
        "content": "呜呼忠献公，典则垂后裔。\n遗言故在耳，夕惕当自厉。",
        "dynasty": "宋",
        "collection_info": null
    },
    {
        "uuid": "c36cf16debdbee58feb10eba22456e9d",
        "title": "平时兄弟间十三章章四句送定叟弟之官桂林  其五",
        "author": "张栻",
        "content": "何以嗣先烈，匪论达与穷。\n永惟正大体，不远日用中。",
        "dynasty": "宋",
        "collection_info": null
    },
    {
        "uuid": "9e6619b3874637dd33f1846ef302b54d",
        "title": "平时兄弟间十三章章四句送定叟弟之官桂林  其六",
        "author": "张栻",
        "content": "履度如履冰，犹恐有不及。\n毫釐傥不念，放去如决拾。",
        "dynasty": "宋",
        "collection_info": null
    },
    {
        "uuid": "ef3c805ee7f5b743d9155fa4cba9b3c3",
        "title": "平时兄弟间十三章章四句送定叟弟之官桂林  其七",
        "author": "张栻",
        "content": "事业无欲速，燕逸不可求。\n速成适多害，求逸翻百忧。",
        "dynasty": "宋",
        "collection_info": null
    },
    {
        "uuid": "58df53b6c2e691b04ecc18dbc1d80e81",
        "title": "平时兄弟间十三章章四句送定叟弟之官桂林  其八",
        "author": "张栻",
        "content": "南山有佳木，柯叶正敷荣。\n愿图岁晚功，大用宁小成。",
        "dynasty": "宋",
        "collection_info": null
    },
    {
        "uuid": "d03be00bb392d1f546491b7c9975f119",
        "title": "平时兄弟间十三章章四句送定叟弟之官桂林  其九",
        "author": "张栻",
        "content": "岁晚岂不念，风雨漂摇之。\n但当护木根，纷纭尔何为。",
        "dynasty": "宋",
        "collection_info": null
    },
    {
        "uuid": "cb4f6f6a95b3f717dae0b6ddd68658fc",
        "title": "平时兄弟间十三章章四句送定叟弟之官桂林  其一○",
        "author": "张栻",
        "content": "岭海坐清静，府公金玉姿。\n幕府省文书，简编可委蛇。",
        "dynasty": "宋",
        "collection_info": null
    },
    {
        "uuid": "ab24a168494dd33f5e21ea8d2789a1a9",
        "title": "平时兄弟间十三章章四句送定叟弟之官桂林  其一一",
        "author": "张栻",
        "content": "十步有茂草，会府宜多贤。\n亲仁古所贵，更诵伐木篇。",
        "dynasty": "宋",
        "collection_info": null
    },
    {
        "uuid": "b97ca5846376ee380a882840b54d0e62",
        "title": "平时兄弟间十三章章四句送定叟弟之官桂林  其一二",
        "author": "张栻",
        "content": "闻之元城公，南州宜止酒。\n止酒纵未能，少饮还得不。",
        "dynasty": "宋",
        "collection_info": null
    },
    {
        "uuid": "0d0384adf6dff9a2c5c4b9ecc7172b30",
        "title": "平时兄弟间十三章章四句送定叟弟之官桂林  其一三",
        "author": "张栻",
        "content": "子行日以远，我思日以长。\n政或少閒暇，书来不可忘。",
        "dynasty": "宋",
        "collection_info": null
    },
    {
        "uuid": "4a69e1de6f4019dc43528efedea1a623",
        "title": "芭蕉茶送伯承伯承赋诗三章次韵  其一",
        "author": "张栻",
        "content": "与子艺兰九畹，胜渠赐璧一双。\n更碾春风白雪，同看明月清江。",
        "dynasty": "宋",
        "collection_info": null
    },
    {
        "uuid": "9dee21e77c551d77a0fe7e54112e6809",
        "title": "芭蕉茶送伯承伯承赋诗三章次韵  其二",
        "author": "张栻",
        "content": "正色可参官焙，妙香还近嵇山。\n草木丛中清绝，天教散在人间。",
        "dynasty": "宋",
        "collection_info": null
    },
    {
        "uuid": "82e293b619ac3d1ee4a5e3b29bed57e3",
        "title": "芭蕉茶送伯承伯承赋诗三章次韵  其三",
        "author": "张栻",
        "content": "春去云藏岳麓，梅黄雨涨昭潭。\n政尔倚栏无那，一瓯唤起清谈。",
        "dynasty": "宋",
        "collection_info": null
    },
    {
        "uuid": "88963f7de818f187485d856051f54dc8",
        "title": "赋遗经阁",
        "author": "张栻",
        "content": "生世岂云晚，六籍初未亡。\n向来言外旨，瞠视多茫茫。\n隠微会见独，如日照八荒。\n始知传心妙，初岂隔毫芒。\n绝学继颜孟，淳风返虞唐。\n读书无妙解，数墨仍寻行。\n况復志宠利，荆榛塞康庄。\n自云稽古功，此病真膏肓。\n君家屹飞阁，面对羣山苍。\n匪为登临娱，牙籤富书藏。\n邀予为着语，会意讵可忘。\n一洗汉儒陋，活法付诸郎。",
        "dynasty": "宋",
        "collection_info": null
    },
    {
        "uuid": "c5ccfaed832f09ebf0123a8ed3231ab8",
        "title": "三友堂",
        "author": "张栻",
        "content": "寒窗政尔念萧瑟，况復故人疎近音。\n凭栏为子赋三友，便觉冰霜千古心。",
        "dynasty": "宋",
        "collection_info": null
    },
    {
        "uuid": "4db70459c89a2b6f050d3307544dc59e",
        "title": "初春和折子明岁前两诗  其一",
        "author": "张栻",
        "content": "古今同活法，妙处在阿堵。\n浮云不作祟，白黑可坐数。\n穷冬掩关卧，岂为作诗苦。\n挑灯读韦编，至味可深咀。",
        "dynasty": "宋",
        "collection_info": null
    },
    {
        "uuid": "61fb12351713c4cedab7f80ed5635a89",
        "title": "初春和折子明岁前两诗  其二",
        "author": "张栻",
        "content": "新春风雨中，日日鸠鸣屋。\n小园政可步，柰此泥涴足。\n却坐问樽酒，知足乃不辱。\n一杯径陶然，敢羡车载曲。",
        "dynasty": "宋",
        "collection_info": null
    },
    {
        "uuid": "5b720d695c7ad7aef0759d1d75790f26",
        "title": "和德美韩吏部笋诗",
        "author": "张栻",
        "content": "箨龙春雨后，得势类乘轩。\n骤长宁嫌速，骈生讵厌烦。\n错连非异族，苍老见玄孙。\n色并蒲葵扇，香侵老瓦盆。\n静依花影转，新带藓文昏。\n外美看彪炳，中虚验晏温。\n出栏俄竞秀，侵径恍孤骞。\n颖脱锥囊见，森严武库存。\n风回飘粉雾，龟拆露坤垠。\n生理知无息，神功本不言。\n牙筹谁数箇，玉斧莫伤根。\n错立环兵卫，周罗俨翰藩。\n危岑遥寸露，睹浪忽惊奔。\n劲节回青眼，齐观壮小园。\n严凝难夺志，霢霂合知恩。\n蛟鰐蟠深宅，牛羊隠半垣。\n委蛇随户牖，撑拄动荃荪。\n爱惜滋千亩，高低辨两番。\n藐真应莫称，着谱欲重论。\n岂止同苞茂，真成后嗣繁。\n儿童防戏折，口腹谢空飧。\n深夜共椽烛，清朝列戟门。\n于菟真笔楗，季子屡髯掀。\n北海虽频设，南山可尽髠。\n深培资后赏，独倚莫消魂。\n看取炎歊候，清阴荫午暾。",
        "dynasty": "宋",
        "collection_info": null
    },
    {
        "uuid": "240c7f623efc438d18afe2b8f14ee442",
        "title": "生辰谢邵广文惠仁者寿赋",
        "author": "张栻",
        "content": "左弧念当辰，藐此卧岁晚。\n重云不予荫，敢望滋九畹。\n南邻有良朋，敏质快瓴建。\n进道方骎骎，吐辞看衮衮。\n妙语极吹嘘，至理属关键。\n嗟予澹泊好，学植自穮蔉。\n岂能益涓埃，感子意缱绻。\n昭然隠微中，当念仁岂远。\n起知妙干体，实理践坤简。\n大易乃在我，亘古当一本。\n期君得真传，永以息邪遁。",
        "dynasty": "宋",
        "collection_info": null
    },
    {
        "uuid": "408721634bf3b9dc4606160652f14732",
        "title": "五月十六日夜城南观月分韵得月字",
        "author": "张栻",
        "content": "梅收清风来，宇凈实鑑揭。\n频年城南游，未有今夜月。\n呼舟泛微澜，游鱼亦出没。\n危榭倒影浮，倚槛凉入骨。\n举酒属西山，寒光动林樾。\n诸君兴未已，南阜上突兀。\n目极大江流，高情更超越。",
        "dynasty": "宋",
        "collection_info": null
    },
    {
        "uuid": "f55dd86573dc008e60e02dc4deb26974",
        "title": "三月七日城南书院偶成",
        "author": "张栻",
        "content": "积雨欣始霁，清和在兹时。\n林叶既敷荣，禽声亦融怡。\n鸣泉来不穷，湖风起沦漪。\n西山卷余云，逾觉秀色滋。\n层层丛绿间，爱彼松柏姿。\n青青初不改，似与幽人期。\n坐久还起步，堤边足逶迤。\n游鱼傍我行，野鹤向我飞。\n敢云昔贤志，亦復咏而归。\n寄言山中友，和我和平诗。",
        "dynasty": "宋",
        "collection_info": null
    },
    {
        "uuid": "c6e4adb96c90848af8be8a2c7e18eae4",
        "title": "四月二十日与客来城南积潦方盛湖光恬然如平时泛舟终日分韵得水字",
        "author": "张栻",
        "content": "泽国盛梅雨，涨潦弥两涘。\n常时侵溢患，乃復到城市。\n纳湖迫西闉，衝突固其理。\n今年筑堤防，楗石细积累。\n艰辛迄崇成，龟鱼亦欢喜。\n节宣有程度，盈缩无壅底。\n昨宵水没岸，民居例迁徙。\n走马来问讯，屹若坚城垒。\n江涛从渺茫，湖光自清泚。\n小舟足游泳，新荷方薿薿。\n嘉我二三客，共此风日美。\n相期寂寞滨，雅意淡如水。\n念言堤防功，得失乃如彼。\n而况检身者，讵可忘所止。\n明朝更哦诗，斯言或当纪。",
        "dynasty": "宋",
        "collection_info": null
    },
    {
        "uuid": "f1b5e28ea21de25f2546ba68391c3040",
        "title": "展省龙塘有作",
        "author": "张栻",
        "content": "十年衡山阴，驱马几往还。\n山色如故人，牧竖随马鞍。\n俯伏长松下，清晨涕汍澜。\n念昔初拱把，兹焉影团栾。\n白云归何时，日月如转环。\n矫首祝融峯，依前倚高寒。\n于焉百感集，欲去良独难。",
        "dynasty": "宋",
        "collection_info": null
    },
    {
        "uuid": "7e34cb5e3db4e0e24ac15d7f13b429e5",
        "title": "田舍",
        "author": "张栻",
        "content": "竹叶带晓露，茅檐起炊烟。\n蛩吟枯草根，犬吠坏垣边。\n田家亦何营，生理固足怜。\n风霜摧我稼，稂莠长我阡。\n卒岁復何念，一饱未补前。\n我思昔之人，备豫理所先。\n积仓徧郊野，甘雨盈公田。\n临风重搔首，復古何由缘。",
        "dynasty": "宋",
        "collection_info": null
    },
    {
        "uuid": "e4671e82c892daa8284462caa30c53bf",
        "title": "旧闻长沙城东梅坞甚盛近岁亦买园其间念欲一往未果也癸巳仲冬二十有八日始与客游过东屯渡十余里间玉雪弥望平时所未见也归而为诗以纪之",
        "author": "张栻",
        "content": "半生客荆楚，历览非一隅。\n宁知城东路，有此梅万株。\n瘦马路晓寒，清风起菰蒲。\n度溪上平坂，顿觉景物殊。\n霏雪下晴昼，香雾迷前驱。\n近坡与远岭，玉立同一区。\n老树固瑰特，小枝亦敷腴。\n有如众君子，彙聚德不孤。\n精粗无可拣，酥酪与醍醐。\n千株未觉多，此语信不诬。\n班荆或小憩，沽酒时一斟。\n胜赏谅难尽，昭质知不渝。\n我有十亩园，丘壑正盘纡。\n念此缟袂侣，岁晚足我娱。\n来游自今始，琴书与之俱。\n回首桃李场，冷淡莫邪揄。",
        "dynasty": "宋",
        "collection_info": null
    },
    {
        "uuid": "32d12993b1848037566dfbf20eb40ef8",
        "title": "平父求笋炙既并以法授之乃用往岁张安国诗韵为谢辄復和答",
        "author": "张栻",
        "content": "知君友竹君，宁使食无肉。\n更哦脯笋诗，句妙骚可仆。\n南公鲑菜伧父齑，嗜好自尔元非痴。\n君但将从力噉此，大胜折腰乡里儿。",
        "dynasty": "宋",
        "collection_info": null
    },
    {
        "uuid": "3f6990433a2860ebb642b301fc9ce8ab",
        "title": "题淮阴祠",
        "author": "张栻",
        "content": "秦关昔先驱，南郑岂淹久。\n夜中丞相归，平明印垂肘。\n古来豪杰人，调度出窠臼。\n登坛一军惊，六合已在手。\n从兹看廓清，指挥如运帚。\n时艰思奇才，庙古酹樽酒。\n出门望长淮，故国长稂莠。\n风云正惨澹，人事极纷纠。\n拘挛傥无累，吾欲献九九。",
        "dynasty": "宋",
        "collection_info": null
    },
    {
        "uuid": "fd3acf3a1f61a4caab5fcb64b89ae49c",
        "title": "时为桂林之役前一日刑部刘公置酒相饯曾节夫预焉既而刘公用陶靖节斜川诗韵见贻亦復同赋以谢",
        "author": "张栻",
        "content": "通籍念无补，先庐获归休。\n所忻三载间，暇日从公游。\n城中十亩园，颇復依清流。\n渺渺送归鴈，翩翩下轻鸥。\n驾言欲南骛，踟蹰眷林丘。\n况且远晤言，公唱孰与酬。\n祖席近佳日，呼客仍我俦。\n相与千载思，谁復念此不。\n新诗更纡余，用以宽离忧。\n它年南阜约，剥啄时相求。",
        "dynasty": "宋",
        "collection_info": null
    },
    {
        "uuid": "2b283c33ff0ed0aa5eb617ccfc9773a0",
        "title": "送刘枢密留守建康",
        "author": "张栻",
        "content": "整驾欲南骛，乃復送公舟。\n公行民所瞻，愿言勿淹留。\n向来秉事枢，正色有忠谋。\n坐觉国势尊，已验权纲收。\n如何霖雨泽，偏使及南州。\n新春紫诏下，闻者宽百忧。\n谁昇今重镇，百万宿貔貅。\n控江抚长淮，声势接上流。\n吾皇志经略，此地合绸缪。\n不应万全策，岁月空悠悠。\n先当植本根，次第施良筹。\n未闻欲外攘，而乃忽内修。\n幕府方宏开，人才要旁搜。\n可不念葑菲，惟当别熏莸。\n留钥岂淹久，即归侍前旒。\n尽舒医国手，调瘵会有瘳。\n还忆遐荒守，时能寄音不。",
        "dynasty": "宋",
        "collection_info": null
    },
    {
        "uuid": "b600d499bafa26caad1a49c9c4f81938",
        "title": "淳熙乙未春予有桂林之役自湘潭往省先茔以二月二日过碧泉与客煮茗泉上徘徊久之",
        "author": "张栻",
        "content": "下马步深径，洗盏酌寒泉。\n念不践此境，于今復三年。\n人事苦多变，泉色故依然。\n缅怀德人游，物物生春妍。\n当时疏闢功，妙意太古前。\n屐齿不可寻，题榜尚觉鲜。\n书堂何寂寂，草树亦芊芊。\n于役有王事，未暇谋息肩。\n聊同二三子，煮茗苍崖边。\n预作他年约，扶犁山下田。",
        "dynasty": "宋",
        "collection_info": null
    },
    {
        "uuid": "db51bbd6830a5ff5fdcc35be22b9116a",
        "title": "七月旦日晚登湘南楼",
        "author": "张栻",
        "content": "又书稍去眼，日夕进微凉。\n高楼一徙倚，清风为我长。\n渔父荫深樾，归人度浮梁。\n仰看河汉明，俯视羣山苍。\n平生会心处，于此故难忘。\n旧闻水东胜，岩峦发天藏。\n岂无一日暇，勇往聊徜徉。\n民瘼未渠补，况敢怀乐康。\n天边云物佳，似復为雨祥。\n秋成傥可期，岁晚或自强。\n当从农家鼓，一历水云乡。",
        "dynasty": "宋",
        "collection_info": null
    },
    {
        "uuid": "f8f8012f564d8711ebb8fb63ce4f607d",
        "title": "望后一日与客自水乡登湘南月色佳甚翌日用乡字韵简游诚之",
        "author": "张栻",
        "content": "一雨五日余，南州三伏凉。\n唤客近方沼，笑谭引杯长。\n相将復登楼，月色在屋梁。\n念我怀百忧，忽忽髮变苍。\n及此少自舒，觞咏未可忘。\n孤光凛下照，景妙无留藏。\n沙边数白鹭，欲下仍翔徉。\n羣动亦自得，如我四体康。\n平生子游子，虚白生吉祥。\n官舍并楼居，登临筋力强。\n未可效王粲，居然思故乡。",
        "dynasty": "宋",
        "collection_info": null
    },
    {
        "uuid": "1961f71f5f7e9ea38fd3f9d33044f432",
        "title": "定叟弟生朝遣诗为寿",
        "author": "张栻",
        "content": "我昔在严城，惟子桂林思。\n旧游復更践，相望仍今兹。\n行止不可期，会合何参差。\n况乃近重九，清杯忆同持。\n想子抚初度，难忘蓼莪诗。\n而我独东向，慇懃颂期颐。\n祝子以爱身，永佩过庭规。\n勉子事远业，昔贤以为师。\n安车按节度，中道行逶迤。\n他年老兄弟，鹤髮仍庞眉。\n岁晚话平生，期以无媿辞。\n及此良未易，兢兢愿同之。",
        "dynasty": "宋",
        "collection_info": null
    },
    {
        "uuid": "c70128e8b6fe5dccb48295a8697a087d",
        "title": "八月既望要详刑护漕游水东早饭碧虚徧观栖霞程曾龙隠诸岩晚酌松关放舟过水月洞月色佳甚逼夜分乃归赋此纪游",
        "author": "张栻",
        "content": "灕江即湘江，戢戢清见石。\n其东列羣峯，秋色碧復碧。\n日出雾露收，草径上逼侧。\n凭栏揩望眼，已足慰畴昔。\n更窥岩穴胜，创见为惊咋。\n如何数里间，奇观相接迹。\n宽同厦屋深，划若巨灵擘。\n日月递光景，风云变朝夕。\n石桥几年成，乳窦时一滴。\n神龙旧隠处，仰视多辟易。\n蜕迹凛犹存，隠隠印霜脊。\n下有澄湫深，余波漱苍壁。\n往者已仙去，来者此其宅。\n薄晚扣松关，风过声索索。\n聊麾车骑退，容我且散策。\n却望訾家洲，轻舫度前碛。\n回首烟树林，已復挂蟾魄。\n宇旷凈余滓，羣物被光泽。\n何所寄遐思，空岩皎虚白。\n清辉可一规，水色相激射。\n天边与川上，亭亭如合璧。\n居然广寒游，不用假六翮。\n班坐依微澜，晤赏共佳客。\n因之想千载，讵有今古隔。\n箫鼓归夜阑，观者粲城陌。\n往往罗杯盘，班班见殽核。\n谅因年岁丰，人意少舒适。\n视尔意少舒，于予亦忻怿。",
        "dynasty": "宋",
        "collection_info": null
    },
    {
        "uuid": "8e9813f576f30050afb6370b90ded4be",
        "title": "次韩机幕韵",
        "author": "张栻",
        "content": "韩杜有佳句，炯炯如辰星。\n自昔此邦胜，中土亦饫听。\n奇观今愈多，洞户长不扃。\n秀色真可餐，腴泽到畦丁。\n寒岩度轻舫，瘦岭着危亭。\n固已小鴈荡，宁復谈锦屏。\n自我来拥麾，每思御风泠。\n如何半载间，足迹才一经。\n居然俯仰中，便觉尘虑冥。\n旧刻暗苍藓，往事过奔霆。\n颇闻烟霞外，往往接神灵。\n向来羽衣士，吐内夸奇龄。\n终焉亦归尽，难留鬓毛青。\n塞鴈度霄汉，沙鸥飞远汀。\n大哉天壤间，逍遥各随形。\n人生亦何有，泛若水上萍。\n勿作分外念，但勉明德馨。\n乘时各努力，日驭不我停。\n梦回故园好，兰菊罗中庭。\n从知靖节醉，远胜次公醒。",
        "dynasty": "宋",
        "collection_info": null
    },
    {
        "uuid": "81cbca765dce1b4a1b2250db9b231c6a",
        "title": "秘阁郑公移节乡部置酒饯别诗以侑之",
        "author": "张栻",
        "content": "嗜僻寡同好，意合难语离。\n倾盖今几年，盍簪惬心期。\n况復王事同，退食陪委蛇。\n窥君肺腑中，落落无藩篱。\n独有见义勇，褰裳欲从之。\n忧时多苦语，怀古更余悲。\n坐使岭海间，冰雪映清规。\n我拙倚君重，孤怀良自知。\n正如乘雾行，不觉蒙其滋。\n人生岂无别，念此尤依依。\n维闽号蕃庶，今亦困茧丝。\n平时里社游，耳目到隠微。\n想当入境初，不待褰车帷。\n昼绣匪所荣，民瘼要深医。\n看培邦本强，讵止乡国肥。\n还归报明主，庙论资扶持。\n愿坚岁寒节，慰我别离思。",
        "dynasty": "宋",
        "collection_info": null
    },
    {
        "uuid": "128e5ad7013d61343b74c7905ba148bd",
        "title": "清明后七日与客同为水东之游翌朝赋此",
        "author": "张栻",
        "content": "平生山水癖，妙处只自知。\n夙约常寡味，邂逅惬心期。\n幅巾与藜杖，安步随所之。\n朅来坐官府，颇觉此愿违。\n城头望羣峯，欲往类绊羁。\n三春苦风雨，晴日一伸眉。\n沙边散车骑，竹舆从呕咿。\n独与三四客，野服相追随。\n亭高俯空旷，洞古探瓌奇。\n悬崖隠日月，幽壑蟠蛟螭。\n涧水杂鸣佩，松风发清吹。\n兴来即倾酒，语到亦论诗。\n聊揩簿书眼，偿此閒暇时。\n所历固未厌，所感多余思。\n昔游木叶下，今兹绿阴肥。\n江山虽可识，岁月乃如驰。\n素餐岂不念，怀安敢云私。\n归来耿不寐，欹枕听晨鷄。",
        "dynasty": "宋",
        "collection_info": null
    },
    {
        "uuid": "34c015a5930f942716ff3f2f690620c8",
        "title": "题榕溪阁",
        "author": "张栻",
        "content": "寒溪澹容与，老木枝相樛。\n其谁合二美，名此景物幽。\n太史昔南骛，于焉曾少休。\n想当下榻初，清与耳目谋。\n品题得要领，亦有翰墨留。\n我来访遗址，密竹鸣鈎辀。\n稍令旧观復，还与佳客游。\n树影散香篆，水光泛茶瓯。\n市声不到耳，永日风飕飕。\n所忻簿书隙，有此足夷犹。\n平生丘壑愿，如痼不可瘳。\n虽知等喧寂，终觉静理优。\n更思濯沧浪，榕根浮小舟。",
        "dynasty": "宋",
        "collection_info": null
    },
    {
        "uuid": "3a5a43f589bbccbddb4134b80d30cd38",
        "title": "送陈择之",
        "author": "张栻",
        "content": "君能千里来，乃作触热去。\n凉秋幸非遥，归计无已遽。\n向来文字间，讲论有平素。\n及兹共王事，益得君佳处。\n几微独深窥，圭角本不露。\n岂期寂寞滨，获此友朋助。\n吾邦虽云僻，山水足奇趣。\n更期休沐晨，相与穷杖屦。\n匆匆何少悰，咄咄出别语。\n君怀负丞恩，行矣当及戍。\n我亦念归欤，霜天收栗芋。\n后会未可期，往事屡回顾。\n赠言復何有，独以此道故。\n寥寥千载前，达者同一路。\n所趋固绝尘，所履无虚步。\n临深觉居高，仰止有余慕。\n要须学沧溟，汇此百川注。\n他年傥相忆，访我城南圃。\n无使岁月深，永思编简蠹。",
        "dynasty": "宋",
        "collection_info": null
    },
    {
        "uuid": "339df2f8bc2c70195f311b3b75060d15",
        "title": "止酒",
        "author": "张栻",
        "content": "渊明通达士，止酒乃成诗。\n终焉未能忘，寄意良在兹。\n勇哉典午君，覆觞无再期。\n念彼万乘贵，艰难有深思。\n况乃一介士，而或志可移。\n祓斋揆前训，刚制圣所辞。\n铭心谅无斁，多言亦奚为。",
        "dynasty": "宋",
        "collection_info": null
    },
    {
        "uuid": "c534ebdb84897bbb8f54aba17e5f7884",
        "title": "斜川日雪观所赋",
        "author": "张栻",
        "content": "行客念故里，劳者思少休。\n如何岁华新，尚尔天南游。\n涉五遇佳日，品题自名流。\n聊復揩病眼，沙边玩轻鸥。\n和风着冠巾，春意动林丘。\n缅怀千载人，孤高谅难俦。\n亦有一二士，举酒相劝酬。\n未知吾故园，草木如此不。\n政拙甘下考，智短空百忧。\n赐归傥蒙幸，旧盟良可求。",
        "dynasty": "宋",
        "collection_info": null
    },
    {
        "uuid": "784b6fb89fd89aa30f6f85010fe7ec26",
        "title": "静江归舟中读书",
        "author": "张栻",
        "content": "南风驾小雨，羣山凈如沐。\n吾归及新凉，所历慰心目。\n轧轧柔橹鸣，卧见山起伏。\n推枕意悠然，还取我书读。\n平生领解处，于焉更三復。\n老矣百念疎，但欲斯境熟。\n向来五岭游，日力半吏牍。\n小心了官事，终觉媿惸独。\n世路自险夷，人情费追逐。\n翩翩孤飞翼，息荫望林麓。",
        "dynasty": "宋",
        "collection_info": null
    },
    {
        "uuid": "dd4dc9c1fe5cc4441f5378452050184a",
        "title": "张子真杨政光吴德夫追路湘源赋此以别",
        "author": "张栻",
        "content": "驱车出严关，触热归路长。\n一雨羣物苏，吾行亦清凉。\n灕水自南去，湘流正洋洋。\n眷言二三友，跋马勤送将。\n萧然短长亭，每语夜未央。\n张子名家驹，千里方腾骧。\n杨郎岭中彦，而能敛锋铓。\n延陵旧所熟，气味固难忘。\n向来幕府游，三秀丽斋房。\n居然出别语，分袂楚粤乡。\n人生会有别，勿悲参与商。\n独有赠言意，临岐更平章。\n风俗易移人，宦途剧羊肠。\n千钧有不守，决去飞鸟翔。\n要当勉自持，诗书作金汤。\n他年相会处，刮目看增光。\n为谢桂父老，无泽留一方。\n惟余石间字，时与洗苔苍。",
        "dynasty": "宋",
        "collection_info": null
    },
    {
        "uuid": "55ead1215fd96d777fc031ca8bc179aa",
        "title": "登江陵郡城观雪",
        "author": "张栻",
        "content": "黄云澹四垂，飞雪忽无际。\n排空风力静，整整若有制。\n穿林初着花，点瓦已成毳。\n低连七泽波，远接关河势。\n凭城领奇观，壮思起病滞。\n四年领边州，气候苦多盭。\n清秋日昏昏，仲冬雷虺虺。\n雪花有时零，转首即开霁。\n及兹洗瘴眸，天公岂无意。\n为邦抱百忧，但愿得丰岁。\n对之一欣然，不饮心已醉。\n春前尚余腊，三白或可冀。\n更约竹间梅，共作岁寒计。",
        "dynasty": "宋",
        "collection_info": null
    },
    {
        "uuid": "0d54b0b6de9cd73fcc991775cca004e3",
        "title": "正甫还长沙復用斜川日和陶韵为别",
        "author": "张栻",
        "content": "吾党有佳士，寡欲自日休。\n眷言平生心，从我万里游。\n披云度岭峤，犯雪临江流。\n顾我无定踪，飘然若轻鸥。\n兹行虽云远，所忻近故丘。\n况得与君俱，岂患寡朋俦。\n有酒君为饮，有句君能酬。\n如何舍我归，颇亦念此不。\n我老百念冷，独有谋道忧。\n临岐无他祝，简编细研求。",
        "dynasty": "宋",
        "collection_info": null
    },
    {
        "uuid": "78263354ab3aa607f4f4c7061d8fb309",
        "title": "子远使君出守广汉始获倾盖诸官赋诗赠别某广汉人也故末章及之",
        "author": "张栻",
        "content": "半生落南州，分与岷峨疎。\n朅来荆江上，所忻近乡闾。\n吾乡多隽豪，杂沓来舟车。\n时从说情话，颇觉中怀舒。\n中间识胡公，粹美真璠玙。\n心远气自静，语简意有余。\n向来有推毂，入校中秘书。\n名场万夫立，人亟我则徐。\n拳拳抱忠爱，百虑纔一摅。\n白云已在望，思亲惜居诸。\n乞州枌榆边，政以便版舆。\n同舍挽不住，清风挟归裾。\n观君进退间，此岂为名誉。\n春帆肯小驻，论交良慰予。\n爱君秉质高，且復富蓄储。\n任重则道远，愿言勿踟蹰。\n吾州得贤牧，父老想乐胥。\n我亦有一廛，径思归荷锄。",
        "dynasty": "宋",
        "collection_info": null
    },
    {
        "uuid": "6e05dd0e58dfb37e2c44e063922f9496",
        "title": "李仁甫用东坡寄王定国韵赋新罗参见贻亦復继作",
        "author": "张栻",
        "content": "三韩接蓬莱，祥云护山顶。\n涵濡雨露春，吞纳日月景。\n美荫背幽壑，灵根发奇颖。\n艰难航瀚海，包裹走湖岭。\n仙翁阅世故，未肯遽生瘿。\n相期汗漫游，岁晚共驰骋。\n愿持紫团珍，往扣黄庭境。\n想翁面敷腴，玉色带金井。\n芸芸纳归根，湛此方寸静。\n清规照浊俗，不惑类杨秉。\n悬知药笼中，此物配丹鼎。\n从今谈天舌，不用更浇茗。",
        "dynasty": "宋",
        "collection_info": null
    },
    {
        "uuid": "69a5c2337e09abcdfccfa790ca9fd6bf",
        "title": "外弟信臣总干西归驻舟沙岸得半月之款于其行口占道别",
        "author": "张栻",
        "content": "外家源流远，文物被诸孙。\n嗟我数年来，颇识佳弟昆。\n酥酪本同味，兰芷非殊根。\n竞爽有如此，知当大其门。\n信也来过我，气貌清而温。\n方忻驻足地，中有静者存。\n皎然明月光，岂復受浊浑。\n埙箎迭和时，此理试共论。",
        "dynasty": "宋",
        "collection_info": null
    },
    {
        "uuid": "d94c04b11bcb07e2c6bd06c587a27d05",
        "title": "庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇",
        "author": "张栻",
        "content": "庐山仙灵宅，佳处固非一。\n颇闻卧龙胜，幽深谅难匹。\n悬瀑泻琮琤，石壁两崒嵂。\n草木被光辉，波澜动回没。\n今年朱使君，下马恍若失。\n徘徊领妙趣，指点筑茅室。\n为爱卧龙名，英姿慨超轶。\n于焉俨绘事，长风起萧瑟。\n髣髴梁父吟，尚想翁抱膝。\n惨澹风云会，飘忽日月疾。\n独存经世心，千载讵可汩。\n褰裳欲从之，云涛渺寒日。",
        "dynasty": "宋",
        "collection_info": null
    },
    {
        "uuid": "27bf699789dc4f924f6af631bddae2f7",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一",
        "author": "张栻",
        "content": "熙熙阳春，既发既舒。\n翼翼南亩，是展是图。",
        "dynasty": "宋",
        "collection_info": null
    },
    {
        "uuid": "ad38b3f89f422a5aee17c6d377e20814",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二",
        "author": "张栻",
        "content": "嗟尔农夫，各敬乃事。\n往利尔器，诫尔妇子。",
        "dynasty": "宋",
        "collection_info": null
    },
    {
        "uuid": "c7c8a62067aacaa615aca7ab9fc56336",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其三",
        "author": "张栻",
        "content": "惟生在勤，勤则及时。\n惟时之趋，时不尔违。",
        "dynasty": "宋",
        "collection_info": null
    },
    {
        "uuid": "e749c62f33f1e414cd8e7ba2e6546ef5",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其四",
        "author": "张栻",
        "content": "祁祁甘雨，膏我下土。\n习习谷风，和泽乃普。",
        "dynasty": "宋",
        "collection_info": null
    },
    {
        "uuid": "ce3d079161a8956d07c13320f9093111",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其五",
        "author": "张栻",
        "content": "往即尔耕，惟力之深。\n往莳尔苗，勿倦其耘。",
        "dynasty": "宋",
        "collection_info": null
    },
    {
        "uuid": "766905c8071778fbb2cf6bb8ec9e9820",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其六",
        "author": "张栻",
        "content": "于日于夕，自遂自达。\n尔心勿忘，彼生孰遏。",
        "dynasty": "宋",
        "collection_info": null
    },
    {
        "uuid": "65dc8046d554dad1df17a508f5d020c3",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其七",
        "author": "张栻",
        "content": "惟天之心，矜我下民。\n民不违天，使尔有成。",
        "dynasty": "宋",
        "collection_info": null
    },
    {
        "uuid": "777a10a2044c53d8f141dcb216df0cb8",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其八",
        "author": "张栻",
        "content": "既穟既实，既坚既好。\n尔穫既周，先养尔老。",
        "dynasty": "宋",
        "collection_info": null
    },
    {
        "uuid": "0164bc674131958a920779912231d376",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其九",
        "author": "张栻",
        "content": "保尔家室，抚尔幼穉。\n既迄有年，復思嗣岁。",
        "dynasty": "宋",
        "collection_info": null
    },
    {
        "uuid": "10ff7e558fa1d6cc9382217298bce6fe",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一○",
        "author": "张栻",
        "content": "嗟尔父老，其训其诫。\n俾务于本，惟土物爱。",
        "dynasty": "宋",
        "collection_info": null
    },
    {
        "uuid": "0d1981b3a943c00c6ca423a0a489aa72",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一一",
        "author": "张栻",
        "content": "不念其本，则越其思。\n所思既越，害斯百罹。",
        "dynasty": "宋",
        "collection_info": null
    },
    {
        "uuid": "1289f3ecd2010eddd09120880ba77633",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一二",
        "author": "张栻",
        "content": "嗟尔父老，其告其喻。\n尔之有生，君实覆汝。",
        "dynasty": "宋",
        "collection_info": null
    },
    {
        "uuid": "5a65654339b046ec93c89ec083f6b06a",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一三",
        "author": "张栻",
        "content": "尊君亲上，其笃勿忘。\n小心畏忌，率于宪章。",
        "dynasty": "宋",
        "collection_info": null
    },
    {
        "uuid": "b331737f6c314c9cec7358fa73bcd28c",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一四",
        "author": "张栻",
        "content": "嗟尔父老，教之孝悌。\n孰无父母，与其同气。",
        "dynasty": "宋",
        "collection_info": null
    },
    {
        "uuid": "8b92510f81e3916046e7665ada57594c",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一五",
        "author": "张栻",
        "content": "反于尔心，孰无爱敬。\n即是而推，乌往不顺。",
        "dynasty": "宋",
        "collection_info": null
    },
    {
        "uuid": "5d4a8941069d3e3d046edd9c8ff8d511",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一六",
        "author": "张栻",
        "content": "嗟尔父老，勿替谆谆。\n其未率从，警厉其身。",
        "dynasty": "宋",
        "collection_info": null
    },
    {
        "uuid": "700309b03f3f77fa8e17b7db877f7dd4",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一七",
        "author": "张栻",
        "content": "告以祸患，其使知惧。\n无俾蹉跌，以陷罪罟。",
        "dynasty": "宋",
        "collection_info": null
    },
    {
        "uuid": "44b9636e547cf03c91530e2f129d5cf3",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一八",
        "author": "张栻",
        "content": "惟国之法，烨烨其垂。\n使尔知避，岂欲尔施。",
        "dynasty": "宋",
        "collection_info": null
    },
    {
        "uuid": "283d1528bc91f07c5f9a661bd63d5a74",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一九",
        "author": "张栻",
        "content": "尔或自陷，予疚予恫。\n曷使予怀，寘于尔衷。",
        "dynasty": "宋",
        "collection_info": null
    },
    {
        "uuid": "9ea0d5bc9c8a94d0bf7e0d9aef2e7f3a",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二○",
        "author": "张栻",
        "content": "于赫圣主，敷德流泽。\n布宣弗勤，时予之责。",
        "dynasty": "宋",
        "collection_info": null
    },
    {
        "uuid": "167fa417c52a9d8e0131c14094094101",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二一",
        "author": "张栻",
        "content": "咨尔父老，助予念兹。\n岂予之助，报国是宜。",
        "dynasty": "宋",
        "collection_info": null
    },
    {
        "uuid": "fdaecc8578a428e12117f8c5f7b453b7",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二二",
        "author": "张栻",
        "content": "粤以今日，劝相于郊。\n乃作此诗，以懋尔劳。",
        "dynasty": "宋",
        "collection_info": null
    },
    {
        "uuid": "04c16daedc2cf417cc4fb940928393cb",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二三",
        "author": "张栻",
        "content": "咨尔父老，尚演厥义。\n其讽其歌，于乡于里。",
        "dynasty": "宋",
        "collection_info": null
    },
    {
        "uuid": "4574842ae65c781171555db90ff704e5",
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二四",
        "author": "张栻",
        "content": "俾一其心，服我训言。\n击鼓坎坎，自古有年。",
        "dynasty": "宋",
        "collection_info": null
    },
    {
        "uuid": "c102a2c6254836bd7e379e20069bebae",
        "title": "和石通判酌白鹤泉",
        "author": "张栻",
        "content": "谈天终日口澜翻，来乞清甘醒舌根。\n满座松声闻金石，微澜鹤影漾瑶琨。\n淡中知味谁三嚥，妙处相期岂一樽。\n有本自应来不竭，滥觞端可验龙门。",
        "dynasty": "宋",
        "collection_info": null
    },
    {
        "uuid": "777e7a8b9fa7a3340d030399891df09b",
        "title": "憩清风峡",
        "author": "张栻",
        "content": "扶疎古木矗危梯，开始知经几摄提。\n还有石桥容客坐，仰看兰若与云齐。\n风生阴壑方鸣籁，日烈尘寰正望霓。\n从此上山君努力，瘦藤今日得同携。",
        "dynasty": "宋",
        "collection_info": null
    },
    {
        "uuid": "add6632ec8d57f92d3b685c31ab99d94",
        "title": "读李邕碑",
        "author": "张栻",
        "content": "荒榛日莫倚筇时，叹息危亭北海碑。\n后辈但知尊字画，当年不得戍边垂。\n岂关贝锦能成祸，祇恐干将不自奇。\n杜老惜才千古意，如今谁咏六公辞。",
        "dynasty": "宋",
        "collection_info": null
    },
    {
        "uuid": "5d6306da76e70ec704d1cc08e9817bc8",
        "title": "登法华台",
        "author": "张栻",
        "content": "山间景物转流年，台上风光处处传。\n放目便应云梦小，凭栏平挹祝融巅。\n忽寻故国占天际，谁看孤舟繫岸边。\n百感还将山下去，肯同槁木堕深禅。",
        "dynasty": "宋",
        "collection_info": null
    },
    {
        "uuid": "1fe217b436ac7aebcf4f195e6ad9bf02",
        "title": "谢杨文昭主簿寄诗杨之父绍兴间倅建康不屈于兀朮而死",
        "author": "张栻",
        "content": "乃翁詈贼气如虹，千载衣冠起懦庸。\n双庙已应同卞壶，佳儿今喜见甄逢。\n传邮赠我凌云句，断简知君学古胸。\n忠孝可全须力勉，策勋宁復羡侯封。",
        "dynasty": "宋",
        "collection_info": null
    },
    {
        "uuid": "e8b5b1e64bd057ead8d505b2083df660",
        "title": "喜广仲伯逢来会",
        "author": "张栻",
        "content": "二阮向来俱莫逆，支筇为我到山巅。\n浊醪共饮聊復尔，胜集于今亦偶然。\n人立千峯秋色裏，月生沧海暮云边。\n高谈此地曾知几，一笑归来对榻眠。",
        "dynasty": "宋",
        "collection_info": null
    },
    {
        "uuid": "80b7aabbe5b7e4a546d8c6a830a5e64e",
        "title": "和黄仲秉喜雨",
        "author": "张栻",
        "content": "雨后清泉遶舍流，悬知耘耜遍南州。\n占相岁事端无恙，劳苦农人亦少休。\n好句收功经百炼，弥旬不见便三秋。\n闲来只愿长丰稔，江海白鸥盟共求。",
        "dynasty": "宋",
        "collection_info": null
    },
    {
        "uuid": "c052e2375193366b363f0da0d2bbf377",
        "title": "游道场山次沈国录韵",
        "author": "张栻",
        "content": "玻瓈盆外起千鬟，路入空蒙紫翠间。\n心远最便天宇迥，眼明偏见野云闲。\n寒泉宰木留千载，清磬疎钟度两山。\n我亦湘城三径在，湖边归去洗尘颜。",
        "dynasty": "宋",
        "collection_info": null
    },
    {
        "uuid": "2598fe501e9d9158529379c3ac2266a9",
        "title": "早秋湖亭",
        "author": "张栻",
        "content": "泽国今年秋气蚤，湖亭清晚独裴徊。\n翩翻荷盖随风舞，萧瑟松声带雨来。\n静处岂云身计得，吟边但觉岁华催。\n悠悠远思凭谁写，多病新来罢酒杯。",
        "dynasty": "宋",
        "collection_info": null
    },
    {
        "uuid": "58a5f370b47f816b5c4287d6a3c7869d",
        "title": "赋周畏知寓斋",
        "author": "张栻",
        "content": "知君随寓即能安，久矣家山咏考槃。\n幕府漫游从鬓秃，竹窗寄傲有书观。\n此身讵可忘三省，世路何妨阅万端。\n俯仰周旋皆实理，未应祇向寓中看。",
        "dynasty": "宋",
        "collection_info": null
    },
    {
        "uuid": "b45975e15a02f7bfa417711a5d05a78a",
        "title": "送甘可大",
        "author": "张栻",
        "content": "子陵溪水千年绿，犹忆登临日暮时。\n子去定能寻胜概，书来当復慰相思。\n简编有味宁论晚，得失从渠莫自疑。\n也学迂疎教似舅，不应空赋渭阳诗。",
        "dynasty": "宋",
        "collection_info": null
    },
    {
        "uuid": "2f85fff3664dc05c30a376b96843a3fd",
        "title": "送胡伯逢之官金陵",
        "author": "张栻",
        "content": "相望数舍已云疎，远别何因执子袪。\n漫仕想应同捧檄，旧闻当不废观书。\n月明淮水空陈迹，山绕新亭有故墟。\n暇日更须频访古，因来为我道何如。",
        "dynasty": "宋",
        "collection_info": null
    },
    {
        "uuid": "a611dfece52e50ee004c5e34352e9a6f",
        "title": "寄题建安公梅山堂",
        "author": "张栻",
        "content": "梅公山色近庭除，胜日供公几杖余。\n千古谩传栖迹地，当年谁忆爱君书。\n丹心炯炯元无间，白髮星星不用鉏。\n待得斯民俱奠枕，归来端亦爱吾庐。",
        "dynasty": "宋",
        "collection_info": null
    },
    {
        "uuid": "5358b1e215fd123a391aadf383afe11f",
        "title": "重九陪详刑护漕东西楼之集",
        "author": "张栻",
        "content": "猎猎西风满角巾，登临秋思与云平。\n山围四野高低碧，江遶东城今古清。\n莫恨寒花未堪摘，且忻樽酒得同倾。\n政须客裏频回首，细话家山此日情。",
        "dynasty": "宋",
        "collection_info": null
    },
    {
        "uuid": "fadf02a7272647c2e33936e7f5dc572d",
        "title": "次赵漕赠王昭州韵",
        "author": "张栻",
        "content": "煌煌金节按江城，驿路梅花正小春。\n闻说争迎来满道，定将何术慰斯民。\n憩棠异日夸南国，怀橘归时拜寿亲。\n流泽会看均一路，要令治象復熙淳。",
        "dynasty": "宋",
        "collection_info": null
    },
    {
        "uuid": "240dd5884b02292b4bafe9c9395f4ee8",
        "title": "九日登千山观",
        "author": "张栻",
        "content": "清晨领客上巉岩，野路衣襟湿翠岚。\n九日开樽仍绝景，西风欹帽且高谈。\n地形盘薄一都会，山色周遭万玉簪。\n却指飞鸿烟漠漠，故园茱菊老江潭。",
        "dynasty": "宋",
        "collection_info": null
    },
    {
        "uuid": "2620dd0e4a69b70d1b04a228d4ee4a8a",
        "title": "和正父游榕溪韵",
        "author": "张栻",
        "content": "隔岸高低露碧山，眼明便作故园看。\n直从榕影度轻舫，更傍溪光抚曲栏。\n鸿雁来希空怅望，梅花开早未初寒。\n喜君万里同情话，明月清风足佐欢。",
        "dynasty": "宋",
        "collection_info": null
    },
    {
        "uuid": "8b7d3107dcbfc7db68fdf068c9baa2a2",
        "title": "仲冬朔日登湘南楼復用正父前韵",
        "author": "张栻",
        "content": "历遍江南处处山，峤南还得倚楼看。\n化工此地无余巧，爽气穷冬更逼栏。\n官事随时宁解了，书盟平日未应寒。\n相逢自有论文乐，只把空杯未碍欢。",
        "dynasty": "宋",
        "collection_info": null
    },
    {
        "uuid": "072e7cb429fb56a60cd11e2daac7e9a7",
        "title": "六月二十六日秀青亭初成与客同集",
        "author": "张栻",
        "content": "亭成胜日好风光，佳客携将共一觞。\n苍壁插空千古色，高松荫堤三伏凉。\n网鱼缕脍寒水玉，剥莲煮鼎甘露浆。\n便觉故园浑在眼，祇应灕水似潇湘。",
        "dynasty": "宋",
        "collection_info": null
    },
    {
        "uuid": "1d93bd1d916557e8b943ab02c5b0cd5c",
        "title": "送韩宜州",
        "author": "张栻",
        "content": "顷年未识宜州面，已信诸贤品藻公。\n幕下从容逢益友，胸中骯脏本家风。\n一麾且与宽凋瘵，华髮应无慕勇功。\n从古安边须自治，人情初不间华戎。",
        "dynasty": "宋",
        "collection_info": null
    },
    {
        "uuid": "cf75c642da461e403b292b438fcbfab4",
        "title": "鹿鸣宴",
        "author": "张栻",
        "content": "从昔山川夸八桂，只今文物盛南州。\n秋风万里携书剑，春日端门拜冕旒。\n圣世取才先实用，儒生报国岂身谋。\n且看廷策三千字，为写平时畎亩忧。",
        "dynasty": "宋",
        "collection_info": null
    },
    {
        "uuid": "9c9d9614072d32597e8d1c77996b33e9",
        "title": "送宇文正甫",
        "author": "张栻",
        "content": "重来能復几旬余，临水登山又送渠。\n夜雨已知农事好，春寒未放小桃舒。\n眼前佳处应难尽，别后书来讵可疎。\n我亦相将归旧隠，杖藜时復访楼居。",
        "dynasty": "宋",
        "collection_info": null
    },
    {
        "uuid": "895d4bf3ff8376c22d1d3dca4c332f5b",
        "title": "雨后同周允升登雪观",
        "author": "张栻",
        "content": "一雨端能减百忧，肩舆径上最高楼。\n山容凈洗无穷碧，江水新添自在流。\n已觉春随花片老，不应身似贾胡留。\n烟蓑风笠南山下，正好归欤看麦秋。",
        "dynasty": "宋",
        "collection_info": null
    },
    {
        "uuid": "808cd1b597f75837f9328a1b0e853cae",
        "title": "题邢使君钓隠",
        "author": "张栻",
        "content": "使君卜筑占芳洲，短槛疎篱处处幽。\n风月随时供燕几，笑谈终日在中流。\n翩翩影落来宾鴈，漠漠寒生欲下鸥。\n城市山林俱寓目，问君底处足消忧。",
        "dynasty": "宋",
        "collection_info": null
    },
    {
        "uuid": "ea027e4de282ac08bec1f9e53daea279",
        "title": "某辱归父丈惠贶新诗谨次韵末章为别",
        "author": "张栻",
        "content": "淮海相从几岁年，南州鴈不到西川。\n重逢影落烟沙外，却喜身如金石坚。\n莫叹武城资莞尔，且看平楚正苍然。\n剸繁自是君余事，毫髮难逃止水渊。",
        "dynasty": "宋",
        "collection_info": null
    },
    {
        "uuid": "3b569a8de8d1d976e44553ccf7318ca9",
        "title": "和查仲文雪中即席所赋",
        "author": "张栻",
        "content": "方帽衝泥有客来，九衢俗眼莫惊猜。\n一樽相对十年外，两脚新从万里回。\n壮志未随衰鬓改，孤怀良为故人开。\n雪中细放梅花发，不用匆匆羯鼓催。",
        "dynasty": "宋",
        "collection_info": null
    },
    {
        "uuid": "c3873f0acabb1529ef0ec4f7e1196754",
        "title": "和宇文正甫探梅",
        "author": "张栻",
        "content": "天与孤清迥莫邻，祇应空谷伴幽人。\n千林扫迹愁无那，一点横梢眼便亲。\n顾影莫惊身易老，哦诗尚觉句能新。\n几多生意冰霜裏，说与夭桃自在春。",
        "dynasty": "宋",
        "collection_info": null
    },
    {
        "uuid": "fbb3f832fc07eeef305e21e8e149a448",
        "title": "襄州护漕使者张侯寄示所作快目亭记辞多慷慨予读而壮之且想斯亭观览之胜为赋此",
        "author": "张栻",
        "content": "闻说君家快目亭，湓江直上起千寻。\n昔人事业规摹在，故国山河草木深。\n世态从渠翻覆手，壮图还我短长吟。\n会须一展平戎策，始称平生洒落襟。",
        "dynasty": "宋",
        "collection_info": null
    },
    {
        "uuid": "602e82b9101d9478a48f4155cd30989a",
        "title": "送舜臣抚干表兄赴部",
        "author": "张栻",
        "content": "畴昔相看意便倾，重逢便觉眼增明。\n半生漫仕壮心在，五月长江去棹轻。\n龟椟久藏千乘宝，鹏风方快九霄程。\n公朝兼用人门选，外氏传家旧有声。",
        "dynasty": "宋",
        "collection_info": null
    },
    {
        "uuid": "1e100a67816da5c71925fe437e6de5dc",
        "title": "寿定叟弟",
        "author": "张栻",
        "content": "为邦和气满乡闾，袖手还家乐有余。\n案上简编元好在，闲中日月更宽舒。\n功名且要身长健，寻尺何求计不疎。\n好泛菊英斟寿酒，扁舟吾欲赋归欤。",
        "dynasty": "宋",
        "collection_info": null
    },
    {
        "uuid": "af2712748a8bfa1a0f5b58bec73dd792",
        "title": "重九日与宾佐登龙山",
        "author": "张栻",
        "content": "晓风猎猎笛横秋，泽国名山九日游。\n万里烟云归老眼，千年形势接中州。\n丘原到处堪怀古，萸菊随时岂解愁。\n此日此心谁共领，朝宗江汉自东流。",
        "dynasty": "宋",
        "collection_info": null
    },
    {
        "uuid": "11a6eec8b7ea3e06ff680b43f0be6d5b",
        "title": "赠乐仲恕",
        "author": "张栻",
        "content": "老子曾从先觉游，后来文采继风流。\n胸中有意穷千古，笔下成章映九秋。\n尘世利名无着莫，圣门事业要精求。\n咏归消息今犹在，鱼跃鸢飞会得不。",
        "dynasty": "宋",
        "collection_info": null
    },
    {
        "uuid": "274d589e14cefbceec27cc245c679793",
        "title": "小园荼䕷盛开伯承以诗见督置酒于此为增不敏之叹",
        "author": "张栻",
        "content": "留连红紫计无从，晚惜芬芳万卉空。\n枕上几回清梦断，风前政可碧纱笼。\n春随夜雨但三叹，韵入香醪尚一中。\n长有花开消息在，不应鸣鼓便相攻。",
        "dynasty": "宋",
        "collection_info": null
    },
    {
        "uuid": "13248b582fc9e5d8e911e0a1b5f0240a",
        "title": "再和  其一",
        "author": "张栻",
        "content": "闭门谢客少过从，独倚修篁傲碧空。\n忽喜千条发琼蕊，纷如万鹤出樊笼。\n与君前日徘徊久，得句悬知惨淡中。\n胸次本无愁可着，何为苦要酒兵攻。",
        "dynasty": "宋",
        "collection_info": null
    },
    {
        "uuid": "4e4a23cb6f560c31f2f8f774bb8783b1",
        "title": "再和  其二",
        "author": "张栻",
        "content": "夜读韦编起欲从，门前流水落花空。\n春同心事应长在，月当灯光不用笼。\n弔古谁能嗟泽畔，高吟且欲效隆中。\n君诗似玉无瑕玷，岂有他山石可攻。",
        "dynasty": "宋",
        "collection_info": null
    },
    {
        "uuid": "0d1fa702907ba6ac6d94b5bf2d3fefba",
        "title": "再和  其三",
        "author": "张栻",
        "content": "市朝车马列云从，君有危楼出半空。\n但觉干坤增老眼，不妨日月转空笼。\n花开花落关何事，江北江南只此中。\n互出新诗殊未艾，长城尚许短兵攻。",
        "dynasty": "宋",
        "collection_info": null
    },
    {
        "uuid": "929f88f907bc41668b28c045455a5774",
        "title": "和杨教授  其一",
        "author": "张栻",
        "content": "道在无今昔，才难有屈伸。\n青编知了意，白眼付时人。\n镜裏颜容旧，胸中事业新。\n绝叹知味鲜，渠自说甘辛。",
        "dynasty": "宋",
        "collection_info": null
    },
    {
        "uuid": "52d4aa01433efc193172a096357d3b49",
        "title": "和杨教授  其二",
        "author": "张栻",
        "content": "客少从蒿长，居深懒户开。\n孤城岁云莫，瘦马子能来。\n长策怜葵向，新诗更雨催。\n相看前日事，此首忍重回。",
        "dynasty": "宋",
        "collection_info": null
    },
    {
        "uuid": "42ca86c9881820fa12d0dda2f3cd29af",
        "title": "送少隠兄赴兴元幕  其一",
        "author": "张栻",
        "content": "出手宁嫌晚，论心本不欺。\n五年江左客，万里故园思。\n肯枉洞庭棹，来寻棠棣诗。\n固知名义重，岂但慰朝饥。",
        "dynasty": "宋",
        "collection_info": null
    },
    {
        "uuid": "4e6d0f9d8f93daa09aa826feba2234c9",
        "title": "送少隠兄赴兴元幕  其二",
        "author": "张栻",
        "content": "边塞连关陇，貔貅罢战征。\n幕中须预计，堂上乃奇兵。\n汉水追前策，秦原忆旧耕。\n书生亦多事，慷慨试经行。",
        "dynasty": "宋",
        "collection_info": null
    },
    {
        "uuid": "ab6b32a1f912eb5716d4e82c55ccc999",
        "title": "廉州何使君挽诗二首  其一",
        "author": "张栻",
        "content": "橘井登贤籍，槐宫并俊游。\n姓名题鴈塔，文字上瀛洲。\n青简穷千载，朱轓但一州。\n有怀终未试，眼看落山丘。",
        "dynasty": "宋",
        "collection_info": null
    },
    {
        "uuid": "c09058369aa46491272f888ac61a8959",
        "title": "廉州何使君挽诗二首  其二",
        "author": "张栻",
        "content": "忆昔湟江上，相逢意便倾。\n胸中元浩荡，笔下更纵横。\n士伏徐公德，人言景倩清。\n定应乡里敬，枌社祭先生。",
        "dynasty": "宋",
        "collection_info": null
    },
    {
        "uuid": "a964fe677bb2ad004b6e8b1748fe61ac",
        "title": "和张晋彦游岳麓",
        "author": "张栻",
        "content": "斋舫凌烟浦，云屏入画图。\n日烘花炫昼，风定水明湖。\n布谷催春种，提壶劝客沽。\n湘中无限景，赋咏继三都。",
        "dynasty": "宋",
        "collection_info": null
    },
    {
        "uuid": "7192b243a2e5b707a798deeaa8fb1efa",
        "title": "送临武雷令  其一",
        "author": "张栻",
        "content": "诏举循良吏，时资抚字功。\n人情平易看，治道古今同。\n绿野新耕盛，潢池旧习空。\n便应君课最，名姓御屏中。",
        "dynasty": "宋",
        "collection_info": null
    },
    {
        "uuid": "491863f2bb829f396f04c1af10138d7d",
        "title": "送临武雷令  其二",
        "author": "张栻",
        "content": "去路连崇岭，扁舟上涨涛。\n不违将母愿，敢叹独贤劳。\n境静归凫鴈，庭空长艾蒿。\n不妨频拄颊，千里寄风骚。",
        "dynasty": "宋",
        "collection_info": null
    },
    {
        "uuid": "4a5bd41390101ce9e928e269f83d2274",
        "title": "喜雨呈安国",
        "author": "张栻",
        "content": "望岁民心切，为霖帝力均。\n崇朝变炎暑，举目尽清新。\n坎坎连村鼓，熙熙万室春。\n北窗凉枕簟，安稳到闲人。",
        "dynasty": "宋",
        "collection_info": null
    },
    {
        "uuid": "98d3459cc7e0265d14ba4f0ace821f60",
        "title": "十二月十六日夜枕上闻雷已而大雪",
        "author": "张栻",
        "content": "春信梅边动，雷声枕上惊。\n忽看窗纸白，顿觉竹声清。\n江海空余梦，壶觞起自倾。\n朝来倚楼处，玉树满湘城。",
        "dynasty": "宋",
        "collection_info": null
    },
    {
        "uuid": "e5f548f0ccdf6592670d93c04aaebb37",
        "title": "过湘潭刘信叔旧居有感",
        "author": "张栻",
        "content": "北渚留行客，东陵忆旧侯。\n池莲半枯折，风叶正飕飗。\n事业留千载，英雄去一丘。\n平生许国志，岁晚讵悠悠。",
        "dynasty": "宋",
        "collection_info": null
    },
    {
        "uuid": "c6a4ee898fe09091bb61e5cd2a88e22f",
        "title": "题唐兴寺湘江亭",
        "author": "张栻",
        "content": "寺废苍崖耸，江回远岸明。\n风霜摧翰墨，岁月老丝缗。\n兀坐知茶味，闲行忘去程。\n长哦伊水句，回首若为情。",
        "dynasty": "宋",
        "collection_info": null
    },
    {
        "uuid": "925e1df6623e4696f174f272874eb7da",
        "title": "彪德美来会于泉有诗因次韵",
        "author": "张栻",
        "content": "君卧衡山北，我行湘水滨。\n相逢还莫逆，清绝两无尘。\n胜集追前日，轻阴近小春。\n濯缨聊復尔，举首谢簪绅。",
        "dynasty": "宋",
        "collection_info": null
    },
    {
        "uuid": "938c841e6d6aef0b76fa0c54fb6dbc1a",
        "title": "上封有怀元晦",
        "author": "张栻",
        "content": "忆共朱夫子，登临冰雪中。\n剧谈无俗调，得句有新功。\n别去鴈横浦，重来月满空。\n遥怜今夕意，清梦傥相同。",
        "dynasty": "宋",
        "collection_info": null
    },
    {
        "uuid": "c079667baff6f0b520cd3b77014b4ebe",
        "title": "题福岩",
        "author": "张栻",
        "content": "掷钵峯前寺，肩舆几度来。\n楼台还旧观，杉桧抚新栽。\n湘水堂堂去，秋山面面开。\n裴徊千古思，风壑有余哀。",
        "dynasty": "宋",
        "collection_info": null
    },
    {
        "uuid": "4dc63536d2d9ffe54ca7a61742067842",
        "title": "题南台寺",
        "author": "张栻",
        "content": "相望几兰若，胜处是南台。\n阁迥规摹稳，门空昼夜开。\n回风时浩荡，高岭更崔嵬。\n谩说石头滑，支筇得往来。",
        "dynasty": "宋",
        "collection_info": null
    },
    {
        "uuid": "8bcc46b049a3f19b3a9e7d78166fb533",
        "title": "由西岭行后洞山路",
        "author": "张栻",
        "content": "西岭更西路，云岚最窈深。\n水流千涧底，树合四时阴。\n幽绝无僧住，闲来有客吟。\n山行三十里，钟磬忽传音。",
        "dynasty": "宋",
        "collection_info": null
    },
    {
        "uuid": "2efd12f509be28eced0cb5bb8322a8b7",
        "title": "过高台寺",
        "author": "张栻",
        "content": "着屋悬崖畔，开窗迭嶂秋。\n半欹云榭冷，不断石泉流。\n茗椀味能永，竹风声更幽。\n平生版庵老，得句似汤休。",
        "dynasty": "宋",
        "collection_info": null
    },
    {
        "uuid": "789ec0af4e75f5381de60374990ce31f",
        "title": "宿方广寺",
        "author": "张栻",
        "content": "俗尘元迥隔，景物自天成。\n山近四围碧，泉鸣永夜清。\n月华侵户冷，秋气与云横。\n晓起寻归路，题诗寄此情。",
        "dynasty": "宋",
        "collection_info": null
    },
    {
        "uuid": "6d1358585cdf52ab57e1944ff654080a",
        "title": "和黄漕雪中将至长沙",
        "author": "张栻",
        "content": "吾道元如砥，人间谩畏途。\n未容舟泝峡，且泛雪平湖。\n子孝宁投杼，天回看脱弧。\n不应从我懒，欲老豆麻区。",
        "dynasty": "宋",
        "collection_info": null
    },
    {
        "uuid": "ecb499bb211d8398764df27c30644132",
        "title": "人日游城东晚饭陈仲思茅亭分韵得香字",
        "author": "张栻",
        "content": "绝怜梅事晚，与客到林塘。\n瓦椀村醪酽，杯羹野菜香。\n旧游看壁字，新岁尚他乡。\n一笑俱真率，悠然意未央。",
        "dynasty": "宋",
        "collection_info": null
    },
    {
        "uuid": "d3b25700de86fe58644a8dca3897066a",
        "title": "二月十日野步城南晚与吴伯承诸友饮裴台分韵得江字",
        "author": "张栻",
        "content": "春日烟沙岸，禅房风竹窗。\n有时倾绿酒，随处见清江。\n世路纷多辙，吾生老此邦。\n千林看不尽，白鸟去双双。",
        "dynasty": "宋",
        "collection_info": null
    },
    {
        "uuid": "bc69fa4a6a1d7d551c6786db7e8b7a3d",
        "title": "与弟侄饮梅花下分韵得香字",
        "author": "张栻",
        "content": "日多色愈正，春和天与香。\n提携一樽酒，问讯满园芳。\n嗣岁诗多思，怀人心甚长。\n更须多秉烛，玉立胜红粧。",
        "dynasty": "宋",
        "collection_info": null
    },
    {
        "uuid": "98826f05bb4c21e9b5afd68c1db4e151",
        "title": "十四日陪黄仲秉渡湘饮岳麓台上分韵得长字",
        "author": "张栻",
        "content": "支筇穿百级，把酒问春光。\n乔木依然在，幽兰祇自芳。\n未当湘水满，更觉橘洲长。\n暝色犹回首，天涯话故乡。",
        "dynasty": "宋",
        "collection_info": null
    },
    {
        "uuid": "ac4c124f4b5349d0ed4300bc4a161715",
        "title": "王长沙约饮县圃梅花下分韵得梅字",
        "author": "张栻",
        "content": "平生佳绝处，心事付江梅。\n县圃经年见，芳樽薄暮开。\n朗吟空激烈，烧烛且徘徊。\n未逐征书去，穷冬尚一来。",
        "dynasty": "宋",
        "collection_info": null
    },
    {
        "uuid": "7d5af65d0abcd24324a4223fd85ef1fd",
        "title": "汤总管邢监庙约游城东酒间求诗为赋此",
        "author": "张栻",
        "content": "春事已如许，客愁空自多。\n梅花成莫逆，樽酒付亡何。\n楚楚邢郎子，眈眈老伏波。\n定应容我醉，耳热更高歌。",
        "dynasty": "宋",
        "collection_info": null
    },
    {
        "uuid": "4704c72a93022709cfb04e2929907723",
        "title": "谢胡掾惠诗",
        "author": "张栻",
        "content": "一见知心事，旋观慰月评。\n慈祥汉循吏，儒雅鲁诸生。\n莫作周南叹，终期冀北程。\n新诗连夜读，梅影伴孤清。",
        "dynasty": "宋",
        "collection_info": null
    },
    {
        "uuid": "25dfebc768e7457b1c0b71d698f89228",
        "title": "除夜立春",
        "author": "张栻",
        "content": "积雪阴难解，新梅冻未开。\n谁知残腊底，已报早春来。\n一气元无息，羣儿浪自猜。\n短檠非守岁，百感政交怀。",
        "dynasty": "宋",
        "collection_info": null
    },
    {
        "uuid": "7b2ff43e659022c0859707dd696a54a5",
        "title": "送赵节卿",
        "author": "张栻",
        "content": "昭代才难叹，宗盟世有人。\n千钧定晚试，一角信逢真。\n政拟寻梅共，还经折柳新。\n青云看稳上，回首楚江春。",
        "dynasty": "宋",
        "collection_info": null
    },
    {
        "uuid": "75ea755369e56c6579db791256c04f06",
        "title": "二月二十五日登裴台坐上口占",
        "author": "张栻",
        "content": "朝来风雨好，抱病亦登临。\n故国江山在，荒城花柳深。\n忧时空百虑，望远只微吟。\n春事如樱笋，幽盟可重寻。",
        "dynasty": "宋",
        "collection_info": null
    },
    {
        "uuid": "4bb7dea08bf4771bff163e791c4d82e8",
        "title": "上巳日晚登裴台自仲春凡三登",
        "author": "张栻",
        "content": "前日看花地，重来对落晖。\n雨余山着色，沙没水初肥。\n寒食家家出，残红树树飞。\n还同二三子，及此咏而归。",
        "dynasty": "宋",
        "collection_info": null
    },
    {
        "uuid": "9e5b04cbc509fd52881cac4e3e9a83ac",
        "title": "长沙郡丞丁君挽词",
        "author": "张栻",
        "content": "廉吏今尤重，朝家诏举频。\n方看千里驾，忽尽百年身。\n职业忧劳甚，游从笑语真。\n空令行路叹，没后见清贫。",
        "dynasty": "宋",
        "collection_info": null
    },
    {
        "uuid": "b73c0e8004deca5d1be63844b036c57b",
        "title": "和黄仲秉喜雨",
        "author": "张栻",
        "content": "雨凉窗户好，佳木正阴阴。\n畎亩忧时念，干坤济物心。\n引泉聊自照，移竹更亲临。\n尚想皇华使，风前拥鼻吟。",
        "dynasty": "宋",
        "collection_info": null
    },
    {
        "uuid": "2f6d9ffe77543d596d1c80a37068f83b",
        "title": "寄侯彦周",
        "author": "张栻",
        "content": "塞鴈仍南去，慇懃问耒阳。\n催科应独拙，理髮讵能长。\n邑古絃歌地，年丰鱼稻乡。\n婆娑还得不，三径未云荒。",
        "dynasty": "宋",
        "collection_info": null
    },
    {
        "uuid": "3ab79d24e23f48f66abd225e897eb0fd",
        "title": "过长桥",
        "author": "张栻",
        "content": "西风吹短髮，復此渡长桥。\n木落波空阔，亭孤影动摇。\n徘徊念今昔，领畧到渔樵。\n傥有山中隠，凭谁为一招。",
        "dynasty": "宋",
        "collection_info": null
    },
    {
        "uuid": "cb9a30282b4acacec21214044e4805dc",
        "title": "多景楼",
        "author": "张栻",
        "content": "畴昔南徐地，登临北固楼。\n平原迷故国，沧海接江流。\n木落烟莎晚，城孤鼓角秋。\n寄言鸥鹭侣，吾已具扁舟。",
        "dynasty": "宋",
        "collection_info": null
    },
    {
        "uuid": "2776fd337d942ff7f4d2aaf3f63bf77b",
        "title": "金山",
        "author": "张栻",
        "content": "万顷洪涛裏，巍然阅古今。\n云烟三岛接，花木四时深。\n乱石维舟住，西风倚槛吟。\n朝宗知不断，凄切此时心。",
        "dynasty": "宋",
        "collection_info": null
    },
    {
        "uuid": "6484364aa9fba86ab6af099808666858",
        "title": "重阳前一日",
        "author": "张栻",
        "content": "九日明朝是，清樽强自开。\n萧萧疎雨暗，滚滚大江来。\n野菊闲无数，沙鸥静不猜。\n何须骑台饮，此兴亦悠哉。",
        "dynasty": "宋",
        "collection_info": null
    },
    {
        "uuid": "2e1ae975348486826e927e5c0e163f2e",
        "title": "十五日过小孤山",
        "author": "张栻",
        "content": "沃野迥千里，岿然突孤标。\n崖分势亦裂，江静影频摇。\n栖鹘巢何险，盘柯冻不凋。\n吾行足观览，未觉客程遥。",
        "dynasty": "宋",
        "collection_info": null
    },
    {
        "uuid": "0972f4f3516582c2a81d0fab56eed585",
        "title": "新亭",
        "author": "张栻",
        "content": "风景自今古，斯亭今是非。\n绝怜江水去，还有故山围。\n得失同千虑，成亏共一机。\n所思惟谢傅，不但胜淮淝。",
        "dynasty": "宋",
        "collection_info": null
    },
    {
        "uuid": "e24e4e57d9d3920a1de4f7263daa4ee3",
        "title": "庚申过青草湖",
        "author": "张栻",
        "content": "已越重湖险，张帆胜顺流。\n乱云藏野寺，横网闹渔舟。\n物色湖南好，风霜岁晚谋。\n未知荒歉后，得似向来不。",
        "dynasty": "宋",
        "collection_info": null
    },
    {
        "uuid": "c40cc2f25715445bc83935ce3b3a10bb",
        "title": "喜闻定叟弟归",
        "author": "张栻",
        "content": "吾弟三年别，归舟半月程。\n瘦肥应似旧，欢喜定如兄。\n秋日联鸿影，凉窗听雨声。\n人间团聚乐，身外总云轻。",
        "dynasty": "宋",
        "collection_info": null
    },
    {
        "uuid": "413abae201e6e527788856a3c08bcacb",
        "title": "闻定叟弟已近适迫祀事未能出先遣侄辈往迎书此问讯",
        "author": "张栻",
        "content": "渐喜书题近，悬知归意忙。\n才闻下湘水，早已过衡阳。\n雨洗秋山凈，凉生桂树香。\n慇懃二三子，策马为迎将。",
        "dynasty": "宋",
        "collection_info": null
    },
    {
        "uuid": "828be79d040836f485243c9c54bfbfa1",
        "title": "醇叟崇道之丧未得往哭闻窀穸有期辄赋二章以相挽者  其一",
        "author": "张栻",
        "content": "庆席亲贤胄，心知道义尊。\n如何着闲处，终不近修门。\n三载成长别，微言未细论。\n人琴俱寂寞，风雨闭丘园。",
        "dynasty": "宋",
        "collection_info": null
    },
    {
        "uuid": "f651eb114276ddbbfa610d300c1fb5e4",
        "title": "醇叟崇道之丧未得往哭闻窀穸有期辄赋二章以相挽者  其二",
        "author": "张栻",
        "content": "晚岁浑无事，端居只自如。\n冰霜浇块磊，日月老籧篨。\n山寺留题墨，晴窗罢卷书。\n从今行岳路，忍復过公庐。",
        "dynasty": "宋",
        "collection_info": null
    },
    {
        "uuid": "a5fcff44b76c59dc4a1ece7617f812e1",
        "title": "故太子詹事王公挽诗二首  其一",
        "author": "张栻",
        "content": "大节元无玷，中心本不欺。\n排姦力扛鼎，忧国鬓成丝。\n方喜三旌召，俄兴一鑑悲。\n西风吹泪眼，夫岂哭吾私。",
        "dynasty": "宋",
        "collection_info": null
    },
    {
        "uuid": "cf5ab0a7de150709c39d82c26efe3cf5",
        "title": "故太子詹事王公挽诗二首  其二",
        "author": "张栻",
        "content": "睿主龙飞日，如公旧学臣。\n忠言关国计，清节映廷绅。\n岁月身多外，江湖泽在民。\n当年遗直叹，千古更如新。",
        "dynasty": "宋",
        "collection_info": null
    },
    {
        "uuid": "027845c8320a7c6ef57dd0a1c824344c",
        "title": "诗送陈仲思参佐广右幕府",
        "author": "张栻",
        "content": "旧说桂林好，君今幕府游。\n江山资暇日，梅雪类吾州。\n煮海何多说，安边更预谋。\n政应勤婉画，不用赋离忧。",
        "dynasty": "宋",
        "collection_info": null
    },
    {
        "uuid": "ba42009ee990034fdad877393857bd4f",
        "title": "吕善化秩满而归两诗赠行  其一",
        "author": "张栻",
        "content": "令尹三年政，湘民去息思。\n艰难救灾歉，忧瘁见云为。\n荐牍今交上，夷途去不疑。\n正须频顾省，御者可无辞。",
        "dynasty": "宋",
        "collection_info": null
    },
    {
        "uuid": "84b1b945d0139edff06c05c2a3f193c7",
        "title": "吕善化秩满而归两诗赠行  其二",
        "author": "张栻",
        "content": "伯氏相从旧，归来意若何。\n从渠笑方拙，还我自吟哦。\n圣有诗书在，人多岁月过。\n德门好兄弟，夜雨细研磨。",
        "dynasty": "宋",
        "collection_info": null
    },
    {
        "uuid": "f96d3c974fa52ccca64643a84751ab81",
        "title": "默侄之官襄阳两诗以送之  其一",
        "author": "张栻",
        "content": "默也相从久，吾心念汝多。\n又为江汉别，空觉岁年过。\n气习须消靡，工夫在讲磨。\n惟应介如石，人事易蹉跎。",
        "dynasty": "宋",
        "collection_info": null
    },
    {
        "uuid": "a111e8791294bb344330ceae07a7d1d6",
        "title": "默侄之官襄阳两诗以送之  其二",
        "author": "张栻",
        "content": "潦雨弥旬月，予方念鞠穷。\n子行何草草，别语又匆匆。\n汉沔英灵在，江山今昔同。\n未须登岘首，先合拜隆中。",
        "dynasty": "宋",
        "collection_info": null
    },
    {
        "uuid": "b773676353804ec0d5d69b1398d5a373",
        "title": "送零陵贾使君二首  其一",
        "author": "张栻",
        "content": "藉甚零陵郡，风流记昔贤。\n宅存元水部，人识范忠宣。\n山近地宜竹，溪清岸有泉。\n官閒时访古，余韵故依然。",
        "dynasty": "宋",
        "collection_info": null
    },
    {
        "uuid": "3ccd0ad3b696168687cf95261b014db9",
        "title": "送零陵贾使君二首  其二",
        "author": "张栻",
        "content": "孝友传家法，如君好弟兄。\n祇应推此意，便足慰民情。\n间岁仍艰食，新书督劝耕。\n想今潇水畔，惟日望双旌。",
        "dynasty": "宋",
        "collection_info": null
    },
    {
        "uuid": "3a496709ddb9fd65935e72589a579135",
        "title": "寄曾节夫",
        "author": "张栻",
        "content": "曾子别经月，相思如几秋。\n不应行役叹，却为贾胡留。\n雨后湖光满，梅边春意浮。\n须君细商略，晴日共茶瓯。",
        "dynasty": "宋",
        "collection_info": null
    },
    {
        "uuid": "281e70d167745236b70c345943b8ca72",
        "title": "送周畏知二首  其一",
        "author": "张栻",
        "content": "秋冬仍苦雨，旬浃喜霜晴。\n木末楼台见，江头橘柚明。\n登临方适意，离别已增情。\n后夜相思地，寒梅影正横。",
        "dynasty": "宋",
        "collection_info": null
    },
    {
        "uuid": "4496e4d3145ac7afa76dc7a9898319ee",
        "title": "送周畏知二首  其二",
        "author": "张栻",
        "content": "半世功名误，苍颜幕府游。\n文辞追楚些，得失付阳秋。\n荐牍方交上，衡门岂重留。\n青云看稳去，快处一回眸。",
        "dynasty": "宋",
        "collection_info": null
    },
    {
        "uuid": "bd026f26b2aca5b7dedf164761f83dde",
        "title": "题伏龙寺壁",
        "author": "张栻",
        "content": "少日忆曾到，归途得小留。\n回还山寺古，萧瑟柿林秋。\n道路情无那，琴书可细求。\n从来士穷达，分付水悠悠。",
        "dynasty": "宋",
        "collection_info": null
    },
    {
        "uuid": "930f35608bd9328ff07faa9dac48599b",
        "title": "送外弟宇文挺臣二首  其一",
        "author": "张栻",
        "content": "合族情尤重，论交意復深。\n还为万里别，未尽几年心。\n佳处应相忆，书来傥嗣音。\n及时须努力，莫待鬓华侵。",
        "dynasty": "宋",
        "collection_info": null
    },
    {
        "uuid": "2bee92af1eef3205fa6589208bba1fde",
        "title": "送外弟宇文挺臣二首  其二",
        "author": "张栻",
        "content": "漠漠灕江上，匆匆送客情。\n平原宵雨湿，绝壁野云横。\n世路多新辙，韦编有旧盟。\n中流屹砥柱，过浪岂能倾。",
        "dynasty": "宋",
        "collection_info": null
    },
    {
        "uuid": "4b3511189327ced2778bf75a18882bf9",
        "title": "寄题周功父溪园三咏 嫣然亭",
        "author": "张栻",
        "content": "闻说亭花好，居然似蜀乡。\n色深姿不俗，香淡意能长。\n高烛留深夜，轻阴护晚芳。\n何心较桃李，只拟答春光。",
        "dynasty": "宋",
        "collection_info": null
    },
    {
        "uuid": "bed4813fa5f4ea45dd2f3f6e235430b4",
        "title": "寄题周功父溪园三咏 溪亭",
        "author": "张栻",
        "content": "未识主人面，先为溪上吟。\n澄潭依近岸，绝壁耸遥林。\n领略襟期远，登临岁律深。\n想当轩冕外，三叹有余音。",
        "dynasty": "宋",
        "collection_info": null
    },
    {
        "uuid": "f1e33ca1c2f1bc453f78d1467cd7fff8",
        "title": "寄题周功父溪园三咏 雪亭",
        "author": "张栻",
        "content": "溪园平广处，雅称雪中游。\n疎密看千变，高低共一丘。\n寒知松节劲，静觉竹声幽。\n还有故人否，当能着小舟。",
        "dynasty": "宋",
        "collection_info": null
    },
    {
        "uuid": "b6e91ce4acad6fc6ca840924a3002e4d",
        "title": "曾节夫罢官归旴江以小诗寄别",
        "author": "张栻",
        "content": "俗隘宁为异，言深敢自欺。\n如何幕中辩，翻作暗投疑。\n行李秋将半，家园菊正滋。\n反躬端得味，当復有余师。",
        "dynasty": "宋",
        "collection_info": null
    },
    {
        "uuid": "09e66c7fc3ff8e0b5e59a2e36373e9e1",
        "title": "寄赵漕",
        "author": "张栻",
        "content": "想得昭潭上，儿童夹道迎。\n皇华今日使，竹马旧时情。\n梅蕊冬前拆，山光雨后清。\n使君桃李客，当为驻车旌。",
        "dynasty": "宋",
        "collection_info": null
    },
    {
        "uuid": "eecfe848357f45217f0dad190ce9b623",
        "title": "送李新州",
        "author": "张栻",
        "content": "清绝湘南地，乡间见老成。\n蔽棠方有望，折柳却关情。\n侧听舆人诵，还新月旦评。\n相望幸邻壤，犹得借余明。",
        "dynasty": "宋",
        "collection_info": null
    },
    {
        "uuid": "eec8edd34063d8841b276118905f45ff",
        "title": "游诚之来广西相从几一年今当赴官九江极与之惜别两诗饯行  其一",
        "author": "张栻",
        "content": "游子名家后，天资更敏强。\n壮怀知自许，远业定难量。\n幕府文书简，韦编趣味长。\n怅然成阔别，音寄莫相忘。",
        "dynasty": "宋",
        "collection_info": null
    },
    {
        "uuid": "60848e6b948bfd95a052093322b7c07a",
        "title": "游诚之来广西相从几一年今当赴官九江极与之惜别两诗饯行  其二",
        "author": "张栻",
        "content": "士学端成己，工夫要自程。\n圣门窥广大，中德养和平。\n美玉资勤琢，良才讵小成。\n心期须后会，拭目更增明。",
        "dynasty": "宋",
        "collection_info": null
    },
    {
        "uuid": "2704a8fcb0830099c0d0cc16691f9545",
        "title": "寄宇文邛州",
        "author": "张栻",
        "content": "寄语临邛守，相望万里情。\n有来诗句好，足验教条清。\n好古从时讪，为邦已政成。\n无寻子虚赋，忠厚诏诸生。",
        "dynasty": "宋",
        "collection_info": null
    },
    {
        "uuid": "1520f12f16195997ac0abad38f6897ca",
        "title": "次陈择之游湖韵",
        "author": "张栻",
        "content": "落日游鱼上，青林白鸟过。\n稻香来隔岸，岩影占清波。\n招隠何年赋，寻幽此地多。\n晚凉容纵棹，听我采菱歌。",
        "dynasty": "宋",
        "collection_info": null
    },
    {
        "uuid": "e3a2b23b0fe239cd8dceb9a07f157836",
        "title": "送但能之守浔州",
        "author": "张栻",
        "content": "循吏古犹少，岭民今未苏。\n丁宁烦诏旨，推择得吾徒。\n根本谁深念，诗书计不迂。\n惟应敦此意，岂但应时须。",
        "dynasty": "宋",
        "collection_info": null
    },
    {
        "uuid": "498d5479900c764831efea3e4bfaf473",
        "title": "送祖七侄西归二首  其一",
        "author": "张栻",
        "content": "万里逢犹子，中年忆故乡。\n只知情话好，岂觉去途长。\n巫峡波涛壮，秦山桧柏苍。\n何能从汝往，伫立看归艎。",
        "dynasty": "宋",
        "collection_info": null
    },
    {
        "uuid": "7a6e28a5f508f94bbfd59da5341f6c51",
        "title": "送祖七侄西归二首  其二",
        "author": "张栻",
        "content": "故国非乔木，名家重典刑。\n飘零念吾党，寂寞抚遗经。\n菽水知何病，芝兰要满庭。\n汝归应记取，为我话丁宁。",
        "dynasty": "宋",
        "collection_info": null
    },
    {
        "uuid": "4604b08828d6a845067bd142b6dc6311",
        "title": "中春过阳亭",
        "author": "张栻",
        "content": "亭古危临岸，林幽巧近城。\n烟容随雨住，花片着溪清。\n春事已如许，客怀谁与倾。\n亭前两好树，满意欲敷荣。",
        "dynasty": "宋",
        "collection_info": null
    },
    {
        "uuid": "57b47d8fe7c9f417098463dc85a60eaa",
        "title": "尧庙",
        "author": "张栻",
        "content": "明祀崇千载，荒山拱万灵。\n插天巉绝壁，飞瀑下空庭。\n绘事存淳古，真风寄杳冥。\n苹繁何以荐，帝德日惟馨。",
        "dynasty": "宋",
        "collection_info": null
    },
    {
        "uuid": "ec4664cff3189a9232442998116f69d9",
        "title": "户曹庐陵胡君引年求谢事予视其精力未衰留之踰半载乃今告去不復可挽为诗送别澹庵君之叔父也",
        "author": "张栻",
        "content": "出守嗟何晚，怀归已倦游。\n细看浑矍铄，可是畏伊优。\n幕下倾三语，山中赋四愁。\n平生大小阮，来往足风流。",
        "dynasty": "宋",
        "collection_info": null
    },
    {
        "uuid": "99be83aa3a4115a4a88a3120b6ce2b9b",
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其一",
        "author": "张栻",
        "content": "行止非人料，驱驰未席温。\n传闻选肤使，端为慰黎元。\n瘴岭农耕少，山城海气昏。\n唯勤凋瘵虑，此外更何言。",
        "dynasty": "宋",
        "collection_info": null
    },
    {
        "uuid": "2505f895d9c0b0d1a49e725570d782eb",
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其二",
        "author": "张栻",
        "content": "玉雪明人眼，森然膝下郎。\n原流知衮衮，诵读听琅琅。\n有子若何慕，他年我莫量。\n愿崇诗礼训，勿近利名场。",
        "dynasty": "宋",
        "collection_info": null
    },
    {
        "uuid": "88526d8a144355cf684be332b299d9af",
        "title": "送李崧老归闽二首  其一",
        "author": "张栻",
        "content": "历数勋贤后，如君到眼希。\n胸中藴金石，笔下出珠玑。\n倾盖嗟何晚，临流又送归。\n他年傥相忆，寻我钓鱼矶。",
        "dynasty": "宋",
        "collection_info": null
    },
    {
        "uuid": "86f5c2d3e54e740a548e62f30d89ab03",
        "title": "送李崧老归闽二首  其二",
        "author": "张栻",
        "content": "公事妨开卷，遐征念索居。\n能来数月款，端为百忧纾。\n师友洛川上，人才元佑初。\n归来有新益，不惜几行书。",
        "dynasty": "宋",
        "collection_info": null
    },
    {
        "uuid": "61252d42c21ec793f8266b6da4b9dda4",
        "title": "和定叟送行韵",
        "author": "张栻",
        "content": "旧别情何限，重逢意豁然。\n相看疑似梦，款语不成眠。\n但欲灯窗共，其如事役牵。\n固应回首处，祇在集云前。",
        "dynasty": "宋",
        "collection_info": null
    },
    {
        "uuid": "280b9863dec4a553f3fbba0a5f0e0ecd",
        "title": "题益阳清修寺",
        "author": "张栻",
        "content": "峯势香炉直，溪流峡水潺。\n居然一兰若，唤作小庐山。\n老木千崖表，孤亭万竹间。\n明朝问征路，回首白云闲。",
        "dynasty": "宋",
        "collection_info": null
    },
    {
        "uuid": "20655ea261e0a035942ecccc966cb0ed",
        "title": "故观文建安刘公挽诗四首  其一",
        "author": "张栻",
        "content": "忆昨登廊庙，忠言达帝聪。\n所思惟尽瘁，敢復计成功。\n半世江湖上，千忧寤寐中。\n汗青谁秉笔，请考众言公。",
        "dynasty": "宋",
        "collection_info": null
    },
    {
        "uuid": "f4446ad642d091ce1693e452fa098fed",
        "title": "故观文建安刘公挽诗四首  其二",
        "author": "张栻",
        "content": "国耻臣当死，公家二世心。\n忍看垂绝笔，谁续断絃音。\n精爽今如在，衣冠恨更深。\n却嗟蜍与志，处世漫侵寻。",
        "dynasty": "宋",
        "collection_info": null
    },
    {
        "uuid": "da008b29f5a02c981a4407599f27bb19",
        "title": "故观文建安刘公挽诗四首  其三",
        "author": "张栻",
        "content": "平日多奇节，中间似富公。\n天从庐墓请，人说救荒功。\n辛苦培邦本，雍容遏乱锋。\n文传遗奏切，更过子囊忠。",
        "dynasty": "宋",
        "collection_info": null
    },
    {
        "uuid": "7a0b40d5e7bfd08f7b6f9125a6b62508",
        "title": "故观文建安刘公挽诗四首  其四",
        "author": "张栻",
        "content": "曾是南荆地，他年竹马迎。\n旌旗严骑士，弧矢盛民兵。\n细考规摹旧，还知节制明。\n思公如岘首，同我泪纵横。",
        "dynasty": "宋",
        "collection_info": null
    },
    {
        "uuid": "e36d7ed2f05c3121883d16b76b4aa080",
        "title": "追饯马宪",
        "author": "张栻",
        "content": "肤使行原隰，清风伴往还。\n诗情浑漫兴，雪意正相关。\n许国心何壮，忧民鬓易斑。\n留连三日语，解后十年间。",
        "dynasty": "宋",
        "collection_info": null
    },
    {
        "uuid": "eda99fa728f2b8e12e1b5f61c046d458",
        "title": "某以四十字送详刑使君",
        "author": "张栻",
        "content": "拙守荆江上，无人共往还。\n能来慰牢落，话旧几间关。\n冬壑龙蛇蛰，风林虎豹斑。\n相期涵养力，且到古人间。",
        "dynasty": "宋",
        "collection_info": null
    },
    {
        "uuid": "f37ef7e48218f871b0604651756fb0dd",
        "title": "除夕登仲宣楼",
        "author": "张栻",
        "content": "怀土昔人志，伤时此日心。\n长江霜潦凈，故国莫烟深。\n访古多遗恨，凭栏更独吟。\n细看前浦树，生意已堪寻。",
        "dynasty": "宋",
        "collection_info": null
    },
    {
        "uuid": "c44fd5d6565b745867b8096dbca91d9f",
        "title": "隔墙闻正父乡饮甚乐偶畏风不预用前韵敬简",
        "author": "张栻",
        "content": "元日忻晴色，新年祇旧心。\n故人同客裏，乡话自情深。\n尽说成都酒，休为楚泽吟。\n相逢须痛饮，岁月易侵寻。",
        "dynasty": "宋",
        "collection_info": null
    },
    {
        "uuid": "bac7f554cf7cf3854a3d7f1ca3740aa0",
        "title": "刘胜因自襄阳过予渚宫于其归小诗赠别",
        "author": "张栻",
        "content": "骯脏宁多忤，栖迟久倦游。\n折肱谙世味，袖手惜良筹。\n日月隆中晚，风烟岘首愁。\n登临应慷慨，还解寄诗不。",
        "dynasty": "宋",
        "collection_info": null
    },
    {
        "uuid": "d967afdc52dd5a0c1b5b1affd8072980",
        "title": "光弼侄得邑西归赋诗勉之併示光义二首  其一",
        "author": "张栻",
        "content": "共惟二百载，诗礼一门中。\n冷落吾忧甚，扶持尔辈同。\n传心无异辙，随用不言功。\n外慕知何极，惟应念祖风。",
        "dynasty": "宋",
        "collection_info": null
    },
    {
        "uuid": "c0ccdb6533ade9a1be539cea1be47b23",
        "title": "光弼侄得邑西归赋诗勉之併示光义二首  其二",
        "author": "张栻",
        "content": "得邑宁论小，居官最近民。\n中诚傥无倦，同体会相亲。\n暇日书还读，清源政自新。\n吾兄有遗训，尔辈足持循。",
        "dynasty": "宋",
        "collection_info": null
    },
    {
        "uuid": "bf218e4a9a1933cf75e65346347a926c",
        "title": "送曾裘父",
        "author": "张栻",
        "content": "交旧间何阔，能来浃日留。\n还寻佳橘颂，惜别仲宣楼。\n探古书盈屋，忧时雪满头。\n绝思黄阁老，招隠意绸缪。",
        "dynasty": "宋",
        "collection_info": null
    },
    {
        "uuid": "2f4d903ff623b8a6345b741d6bb69bc7",
        "title": "帐干周君桂林相从之旧己亥莫春出岭迂道相过临别求予言姑赋此",
        "author": "张栻",
        "content": "江北逢新雨，湘南忆旧游。\n能来慰岑寂，恨不小迟留。\n日月徒催老，巧名浪自愁。\n惟应编简乐，在己可深求。",
        "dynasty": "宋",
        "collection_info": null
    },
    {
        "uuid": "8e59f47aa611fe02bcbc55d900f13e98",
        "title": "中秋与僚佐登江陵郡城观月",
        "author": "张栻",
        "content": "凉意今年早，蟾光七泽多。\n凭栏共怀古，拥袂独高歌。\n风物关山远，功名岁月过。\n一樽聊復尔，于此兴如何。",
        "dynasty": "宋",
        "collection_info": null
    },
    {
        "uuid": "ee7b650288b249b169e2ded34dd93d44",
        "title": "游章华台",
        "author": "张栻",
        "content": "楚国旧雄胜，荒台今是非。\n平川留宿潦，萧寺掩斜晖。\n木落秋声急，天高鴈影微。\n凄凉无处问，骑马踏堤归。",
        "dynasty": "宋",
        "collection_info": null
    },
    {
        "uuid": "39963d3c611b47c8f93ab77d3a5b14a5",
        "title": "和元晦择之有诗见怀",
        "author": "张栻",
        "content": "作别又如许，何当置我旁。\n卷舒书在手，展转月侵床。\n合志师千载，相思谩一方。\n临风三叹息，此意渺难量。",
        "dynasty": "宋",
        "collection_info": null
    },
    {
        "uuid": "c941faa6171b6b0c0b93e800c161878d",
        "title": "送范伯崇",
        "author": "张栻",
        "content": "堂堂延阁老，遗范见斯人。\n孝友传家旧，诗书用力新。\n人心危易失，圣学妙难亲。\n愿勉思弘毅，求仁可得仁。",
        "dynasty": "宋",
        "collection_info": null
    },
    {
        "uuid": "96c06e87c41ad0c5940aabf888fc35f0",
        "title": "定叟弟生辰",
        "author": "张栻",
        "content": "清秋记弧矢，举酒颂年长。\n别去今踰岁，情亲祇对床。\n韦编闲玩味，幕府小徜徉。\n刮目它时看，光晖映棣棠。",
        "dynasty": "宋",
        "collection_info": null
    },
    {
        "uuid": "9aa1d8f88c7b24c5104596344d1785b1",
        "title": "南轩木犀",
        "author": "张栻",
        "content": "不随秋月閟天香，冰雪丛中见缕黄。\n却得清寒惜花地，少须梅影慰孤芳。",
        "dynasty": "宋",
        "collection_info": null
    },
    {
        "uuid": "462617eede60d580735fa3d00adc46ab",
        "title": "和安国送茶",
        "author": "张栻",
        "content": "官焙苍云小卧龙，使君分饷自题封。\n打门惊起曲肱梦，公案从今又一重。",
        "dynasty": "宋",
        "collection_info": null
    },
    {
        "uuid": "f3694b5bb29bb7927205b1f704ae3209",
        "title": "赋郑子礼寿芝堂",
        "author": "张栻",
        "content": "莫向堂中觅寿芝，主人心地本平夷。\n子孙保此传家瑞，世享长年自不疑。",
        "dynasty": "宋",
        "collection_info": null
    },
    {
        "uuid": "32e8675a3548c2907865d3ecf43abac2",
        "title": "喜雨呈安国  其一",
        "author": "张栻",
        "content": "悬知雨意未渠已，一夜檐声到枕间。\n晓上高楼望云气，蛰龙千丈起西山。",
        "dynasty": "宋",
        "collection_info": null
    },
    {
        "uuid": "0f69883096c5ca6d1c5ebb100b94ed2a",
        "title": "喜雨呈安国  其二",
        "author": "张栻",
        "content": "早秧出陇蚕已丝，眼中一雨正垂垂。\n农家辛苦渠能识，请诵周公七月诗。",
        "dynasty": "宋",
        "collection_info": null
    },
    {
        "uuid": "ed8f45a212b44d3d3c12c7aecfdcb41d",
        "title": "喜雨呈安国  其三",
        "author": "张栻",
        "content": "向来恻怛哀矜意，便觉雨满干坤间。\n城东大士宁关汝，民倚邦侯如泰山。",
        "dynasty": "宋",
        "collection_info": null
    },
    {
        "uuid": "09ee9cf21be10301c1cb73866e539e1a",
        "title": "喜雨呈安国  其四",
        "author": "张栻",
        "content": "凉生椽笔试乌丝，妙语便作星斗垂。\n我亦小窗无一事，细倾新酒和公诗。",
        "dynasty": "宋",
        "collection_info": null
    },
    {
        "uuid": "9c00e701114c1e78b4769a174a428529",
        "title": "自乌石渡湘思去岁与朱元晦林择之偕行讲论之乐赋此",
        "author": "张栻",
        "content": "朝来一舸渡湘水，山色横秋真可怜。\n忽忆去年联骑客，沙边搔首意茫然。",
        "dynasty": "宋",
        "collection_info": null
    },
    {
        "uuid": "7d0f1d359660ad1c40d0de395e18632b",
        "title": "道间晚稻甚盛喜而赋此",
        "author": "张栻",
        "content": "我行自喜有胜事，夹道黄云禾黍秋。\n闻道今年罢和籴，老农卒岁傥宽忧。",
        "dynasty": "宋",
        "collection_info": null
    },
    {
        "uuid": "c291ba4f01dea2c55f8d438f2c80f0d0",
        "title": "坟庵枕上追怆赋此",
        "author": "张栻",
        "content": "秋气恻恻侵户牖，霜林风过犹余音。\n八年泪湿龙塘土，展转不眠中夜心。",
        "dynasty": "宋",
        "collection_info": null
    },
    {
        "uuid": "51dddfc28a23e321ad2cf875d5cfba6d",
        "title": "晚晴",
        "author": "张栻",
        "content": "昨日阴云满太空，眼前不见祝融峯。\n晚来风卷都无迹，突兀还为紫翠重。",
        "dynasty": "宋",
        "collection_info": null
    },
    {
        "uuid": "868825d3fa87572884e2ff59359fe5a1",
        "title": "渡兴乐江望祝融",
        "author": "张栻",
        "content": "日上宁容晓雾遮，须臾碧玉贯明霞。\n人谋天意适相值，寄语韩公不用夸。",
        "dynasty": "宋",
        "collection_info": null
    },
    {
        "uuid": "ea11856b1f05498ae3f304c6776b1edd",
        "title": "仲秉再用前韵为梅解嘲復和之  其一",
        "author": "张栻",
        "content": "几年身在水云间，愈见花边下语难。\n犹有故人相慰藉，西山载酒未盟寒。",
        "dynasty": "宋",
        "collection_info": null
    },
    {
        "uuid": "b731655d29b4aea6df3ca2479563b71f",
        "title": "仲秉再用前韵为梅解嘲復和之  其二",
        "author": "张栻",
        "content": "东君岂是结新知，谁共羣芳较疾迟。\n不但开花高一世，更看嘉实满青枝。",
        "dynasty": "宋",
        "collection_info": null
    },
    {
        "uuid": "159ca42e7717530ffaffb10389143917",
        "title": "有怀安国",
        "author": "张栻",
        "content": "若人别去已经秋，却见山间翰墨留。\n独对西风揩望眼，试从云际辨荆州。",
        "dynasty": "宋",
        "collection_info": null
    },
    {
        "uuid": "5e6ab5f391c6894beec9f994842f4761",
        "title": "自上封下福岩道旁访李邺侯书堂山路榛合不可往矣",
        "author": "张栻",
        "content": "石壁巉岩路已荒，人言相国旧书堂。\n临机自古多遗恨，妙策当年取范阳。",
        "dynasty": "宋",
        "collection_info": null
    },
    {
        "uuid": "dc7ecab7d3501c2e8579488b947cb619",
        "title": "下山有作",
        "author": "张栻",
        "content": "五日山行復下山，爱山不肯住山间。\n此心无着身长健，明岁秋高却往还。",
        "dynasty": "宋",
        "collection_info": null
    },
    {
        "uuid": "f735f18a1b6bd61c128d3eb36a1e4015",
        "title": "庐陵李直卿以復名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其一",
        "author": "张栻",
        "content": "李侯索我復斋诗，此理难明信者稀。\n要识圣贤端的意，须于动处见天机。",
        "dynasty": "宋",
        "collection_info": null
    },
    {
        "uuid": "b592901756337e44787382a5d1e1af14",
        "title": "庐陵李直卿以復名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其二",
        "author": "张栻",
        "content": "万化根原天地心，几人于此费追寻。\n端倪不远君看取，妙用何曾间古今。",
        "dynasty": "宋",
        "collection_info": null
    },
    {
        "uuid": "fcb28e1633968ebe026679dc2ddb0cad",
        "title": "和张荆州所寄  其一",
        "author": "张栻",
        "content": "自古荆州通陆海，祇今学士过青钱。\n笑谭坐了安边策，取次成诗尽可编。",
        "dynasty": "宋",
        "collection_info": null
    },
    {
        "uuid": "45cf959999045d9424aa1a758aad41b1",
        "title": "和张荆州所寄  其二",
        "author": "张栻",
        "content": "诗来千里作春妍，尚记城南五亩园。\n岂但苔痕留屐齿，故应石上有漥罇。",
        "dynasty": "宋",
        "collection_info": null
    },
    {
        "uuid": "f5de105d831b20cf6d3a2bc7d44737df",
        "title": "和张荆州所寄  其三",
        "author": "张栻",
        "content": "有时散策过西邻，共向东风忆故人。\n芙蓉亭下池水满，敬简堂前杨柳春。",
        "dynasty": "宋",
        "collection_info": null
    },
    {
        "uuid": "86637dc87ee33c1fe105d6586ad2ac37",
        "title": "和张荆州所寄  其四",
        "author": "张栻",
        "content": "钟陵未命千里驾，洞庭亦繫沙边舟。\n闭门读书卧岁晚，世事敢云风马牛。",
        "dynasty": "宋",
        "collection_info": null
    },
    {
        "uuid": "a85612f660e54caec56483ade41d0382",
        "title": "和张荆州所寄  其五",
        "author": "张栻",
        "content": "明时未可废谭兵，壮岁宁容便乞身。\n何人为向沙头去，凭仗慇懃一问津。",
        "dynasty": "宋",
        "collection_info": null
    },
    {
        "uuid": "e9284bc62c6cbded7596a2c296d623c5",
        "title": "正月强半梅犹未开黄仲秉作诗嘲之次韵  其一",
        "author": "张栻",
        "content": "孤芳未分落人间，故向东风小作难。\n眼底莫容蜂蝶乱，好留明月趁春寒。",
        "dynasty": "宋",
        "collection_info": null
    },
    {
        "uuid": "5ad51148229b8f3b9a36a155f43e774a",
        "title": "正月强半梅犹未开黄仲秉作诗嘲之次韵  其二",
        "author": "张栻",
        "content": "水边疎影几人知，尚喜诗翁到未迟。\n怪得寻花心眼别，去年曾赋上林枝。",
        "dynasty": "宋",
        "collection_info": null
    },
    {
        "uuid": "7190a95e3b7e26bba0b7f0813c2506da",
        "title": "谢邢少连送葡萄豆蔻栽  其一",
        "author": "张栻",
        "content": "君家小圃占春光，眼看龙鬚百尺长。\n移向楼边并寒井，明年垂实更阴凉。",
        "dynasty": "宋",
        "collection_info": null
    },
    {
        "uuid": "f32e42715a16b390ab86bc8c046da4a6",
        "title": "谢邢少连送葡萄豆蔻栽  其二",
        "author": "张栻",
        "content": "留取园中数亩赊，拟栽灵药谢纷华。\n儿童今日知翁喜，移得君家豆蔻花。",
        "dynasty": "宋",
        "collection_info": null
    },
    {
        "uuid": "908a1b4000a9d75220f687518af0a99b",
        "title": "晚过吴伯承留饮",
        "author": "张栻",
        "content": "推门野路竹毵毵，落日天寒相对谈。\n可是主人风韵别，自斟白酒擘黄柑。",
        "dynasty": "宋",
        "collection_info": null
    },
    {
        "uuid": "0d5a8c7a07e66bf6b37dd93c5c3aaffe",
        "title": "某敬采民言成六韵为安抚阁老尚书寿伏幸过目  其一",
        "author": "张栻",
        "content": "里胥不踏桑麻路，桴鼓长闲花柳村。\n都在邦君和气裏，卖刀买犊长儿孙。",
        "dynasty": "宋",
        "collection_info": null
    },
    {
        "uuid": "6f48cdb71ddd0b66eabe00be796f0c60",
        "title": "某敬采民言成六韵为安抚阁老尚书寿伏幸过目  其二",
        "author": "张栻",
        "content": "前时劝君出东郊，父老欢呼望羽旄。\n甘雨便随车马到，眼看霑足徧蓬蒿。",
        "dynasty": "宋",
        "collection_info": null
    },
    {
        "uuid": "ccaaddc3b338e97030861b8803bdc806",
        "title": "某敬采民言成六韵为安抚阁老尚书寿伏幸过目  其三",
        "author": "张栻",
        "content": "清坐铃斋公事稀，春来风日更迟迟。\n胸中水镜渠自避，却笑缿筩徒尔为。",
        "dynasty": "宋",
        "collection_info": null
    },
    {
        "uuid": "3012e744579ac7990a2e71705a4737cb",
        "title": "某敬采民言成六韵为安抚阁老尚书寿伏幸过目  其四",
        "author": "张栻",
        "content": "蜀江东下接襄江，总是当年蔽芾棠。\n此地回旋莫嫌窄，且教春色满三湘。",
        "dynasty": "宋",
        "collection_info": null
    },
    {
        "uuid": "133d2f055ec9ad0dea605f0981af0550",
        "title": "某敬采民言成六韵为安抚阁老尚书寿伏幸过目  其五",
        "author": "张栻",
        "content": "公今卧护足从容，岂有扁舟欲便东。\n少待政成归帝所，此邦还在化钧中。",
        "dynasty": "宋",
        "collection_info": null
    },
    {
        "uuid": "2da4452e7abff79d3cc86f3d89bb3507",
        "title": "某敬采民言成六韵为安抚阁老尚书寿伏幸过目  其六",
        "author": "张栻",
        "content": "湘民清晓寿邦君，下客惭无句语新。\n敢述老农歌诵意，一觞持上太夫人。",
        "dynasty": "宋",
        "collection_info": null
    },
    {
        "uuid": "5c67b2bf6059cfb5d1ef4fa2e3d2cd23",
        "title": "夜得岳后庵僧家园新茶甚不多辄分数椀奉伯承",
        "author": "张栻",
        "content": "小园茶树数十许，走寄萌芽初得尝。\n虽无山顶烟岚润，亦有灵泉一派香。",
        "dynasty": "宋",
        "collection_info": null
    },
    {
        "uuid": "2b4b7b299b7fd00520b543229bab03cd",
        "title": "四月四日饮吴仲立家海桐花下吴伯承以事不至寄诗来次韵",
        "author": "张栻",
        "content": "翠盖亭边春色归，还来把酒及开时。\n坐无车公欢意少，犹得风前读好诗。",
        "dynasty": "宋",
        "collection_info": null
    },
    {
        "uuid": "abbc4f9a74cf6d9a53fbc0e535a53a59",
        "title": "题湘潭丞黄子辩哦松轩",
        "author": "张栻",
        "content": "黄子官居多暇日，吟哦薄暮一窗中。\n虽无㶁㶁循除水，但觉飕飕满屋风。",
        "dynasty": "宋",
        "collection_info": null
    },
    {
        "uuid": "61efdd942d50abba9dc706d04bd8d410",
        "title": "筠州曾使君寄贶中州新芽赋此以谢  其一",
        "author": "张栻",
        "content": "黄蘗山前水遶沙，春风吹石长灵芽。\n午窗落硙飞琼屑，呜椀翻汤涌雪花。",
        "dynasty": "宋",
        "collection_info": null
    },
    {
        "uuid": "ccba69671b53316a8a44cc69d9de70ab",
        "title": "筠州曾使君寄贶中州新芽赋此以谢  其二",
        "author": "张栻",
        "content": "日长燕寝无公事，忽忆故人云水边。\n包裹甘芳慰幽独，使君风味故依然。",
        "dynasty": "宋",
        "collection_info": null
    },
    {
        "uuid": "aedebbb63040a6dd79376b35d9b710e1",
        "title": "仲春有怀  其一",
        "author": "张栻",
        "content": "青山四面拥江城，暮角声中淡月明。\n自倚阑干生白髮，无心行乐趁春晴。",
        "dynasty": "宋",
        "collection_info": null
    },
    {
        "uuid": "81a283b43dd75ef85cb67196cfecf40b",
        "title": "仲春有怀  其二",
        "author": "张栻",
        "content": "西湖景物元潇洒，杨柳新来两岸垂。\n亦有游人往来否，不应闲过看花时。",
        "dynasty": "宋",
        "collection_info": null
    },
    {
        "uuid": "03174bc65797e188799b15d6175cc429",
        "title": "仲春有怀  其三",
        "author": "张栻",
        "content": "老木高枝不可攀，玉泉飞出半崖间。\n如何借得清冷水，一洗疮痍为解颜。",
        "dynasty": "宋",
        "collection_info": null
    },
    {
        "uuid": "516bdf0df4b3e7158a778a727626cd27",
        "title": "仲春有怀  其四",
        "author": "张栻",
        "content": "楚翠亭边花正开，道乡台下石崔嵬。\n主人今有此客否，客亦思君日百回。",
        "dynasty": "宋",
        "collection_info": null
    },
    {
        "uuid": "f074b8573b21a035c443136ae2dac07d",
        "title": "仲春有怀  其五",
        "author": "张栻",
        "content": "想见城南春水深，春来夜夜动归心。\n隔墙季子应无恙，为託飞鸿寄好音。",
        "dynasty": "宋",
        "collection_info": null
    },
    {
        "uuid": "b9f6a6dea286e938d53c153cbddbc37f",
        "title": "次韵无为使君尊兄见寄之什",
        "author": "张栻",
        "content": "江山接境相望近，风雨一春音问疎。\n安得从公苕霅上，幅巾一叶卧看书。",
        "dynasty": "宋",
        "collection_info": null
    },
    {
        "uuid": "a18486ee427d907f34619bb365ceaec7",
        "title": "从吕扬州觅芍药栽",
        "author": "张栻",
        "content": "扬州风物故依然，梦想他时楚水边。\n乞与灵根归自种，梢头茧栗看新年。",
        "dynasty": "宋",
        "collection_info": null
    },
    {
        "uuid": "8df1c9ded76971dfc900c3f5f19865b9",
        "title": "鹤",
        "author": "张栻",
        "content": "月底风前意味多，不妨伫立胜婆娑。\n轩中君子知多少，遣汝乘轩看若何。",
        "dynasty": "宋",
        "collection_info": null
    },
    {
        "uuid": "7f6bcddc108914862a3c0b16302d39db",
        "title": "望庐山",
        "author": "张栻",
        "content": "却望庐山倚柁楼，半空宿霭未全收。\n苍然五老独献状，似欲劝人求一游。",
        "dynasty": "宋",
        "collection_info": null
    },
    {
        "uuid": "5bf6a2bcff3442baed494edd797e6dbd",
        "title": "十二月乙卯登岳阳楼丙辰再登",
        "author": "张栻",
        "content": "维舟径上岳阳楼，风雨排空暝不收。\n明日重来天色好，君山元自翠光浮。",
        "dynasty": "宋",
        "collection_info": null
    },
    {
        "uuid": "a5bee46ab7a5c491753a0f54e8fcccb7",
        "title": "舟行湘阴道中雪作",
        "author": "张栻",
        "content": "岁晚归来风雪裏，有怀端復为谁开。\n江清沙白湘阴路，却似当年访戴回。",
        "dynasty": "宋",
        "collection_info": null
    },
    {
        "uuid": "7f8f3ac9ec17fa579226b14d8ffedc1f",
        "title": "登楼",
        "author": "张栻",
        "content": "风雨经旬只闭门，朝来倚槛已春深。\n不知花片飞多少，但觉江城满绿阴。",
        "dynasty": "宋",
        "collection_info": null
    },
    {
        "uuid": "372e3bff9cff05c919313fd80868b70b",
        "title": "题城南书院三十四咏  其一",
        "author": "张栻",
        "content": "差差竹影连坡静，细细荷风透屋香。\n午寂睡余聊隠几，人间何用较闲忙。",
        "dynasty": "宋",
        "collection_info": null
    },
    {
        "uuid": "1646f5814ce96db5ca6c0c64246e08d1",
        "title": "题城南书院三十四咏  其二",
        "author": "张栻",
        "content": "新竹成林蕉叶青，隔篱深处有蝉鸣。\n晚凉更觉长堤静，自遶荷花待月明。",
        "dynasty": "宋",
        "collection_info": null
    },
    {
        "uuid": "5d42256c42f3c97ecb1a5f90f0dc2300",
        "title": "题城南书院三十四咏  其三",
        "author": "张栻",
        "content": "阶前树影开还合，叶底蝉声短復长。\n睡起更知茶味永，客来聊共竹风凉。",
        "dynasty": "宋",
        "collection_info": null
    },
    {
        "uuid": "85c3a7ffd05da3c1340a0592371a9e2c",
        "title": "题城南书院三十四咏  其四",
        "author": "张栻",
        "content": "新凉物物有精神，静倚书窗听雨声。\n忽忆子綦元未解，强分天籁太粗生。",
        "dynasty": "宋",
        "collection_info": null
    },
    {
        "uuid": "e020620c05edcb2a9c914791a808e204",
        "title": "题城南书院三十四咏  其五",
        "author": "张栻",
        "content": "凌晨骑马路新凉，来挹湖边风露香。\n妙意此时谁共领，波间鸥鹭静相忘。",
        "dynasty": "宋",
        "collection_info": null
    },
    {
        "uuid": "111d1c85f6b9107704e9bfbdfd6a2e11",
        "title": "题城南书院三十四咏  其六",
        "author": "张栻",
        "content": "林塘过雨不胜秋，万盖跳珠写碧流。\n倚槛孤吟天欲暮，更穿芒屩上方舟。",
        "dynasty": "宋",
        "collection_info": null
    },
    {
        "uuid": "d2afbbc9c88adbcd4f4fa757ae489b65",
        "title": "题城南书院三十四咏  其七",
        "author": "张栻",
        "content": "山色顿清秋欲半，湖光更凈日平西。\n凉风猎猎低荷盖，归翼翩翩度柳堤。",
        "dynasty": "宋",
        "collection_info": null
    },
    {
        "uuid": "0cd7e160ef45084d0a699fba71ed1254",
        "title": "题城南书院三十四咏  其八",
        "author": "张栻",
        "content": "湖边小筑喜新成，秋入西山照眼明。\n不是厌喧来觅静，四时光景本均平。",
        "dynasty": "宋",
        "collection_info": null
    },
    {
        "uuid": "0f40975b37ad163459823ccb8245bd2e",
        "title": "题城南书院三十四咏  其九",
        "author": "张栻",
        "content": "秋风飒飒林塘晚，万绿丛中数点红。\n若识荣枯是真实，不知何物更谈空。",
        "dynasty": "宋",
        "collection_info": null
    },
    {
        "uuid": "a7bc02232b78d22ac36639db2456cb91",
        "title": "题城南书院三十四咏  其一○",
        "author": "张栻",
        "content": "移得幽兰几本来，竹篱深处手栽培。\n芬芳不必纫为佩，月白风清取次开。",
        "dynasty": "宋",
        "collection_info": null
    },
    {
        "uuid": "ab8a38e92183071b65205df074952fdf",
        "title": "题城南书院三十四咏  其一一",
        "author": "张栻",
        "content": "今年少雨菊花迟，青蕊方开三两枝。\n但得悠然真意在，青山何处不相宜。",
        "dynasty": "宋",
        "collection_info": null
    },
    {
        "uuid": "34eb2d5dcc57b3d85355a98205a08465",
        "title": "题城南书院三十四咏  其一二",
        "author": "张栻",
        "content": "秋后冬前一月晴，小园佳处日经行。\n半山木落楼台露，几树霜余橘柚明。",
        "dynasty": "宋",
        "collection_info": null
    },
    {
        "uuid": "4ff81f0e69d82ae5832f8675af0e1858",
        "title": "题城南书院三十四咏  其一三",
        "author": "张栻",
        "content": "铙鼓喧豗十里城，人情正喜上元晴。\n瘦筇独立湖边路，却有白鸥同眼明。",
        "dynasty": "宋",
        "collection_info": null
    },
    {
        "uuid": "f88aedff181878a4ff15492cf6b1094c",
        "title": "题城南书院三十四咏  其一四",
        "author": "张栻",
        "content": "和风习习禽声乐，晴日迟迟花气深。\n妙理冲融无间断，湖边伫立此时心。",
        "dynasty": "宋",
        "collection_info": null
    },
    {
        "uuid": "9411c60e941525de2f09d5046cc5fc0a",
        "title": "题城南书院三十四咏  其一五",
        "author": "张栻",
        "content": "晓来天气便清新，独倚阑干正暮春。\n花落花开鶑自语，东风吹水细鳞鳞。",
        "dynasty": "宋",
        "collection_info": null
    },
    {
        "uuid": "b533f75d9ca8e997f375812c3fddbb1d",
        "title": "题城南书院三十四咏  其一六",
        "author": "张栻",
        "content": "花柳芳妍十日晴，五更风雨送余春。\n莫嫌红紫都吹尽，新绿满园还可人。",
        "dynasty": "宋",
        "collection_info": null
    },
    {
        "uuid": "30cfe08ea6578c66e7a7693d17aac6bd",
        "title": "题城南书院三十四咏  其一七",
        "author": "张栻",
        "content": "并湖数亩新疏闢，便有鱼儿作队行。\n我亦随流浮小艇，晚凉细看縠纹生。",
        "dynasty": "宋",
        "collection_info": null
    },
    {
        "uuid": "94f59430fe92ec5aeba22fd972705973",
        "title": "题城南书院三十四咏  其一八",
        "author": "张栻",
        "content": "无言桃李也成阴，叶底黄鹂自好音。\n一缕炉烟清昼永，韦编卷罢短长吟。",
        "dynasty": "宋",
        "collection_info": null
    },
    {
        "uuid": "7c9e54953f70d139974c71da20011d7d",
        "title": "题城南书院三十四咏  其一九",
        "author": "张栻",
        "content": "化工生意源源在，静处详观总不偏。\n飞絮满空春不尽，新荷贴水已田田。",
        "dynasty": "宋",
        "collection_info": null
    },
    {
        "uuid": "f2855e458a4d3c1af9c3d767123162cc",
        "title": "题城南书院三十四咏  其二○",
        "author": "张栻",
        "content": "野艇新成寻丈许，柳堤橘浦足周旋。\n添蓬不但为遮日，准拟乘凉听雨眠。",
        "dynasty": "宋",
        "collection_info": null
    },
    {
        "uuid": "f0139076e0745fa3a43853223a99e202",
        "title": "题城南书院三十四咏  其二一",
        "author": "张栻",
        "content": "暮从别墅跨馿归，风雨萧萧泥溅衣。\n出门回首且按辔，细听泉声和式微。",
        "dynasty": "宋",
        "collection_info": null
    },
    {
        "uuid": "b78b8e22d7c167fd8fb31cc2cdabd290",
        "title": "题城南书院三十四咏  其二二",
        "author": "张栻",
        "content": "阴阴松竹影自转，午枕无人到北窗。\n何许狂风来动地，梦回波浪汹春江。",
        "dynasty": "宋",
        "collection_info": null
    },
    {
        "uuid": "9bf23ffc2e0d1fc0df508eb2fd1c3b19",
        "title": "题城南书院三十四咏  其二三",
        "author": "张栻",
        "content": "疎竹萧萧正雨声，眼中日影又还晴。\n鈎窗燕坐夏将半，荷叶已香湖水清。",
        "dynasty": "宋",
        "collection_info": null
    },
    {
        "uuid": "806e6b0dd42c756dd3905d9b9a7e46dc",
        "title": "题城南书院三十四咏  其二四",
        "author": "张栻",
        "content": "莫道闲中一事无，闲中事业有工夫。\n闭门清昼读书罢，扫地焚香到日晡。",
        "dynasty": "宋",
        "collection_info": null
    },
    {
        "uuid": "8757157a6fe2c929b394a20d54352a2d",
        "title": "题城南书院三十四咏  其二五",
        "author": "张栻",
        "content": "亭畔熏风尽日凉，来从水面过新篁。\n悠然但觉盈襟抱，千古虞絃意未央。",
        "dynasty": "宋",
        "collection_info": null
    },
    {
        "uuid": "8f1b9d4f290ce233a7f9988e9a159fc8",
        "title": "题城南书院三十四咏  其二六",
        "author": "张栻",
        "content": "拍堤水满草茸茸，尽日野航西復东。\n欲去未须愁日暮，月明波面更溶溶。",
        "dynasty": "宋",
        "collection_info": null
    },
    {
        "uuid": "54b3eef8c485ef9e5b700db5ab7ca498",
        "title": "题城南书院三十四咏  其二七",
        "author": "张栻",
        "content": "乌云夭矫风作恶，雷奔电掣雨悬河。\n须臾天宇復清霁，突兀西山紫翠多。",
        "dynasty": "宋",
        "collection_info": null
    },
    {
        "uuid": "74daaa915acb838c4a9b191b9e1e9794",
        "title": "题城南书院三十四咏  其二八",
        "author": "张栻",
        "content": "朝阳初上藕花香，下马虚亭一味凉。\n山鸟自呼鱼自乐，谁云身世可相忘。",
        "dynasty": "宋",
        "collection_info": null
    },
    {
        "uuid": "9f5e555665b7ab2e431b62c4b9291ea3",
        "title": "题城南书院三十四咏  其二九",
        "author": "张栻",
        "content": "北窗竹簟午阴凉，亦有清风到我旁。\n还与陶公事同否，未妨诸子细商量。",
        "dynasty": "宋",
        "collection_info": null
    },
    {
        "uuid": "67ad663ac448d50ea9d3d4acceff082b",
        "title": "题城南书院三十四咏  其三○",
        "author": "张栻",
        "content": "睡觉西山月正平，荷香不断晓凉生。\n园中隻鹤知人意，已作金风警露声。",
        "dynasty": "宋",
        "collection_info": null
    },
    {
        "uuid": "1f5858b51db20f46d64a94d74211723c",
        "title": "题城南书院三十四咏  其三一",
        "author": "张栻",
        "content": "西风夜半摧炎暑，晓看云横天际秋。\n时序转移皆妙理，惟应及早戒衣裘。",
        "dynasty": "宋",
        "collection_info": null
    },
    {
        "uuid": "75ff4afbba7dadbc01a8bc67acb7c285",
        "title": "题城南书院三十四咏  其三二",
        "author": "张栻",
        "content": "新凉修竹意愈静，初日芙蕖色倍鲜。\n物态直须闲裏见，人情多向快中偏。",
        "dynasty": "宋",
        "collection_info": null
    },
    {
        "uuid": "2d939809ee219a2601cbc790e03af491",
        "title": "题城南书院三十四咏  其三三",
        "author": "张栻",
        "content": "四面红蕖镜绿波，晚凉柰此野情何。\n凭城更觉看山稳，入户还欣得月多。",
        "dynasty": "宋",
        "collection_info": null
    },
    {
        "uuid": "36eab9cf5e48ff1b5e7d5729df9c04d4",
        "title": "题城南书院三十四咏  其三四",
        "author": "张栻",
        "content": "殷雷终日在前山，风卷云环意作难。\n泊暮有怀空伫立，忽然飞雨到阑干。",
        "dynasty": "宋",
        "collection_info": null
    },
    {
        "uuid": "ca91254f52451ddf004dec95f94f4770",
        "title": "腊月二十二日渡湘登道乡台夜归得五绝  其一",
        "author": "张栻",
        "content": "三年不作山中客，才踏船舷眼便明。\n曳杖直登千尺磴，尚欣脚力慰生平。",
        "dynasty": "宋",
        "collection_info": null
    },
    {
        "uuid": "6041f1d13e2ac27a18d01e2017eb554c",
        "title": "腊月二十二日渡湘登道乡台夜归得五绝  其二",
        "author": "张栻",
        "content": "旧日书堂倚翠屏，只今栋宇尚高明。\n门前恍若闻絃诵，㶁㶁遶墙流水声。",
        "dynasty": "宋",
        "collection_info": null
    },
    {
        "uuid": "77706bc2bba7fa72aa1389823d93434e",
        "title": "腊月二十二日渡湘登道乡台夜归得五绝  其三",
        "author": "张栻",
        "content": "道旁老松高拂云，刳心取明彼何人。\n说与往来须爱护，雪霜时节看长身。",
        "dynasty": "宋",
        "collection_info": null
    },
    {
        "uuid": "88aeef7cfb4c39394f5b65ade847ce46",
        "title": "腊月二十二日渡湘登道乡台夜归得五绝  其四",
        "author": "张栻",
        "content": "人来人去空千古，花落花开任四时。\n白鹤泉头茶味永，山僧元自不曾知。",
        "dynasty": "宋",
        "collection_info": null
    },
    {
        "uuid": "da2caf4dc70031e5610edb7fc796c92a",
        "title": "腊月二十二日渡湘登道乡台夜归得五绝  其五",
        "author": "张栻",
        "content": "湘江岁晚水清浅，橘洲霜后犹青葱。\n归舟着沙未渠进，且看渔火听疎钟。",
        "dynasty": "宋",
        "collection_info": null
    },
    {
        "uuid": "83444df3572ff94625d42d9bd768f41c",
        "title": "次韵许深父  其一",
        "author": "张栻",
        "content": "日日经行只小园，静搘邛竹听鸣泉。\n此时心事何人共，素壁题诗第几篇。",
        "dynasty": "宋",
        "collection_info": null
    },
    {
        "uuid": "782dd5c6cda1f0f1429e23711de2b438",
        "title": "次韵许深父  其二",
        "author": "张栻",
        "content": "西山老木正亭亭，云影参差阴復晴。\n手卷残书天欲暮，闻君剥啄叩门声。",
        "dynasty": "宋",
        "collection_info": null
    },
    {
        "uuid": "87bbaa606d28b873e8cb7b4ce0e4038c",
        "title": "次韵许深父  其三",
        "author": "张栻",
        "content": "却下斜坡并柳堤，双飞燕子正衔泥。\n纷纷风雨春将半，渌涨平湖桥柱低。",
        "dynasty": "宋",
        "collection_info": null
    },
    {
        "uuid": "651a44b92f1a0412947b7b214dc4d5be",
        "title": "次韵许深父  其四",
        "author": "张栻",
        "content": "下瞰寒江百尺坡，小松新种也婆娑。\n栽培拟待凌云日，眼底浮花奈若何。",
        "dynasty": "宋",
        "collection_info": null
    },
    {
        "uuid": "46eefa3885b5b7999245d15c63edb8fe",
        "title": "次韵许深父  其五",
        "author": "张栻",
        "content": "年中一稔愿无余，渐喜微呼息里胥。\n赢得闲身学农圃，未妨斜日带经锄。",
        "dynasty": "宋",
        "collection_info": null
    },
    {
        "uuid": "53f9f52d3e855cb2053397e14fbaa7ac",
        "title": "初夏偶书",
        "author": "张栻",
        "content": "江潭四月熟梅天，顷刻阴晴递变迁。\n扫地焚香清画水，一窗修竹正森然。",
        "dynasty": "宋",
        "collection_info": null
    },
    {
        "uuid": "f17af0e171a584b4b36ae301b6fc1fbc",
        "title": "墨梅  其一",
        "author": "张栻",
        "content": "眼明三伏见此画，便觉冰霜抵岁寒。\n唤起生香来不断，故应不作墨花看。",
        "dynasty": "宋",
        "collection_info": null
    },
    {
        "uuid": "faff3999df6f13d034be8bc8f23c532c",
        "title": "墨梅  其二",
        "author": "张栻",
        "content": "日暮横斜又一枝，水边记我独吟诗。\n不妨更作江南雨，併写青青叶下垂。",
        "dynasty": "宋",
        "collection_info": null
    },
    {
        "uuid": "cf573c8a03a7e3c4e85c82a677c33dca",
        "title": "谢韩监芍药",
        "author": "张栻",
        "content": "一年春事雨声裏，十里扬州梦想边。\n眼底名花烦折赠，君家风物自嫣然。",
        "dynasty": "宋",
        "collection_info": null
    },
    {
        "uuid": "a4e9805c418089ad44f10ea6eb3c869b",
        "title": "龙孙竹生辰阳山谷间高不盈尺细仅如针而凡所以为竹者无一不具予寘石斛中暮春生数笋森然可喜为赋此",
        "author": "张栻",
        "content": "小竹如针能具体，方春茁笋更堪怜。\n干坤妙用无余欠，隠几旁观为莞然。",
        "dynasty": "宋",
        "collection_info": null
    },
    {
        "uuid": "3fff42aeea5f66c7290e6496d14b951e",
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其一",
        "author": "张栻",
        "content": "聪明用处翻多暗，机巧萌时正自痴。\n若识圣门持敬味，临深履薄更何之。",
        "dynasty": "宋",
        "collection_info": null
    },
    {
        "uuid": "8d7076d09333918be3ca7b926c1f6074",
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其二",
        "author": "张栻",
        "content": "向来屡着敬斋语，正恐多言意未明。\n今日报君惟一句，工夫端的贵躬行。",
        "dynasty": "宋",
        "collection_info": null
    },
    {
        "uuid": "11fb0bac4211d52d043114c42ec030a1",
        "title": "谢侯彦明惠白莲栽  其一",
        "author": "张栻",
        "content": "添得湖光百亩余，湖边早已成菰蒲。\n更移玉井峯头种，还有花开十丈无。",
        "dynasty": "宋",
        "collection_info": null
    },
    {
        "uuid": "c02359e8685fac5ca6839ece03f43d63",
        "title": "谢侯彦明惠白莲栽  其二",
        "author": "张栻",
        "content": "青鞋不踏远公社，偶共濂溪嗜好同。\n少待熏风开玉镜，与君来赋月明中。",
        "dynasty": "宋",
        "collection_info": null
    },
    {
        "uuid": "003a3a0f5f2da68335854e3d34713d77",
        "title": "书妙应庵壁",
        "author": "张栻",
        "content": "窗前新竹凈娟娟，借我风凉一榻眠。\n试问庄周说鹏鷃，何如洙泗举鱼鸢。",
        "dynasty": "宋",
        "collection_info": null
    },
    {
        "uuid": "ed70d2543f3f06530ef3ae14aeb73b57",
        "title": "寿定叟弟  其一",
        "author": "张栻",
        "content": "今年黄菊开花早，手撷芳新寿一杯。\n不用南阳三十斛，家山根蒂好栽培。",
        "dynasty": "宋",
        "collection_info": null
    },
    {
        "uuid": "f81f32226489f1cc82f97f9723108305",
        "title": "寿定叟弟  其二",
        "author": "张栻",
        "content": "堂堂自昔源流远，衮衮方来事业长。\n驷马安车遵大道，正须缓辔不须忙。",
        "dynasty": "宋",
        "collection_info": null
    },
    {
        "uuid": "98c0560e18820151dd957176961e504a",
        "title": "寿定叟弟  其三",
        "author": "张栻",
        "content": "向来相望各天涯，两载团栾似旧时。\n只恐桐江来趣驾，明年把酒又相思。",
        "dynasty": "宋",
        "collection_info": null
    },
    {
        "uuid": "c00c0e8b12ad37ea55cc70b8183eb819",
        "title": "岳后步月",
        "author": "张栻",
        "content": "衡岳山边霜夜月，青松影裏看婵娟。\n正须我辈为领略，寒入衣襟未得眠。",
        "dynasty": "宋",
        "collection_info": null
    },
    {
        "uuid": "37956cac20458c74c87d2d2e1f3803c9",
        "title": "访罗孟弼竹园  其一",
        "author": "张栻",
        "content": "篮舆呕轧上荒坡，奈此缘成修竹何。\n历眼向来谁復领，买山未觉费金多。",
        "dynasty": "宋",
        "collection_info": null
    },
    {
        "uuid": "a62f7f29d13452f73fd5dba635f5f285",
        "title": "访罗孟弼竹园  其二",
        "author": "张栻",
        "content": "林深谷窈路诘曲，惨澹西山横远青。\n想得天寒来独倚，空云髣髴下湘灵。",
        "dynasty": "宋",
        "collection_info": null
    },
    {
        "uuid": "ddeb3e4d1039bcef4456e924c0a511df",
        "title": "访罗孟弼竹园  其三",
        "author": "张栻",
        "content": "江梅独立荫颓墙，苔藓封枝色老苍。\n手剪荆榛增叹息，眼中春意满三湘。",
        "dynasty": "宋",
        "collection_info": null
    },
    {
        "uuid": "6babee48cb5ac6f49462cc817ee86e7b",
        "title": "访罗孟弼竹园  其四",
        "author": "张栻",
        "content": "知君日来修竹底，却课市楼朱墨程。\n应是禅门嫌拣择，不论清浊要圆成。",
        "dynasty": "宋",
        "collection_info": null
    },
    {
        "uuid": "806bb80cbbe0e1c650626ed8dba060cb",
        "title": "腊月二日携家城东观梅夜归  其一",
        "author": "张栻",
        "content": "前日看花正薄阴，重来晴日更精神。\n莫教容易飞花片，且放千林自在春。",
        "dynasty": "宋",
        "collection_info": null
    },
    {
        "uuid": "814d244bcf7548a07551f722b46ef5a5",
        "title": "腊月二日携家城东观梅夜归  其二",
        "author": "张栻",
        "content": "元自阳春无间断，何人能识化工心。\n梅边把酒日近午，鸟语风微花气深。",
        "dynasty": "宋",
        "collection_info": null
    },
    {
        "uuid": "d7a9fabc67567bf2e5b0654cf2ef9d21",
        "title": "腊月二日携家城东观梅夜归  其三",
        "author": "张栻",
        "content": "晴日东山饱看花，归来野路已昏鸦。\n坡头认得疎篱处，薝卜林中李老家。",
        "dynasty": "宋",
        "collection_info": null
    },
    {
        "uuid": "79f21c83b1bfbfe6ceed085d5a3fde12",
        "title": "腊月二日携家城东观梅夜归  其四",
        "author": "张栻",
        "content": "仰看鸿雁思吾弟，连日清游只欠渠。\n不知千里江南路，亦有梅花似此无。",
        "dynasty": "宋",
        "collection_info": null
    },
    {
        "uuid": "6a66bf13d9f6ccc2316259134e81e7ea",
        "title": "题庾楼",
        "author": "张栻",
        "content": "南瞻庐阜北淮山，下有长江万顷寒。\n往事无边随去浪，西风有客傍阑干。",
        "dynasty": "宋",
        "collection_info": null
    },
    {
        "uuid": "1fc2c2357e9b6fe1f8a087546bf2379a",
        "title": "城南即事  其一",
        "author": "张栻",
        "content": "活泉细引忽盈沟，自遶书斋阶阶流。\n添得眼前无限思，石桥竹坞共清幽。",
        "dynasty": "宋",
        "collection_info": null
    },
    {
        "uuid": "8822bcdc8cce726ac071136fdea802d5",
        "title": "城南即事  其二",
        "author": "张栻",
        "content": "一春风雨水平湖，更觉湖心月榭孤。\n坐看百花开落遍，依然山色对清卢。",
        "dynasty": "宋",
        "collection_info": null
    },
    {
        "uuid": "9790218d71f21063b319d76cbb605511",
        "title": "城南即事  其三",
        "author": "张栻",
        "content": "东风吹得绿成阴，积雨初收柳絮轻。\n记取湘中最佳处，橘花开时香满城。",
        "dynasty": "宋",
        "collection_info": null
    },
    {
        "uuid": "9387c9bfb5309f1c0fbc3382c3b4ba59",
        "title": "城南即事  其四",
        "author": "张栻",
        "content": "月榭当湖景最奇，故人千里寄新题。\n背栏看字成相忆，何日能来步柳堤。",
        "dynasty": "宋",
        "collection_info": null
    },
    {
        "uuid": "5f38b2b11a174d8199b1ff289876c970",
        "title": "城南即事  其五",
        "author": "张栻",
        "content": "茅亭水溜四周遭，花木经春一一高。\n却望西山隔江水，径思一叶泛云涛。",
        "dynasty": "宋",
        "collection_info": null
    },
    {
        "uuid": "f2440ed6243f827cba8cc8c6dade6c6d",
        "title": "城南即事  其六",
        "author": "张栻",
        "content": "枕边风雨过今春，起步园林已绿阴。\n更向坡头望湘浦，水云无际遶遥岑。",
        "dynasty": "宋",
        "collection_info": null
    },
    {
        "uuid": "b8ea9cb1ba8821dfa8fe67a14d41ff41",
        "title": "次韵刘枢密  其一",
        "author": "张栻",
        "content": "朔风漠漠低黄云，晓看缤纷万鹤羣。\n为应农祥眉一展，更将余力付斯文。",
        "dynasty": "宋",
        "collection_info": null
    },
    {
        "uuid": "d254c6c7eb413eecc3f680710aca1d3c",
        "title": "次韵刘枢密  其二",
        "author": "张栻",
        "content": "燕寝凝香意自长，不须乘月据胡床。\n新正更喜身强健，和气都归柏子觞。",
        "dynasty": "宋",
        "collection_info": null
    },
    {
        "uuid": "4f320af41ffbeba6bac01617dfe9a90e",
        "title": "是日二使者出游晚凉有作",
        "author": "张栻",
        "content": "疎风细雨随华节，西浦东山总胜游。\n拙守亦忻凉意好，挑灯清坐读春秋。",
        "dynasty": "宋",
        "collection_info": null
    },
    {
        "uuid": "468d5b18e15794d0eeb9f5aa7f770cac",
        "title": "二使者游东山酒后寄诗走笔次韵  其一",
        "author": "张栻",
        "content": "颇闻东山盛行乐，坐想风前酒兴豪。\n领略正应胸次别，吟哦更觉笔端高。",
        "dynasty": "宋",
        "collection_info": null
    },
    {
        "uuid": "0efeb7ac18f1c55eec33f0d69121bb0e",
        "title": "二使者游东山酒后寄诗走笔次韵  其二",
        "author": "张栻",
        "content": "绣衣双节从天下，文字皆称一世豪。\n桂山发地凛千尺，新诗与之相并高。",
        "dynasty": "宋",
        "collection_info": null
    },
    {
        "uuid": "c1e05c11f6cbc140d7ea518d9860fe5b",
        "title": "二使者游东山酒后寄诗走笔次韵  其三",
        "author": "张栻",
        "content": "壮岁几成山水癖，年来袖手不能豪。\n忽传灯底诗篇好，但想云间屐齿高。",
        "dynasty": "宋",
        "collection_info": null
    },
    {
        "uuid": "31962ceb945bc86fd803eb9f769551e0",
        "title": "次韵范至能峡中见寄",
        "author": "张栻",
        "content": "合绾丝纶对紫薇，却扪青壁听猿啼。\n祇应许国心金石，蜀道如天亦可梯。",
        "dynasty": "宋",
        "collection_info": null
    },
    {
        "uuid": "13fd46a1702f402e22625ec2a5f6dfd8",
        "title": "前日从赵漕饮因得徧观所藏书帖之富既归戏成三绝简之  其一",
        "author": "张栻",
        "content": "乌云夭矫天欲雨，虚堂美荫共徜徉。\n开奁百轴惊传玩，更觉人间六月凉。",
        "dynasty": "宋",
        "collection_info": null
    },
    {
        "uuid": "ff4ac4f8da8e781b7693abb62c78fd86",
        "title": "前日从赵漕饮因得徧观所藏书帖之富既归戏成三绝简之  其二",
        "author": "张栻",
        "content": "旧藏自是承平物，新轴收从古道旁。\n人间好事戒多得，防有雷霆下取将。",
        "dynasty": "宋",
        "collection_info": null
    },
    {
        "uuid": "fefbec42b9e78f7a9abdd8e9abbd6d1a",
        "title": "前日从赵漕饮因得徧观所藏书帖之富既归戏成三绝简之  其三",
        "author": "张栻",
        "content": "今古驱驰翰墨场，何人下笔到颜杨。\n君侯知我有书癖，乞与西台字几行。",
        "dynasty": "宋",
        "collection_info": null
    },
    {
        "uuid": "0c7d6fbe6bc3dbb6b034167fff070dea",
        "title": "题马氏草堂復斋听雪  其一",
        "author": "张栻",
        "content": "前邻百鬼瞰高明，夜雨华榱叹昔人。\n却爱君家鸿鴈集，还能葺理草堂春。",
        "dynasty": "宋",
        "collection_info": null
    },
    {
        "uuid": "96bea2032dcb2b856839dfad421c6285",
        "title": "题马氏草堂復斋听雪  其二",
        "author": "张栻",
        "content": "今古茫茫浪着鞭，谁知圣学有真传。\n请君细诵復斋记，直到羲爻未画前。",
        "dynasty": "宋",
        "collection_info": null
    },
    {
        "uuid": "572ea0837702a2ed93d3a61ed9e9f244",
        "title": "题马氏草堂復斋听雪  其三",
        "author": "张栻",
        "content": "平生求友人千里，永夜论心雪满窗。\n为问蒲团听修竹，何如一舸泛清江。",
        "dynasty": "宋",
        "collection_info": null
    },
    {
        "uuid": "a6b22e5c01983f48afac8f0fc838f665",
        "title": "送林择之",
        "author": "张栻",
        "content": "遗篇寂寞论心少，一见吾人意已倾。\n冰雪持身金石志，它年事业更光明。",
        "dynasty": "宋",
        "collection_info": null
    },
    {
        "uuid": "1a2c54aafc8cf87a8bc689558ede8e47",
        "title": "次韵赵漕  其一",
        "author": "张栻",
        "content": "中宵忧岁不成寐，一雨为霖敢自虞。\n应是行台借余润，故教均泽及樵苏。",
        "dynasty": "宋",
        "collection_info": null
    },
    {
        "uuid": "843e3dc7b52ab22bd10de35fd92d9156",
        "title": "次韵赵漕  其二",
        "author": "张栻",
        "content": "雨声历历来庭户，喜色津津到泽虞。\n击壤径思同野老，名亭讵敢学坡苏。",
        "dynasty": "宋",
        "collection_info": null
    },
    {
        "uuid": "c075e93298bd3eb07a36ab450debf7ae",
        "title": "和答郑宪分赠米帖",
        "author": "张栻",
        "content": "字中有笔米博士，片纸人间什袭藏。\n好帖袖归终日看，从渠车马闹康庄。",
        "dynasty": "宋",
        "collection_info": null
    },
    {
        "uuid": "e670d35bd1e106597b10381d6fb78f23",
        "title": "偶作",
        "author": "张栻",
        "content": "世情易变如云叶，官事无穷类海潮。\n退食北窗凉意满，卧听急雨打芭蕉。",
        "dynasty": "宋",
        "collection_info": null
    },
    {
        "uuid": "4407e65972878b47b6cf985436708b54",
        "title": "偶成",
        "author": "张栻",
        "content": "公庭过午无余事，退食归来默坐时。\n晴日半窗香一缕，阳来消息只心知。",
        "dynasty": "宋",
        "collection_info": null
    },
    {
        "uuid": "07d1fc6e06916be4a5ce2b8a90878fe9",
        "title": "送郑宪酒",
        "author": "张栻",
        "content": "晴日南山几杕俱，跻高选胜不须扶。\n也知坐上多佳客，可着青州从事无。",
        "dynasty": "宋",
        "collection_info": null
    },
    {
        "uuid": "2aa5df170b491f1697168fb44abcb583",
        "title": "再和",
        "author": "张栻",
        "content": "想得经行与客俱，身强宁復要人扶。\n晚来山色应难尽，十里青苍看有无。",
        "dynasty": "宋",
        "collection_info": null
    },
    {
        "uuid": "90a53a8e713e52426d25b62df70789e9",
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其一",
        "author": "张栻",
        "content": "城阴一径自深窈，花木成行菊遶篱。\n细说当时经始事，梦回春草费相思。",
        "dynasty": "宋",
        "collection_info": null
    },
    {
        "uuid": "3c32fbb349aa167a1434d77bd86d2c29",
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其二",
        "author": "张栻",
        "content": "南州要是梅开早，北客巡檐偏眼明。\n一夜飞花来点缀，新亭而復得佳名。",
        "dynasty": "宋",
        "collection_info": null
    },
    {
        "uuid": "eba29daaf8d7731bfc59316d07cb9c4c",
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其三",
        "author": "张栻",
        "content": "眼底风光正自佳，滞留何必叹天涯。\n日长况是文书省，且与闲吟对落花。",
        "dynasty": "宋",
        "collection_info": null
    },
    {
        "uuid": "29de460d46be84ae82deecec13fc76c8",
        "title": "立春日禊亭偶成",
        "author": "张栻",
        "content": "律回岁晚冰霜少，春到人间草木知。\n便觉眼前生意满，东风吹水绿差差。",
        "dynasty": "宋",
        "collection_info": null
    },
    {
        "uuid": "e25e988605aa5a4e3eefe63bcf15db14",
        "title": "和陈择之春日四绝  其一",
        "author": "张栻",
        "content": "花落花开总可怜，峤南亦復好风烟。\n雨余起我故园梦，漠漠浮鸥水拍天。",
        "dynasty": "宋",
        "collection_info": null
    },
    {
        "uuid": "16bb3b6ee3ab99433d082c511f7af788",
        "title": "和陈择之春日四绝  其二",
        "author": "张栻",
        "content": "年华冉冉春将半，花事匆匆雨满城。\n想復东郊变新绿，未妨携酒趁初晴。",
        "dynasty": "宋",
        "collection_info": null
    },
    {
        "uuid": "80de8185ab130970626811d0022d5f8b",
        "title": "和陈择之春日四绝  其三",
        "author": "张栻",
        "content": "泗上当时鼓瑟人，风雩岂是乐闲身。\n言外默传千圣旨，胸中长有四时春。",
        "dynasty": "宋",
        "collection_info": null
    },
    {
        "uuid": "7eff981ea3467a786f55f4715ceeec94",
        "title": "和陈择之春日四绝  其四",
        "author": "张栻",
        "content": "日长渐有简编乐，春半已将樱笋来。\n无数青山相慰藉，有时明月共裴徊。",
        "dynasty": "宋",
        "collection_info": null
    },
    {
        "uuid": "144d3217f49955fd94a5fae2e073a6f3",
        "title": "元日",
        "author": "张栻",
        "content": "古史书元意义存，春秋揭示更分明。\n人心天理初无欠，正本端原万善生。",
        "dynasty": "宋",
        "collection_info": null
    },
    {
        "uuid": "d49b40e631c74b924b9b813432fc3298",
        "title": "从郑少嘉求贡纲余茶  其一",
        "author": "张栻",
        "content": "贡包余璧小盘龙，独占人间第一功。\n乞与清风行万里，为君一洗瘴云空。",
        "dynasty": "宋",
        "collection_info": null
    },
    {
        "uuid": "4dbbb0e2c9fdc21d5c62a433111ae410",
        "title": "从郑少嘉求贡纲余茶  其二",
        "author": "张栻",
        "content": "茗事萧疎五岭中，修仁但可愈头风。\n春前龙焙令人忆，知与故人风味同。",
        "dynasty": "宋",
        "collection_info": null
    },
    {
        "uuid": "52e849b850cb7ee478b826b007cdf5b0",
        "title": "初食荔枝  其一",
        "author": "张栻",
        "content": "开奁未暇论香味，便合令居第一流。\n细擘轻红倾瑞露，周南端復且淹留。",
        "dynasty": "宋",
        "collection_info": null
    },
    {
        "uuid": "a1d7b1c2286756cdee28ae6222ecf1b8",
        "title": "初食荔枝  其二",
        "author": "张栻",
        "content": "照水依山祇自奇，晞风沐雨借光辉。\n冰肌不受红尘涴，赪颊从教酒晕肥。",
        "dynasty": "宋",
        "collection_info": null
    },
    {
        "uuid": "6e517c0cde11693d42d0da3bbaa6af2f",
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其一",
        "author": "张栻",
        "content": "荔子如今尚典刑，秋林圆实着嘉名。\n虽无赪玉南风面，却耐筠笼千里行。",
        "dynasty": "宋",
        "collection_info": null
    },
    {
        "uuid": "ae95ba4569e873f7909add1801ab90c4",
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其二",
        "author": "张栻",
        "content": "手自封题寄故人，聊将风味赴诗唇。\n千年尚忆唐羌疏，不污华清驿骑尘。",
        "dynasty": "宋",
        "collection_info": null
    },
    {
        "uuid": "274de6fde38b9d4293ac2ecfcba0f9e0",
        "title": "寿定叟弟  其一",
        "author": "张栻",
        "content": "闻说清朝对紫宸，君王侧席屡咨询。\n惟应民瘼开陈切，故遣分符验抚循。",
        "dynasty": "宋",
        "collection_info": null
    },
    {
        "uuid": "8cc8fb969730b3c32595b373d871803d",
        "title": "寿定叟弟  其二",
        "author": "张栻",
        "content": "闻说严人爱贰车，呻吟赴愬頼携扶。\n从今充扩应无倦，千里疲民待子苏。",
        "dynasty": "宋",
        "collection_info": null
    },
    {
        "uuid": "9a8fb15ad255c1079a249a856a32386e",
        "title": "寿定叟弟  其三",
        "author": "张栻",
        "content": "闻说年来更老成，清心寡欲厌纷纭。\n固知造物有深意，端享修龄看策勋。",
        "dynasty": "宋",
        "collection_info": null
    },
    {
        "uuid": "3f52c3d7a884fe8ea1eb19a7ba59f847",
        "title": "寿定叟弟  其四",
        "author": "张栻",
        "content": "秋风想已治归装，吾亦扁舟具碧湘。\n世味祇应谙历遍，何如兄弟对方床。",
        "dynasty": "宋",
        "collection_info": null
    },
    {
        "uuid": "142ea721ff8ae7897e9ed212e5e90f0c",
        "title": "寿定叟弟  其五",
        "author": "张栻",
        "content": "年年桂绽菊开时，长忆芳樽共一巵。\n请诵周人和乐句，全胜三叹陟冈诗。",
        "dynasty": "宋",
        "collection_info": null
    },
    {
        "uuid": "56afc77821c9f1e4c3794b58112942fd",
        "title": "丙申至前五日復坐南窗忆去年诗又成两章  其一",
        "author": "张栻",
        "content": "依然红日照窗楣，还是去年消息时。\n妙理不须寻辙迹，只于生处验新知。",
        "dynasty": "宋",
        "collection_info": null
    },
    {
        "uuid": "8d649326edf1e738b5380e6f0da03df7",
        "title": "丙申至前五日復坐南窗忆去年诗又成两章  其二",
        "author": "张栻",
        "content": "新晴物物有春意，正值一阳来復时。\n变化无穷俱是易，探原密处起干知。",
        "dynasty": "宋",
        "collection_info": null
    },
    {
        "uuid": "8a5bca2b013413075d6a54896e15aff1",
        "title": "题雉山禊亭",
        "author": "张栻",
        "content": "一曲清江正可怜，隔江新竹露娟娟。\n好风成我曲肱梦，起看飞云度碧天。",
        "dynasty": "宋",
        "collection_info": null
    },
    {
        "uuid": "ebf6e351d6a042df8ffd8e33fc79cf7e",
        "title": "梦乘大舸卧泛江湖波涛甚壮醒乃悟其为雨因成小诗",
        "author": "张栻",
        "content": "平生得意白鸥外，岁晚归心鸿鴈俱。\n蕉叶雨声喧晓枕，梦成风楫泛江湖。",
        "dynasty": "宋",
        "collection_info": null
    },
    {
        "uuid": "ec233c855f304838eda359a56b60ea44",
        "title": "南岳庵僧寄上封新茶风味甚高薄暮分送韩廷玉李嵩老",
        "author": "张栻",
        "content": "浮瓯雪色喜初尝，中有祝融风露香。\n径欲与君同晤赏，短檠清夜正相望。",
        "dynasty": "宋",
        "collection_info": null
    },
    {
        "uuid": "4463e84a124d3c5f8182bef727ce0c71",
        "title": "跋王介甫游钟山图",
        "author": "张栻",
        "content": "林影溪光静自如，萧疎短鬓独骑馿。\n可能胸次都无事，拟向山中更着书。",
        "dynasty": "宋",
        "collection_info": null
    },
    {
        "uuid": "d03507ee7b9bdc9532d61b0d3c5afe0b",
        "title": "岁晚烹试小春建茶",
        "author": "张栻",
        "content": "阳月藏春妙莫窥，灵芽粟粒露全机。\n煮泉独啜寒窗夜，已觉东风天际归。",
        "dynasty": "宋",
        "collection_info": null
    },
    {
        "uuid": "e4c3263111ebc7b5a77212d65eaa077a",
        "title": "昨过漕台庭前荼䕷盛开已而詹体仁海棠和章及此因用前韵赋两章  其一",
        "author": "张栻",
        "content": "玉立春深雪不如，生香透骨雪应无。\n莫遣飘零杂尘土，芬芳留入碧琳腴。",
        "dynasty": "宋",
        "collection_info": null
    },
    {
        "uuid": "012812463cbc56e30a42414a923859c3",
        "title": "昨过漕台庭前荼䕷盛开已而詹体仁海棠和章及此因用前韵赋两章  其二",
        "author": "张栻",
        "content": "纷纷花片逐风飞，绿幄藏春自一奇。\n不入时人红紫眼，却须我辈与题诗。",
        "dynasty": "宋",
        "collection_info": null
    },
    {
        "uuid": "b1ece645ecea2755e6408f69a8caf01d",
        "title": "所思亭海棠初开折赠两使者将以小诗  其一",
        "author": "张栻",
        "content": "未须比拟红深浅，更莫平章香有无。\n过雨夕阳楼上看，千花容有此肤腴。",
        "dynasty": "宋",
        "collection_info": null
    },
    {
        "uuid": "45447f5c45be02d4a29be41731a3b1c9",
        "title": "所思亭海棠初开折赠两使者将以小诗  其二",
        "author": "张栻",
        "content": "东风着物本无私，红入花梢特地奇。\n想得霜台春思满，一枝聊遣博新诗。",
        "dynasty": "宋",
        "collection_info": null
    },
    {
        "uuid": "daeb5b4b1a9c31cccebd87858fc2b9e3",
        "title": "廖宪送牡丹用海棠韵復走笔戏和之  其一",
        "author": "张栻",
        "content": "绿叶满园风雨余，君家花事岭中无。\n眼明见此復三叹，京洛名园忆上腴。",
        "dynasty": "宋",
        "collection_info": null
    },
    {
        "uuid": "95791cebfc602e7feaa1a96c450d2066",
        "title": "廖宪送牡丹用海棠韵復走笔戏和之  其二",
        "author": "张栻",
        "content": "报答春光须着语，年来老我不能奇。\n风前娟好有余态，未必此花如此诗。",
        "dynasty": "宋",
        "collection_info": null
    },
    {
        "uuid": "e19bc581aeeab5ff3da159b7226d6b4d",
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其一",
        "author": "张栻",
        "content": "瘴雨昏昏梅子黄，午窗归梦一绳床。\n江南云腴忽到眼，中有吾家棠棣香。",
        "dynasty": "宋",
        "collection_info": null
    },
    {
        "uuid": "57b9affdc4fbdc1e43c8e196662880af",
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其二",
        "author": "张栻",
        "content": "集云峯顶风霜饱，黄蘗洲前水石清。\n不入贡包供玉食，祇应山泽擅高名。",
        "dynasty": "宋",
        "collection_info": null
    },
    {
        "uuid": "86d159607683f4e60a331f201a2c9318",
        "title": "益阳南境松杉夹道鬰然父老相传忠定张公为邑时所植也其间亦有既剪而復生者作诗属来者护持之",
        "author": "张栻",
        "content": "夹道松杉半老苍，前贤余泽未应忘。\n君看直干连云起，岂但当年蔽芾棠。",
        "dynasty": "宋",
        "collection_info": null
    },
    {
        "uuid": "36436c2f3c19033e2b8c8d5ba5beb7f7",
        "title": "登楚野亭见张舍人题字",
        "author": "张栻",
        "content": "英豪自昔多遗恨，人物于今正渺然。\n来访舍人题字处，淡烟莎草满平川。",
        "dynasty": "宋",
        "collection_info": null
    },
    {
        "uuid": "872fa13f148e8a89fe1bd4bad5cf1a27",
        "title": "城南杂咏二十首 纳湖",
        "author": "张栻",
        "content": "原原锡潭水，汇此南城阴。\n岸花有开落，水盈无浅深。",
        "dynasty": "宋",
        "collection_info": null
    },
    {
        "uuid": "66892ce9b39086fe90fa652e110c6a75",
        "title": "城南杂咏二十首 东渚",
        "author": "张栻",
        "content": "团团凌风桂，宛在水之东。\n月色穿林影，却下碧波中。",
        "dynasty": "宋",
        "collection_info": null
    },
    {
        "uuid": "282b3d51cf9996fec4ad4dca9cbcffa4",
        "title": "城南杂咏二十首 咏归桥",
        "author": "张栻",
        "content": "四序有佳趣，今古盖共兹。\n桥边独微吟，回首忘所之。",
        "dynasty": "宋",
        "collection_info": null
    },
    {
        "uuid": "e2350c098eb47decdf1c63b610868332",
        "title": "城南杂咏二十首 船斋",
        "author": "张栻",
        "content": "窗低芦苇秋，便有江湖思。\n久已倦垂纶，游鱼不须避。",
        "dynasty": "宋",
        "collection_info": null
    },
    {
        "uuid": "ff3faf81f7314b9b664be83f72977565",
        "title": "城南杂咏二十首 丽泽",
        "author": "张栻",
        "content": "长哦伐木篇，伫立以望子。\n日暮飞鸟归，门前长春水。",
        "dynasty": "宋",
        "collection_info": null
    },
    {
        "uuid": "d8bcdcd0fc762f993f1b790202fc836c",
        "title": "城南杂咏二十首 兰涧",
        "author": "张栻",
        "content": "艺兰北涧侧，涧曲风纡余。\n愿言植根固，芬芳长慰予。",
        "dynasty": "宋",
        "collection_info": null
    },
    {
        "uuid": "2f0ade39436072e33b2b53dbb7d2d8a8",
        "title": "城南杂咏二十首 山斋",
        "author": "张栻",
        "content": "迭石小峥嵘，修篁高下生。\n地偏人迹罕，古井辘轳鸣。",
        "dynasty": "宋",
        "collection_info": null
    },
    {
        "uuid": "15264a18d879e867c40059c996552496",
        "title": "城南杂咏二十首 书楼",
        "author": "张栻",
        "content": "高楼出林杪，中有千载书。\n昔人不可见，倚槛意何如。",
        "dynasty": "宋",
        "collection_info": null
    },
    {
        "uuid": "b09529b58cc07ee7235d78e898a7f6f6",
        "title": "城南杂咏二十首 蒙轩",
        "author": "张栻",
        "content": "开轩仅寻丈，水竹亦萧疎。\n客来须起敬，题榜了翁书。",
        "dynasty": "宋",
        "collection_info": null
    },
    {
        "uuid": "b578677176dc47f109fad72bd9cf94cd",
        "title": "城南杂咏二十首 石濑",
        "author": "张栻",
        "content": "流泉自清写，触石短长鸣。\n穷年竹根底，和我读书声。",
        "dynasty": "宋",
        "collection_info": null
    },
    {
        "uuid": "37d133ce6e55c121048a220879687bf2",
        "title": "城南杂咏二十首 卷云亭",
        "author": "张栻",
        "content": "云生山气佳，云卷山色静。\n隠几亦何心，此意相与永。",
        "dynasty": "宋",
        "collection_info": null
    },
    {
        "uuid": "757651e84fca43d6d1f03dbfd9f0f2ae",
        "title": "柳堤",
        "author": "张栻",
        "content": "前年种垂柳，已復如许长。\n长条莫攀折，留待映沧浪。",
        "dynasty": "宋",
        "collection_info": null
    },
    {
        "uuid": "f14a0553d8d8337854d9a0df904e8852",
        "title": "柳堤 月榭",
        "author": "张栻",
        "content": "危阑明倒影，面面涌金波。\n何处无佳月，惟应此地多。",
        "dynasty": "宋",
        "collection_info": null
    },
    {
        "uuid": "b9849b588c4dd8208be4bde4ac3f8559",
        "title": "柳堤 濯清亭",
        "author": "张栻",
        "content": "芙蓉岂不好，濯濯清涟漪。\n采之不盈把，怊怅暮忘饥。",
        "dynasty": "宋",
        "collection_info": null
    },
    {
        "uuid": "b92950c88e737dd34802673e00b18d04",
        "title": "柳堤 西屿",
        "author": "张栻",
        "content": "繫舟西岸边，幅巾自来去。\n岛屿花木深，蝉鸣不知处。",
        "dynasty": "宋",
        "collection_info": null
    },
    {
        "uuid": "8311c0f24486a9f176e0e8f70de26579",
        "title": "柳堤 琮琤谷",
        "author": "张栻",
        "content": "幽谷竹成阴，悬流着石清。\n不妨风月夕，来此听琮琤。",
        "dynasty": "宋",
        "collection_info": null
    },
    {
        "uuid": "61f3d9a7c67e5b24c7862b835d1361d1",
        "title": "柳堤 梅堤",
        "author": "张栻",
        "content": "亭亭堤上梅，历历波间影。\n岁晚忆夫君，寂寞烟渚静。",
        "dynasty": "宋",
        "collection_info": null
    },
    {
        "uuid": "0ea5b95174f751780c756510621e0ee0",
        "title": "柳堤 听雨舫",
        "author": "张栻",
        "content": "风吹渡头雨，摵摵蓬上声。\n欣然会心处，端復与谁评。",
        "dynasty": "宋",
        "collection_info": null
    },
    {
        "uuid": "06969a4f0f4f1c9ff6502b435a427e3e",
        "title": "柳堤 采菱舟",
        "author": "张栻",
        "content": "散策下亭阿，水清鱼可数。\n却上采菱舟，乘风过南浦。",
        "dynasty": "宋",
        "collection_info": null
    },
    {
        "uuid": "56fc85ff0dada9fdbdc32f4b0655e0cd",
        "title": "柳堤 南阜",
        "author": "张栻",
        "content": "湘水接洞庭，秋山见遥碧。\n南阜时一登，搔首意无斁。",
        "dynasty": "宋",
        "collection_info": null
    },
    {
        "uuid": "d074da24bdfc7d01062c981826d25642",
        "title": "游岳寻梅不获和元晦韵",
        "author": "张栻",
        "content": "眼看飞雪洒千林，更着寒溪水浅深。\n应有梅花连夜发，却烦诗句写愁襟。",
        "dynasty": "宋",
        "collection_info": null
    },
    {
        "uuid": "dbf00c06970c2258d7e32cb39f43e588",
        "title": "十三日晨起霜晴用定王台韵赋此",
        "author": "张栻",
        "content": "晴岚开岳镇，云雨断阳台。\n日出寒光迥，川平秀色回。\n兴随天际鴈，诗寄岭头梅。\n盛事它年说，凭君记玉杯。",
        "dynasty": "宋",
        "collection_info": null
    },
    {
        "uuid": "99cf1a13587edcb1e582d92d52c85162",
        "title": "用元晦定王台韵",
        "author": "张栻",
        "content": "珍重南山路，驱羸几度来。\n未登乔岳顶，空说妙高台。\n晓雾层层敛，奇峯面面开。\n山间元自乐，泽畔不须哀。",
        "dynasty": "宋",
        "collection_info": null
    },
    {
        "uuid": "97c68c7b2a58fe262a6f125d896b10cb",
        "title": "马上口占",
        "author": "张栻",
        "content": "向来一雪压霾昏，晓跨征鞍傍水村。\n七十二峯俱玉立，巍然更觉祝融尊。",
        "dynasty": "宋",
        "collection_info": null
    },
    {
        "uuid": "dab3bf76c520b84bff890ba08c65166f",
        "title": "马上举韩退之语口占",
        "author": "张栻",
        "content": "扰扰人心随渺茫，更于底处问穹苍。\n今朝开霁君知否，春到无边花草香。",
        "dynasty": "宋",
        "collection_info": null
    },
    {
        "uuid": "88c74d2ae3a0e64306e42df60d9cb3cb",
        "title": "和朱元晦韵",
        "author": "张栻",
        "content": "一见琼山眼为青，马蹄不觉渡沙汀。\n如今谁是王摩诘，为写清新入画屏。",
        "dynasty": "宋",
        "collection_info": null
    },
    {
        "uuid": "f58a41dfcdca16f37dd3911c19c58628",
        "title": "登山有作",
        "author": "张栻",
        "content": "上头壁立起千寻，下列羣峯次第深。\n兀兀篮舆自吟咏，白云流水此时心。",
        "dynasty": "宋",
        "collection_info": null
    },
    {
        "uuid": "01e3c9e8ee3e121efb596ecd66618214",
        "title": "和元晦马迹桥",
        "author": "张栻",
        "content": "便请行从马迹桥，何须乘鹤簉丛霄。\n殷勤底事登临去，不为山僧苦见招。",
        "dynasty": "宋",
        "collection_info": null
    },
    {
        "uuid": "083b6a748805e9a9d62ea373a312ccd3",
        "title": "方广道中半岭少憩",
        "author": "张栻",
        "content": "半岭篮舆小驻肩，眼中已觉渺云烟。\n山头更尽无穷境，非是人间别有天。",
        "dynasty": "宋",
        "collection_info": null
    },
    {
        "uuid": "30806e396c3de23f54f4ee716bf48b43",
        "title": "道中景物甚胜吟赏不暇因復作此",
        "author": "张栻",
        "content": "支筇石壁听溪声，却看云山万迭新。\n总是诗情吟不彻，一时分付与吾人。",
        "dynasty": "宋",
        "collection_info": null
    },
    {
        "uuid": "390559bc06e2a7a7296330de8d36945f",
        "title": "崖边积雪取食清甚赋此",
        "author": "张栻",
        "content": "阴崖积雪射寒光，入齿清甘得味尝。\n应是山神知客意，故将琼液沃诗肠。",
        "dynasty": "宋",
        "collection_info": null
    },
    {
        "uuid": "3362b42f85c410fc279916e42b95f9ce",
        "title": "和元晦后洞山口晚赋",
        "author": "张栻",
        "content": "石裂长藤瘦，山围野路深。\n寒溪千古思，乔木四时阴。\n更得寻幽侣，何妨拥鼻吟。\n笑看云出岫，谁是此无心。",
        "dynasty": "宋",
        "collection_info": null
    },
    {
        "uuid": "a5998f151e224d0174207b6394694187",
        "title": "和元晦雪压竹韵",
        "author": "张栻",
        "content": "山行景物总清奇，知费山翁几许诗。\n雪急风号联骑日，月明霜凈倚阑时。",
        "dynasty": "宋",
        "collection_info": null
    },
    {
        "uuid": "e4a5204468b1b85080e6bcd4800b6a06",
        "title": "和元晦怀定叟戏作",
        "author": "张栻",
        "content": "路入青山小作程，每逢佳处忆吾人。\n山林朝市休关念，认取临深履薄身。",
        "dynasty": "宋",
        "collection_info": null
    },
    {
        "uuid": "4eb888221f67e2498a88bb127c6d83b9",
        "title": "方广圣灯",
        "author": "张栻",
        "content": "阴壑传闻炯夜灯，几人高閤费追寻。\n山间光景祇常事，堪笑尘寰万种心。",
        "dynasty": "宋",
        "collection_info": null
    },
    {
        "uuid": "ef841366d35e49251bb0f11e67716db5",
        "title": "赋罗汉果",
        "author": "张栻",
        "content": "黄实累累本自芳，西湖名字着诸方。\n里称胜母吾常避，珍重山僧自煮汤。",
        "dynasty": "宋",
        "collection_info": null
    },
    {
        "uuid": "b0a6cd1059f0868ba5cbea6b36101c26",
        "title": "和元晦咏画壁",
        "author": "张栻",
        "content": "松杉夹路自清阴，溪水有源谁復寻。\n忽见画图开四壁，悠然端亦慰予心。",
        "dynasty": "宋",
        "collection_info": null
    },
    {
        "uuid": "bd8876a5b3bcd587158244df93d01d1b",
        "title": "和元晦方广版屋",
        "author": "张栻",
        "content": "葺盖非陶埴，年深自碧差。\n如何乱心曲，不忍诵秦诗。",
        "dynasty": "宋",
        "collection_info": null
    },
    {
        "uuid": "e4d42c9c5786c895d477ed9365428745",
        "title": "和择之赋泉声",
        "author": "张栻",
        "content": "试问今宵涧底声，何如三叹有余音。\n堂中衲子还知否，月白风清底处寻。",
        "dynasty": "宋",
        "collection_info": null
    },
    {
        "uuid": "4f1d841e5838fddc002149e6c10c9024",
        "title": "和择之赋霜月",
        "author": "张栻",
        "content": "月华明洁好霜天，遥指层城几暮烟。\n妙意此时谁与寄，美人湘水隔娟娟。",
        "dynasty": "宋",
        "collection_info": null
    },
    {
        "uuid": "4194667e28a5daf9655de6cfa6cbf3c3",
        "title": "和择之赋枯木",
        "author": "张栻",
        "content": "阴崖虎豹露鬚牙，元是枯槎着藓花。\n不向明堂支万祀，玄冬苦节未须夸。",
        "dynasty": "宋",
        "collection_info": null
    },
    {
        "uuid": "3e9eefd0f02f24617a1436f67b142397",
        "title": "闻方广长老化去有作",
        "author": "张栻",
        "content": "夜入精蓝意自真，上方一笑政清新。\n山僧忽復随流水，可惜平生未了身。",
        "dynasty": "宋",
        "collection_info": null
    },
    {
        "uuid": "44552121de0cde07d9dcfdc5e58ec0e2",
        "title": "赋莲花峰",
        "author": "张栻",
        "content": "玉井峯头十丈莲，天寒日暮更清妍。\n不须重咏洛神赋，便可同赓云锦篇。",
        "dynasty": "宋",
        "collection_info": null
    },
    {
        "uuid": "aea19d862a304448785964cddc6dbf0e",
        "title": "和元晦咏雪",
        "author": "张栻",
        "content": "兀坐竹舆穿涧壑，仰看石径接烟霞。\n是间故有春消息，散作千林琼玉花。",
        "dynasty": "宋",
        "collection_info": null
    },
    {
        "uuid": "05a60f93bb12a6205187c8406fede4fb",
        "title": "自方广过高台",
        "author": "张栻",
        "content": "两寺清闻磬，羣峯石作城。\n风生云影乱，猿啸月华明。\n香火远公社，江湖鸥鸟盟。\n是中俱不着，俯仰见平生。",
        "dynasty": "宋",
        "collection_info": null
    },
    {
        "uuid": "19e84018995835d61d43f6a6f6b5fa6b",
        "title": "赋石廪峰",
        "author": "张栻",
        "content": "岿然高廪倚晴天，独得佳名自古传。\n多谢山中出云气，人间长与作丰年。",
        "dynasty": "宋",
        "collection_info": null
    },
    {
        "uuid": "1725db9df5addc29f73e452d9ff1e1d5",
        "title": "道傍残火温酒有作",
        "author": "张栻",
        "content": "阴崖衝雪寒肤裂，野路燃薪春意回。\n旋暖提壶倾浊酒，陶然绝胜夜堂杯。",
        "dynasty": "宋",
        "collection_info": null
    },
    {
        "uuid": "509a7299ac3c69c94fa7638e86036ac7",
        "title": "和元晦林间残雪之韵",
        "author": "张栻",
        "content": "眼中光洁尽琼瑶，未觉鬰蓝宫殿遥。\n石壁长林冰筯落，锵然玉佩响层霄。",
        "dynasty": "宋",
        "collection_info": null
    },
    {
        "uuid": "5a9436a296f2a03826adab05700c84b0",
        "title": "和择之看雪",
        "author": "张栻",
        "content": "岳背三冬雪，真同不夜城。\n野云何晃荡，涧水助空明。\n行橐多新句，青山有旧盟。\n堂堂身世事，渠谩说三生。",
        "dynasty": "宋",
        "collection_info": null
    },
    {
        "uuid": "4269d9967693ea5af071e0d3ce9b83da",
        "title": "和择之福岩回望岳市",
        "author": "张栻",
        "content": "回首尘寰去渺然，山中别是一风烟。\n好乘晴色上高顶，要看清霜明月天。",
        "dynasty": "宋",
        "collection_info": null
    },
    {
        "uuid": "c92bcf1fb5c22dce8a9c8f2cba13ae5a",
        "title": "福岩读张湖南旧诗",
        "author": "张栻",
        "content": "兹游奇绝平生事，只欠瀛仙冰雪姿。\n元是经行题品地，却从山际诵新诗。",
        "dynasty": "宋",
        "collection_info": null
    },
    {
        "uuid": "513b5f38a50752018573a2aa54fa0cab",
        "title": "和择之登祝融峰口占",
        "author": "张栻",
        "content": "祝融高处好，拂石坐林端。\n云梦从渠小，干坤本自宽。\n回眸增浩荡，出语觉高寒。\n明日重来看，宁应取次还。",
        "dynasty": "宋",
        "collection_info": null
    },
    {
        "uuid": "4243b5a738f188e6376ac8be3d70aced",
        "title": "和元晦晚霞",
        "author": "张栻",
        "content": "早来雪意遮空碧，晚喜晴霞散绮红。\n便可悬知明旦事，一轮明月快哉风。",
        "dynasty": "宋",
        "collection_info": null
    },
    {
        "uuid": "e92f61db1a8948fca7512e8ee29ce46c",
        "title": "过高台获信老诗集",
        "author": "张栻",
        "content": "萧然僧榻碧云端，细读君诗夜未阑。\n门外苍松霜雪裏，比君佳处让高寒。",
        "dynasty": "宋",
        "collection_info": null
    },
    {
        "uuid": "c3ee62a9c7b564d62adb66f0770bada1",
        "title": "和元晦赠上封长老",
        "author": "张栻",
        "content": "上方元自好，一榻有余清。\n祇趁晨钟起，宁闻山鸟声。\n高僧足幽事，野客富诗情。\n试问峯头景，今朝作么生。",
        "dynasty": "宋",
        "collection_info": null
    },
    {
        "uuid": "9452af31fcc29de7550f8e31554762bb",
        "title": "和元晦醉下祝融",
        "author": "张栻",
        "content": "云气飘飘御晚风，笑谈嘘吸满心胸。\n须臾敛尽还空碧，露出天边无数峯。",
        "dynasty": "宋",
        "collection_info": null
    },
    {
        "uuid": "298b3fffa5d3531754d9e01837416810",
        "title": "和元晦十六日下山之韵",
        "author": "张栻",
        "content": "归袂随云起，篮舆趁雪明。\n山僧苦留客，世故却关情。\n小倚枯藤杖，聊听绝涧声。\n如何山下客，一笑已来迎。",
        "dynasty": "宋",
        "collection_info": null
    },
    {
        "uuid": "232842a018b2b7b6b8f753e23699d9b3",
        "title": "和择之韵",
        "author": "张栻",
        "content": "山中好景年年在，人事多端日日新。\n不向青山生恋着，祇缘身世总非真。",
        "dynasty": "宋",
        "collection_info": null
    },
    {
        "uuid": "20c3634ca1fc934d7a1ac33b36b9bbff",
        "title": "和择之韵",
        "author": "张栻",
        "content": "旧说峯头寺，真成杖屦来。\n却寻泥路滑，更喜野云堆。\n寒积三冬雪，阳生九地雷。\n城中几亲友，为说看山回。",
        "dynasty": "宋",
        "collection_info": null
    },
    {
        "uuid": "581f5c6c19b405f9fdf076b09fe0d851",
        "title": "题曾氏山园十一咏 尚絅堂",
        "author": "张栻",
        "content": "昔人为己学，深旨妙隠微。\n三復尚絅章，服膺愿无违。",
        "dynasty": "宋",
        "collection_info": null
    },
    {
        "uuid": "785173752ce079cff62ee46cb246ecfb",
        "title": "题曾氏山园十一咏 夕阳台",
        "author": "张栻",
        "content": "日暮天无风，岸巾夕阳中。\n回首发遐想，明月已升东。",
        "dynasty": "宋",
        "collection_info": null
    },
    {
        "uuid": "b5db6e8ebbf32369bdaf225183d8e2b4",
        "title": "题曾氏山园十一咏 橘沜",
        "author": "张栻",
        "content": "我家湘水滨，年年赋徕服。\n君家百亩田，晚岁千树绿。",
        "dynasty": "宋",
        "collection_info": null
    },
    {
        "uuid": "367fa51931e2ceea436cc9eaa1bd64d0",
        "title": "题曾氏山园十一咏 霜杰",
        "author": "张栻",
        "content": "种松苦难长，松长还耐久。\n莫作目前思，但种门前柳。",
        "dynasty": "宋",
        "collection_info": null
    },
    {
        "uuid": "98d54647402ec2eebd6dd4100eaf1541",
        "title": "题曾氏山园十一咏 菊隠",
        "author": "张栻",
        "content": "不肯竞桃李，甘心同艾蒿。\n德人一题品，愈觉风味高。",
        "dynasty": "宋",
        "collection_info": null
    },
    {
        "uuid": "ff9e5be16df897c886608fbdf29a6601",
        "title": "题曾氏山园十一咏 君子亭",
        "author": "张栻",
        "content": "嘉莲秉嘉质，解后逢赏音。\n翁岂玩物者，寄意一何深。",
        "dynasty": "宋",
        "collection_info": null
    },
    {
        "uuid": "8d0f3e7cb7df976f0e0c4a1e9bfe63a4",
        "title": "题曾氏山园十一咏 蓼步",
        "author": "张栻",
        "content": "扁舟横薄莫，渺渺蓼知秋。\n家山有江湖，何必赋远游。",
        "dynasty": "宋",
        "collection_info": null
    },
    {
        "uuid": "355f0bc055c26e60eb180a219befa2a8",
        "title": "题曾氏山园十一咏 北山",
        "author": "张栻",
        "content": "南山烟雨霏，北山风露多。\n衣沾非所惜，屦湿知如何。",
        "dynasty": "宋",
        "collection_info": null
    },
    {
        "uuid": "af0c232fca7f990aed4d7d80ab70ffa4",
        "title": "题曾氏山园十一咏 梅沼",
        "author": "张栻",
        "content": "寒梅只自芳，野水有余清。\n山空岁云暮，妙意相发明。",
        "dynasty": "宋",
        "collection_info": null
    },
    {
        "uuid": "c2fc6c6491c6883f465b7fdf91e91d75",
        "title": "题曾氏山园十一咏 桃花坞",
        "author": "张栻",
        "content": "花开山与明，花落水流去。\n行人欲寻源，只在山深处。",
        "dynasty": "宋",
        "collection_info": null
    },
    {
        "uuid": "913d49a34a2d7bd51910fde86e3bf06f",
        "title": "题曾氏山园十一咏 吟风桥",
        "author": "张栻",
        "content": "桥边风月佳，俯仰有余思。\n无忘履冰心，方识吟风意。",
        "dynasty": "宋",
        "collection_info": null
    },
    {
        "uuid": "d207f44cf77de2e697144e2de7c857d5",
        "title": "昨日与周伯寿别终夕雨小诗追路",
        "author": "张栻",
        "content": "夜雨虚檐响彻明，地蒸衣润欲生云。\n想君渚路频回首，我亦书窗倍忆君。",
        "dynasty": "宋",
        "collection_info": null
    },
    {
        "uuid": "cf8874b578afe6fd4a921150bb08a154",
        "title": "自西园登山",
        "author": "张栻",
        "content": "日光射崖冰雪色，风壑传响松龙吟。\n但忻耳目得所遇，不觉山高几许寻。",
        "dynasty": "宋",
        "collection_info": null
    },
    {
        "uuid": "4b83020238a7f40a22cd56a83724162b",
        "title": "十五日再登祝融峰用台字韵",
        "author": "张栻",
        "content": "今朝风日霁，共约再登台。\n人在云端上，僧从天际回。\n岩头风戛竹，林畔雪欺梅。\n浊酒消寒气，无妨饮数杯。",
        "dynasty": "宋",
        "collection_info": null
    },
    {
        "uuid": "5ab5fbb43716d25c47da8c6894e3c8e4",
        "title": "方广寺睡觉",
        "author": "张栻",
        "content": "僧舍孤衾寄此情，庄生梦破晓钟声。\n浮沤踪迹原无定，惆怅西风一夜清。",
        "dynasty": "宋",
        "collection_info": null
    },
    {
        "uuid": "965bee6fd480b01d2a4342c44136185f",
        "title": "胡丈广仲与范伯崇自岳市来同登绝顶举酒极谈得闻比日讲论之乐",
        "author": "张栻",
        "content": "久憩珠林寺，高轩自远来。\n携朋上乔岳，载酒到琼台。\n论道吟心乐，吟诗笑眼开。\n遥观松柏树，风韵有余哀。",
        "dynasty": "宋",
        "collection_info": null
    },
    {
        "uuid": "64bb2705db6ba300e7cdf0df6323c976",
        "title": "春日西兴道中  其一",
        "author": "张栻",
        "content": "短短菰蒲绿未齐，河洲水暖鴈行低。\n归时须趁春光浅，待得春深意却迷。",
        "dynasty": "宋",
        "collection_info": null
    },
    {
        "uuid": "6f6244e62a1e38b1e861da3b61a1d324",
        "title": "春日西兴道中  其二",
        "author": "张栻",
        "content": "江梅已过杏花初，尚怯余寒着萼疎。\n待得重来几枝在，半随蝶翅半蜂鬚。",
        "dynasty": "宋",
        "collection_info": null
    },
    {
        "uuid": "fa21757fe58c8dd34e51f52f2277f02c",
        "title": "春日西兴道中  其三",
        "author": "张栻",
        "content": "岸容山意两溶溶，便是东皇第一功。\n春色平铺人不见，却将醉眼认繁红。",
        "dynasty": "宋",
        "collection_info": null
    },
    {
        "uuid": "bed7a7eea629b9ddee0121d4c5a327db",
        "title": "春日西兴道中  其四",
        "author": "张栻",
        "content": "一川晓色鹭分去，两岸烟花鶑带来。\n径欲卜居从钓叟，绿杨缺处竹门开。",
        "dynasty": "宋",
        "collection_info": null
    },
    {
        "uuid": "724c32649d21ff65779803512f02b352",
        "title": "春日西兴道中  其五",
        "author": "张栻",
        "content": "檐铎无声鸟语稀，径深钟梵出花迟。\n日长徧遶溪南寺，未信东风属酒旗。",
        "dynasty": "宋",
        "collection_info": null
    },
    {
        "uuid": "58a36fb73998642d0d57d105372ccf27",
        "title": "晚春",
        "author": "张栻",
        "content": "捲地狂风殿晚春，落花盖水欲成云。\n向人不改旧时面，只有苍官无此君。",
        "dynasty": "宋",
        "collection_info": null
    },
    {
        "uuid": "e0c38cf38904f712aea4db396a69c2eb",
        "title": "晚望",
        "author": "张栻",
        "content": "独上荒亭数过帆，横林疎处见苍湾。\n固知不入豪华眼，送与鳬鸥自在看。",
        "dynasty": "宋",
        "collection_info": null
    },
    {
        "uuid": "3b112f82397aabac951dc5befb0ff3f2",
        "title": "八咏楼有感",
        "author": "张栻",
        "content": "仲舒旧事无人记，家令风流一世倾。\n天下何曾识真吏，古来几许尚虚名。",
        "dynasty": "宋",
        "collection_info": null
    },
    {
        "uuid": "eace46e6805faddf8c63c431736938fe",
        "title": "游丝",
        "author": "张栻",
        "content": "游丝浩荡醉春光，倚頼微风故故长。\n几度鶑声留欲住，又随飞絮过东墙。",
        "dynasty": "宋",
        "collection_info": null
    },
    {
        "uuid": "3c3a4d95278ef8c4a9d88dcaaf4dd733",
        "title": "题刘氏绿映亭  其一",
        "author": "张栻",
        "content": "凉叶翻翻不受尘，芒鞋藤杖及清晨。\n开帘小放前溪入，澄绿光中独岸巾。",
        "dynasty": "宋",
        "collection_info": null
    },
    {
        "uuid": "3dc57a1b5914dca74bd05cad0112b2b4",
        "title": "题刘氏绿映亭  其二",
        "author": "张栻",
        "content": "鹭浴鱼跳在镜屏，摇青浮碧太鲜明。\n墙东种得阴成幄，隔叶看来却有情。",
        "dynasty": "宋",
        "collection_info": null
    },
    {
        "uuid": "b0216fd5115440a3dbe2555204250389",
        "title": "大云岩",
        "author": "张栻",
        "content": "平地起突兀，颓然若负龟。\n初疑斤斧凿，安得此巧奇。\n乃知化工巧，精意运神机。\n岩深翠长滴，冲冲阅四时。",
        "dynasty": "宋",
        "collection_info": null
    },
    {
        "uuid": "683aec4269ac4e5e79430e9b6ab800a6",
        "title": "和故旧招馆",
        "author": "张栻",
        "content": "牢落诗盟寒欲灰，非君怀抱若为开。\n未阑樽酒论文意，拂榻应须有待来。",
        "dynasty": "宋",
        "collection_info": null
    },
    {
        "uuid": "d27fef3356d6cc4b80a18e0578e99976",
        "title": "和友人梦游西山",
        "author": "张栻",
        "content": "故人畴昔隠西峰，野寺幽房一径通。\n无復老僧谈旧事，空余修竹满清风。\n梦中寻胜忘南北，句裏论心岂异同。\n我欲壁间题唱和，他年留得诧南公。",
        "dynasty": "宋",
        "collection_info": null
    },
    {
        "uuid": "01d67a3169d320304f42f65225691755",
        "title": "过上天竺寺",
        "author": "张栻",
        "content": "上竺诸天近，中林万木低。\n迥超尘世外，恍入雪山西。\n忽漫参龙象，行将混鹿麋。\n何年释簪绂，于此独幽栖。",
        "dynasty": "宋",
        "collection_info": null
    },
    {
        "uuid": "907585a0ca3ff3b1ea150fe8d6b3c4ae",
        "title": "荆湖望月",
        "author": "张栻",
        "content": "浩浩湖之源，迤逦衡山下。\n有月来中天，明珠千斛泻。\n澄澈一尘无，交辉清不夜。\n嗟彼泉下人，逝莫挽逸驾。\n惟有不死心，清光徧华夏。",
        "dynasty": "宋",
        "collection_info": null
    },
    {
        "uuid": "438ef42ef9b229beea8cc1437e87187b",
        "title": "登岳麓赫曦台联句",
        "author": "张栻",
        "content": "泛舟长沙渚，振策湘山岑。\n烟云渺变化，宇宙穷高深。\n怀古壮士志，忧时君子心。\n寄言尘中客，莽苍谁能寻。",
        "dynasty": "宋",
        "collection_info": null
    },
    {
        "uuid": "01a295fef29628fcc4753ec78663a574",
        "title": "落梅",
        "author": "张栻",
        "content": "清溪南畔小桥东，落月纷纷水映红。\n五夜客愁花片裏，一年春事角声中。\n歌残玉树人何在，舞破香衫曲未终。\n却忆孤山醉归路，马蹏残雪衬春风。",
        "dynasty": "宋",
        "collection_info": null
    },
    {
        "uuid": "8d73b7f00f08cd2b1caaf13d1653b0a1",
        "title": "句",
        "author": "张栻",
        "content": "郴山足奇变，其水復清美。",
        "dynasty": "宋",
        "collection_info": null
    }
]