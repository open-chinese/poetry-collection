[
    {
        "uuid": "5cb19e31028c8c1b393160420ceb99f3",
        "title": "临江仙 折柳门前鹦鹉绿",
        "author": "舒亶",
        "content": "折柳门前鹦鹉绿，河梁小驻归船。\n不堪华发对离筵。\n孤村啼鴂日，深院落花天。\n文采弟兄真叠玉，赤宵去路谁先。\n明朝便恐各风烟。\n江山如有恨，桃李自无言。",
        "dynasty": "宋",
        "collection_info": null
    },
    {
        "uuid": "07f97221f010a8f7fe94993a20297cb6",
        "title": "点绛唇 紫雾香浓",
        "author": "舒亶",
        "content": "紫雾香浓，岁华风转花随辇。\n洞天云暖。\n一片笙歌远。\n水殿龙舟，忆侍瑶池宴。\n闲庭院。\n梦回春半。\n雪鬓无人见。",
        "dynasty": "宋",
        "collection_info": null
    },
    {
        "uuid": "fa6ba45c6fe69219238432eb28fea0b4",
        "title": "散天花 云断长空叶落秋",
        "author": "舒亶",
        "content": "云断长空叶落秋。\n寒江烟浪静，月随舟。\n西风偏解送离愁。\n声声南去雁，下汀洲。\n无奈多情去复留。\n骊歌齐唱罢，泪争流。\n悠悠别恨几时休。\n不堪残酒醒，凭危楼。",
        "dynasty": "宋",
        "collection_info": null
    },
    {
        "uuid": "143fa556646c807763be6a63d198bb26",
        "title": "醉花阴 露芽初破云腴细",
        "author": "舒亶",
        "content": "露芽初破云腴细。\n玉纤纤亲试。\n香雪透金瓶，无限仙风，月下人微醉。\n相如消渴无佳思。\n了知君此意。\n不信老卢郎，花底春寒，赢得空无睡。",
        "dynasty": "宋",
        "collection_info": null
    },
    {
        "uuid": "6597c10811dd5fc03d3fbd885b715d97",
        "title": "醉花阴 月幌风帘香一阵",
        "author": "舒亶",
        "content": "月幌风帘香一阵。\n正千山雪尽。\n冷对酒尊傍，无语含情，别是江南信。\n寿阳妆罢人微困。\n更玉钗斜衬。\n拟插一枝归，只恐风流，羞上潘郎鬓。",
        "dynasty": "宋",
        "collection_info": null
    },
    {
        "uuid": "9b9416b211807a3edf7f9d44f696e8ad",
        "title": "虞美人 芙蓉落尽天涵水",
        "author": "舒亶",
        "content": "芙蓉落尽天涵水。\n日暮沧波起。\n背飞双燕帖云寒。\n独向小楼东畔、倚阑看。\n浮生只合尊前老。\n雪满长安道。\n故人早晚上高台。\n赠我江南春色、一枝梅。",
        "dynasty": "宋",
        "collection_info": null
    },
    {
        "uuid": "286dbe1167f6f28f0823a76f1c17b8f0",
        "title": "虞美人 酒边陡觉罗衣暖",
        "author": "舒亶",
        "content": "酒边陡觉罗衣暖。\n独倚黄昏看。\n寒鸦两两下楼东。\n着处暗云垂地、一重重。\n红炉欢坐谁能醉。\n多少看花意。\n谢娘也拟殢春风。\n便道无端柳絮、逼帘栊。",
        "dynasty": "宋",
        "collection_info": null
    },
    {
        "uuid": "8b4372bed4ee0926d78f088e018d1e2d",
        "title": "虞美人 重帘小阁香云暖",
        "author": "舒亶",
        "content": "重帘小阁香云暖。\n黛拂梳妆浅。\n玉箫一曲杜韦娘。\n谁是苏州刺史、断人肠。\n醉归旋拨红炉火。\n却倚屏山坐。\n银缸明灭月横斜。\n还是画楼角送、小梅花。",
        "dynasty": "宋",
        "collection_info": null
    },
    {
        "uuid": "1f14de67f3c502c65fc05cbfa0339eb0",
        "title": "丑奴儿・采桑子 一池秋水疏星动",
        "author": "舒亶",
        "content": "一池秋水疏星动，寒影横斜。\n满坐风花。\n红烛纷纷透绛纱。\n江湖散诞扁舟里，到处如家。\n且尽流霞。\n莫管年来两鬓华。",
        "dynasty": "宋",
        "collection_info": null
    },
    {
        "uuid": "e3dd17d6511b70ba17a8284c3e21955b",
        "title": "一落索 正是看花天气",
        "author": "舒亶",
        "content": "正是看花天气。\n为春一醉。\n醉来却不带花归，诮不解、看花意。\n试问此花明媚。\n将花谁比。\n只应花好似年年，花不似、人憔悴。",
        "dynasty": "宋",
        "collection_info": null
    },
    {
        "uuid": "2ea78f516fb691b1ad6bc35e8e2d416f",
        "title": "一落索 叶底枝头红小",
        "author": "舒亶",
        "content": "叶底枝头红小。\n天然窈窕。\n后园桃李谩成蹊，问占得、春多少。\n不管雪消霜晓。\n朱颜长好。\n年年若许醉花间，待拼了、花间老。",
        "dynasty": "宋",
        "collection_info": null
    },
    {
        "uuid": "4cbf5072a881f2be059a3cd6e54ebcfc",
        "title": "满庭芳 寒日穿帘",
        "author": "舒亶",
        "content": "寒日穿帘，澄江凭槛，练光浮动馀霞。\n蓼汀芦岸，黄叶衬孤花。\n天外征帆隐隐，残云共、流水无涯。\n登临处，琼枝潋滟，风帽醉敧斜。\n丰年，时节好，玉香田舍，酒满渔家。\n算浮世劳生，事事输他。\n便恁从今酩酊，休更问、白雪笼纱。\n还须仗，神仙妙手，传向画图夸。",
        "dynasty": "宋",
        "collection_info": null
    },
    {
        "uuid": "89ac9ce0d43ff709ccd11bd2c34110fe",
        "title": "满庭芳 红叶飘零",
        "author": "舒亶",
        "content": "红叶飘零，寒烟疏淡，楼台半在云间。\n望中风景，图画也应难。\n又是重阳过了，东篱下、黄菊阑珊。\n陶潜病，风流载酒，秋意与人闲。\n霞冠。\n敧倒处，瑶台唱罢，如梦中还。\n但醉里赢得，满眼青山。\n华发看看满也，留不住、当日朱颜。\n平生事，从头话了，独自却凭栏。",
        "dynasty": "宋",
        "collection_info": null
    },
    {
        "uuid": "99ec400643da85bbf048387420262aad",
        "title": "满庭芳 阊阖天门",
        "author": "舒亶",
        "content": "阊阖天门，芙蓉春殿，几年目断鸡翘。\n短蓬秋鬓，端幸倚琼瑶。\n南圃花边小院，西湖畔、云低双桥。\n归时节，红香露冷，月影上芭蕉。\n明朝。\n那可望，旗亭烟草，柳渡寒潮。\n但万户千门，恨客歌樵。\n戏彩光浮衮绣，听鸣珂、响逼云宵。\n应回首，绮裘醉客，还是独吹箫。",
        "dynasty": "宋",
        "collection_info": null
    },
    {
        "uuid": "633ca99be81ecda1174f0ad71cc17cd0",
        "title": "卜算子 池台小雨干",
        "author": "舒亶",
        "content": "池台小雨干，门巷香轮少。\n谁把青钱衬落红，满地无人扫。\n何时斗草归，几度寻花了。\n留得佳人莲步痕，宫样鞋儿小。",
        "dynasty": "宋",
        "collection_info": null
    },
    {
        "uuid": "6f6088bf62ac2e2a20ee36d98410bff5",
        "title": "菩萨蛮 三年江上风吹泪",
        "author": "舒亶",
        "content": "三年江上风吹泪。\n夭桃艳杏无春意。\n今日欲开眉。\n那堪更别离。\n莫折长亭柳。\n折尽愁依旧。\n只有醉如狂。\n人生空断肠。",
        "dynasty": "宋",
        "collection_info": null
    },
    {
        "uuid": "b91b62637505556abde9da17cbc17362",
        "title": "菩萨蛮 柳桥花坞南城陌",
        "author": "舒亶",
        "content": "柳桥花坞南城陌。\n朱颜绿发长安路。\n雨后小池台。\n寻常载酒来。\n马头今日路。\n却望城西去。\n斜日下汀洲。\n断云和泪流。",
        "dynasty": "宋",
        "collection_info": null
    },
    {
        "uuid": "bdf34438d238e6cb10fbe86bfd529027",
        "title": "菩萨蛮 画船槌鼓催君去",
        "author": "舒亶",
        "content": "画船槌鼓催君去。\n高楼把酒留君住。\n去住若为情。\n西江潮欲平。\n江潮容易得。\n只是人南北。\n今日此尊空。\n知君何日同。",
        "dynasty": "宋",
        "collection_info": null
    },
    {
        "uuid": "ba1611093fbec522d1eac3d9f5591daf",
        "title": "菩萨蛮 画檐细雨偏红烛",
        "author": "舒亶",
        "content": "画檐细雨偏红烛。\n疏星冷落排寒玉。\n赌得碧云篇。\n金波更涉船。\n樽前当日客。\n行色垂杨陌。\n天阔水悠悠。\n含情独倚楼。",
        "dynasty": "宋",
        "collection_info": null
    },
    {
        "uuid": "5996463afb88ec8de15ad8f57ede26b3",
        "title": "菩萨蛮 杜鹃啼破江南月",
        "author": "舒亶",
        "content": "杜鹃啼破江南月。\n香风扑面吹红雪。\n赋就缕金笺。\n黄昏醉上船。\n年华爽短鬓。\n事往情何尽。\n明日各天涯。\n来春空好花。",
        "dynasty": "宋",
        "collection_info": null
    },
    {
        "uuid": "2627f1195c16cd3f1f7fcca84267c583",
        "title": "菩萨蛮 朱帘乍卷层烟起",
        "author": "舒亶",
        "content": "朱帘乍卷层烟起。\n露华深浅初疑洗。\n困倚玉阑风。\n绮罗知几重。\n向人如有意。\n不醉何时醉。\n便得一枝红。\n犹胜两鬓空。",
        "dynasty": "宋",
        "collection_info": null
    },
    {
        "uuid": "4c5885fa9cf81ef6cccbcf34ec00635c",
        "title": "菩萨蛮 小池山额垂螺碧",
        "author": "舒亶",
        "content": "小池山额垂螺碧。\n绿红香里眠鸂鶒。\n波面翠云开。\n仙槎天上来。\n吹将红日落。\n懊恼严城角。\n风月此时情。\n知君华发生。",
        "dynasty": "宋",
        "collection_info": null
    },
    {
        "uuid": "4a6674ae8010202a7e0bdfa7b55296fe",
        "title": "菩萨蛮 一回别后一回老",
        "author": "舒亶",
        "content": "一回别后一回老。\n别离易得相逢少。\n莫问故园花。\n长安君是家。\n短亭秋日晚。\n草色随人远。\n欲醉又还醒。\n江楼暮角声。",
        "dynasty": "宋",
        "collection_info": null
    },
    {
        "uuid": "f4cc669219ae247b39edeb1943435bc1",
        "title": "菩萨蛮 樽前休话人生事",
        "author": "舒亶",
        "content": "樽前休话人生事。\n人生只合樽前醉。\n金盏大如船。\n江城风雪天。\n绮窗灯自语。\n一夜芭蕉雨。\n玉漏为谁长。\n枕衾残酒香。",
        "dynasty": "宋",
        "collection_info": null
    },
    {
        "uuid": "74142e44549341c171a687e95eb6b37b",
        "title": "菩萨蛮 楼前流水西江道",
        "author": "舒亶",
        "content": "楼前流水西江道。\n江头水落芙蓉老。\n画鼓叠凉波。\n凭栏颦翠娥。\n当年金马客。\n青鬓芦花色。\n把酒感秋蓬。\n骊歌半醉中。",
        "dynasty": "宋",
        "collection_info": null
    },
    {
        "uuid": "29a2283cbf2d8ace56ea0355eeebe487",
        "title": "菩萨蛮 绮栊深闭桃园曲",
        "author": "舒亶",
        "content": "绮栊深闭桃园曲。\n刘郎老向花间宿。\n笑脸抹流霞。\n心知是小琶。\n纤纤垂素玉。\n掠鬓春云绿。\n弹了醉思仙。\n小窗红日偏。",
        "dynasty": "宋",
        "collection_info": null
    },
    {
        "uuid": "f44c648fcdebbaada87b37082b5b2daa",
        "title": "菩萨蛮 真珠酒滴琵琶送",
        "author": "舒亶",
        "content": "真珠酒滴琵琶送。\n行云旧识巫山梦。\n空得醉中归。\n老来心事非。\n江梅含日暖。\n照水花枝短。\n密叶似商量。\n向人春意长。",
        "dynasty": "宋",
        "collection_info": null
    },
    {
        "uuid": "a453e8110893479d370c76b78d02b311",
        "title": "菩萨蛮 小亭露厌风枝动",
        "author": "舒亶",
        "content": "小亭露厌风枝动。\n鹊炉火冷金瓶冻。\n悄悄对西窗。\n瘦知罗带长。\n欲眠思殢酒。\n坐听寒更久。\n无赖是青灯。\n开花故故明。",
        "dynasty": "宋",
        "collection_info": null
    },
    {
        "uuid": "85d9cedb4ae5655f843410b97cfb927f",
        "title": "菩萨蛮 流年又见风沙送",
        "author": "舒亶",
        "content": "流年又见风沙送。\n钧天回首清都梦。\n塞雁几时归。\n镜中双鬓非。\n绿袍同冷暖。\n谁道交情短。\n愁斛若为量。\n还随一线长。",
        "dynasty": "宋",
        "collection_info": null
    },
    {
        "uuid": "b40aa4627a37f12348c9e4e04ce239b0",
        "title": "菩萨蛮 白苹洲渚垂杨岸",
        "author": "舒亶",
        "content": "白苹洲渚垂杨岸。\n藕花未放青蒲短。\n斜日画船归。\n背人双鹭飞。\n醉眠金马客。\n不道风尘隔。\n红影上窗纱。\n小庭空落花。",
        "dynasty": "宋",
        "collection_info": null
    },
    {
        "uuid": "f43dd8287af2861b3e7fc8c5495d9d6e",
        "title": "菩萨蛮 金船满引人微醉",
        "author": "舒亶",
        "content": "金船满引人微醉。\n红绡笼烛崔归骑。\n香泛雪盈杯。\n云龙疑梦回。\n不辞风满腋。\n旧是仙家客。\n坐得夜无眠。\n南窗衾枕寒。",
        "dynasty": "宋",
        "collection_info": null
    },
    {
        "uuid": "5dabeb1797929a3ee4cbe38ac65945d7",
        "title": "菩萨蛮 江梅未放枝头结",
        "author": "舒亶",
        "content": "江梅未放枝头结。\n江楼已见山头雪。\n待得此花开。\n知君来不来。\n风帆双画鹢。\n小雨随行色。\n空得郁金裙。\n酒痕和泪痕。",
        "dynasty": "宋",
        "collection_info": null
    },
    {
        "uuid": "23eeeee13b8c2d1fcf2fa3ff5d69faa9",
        "title": "菩萨蛮 香波绿暖浮鹦鹉",
        "author": "舒亶",
        "content": "香波绿暖浮鹦鹉。\n黄金捍拨么弦语。\n小雨落梧桐。\n帘栊残烛红。\n人生闲亦好。\n双鬓催人老。\n莫惜醉中归。\n醒来思醉时。",
        "dynasty": "宋",
        "collection_info": null
    },
    {
        "uuid": "cde5e5381a37c7532bb1f85d4618ae7d",
        "title": "菩萨蛮 绿窗酒醒春如梦",
        "author": "舒亶",
        "content": "绿窗酒醒春如梦。\n小池犹见红云动。\n露湿井干桐。\n翠阴生细风。\n雨过芳塘净。\n清昼闲中永。\n门外立双旌。\n隔花闻笑声。",
        "dynasty": "宋",
        "collection_info": null
    },
    {
        "uuid": "77d1efb316a31e3072548e547ab77785",
        "title": "菩萨蛮 忆曾把酒赏红翠",
        "author": "舒亶",
        "content": "忆曾把酒赏红翠。\n舞腰柳弱歌声细。\n纵马杏园西。\n归来香满衣。\n宝车空犊驻。\n事逐孤鸿去。\n搔首立江干。\n春萝挂暮山。",
        "dynasty": "宋",
        "collection_info": null
    },
    {
        "uuid": "e2f0d39500774fc264f5bf627c3f1294",
        "title": "蝶恋花 雪后江城红日晚",
        "author": "舒亶",
        "content": "雪后江城红日晚。\n暖入香梢，渐觉玲珑满。\n仿佛临风妆半面。\n冰帘斜卷谁庭院。\n折向樽前君细看。\n便是江南，寄我人还远。\n手把此枝多少怨。\n小楼横笛吹肠断。",
        "dynasty": "宋",
        "collection_info": null
    },
    {
        "uuid": "f97c03c15e103cc77968963b0b7023e4",
        "title": "蝶恋花 深炷熏炉扃小院",
        "author": "舒亶",
        "content": "深炷熏炉扃小院。\n手拈黄花，尚觉金犹浅。\n回首画堂双语燕。\n无情渐渐看人远。\n相见争如初不见。\n短鬓潘郎，斗觉年华换。\n最是西风吹不断。\n心头往事歌中怨。",
        "dynasty": "宋",
        "collection_info": null
    },
    {
        "uuid": "69de4020f8b3bfb6de562cc6d508e275",
        "title": "减字木兰花 眉山敛额",
        "author": "舒亶",
        "content": "眉山敛额。\n往事追思空手拍。\n雁字频飞。\n生怕人来说着伊。\n闲抛绣履。\n愁殢香衾浑不起。\n莫似扬州。\n只作寻常薄幸休。",
        "dynasty": "宋",
        "collection_info": null
    },
    {
        "uuid": "f4a40be006d011eb11b5a0005ac88f09",
        "title": "减字木兰花 碎红如绣",
        "author": "舒亶",
        "content": "碎红如绣。\n摇曳东风垂彩绶。\n拟倩柔条。\n约住佳人细柳腰。\n蜀江春绿。\n争似枝头能结束。\n纤手攀时。\n欲绾同心寄与谁。",
        "dynasty": "宋",
        "collection_info": null
    },
    {
        "uuid": "2aaa8a2ee3d9a0ea4a423257fd25e694",
        "title": "木兰花 十二阑干褰画箔",
        "author": "舒亶",
        "content": "十二阑干褰画箔。\n取次穿花成小酌。\n彩鸾舞罢凤孤飞，回首东风空院落。\n杳杳桃源仙路邈。\n晴日晓窗红薄薄。\n伤春还是懒梳妆，想见绿云垂鬓脚。",
        "dynasty": "宋",
        "collection_info": null
    },
    {
        "uuid": "31de99c8da8246c6758bf9de89d1058a",
        "title": "木兰花 金丝络马青钱路",
        "author": "舒亶",
        "content": "金丝络马青钱路。\n笑指玉皇香案去。\n点衣柳陌堕残红，拂面风桥吹细雨。\n晓钗压鬓头慵举。\n恨里歌声兼别苦。\n西湖一顷白菱花，惆怅行云无觅处。",
        "dynasty": "宋",
        "collection_info": null
    },
    {
        "uuid": "6b2e33ba858df3ee91c69203f10dfba9",
        "title": "木兰花 琉璃一片春湖面",
        "author": "舒亶",
        "content": "琉璃一片春湖面。\n画舫游人帘外见。\n水边风嫩柳低眠，花底雨干莺细啭。\n秋千寂寂垂杨岸。\n芳草绿随人渐远。\n一番乐事又将离。\n金盏莫辞红袖劝。",
        "dynasty": "宋",
        "collection_info": null
    },
    {
        "uuid": "e41f091cdac290a3e656d43a8478e574",
        "title": "浣溪沙 燕外青楼已禁烟",
        "author": "舒亶",
        "content": "燕外青楼已禁烟。\n小寒犹自薄胜绵。\n画桥红日下秋千。\n惟有樽前芳意在，应须沈醉倒花前。\n绿窗还是五更天。",
        "dynasty": "宋",
        "collection_info": null
    },
    {
        "uuid": "cf153cc24ea00528af1556afe236a3eb",
        "title": "浣溪沙 金缕歌残红烛稀",
        "author": "舒亶",
        "content": "金缕歌残红烛稀。\n梁州舞罢小鬟垂。\n酒醒还是独归时。\n画栋日高来语燕，绮窗风暖度游丝。\n几多落叶上青枝。",
        "dynasty": "宋",
        "collection_info": null
    },
    {
        "uuid": "3f91dd686279503de992025615e26805",
        "title": "浣溪沙 黑白纷纷小战争",
        "author": "舒亶",
        "content": "黑白纷纷小战争。\n几人心手斗纵横。\n谁知胜处本无情。\n谢傅老来思别墅，杜郎闲去忆鏖兵。\n何妨谈笑下辽城。",
        "dynasty": "宋",
        "collection_info": null
    },
    {
        "uuid": "377c9f76717b48aa2c568f34d1c8e631",
        "title": "浣溪沙 雨洗秋空斜日红",
        "author": "舒亶",
        "content": "雨洗秋空斜日红。\n青葱瑶辔玉玲珑。\n好风吹起□江东。\n且尽红裙歌一曲，莫辞白酒饮千锺。\n人生半在别离中。",
        "dynasty": "宋",
        "collection_info": null
    },
    {
        "uuid": "99803625ddff91af705f14ea34a8339a",
        "title": "浣溪沙 白鹭飞飞点碧塘",
        "author": "舒亶",
        "content": "白鹭飞飞点碧塘。\n雨荷风卷绿罗裳。\n管弦竟奏杂鱼榔。\n游女谩能歌白纻，使君不学野鸳鸯。\n桃花空解误刘郎。",
        "dynasty": "宋",
        "collection_info": null
    },
    {
        "uuid": "8fa896f9fb497bae9272561b3e0b668f",
        "title": "鹊桥仙 教来歌舞",
        "author": "舒亶",
        "content": "教来歌舞，接成桃李。\n尽是使君指似。\n如今装就满城春，忍便拥、双旌归去。\n莺心巧啭，花心争吐。\n无计可留君住。\n两堤芳草一江云，早晚是、西楼望处。",
        "dynasty": "宋",
        "collection_info": null
    },
    {
        "uuid": "ee1cd432b070e10f7228a43c630856ad",
        "title": "菩萨蛮 疏英乍蕾馀寒浅",
        "author": "舒亶",
        "content": "疏英乍蕾馀寒浅。\n蹋枝小鹊娇犹颤。\n谩炷水沈香。\n帘波不是湘。\n清愁支酒力。\n畏听江城笛。\n恁忍说华年。\n垂垂欲暮天。",
        "dynasty": "宋",
        "collection_info": null
    },
    {
        "uuid": "59a06c164673d067033fadbeebe052a5",
        "title": "好事近 箫鼓却微寒",
        "author": "舒亶",
        "content": "箫鼓却微寒，犹是芳菲时节。\n分付塞鸿归后，剩一钩寒月。\n双垂锦幄谢残枝，馀香恋衣结。\n又被鸟声呼醒，似征鞍催发。",
        "dynasty": "宋",
        "collection_info": null
    },
    {
        "uuid": "9b74d096be11033cf1186bcb4a758dc8",
        "title": "失调名 十年马上春如梦",
        "author": "舒亶",
        "content": "十年马上春如梦。",
        "dynasty": "宋",
        "collection_info": null
    },
    {
        "uuid": "a2b87d58b4d2b3b491fb610fcb99c6a6",
        "title": "和马粹老修广德湖",
        "author": "舒亶",
        "content": "古作重虑始，功利故能永。\n末俗分锥刀，往往附光影。\n此几百岁余，兴废屡动静。\n七乡十万家，利害寄俄顷。\n诪张好恶曹，聒乱剧池黾。\n使君武陵孙，明洁水中荇。\n坐啸黄堂春，独得意外景。\n登临莽芜没，叹息民不幸。\n一日山水光，荡漾出荒梗。\n黍禾杂菰鱼，狼籍被他境。\n人指白鹤祠，慇懃窃有请。\n衣冠俨郡公，一一画真鲠。\n斯人岂可作，庶用荐遗秉。\n公乎且勿去，何以慰乡井。\n愿属丹青手，千载共观省。",
        "dynasty": "宋",
        "collection_info": null
    },
    {
        "uuid": "4d4e11597df5a04838966a1d0487596d",
        "title": "题它山善政侯兼简鄞令",
        "author": "舒亶",
        "content": "呜呼王封君，心事鬼出没。\n驱山截长江，化作云水窟。\n旱火六月天，万栋挂龙骨。\n萧条一祠宇，像设何髣髴。\n破屋夜见星，漏雨湿衫笏。\n杯酒谢车篝，兹事恐亦忽。\n我闻古先王，报施必称物。\n矧今崇佛宫，民力殆欲屈。\n岂无制作手，一为起荒茀。\n李侯仁贤资，抚字良矻矻。\n可但清似冰，方看健如鹘。\n沉迹千载后，行且见披拂。\n阴功世易忘，远虑俗多咈。\n勉哉君毋迟，斯民久已欝。",
        "dynasty": "宋",
        "collection_info": null
    },
    {
        "uuid": "852adc43be59fa01754cef1c29f2f682",
        "title": "题放生池",
        "author": "舒亶",
        "content": "南州几万家，舟楫江湖上。\n罾罗竭鱼鼈，旁餍口腹养。\n可怜长者子，于此事脱放。\n藻荇被清流，春风不惊浪。\n直鈎亦何心，明珠岂所望。\n落日倚朱栏，无言独惆怅。",
        "dynasty": "宋",
        "collection_info": null
    },
    {
        "uuid": "b5e820a6e4d17411e17e658d36c0a52c",
        "title": "题水月桥",
        "author": "舒亶",
        "content": "长空莹如磨，平湖净无滓。\n万里夜寥寥，清光堕寒水。\n松风吹更圆，沙鸟睡不起。\n徒劳野猿捕，漫作玄珠比。\n相对倚朱栏，时有逍遥子。",
        "dynasty": "宋",
        "collection_info": null
    },
    {
        "uuid": "d280ec13389c91569b2646a0b829f34e",
        "title": "游翠岩六首  其一",
        "author": "舒亶",
        "content": "缪悠此投閒，邂逅如得请。\n终日对林僧，是乐非世境。\n千秋纸上尘，万事空中影。\n既往悔可追，无能味何永。\n仍幸甘露音，时时灌吾顶。",
        "dynasty": "宋",
        "collection_info": null
    },
    {
        "uuid": "ebb410f3c812b0f783dba4a7d331c38e",
        "title": "游翠岩六首  其二",
        "author": "舒亶",
        "content": "翠岩老禅和，欲退未容请。\n聊许隐堂人，先占广轩境。\n高松有寒青，孤云无定影。\n草暖幽涧香，鸟啼清昼永。\n一笑碧云旁，未羡匡庐顶。",
        "dynasty": "宋",
        "collection_info": null
    },
    {
        "uuid": "d15f9357836d1830240236391445b1e1",
        "title": "游翠岩六首  其三",
        "author": "舒亶",
        "content": "聊谢都城游，来赴道人请。\n冥懐麋鹿羣，回首冠盖境。\n潨泻泉石声，萧森松桧影。\n风帽何妨頽，藜径敢辞永。\n还闻钟磬音，为我下云顶。",
        "dynasty": "宋",
        "collection_info": null
    },
    {
        "uuid": "e043386cc61afb1fe071d878ed0f4434",
        "title": "游翠岩六首  其四",
        "author": "舒亶",
        "content": "先生盍言归，小子愿有请。\n由来陶渊明，结庐在人境。\n閒抱无絃琴，静弄南窗影。\n胜事几人知，高风千载永。\n何当理篮舆，步月下孤顶。",
        "dynasty": "宋",
        "collection_info": null
    },
    {
        "uuid": "249e18d28a3ed4147067a26f1e4db23d",
        "title": "游翠岩六首  其五",
        "author": "舒亶",
        "content": "愿闻海潮音，几烦檀越请。\n有物还有机，无心即无境。\n何当雪衲身，重现水月影。\n高卧与世疏，孤坐共夜永。\n时时挂西窗，溪光照霜顶。",
        "dynasty": "宋",
        "collection_info": null
    },
    {
        "uuid": "5195612710272d3f9f13a6eeb98722a7",
        "title": "游翠岩六首  其六",
        "author": "舒亶",
        "content": "欣闻厌冥烦，颇亦谢造请。\n孤鶱出尘埃，胜践得真境。\n万籁发静音，千岩度空影。\n无味道终怜，有役虑真永。\n会当立茆茨，望子苍岑顶。",
        "dynasty": "宋",
        "collection_info": null
    },
    {
        "uuid": "9340c2f86a06cdef6579f9b8081ace00",
        "title": "再游天童山回吴与权诸友夜集",
        "author": "舒亶",
        "content": "太白崭岩几百尺，仙人一去无消息。\n临云时復倚栏干，独看千峰万峰碧。\n昨夜长鬚城裏回，报道湖上秋风来。\n醉园雨过月台冷，篱根白菊看看开。\n却杖青藜趁流水，目送征鸿下山觜。\n蓬船荅浪遶丛芦，咫尺烟汀几万里。\n忽见江头江月白，纷纷笑语城东陌。\n一尊此酒一枰棋，未到懒堂犹是客。",
        "dynasty": "宋",
        "collection_info": null
    },
    {
        "uuid": "8387daa7c4dd07c33f340cb24c375cef",
        "title": "游承天望广德湖",
        "author": "舒亶",
        "content": "桃源二月春风起，是处秾华有桃李。\n调笑闻声不见人，游人只在华山裏。\n华山逋客来何迟，隐隐茶林隔烟水。\n满眼相思寄碧云，独立城南望山觜。",
        "dynasty": "宋",
        "collection_info": null
    },
    {
        "uuid": "9b290aa714fcd7a479d4ae9b33f13ed6",
        "title": "送韦太守",
        "author": "舒亶",
        "content": "四明山水东南表，海鳌背上三仙岛。\n丽谯高逼斗牛寒，一曲梅花万家晓。\n太守文章建安骨，爽气冷侵寒月窟。\n黄堂水洗火符空，明光却拥荷囊笏。\n有客醉园双鬓老，宦情文思如秋草。\n紫云梦断玉龙飞，年年送客西城道。\n曾是野亭同问柳，绮裘纱帽金船酒。\n长安宫阙九天边，肯为江蓠回首否。",
        "dynasty": "宋",
        "collection_info": null
    },
    {
        "uuid": "519d0773f33936230bd29a4ca7e58ee1",
        "title": "粹老使君前被召约往它山谒善政侯祠既不果以书见抵谓可叹惜并示广德湖新记因成长句奉寄",
        "author": "舒亶",
        "content": "长江衮衮西南流，秋水时至狂不收。\n大浪似屋山欲浮，王侯神智禹所啾。\n万鬼琢玉它山幽，梅梁赑屃卧龙虬。\n咄嗟湍骇就敛揫，巨灵缩手愚公羞。\n障成十里沙中洲，支分股引听所求。\n赤旱稽浸民不忧，那得虫蝗随督邮。\n污邪瓯窭满车篝，斯民饱暖何以酬。\n庙貌突兀寒溪头，岁岁鸡黍祠春秋。\n老农击鼓稚子讴，当时人物纷雁鸥。\n岂无鼎食腰金俦，朽骨往往空蒿丘。\n姓名几復人间留，唯侯施惠膏如油。\n江声浩浩风飂飂，千古不见使人愁。\n拔俗万丈山标崷，使君不减裴商州。\n下车百蠧随锄耰，一笑四境无疮疣。\n天闲老步须骅骝，已闻归作金华游。\n钦贤访古意未休，画船载酒岸鸣驺。\n约我与往置脯馐，冠盖纷纷暇莫偷。\n搔首怅望情绸缪，我问使君亦何尤。\n西湖万顷蛟龙湫，几年荒茀今则修。\n鼛鼓弗胜财不掊，长堤岌嶫高岑楼。\n写有浍兮荡有沟，余波北注引漕舟。\n桑麻被野禾连畴，鹤鹤白鸟杂游鯈。\n菰蒲菱芡厌采搜，柳杨成幄荫道周。\n耕渔呼歌羸病瘳，使君之赐侯可侔。\n天边旌旆看悠悠，父老雪涕争攀辀。\n地僻借恂恨无由，高文摛秀春华抽。\n丰碑崒嵂镵银鈎，千年空此留海陬。\n君知此日思君不，还如今日人思侯。",
        "dynasty": "宋",
        "collection_info": null
    },
    {
        "uuid": "fea47f03b8736334e191d72db2e0abd7",
        "title": "和马粹老四明杂诗聊纪里俗耳十首  其一",
        "author": "舒亶",
        "content": "百粤喧譁外，三江指顾中。\n耕桑遗俗在，草木故城空。\n近泽知田美，多鱼验海丰。\n由来形势地，越绝控辽东。",
        "dynasty": "宋",
        "collection_info": null
    },
    {
        "uuid": "4f230562a5ce7c92e651bde9a1c23763",
        "title": "和马粹老四明杂诗聊纪里俗耳十首  其二",
        "author": "舒亶",
        "content": "澄水铺千练，平山伏万犀。\n月桥莲棹小，春圃酒旗低。\n蓬岛云长在，桃源客不迷。\n风流未寂寞，游屐半香泥。",
        "dynasty": "宋",
        "collection_info": null
    },
    {
        "uuid": "857f56b56dff3494ccccb89c8986cd5a",
        "title": "和马粹老四明杂诗聊纪里俗耳十首  其三",
        "author": "舒亶",
        "content": "御史平囚日，郎中渡母年。\n丰碑推笔妙，孤冢枕城偏。\n白鹤空寥泬，黄蒿尚蔓延。\n九原如可作，执驭故忻然。",
        "dynasty": "宋",
        "collection_info": null
    },
    {
        "uuid": "82486a11471e86c5179ba88398956af6",
        "title": "和马粹老四明杂诗聊纪里俗耳十首  其四",
        "author": "舒亶",
        "content": "箔蚕迎豆熟，江雪伴梅消。\n抵虎螯经夏，跳沙蛤趁潮。\n酒罂双印贵，药肆万金饶。\n未觉西风远，三溪好采樵。",
        "dynasty": "宋",
        "collection_info": null
    },
    {
        "uuid": "f0301134785b378e954d6a4d68cd197e",
        "title": "和马粹老四明杂诗聊纪里俗耳十首  其五",
        "author": "舒亶",
        "content": "巷陌随桥曲，闾阎占水穷。\n郡楼孤岭对，市港两潮通。\n春暖鸡鸣岙，秋寒鸭信风。\n家家人富足，击壤与吾同。",
        "dynasty": "宋",
        "collection_info": null
    },
    {
        "uuid": "c4b9d60d3dbd3ba28f3c6ecab64eb943",
        "title": "和马粹老四明杂诗聊纪里俗耳十首  其六",
        "author": "舒亶",
        "content": "岁熟禾论{禾/朿}，人归夜击钟。\n金澄沙底水，龙卧井边峰。\n香火常存社，渔盐每夺农。\n年来缣帛贱，砧杵万家舂。",
        "dynasty": "宋",
        "collection_info": null
    },
    {
        "uuid": "f834851ed5b6cf3e1bc4c6436fd96811",
        "title": "和马粹老四明杂诗聊纪里俗耳十首  其七",
        "author": "舒亶",
        "content": "稻饭雪飜白，鱼羮金鬬黄。\n鲒埼千蚌熟，花屿一村香。\n海近春蒸湿，湖灵夜放光。\n北窗休寄傲，大隐即吾乡。",
        "dynasty": "宋",
        "collection_info": null
    },
    {
        "uuid": "3a4b876135f1a1b37518bd6d9ade2597",
        "title": "和马粹老四明杂诗聊纪里俗耳十首  其八",
        "author": "舒亶",
        "content": "禽孝传居俗，风痴动浃旬。\n灵鳗旱天雨，圣米歉年莼。\n江涨长如海，冬温恰似春。\n鸡豚追伏腊，行路亦情亲。",
        "dynasty": "宋",
        "collection_info": null
    },
    {
        "uuid": "f8f9d3bd37807fb2ac437c6870db4f68",
        "title": "和马粹老四明杂诗聊纪里俗耳十首  其九",
        "author": "舒亶",
        "content": "佛磬云中寺，樵歌郭裏湖。\n城居荫杨柳，野冦息萑蒲。\n巫语传杯珓，渔蓑入画图。\n幽香满花谷，不趁雪霜枯。",
        "dynasty": "宋",
        "collection_info": null
    },
    {
        "uuid": "844bf958b77e6813af24c49e0391a245",
        "title": "和马粹老四明杂诗聊纪里俗耳十首  其一○",
        "author": "舒亶",
        "content": "莲阁红堪掣，兰池静不流。\n梯航纷绝徼，冠盖错中州。\n草市朝朝合，沙城岁岁修。\n两前茶更好，半属贾船收。",
        "dynasty": "宋",
        "collection_info": null
    },
    {
        "uuid": "bc3689f14341a0cceec4953004d786dd",
        "title": "题福源院",
        "author": "舒亶",
        "content": "地占灵龟背，山横小屿头。\n一桥云借路，双沼月分秋。\n竹影摇虚室，松烟着晓楼。\n残钟谁共听，空籁更飕飕。",
        "dynasty": "宋",
        "collection_info": null
    },
    {
        "uuid": "f2ba1c42777fa7fe4e9e60831df79a79",
        "title": "题尊教院",
        "author": "舒亶",
        "content": "竹砌缘寒渚，松蹊藉緑苔。\n楼台隔林见，花木带云开。\n溪旱常流水，峰青自隐雷。\n月华？万顷，谁掉酒船来。",
        "dynasty": "宋",
        "collection_info": null
    },
    {
        "uuid": "039ca29658ad60dd32e1f5f29b825930",
        "title": "香山野步二首  其一",
        "author": "舒亶",
        "content": "龙护空堂钵，云笼古殿灯。\n经窗僧待月，茶井客敲冰。\n惊雁回峰影，疏星亚塔层。\n心清更无睡，未羡杜郎能。",
        "dynasty": "宋",
        "collection_info": null
    },
    {
        "uuid": "089e8d2090bb992711a396832858d971",
        "title": "香山野步二首  其二",
        "author": "舒亶",
        "content": "空涧寒探月，高斋客聚星。\n霜分破窗白，山献隔帘青。\n窥水知僧定，占云识地灵。\n时时惊鹤梦，木叶下危亭。",
        "dynasty": "宋",
        "collection_info": null
    },
    {
        "uuid": "b6d4440854cabc2c1f4c3e2dc08d2876",
        "title": "和游栖真寺见寄",
        "author": "舒亶",
        "content": "曾是谈经一草堂，千年金碧欲飞扬。\n顶峰有路青天近，绝壑无尘赤日凉。\n月底露惊猿鹤梦，云中风动薜萝香。\n芝𥰭茶竈平生念，遥谢仙人白羽觞。",
        "dynasty": "宋",
        "collection_info": null
    },
    {
        "uuid": "e2c455353b944f5e173a7a63e71d6bbb",
        "title": "和西湖即席二首  其一",
        "author": "舒亶",
        "content": "金碧楼台阁暮烟，彩虹双影卧漪涟。\n云铺物外无尘地，月满人间不夜天。\n细柳千门维画舸，华灯两岸度鸣？清狂亦有黄冠客，不负仙人载酒船。",
        "dynasty": "宋",
        "collection_info": null
    },
    {
        "uuid": "fb4278cb52f4e2bb48311ca6fb8f028c",
        "title": "和西湖即席二首  其二",
        "author": "舒亶",
        "content": "十洲风籁韵笙箫，疑有仙人燕碧桃。\n影逼银河星半堕，气吞月窟兎争豪。\n九秋波浪沙鸥狎，万古声名钓艇高。\n却恨何须明似镜，空令志士泣霜毛。",
        "dynasty": "宋",
        "collection_info": null
    },
    {
        "uuid": "54af0c821410338d578713b23c70db22",
        "title": "雨中游仗锡",
        "author": "舒亶",
        "content": "何人仗锡过千峰，雨裏风烟转不穷。\n暗壑水声清决决，深岩花气湿蒙蒙。\n遥知雪岭开亭近，旧说云乡有路通。\n自恨青鞋踏城郭，仙游长在梦魂中。",
        "dynasty": "宋",
        "collection_info": null
    },
    {
        "uuid": "fd10d53cdeff0876eb541f98e8c80fd6",
        "title": "游云湖过香山偶成二首  其一",
        "author": "舒亶",
        "content": "去路鶱腾逼紫霄，何年鳬舄堕王乔。\n暗峰藏雨皆龙窟，灵草含霜半药苗。\n已觉山衣云扑扑，还疑风鬓雪潇潇。\n扪萝更上岧嶤顶，下视沧溟百水潮。",
        "dynasty": "宋",
        "collection_info": null
    },
    {
        "uuid": "82ac509eb0cfbdfa0bfa2e2d8c262b19",
        "title": "游云湖过香山偶成二首  其二",
        "author": "舒亶",
        "content": "尘境回头隔圣凡，参差迭嶂巧如镵。\n归云堕碧粘僧屐，落叶飘红上客衫。\n果熟遥看猿渡涧，风号定想虎离岩。\n长天自有无穷景，未信西冈日半衔。",
        "dynasty": "宋",
        "collection_info": null
    },
    {
        "uuid": "727122fd883ae2397a59a6896d3aa90c",
        "title": "和刘谊翁留题惠安二首  其一",
        "author": "舒亶",
        "content": "坞云过雨翠成堆，天淡平湖一鑑开。\n万木号风韵丝竹，千峰带月上池台。\n静无俗驾金铺地，閒有高人玉满杯。\n闻道碧桃看欲发，刘郎何事不归来。",
        "dynasty": "宋",
        "collection_info": null
    },
    {
        "uuid": "611cce5d41db1290a22d918c7f021e09",
        "title": "和刘谊翁留题惠安二首  其二",
        "author": "舒亶",
        "content": "十里松行翠插天，暗溪嫩草尚芊绵。\n笙歌自满萧郎宅，琴鹤空随贺老船。\n未分旧游云寂寞，遥知归梦蝶聮翩。\n故山幸好宜回首，还见人间换一年。",
        "dynasty": "宋",
        "collection_info": null
    },
    {
        "uuid": "0a5685ef948d15b569fc5c15770fa6b8",
        "title": "和新开西湖十洲之什",
        "author": "舒亶",
        "content": "洗出烟华紫翠匀，再将绝景付重闉。\n千山有影螺垂地，一水无尘镜照人。\n香溅钓筒萍雨夜，緑摇花坞柳风春。\n杖藜尽日沧浪兴，时有幽人岸白纶。",
        "dynasty": "宋",
        "collection_info": null
    },
    {
        "uuid": "9cb9304f2d458267231800da969287bd",
        "title": "秋宴十洲阁",
        "author": "舒亶",
        "content": "緑玉手持寻五岳，正应未识海边洲。\n倚栏花木参差见，对岸笙歌次第游。\n烟霁多疑九峰晓，波平全胜六鳌浮。\n仙风坐隔红尘路，消得丹青诧此州。",
        "dynasty": "宋",
        "collection_info": null
    },
    {
        "uuid": "0a8966231b96e05f32f3e245aa46ae82",
        "title": "和楼试可游育王",
        "author": "舒亶",
        "content": "参天松柏緑阴阴，古佛岩前一路深。\n猿鸟不惊如有旧，云山相对自无心。\n数泓寒水云藏雨，十里轻沙地布金。\n杖屦更知非世境，上方日日海潮音。",
        "dynasty": "宋",
        "collection_info": null
    },
    {
        "uuid": "a9a49edbfb759f15471f256d39ee28a8",
        "title": "题鄞江",
        "author": "舒亶",
        "content": "地吞越绝海分深，渺渺平流万马骎。\n早晚渡江潮有信，往来鸥鸟客无心。\n寒空倒影千山动，暖日澄波万籁沉。\n安用鱼龙閒养鬛，平时春雨自成霖。",
        "dynasty": "宋",
        "collection_info": null
    },
    {
        "uuid": "2da2a34172c595606fa736ef5f92e0b6",
        "title": "题西山双乳泉",
        "author": "舒亶",
        "content": "石眼双开白欲漫，潺湲更傍碧琅玕。\n地饶爽气全无滓，天借灵源两不干。\n晓月自分云外润，午茶谁鬬雪中寒。\n孝先多睡相如渇，始把清甘乞取看。",
        "dynasty": "宋",
        "collection_info": null
    },
    {
        "uuid": "68bab275169e4df49f2a05b324afdd8a",
        "title": "题灵鳗庙三首  其一",
        "author": "舒亶",
        "content": "绕塔想曾随白马，蟠泥故復傍金沙。\n旱天霹雳长平地，乐岁汚邪每满车。\n受赐由来千里境，论封消得万人家。\n朱门便是金涂榜，未负风云在一涯。",
        "dynasty": "宋",
        "collection_info": null
    },
    {
        "uuid": "3fd532bacb03f4760bf941f1287e5644",
        "title": "题灵鳗庙三首  其二",
        "author": "舒亶",
        "content": "绝境朱丹新栋宇，深山灵响杂蚖蛇。\n黄金地底应千岁，甘雨人间几万家。\n西域不劳方士咒，南州重识使君车。\n老农争赛丰年社，古木萧萧自晓鸦。",
        "dynasty": "宋",
        "collection_info": null
    },
    {
        "uuid": "332519e2cb84332316e6fc9a0460b473",
        "title": "题灵鳗庙三首  其三",
        "author": "舒亶",
        "content": "亘古人间蒙润泽，数泓云底贮清泠。\n功将名并山无泐，道与人尊地转灵。\n晓殿千家供香火，旱天万里入风霆。\n谁知别有醍醐味，行路憧憧半未醒。",
        "dynasty": "宋",
        "collection_info": null
    },
    {
        "uuid": "2376d1aad990c08efe0edc690e22288d",
        "title": "题香山汤禅师",
        "author": "舒亶",
        "content": "千古神僧旧石扃，清风如在地还灵。\n溪形偃月无穷碧，山气当云不改青。\n叶熟猿猱时啸聚，锡飞岩穴尚芳馨。\n西来祖意谁人问，老柏森森翠满庭。",
        "dynasty": "宋",
        "collection_info": null
    },
    {
        "uuid": "3884130f2b88185bfba9f06397b08846",
        "title": "题蒙堂",
        "author": "舒亶",
        "content": "由来去住不相关，赢得随缘到处閒。\n笑出海云飞一锡，行分江月过千山。\n微言定许谁人叩，胜事偏于俗士悭。\n咫尺蒙堂隔霄壤，城东搔首只空还。",
        "dynasty": "宋",
        "collection_info": null
    },
    {
        "uuid": "33ff45d1cfbb05906cfb686f42e11ac2",
        "title": "题翠岩丈室",
        "author": "舒亶",
        "content": "别移宝所出埃尘，无限金光欲照人。\n斤斧不惊龙象伏，栋梁特地水云新。\n千峰坐断人间路，一榻分来月裏身。\n更看须弥师子座，未饶摩诘妙通神。",
        "dynasty": "宋",
        "collection_info": null
    },
    {
        "uuid": "ef6138a2017c03f98c275eb4c21582e0",
        "title": "题明月堂",
        "author": "舒亶",
        "content": "郢匠犹来巧运斤，清光那復隔纎尘。\n九秋万里云头路，半夜千峰顶上人。\n坐见干坤入肝胆，陡惊草木亦精神。\n应怜赤水寻珠客，白日茫茫尚问津。",
        "dynasty": "宋",
        "collection_info": null
    },
    {
        "uuid": "6788ebaf7970f7d25f4ece73d3ea1559",
        "title": "题五峰兼简英禅师",
        "author": "舒亶",
        "content": "何人缩地海东偏，灵岳分来不计年。\n几见彩云争照日，真疑仙掌欲擎天。\n依稀故国松千尺，迤逦前山石一拳。\n四面开轩看不足，老僧时立碧溪前。",
        "dynasty": "宋",
        "collection_info": null
    },
    {
        "uuid": "625043be8f6d6677ef513feaf35d8a2b",
        "title": "题天童",
        "author": "舒亶",
        "content": "日日青鞋踏白沙，未应泛艇即灵槎。\n雨溪清越鸣哀玉，风蔓蜿蜒动暗蛇。\n晓润芝𥰭挑秀茁，午香茶竈煑苍芽。\n玲珑仙客知何在，千古烟霞自一家。",
        "dynasty": "宋",
        "collection_info": null
    },
    {
        "uuid": "87543de6201d6a41799b41c9edd24b48",
        "title": "题布袋和尚",
        "author": "舒亶",
        "content": "休话人间我独尊，何妨廛肆且随羣。\n乞钱往往多空手，问路时时向白云。\n壁上形容图尚在，囊中气味许谁分。\n分明提起无人问，欲会应须眼裏闻。",
        "dynasty": "宋",
        "collection_info": null
    },
    {
        "uuid": "d09bc13359e7109afc572f3164609c89",
        "title": "题灵桥门",
        "author": "舒亶",
        "content": "危楼清迥立江风，紫逻红旗落日中。\n暑雨涧溪来浩荡，暮烟洲渚隔朦胧。\n欢声不厌重城近，霁色遥知秀野丰。\n沧海一时传丽句，天才真是杜陵翁。",
        "dynasty": "宋",
        "collection_info": null
    },
    {
        "uuid": "00161f788f3c75dcaac0499c96e28fc3",
        "title": "和刘珵西湖十洲 花屿",
        "author": "舒亶",
        "content": "暖吹红紫上青枝，掠水风烟巧自持。\n蜂蝶鸬鷀各芳意，锦囊消得探春诗。",
        "dynasty": "宋",
        "collection_info": null
    },
    {
        "uuid": "f2fe4405c75d86da1b8c3a701a564ff9",
        "title": "和刘珵西湖十洲 芳草洲",
        "author": "舒亶",
        "content": "小雨如酥露乍晞，屿花汀柳自相依。\n画桥不碍寻春屐，谁傍烟波拾翠归。",
        "dynasty": "宋",
        "collection_info": null
    },
    {
        "uuid": "0de426a929a876d96b544386917c857c",
        "title": "和刘珵西湖十洲 柳汀",
        "author": "舒亶",
        "content": "困倚沧波绿却摇，冷烟疏雨共萧条。\n谁将轻薄娇春态，强拂人头向市桥。",
        "dynasty": "宋",
        "collection_info": null
    },
    {
        "uuid": "3bed5a667d896ec72be1c4d48873ac0a",
        "title": "和刘珵西湖十洲 竹屿",
        "author": "舒亶",
        "content": "欲问葛陂安在哉，端疑波底化龙来。\n子猷此兴君知否，小径何妨卷竹开。",
        "dynasty": "宋",
        "collection_info": null
    },
    {
        "uuid": "f4bcb87a0daef9fbd27cd5682356d5d0",
        "title": "和刘珵西湖十洲 烟屿",
        "author": "舒亶",
        "content": "着漠寒芦不见花，暗藏鸥鹭啄晴沙。\n暖风吹起浑无定，半落僧窗半落槎。",
        "dynasty": "宋",
        "collection_info": null
    },
    {
        "uuid": "74516694c4e54b73374f82bc20282813",
        "title": "和刘珵西湖十洲 芙蓉洲",
        "author": "舒亶",
        "content": "照水横横蜀锦囊，年年泽国为谁芳。\n朱颜自得西风意，不管清秋昨夜霜。",
        "dynasty": "宋",
        "collection_info": null
    },
    {
        "uuid": "70e56668e59a10737d3e73e3aff2aa24",
        "title": "和刘珵西湖十洲 菊花洲",
        "author": "舒亶",
        "content": "懒对陶家酒瓮开，东篱寂寞久风埃。\n会须结取登高客，折上龙山醉帽来。",
        "dynasty": "宋",
        "collection_info": null
    },
    {
        "uuid": "9e6358bde2a0fa81d702d1effb43e29e",
        "title": "和刘珵西湖十洲 月岛",
        "author": "舒亶",
        "content": "何人骑鹤上瀛洲，清影明波正九秋。\n吹罢玉笙端不见，满空桂子有谁收。",
        "dynasty": "宋",
        "collection_info": null
    },
    {
        "uuid": "acc0b0db73151a1089a225ba824079be",
        "title": "和刘珵西湖十洲 雪汀",
        "author": "舒亶",
        "content": "点柳妆梅不暇裁，平波直拟涌瑶台。\n钓矶苇岸知何许，几误渔舟夜半来。",
        "dynasty": "宋",
        "collection_info": null
    },
    {
        "uuid": "a0c9f10de1d4ee5746623bb0b7fbb5db",
        "title": "和刘珵西湖十洲 松岛",
        "author": "舒亶",
        "content": "亭亭古干对沧浪，雨洗风飘老吹香。\n晚岁何人同寂寞，水西我有读书堂。",
        "dynasty": "宋",
        "collection_info": null
    },
    {
        "uuid": "78d541b5fd424ba93355074c4fc19437",
        "title": "游翠岩山",
        "author": "舒亶",
        "content": "桃源深处一招提，门对寒云路绕溪。\n长使千峰光景动，未应洞裏老金鸡。",
        "dynasty": "宋",
        "collection_info": null
    },
    {
        "uuid": "3acc9446fb5703dcdcef96c73d06df27",
        "title": "游大梅护圣四首  其一",
        "author": "舒亶",
        "content": "万壑声中柏子烟，高僧日日看云眠。\n当年象虎今何在，千古寒堂一铁鞭。",
        "dynasty": "宋",
        "collection_info": null
    },
    {
        "uuid": "90abf5b589345e8225db9f417c1413a9",
        "title": "游大梅护圣四首  其二",
        "author": "舒亶",
        "content": "仙去人閒地转灵，蛟龙合处谷风生。\n谁知云雾千峰顶，长作青天霹雳声。",
        "dynasty": "宋",
        "collection_info": null
    },
    {
        "uuid": "40ce4719a57e75964abbb230dba824c8",
        "title": "游大梅护圣四首  其三",
        "author": "舒亶",
        "content": "流水山閒无尽时，登临到处与心期。\n世人只爱桃源好，梅熟山閒怎得知。",
        "dynasty": "宋",
        "collection_info": null
    },
    {
        "uuid": "ec88a40e34cffed3deb69a5b698bc26c",
        "title": "游大梅护圣四首  其四",
        "author": "舒亶",
        "content": "鸡犬同时亦上昇，赤云今日几人行。\n我来正唱昇平曲，不用山閒变姓名。",
        "dynasty": "宋",
        "collection_info": null
    },
    {
        "uuid": "eb4894f3d5c8c2e5f794b6f0fa8af573",
        "title": "游灌顶三首  其一",
        "author": "舒亶",
        "content": "十里曾闻一啸声，当年猿鹤想犹惊。\n白云不碍青天路，赢得重来攞手行。",
        "dynasty": "宋",
        "collection_info": null
    },
    {
        "uuid": "56c74e919828d51679ccd2f14784c7ab",
        "title": "游灌顶三首  其二",
        "author": "舒亶",
        "content": "万松偃蹇插云根，四面诸峰尽子孙。\n日日飞烟云雾敛，不妨掌上看干坤。",
        "dynasty": "宋",
        "collection_info": null
    },
    {
        "uuid": "f900d7a9b93892c8030fa365b8f5ebba",
        "title": "游灌顶三首  其三",
        "author": "舒亶",
        "content": "雪顶胡僧眼戏天，只应风月是生缘。\n那知坐作人间雨，千丈岩头一道泉。",
        "dynasty": "宋",
        "collection_info": null
    },
    {
        "uuid": "004e3d21b6e1a2818564f302b27a342c",
        "title": "归郡书金峨二首  其一",
        "author": "舒亶",
        "content": "叱咤沧溟雪浪空，鲸鲵骑去杳亡踪。\n炼丹井畔春萧索，知在蓬莱第几重。",
        "dynasty": "宋",
        "collection_info": null
    },
    {
        "uuid": "1f257825e9f3a8464a3bd11ac40b4806",
        "title": "归郡书金峨二首  其二",
        "author": "舒亶",
        "content": "又入西湖醉过春，岭头猿鹤几时闻。\n无端雨意随人去，直恐衣巾尽是云。",
        "dynasty": "宋",
        "collection_info": null
    },
    {
        "uuid": "5d6217c15459abc9e1f40b7a23689282",
        "title": "含珠林",
        "author": "舒亶",
        "content": "万箇松杉一颗珠，老僧心手最工夫。\n冷光长在千峰顶，谁道人间夜月孤。",
        "dynasty": "宋",
        "collection_info": null
    },
    {
        "uuid": "0bdaceb90b66364454a1e02f6a6f8de3",
        "title": "题天王院内鑑堂",
        "author": "舒亶",
        "content": "等是人间出世人，数他珍宝信非珍。\n茫茫白日谁回首，此处元无一点尘。",
        "dynasty": "宋",
        "collection_info": null
    },
    {
        "uuid": "db38be532c2914f09ad5b8b979e38033",
        "title": "题福胜院",
        "author": "舒亶",
        "content": "苍岩赤壁耸崎嵚，长者何年为布金。\n却忆樵风生乳窦，万松回合两龙吟。",
        "dynasty": "宋",
        "collection_info": null
    },
    {
        "uuid": "5014840a37ba3d42e6ca4ac5e9131cbd",
        "title": "湖心寺偶书",
        "author": "舒亶",
        "content": "吹落清香缥缈风，楼台彷佛水边红。\n人间谁是丹青手，画取春湖细雨中。",
        "dynasty": "宋",
        "collection_info": null
    },
    {
        "uuid": "9cb30eaba2f15d1141da275372f97f77",
        "title": "题宝林院琼阇黎房",
        "author": "舒亶",
        "content": "山农未用踏沟车，一穴灵泉荫万家。\n香积从今饱檀施，会看讲夜落天花。",
        "dynasty": "宋",
        "collection_info": null
    },
    {
        "uuid": "b170bc540a6c3706ed0f2557360efdbf",
        "title": "题法喜院是院一瓦一木皆自能师手而师丈室惟布衾木枕无復长物即之坐庞眉皓顶泊然似不能言者无乃真有道者耶  其一",
        "author": "舒亶",
        "content": "抱山重屋两迴廊，杉桧如云百尺长。\n香火它年谁第一，老师辛苦顶如霜。",
        "dynasty": "宋",
        "collection_info": null
    },
    {
        "uuid": "63e43f6acaed0610e2a8e0a44034f72c",
        "title": "题法喜院是院一瓦一木皆自能师手而师丈室惟布衾木枕无復长物即之坐庞眉皓顶泊然似不能言者无乃真有道者耶  其二",
        "author": "舒亶",
        "content": "了无情解作攀缘，一钵三衣只兀然。\n坐对青山不知老，学人休问祖师禅。",
        "dynasty": "宋",
        "collection_info": null
    },
    {
        "uuid": "2818e5e86f0830fa3673562c02951d66",
        "title": "太白峰",
        "author": "舒亶",
        "content": "千峰下视尽儿孙，仙事寥寥不可闻。\n长作人閒三月雨，请看肤寸岭头云。",
        "dynasty": "宋",
        "collection_info": null
    },
    {
        "uuid": "338a765481b578dd26bfb53d0e52374f",
        "title": "太白庵",
        "author": "舒亶",
        "content": "何年杖锡此徘徊，天上真官为我来。\n芝圃鹤归香火冷，石基空鏁旧莓苔。",
        "dynasty": "宋",
        "collection_info": null
    },
    {
        "uuid": "b0832a28581122ea5708beb9d5d17512",
        "title": "玲珑岩",
        "author": "舒亶",
        "content": "诡形迥与万山殊，空洞由来一物无。\n直恐虚心自天意，人间穿凿枉工夫。",
        "dynasty": "宋",
        "collection_info": null
    },
    {
        "uuid": "164615caac4016b825722e2e167bbe32",
        "title": "响石",
        "author": "舒亶",
        "content": "渊明休弄没弦琴，混沌中含太古音。\n闻说几回风雨夜，四山浑作老龙吟。",
        "dynasty": "宋",
        "collection_info": null
    },
    {
        "uuid": "4f13d36895b005e1a9e051733b7f982f",
        "title": "龙池",
        "author": "舒亶",
        "content": "灵踪聊寄数峰云，雨意含云白昼昏。\n不用高僧时咒钵，一泓长贮万家村。",
        "dynasty": "宋",
        "collection_info": null
    },
    {
        "uuid": "5b12db2fd8f5d1f6d935ef024d21d218",
        "title": "虎跑泉",
        "author": "舒亶",
        "content": "一啸风从空谷生，直教平地作沧溟。\n灵山不与江心比，谁会茶仙补水经。",
        "dynasty": "宋",
        "collection_info": null
    },
    {
        "uuid": "f2865f2f3e11b6d5957db737a0e0aea3",
        "title": "佛迹",
        "author": "舒亶",
        "content": "苍崖绝壁印苔痕，陈迹千年尚似新。\n杖履纷纷走南北，几人不是刻舟人。",
        "dynasty": "宋",
        "collection_info": null
    },
    {
        "uuid": "bd9d788730ab5023d613fba3b38f4c4b",
        "title": "临云阁",
        "author": "舒亶",
        "content": "高僧终是笑凭栏，亦似无心懒出山。\n几度海风吹散雨，坐看彩翠落人间。",
        "dynasty": "宋",
        "collection_info": null
    },
    {
        "uuid": "741cb4ade1490dbd0db8e75ff5b602b6",
        "title": "春乐轩",
        "author": "舒亶",
        "content": "隔水岩花红浅深，花边相对语幽禽。\n管弦不到山閒耳，谁会凭栏此日心。",
        "dynasty": "宋",
        "collection_info": null
    },
    {
        "uuid": "43243118da98c0fb5b4caf31fad82603",
        "title": "宿鹭亭",
        "author": "舒亶",
        "content": "云过千溪月上时，雪芦霜苇冷相依。\n正缘野性如僧癖，肯为游鱼下钓矶。",
        "dynasty": "宋",
        "collection_info": null
    },
    {
        "uuid": "f91717aa5be440c3630a1ccdabc0f69d",
        "title": "村居",
        "author": "舒亶",
        "content": "水绕陂田竹绕篱，榆钱落尽槿花稀。\n夕阳牛背无人卧，带得寒鸦两两归。",
        "dynasty": "宋",
        "collection_info": null
    },
    {
        "uuid": "fab9023f06a0de8a5485d23fe8efcf9b",
        "title": "寄台州使君五首  其一",
        "author": "舒亶",
        "content": "闻说天台太守家，全家日日在烟霞。\n壶中夜酿梦云分润，洞裏秋香玉弄花。\n四郭青山连市合，一江寒水抱城斜。\n紫芝黄鹤应相识，梅福年来鬓欲华。",
        "dynasty": "宋",
        "collection_info": null
    },
    {
        "uuid": "239082588d75726239a6951404d8dacb",
        "title": "寄台州使君五首  其二",
        "author": "舒亶",
        "content": "使君家是八仙家，不负黄菁与紫霞。\n麦陇儿童行竹马，月楼鼓角度梅花。\n彩笺吟就云初合，玉局棋残月半斜。\n闻说握兰消息近，星郎昨夜倍光华。",
        "dynasty": "宋",
        "collection_info": null
    },
    {
        "uuid": "206ab6266c99aaa0ed89487bc2b56e0e",
        "title": "寄台州使君五首  其三",
        "author": "舒亶",
        "content": "赤城山下万人家，隐隐烟霄隔海霞。\n石上仙书留鸟迹，碗中佛供落天花。\n参云台树寒阴直，照日旌旗暖影斜。\n遥想铃斋无别事，只缘风景费才华。",
        "dynasty": "宋",
        "collection_info": null
    },
    {
        "uuid": "0396aaad34eced9caf02754f362db253",
        "title": "寄台州使君五首  其四",
        "author": "舒亶",
        "content": "几夜骊珠落蔀家，直疑光燄映朝霞。\n彩毫写就千篇赋，红烛才烧一寸花。\n卓荦高情欲飞动，淋浪醉墨半欹斜。\n阳春白雪知难继，捧对空惊衮绣华。",
        "dynasty": "宋",
        "collection_info": null
    },
    {
        "uuid": "372c310a3b5a985ace82a44efc7e5058",
        "title": "送道士归桐柏观",
        "author": "舒亶",
        "content": "年来游尽海边山，独爱青青桐柏坛。\n光射斗牛腰下剑，气吞龙虎鼎中丹。\n白云千迭赤城晓，黄鹤一声华顶寒。\n玉简姓名仙约在，洞天莫放酒杯干。",
        "dynasty": "宋",
        "collection_info": null
    },
    {
        "uuid": "9d3565d956d75e5fa35b806a2ff9fad0",
        "title": "罗汉阁煎茶供应",
        "author": "舒亶",
        "content": "荐尽春园晓焙寒，灵踪留待使君看。\n寒泉冷结花纹细，玉椀香收雪点干。",
        "dynasty": "宋",
        "collection_info": null
    },
    {
        "uuid": "d02c83f1135ff4a0feb4cd66876ad45f",
        "title": "秋日登中山怀道人",
        "author": "舒亶",
        "content": "不见风流李谪仙，彩笺谁继碧云篇。\n黄花零落芙蓉老，惟有青山似去年。",
        "dynasty": "宋",
        "collection_info": null
    },
    {
        "uuid": "7449e591fc399fd1ea6da0a083fd729e",
        "title": "题云湖庆安院",
        "author": "舒亶",
        "content": "门前屏障绕潺湲，付与林僧夜定还。\n松盖作云连十里，竹龙行雨出千山。\n白公香火莲红后，谢氏池塘草碧间。\n我亦凤凰台上客，图閒却笑未能閒。",
        "dynasty": "宋",
        "collection_info": null
    },
    {
        "uuid": "81988cc5c7b11b1dfe6b7a2eacef095a",
        "title": "咏蔗",
        "author": "舒亶",
        "content": "瑶池宴罢王母还，九芝飞入三仙山。\n空余绛节留人间，云封露洗无时閒。\n节旄落尽何斓斑，野翁提携出茅菅。\n吴刀戛戛鸣双环，截断寒冰何潺潺。\n相如赋就空上林，倦游渴病长相侵。\n刘伶爱酒真荒淫，狂来欲倒沧溟深。\n此时一嚼轻千金，垆边何用文君琴。\n五斗一石安足斟，坐想毛髪生清阴。\n萧瑟甘滋欲谁让，柤梨橘柚纷殊状。\n冷气相射杯盘上，顾郎不见休惆怅。\n佳境到头还不妄，诗成虽愧阳春唱，全胜乞与将军杖。",
        "dynasty": "宋",
        "collection_info": null
    },
    {
        "uuid": "15dbb6c2fb367c3244825693cc754f7f",
        "title": "宝严寺",
        "author": "舒亶",
        "content": "四山烟雨收，双沼漾晴碧。\n白鸟忽飞来，点破檐前色。",
        "dynasty": "宋",
        "collection_info": null
    },
    {
        "uuid": "45862924cad29a3e7f36bc381fcf25a2",
        "title": "咏雪",
        "author": "舒亶",
        "content": "茅君失却三神鹤，王母应添五色麟。\n草木未春花事动，干坤不夜月华新。",
        "dynasty": "宋",
        "collection_info": null
    },
    {
        "uuid": "68568aa83a61beac5340f3131db3b678",
        "title": "和石尉早梅二首  其一",
        "author": "舒亶",
        "content": "霜林尽处碧溪傍，小露檀心媚夕阳。\n天下三春无正色，人閒一味有真香。\n相思谁向风前寄，趁早先从雪后芳。\n朝夕催人头欲白，故园正在水云乡。",
        "dynasty": "宋",
        "collection_info": null
    },
    {
        "uuid": "513ee00e1a54fe47cc69fa73f240f081",
        "title": "和石尉早梅二首  其二",
        "author": "舒亶",
        "content": "依然想见故傍，半倚垣阴半向阳。\n短笛楼头三弄夜，前村雪裏一枝香。\n可能明月来同色，不待东风已自芳。\n幸免杜郎伤岁暮，莫辞吟对钓渔乡。",
        "dynasty": "宋",
        "collection_info": null
    },
    {
        "uuid": "385428852351a68f942243238be7f450",
        "title": "梦入天台",
        "author": "舒亶",
        "content": "天风吹散赤城霞，染出连云万树花。\n误入醉乡迷去路，旁人应笑却还家。",
        "dynasty": "宋",
        "collection_info": null
    },
    {
        "uuid": "eadf92c8d9db96576e766d4f7b3d9a86",
        "title": "题明觉寺在在堂十二首  其一",
        "author": "舒亶",
        "content": "不管霜毛不贷人，一年旧了一年新。\n山窗未晓闻山乐，可是梅花漏世春。",
        "dynasty": "宋",
        "collection_info": null
    },
    {
        "uuid": "7909fd48b622aef800ac77fb879b8d90",
        "title": "题明觉寺在在堂十二首  其二",
        "author": "舒亶",
        "content": "风吹雨脚细于丝，泠暖浑如寒食时。\n不待千山消尽雪，小红已到杏花枝。",
        "dynasty": "宋",
        "collection_info": null
    },
    {
        "uuid": "cdb0fd096f72853717782f1f7b537325",
        "title": "题明觉寺在在堂十二首  其三",
        "author": "舒亶",
        "content": "沙溪过雨半清浑，径石高低带雪痕。\n又见山农话春事，腰鎌两两唤儿孙。",
        "dynasty": "宋",
        "collection_info": null
    },
    {
        "uuid": "2b3948e13baa312ec44a7f45c0d95b01",
        "title": "题明觉寺在在堂十二首  其四",
        "author": "舒亶",
        "content": "断桥高下路横斜，隔水人烟四五家。\n雨后一枝红带雪，风流不道有岩花。",
        "dynasty": "宋",
        "collection_info": null
    },
    {
        "uuid": "84a1471e63a406152e2631d6db0ad16e",
        "title": "题明觉寺在在堂十二首  其五",
        "author": "舒亶",
        "content": "一溪高自扑岩来，寺在岩腰水抱回。\n林下老僧相顾笑，柴门今始为君开。",
        "dynasty": "宋",
        "collection_info": null
    },
    {
        "uuid": "3c7f8a26d7767a7ccf170cf672a44555",
        "title": "题明觉寺在在堂十二首  其六",
        "author": "舒亶",
        "content": "高低深浅逐阴晴，一簇林峦画不成。\n谁道青山怕云点，白云点处转分明。",
        "dynasty": "宋",
        "collection_info": null
    },
    {
        "uuid": "430d2e97c250e84a1bd6bac8be24d67b",
        "title": "题明觉寺在在堂十二首  其七",
        "author": "舒亶",
        "content": "四山面面玉成围，只许閒云去又归。\n更有小轩人不到，落花狼籍点苔衣。",
        "dynasty": "宋",
        "collection_info": null
    },
    {
        "uuid": "0423f27b5d0469daa764c00c2b7b4247",
        "title": "题明觉寺在在堂十二首  其八",
        "author": "舒亶",
        "content": "只见青山无水声，到头耳目未全清。\n年来赏遍江东寺，纔入今宵睡未成。",
        "dynasty": "宋",
        "collection_info": null
    },
    {
        "uuid": "ee2ad0d4963e14c1cee507d545c55883",
        "title": "题明觉寺在在堂十二首  其九",
        "author": "舒亶",
        "content": "六国干戈擅霸图，先生谈笑有工夫。\n不知当日纵横梦，曾识水声山色无。",
        "dynasty": "宋",
        "collection_info": null
    },
    {
        "uuid": "0b2c144d01cd0956d89c7b02d85c4a98",
        "title": "题明觉寺在在堂十二首  其一○",
        "author": "舒亶",
        "content": "榛棘丛中旧草堂，千年谁復辨兴亡。\n纍纍付与张仪印，珍重空中一炷香。",
        "dynasty": "宋",
        "collection_info": null
    },
    {
        "uuid": "0d59be748bb007f6ababd96b2b6ea5e6",
        "title": "题明觉寺在在堂十二首  其一一",
        "author": "舒亶",
        "content": "枉将风月恼肝脾，懒復雕镌出小诗。\n昼日焚香面山坐，捲帘时与夜僧棋。",
        "dynasty": "宋",
        "collection_info": null
    },
    {
        "uuid": "1fdb07f052f4f6638f876a7a2c26b1a6",
        "title": "题明觉寺在在堂十二首  其一二",
        "author": "舒亶",
        "content": "小白山前大白山，两山强坐属僧閒。\n何时卜筑三椽地，黄帽青鞋日往还。",
        "dynasty": "宋",
        "collection_info": null
    },
    {
        "uuid": "2131bd9b838ea91966049e2686538c0f",
        "title": "上雪窦山奉慈禅院",
        "author": "舒亶",
        "content": "白云堆裏笑呵呵，上接天衢不较多。\n翠锁亭台山月冷，香风吹裓尽莎罗。",
        "dynasty": "宋",
        "collection_info": null
    },
    {
        "uuid": "c34e60db5b8fc2c2b3e7a17523f64af8",
        "title": "题崇福禅院二首  其一",
        "author": "舒亶",
        "content": "一峰傍倚两山朝，云裏龙孙响佩瑶。\n长与幽人发高兴，不辞雨雪过溪桥。",
        "dynasty": "宋",
        "collection_info": null
    },
    {
        "uuid": "735252d4b383a91614fd6f4cd84ee261",
        "title": "题崇福禅院二首  其二",
        "author": "舒亶",
        "content": "龛灯隐隐夜初分，落果猿啼枕上闻。\n客梦欲成成不得，一窗残月半床云。",
        "dynasty": "宋",
        "collection_info": null
    },
    {
        "uuid": "e1c3ea6840d0405199aa32f5749e084a",
        "title": "瑞岩寺",
        "author": "舒亶",
        "content": "十二峰头月未央，天风吹下紫芝香。\n我来分得僧清致，布衲蒲团一草堂。",
        "dynasty": "宋",
        "collection_info": null
    },
    {
        "uuid": "dce2e208eeee7c81034854b1102c3533",
        "title": "凈居寺",
        "author": "舒亶",
        "content": "老厌冠盖场，万事不挂耳。\n时与林閒人，静话无生理。\n却闻钱长官，只饮凈居水。\n使我夜不眠，灯花亦欢喜。",
        "dynasty": "宋",
        "collection_info": null
    },
    {
        "uuid": "cb513d751070247859e9840253b027c8",
        "title": "登五磊山",
        "author": "舒亶",
        "content": "五磊峰高笔插天，长松合抱几千年。\n尘氛洒落非人世，风露清明近月边。\n枕上数声敲夜磬，山前百亩起春田。\n我来欲步苍苔色，不着篮舆两两肩。",
        "dynasty": "宋",
        "collection_info": null
    },
    {
        "uuid": "8bb7214226ac5d38022a7929bc31a12a",
        "title": "和西湖即席三首",
        "author": "舒亶",
        "content": "四明太守爱西湖，想像桃源旧日图。\n不放尘埃生水面，为传风月到皇都。\n花开别屿千机锦，稻熟僯田万斛珠。\n闻说儿童骑竹马，至今昂首望通衢。",
        "dynasty": "宋",
        "collection_info": null
    },
    {
        "uuid": "ca31d3003e0526d7b99124d23d494908",
        "title": "芦山寺  其一",
        "author": "舒亶",
        "content": "云山流水水中山，尽日青藜共往还。\n更向僧房看图画，不知身在画图间。",
        "dynasty": "宋",
        "collection_info": null
    },
    {
        "uuid": "3d58f9cc32de4ebcd3167e71db6388d6",
        "title": "芦山寺  其二",
        "author": "舒亶",
        "content": "别开小径入松关，半在云间半雨间。\n红叶满庭人倚槛，一池寒水动秋山。",
        "dynasty": "宋",
        "collection_info": null
    },
    {
        "uuid": "09f4eaf49155cdfdd96aa59a11c5273c",
        "title": "芦山寺  其三",
        "author": "舒亶",
        "content": "昨日南山今北山，山南山北几时还。\n世人只道僧閒好，未必僧閒似我閒。",
        "dynasty": "宋",
        "collection_info": null
    },
    {
        "uuid": "dbb399dd2da7ddbcdf75ddbe12ad952f",
        "title": "芦山寺  其四",
        "author": "舒亶",
        "content": "老来漫有爱山心，酒少茶多却不禁。\n一夜上方欹客枕，隔窗自伴冷猿吟。",
        "dynasty": "宋",
        "collection_info": null
    },
    {
        "uuid": "1bcc4c0ee93d9fe9e00bf6291c6d24d0",
        "title": "芦山寺  其五",
        "author": "舒亶",
        "content": "山水连村不见村，冥冥细雨湿黄昏。\n秋山咫尺无人到，须信閒人不用门。",
        "dynasty": "宋",
        "collection_info": null
    },
    {
        "uuid": "3edecae483290ca72ac3e84acb622cc7",
        "title": "芦山寺  其六",
        "author": "舒亶",
        "content": "山空水落见遥村，取次人家只隔云。\n一阵西风雨中过，溪头笑语陇头闻。",
        "dynasty": "宋",
        "collection_info": null
    },
    {
        "uuid": "86b32ce60fbed6fee674fdf56b583523",
        "title": "含珠林",
        "author": "舒亶",
        "content": "何代神僧机匠深，手栽珠树作珠林。\n狞龙离穴颔初凿，老蚌出泥光易寻。\n海近鲛人工迸泣，山深木客费愁吟。\n开窗夜半不成寐，明月时时照我心。",
        "dynasty": "宋",
        "collection_info": null
    },
    {
        "uuid": "581a9d07592a4aa38aac2684f8cc62db",
        "title": "芦山寺  其一",
        "author": "舒亶",
        "content": "江云扶雨暖溶溶，来往东西只信风。\n早晚晴阴浑不定，青山半在有无中。",
        "dynasty": "宋",
        "collection_info": null
    },
    {
        "uuid": "6cdd5e79ca690e082cc26fc55f1438fd",
        "title": "芦山寺  其二",
        "author": "舒亶",
        "content": "鹅鸭相呼初出田，昏昏云日澹平川。\n寒云数簇山南北，不见人家空见烟。",
        "dynasty": "宋",
        "collection_info": null
    },
    {
        "uuid": "a797ec565ecaa1852f41ebcb3b10855b",
        "title": "题桃源书院",
        "author": "舒亶",
        "content": "三月桃源路，先生安在哉。\n青衫尚颜色，蜂蝶已尘埃。\n白鹤山云暗，金鸡洞锁开。\n神游追不返，峦岳自崔嵬。",
        "dynasty": "宋",
        "collection_info": null
    },
    {
        "uuid": "89f264c44efa045f03029e1794fff29e",
        "title": "赤陇山",
        "author": "舒亶",
        "content": "野草如排戟，山花似列屏。\n维舟一登览，误入小蓬瀛。",
        "dynasty": "宋",
        "collection_info": null
    },
    {
        "uuid": "ffbf0daeb597bd300b743216404b9b38",
        "title": "句  其一",
        "author": "舒亶",
        "content": "空外水光风动月，暗中花气雪藏梅。",
        "dynasty": "宋",
        "collection_info": null
    },
    {
        "uuid": "0d94366b8a57e18d6ca2b31955653246",
        "title": "句  其二",
        "author": "舒亶",
        "content": "宿雨阁云千嶂碧，野花弄日一村香。",
        "dynasty": "宋",
        "collection_info": null
    },
    {
        "uuid": "214ef158fab21c178a5b0483d99b5849",
        "title": "句  其三",
        "author": "舒亶",
        "content": "万壑水澄知月白，千林霜重见松高。",
        "dynasty": "宋",
        "collection_info": null
    },
    {
        "uuid": "9fda802ee5af5736e702c82169231a4b",
        "title": "句  其五",
        "author": "舒亶",
        "content": "忍看夜影分残月，别送秋声入晚风。",
        "dynasty": "宋",
        "collection_info": null
    },
    {
        "uuid": "76c57d685100b37cd461d259304a4b7c",
        "title": "句  其六",
        "author": "舒亶",
        "content": "沙岸金笼树，灯汀玉涌涛。",
        "dynasty": "宋",
        "collection_info": null
    },
    {
        "uuid": "9073c4d3c35c9b724c32e39f7f4f4efa",
        "title": "句  其七",
        "author": "舒亶",
        "content": "纤尘不动天如水，一色无垠月共霜。",
        "dynasty": "宋",
        "collection_info": null
    },
    {
        "uuid": "7c1d51c275f94c03014e86b73cb0a8a9",
        "title": "句  其八",
        "author": "舒亶",
        "content": "尘埃满匣空鸣剑，风雨归舟只载书。",
        "dynasty": "宋",
        "collection_info": null
    },
    {
        "uuid": "6545dc6db7c84f6bb4d1718873d8e10f",
        "title": "句  其九",
        "author": "舒亶",
        "content": "一锋不断奸凶首，千古焉知将相才。",
        "dynasty": "宋",
        "collection_info": null
    },
    {
        "uuid": "96bc8ebac289282fe2ee1278d83f3d03",
        "title": "句  其一○",
        "author": "舒亶",
        "content": "气味贤中好。",
        "dynasty": "宋",
        "collection_info": null
    },
    {
        "uuid": "34fe7f04849ca30a79c8bd86105f7618",
        "title": "句  其一一",
        "author": "舒亶",
        "content": "云随落日移。",
        "dynasty": "宋",
        "collection_info": null
    },
    {
        "uuid": "7f796266dac8061b999b753984572892",
        "title": "句  其一二",
        "author": "舒亶",
        "content": "风烟野外嘉。",
        "dynasty": "宋",
        "collection_info": null
    },
    {
        "uuid": "7558d31c4d229a285036bf0c3d81042f",
        "title": "存目  其一",
        "author": "舒亶",
        "content": "诗题：明月堂首句：引月贮虚堂。",
        "dynasty": "宋",
        "collection_info": null
    },
    {
        "uuid": "d6fdc23071930838b81e51b755bf6f3c",
        "title": "存目  其二",
        "author": "舒亶",
        "content": "诗题：香山首句：抖擞轩裳一鬨尘。",
        "dynasty": "宋",
        "collection_info": null
    }
]