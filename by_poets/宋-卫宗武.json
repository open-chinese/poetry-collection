[
    {
        "title": "水调歌头 风雨卷春去",
        "author": "卫宗武",
        "content": "风雨卷春去，绿紫总无馀。\n窈窕一川芳渚，软草接新蒲。\n杨柳垂垂飘絮，桑柘阴阴成幄，殷绿正棻敷。\n迁木莺呼友，营垒燕将雏。\n金蕉举，珠樱累，豆梅腴。\n寿乡歌舞，樽前暂得皱眉舒。\n往事南柯印绶，晚岁北山杖屦，寂寞笑今吾。\n幸作耆年侣，写入洛英图。",
        "dynasty": "宋",
        "collection_info": null
    },
    {
        "title": "摸鱼儿 小林峦、一年芳事",
        "author": "卫宗武",
        "content": "小林峦、一年芳事，乱红还又飞雨。\n生香冉冉花阴转，云擘满空晴絮。\n游宴处。\n看乐意相关，庭下胎仙舞。\n歌声缓度。\n任圆玉敲寒，飞觞传晓，未许放春去。\n闲中趣。\n明月清风当户。\n莘莘容屋陈俎。\n翦裁妙语频赓唱，巧胜郢斤般斧。\n心自许。\n拼凋景颓龄，为莺俦燕侣。\n同盟会取。\n共花下小车，竹间三径，长作老宾主。",
        "dynasty": "宋",
        "collection_info": null
    },
    {
        "title": "摸鱼儿 见春来、又将春尽",
        "author": "卫宗武",
        "content": "见春来、又将春尽，狂风那更痴雨。\n一番芳径催人老，回首绿杨飘絮。\n欢会处。\n有小小池亭，止欠妙歌舞。\n光阴梭度。\n对草木幽姿，候禽雅奏，客至未应去。\n十年里，冷落翟公庭户。\n朋来草草樽俎。\n投闲赢得浮生乐，肯羡油幢绣斧。\n春几许。\n任洛谱名葩，留宴耆英侣。\n浮荣竞取。\n纵带玉围腰，印金系肘，争似莺花主。",
        "dynasty": "宋",
        "collection_info": null
    },
    {
        "title": "木兰花慢 聚林园芳景",
        "author": "卫宗武",
        "content": "聚林园芳景，尽输韩圃陶篱。\n任雨虐风饕，露凝霜压，丛木离披。\n正色幽香不减，与冬兰、并秀结心知。\n天赋花中名节，不教桃李同时。\n清奇。\n秋后尤宜。\n浮卉尽、尚芬菲。\n称处士庭除，先生简册，声续吾伊。\n便好竹间松下，擅晚芳、长伴岁寒姿。\n懊恨携樽已晚，明年来把花枝。",
        "dynasty": "宋",
        "collection_info": null
    },
    {
        "title": "酹江月・念奴娇 露华凝聚",
        "author": "卫宗武",
        "content": "露华凝聚，夜更长、寒压一床衾重。\n局缩龟藏灯幌悄，明灭银釭欲冻。\n鼻观流珠，肌纹浮粟，敧枕难成梦。\n明蟾交映，一窗清影梅弄。\n晓见黄陨丹空，但琼华点缀，万梢森耸。\n橘柚香来分好景，书后尽堪题送。\n青女呈工，玉妃传信，渐六霙飞动。\n瑞花盈尽，看看叠嶂银涌。",
        "dynasty": "宋",
        "collection_info": null
    },
    {
        "title": "酹江月・念奴娇 暮云凝冻",
        "author": "卫宗武",
        "content": "暮云凝冻，耸玉楼、拈断冰髯知几。\n今岁天公悭破白，未放六霙呈瑞。\n瘗马发祥，妖麋应祷，终解从人意。\n腊前三白，瑶光一瞬千里。\n便好翦刻漫空，落花飞絮，滚滚随风起。\n莫待东皇催整驾，点点消成春水。\n巧思裁云，新词胜雪，引动眉间喜。\n欺梅压竹，看看还助吟醉。",
        "dynasty": "宋",
        "collection_info": null
    },
    {
        "title": "满江红 屑玉飞霙",
        "author": "卫宗武",
        "content": "屑玉飞霙，正堪称、冯夷展布。\n空几度、痴云凝聚，狂风掀舞。\n点点抛扬珠作霰，纤纤断续丝垂雨。\n借银河、翦刻六花飘，天应许。\n水漠漠，斜桥渡。\n烟淡淡，长亭路。\n望寒莎衰草，总成愁绪。\n坡老新堤须好在，逋仙孤屿犹堪去。\n共寻梅、止欠雪双清，烦青女。",
        "dynasty": "宋",
        "collection_info": null
    },
    {
        "title": "满江红 弧矢开祥",
        "author": "卫宗武",
        "content": "弧矢开祥，喜从此、旬兼九日。\n新岁改、椒盘献颂，齐头七十。\n渐入唐人诸老画，可追洛社耆英集。\n有陶潜、三径健吟哦，贫而适。\n摘仙桂，探蟾窟。\n敛洪藻，归麟笔。\n总古先传记，讥评得失。\n不朽芬芳垂简册，浮荣土苴轻簪笏。\n看年如、卫武粲成章，诗传抑。",
        "dynasty": "宋",
        "collection_info": null
    },
    {
        "title": "天仙子 搭宅亭园虽不大",
        "author": "卫宗武",
        "content": "搭宅亭园虽不大。\n花木成阴难论价。\n豪端点缀有珠玑，竹一带。\n梅一派。\n明月清风何用买。\n子子孙孙纡寿彩。\n家庆成图和蔼蔼。\n更添三岁古来稀，酒满斝。\n诗满架。\n直到耆颐年未艾。",
        "dynasty": "宋",
        "collection_info": null
    },
    {
        "title": "水龙吟 桑蓬扫尽闲愁",
        "author": "卫宗武",
        "content": "桑蓬扫尽闲愁，未应人比梅花瘦。\n眉峰顿展，恰如云卷，北山□九。\n萦锦绣肠，袖丝纶手，骎骎希有。\n□□□博取，巍科□□，儒冠于我何负。\n初度年来年去，喜称觞、腊前还又。\n安时委命，金鱼玉带，傥来斯受。\n傍屋园林，抚松对竹，共朋三寿。\n且逍遥、安乐窝中，岁岁进、长生酒。",
        "dynasty": "宋",
        "collection_info": null
    },
    {
        "title": "金缕曲・贺新郎 强半秋澄穆",
        "author": "卫宗武",
        "content": "强半秋澄穆。\n半月弦、南极躔高，寿星明煜。\n今岁户庭殊旧岁，洗尽闲愁千斛。\n沸春夏、欢声相续。\n兰已种成香满砌，更蕣华、得偶颜如玉。\n双捧劝，寿齐祝。\n郗枝芳映庄椿绿。\n觉这番、初度称觞，桂增芬馥。\n生子生孙从此始，剩有人传祖笏。\n看八座、青毡须复。\n两两闺中俱秀质，待子平、婚嫁人人足。\n碧桃下，跨青鹿。",
        "dynasty": "宋",
        "collection_info": null
    },
    {
        "title": "理学",
        "author": "卫宗武",
        "content": "寥寥二千载，道统几欲坠。\n濂洛暨关中，浚源接洙泗。\n干淳诸大儒，流派何以异。\n无极而太极，性命发其秘。\n先天而后天，理数稽其至。\n四书共羣籍，精微穷奥义。\n五常与异端，辨析无遗旨。\n谓教以渐进，谓功可直遂。\n为说虽殊科，其归同一揆。\n践修本诚敬，讲贯非口耳。\n要在绝己私，浑然循天理。\n启钥以抽关，发蒙而警聩。\n后进有所宗，绝学得所继。\n作者蔑以加，百世或可俟。",
        "dynasty": "宋",
        "collection_info": null
    },
    {
        "title": "君道",
        "author": "卫宗武",
        "content": "勋华相授受，谟典所具述。\n其要在厥中，精一而允执。\n惟诚乃能精，惟诚乃能一。\n是以无党偏，是以臻正直。\n三代所共守，百世不可易。\n伯者假仁义，战国尚诈力。\n汉唐非无君，文为事矫饰。\n其能粹而王，一指不可屈。\n所以无善治，循袭至今日。\n纯诚而不杂，惟皇斯立极。\n敛敷锡庶民，懋建昭大德。\n治欲往古如，舍此他无术。",
        "dynasty": "宋",
        "collection_info": null
    },
    {
        "title": "伊周",
        "author": "卫宗武",
        "content": "誓征黜夏命，武成有商邑。\n惟王弗率祖，冲人初嗣历。\n既放奉归亳，已摄復明辟。\n前此所未闻，浮言曾罔恤。\n二公德动天，民亦归其德。\n忠诚靡有他，上下素孚格。\n遂以直道行，观听自无惑。\n吁嗟人不古，后世几新室。",
        "dynasty": "宋",
        "collection_info": null
    },
    {
        "title": "汉文帝",
        "author": "卫宗武",
        "content": "恺悌而爱人，恭俭以持己。\n府库有余财，勿忍为己费。\n田租奉公上，屡至为民赐。\n不肯私嬖臣，以存大臣体。\n不敢私贵戚，以贻天下议。\n澹乎无嗜好，绝不尚功利。\n断刑岁数百，烟火绵万里。\n礼乐虽未遑，亦足为善治。\n洪惟庆历君，盛德槩相类。\n爰立俱名臣，后元则无是。",
        "dynasty": "宋",
        "collection_info": null
    },
    {
        "title": "隋炀帝",
        "author": "卫宗武",
        "content": "方其为储贰，用智固已谲。\n及夫据大器，为谋抑何逆。\n龙舟及凤谲，无岁不游适。\n离宫与别殿，快意事淫佚。\n置酒燕要荒，会者三十国。\n紫舌与黄支，无所不臣服。\n亲驾两征辽，方且肆穷黩。\n羣盗遂蜂起，土地日以蹙。\n惛犹不知悟，愎谏辄诛戮。\n肘腋俄变生，兵刃交于目。\n不肖孰甚焉，身亡而国覆。",
        "dynasty": "宋",
        "collection_info": null
    },
    {
        "title": "留侯",
        "author": "卫宗武",
        "content": "狙击岂良图，命几危博浪。\n既受黄石书，颠秦而蹶项。\n报韩志已酬，兴汉画仍赞。\n历陈借箸计，潜消刻印患。\n定封谋遂寝，立嫡计莫尚。\n转危以为安，其易犹反掌。\n万钟谁不怀，裂土人所望。\n何勃身亦繫，韩彭国随丧。\n驾言仙与游，高风巢许上。",
        "dynasty": "宋",
        "collection_info": null
    },
    {
        "title": "二疏",
        "author": "卫宗武",
        "content": "二君耸高致，今古知敬慕。\n勇退人所难，尤得所以去。\n贵戚举爱弟，将使哙为伍。\n天子尚衷疑，抗议非不许。\n傥或身久留，宁免与时忤。\n驾言盍知止，幡然解印组。\n归来逸老寿，荣辱一无累。\n鬻金广田宅，拒绝儿辈语。\n多财益其过，富为众怨府。\n贤哉乎斯言，奚止明出处。",
        "dynasty": "宋",
        "collection_info": null
    },
    {
        "title": "孔明",
        "author": "卫宗武",
        "content": "龙卧而长吟，胸次抱奇伟。\n立心不北向，特为三顾起。\n曹瞒下荆州，气可吞权备。\n奋袂为一出，遂成鼎足势。\n忠诚以辅国，相业难拟议。\n刑政能服人，怨雠至感涕。\n出师陈悃款，训诰相表裏。\n南攻孟获平，北出张合殪。\n司马亦严惮，甘受巾帼耻。\n傥使先十年，营星未殒坠。\n兴復其可期，中原安有魏。",
        "dynasty": "宋",
        "collection_info": null
    },
    {
        "title": "荀彧",
        "author": "卫宗武",
        "content": "曹公初见奇，直以子房许。\n制胜算无遗，毙袁而诛吕。\n意见稍有乖，几欲置鼎俎。\n朝端存正论，九锡胡不取。\n本初固难依，姦雄恶可辅。\n初年歼德祖，继又族文举。\n嗜杀其如斯，大夫可以去。\n见几奚不早，一死昧所处。\n既不为夷齐，又不为伊吕。\n徒抱忠贞心，遗憾亘千古。",
        "dynasty": "宋",
        "collection_info": null
    },
    {
        "title": "韩延之",
        "author": "卫宗武",
        "content": "刘公復晋祚，功成萌异志。\n网罗欲用才，翦除不附己。\n荆州乃巨镇，肯容司马氏。\n家儿特小过，亲驾勤问罪。\n延之乃其客，折柬谓可致。\n善乎为辞令，伐君啖人利。\n誓与臧洪俱，身殒游九地。\n启缄示僚佐，事人固当尔。\n背主以从雠，自昔滔滔是。\n傥使阅此书，虽死有余愧。",
        "dynasty": "宋",
        "collection_info": null
    },
    {
        "title": "颜鲁公",
        "author": "卫宗武",
        "content": "人之生也直，不直匪君子。\n一从平原归，立朝更奇伟。\n挺挺尽孤忠，蹇蹇陈正义。\n初年忤元载，晚节遇卢杞。\n不为时宰容，乃作天子使。\n正言明顺逆，凶俦知敬畏。\n未几变异生，卒堕奸邪计。\n罗浮寄远音，流传涉疑似。\n英烈天启之，万世凛生气。",
        "dynasty": "宋",
        "collection_info": null
    },
    {
        "title": "知足",
        "author": "卫宗武",
        "content": "束髮至皓首，雅意在林谷。\n退閒十五年，一官如脱梏。\n抱关寻故步，谬语不可赎。\n投绂赋归来，幸不至迷復。\n有田可饷饥，有园可寄目。\n有屋枵然大，其中无所蓄。\n代步跨款段，课耕驱觳觫。\n斗筲量易盈，菟裘计已足。\n嘅方际时艰，已幸免僇辱。\n年丰喜洊臻，我庾有新谷。\n床头酒一壶，架上书数束。\n酒余取书诵，岂不胜丝竹。\n水北与城南，苍筠列万玉。\n更须仿元亮，剩种松与菊。\n招邀文字侣，吟哦日相属。\n自足了余生，此外復何欲。",
        "dynasty": "宋",
        "collection_info": null
    },
    {
        "title": "春怀  其一",
        "author": "卫宗武",
        "content": "伊耆司化权，与物何落落。\n不见阳和敷，但闻风雨恶。\n柔绿尚含滋，水红悭破萼。\n动植久陵暴，至仁同橐籥。\n可使令行冬，寒威肆余虐。\n便须转机栝，曜灵俾灼烁。\n芬芳千万林，熏为红紫幄。\n庶俾竞春徒，薄有登台乐。",
        "dynasty": "宋",
        "collection_info": null
    },
    {
        "title": "春怀  其二",
        "author": "卫宗武",
        "content": "干坤日以闢，生意日以隘。\n春风一披拂，万族竞苏快。\n肖翘与蠕动，靡不忻坼解。\n庆泽流光华，垂荣到菅蒯。\n山木岂自寇，孰翦而孰拜。\n根干傥有遗，滋萌乃復在。\n苍箓溥至仁，何类不昭泰。\n人为物之灵，元化忍独外。\n气运何日回，岁月易征迈。",
        "dynasty": "宋",
        "collection_info": null
    },
    {
        "title": "春怀  其三",
        "author": "卫宗武",
        "content": "时来桃李妍，春风乃知己。\n时去桃李萎，春华俱梦寐。\n芳菲气不齐，一一理犹是。\n何如松与柏，无荣亦无悴。\n浮生寄旅亭，万事若流水。\n富贵等空花，灭没无足纪。\n身前苟遗臭，身后乌可洗。\n我愿为松柏，不愿为桃李。\n长保千岁姿，盘根涧阿底。",
        "dynasty": "宋",
        "collection_info": null
    },
    {
        "title": "春雨",
        "author": "卫宗武",
        "content": "青皇初布令，大块已流湿。\n霏霏散冲融，一一成膏液。\n骎寻夜漏分，掀扬风箭疾。\n孤灯月明眼，渐觉檐花密。\n滴沥声既洪，淋浪势方集。\n清响迸源泉，美泽徧原隰。\n甘腴滋田毛，浸灌融地脉。\n盖将兆稌黍，岂但秀荠麦。\n溪山鳞甲长，卉木攒新碧。\n化工悦万族，生意浩无极。\n苟惟本根在，孰不芽且坼。\n未春雨非土，见者自凄恻。\n既春雨非玉，闻者何悦怿。\n未能齐惨舒，吾亦为物役。\n英英梅粉露，点点桃红入。\n更喜酿芳菲，催花居第一。",
        "dynasty": "宋",
        "collection_info": null
    },
    {
        "title": "立春出郊风急有作",
        "author": "卫宗武",
        "content": "意行出郊垧，迎春二之日。\n不闻条风鸣，但见朔风急。\n朔风何太严，厉物无洪纤。\n时方尚发育，岂汝当行权。\n试与东皇说，燠寒宜按节。\n一气鼓至和，要令无夭阏。\n我老值途穷，荷锸今为农。\n但愿五时若，鼓腹歌豳风。",
        "dynasty": "宋",
        "collection_info": null
    },
    {
        "title": "次韵春  其一",
        "author": "卫宗武",
        "content": "水行苦严厉，万彙喜得春。\n解雷久忽震，蛰户奋者殷。\n根芽沐膏雨，旸晖復熹晨。\n淑气盎原野，鼎鼎来芳辰。\n小车度花阴，游芳浮曲尘。\n少年争竞春，外诱何纷纷。\n老矣蠲其华，寄贤而葆真。\n多吟以为富，犹恐道益贫。",
        "dynasty": "宋",
        "collection_info": null
    },
    {
        "title": "次韵春  其二",
        "author": "卫宗武",
        "content": "熙阳熏盖壤，丽景日以新。\n娅姹花媚昼，嚘嘤鸟鸣晨。\n纷华易消歇，非久沦沙尘。\n举世竞芳菲，湎若嗜饮醇。\n岂知有至味，澹然哜道真。\n试问金谷夫，何如箪瓢人。",
        "dynasty": "宋",
        "collection_info": null
    },
    {
        "title": "次韵春  其三",
        "author": "卫宗武",
        "content": "物华来冉冉，天气宜温温。\n浪浪但鸣雨，浩浩常浮云。\n谁知润泽中，厥有丰美存。\n一朝日出杲，绚烂赪紫羣。\n川原徧涂抹，纷若粉黛陈。\n芳菲出枯槁，何异富易贫。\n难并惟乐事，昔人尝有云。",
        "dynasty": "宋",
        "collection_info": null
    },
    {
        "title": "次韵春  其四",
        "author": "卫宗武",
        "content": "方寸负奇伟，自足排外纷。\n乐哉曾子履，翛然渊明巾。\n利欲伐其性，智识由是昏。\n盛丽悦其目，梦幻何足云。\n不如觑文字，日月从转轮。\n饮芳而咀华，四时无非春。\n芸芸市朝客，孰识此味真。",
        "dynasty": "宋",
        "collection_info": null
    },
    {
        "title": "春山",
        "author": "卫宗武",
        "content": "青山四时好，春至尤盛丽。\n润泽散冲融，华滋出枯悴。\n云根鳞甲动，风柯羽旄曳。\n羣芳间点染，一碧互经纬。\n组绣列障陈，缋画崇屏倚。\n嵬昂如帝尊，黼黻俨衣被。\n我老得余暇，时来领胜事。\n穿云度舟楫，披雾纵屐履。\n涓泉幽响生，鸣鸟繁声脆。\n天然成妙奏，人籁恶可拟。\n息游返靖庐，纷华以静对。\n独坐勘古书，冥观参物理。\n光景犹驹驰，色象亦蝉蜕。\n至人善观山，夫岂悦浮靡。\n懿此静秀姿，万古挹清致。",
        "dynasty": "宋",
        "collection_info": null
    },
    {
        "title": "塾楼春集次日和儿辈韵",
        "author": "卫宗武",
        "content": "伊耆嘘至和，熏播弥大地。\n有声沸候禽，有色衒名卉。\n丽景接川原，浩万历岁几。\n于时不得乐，夫人自暴弃。\n卑官徒劳人，忆昔续宾戏。\n继忝隶部曹，厕迹于朝市。\n未几乘汉鄣，归来从绮里。\n誓当守衡茅，不復问行李。\n方开陶径荒，遽惊周室毁。\n时艰慨适逢，身存良自喜。\n筑庐傍山栖，视家如客邸。\n虽存蓬荜居，仅为燕雀芘。\n兹辰薄游衍，携友忘汝尔。\n书楼舒远眺，林芳犹蜕委。\n麦陇连蔬畦，青黄错成绮。\n野色入杯桊，山光浮屐底。\n阳春艷欲流，霁景浩无际。\n献酬乐佳宾，续广頼吾子。\n朝来补吟事，粗不忝诗礼。\n顾余八十叟，忘我忘忘世。\n醺余扶杖归，笑语喧童稚。\n斯游固已适，未足穷乐意。\n九峰苇可杭，相望在尺咫。\n忧先天下忧，乐岂果在是。\n忧乐存诸心，尚堪追禊事。",
        "dynasty": "宋",
        "collection_info": null
    },
    {
        "title": "和野渡家园杂兴  其一",
        "author": "卫宗武",
        "content": "幽人非嗜石，适意在嶙峋。\n万形何足多，一卷未为贫。\n山奚必泰华，水奚必海滨。\n藏珠川乃媚，韫玉璞足珍。\n傥存丘壑意，可障世俗尘。\n烟霞从此生，自足怡性真。",
        "dynasty": "宋",
        "collection_info": null
    },
    {
        "title": "和野渡家园杂兴  其二",
        "author": "卫宗武",
        "content": "雅士酷爱竹，无肉饥亦忍。\n即之俗自祛，对此酌宜引。\n好尚契子猷，题咏迈元稹。\n二友独与交，十客何敢并。\n丈夫意气豪，少年精爽紧。\n春至长子孙，班班森玉笋。",
        "dynasty": "宋",
        "collection_info": null
    },
    {
        "title": "和野渡家园杂兴  其三",
        "author": "卫宗武",
        "content": "谁谓野烧生，恶草不须薙。\n为萧易成丛，滋蔓或布地。\n不别小人俦，恐昧前贤意。\n舞茵含晴曛，经带摇轻吹。\n拂拂来野香，萋萋动幽思。\n坐对一庭芳，煮茶消午睡。",
        "dynasty": "宋",
        "collection_info": null
    },
    {
        "title": "和野渡家园杂兴  其四",
        "author": "卫宗武",
        "content": "绿稠红欲尽，架竹引酴醾。\n葳蕤晴雪艷，汗漫春风枝。\n燕鶑相见晚，蜂蝶正忙时。\n芳辰似历块，乐事犹残棋。\n可怜香骨销，但有绿鬓垂。\n春归恨难挽，浮絮盈芳池。",
        "dynasty": "宋",
        "collection_info": null
    },
    {
        "title": "己卯雨后春兴呈吟友",
        "author": "卫宗武",
        "content": "一气散冲融，生意溢羣动。\n膏泽溜涓涓，物华来总总。\n孤芳擅魁元，众卉遂宾从。\n丹碧互鲜妍，低昂相错综。\n茵铺五茸稠，旆接千林耸。\n为媒想雉骄，求友悦鶑咔。\n丝茧富桑畴，餠饵馨麦陇。\n耕犁雨既肥，荷锸云成滃。\n花间车可乘，果下马宜鞚。\n骎寻光景流，潇洒日月送。\n悦情书一编，舒忧琴四弄。\n九仞功徒劳，三径步莫纵。\n空羡兰亭游，惟存草池梦。\n郊原初骀荡，风尘息澒洞。\n良辰怅易逾，雅志浩难控。\n春吟料满囊，春酿香浮瓮。\n春水玉交流，春山翠如涌。\n乐事勿復论，幽寻犹可共。\n王谢何人斯，吾将继芳踵。",
        "dynasty": "宋",
        "collection_info": null
    },
    {
        "title": "竹外海棠",
        "author": "卫宗武",
        "content": "我有三径园，今为牛马皂。\n傍家寻丈地，昔未长荼蓼。\n琅玕数十挺，新培岁可考。\n幻出一庭阴，咫尺成深窈。\n客来可款延，友至或径造。\n于时正芳菲，所欠花缭绕。\n隔篱旧封植，一种媚而好。\n卷翠护春姿，娇红衒天巧。\n折来侑清尊，嫣然为一笑。\n绝胜歌舞羣，声容託幻眇。\n久欲构小亭，为计恨不早。\n金屋延阿娇，祇恐人易老。\n此花擅春妍，独恨易荣槁。\n岂若对此君，四时森羽葆。\n不惟祛尘俗，端可助吟啸。\n良辰集朋簪，杯柈惭草草。\n于焉小徜徉，即此是幽讨。",
        "dynasty": "宋",
        "collection_info": null
    },
    {
        "title": "寓萧塘皆春堂偶成",
        "author": "卫宗武",
        "content": "红云逐水流，春事随飞扬。\n昔嗟节序移，今苦岁月长。\n洊为萧水游，物是人则亡。\n西园得逍遥，暂寄风雨床。\n栾栾荆棘中，尚余頳紫粧。\n晚芳衒鲜妍，婉娩春满堂。\n倚栏俯澄碧，浩荡花藕塘。\n寿柏虬龙姿，古桂鸿鴈行。\n幽禽三五弄，髣髴疑宫商。\n林园岂不好，惆怅辰匪良。\n辰良其何时，世运安有常。\n我欲把犁锄，老此桑麻乡。\n却虞远城市，物怪尤披猖。\n不如依坟垆，结茅千仞冈。\n寄玄而栖白，抗志于羲黄。\n清泉碧嶂间，殁则于斯藏。",
        "dynasty": "宋",
        "collection_info": null
    },
    {
        "title": "山行",
        "author": "卫宗武",
        "content": "携友行莫春，山南復山北。\n一川去萦纡，层林互倚伏。\n舍舟上孱颜，万象咸在目。\n野花衒残红，柔条曳新绿。\n春峦润如酥，春水流如玉。\n芳草浩无涯，好鸟鸣相续。\n老阅几岁华，看山看不足。\n凡物各有时，时去时必復。\n顾我岂物如，此生何能谷。",
        "dynasty": "宋",
        "collection_info": null
    },
    {
        "title": "将到霅陇",
        "author": "卫宗武",
        "content": "春峦如佳宾，应接何敢暇。\n我来日与对，不觉迫初夏。\n繁林涌翠雾，经综密无罅。\n鸣鸟间啼鶑，郑音忽奏雅。\n萋萋碧草间，晔晔赪紫亚。\n幽栖绝俗交，燕坐陪僧话。\n论事覈古今，谈禅悟生化。\n新茗瀹云涛，迥胜酒新醡。\n嘉蔬煮玉版，可鄙食肉者。\n时诵渊明诗，万虑足陶写。\n芳春背人去，归舟行步驾。\n好山不可载，写入无声画。",
        "dynasty": "宋",
        "collection_info": null
    },
    {
        "title": "寄道友",
        "author": "卫宗武",
        "content": "忆昨君有行，飘飘气欲僊。\n去作苏门啸，不觉晚岁年。\n云采照高秋，盟言尚无愆。\n远音传征鸿，俄乃栖冷泉。\n北山有野鹤，长唳声闻天。\n高人游华胥，岂不惊昼眠。\n囊中宝苑书，香翰徒联翩。\n安得九灵光，晔晔飞我前。",
        "dynasty": "宋",
        "collection_info": null
    },
    {
        "title": "自茶坞归禾中坟庵赋",
        "author": "卫宗武",
        "content": "既雨俄喜晴，既晴旋復雨。\n老年困肩舆，仆夫苦行路。\n霏霏雾气收，冉冉阳明吐。\n干端顿收豁，物象各呈露。\n晴峦含春晖，娟娟如靓女。\n枯槁变华滋，万绿新织组。\n涧花度幽香，谷鸟试新语。\n胜槩未易穷，可挹不可取。\n我来事幽讨，惟恐商羊舞。\n愿天衍霁期，助我发吟趣。\n归来日未晡，一声闻杜宇。",
        "dynasty": "宋",
        "collection_info": null
    },
    {
        "title": "钱竹深招泛西湖值雨即事",
        "author": "卫宗武",
        "content": "西湖成久别，岁月不可记。\n竹君秩豆笾，枌友集簪履。\n放船及中流，烟霭渺无际。\n宛类太极初，混沌但一气。\n浩浩云常浮，垂垂雨不止。\n楼观列画图，黯淡微茫裏。\n素粧姿态妍，于此见西子。\n纔入西陵桥，林峦得近似。\n缓步香月堂，循山历其址。\n逋僊去何之，千古俨清致。\n淋漓雨珠僊，一一浴未起。\n粲然间红粧，脸霞泪如洗。\n余芳袭壶觞，暗馥散襟袂。\n十里花柳堤，六桥风月地。\n暝色压舩舷，游屐不可至。\n昌翔度裏湖，两山浓滴翠。\n中有白鸟閒，翩翩自游戏。\n几年阻行乐，谓有公闾第。\n栋宇半苍苔，遗污渍清泚。\n兴亡成古今，感忾重歔欷。\n转柁迩城堤，觥筹犹未既。\n风生语笑高，云遏歌声曳。\n斯游属晏阴，乐事亦足纪。\n何时可重来，风日待清美。",
        "dynasty": "宋",
        "collection_info": null
    },
    {
        "title": "对竹衍坡诗意",
        "author": "卫宗武",
        "content": "尔来食无肉，所喜居有竹。\n森森无千纛，挺挺立羣玉。\n婵娟而鲜润，偏悦隠者目。\n苟使清可娱，何妨饱不足。\n小人求属厌，君子肯为腹。\n余生復何为，一事无足录。\n惟应对此君，细把坡诗读。",
        "dynasty": "宋",
        "collection_info": null
    },
    {
        "title": "赋南墅竹",
        "author": "卫宗武",
        "content": "物得气之清，钟秀莫如竹。\n是谓东南美，羣植可奴仆。\n虚心而独立，劲节不回曲。\n傍屋着数挺，能洗尘万斛。\n截之作凤鸣，雌雄相配六。\n杀以为汗青，奚啻十年读。\n有体兼有用，迥异凡草木。\n骚人互题品，国风尝纪录。\n子有步仞丘，殆类篔筜谷。\n老筠依云根，错出胜千陆。\n矫虔相长雄，高下森立玉。\n霏霏雾滴翠，滟滟浪翻绿。\n蟠根龙蛇走，密叶鸾凤蹙。\n林飈振微响，环佩声戛触。\n琐碎流金辉，霁晓弄清旭。\n熙阳发菁华，婀娜舞桂纛。\n滋萌长云仍，一一锦䙀束。\n火轮行长空，炎歊暑方酷。\n枕簟入幽深，洒若寒露沃。\n秋月映婵娟，清影夜相属。\n岁寒交胜友，南枝花倚伏。\n四序景无涯，风月任追逐。\n人谓小渭川，我忝共淇澳。\n邀朋对此君，岂惜醉醽醁。\n七贤迹已远，遗响犹可续。\n冰雪生襟袖，云烟散毫牍。\n祇欠与可俦，写入鹅溪幅。",
        "dynasty": "宋",
        "collection_info": null
    },
    {
        "title": "赋西轩竹",
        "author": "卫宗武",
        "content": "种竹纔一亩，便有千亩势。\n苟能会其趣，何拘寻丈地。\n其气伟丈夫，其德象君子。\n莹哉冰雪如，润与珪璋比。\n中虚而有容，外直而不倚。\n迥非凡植俦，惟与乔松齿。\n揽以入吟篇，引以近书几。\n好之而乐之，雅致要相似。\n物清我亦清，相对乃无愧。\n翛然静秀姿，举世所同嗜。\n志趣有不侔，肝胆楚越异。\n将以洗凡俗，凡俗乌可洗。\n绿猗喻武公，金璧侈归美。\n萧瑟悦宣尼，食肉至忘味。\n有之而似之，气类由默契。\n此君如有知，哙伍亦所耻。\n苟或冰炭然，虽多亦奚以。",
        "dynasty": "宋",
        "collection_info": null
    },
    {
        "title": "为僧赋竹泉诗",
        "author": "卫宗武",
        "content": "竹不可无水，有水必有竹。\n彼美槃涧阿，碧鲜映澄绿。\n漱石戛鸣球，拂云森立玉。\n苟得一以清，而况二吾足。\n上人要心契，毋但悦其目。\n物我趣不侔，亦恐难医俗。",
        "dynasty": "宋",
        "collection_info": null
    },
    {
        "title": "初夏登北山  其一",
        "author": "卫宗武",
        "content": "春山如佳人，形色丽而秀。\n兹来怅非时，已入朱明候。\n片红飞不留，万绿新改旧。\n接茵芳草蔓，偃盖古木茂。\n黛鬟临水镜，一色浄无垢。\n戛然鸣声幽，雅弄出禽口。\n得閒此夷犹，不觉留滞久。\n一叶泛澄川，萦回历农亩。\n决渠散青秧，耕夫类成偶。\n舍舟挟短筇，崎岖度重阜。\n野芳气如兰，冉冉袭襟袖。\n逶迤穷山椒，寸怀纳宇宙。\n川原浩无涯，万象皆我有。\n沧溟杳渺间，云梦吞八九。\n昌黎开衡云，羊公登岘首。\n顾我凡陋资，视此亦培塿。\n虽然形气殊，兴趣无异否。\n独嗟今昔殊，人事有迁贸。\n而我老无闻，将与草木朽。\n陟巘復降原，玄庐新结构。\n伊傅不可怀，松乔以为友。\n不死非所求，姑以佚吾寿。",
        "dynasty": "宋",
        "collection_info": null
    },
    {
        "title": "初夏登北山  其二",
        "author": "卫宗武",
        "content": "屡月不见山，胸次若逼窄。\n举棹远相望，已渍双眸碧。\n即之清入神，喜復遂良觌。\n非但尘思浣，顿觉余疴失。\n玉流浸层峦，缘云抱幽石。\n草木去浮夸，秋容浄如拭。\n我来谁与俦，一道兼一释。\n精庐既窈深，靖宇尤邃密。\n吟哦对青嶂，潇洒娱白日。\n奁香勘南华，孰为寥天一。",
        "dynasty": "宋",
        "collection_info": null
    },
    {
        "title": "初夏登北山  其三",
        "author": "卫宗武",
        "content": "出郭望遥岑，阘冗仅抔土。\n何异龙蜿蜒，或若凤腾翥。\n两岫更奇崛，不肯与哙伍。\n烟云或凝散，日月递吞吐。\n葱葱气佳哉，景物此会府。\n五茸三泖区，南东淮海距。\n带接几百川，盘亘千万亩。\n于中不着山，胜槩将焉取。\n繇兹钟神秀，人物亦翘楚。\n所以机云辈，落笔有奇语。\n犹嫌气节卑，未以勋业许。\n何当地阐灵，英贤更旁午。\n如眉有翁季，似岳生申甫。\n壮观此九峰，佳名昭万古。",
        "dynasty": "宋",
        "collection_info": null
    },
    {
        "title": "小园避暑",
        "author": "卫宗武",
        "content": "六月畏酷热，簟枕依林塘。\n古木同臭味，幽鸟含宫商。\n天孙云锦机，丹碧交荐香。\n晴澜泛清熏，襟袂生微凉。\n巉巉万石间，修筠间新篁。\n羽葆列千挺，滟滟浮绿光。\n林飈一戛击，环佩声铿锵。\n披衣独危坐，意气超羲黄。\n岂惟热恼除，冰雪置我肠。\n却愁林外人，久苦炎威张。\n天瓢忽倾倒，旱魃宜消亡。\n是月已火流，不日占金穰。\n时虽厌兵革，人或饱稻粱。\n此园仅如握，无径不就荒。\n犹喜卉木存，弗为斤斧戕。\n扬扬桂吐芬，粲粲菊有芳。\n清赏备四时，花辰復青阳。\n太平本无象，嗣岁或小康。\n于焉盍朋簪，一笑传清觞。",
        "dynasty": "宋",
        "collection_info": null
    },
    {
        "title": "久晴喜雨诗",
        "author": "卫宗武",
        "content": "日夕庚暑袢，无以袪热恼。\n甘霔从何来，雷轰电光绕。\n势如天潢翻，滂流浃清晓。\n六合开新宇，一气苏羣槁。\n凉飔散窗户，炎熇泯如扫。\n从此协雨旸，免使虞旱涝。\n庶几膴膴原，俱敛穰穰宝。\n大东与小东，民力差已耗。\n天公匪愦愦，善应固有道。\n未忧供百需，且欲资一饱。\n维鱼行协占，焚尪颂有昊。",
        "dynasty": "宋",
        "collection_info": null
    },
    {
        "title": "立秋喜雨",
        "author": "卫宗武",
        "content": "天心本至仁，生意岂有息。\n粤从书夏五，甘霔绝点滴。\n凉风自西来，时送中夜湿。\n田腹泯龟文，屋角挂龙骨。\n我稷与我黍，实颖而实栗。\n屡丰固难望，一饱或可必。\n岂惟曾孙庾，如坻亦如栉。\n滞穗不敛穧，可续穷民食。\n但虞耗鼠雀，尤恐资螟螣。\n愿减汉民租，少裕东南力。",
        "dynasty": "宋",
        "collection_info": null
    },
    {
        "title": "甲申过北山高祖大夫坟庵见盆芝",
        "author": "卫宗武",
        "content": "我祖藏北山，昔尝产紫芝。\n庵以此得名，且将二百朞。\n耳闻非目接，至老心犹疑。\n一朝地阐灵，枯槁生神奇。\n晔晔根干间，挺秀分三枝。\n采者不善护，犹惜其一遗。\n移置盆盎中，赪黄互相辉。\n岂殊子闻韶，不图乐至斯。\n第嗟鲁获麟，所出非其时。\n吾年已如此，斯祥将奚为。\n独思避世士，商岭其在兹。",
        "dynasty": "宋",
        "collection_info": null
    },
    {
        "title": "是岁之夏紫芝復生成丛大者径七八寸",
        "author": "卫宗武",
        "content": "异物不易遇，其出由地灵。\n伊耆阐坤珍，三秀既挺生。\n赋形虽恨小，殊喜见未曾。\n朱明復荐祥，僊种茂丛茎。\n小者既敷腴，大者尤轮囷。\n周遭径盈尺，菌蠢迭成层。\n团团盘赤玉，艷艷杯紫金。\n霏烟气葱鬰，映日光晶荧。\n神芝产冢阜，岁久迹已陈。\n不图余七袠，一再见斯今。\n有开必有先，休符不徒呈。\n老矣百无欲，弗愿在其身。\n所积顾不厚，敢觊及子孙。\n惟冀福吾宗，以洎邦之人。\n皇穹其畀矜，茂毓贤与英。\n出际风云会，为世建太平。\n汉代歌芝房，其事不足云。\n致君尧舜上，朝野沸颂声。\n復见祥蓂敷，岂但朱草荣。\n散为天下瑞，郁郁而纷纷。",
        "dynasty": "宋",
        "collection_info": null
    },
    {
        "title": "秋怀  其一",
        "author": "卫宗武",
        "content": "秋空日澄霁，秋气日萧瑟。\n塞马健嘶风，候虫悲弔夕。\n卉木敛华滋，天地失颜色。\n来鸿谋稻粱，飞隼快搏击。\n人境顿凄凉，物情亦悽恻。\n忧愁岂无端，感叹继韩笔。",
        "dynasty": "宋",
        "collection_info": null
    },
    {
        "title": "秋怀  其二",
        "author": "卫宗武",
        "content": "凉飈翦菑翳，万山缩鳞甲。\n水镜滓不留，千尺见毛髮。\n凄风日以高，物华寖脧削。\n机杼轧晨霜，砧杵捣寒月。\n孤暌不成寐，耿耿至明发。\n何处一声秋，停云吹欲裂。",
        "dynasty": "宋",
        "collection_info": null
    },
    {
        "title": "秋怀  其三",
        "author": "卫宗武",
        "content": "往事挽不回，新愁推不去。\n秋叶既辞柯，滋荣春復吐。\n榆年逝如流，颜色宁反古。\n展书圣贤对，援琴儿女语。\n抚时耿予怀，聊以释百虑。\n余生欲何为，将随草木腐。",
        "dynasty": "宋",
        "collection_info": null
    },
    {
        "title": "秋怀  其四",
        "author": "卫宗武",
        "content": "衰质蒲柳如，日夕就枯槁。\n往梦桃李春，其能几日好。\n志业亦无成，飘零逐衰草。\n浮荣岂足怀，妄念犹风扫。\n陈言亦刊落，损学而促道。\n誓当与世违，山林以终老。",
        "dynasty": "宋",
        "collection_info": null
    },
    {
        "title": "秋怀  其五",
        "author": "卫宗武",
        "content": "秋至山愈奇，独不入凡目。\n翳荟既扫除，清峭如削玉。\n剥落千林空，中有岁寒木。\n雪霜自凝冱，柯叶不改绿。\n犹夫古君子，凛不可荣辱。\n贞心以自持，乌肯混流俗。",
        "dynasty": "宋",
        "collection_info": null
    },
    {
        "title": "秋怀  其六",
        "author": "卫宗武",
        "content": "浩浩秋水生，江河若放溜。\n翳滓一洗清，山川愈明秀。\n惟夫沮洳区，朝满夕已垢。\n疏涤曾几何，起秽復自臭。\n何异贱丈夫，逐利日贸贸。\n委志合羣污，气类不改旧。",
        "dynasty": "宋",
        "collection_info": null
    },
    {
        "title": "秋怀  其七",
        "author": "卫宗武",
        "content": "屋隅一握地，岁久寖芜秽。\n兹晨命仆夫，疏剔浄无翳。\n洞目增秋明，弥襟挹凉气。\n春葩已辞荣，柯叶犹蔽芾。\n晚芳粲黄金，新篁间幽桂。\n欲幻小池亭，西风几凄厉。\n只今欠一死，肯作百年计。",
        "dynasty": "宋",
        "collection_info": null
    },
    {
        "title": "秋山",
        "author": "卫宗武",
        "content": "秋山抱奇姿，不肯事妩媚。\n犹夫尘外士，飘然有仙气。\n霜风肃宇宙，林壤去菑翳。\n皮毛剥落尽，玉骨乃挺异。\n独存岁寒枝，虬髯倚天翠。\n我来一事无，兀兀惟坐对。\n挟策咏圣涯，援琴奏流水。\n方寸如太虚，物类无点缀。\n但欠渊明菊，得酒莫与醉。\n頼有坡仙竹，无肉可忘味。\n老怀藉陶写，俗好非所嗜。\n平生爱山癖，每见如久契。\n勿云丘垤如，泰华所眇视。\n吾心与境融，小大无异致。\n行行陟其巅，天地特一指。\n忽动九辨悲，清愁飞海外。",
        "dynasty": "宋",
        "collection_info": null
    },
    {
        "title": "山行乡友遗五言",
        "author": "卫宗武",
        "content": "一雨如膏沐，秋山为我容。\n谁云乏神秀，遐想犹岱宗。\n绝无喜仅有，畴列兹羣峰。\n缭绕若仙城，花但无芙蓉。\n幽香含桂菊，积翠浮杉松。\n生平嗜林谷，不厌来辙重。\n几蹑灵运屐，屡扶张骞筇。\n鹭朋与鸥侣，足为谈笑供。\n折简不可招，欠致人中龙。\n毫端具造化，物象工陶镕。\n吟思方渊渟，风挠鸣淙淙。\n佳章忽在前，撩动此兴浓。\n君胡倦一出，嘲咏乃不佣。\n且勤远致馈，与客叨飧饔。",
        "dynasty": "宋",
        "collection_info": null
    },
    {
        "title": "北山回棹",
        "author": "卫宗武",
        "content": "高风扫羣翳，山色秀而静。\n寒林隠虬龙，幽径行蛇蚓。\n场登䆉稏实，水弄芙蓉影。\n明发泛归舟，秋空更青迥。",
        "dynasty": "宋",
        "collection_info": null
    },
    {
        "title": "赏桂",
        "author": "卫宗武",
        "content": "驾言适东野，聊以慰离索。\n摄齐甫升堂，开尊随命酌。\n芳鲜罗果羞，珍重如宿约。\n主客成五人，爽气涵秋岳。\n风生雄辩豪，舂容笑语狎。\n曲径行委蛇，幽亭恣盘礴。\n团团骈翠树，一一耀丹萼。\n葳蕤花四出，氤氲香徧达。\n方恨负清赏，不料此行乐。\n有女娇娅姹，有子见头角。\n举醆竞属赏，此情尤不薄。\n英英晚节丛，芳意满篱落。\n载酒傥重来，应无爽宿诺。",
        "dynasty": "宋",
        "collection_info": null
    },
    {
        "title": "约友秋赏",
        "author": "卫宗武",
        "content": "秋霖荡残暑，林飈鸣策策。\n干坤灏气浮，万象互清发。\n望舒散天葩，拂拂余芬落。\n霁景行澄鲜，三五圆素魄。\n有园那敢窥，有友那敢约。\n金吾不放夜，孤此月华白。\n鲈肥蟹可持，枣剥稻且穫。\n黄鸡与白酒，乐事正参错。\n胡为抱空悲，常若远行客。\n靖节存高风，黄花渐斑驳。\n吾侪于此时，何忍负杯酌。\n东郊称行乐，邻壤富林壑。\n邀朋践前盟，须造子云宅。",
        "dynasty": "宋",
        "collection_info": null
    },
    {
        "title": "星夕前露坐观行云有作",
        "author": "卫宗武",
        "content": "一气有聚散，变化莫能测。\n氤氲弥太虚，肤寸繇触石。\n翕如华盖张，纷若纤纩擘。\n缉缉鲸布鳞，翩翩凤展翼。\n祥或旗为黄，祲或珥为赤。\n友风而子雨，俄如翻墨汁。\n白衣与苍狗，怪状殊不一。\n露坐晚观天，时近双星夕。\n霭霭从何来，于粲绚金碧。\n突如怒涛涌，屹若奇峰立。\n黼黻盛彰施，文绣烂组织。\n良由天孙巧，匪自屏翳出。\n我不为柳州，去拙有所乞。\n我不效汾阳，荣进占所得。\n但愿焕有章，落笔成五色。\n毋使若贝锦，胥谗以作慝。\n伤哉杼轴空，民力敝东国。\n安得化为缯，散漫浩万匹。\n衣被此一方，羣黎徧尔德。\n仍须语河鼓，牵牛勤负轭。\n勉耕左角田，雨作蒸民粒。\n穰穰俱满家，庶以给冗食。",
        "dynasty": "宋",
        "collection_info": null
    },
    {
        "title": "为叶宾月赋",
        "author": "卫宗武",
        "content": "大乙涵中精，凝聚为夜魄。\n皎皎行长空，高圆竞明发。\n流辉大江涌，散影千林刻。\n骚人抱负奇，一气清相若。\n有主此有宾，不劳折柬约。\n悠然来几席，玉色照肝膈。\n对之启粲齿，嘲弄不为虐。\n纍纍喷珠玑，华采互呈豁。\n银阙或未完，要君施斧凿。\n乘风到广寒，一笑翻成客。",
        "dynasty": "宋",
        "collection_info": null
    },
    {
        "title": "和人杂咏六首  其一",
        "author": "卫宗武",
        "content": "几年抱渴襟，既见名副实。\n拟为嵇阮交，愧匪秦晋匹。\n风翮翔空冥，远避弋与毕。\n污世待澄清，其可事一室。\n驾言投吾簪，终为清庙瑟。",
        "dynasty": "宋",
        "collection_info": null
    },
    {
        "title": "和人杂咏六首  其二",
        "author": "卫宗武",
        "content": "穷秋菊荐香，小春梅破萼。\n时卉互芳菲，荣悴异今昨。\n忆昔竞芳妍，征逐困吟酌。\n老去厌浮华，雅志在林壑。\n浩歌太冲章，愿赴招隠约。",
        "dynasty": "宋",
        "collection_info": null
    },
    {
        "title": "和人杂咏六首  其三",
        "author": "卫宗武",
        "content": "铁研穷钻研，知君用心苦。\n撑肠书五车，何异羣玉府。\n粲然以成章，云锦工织组。\n逸气劘屈贾，余子何足数。\n八咏俄顷成，落笔倾风雨。",
        "dynasty": "宋",
        "collection_info": null
    },
    {
        "title": "和人杂咏六首  其四",
        "author": "卫宗武",
        "content": "世荣易消歇，犹岁多旱涝。\n又如红紫芳，焉得四时好。\n岂若潜窈深，考古而学道。\n葆真育其龢，英华发枯槁。\n出处明所宜，慎勿为小草。",
        "dynasty": "宋",
        "collection_info": null
    },
    {
        "title": "和人杂咏六首  其五",
        "author": "卫宗武",
        "content": "矫矫鹤盘空，𡄸𡄸雁鸣旭。\n过雨沐遥岑，一日浣尘俗。\n久欲抱琴书，栖霞潄澄绿。\n刘安鷄犬仙，世岂无其术。\n一笑秋水横，飞来双白鹄。",
        "dynasty": "宋",
        "collection_info": null
    },
    {
        "title": "和人杂咏六首  其六",
        "author": "卫宗武",
        "content": "晴空擘絮云，残雨收綫溜。\n晨兴咀落英，风露入怀袖。\n远水浮秋容，吟墨写难就。\n碧山吾老友，扁舟拟访旧。\n公肯从我游，茗饮烹乳窦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其一",
        "author": "卫宗武",
        "content": "多公苦嗜吟，殆类书痴窦。\n水火燥湿仝，一见懽如旧。\n七步未为敏，百篇可立就。\n咀嚼牙颊香，氤氲满襟袖。\n浑浑乎其来，势若瓴建溜。",
        "dynasty": "宋",
        "collection_info": null
    },
    {
        "title": "再和易后韵为前韵六首  其二",
        "author": "卫宗武",
        "content": "黑不待黔乌，白不待浴鹄。\n天分既超卓，能消几学术。\n飘飘霞外姿，瞳方而髮绿。\n满腹贮古书，咳唾可袪俗。\n冲气以为和，阳春散晴旭。",
        "dynasty": "宋",
        "collection_info": null
    },
    {
        "title": "再和易后韵为前韵六首  其三",
        "author": "卫宗武",
        "content": "妙语来翩翩，赓句惭草草。\n一鼓再则衰，气痿肠亦槁。\n诗不造风雅，可观徒小道。\n书能破万卷，篇章自然好。\n浅学无根源，易涸如潢潦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其四",
        "author": "卫宗武",
        "content": "西风叶满庭，欹枕听鸣雨。\n悽然百感生，愁绪未易数。\n思昔咏干旌，良马素丝组。\n今为白屋夫，低头拜官府。\n犹喜七十公，可免差科苦。",
        "dynasty": "宋",
        "collection_info": null
    },
    {
        "title": "再和易后韵为前韵六首  其五",
        "author": "卫宗武",
        "content": "懽犹程孔交，来匪张范约。\n岂但授馆粲，雅与同丘壑。\n我圃三径荒，几年负杯酌。\n秋叶与春花，今幸復还昨。\n园丁报新阳，早梅红破萼。",
        "dynasty": "宋",
        "collection_info": null
    },
    {
        "title": "再和易后韵为前韵六首  其六",
        "author": "卫宗武",
        "content": "欲绝子期絃，肯鼓齐门瑟。\n谏官不足为，孰可凂少室。\n然当展素藴，佐主为召毕。\n志在泽斯民，思与邹轲匹。\n难作遯世翁，江梅有佳实。",
        "dynasty": "宋",
        "collection_info": null
    },
    {
        "title": "题张石山出行吟卷",
        "author": "卫宗武",
        "content": "峩峩章甫冠，飘飘凌云气。\n安肯鬰鬰居，乃试远游履。\n风云负壮图，川原穷雅志。\n槐竹憩幽深，草木仝臭味。\n沧溟浩八极，呼吸入胸次。\n物怪千万状，参错入吟思。\n一篇復一篇，亹亹至百纸。\n芳菲迷目睫，璀璨照窗几。\n展玩三过读，殆类噉蔗美。\n渐可造冲澹，岂特衒巧丽。\n章句亦何有，尚辞尤尚理。\n风行自成文，止于所宜止。\n熟之而精之，循能造极致。\n老我力已衰，不復竞吟事。\n羡君年尚壮，进进殊未已。\n骎骎班前修，挺挺俯时辈。\n岂但蓟北传，可使鸡林至。",
        "dynasty": "宋",
        "collection_info": null
    },
    {
        "title": "雪晴",
        "author": "卫宗武",
        "content": "岁穷候严冱，木石冻欲折。\n寒云尽四垂，干坤清气发。\n僊人唾珠玉，琐碎自天落。\n神功忽收敛，声光随息绝。\n暮夜风怒号，飘泛动几格。\n老夫卷书坐，灯焰耿明灭。\n炉存火已微，缾罄酒莫索。\n拥衾作龟缩，毛骨冷于铁。\n皓色倏浮窗，疑雪復疑月。\n推枕晨启扉，金乌已赫赫。\n桃符即换岁，椒盘行送臈。\n谁其呼滕六，为我作三白。",
        "dynasty": "宋",
        "collection_info": null
    },
    {
        "title": "北山遇雪",
        "author": "卫宗武",
        "content": "天公衒天巧，三见腊之时。\n似花还非花，衮衮纵横飞。\n泻竹振清香，压梅迷真蕤。\n乌兔耿无光，遁迹不敢驰。\n雕锼各成形，磊块或作堆。\n蔽空来若尘，着物明于玑。\n武骑当此际，纵猎方打围。\n森森纷甲刃，烂烂光相辉。\n岂若灞桥馿，领此一段奇。\n今朝积数寸，回视觉昨非。\n比屋占农祥，津津喜上眉。\n对书明彻眼，煮茗清入脾。\n肯为袁安卧，宜赋刘叉诗。\n呼童扫松径，迎客扶桃枝。",
        "dynasty": "宋",
        "collection_info": null
    },
    {
        "title": "再遇雪",
        "author": "卫宗武",
        "content": "穷冬滞空山，风雨何凄迷。\n冯夷工剪水，有技不肯施。\n俄于夜未分，六出纷葳蕤。\n但见草壤间，迭迭生玉枝。\n须臾遂弥满，匼匝生四围。\n突兀千丈高，浩无肤寸遗。\n寒林远映带，一色相参差。\n天工呈大巧，幻出此段奇。\n遂令翳荟间，琐碎玉作姿。\n安得借化冶，烹炼如银为。\n勿使见睍消，有若朝露晞。\n巨灵与夸娥，负挟从我归。\n以此几嵯峨，森列置八维。\n为民除热恼，盛夏袪炎威。\n金石可流烁，天瑞无变移。\n良宵着明蟾，遶以波琉璃。\n四时照吟笔，千古凝清辉。",
        "dynasty": "宋",
        "collection_info": null
    },
    {
        "title": "所居遇雪",
        "author": "卫宗武",
        "content": "去年雪于腊，见睍迹已灭。\n今年天作花，再白遂凝结。\n鳞鳞甍相接，烂烂银互迭。\n平尺虽未盈，皓若布层㲲。\n洪纤归一覆，高下同至洁。\n入夜更飘扬，未久復匼匝。\n打窗明映书，堆垣厚成堞。\n披衣起推户，勇不待明发。\n庭间数十挺，叶叶如楮刻。\n墙角南北枝，艷艷疑花压。\n遥想几青山，幻成玉崨嶪。\n郊原瑞色浮，穹壤和气浃。\n岂但疵疠消，可卜丰穰协。\n书生喜无寐，但觉吻嗫嗫。\n掬之滋吟觞，石铛煮团月。",
        "dynasty": "宋",
        "collection_info": null
    },
    {
        "title": "北山值雪偶成",
        "author": "卫宗武",
        "content": "艮象涵万有，佳趣备四时。\n此行属寒冱，喜遇腊雪飞。\n琤琤初集霰，粲粲纷葳蕤。\n奔腾渐成阵，势作龙凤驰。\n森森千碧林，缘饰如珠玑。\n旋观压层岭，烂若银成围。\n一天散和气，万境凝清辉。\n飞扬到朽壤，臭腐为神奇。\n问山何幻怪，顷刻颜面非。\n苍苍改正色，皓皓浮鬚眉。\n我来逢此瑞，爽垲流肝脾。\n对之岂徒酒，而可不以诗。\n因诗探山意，春信横南枝。",
        "dynasty": "宋",
        "collection_info": null
    },
    {
        "title": "次岁雪后作",
        "author": "卫宗武",
        "content": "伊耆令将行，玄冥车载辖。\n玉律岁肇新，一白至再白。\n三冬望上瑞，犹喜在穷腊。\n霅然冲气布，潜可弭凶札。\n积之近盈尺，岂但宜黍麦。\n化工尤善幻，散集总奇特。\n飞扬漫天来，龙凤相摆掷。\n万殊无两色，大地总明洁。\n初疑散花女，空中碎裂帛。\n俄成古佛居，移下烂银阙。\n玲珑千万林，一一如玉刻。\n梁园曾未春，纷纷徧游蝶。\n飞鸟迷所栖，狡兔失其穴。\n干坤凈无尘，川原互清发。\n我辈当此时，意气倍轩豁。\n顾惭海上夫，馁欲和旃啮。\n滨死气不衰，挺挺抱奇节。\n且非迈古才，闭门眠自若。\n藏器以待用，内藴经济业。\n祇有健吟哦，舍此无他说。\n雅欲访古梅，一笑邀皓月。\n开樽约胜践，共对此三绝。\n夫何见睍消，非久即变灭。\n是固雪负予，抑亦予负雪。",
        "dynasty": "宋",
        "collection_info": null
    },
    {
        "title": "冬留紫芝庵即事",
        "author": "卫宗武",
        "content": "玄冬适莽苍，霜宇更阒寂。\n繫舟山下路，窈窕松关入。\n一榻寄僧居，幽云生卧室。\n明朝过东山，千寻更矹硉。\n丙舍尤杳深，寒林互盘屈。\n孤枫缀余丹，万竹错丛碧。\n天寒鸟声静，木落山骨出。\n饮无客献酬，坐有僧分席。\n一杯復一杯，不觉日之夕。\n林鸟欲归栖，翩翩竞翔集。\n万点布平田，有似坡仙弈。\n此行为访梅，东寻復西觅。\n俄见影横斜，萧然倚山壁。\n中有第一春，缄藏何太密。\n数日我重来，要见南枝白。",
        "dynasty": "宋",
        "collection_info": null
    },
    {
        "title": "天寒留滞山中即事",
        "author": "卫宗武",
        "content": "逾月留穷源，不觉岁云暮。\n绪景寖凄凉，重阴方固冱。\n芳丛菊殚残，丹枫叶飞舞。\n蒙茸丰草萎，剥落乔木古。\n兹来遂幽寻，所恨乏胜侣。\n释友间往还，农父相尔汝。\n索句课唐吟，翻经勘佛语。\n肃肃繁霜零，辉辉寒月吐。\n夜气消檠灯，凛威薄衣絮。\n榾柮煨炉红，轮囷拥衾素。\n嘘呵冷欲冰，拳挛宿如露。\n老瓦补茅柴，破釜煮栗芋。\n烹鲜远莫致，撷蔬美可茹。\n氓廛绝纷嚣，僧席割清苦。\n颓然抚孤踪，乐哉忘万虑。\n亡何归兴动，适为物怪忤。\n举手谢白云，扁舟鸣去艣。",
        "dynasty": "宋",
        "collection_info": null
    },
    {
        "title": "留墓松",
        "author": "卫宗武",
        "content": "青青冢上木，夭矫摩太虚。\n日夜之所息，雨露之所濡。\n其来至高曾，奚啻五世储。\n伟哉廊庙材，而受斤斧屠。\n其间钟异质，形气与众殊。\n小者近十围，大者百尺躯。\n九苞凤可巢，千载苓可锄。\n难以刀锯加，俾与玉石俱。\n留为龙鸾种，要产驹与雏。\n咨汝二十二，结交犹朋徒。\n共期松乔寿，以卫龙虎区。\n子孙其保之，慎勿使剪除。\n毋效发冢儒，假辞取珠襦。\n羣柏既就歼，所存能几余。\n时哉能得已，涕泣而长吁。",
        "dynasty": "宋",
        "collection_info": null
    },
    {
        "title": "伐墓松",
        "author": "卫宗武",
        "content": "鬰鬰乎佳哉，古松茂而秀。\n封植难计年，龙鸾相错纠。\n天风动清籁，洞庭喧雅奏。\n护之珠玉如，期以金石久。\n夫何从斧戕，山木岂自寇。\n众咻谓宜然，一谔固所否。\n梯航方勤远，斩刈或恐復。\n众巅已成童，怀璧岂吾有。\n欲为狂澜障，无奈铄金口。\n几世培梁栋，一朝等薪槱。\n壤树其可芟，不觉眦飞溜。\n惟思植万本，易新以补旧。\n初如牛羊散，渐见蛟虬走。\n庶保墓域安，盘错至不朽。",
        "dynasty": "宋",
        "collection_info": null
    },
    {
        "title": "岁冬至唐村坟山扫松",
        "author": "卫宗武",
        "content": "忆昔入此山，首夏接春季。\n谷鸟正嚘嘤，芬芳尤妩媚。\n青青交道杉，森鬰互参倚。\n谁乎一叱咤，斩艾如草薙。\n遂令墟墓间，常抱斧斤耻。\n仅存盘涧松，绰有虬龙势。\n矫矫千岁姿，昂霄犹舞翠。\n我来省松槚，适当谷之昧。\n石齿咽残流，鸣族息羣喙。\n木石缩羽鳞，风霜翦菑翳。\n豁然眼界清，如至人境外。\n意行步崎岖，白云生屐履。\n林光渍欲流，冉冉湿衣袂。\n僧来入画图，人行绝毡毳。\n风尘不可到，心迹两无秽。\n追寻得良俦，清吟可相配。\n不效互唱酬，日与青山对。\n兹游拟畅情，俄值风雨晦。\n渐喜迫新阳，天地宁久闭。\n屋角数点明，冰花送春意。",
        "dynasty": "宋",
        "collection_info": null
    },
    {
        "title": "独鹤",
        "author": "卫宗武",
        "content": "独鹤来有年，置彼三径曲。\n挈至此靖庐，幽绝山林屋。\n戛然发长唳，清亮振虚谷。\n炳炳千岁丹，不受乌兔促。\n乘之虽有轩，颇窘筋骸束。\n寥廓万里心，夫岂在食粟。\n一举穷紫清，真境可洞瞩。\n奈何剪其翅，殆类骥絷足。\n然虽啄菢恩，变化乃迅速。\n昂昂禽中仙，未数昆明鹄。",
        "dynasty": "宋",
        "collection_info": null
    },
    {
        "title": "过茶坞子舍新茔",
        "author": "卫宗武",
        "content": "自阅管郭书，风水好成癖。\n维舟走霅峤，川谷几徧历。\n晚年乃得此，于焉拟藏骨。\n身谋适不偶，命子为冢宅。\n痴儿好侈大，治庵如考室。\n豁然天地宽，有若混沌闢。\n层峦犹连城，一一互拱揖。\n案后三奇峰，参倚而特立。\n端然顾其穴，宛类凤展翼。\n又似老泉翁，二季侍其侧。\n启户俨若临，朝夕在几席。\n回头看新月，对面宾出日。\n鬰乎气佳哉，秀异钟一窟。\n神刲与鬼划，天授非人力。\n一丘有如此，万金买难觅。\n羊眠协梦祥，牛卧兆墓域。\n地将发秘藏，人已产英特。\n吾家顾未然，贞符在种德。\n为善斯有庆，积衰由作慝。\n素履或未纯，青囊恶可必。\n要须法睿武，粹如圭与璧。\n戒之而谨之，箴儆毋我忽。\n庶或生贤贵，簪绂可世及。\n不然负此山，山亦有惭色。",
        "dynasty": "宋",
        "collection_info": null
    },
    {
        "title": "和赵莲奥琴",
        "author": "卫宗武",
        "content": "岂无五尺桐，所贮徒百囊。\n惟君匣中材，古韵涵混茫。\n高山与流水，雅趣深可长。\n古人宝清英，今君岂殊扬。\n锵然出金石，振厉如歌商。\n毋惜一运轸，冰雪置我肠。",
        "dynasty": "宋",
        "collection_info": null
    },
    {
        "title": "和赵莲奥剑",
        "author": "卫宗武",
        "content": "岂无三尺铁，巧事犀玉粧。\n惟君匣中藏，百炼侔步光。\n小试锋莫当，崖石中开张。\n会须斩姦邪，晔晔神光扬。\n未逊古佩刀，公辅夸王祥。\n斯物由天成，匪但工之良。",
        "dynasty": "宋",
        "collection_info": null
    },
    {
        "title": "次韵酬李黄山",
        "author": "卫宗武",
        "content": "吾儒何所事，读书而挟策。\n君才郄林枝，灵根芳正发。\n笔下富词藻，云锦自天落。\n英英光岳气，洒洒冰雪魄。\n中秋璧月圆，宜赴广寒约。\n桂籍那未香，天公无皂白。\n学如禾与稻，既艺宜必穫。\n于时误儒冠，孰不嗟铸错。\n篇章来联翩，有主此有客。\n隋珠既璀璨，和璞无踳驳。\n有文可与评，有酒可与酌。\n长吟不淹宿，捷若蛇赴壑。\n喜得罗庾俦，吾乡宜卜宅。",
        "dynasty": "宋",
        "collection_info": null
    },
    {
        "title": "酬乡友惠诗",
        "author": "卫宗武",
        "content": "乃翁不遐遗，招邀至宅里。\n芳馨秩俎豆，声歌列纨绮。\n寿色窦庭椿，天芬郄枝桂。\n皤皤七十叟，义方严教子。\n大儿书满架，心惟醉经史。\n金朱非所乐，饮食能知味。\n篇章落咳唾，葩藻振奇丽。\n月眼老增明，三读使予起。\n小儿暨若孙，未遑试以艺。\n具谓善吟哦，抑亦工诵记。\n庭兰其在兹，芬芳殊未既。",
        "dynasty": "宋",
        "collection_info": null
    },
    {
        "title": "怀南塘朱省阅",
        "author": "卫宗武",
        "content": "我如蛰户居，跬步不可移。\n君有远行役，暑途方驱驰。\n觇知所如往，谓已杭双溪。\n人苟怀忠信，蛮貊其行之。\n平生玉雪襟，节行所素持。\n督运奉省檄，迨今已数期。\n故牍出袖间，数不差毫釐。\n皓皓其可污，皎若明鑑垂。\n堂堂大司存，肯计铢与锱。\n往事等尘埃，意者穷奸欺。\n奸欺固莫逃，赏识必见奇。\n岂惟忧责无，可以歌啸归。\n独念行路难，藴隆丁斯时。\n野有暍死夫，何以当炎曦。\n越山未易登，其上号狐狸。\n越水不可厉，其下多蛟螭。\n鬼魅常瞰人，往者来者稀。\n毋为岩壑娱，返旆因迟迟。\n粤从轸既东，一日肠九迴。\n桂秋俄已近，数日盼归期。",
        "dynasty": "宋",
        "collection_info": null
    },
    {
        "title": "谢朱南塘借己田为易陆宅山建玉宸道宇",
        "author": "卫宗武",
        "content": "好山未易得，况此不多山。\n靡迤八九丘，远视犹弹丸。\n几载谋一区，经营何其艰。\n尺求而寸予，往往人所悭。\n丙舍西復西，一岑颇巑岏。\n其坡委蛇垂，宛若萦带鞶。\n又类立大纛，转帜风飞翻。\n其中似掌平，可为宫与坛。\n荷君割膏腴，易置为我懽。\n斯举昔罕闻，岂但今所难。\n得以奉帝尊，峻阁而危栏。\n顾惟匪陶顿，奚以役倕般。\n盖由心愿欲，宁恤家殚残。\n于兹延真侣，亦足化世顽。\n报乏千镒金，感着方寸丹。\n每嗟隶黔首，孰若侪黄冠。\n惟弗叛宣尼，何妨师老聃。\n斯宇傥落成，屈致居其间。\n玄玄五千言，言言推其端。\n看生白室光，相对清昼閒。\n学道能造极，何必三神峦。",
        "dynasty": "宋",
        "collection_info": null
    },
    {
        "title": "和叶野渡易古铜瓶韵",
        "author": "卫宗武",
        "content": "此方而彼圆，何异冰与炭。\n彼工而此朴，土簋视玉瓒。\n达人以道观，万殊等一贯。\n我有四耳尊，自谓今之冠。\n刻画尽精微，光泽加璀璨。\n流传知几年，器不减周汉。\n肯使居水湄，敬用如始盥。\n殆类古罍洗，盆盎不可乱。\n以好易所好，在昔有公案。\n张砚晋卿石，坡老诗可按。\n于以笃心盟，岂但荣目观。\n缅思古之人，未尝不三叹。\n君家螭文壶，相去未能半。\n痴儿厌家鸡，咄咄求互换。\n四美欲其并，片言为之赞。\n慨然湖海襟，弗以锱铢算。\n捷于响斯答，不宝己所玩。\n折简墨未干，订金言靡叛。\n信云义易利，殆类耕逊畔。\n将以舂容篇，溢目珠玑粲。\n捧持簪春花，恨无双玉腕。\n凡物各有匹，以时而合散。\n干将与莫邪，蛟龙可水断。\n方其埋丰城，雌雄元未判。\n神光射斗牛，如烈山以爨。\n方册纪载详，晋史稽所窜。\n一谓归张华，一谓属雷焕。\n变化復成偶，奔逸不可绊。\n嗟予欠义方，所谓亦云谩。\n求得既膺铭，负惭尤汗涣。\n命之谨所藏，珍重勿亵翫。\n子孙其永怀，岂但目前看。",
        "dynasty": "宋",
        "collection_info": null
    },
    {
        "title": "为云侣天游赋",
        "author": "卫宗武",
        "content": "汗漫可以期，列缺可以至。\n岂不高且远，未足语超诣。\n至人悟重玄，妙境此融会。\n无声亦无臭，万象于我备。\n不必八柱承，不必二极繫。\n曾城九重居，俨若具乎内。\n于焉以泮涣，其乐浩无际。\n气凝而神化，举步六合外。\n乘轮阆风行，税驾丹丘憩。\n逍遥兮周流，斯特迹之寄。\n混然吾太虚，游是息于是。",
        "dynasty": "宋",
        "collection_info": null
    },
    {
        "title": "赠潘天游",
        "author": "卫宗武",
        "content": "干以健而运，如毂不停息。\n周流徧六虚，升降靡差忒。\n故能权四序，而以转万物。\n兹其气之游，造化由是出。\n一元亘终古，尘劫浩难诘。\n人有貌以生，于中具太极。\n苟知法天行，折旋而阖闢。\n浮游潜深渊，外想不内入。\n亦解长不死，寿与之为一。",
        "dynasty": "宋",
        "collection_info": null
    },
    {
        "title": "寄徐清溪",
        "author": "卫宗武",
        "content": "清溪溪上山，九山山下水。\n山水遥相望，美人隔千里。\n飞鸿来远音，老鹤喜得类。\n望履杳无从，岂或尼而止。\n采兰以为赠，折梅以为寄。\n芳馨匪常存，怀想恶能已。\n吾衰年几何，岁月犹川逝。\n理奥欠析微，书囊未穷底。\n古杭可苇航，溪流迅如驶。\n虽爽菊秋期，花时更清美。",
        "dynasty": "宋",
        "collection_info": null
    },
    {
        "title": "次青溪后二章为别  其一",
        "author": "卫宗武",
        "content": "季世思良士，如抱渴与饥。\n峩峩章甫冠，瑞气浮芝眉。\n粹然君子儒，赴我同襟期。\n凡林非鸾栖，丹穴仍归飞。\n恨无健羽翰，所至相追随。\n怀归宜莫留，荆州那足依。",
        "dynasty": "宋",
        "collection_info": null
    },
    {
        "title": "次青溪后二章为别  其二",
        "author": "卫宗武",
        "content": "今古多纷攘，宇宙弥氛埃。\n故友晨星然，往往沦劫灰。\n幸得莫逆交，子舆从子来。\n道义本契合，心迹无疑猜。\n不徒千斛舟，置此坳堂杯。\n动静必与俱，书林日徘徊。\n一闻骊驹驾，黯然肠九迴。\n从今子陵台，目睫常嵬嵬。",
        "dynasty": "宋",
        "collection_info": null
    },
    {
        "title": "刘锦山自衡州归復书仍贻之诗",
        "author": "卫宗武",
        "content": "渺渺湘水波，浩浩衡山云。\n悠悠我之思，皎皎兮美人。\n美人不可见，陵谷日迁变。\n风尘方纷攘，意者生死判。\n鴈来信可通，岂若重会逢。\n恨无健羽翮，万里飞相从。\n腰下黄金佩，人间紫马贵。\n还疑衮绣身，易夺丘园志。\n鹤髮几七旬，年与君为邻。\n交至老弥笃，恨弗时相亲。\n急流中勇退，一舸归私第。\n俄传尺素书，读之喜不寐。\n愿坚如兰心，共缔松菊盟。\n毋贻林涧愧，復动轩冕情。\n皓首金石契，何异园与绮。\n昔日良友朋，今为老兄弟。",
        "dynasty": "宋",
        "collection_info": null
    },
    {
        "title": "过秀城",
        "author": "卫宗武",
        "content": "舟行过乡城，忆昨又三载。\n鹤表人或非，雉堞址仍在。\n郊郭幸苟完，室庐俱可慨。\n十年远亲友，一见如有碍。\n胡为穷纪次，际此远行迈。\n归来椒柏新，德人年未艾。",
        "dynasty": "宋",
        "collection_info": null
    },
    {
        "title": "赠赵月麓之霅",
        "author": "卫宗武",
        "content": "乍合成乍离，岁月何飘忽。\n重来吾愈老，喜復遂良觌。\n月麓号新改，簪裳亦殊昔。\n议论羲皇前，咳唾烟霞出。\n囊中诗一编，语到不可及。\n清圆粲珠玑，雅正谐吕律。\n新吟多感慨，能使鬼神泣。\n洗耳听谈玄，有言皆造极。\n豁然启其蒙，不觉膝欲屈。\n一碧涵千峰，吴兴山水窟。\n来办结构资，丹砂铸僊骨。\n鲁公千载祠，已仆谁復植。\n新宇傥落成，端庄厉忠直。\n滔滔姦佞夫，见使心怵惕。\n虽为老氏徒，未废儒者术。\n我有招隠庐，亦足以栖白。\n安能挽之留，共勘先天易。",
        "dynasty": "宋",
        "collection_info": null
    },
    {
        "title": "送人",
        "author": "卫宗武",
        "content": "荆璞虽未琢，须成圭璧珍。\n峄桐虽未弦，须奏云和音。\n抱此材质良，识真岂无人。\n荐进居禁严，持美以效君。\n永为廊庙器，陋彼瑚琏陈。\n胡然久贤劳，展骥沧海滨。",
        "dynasty": "宋",
        "collection_info": null
    },
    {
        "title": "送林松壑",
        "author": "卫宗武",
        "content": "弹铗归来乎，暂作苏台客。\n昂昂岁寒姿，依然返故壑。\n诗卷浩千万，斗大室难着。\n往哉掣巨鰲，肯恋华亭鹤。",
        "dynasty": "宋",
        "collection_info": null
    },
    {
        "title": "答野渡垫宾并其子和篇",
        "author": "卫宗武",
        "content": "唐人尚五言，秀句推柳塘。\n復有善鸣者，鷄鸣传远商。\n氏名几百载，郁若兰芷香。\n诗来破余暑，如挹风露凉。\n芬敷富辞藻，鲜碧逾丛篁。\n铺张几案间，蔚为前修光。\n读之律吕谐，击拊鸟声锵。\n可踵翰林白，未逊太史黄。\n东屏斯文主，书传撑满肠。\n固宜苏门客，而有晁与张。\n岂但如昔人，风雅能补亡。\n胸中千万篇，浩若五谷穰。\n况復有小坡，气习遗膏粱。\n书林惟日涉，艺圃无时荒。\n内有芳润融，外蔑声色戕。\n篇章虽后至，岩菊擅晚芳。\n又类秋芙蕖，水镜临夕阳。\n顾惟糠粃扬，凛负荆棘芒。\n嘆予以诗隠，货药犹韩康。\n何时天朗清，共泛兰亭觞。",
        "dynasty": "宋",
        "collection_info": null
    },
    {
        "title": "赠白湛囦",
        "author": "卫宗武",
        "content": "老穷蛰一室，独与圣贤对。\n祢刺倏在前，喜有佳士至。\n此客可曾有，良觌今乃遂。\n夫岂燥湿同，未易折柬致。\n乡邻道不谋，咫尺楚越异。\n张范志苟合，千里盟弗背。\n蟠木何假容，猗兰盖仝味。\n吟咏浩篇章，口诵卷压几。\n湛然珠在渊，晨夜光明媚。\n谱接唐人传，句与唐人俪。\n满贮风月襟，迥绝烟火气。\n笔下戏羣鸿，尤跨虞薛辈。\n乐哉得新交，风期从此契。\n张鼓于越门，聊为岁月记。",
        "dynasty": "宋",
        "collection_info": null
    },
    {
        "title": "即席赠太阳山极圆上人",
        "author": "卫宗武",
        "content": "招提几百载，其来自唐室。\n屡此繫扁舟，过门不暇入。\n岂图今之行，招携叙旧室。\n遂停欲归棹，重整倦游屐。\n粤昔有高僧，斯地曾卓锡。\n湛然一方泉，千岁停寒碧。\n古殿倚太阳，佛光含慧日。\n巍巍屋上峰，森森庭下杓。\n禅房窈且深，竹树尤静密。\n开尊具浊馔，领客日至夕。\n久要亦所难，此意岂易得。\n探囊出诗章，往往名胜笔。\n诵诗所以名，极圆而圆极。",
        "dynasty": "宋",
        "collection_info": null
    },
    {
        "title": "锦山自杭来诗呈乡曲共举月集",
        "author": "卫宗武",
        "content": "岁月易以迈，羲娥不停旋。\n忆昔聚嬉戏，缟髮今盈颠。\n日往而月来，壮逝老至焉。\n交情贵浃洽，良辰忍弃捐。\n簪舄要时集，尊俎宜相先。\n闻风益所无，议论攻其偏。\n急难援心勇，友助劳斯宣。\n里闾皆吾与，疾苦毋吝言。\n惠利苟可及，念勿遗颠连。\n杜门惟独善，此见恐未然。\n良朋去七载，归锦荣山川。\n盟鸥思海上，访鹤来云边。\n胸中五千卷，笔下琳琅篇。\n尤当会以文，雅好庶不愆。\n真率月有集，旧典犹可沿。\n洛社多尚齿，尚齿则未便。\n何如仿修禊，少长无拘挛。\n光风猎猎长，万象皆暄妍。\n四时有佳致，陵谷纵变迁。\n山巅或水际，竹下并花前。\n高吟吐风月，逸气嘘云烟。\n烦襟可洗除，芳景宜留连。\n毋徒嗟百罹，一笑觞互传。",
        "dynasty": "宋",
        "collection_info": null
    },
    {
        "title": "赠龙虎山甘道士",
        "author": "卫宗武",
        "content": "袖携尺素书，远从上清至。\n胸涵龙虎象，语带烟霞气。\n千古夔牙音，指下发其秘。\n为鼓桃源行，桃源何处是。",
        "dynasty": "宋",
        "collection_info": null
    },
    {
        "title": "和南塘贻林丹岩古风时丹岩馆郊外",
        "author": "卫宗武",
        "content": "丹岩今良士，南塘古当时。\n馆餐未有适，义图以助之。\n渠渠推毂心，终莫副所思。\n遇合各有缘，天只非人为。\n裴回明月枝，乃在海一涯。\n一字以拔人，我惭蔡子尼。\n遂使文字交，远迈为人师。\n骚坛不可即，比兴安所施。\n唱酬怀旧章，绚若辞藻摛。\n细玩二君咏，形神坐欲驰。\n踪迹有聚散，情意无盈亏。\n非晚即簪盍，宁久成诀离。\n停云思亲友，且和渊明诗。",
        "dynasty": "宋",
        "collection_info": null
    },
    {
        "title": "夜坐待月次日补吟",
        "author": "卫宗武",
        "content": "瑶坛礼碧虚，返次羽人坐。\n引脰延月华，吞吐隔翠嶞。\n众吻盼流芳，冉冉忽透过。\n大规虽微亏，犹喜镜未破。\n浮翳从何来，掩蔽仍不果。\n连峦一色浄，清辉千里播。\n爽垲入襟裾，光明生咳唾。\n诗翁于此时，枯肠正无奈。\n愧乏云锦章，翻然乃高卧。\n斯辰怅有怀，无语坐偷堕。\n今夕冰轮升，不吟则不可。\n预解素娥嘲，免谓翁负我。",
        "dynasty": "宋",
        "collection_info": null
    },
    {
        "title": "再用韵答和者",
        "author": "卫宗武",
        "content": "依山构靖庐，虽陋亦可坐。\n幽林隔尘嚣，逦迤八九嶞。\n时来友高士，一岁知几过。\n野花熏醉醒，山鸟啼梦破。\n何莫匪真诠，岂为崇小果。\n颇喜仙侣稠，可使玄风播。\n道腴足隽永，世味等涕唾。\n谷神傥不死，造物何能奈。\n多君从我游，白云肯分卧。\n第嗟屋宅坏，殆类甑已堕。\n内炼怅莫成，服食其或可。\n伯阳丹鼎余，刀圭分赠我。",
        "dynasty": "宋",
        "collection_info": null
    },
    {
        "title": "慰张石山幼子亡",
        "author": "卫宗武",
        "content": "无子虽可悲，有子未为喜。\n断以释子言，莫非假合耳。\n杜陵咏为麟，瑞物能有几。\n昌黎谓之枭，恶德乃类是。\n无之恐无后，有之亦为累。\n苟非弗克肖，曷若听其逝。\n颜路之亡回，宣尼之丧鲤。\n此皆长而贤，痛甚于幼死。\n夷甫虽尝云，情钟在我辈。\n过哀亦奚为，安有復生理。\n子夏空失明，季札号知礼。\n吾友方盛年，何忧乏良嗣。",
        "dynasty": "宋",
        "collection_info": null
    },
    {
        "title": "和友人新阳韵",
        "author": "卫宗武",
        "content": "生机天地宁终藏，剥极復反开新阳。\n阳明渐进阴浊散，辉光万象熏佳祥。\n不必晷验度合表，不必风问来何方。\n朝廷有道雨旸若，满家五谷歌穰穰。\n占年梅映腊雪瑞，回暖柳拂春昼长。\n愿君多送锦绣句，为我一洗冰炭肠。\n阳春一曲和盖寡，媿我芜陋匪报章。\n独思愁嘆接田里，安得击壤衢游康。",
        "dynasty": "宋",
        "collection_info": null
    },
    {
        "title": "为徐进士天隠赋辟谷长吟",
        "author": "卫宗武",
        "content": "物盈宇宙皆有穷，一气先天常浩浩。\n荣华富贵能几何，百岁光阴如电扫。\n开闢由来莫几年，圣哲英雄骨俱槁。\n勋名盖世文瑞时，岂若玄玄穷徼妙。\n古仙率多山泽癯，方平通经后从老。\n伯阳隠士着参同，援述宣尼辞可考。\n人身口腹乃大患，举世凡夫为此恼。\n厚味腊毒尤伤生，甘旨肥醴偏害道。\n学仙万虑要屏除，有累俱为方寸扰。\n希夷辟谷功始成，抱朴休粮法宜效。\n所以丹丘诸羽人，莫不餐松茹灵草。\n谁云不食胃徒空，入道门衢此为要。\n天隠良士工词章，经传百家仍探讨。\n孰知抗志乃松乔，浊利浮荣非所好。\n年当强仕舍壮图，勇辞馆餐栖窈窱。\n欲仁仁至天所资，道藏仙方过鸿宝。\n卫生有药可忘饥，不愁煮字那能饱。\n一从易置冰玉肠，不假青精颜色好。\n会驱干马及坤牛，捕虎擒龙归鼎竈。\n易骨洗髓由此基，三岛十洲轻可到。\n纵未能尝方朔桃，亦须先致安期枣。\n世儒悉被客尘迷，志在衣锦而食稻。\n惟君高蹈出凡流，见谓秋阳同皜皜。",
        "dynasty": "宋",
        "collection_info": null
    },
    {
        "title": "和野渡赋双竹松梅古风",
        "author": "卫宗武",
        "content": "挺然昂霄蟠涧阿，彼美松者非凡槎。\n千林摇落乃孤秀，舞春杨柳徒傞傞。\n翛然照水溪一涯，彼美梅者非凡葩。\n冰姿皎洁抱清独，漫山桃李徒繁华。\n昔人品题信不苟，每以此木配此花。\n伊谁挈置小盆盎，高标盘曲良可嗟。\n然虽矫揉失真性，幽香贞色仍堪夸。\n况分瑞竹与鼎立，岁寒之侣何以加。\n竹尤挺特过二者，逸鞭吐秀如兰芽。\n两枝撑出露头角，一类襁褓髻未丫。\n于中此更拔其萃，似觉小异如孟嘉。\n会从尺寸达寻丈，摩拂穹汉生云霞。\n可亲雅与书帙称，相对慎勿肉食奢。\n君之取友莫此尚，此友宁久留君家。\n须知调鼎待佳实，岂但水影夸横斜。\n须知大才作隆栋，岂但古干森虬蛇。\n虚心劲节岂无用，宁在楚楚仪容佳。\n为龙致雨行矣神，变化轰雷掣电与世驱姦邪。",
        "dynasty": "宋",
        "collection_info": null
    },
    {
        "title": "与卿寓登多景楼口占立成",
        "author": "卫宗武",
        "content": "世称斯楼天下奇，雨余振履此游适。\n埋头旅舍气弗苏，一见端能洗湮鬰。\n连冈三面作襟袖，洪流千里在履舄。\n俯窥万井若棋布，前阅千帆似梭掷。\n银涛涌出丹碧居，金焦两山相对立。\n羣阴解駮宿霭收，放出修眉数峰碧。\n景名多景名不虚，似此江山何处觅。\n凭栏一笑问波神，欲举归帆在何日。",
        "dynasty": "宋",
        "collection_info": null
    },
    {
        "title": "和张石山古风约郊行",
        "author": "卫宗武",
        "content": "干坤空阔几由旬，仁气坱圠熏为春。\n郊原万象列绮绣，华哉规令方施行。\n旧年与花尝有约，肯倦携筇并蹑屩。\n近来时事与花违，一任自开还自落。\n此时何地可维舟，难效山阴禊事修。\n醉吟有样犹可法，随处可留无不留。\n欲纵清游先蜡屐，剩拟一造芝兰室。\n料应红紫尚余芳，但媿平章无健笔。\n折简支郎盟在前，期弔野王今几年。\n或行或止若有制，人不自由殊可怜。\n转头点点飞红雨，美景良辰那忍负。\n大篇短牍重招邀，起往从之其敢后。\n但嗟戴笠与乘车，昔骑紫马今无馿。\n荣华消歇与春尽，宠辱不动心如如。",
        "dynasty": "宋",
        "collection_info": null
    },
    {
        "title": "和野渡为青溪赋",
        "author": "卫宗武",
        "content": "好士不论亲与疎，绝甘分少宁求余。\n孔程一见便倾盖，懽如故旧其非欤。\n世多奇俊无南北，平昔可曾致佳客。\n吾乡良友无出君，二仲之交犹欠一。\n青溪人瑞名闻扬，剑气上射牛斗光。\n淋漓笔下走风雨，其势浩浩声浪浪。\n双鹄俱堪侪野鹤，宜与翱翔天地廓。\n一为羁羽一仝巢，羁者飞来慰寥寞。\n人生遇合天实为，远方朋来从尔思。\n但亲益友非损友，何间新知与旧知。\n吾侪气臭在投合，有来馆粲须延纳。\n不妨北海常开樽，岂但休源乃施榻。\n我家有竹门可款，植此不徒悦俗眼。\n批风抹月待嘉宾，绝胜肉食供朝晚。\n嵇吕交情虽似漆，千里相遇难再得。\n何如耆俊里社仝，时得亲熏才学识。",
        "dynasty": "宋",
        "collection_info": null
    },
    {
        "title": "鶑花吟为良友作",
        "author": "卫宗武",
        "content": "羽族竞繁声，仓庚尤善鸣。\n喧啾百喙忽奏雅，尽洗盈耳筝竽音。\n芬菲芳事毕，木芍药晚出。\n于中姚魏更倾城，扫退目前頳紫色。\n转眼韶华便欲休，恨无长绳繫春留。\n一春妩媚在花鸟，常恐易逐光阴流。\n浮荡谁家挟弹子，飞丸巧中俄摧翅。\n封姨底事苦禁持，飘摇欲使无完蔕。\n可嗟凡卉与凡禽，遂情快意何纷纷。\n不思物恶伤其类，尔形尔气非同羣。\n岁购名葩不常遇，日听好音能几度。\n寄与东君力遮护，勿使凋零同臭腐，不然辜负鶑花主。",
        "dynasty": "宋",
        "collection_info": null
    },
    {
        "title": "为徐太初友人陈府判赋梅居饯行",
        "author": "卫宗武",
        "content": "青鞋不踏孤山路，辜负逋花今几度。\n那知别有姑射居，众谓孤山未必如。\n夙昔名传尤愿见，渴想此仙难觌面。\n朋来满口誉风神，俨若眼底逢佳人。\n枝间独具先天易，惟有太初心默识。\n雅游拟问古航船，索笑相亲须有缘。\n閒中积岁玩风月，虐甚祁寒饱霜雪。\n此往春浮雨露香，归来万玉争辉光。",
        "dynasty": "宋",
        "collection_info": null
    },
    {
        "title": "墓松既夷所余无几方植松秧自赋",
        "author": "卫宗武",
        "content": "重来丙舍岁三易，翠巘插空仍兀突。\n乔林鬰蓊歼斧斨，一二仅存于百亿。\n参差历落更孤秀，不假依凭而挺立。\n宛如九老瑞唐朝，又类耆英隆宋室。\n合兹异代众君子，仙去一朝于此集。\n千夫束手何敢向，万牛回首难容力。\n已芟嘉植勿復论，寿此佺期不朽骨。\n稚松匝地散新秧，头角森森纷羽翼。\n他年雨露饱沾濡，满鼻珠玑香习习。\n会须百尺长龙身，仍復层林森凤翼。\n作诗聊记角弓章，子子孙孙永培植。",
        "dynasty": "宋",
        "collection_info": null
    },
    {
        "title": "和南塘咏梅",
        "author": "卫宗武",
        "content": "剥极大冶如死灰，潜阳初动生意回。\n冲融一脉贯万彙，物有清气拂斗魁。\n嘉植几世培其栽，孤芳欲折犹裴回。\n此花消得酒百杯，料君耻与红紫偎。\n祇应两屐磨苍苔，豪饮岂惜玉山颓。\n醉中两手敲復推，句成不假击钵催。\n青皇襟量何恢恢，任教残腊偷春来。\n暗香明艷无纤埃，俯视众植为陪台。\n纷纷盆盎见古罍，千花锦绣徒成堆。\n天然不假冰玉裁，岁岁为渠青眼开。",
        "dynasty": "宋",
        "collection_info": null
    },
    {
        "title": "过瓜洲",
        "author": "卫宗武",
        "content": "伟哉千里万里流，衮衮其来自巴蜀。\n奔腾澎湃入尾闾，势雄何啻吞百谷。\n金焦对峙两鰲浮，千顷玻瓈浸其足。\n光生金碧殿阁涌，气蒸紫翠林丛沃。\n附庸更有小陂陀，东晋诗仙卧其麓。\n穹龟长蛇簸风雨，鬼怪神奇不可触。\n地灵设险莫此如，此天所以限南北。\n江山终古无变迁，世运如输几翻覆。\n英雄灭没去不反，人事纷轮转相续。\n嗟予蛰处几二纪，殆类龟藏蜗局缩。\n兹来云梦气可吞，浩荡干坤在吾目。\n靴纹猎猎日流辉，鬟黛葱葱雨初沐。\n沙禽云鸟自往来，浪舶风帆互征逐。\n野芳零落舞残红，汀草蒙茸涨平绿。\n烂然宇宙一丹青，绝胜鹅溪千画幅。\n归舟那得大如川，载取江头春万斛。",
        "dynasty": "宋",
        "collection_info": null
    },
    {
        "title": "和陆象翁以梅配竹",
        "author": "卫宗武",
        "content": "骈头始生为箨龙，森然而立列羣玉。\n琮琤有韵天籁鸣，蓊鬰成阴云气簇。\n楚楚少年来自河，猗猗君子瞻彼澳。\n其实曾致雏鹓来，其枝可留栖凤宿。\n月香水影犹更奇，弹压春花千万属。\n羞为西子事涂抹，喜作道韫淡粧束。\n不居驿路即溪桥，好傍岩腰与山腹。\n谓宜作妃以相从，雅韵幽姿俱不俗。\n此君何以待美人，翠帷重重富罗縠。\n美人何以奉此君，碎玉明珠不论斛。\n于中更有无价香，迥胜龙涎与麝馥。\n此君挺特气不凡，美人窈窕姿尤淑。\n执柯者友秦大夫，不烦月老绳纡足。\n且善为醪以合欢，味过蒲萄及醽醁。\n梅之所见乃不然，谓恐为人所指目。\n从来洁白不可溷，每鄙仙人华萼绿。\n彼固无慊为丈夫，予宁屈体而雌伏。\n不如仍作岁寒交，永为贞女甘幽独。",
        "dynasty": "宋",
        "collection_info": null
    },
    {
        "title": "自王园归约诸友山行",
        "author": "卫宗武",
        "content": "天不怜我老且贫，荒径不可酬华春。\n遂令东里互邀致，借之双圃娱芳辰。\n痴云酿雨雨旋止，霁日含辉更清美。\n花间尽晷得盘桓，但费东君为料理。\n归来未久檐溜倾，乃信造物真有情。\n十分淑景一分在，但愿从此天开明。\n一方一曲春有限，芳菲未足舒老眼。\n扁舟远欲逐清华，锦绣山川穷胜赏。\n维此林峦地虽窄，耸秀流芳亦不恶。\n安得良友相追随，步屧生香徧行乐。\n只恐囊无贺老诗，不愁屐费阮生蜡。",
        "dynasty": "宋",
        "collection_info": null
    },
    {
        "title": "五云诗",
        "author": "卫宗武",
        "content": "千岩万壑东南美，中有一山尤秀伟。\n伊谁衣被以佳名，非雾非烟腾瑞气。\n有人于此曾课书，出山能士为写图。\n风林泉石振清响，占毕吟诵声难模。\n聚为胸中綫五色，不补衣裳华衮黻。\n乃作江湖漫浪游，奋藻扬葩肆吟笔。\n文为人瑞要瑞时，时不与我文奚为。\n何如抱书还旧隠，姑颂楚橘歌商芝。\n吾衰一字不解作，平生学殖嘆荒落。\n为儒无用拟修玄，徒想仙人五云宅。",
        "dynasty": "宋",
        "collection_info": null
    },
    {
        "title": "春归",
        "author": "卫宗武",
        "content": "红飞绿腻晴昼迟，木香满架柔条披。\n芳菲过眼能几日，娱乐常少多忧悲。\n东君归计何太早，四序光阴如电扫。\n今年花谢復明年，祇使看花人易老。\n萧然白髮朱颜苍，竞春肯学儿童狂。\n不如坐对岁寒木，清谈与客穷书囊。",
        "dynasty": "宋",
        "collection_info": null
    },
    {
        "title": "送龙孝梅过上海及见郊外巨室",
        "author": "卫宗武",
        "content": "宇宙清淑物絜齐，春工告成青帝归。\n云缝雾织翠万幄，尤胜红紫芳菲菲。\n高人出郊穷远目，一童两屐随所之。\n五茸三泖在指顾，收揽万象归诗脾。\n袖中三尺贯牛斗，剑光到处神魂悲。\n肘间更有不传妙，祸福隠奥能前知。\n高门悬薄奚待往，候迎紫气争先驰。\n此行直须访海若，挥斥物怪搜珍奇。\n连鰲自可赤手取，何用钓犗五十为。\n十洲三岛不难到，御风骑气从安期。\n愿君斯游姑少迟，为我六月开南枝。",
        "dynasty": "宋",
        "collection_info": null
    },
    {
        "title": "和唐人惜花韵",
        "author": "卫宗武",
        "content": "一年最是花时好，花开莫待鶑呼老。\n有酒对花勿草草，清唱美人眉淡扫。\n一觞一咏要相当，棹船唤取黄头郎。\n川原红紫相低昂，载取十里春风香。",
        "dynasty": "宋",
        "collection_info": null
    },
    {
        "title": "新暑赋西轩竹",
        "author": "卫宗武",
        "content": "此君与我同襟期，延致屋宅西南维。\n涵濡雨露岁未半，柯叶深茂华而滋。\n恍疑神士萃庭宇，旌𣄛羽盖纷交驰。\n非筝非竽发天籁，不湍不濑含风漪。\n绿光到眼冰雪泼，顿令六月无炎威。\n何须挹爽置象簟，不假去热施龙皮。\n挺然直节异凡植，四时不改琳琅姿。\n翛然雅致涤万虑，一尘不染珊瑚枝。\n明蟾写真银散彩，腾乌弄影金流辉。\n千林剥落气愈劲，更好雪压并霜欹。\n无山无水自幽胜，雨天霁景俱相宜。\n方嗟此地翳草莽，幻出臭腐为神奇。\n恨无与可图作幛，消得坡老模成诗。\n中虚而静有隠德，妙气独有予心知。\n年今七十诸妄屏，久压花本芳菲菲。\n缔交惟汝与松杓，啸风吟月相追随。\n愿言栖凤同作伴，慎勿化龙随所之。\n武公勋业我所媿，犹觊老寿几耆颐。",
        "dynasty": "宋",
        "collection_info": null
    },
    {
        "title": "次韵悯雨",
        "author": "卫宗武",
        "content": "百谷仰雨而蕃滋，乃颖乃苞乃成实。\n锸云方喜高下齐，大田俄报东南坼。\n民穷至此噫亦甚，无年饿死其无日。\n佛灵犹未致涓流，人力焉能施寸尺。\n况当十室九室空，可堪百里千里赤。\n仰天无路扣彼苍，望云自旦寻至黑。\n一岁不稔百沴生，所忧岂止人艰食。\n声嗟气叹方载途，屈莫求伸枉莫直。\n繇来有感则有应，影响一机端可必。\n时迁事改理不移，今日天工岂殊昔。\n烹羊乃雨古语云，何假雷师起河伯。\n调元赞化更有人，怪魃螟蝝俱蛰迹。\n人心既悦天意从，利泽须能致甘泽。\n油然沛然苗勃兴，奚用象龙施五色。",
        "dynasty": "宋",
        "collection_info": null
    },
    {
        "title": "赋竹深处",
        "author": "卫宗武",
        "content": "淇园既往不足论，渭川徒多未足贵。\n森然玉立闢幽深，弥望恢恢有余地。\n何异东亭手亲植，遂使南阳日清閟。\n绿云障日间弗容，翠涛翻空杳无涘。\n冥冥韩林静而秀，窈窈蒋径深且邃。\n洗清袢暑迥莫留，截断俗尘飞不至。\n何须层冰置几案，自然凉气生衣袂。\n吟弄风月骚人徒，伯季松梅岁寒味。\n于斯二仲可论交，谁为六逸宜邀致。\n何时徒步许直造，着我其间同一醉。\n祇恐君疑庾亮来，角巾岂免还私第。",
        "dynasty": "宋",
        "collection_info": null
    },
    {
        "title": "宣妙坟院古柏",
        "author": "卫宗武",
        "content": "古来乔木产墓宅，新甫之俦匪凡质。\n风梳雨沐三百年，耸壑昂霄过千尺。\n孤标屹立独擎天，繁柯偏重常倾日。\n苍皮剥落节理坚，挺挺长虬初蜕骨。\n我来屡见此崛奇，摩挲老眼增双碧。\n吁嗟松槚几迁易，拱者芟夷新者茁。\n青青惟此贯四时，物换人非饱更历。\n栽培意有天地根，不然守护资神物。\n须知硕果不徒存，天佑吾宗当默识。\n公侯復始此其符，衮衮人英须辈出。\n伟才未许万牛挽，香叶拟留孤凤集。\n千秋要与此山存，世世宗盟共封植。",
        "dynasty": "宋",
        "collection_info": null
    },
    {
        "title": "和新篁韵",
        "author": "卫宗武",
        "content": "竹君清绝润于玉，谱牒出自淇之澳。\n移根分种置吾庐，纔隔樊墙即家塾。\n塾之所有无非书，师友摛文剪其芜。\n此君儿郎趣亦雅，骈头相过纷铺舒。\n鲜鲜绿色照邺架，骎骎宗祖可方驾。\n鈎章题品得骚翁，倍使新篁长光价。\n矛甲鏦鏦看击云，未逊六千君子军。\n琅玕一一如椽大，此中更有风月存。\n巨细何异公领孙，低昂尤若主承宾。\n有宾如君诚可人，西窗六月暑如焚。\n会见为君涤除热恼来凉熏。",
        "dynasty": "宋",
        "collection_info": null
    },
    {
        "title": "坟院新篁  其一",
        "author": "卫宗武",
        "content": "琅玕挺秀径尺盈，森森直上摩苍冥。\n封培保护犹重器，岁余二十林方成。\n绳绳孙子更杰出，远过鼻祖尤轮囷。\n蔚然翠羽渐成葆，稚者碧玉初抽簪。\n泥涂甫见露头角，意气已欲生风云。\n繁枝会致凤栖止，修干能作龙飞腾。\n我来其下避新暑，洒若涧壑涵层冰。\n清高直亮异凡种，愿言世与山长青。\n绿漪岂但为目玩，于焉观德知修身。\n吾宗叡圣所宜法，如圭如璧扬休声。",
        "dynasty": "宋",
        "collection_info": null
    },
    {
        "title": "坟院新篁  其二",
        "author": "卫宗武",
        "content": "世更日月几昃盈，依然有谷中窈冥。\n修筠夹道互经纬，宛如一机翠织成。\n非繇培植得揽玩，何异不稼而有囷。\n箨龙个个出头角，密者栉比疎犹簪。\n婵娟色媚已映月，团栾气合行屯云。\n雨余寻丈忽耸拔，其上速若鸢肩腾。\n中边别种相间簉，又类润玉陪清冰。\n我将于此事着述，编摩自足供杀青。\n此君时对吐秀句，榆境亦不孤閒身。\n凉床滑簟午睡足，坐听雅奏来风声。",
        "dynasty": "宋",
        "collection_info": null
    },
    {
        "title": "夏秋积雨岁用大祲长言纪实",
        "author": "卫宗武",
        "content": "四月五月淫涝积，噬嚙丘垤吞原隰。\n匪惟为沼荡为陂，万顷秧云泯无迹。\n攒鸦联尾空飞翻，化鰲为城难障塞。\n五湖三泖欲贯通，浪接重江势洄潏。\n茅茨比屋何可存，谷麦千金不论直。\n懦夫全室葬鱼腹，强者呼俦作蟊贼。\n闭籴成风牢莫回，劝分有令徒无益。\n间存壠亩护余苗，曾不什一于千百。\n旱赤坚栗刈未齐，晚红䆉稏苞欲实。\n饥农竞喜新谷收，一饱充肠云可必。\n夫何八月天瓢倾，其来震荡而飘忽。\n势如阵马奔不停，银溜浪浪欲穿石。\n直疑羣龙翻九河，小山摇撼大山兀。\n须臾泛溢满中庭，平地如渊深计尺。\n明朝清野变白波，浩浩汤汤弥甚昔。\n积阴为冷不堪收，殆类鸿蒙未开闢。\n又如历代政昏蒙，熏如宇宙成幽墨。\n飈旋雾塞昼冥冥，常俾苍生气湮鬰。\n檐间点滴无时干，犹幸滂沱间霂霢。\n登场惟苦禾耳生，栖亩尚有禾头出。\n深虞衮衮倾盆来，已坏垂成俱灭没。\n大家盖藏悉已空，犹恐有司征敛急。\n若使租无斗斛收，卒岁输官何自给。\n贫家薪桂米逾珠，待哺嗸嗸併日食。\n若使粒价更涌腾，宁不枕藉为沟瘠。\n彼苍亦必悯时艰，忍视斯民至斯极。\n我念民穷作此歌，歌此能令鬼神泣。\n鬼神为我诉之天，天岂不惟民是恤。\n似闻诰下驱六丁，翦夷水怪歼羣慝。\n怒霆笑电悉屏除，抉云推上红轮日。\n更愿阳乌溥至仁，大放光明照幽仄。\n鬰者斯通枉者伸，顿苏民气舒民力。\n洪波卷空九土晞，多稼穰穰登黍稷。\n庶令千里免阻饥，可反愁邦为乐国。",
        "dynasty": "宋",
        "collection_info": null
    },
    {
        "title": "立秋喜雨",
        "author": "卫宗武",
        "content": "炎炎老火烧太空，熏灼万类势欲镕。\n高田幅裂稼已腐，低壤釜沸禾生虫。\n金蛇飞走天鼓震，须臾散灭茫无踪。\n火轮烈烈扬炽焰，夜镜炯炯摩青铜。\n老夫望岁甚田叟，恨无神术驱羣龙。\n平明披衣视云气，雾霭四合何冥蒙。\n沾濡俄顷遂滂沛，奔腾浩瀚犹崩洪。\n雨珠雨玉何足贵，雨菽雨粟亦有穷。\n涓流膏润入秉穗，穰穰九谷苞其中。\n良畴何啻万万顷，一稔囷栉过崇墉。\n溢为懽声沸比屋，洗空愁嘆苏三农。\n亦知诚感斯响答，古佛之一真圆通。\n嗟吾年来生计荡，殆若枯叶随飘风。\n瓯窭污邪不应祷，冻饿真与穷民同。\n继今甘霔愿时有，鼓腹击壤歌年丰。",
        "dynasty": "宋",
        "collection_info": null
    },
    {
        "title": "用韵再作",
        "author": "卫宗武",
        "content": "一气运行于虚空，有形孰不归陶镕。\n燠寒燥湿互为用，功被草木并昆虫。\n胡然阳亢乃作沴，丰隆屏翳俱潜踪。\n炎炎赫赫势太甚，烹煎万有何殊铜。\n田畴龟坼河港断，水车不运骨挂龙。\n俄惊片云变反掌，宇宙未剖犹鸿蒙。\n初如綫溜气纔应，继若瓴建声何洪。\n岂徒神力能致此，意者高厚悲人穷。\n丰凶由数亦匪数，厥有造化行其中。\n年来五谷亦狼戾，曾孙之庾高于墉。\n祇今户户嘆赤立，富者恨不为耕农。\n要知千人万人心，心心默与天相通。\n熙熙田畯争荐喜，烹葵剥枣追豳风。\n更看十月场圃筑，黄鸡白酒村村同。\n但祈田祖去螟螣，愿如荆叟歌元丰。",
        "dynasty": "宋",
        "collection_info": null
    },
    {
        "title": "赓南塘桂吟",
        "author": "卫宗武",
        "content": "卉木摇落如齿牙，红紫凈尽无浮花。\n秋芳俄从天上至，人世有香谁敢夸。\n纍纍金粟迭为蕊，风韵别自成一家。\n葱葱绿玉不改色，岁寒气节何以加。\n滋荣岂但压众植，纤巧直可凌春华。\n一枝纔折闻四表，芬敷发达其无涯。\n看花花好时亦好，到眼不觉忘声嗟。\n君家乔木知几载，世世封植今弥嘉。\n来章璀璨耀珠璧，行墨遒劲飞龙蛇。\n我营小圃富灵种，丹犀列树尤豪奢。\n虚堂中夜忽生白，扶疎清影来窗纱。\n世间万事等尘土，何苦闭缩如藏蜗。\n只今有酒烂醉广寒下，但恨无鼓可作渔阳挝。",
        "dynasty": "宋",
        "collection_info": null
    },
    {
        "title": "寿南塘八月生朝",
        "author": "卫宗武",
        "content": "一年最好八月月，此月迥与寻常别。\n君于厥月乃诞弥，天一之精所凝结。\n涵精毓秀宜不凡，神如秋水肤如雪。\n蜚英腾茂载宦途，所至光明而炜晔。\n一帘莹彻照今古，妙凝夜气冰霜洁。\n芬芳满腹贮天香，吐出篇章更奇绝。\n所存者厚养者深，晚岁丰姿尤发越。\n不知何物敢相干，屡月光华似消歇。\n直疑苍狗互掩蔽，恨无长躯可手抉。\n又类妖蟇初啖餠，恨无利剑可歼厥。\n一朝天为扫妖邪，银轮烂烂仍高揭。\n久嗟湮晦忽清明，俨若身居广寒阙。\n相将诞节纪祥弧，连夕金波倍澄澈。\n谁云弦望有盈亏，须知本体原无缺。\n满堂子女竞称觞，比似常年更懽悦。\n月中自有药长生，不劳復问长生诀。\n从今夜夜长辉光，年年月月无磨折。\n刀圭无惜惠仝人，使我颓龄起疲苶。",
        "dynasty": "宋",
        "collection_info": null
    },
    {
        "title": "和吟友月夜遇风雨不见薄蚀韵",
        "author": "卫宗武",
        "content": "麟经纪载浩岁月，天家妖祥互分别。\n所书薄蚀三十六，独于黑夜泯无说。\n岂以为阳义所崇，可略者阴辞遂辍。\n曩年月蚀无风雨，风雨胡为为月设。\n三百六旬惟此宵，羞使望舒颜面缺。\n第怪飞廉逞怒号，摆撼广寒枝欲折。\n海涛助势捲地来，万户千门一时撤。\n天目臲卼秦望摇，奚问区区小丘垤。\n明朝揭日出虞渊，疑是天工手亲挈。\n羣阴散駮世清夷，蛟螭那復为妖孽。\n我欲作诗颂阳明，文思久枯笔屡掣。\n但愿合璧常光明，年谷顺成风雨节。\n中秋把酒对嫦娥，处处团圆天下悦。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "朅来古寺当初寒，垂垂冻风不肯干。\n出门泥滓跬步艰，蛰处无异虬蛇蟠。\n剪花呈瑞天破悭，铸出八九银巑岏。\n使居城市那得看，衒耀老眼真奇观。\n霅然阳明忽开张，俄復飞溜声潺潺。\n痴云布濩封干端，冥蒙莫睹双跳丸。\n噫气夜号力撼山，平明推上赤玉盘。\n羣阴解駮宇宙宽，草木禽鸟俱懽颜。\n金乌行空振羽翰，扬辉散彩送我还。\n却怜残蜡犹欠三，日不屡数岁欲殚。\n盈尺为瑞俄顷间，天公变化应无难。",
        "dynasty": "宋",
        "collection_info": null
    },
    {
        "title": "和催雪",
        "author": "卫宗武",
        "content": "我欲问天天穹窿，岁卜其有于岁终。\n胡然玄律欲遒尽，燠乎一岁融而冲。\n冻肤未起玉楼粟，寒力尚怯珠槽红。\n腊前三见瑞盈尺，九土斯农之望同。\n冱寒虽以云布濩，合影尚欠宵通胧。\n梁园徒聚为赋客，灞桥更误能诗翁。\n倩谁剪下银潢水，六花人代天施工。\n不必作威藉风伯，不必布势劳丰隆。\n预占多稼满周亩，首验小麦连崆峒。\n尝闻玉妃从者万，要看羽卫来仙宫。\n未多刘子比西阆，抑陋卫人歌北风。\n撑肠吐出冰雪句，清辉交映弥寒空。\n列岑银铸增突兀，千林楮刻森玲珑。\n瑶芝一望千万顷，不辨田上田中中。\n忆昔腊霙点予鬚，至今皓首如飞蓬。\n自怜老朽难用世，祇堪把耒勤农功。\n行天须见度有马，入地庶使潜无螽。\n年丰常愿颂秋报，岂止击壤歌三农。",
        "dynasty": "宋",
        "collection_info": null
    },
    {
        "title": "和雪吟",
        "author": "卫宗武",
        "content": "庖无美炙惟野䔩，爨无积薪用劳轴。\n夜半烹酒和雪吞，剩喜吾庐银作屋。\n须臾清气散入脾，不觉吟肩楼耸玉。\n映书更宜剔鱼蠹，拥被那肯作龟缩。\n饱看衮衮来玉尘，搥璧断圭随所触。\n地凝瑞气盈欲尺，水剪飞霙出犹六。\n化工纤巧妙无伦，春卉秋葩总成仆。\n最欣岁岁为农祥，散作阳和徧云谷。\n去年一白兆年丰，幸为民力舒穷蹙。\n今年将见腊前三，欲为民生洗荼毒。\n不思金帐饮羊羔，不思朱门厌酒肉。\n目前多幸苟全生，稍得伸眉犹胜哭。\n可怜赤子寒欲僵，生理不遗升斗蓄。\n忧时老杜徒咏嗟，破庐冻死宁令独。\n闭门犹喜得高眠，绝胜鲁公书食粥。",
        "dynasty": "宋",
        "collection_info": null
    },
    {
        "title": "和家则堂韵赠高教之北",
        "author": "卫宗武",
        "content": "别时欠折苏堤柳，西方美人无恙否。\n子卿啮雪十九年，何似生前一杯酒。\n麒麟胡可系而羁，要使为祥在郊薮。\n当年谁擅西湖春，公闾遗臭千载后。\n但知金屋醉蛾眉，簸弄威权翻覆手。\n徒劳吉士远有行，令人骄骄赋维莠。\n君今重整燕蓟辕，老子跫然欣得偶。\n殷勤为我问平安，司马深衣想如旧。",
        "dynasty": "宋",
        "collection_info": null
    },
    {
        "title": "赠范道人",
        "author": "卫宗武",
        "content": "黄纸差符不肯留，飘然愿逐云水游。\n纡朱拖紫不肯慕，甘着草衣披布素。\n金珠斗量佩鸣珂，所得懽华能几何。\n形气日随情欲蠹，曾不百岁同臭腐。\n学仙岂必便成仙，人世且结清凈缘。\n弘景宁为轩冕锢，子平未免婚嫁累。\n有田有庐誓弗归，有子有女弃若遗。\n道成却往忾城郭，化作千年令威鹤。",
        "dynasty": "宋",
        "collection_info": null
    },
    {
        "title": "舟回自霅至黄桥风大作復反朱泾泊舟",
        "author": "卫宗武",
        "content": "芒鞋徧踏苕溪冈，昌翔归棹穿沧浪。\n吾庐咫尺自可到，飞廉怒吼俄作狂。\n涛头掀舞势欲立，纷纷雨霰来何滂。\n河伯怙此贾其勇，杯水几至倾仓皇。\n急呼转柂依古剎，道场千载扬灵光。\n我今七十仅三到，更觉古桧苍髯长。\n应为船子笑寂寂，老无闻达徒奔忙。\n明朝风静日欲杲，载欣衡宇升吾堂。\n波涛盖有起平地，覆车未必非康庄。\n人生夷险与利钝，惟有委顺于旻苍。",
        "dynasty": "宋",
        "collection_info": null
    },
    {
        "title": "为湖州赵村凈妙庵主僧赋",
        "author": "卫宗武",
        "content": "自披五戒如来佛，十年面壁坐天目。\n归来满袖唯白云，徒得声名喧世俗。\n碧玉嶙峋烟雾堆，凿开混沌架突兀。\n不鞭而来争献助，斩木指囷人不惜。\n僧寮佛屋俱落成，撑空只欠涂金碧。\n精庐不独为安身，海纳诸方禅悦食。\n上人湛然一太虚，真觉端由真凈得。\n是心已证涅槃心，妙处岂容言语诘。\n故于题扁发其机，要使人人箇中觅。\n学徒释侣有能然，从兹作祖而成佛。\n大展坐具阐道场，胜地名山须卓锡。\n法筵乃见龙象尊，天池且作鵾鹏息。\n书来谓逮菊花期，莲社绅緌应毕集。\n远师如肯致渊明，亦拟袖香跻丈室。",
        "dynasty": "宋",
        "collection_info": null
    },
    {
        "title": "赋方寸春",
        "author": "卫宗武",
        "content": "小亭依绿水，花竹自幽奇。\n地止一方阔，春无方寸亏。\n粟中藏世界，芥子纳须弥。\n万象融心境，宁为目睫欺。",
        "dynasty": "宋",
        "collection_info": null
    },
    {
        "title": "新阳前口占",
        "author": "卫宗武",
        "content": "初见草生池，俄惊草又衰。\n秋山缩鳞甲，寒渚烛鬚眉。\n花露先春信，林存傲岁枝。\n新阳已潜动，为报众芳知。",
        "dynasty": "宋",
        "collection_info": null
    },
    {
        "title": "山中新霁",
        "author": "卫宗武",
        "content": "一雨喜还晴，晓山青復青。\n乔松清老眼，啼鸟悦幽情。\n与客评诗卷，看僧诵佛经。\n更怜清绝处，泉泻佩琚声。",
        "dynasty": "宋",
        "collection_info": null
    },
    {
        "title": "清明行役过淀湖至吴",
        "author": "卫宗武",
        "content": "涉泖正清明，淀湖波更平。\n雉媒空古蹟，鹤唳动乡情。\n杨柳家家插，桃花处处生。\n青山俄在望，咫尺见吴城。",
        "dynasty": "宋",
        "collection_info": null
    },
    {
        "title": "和野渡咏梅",
        "author": "卫宗武",
        "content": "傍宅林园巧，亭垂剪剪茅。\n雪香藏冷艷，月影浸疎梢。\n桃李陪台等，松筠道义交。\n巡檐频索笑，应不厌推敲。",
        "dynasty": "宋",
        "collection_info": null
    },
    {
        "title": "紫荆花",
        "author": "卫宗武",
        "content": "秾艷压春葩，葩成叶始芽。\n未张青羽旆，先糁紫金砂。\n谱接三荆树，名齐连萼花。\n移根向深谷，寂寞爱繁奢。",
        "dynasty": "宋",
        "collection_info": null
    },
    {
        "title": "春山",
        "author": "卫宗武",
        "content": "新晴散佳丽，列阜气尤豪。\n腻草翻风沃，芳林映日高。\n殢情醲似酒，溢目涌如涛。\n众史应难画，吟将入彩毫。",
        "dynasty": "宋",
        "collection_info": null
    },
    {
        "title": "出郊",
        "author": "卫宗武",
        "content": "几度拟郊行，天公欠一晴。\n水寒鱼绝影，林暝鸟藏声。\n云敛天容凈，雨余山骨清。\n津桥小盘薄，梅有数枝横。",
        "dynasty": "宋",
        "collection_info": null
    },
    {
        "title": "访山庵",
        "author": "卫宗武",
        "content": "弥月住山家，晴天物色奢。\n鶑迁对人语，蜂聚报僧衙。\n笋老欲成竹，蕙香开徧花。\n清吟无箇事，冉冉送春华。",
        "dynasty": "宋",
        "collection_info": null
    },
    {
        "title": "次韵幽居",
        "author": "卫宗武",
        "content": "柴荆长日闭，一径窈而深。\n花竹四时趣，简编千古心。\n户庭无俗驾，风月入骚吟。\n种秫多为酒，客来须共斟。",
        "dynasty": "宋",
        "collection_info": null
    },
    {
        "title": "张石山迁居",
        "author": "卫宗武",
        "content": "于我已渠渠，迁乔喜得庐。\n挈来三釜粟，更有一床书。\n迭石境不俗，得山名岂虚。\n从今来问字，门外列高车。",
        "dynasty": "宋",
        "collection_info": null
    },
    {
        "title": "过安吉县梅溪二首  其一",
        "author": "卫宗武",
        "content": "壮年知几到，幽径喜重寻。\n异世桃源路，暮春梅子林。\n屏山森秀色，槃涧漱清音。\n迤逦穷幽渺，山行不厌深。",
        "dynasty": "宋",
        "collection_info": null
    },
    {
        "title": "过安吉县梅溪二首  其二",
        "author": "卫宗武",
        "content": "纵步历前村，翛然幽趣深。\n鸣鸿归别渚，倦鹊立寒林。\n烟树远横带，云甍高耸岑。\n随风数声笛，清绝似龙吟。",
        "dynasty": "宋",
        "collection_info": null
    },
    {
        "title": "题城山顶庵",
        "author": "卫宗武",
        "content": "高广与城埒，平夷似砥同。\n举头瞻近日，敌面怯东风。\n千嶂履屐下，重湖几席中。\n吾乡那有此，几欲傲愚公。",
        "dynasty": "宋",
        "collection_info": null
    },
    {
        "title": "牡丹和韵二首  其一",
        "author": "卫宗武",
        "content": "红紫富轮囷，京花非浪名。\n相看仝国色，独酌愧耆英。\n物好能移老，春归更有情。\n桑榆阴未徙，尚拟续芳盟。",
        "dynasty": "宋",
        "collection_info": null
    },
    {
        "title": "牡丹和韵二首  其二",
        "author": "卫宗武",
        "content": "似盘还似囷，尊号擅芳名。\n洛土分来种，景星流作英。\n纷敷为绝色，向背若含情。\n别久喜相对，开尊话旧盟。",
        "dynasty": "宋",
        "collection_info": null
    },
    {
        "title": "自桃岭历诸陇后返至唐村庵",
        "author": "卫宗武",
        "content": "扶杖穿桃岭，山行历几村。\n嵚崎穷绝巘，旋折反穷源。\n地迥犹仙隠，山多隔市喧。\n层峦互将送，不觉月黄昏。",
        "dynasty": "宋",
        "collection_info": null
    },
    {
        "title": "登多景楼口占立成",
        "author": "卫宗武",
        "content": "新霁登多景，斯游亦快哉。\n双尖浮殿塔，千堞裹楼台。\n潋滟琉璃合，微茫图画开。\n江山仍似旧，投绂慨重来。",
        "dynasty": "宋",
        "collection_info": null
    },
    {
        "title": "过墓邻僧寺",
        "author": "卫宗武",
        "content": "一见说交情，僧醪为客斟。\n溪山衔落照，杉竹聚清阴。\n日对画图轴，风生琴筑音。\n意行行不足，逸兴对高吟。",
        "dynasty": "宋",
        "collection_info": null
    },
    {
        "title": "和文友催梅",
        "author": "卫宗武",
        "content": "日昴验星躔，阳和梅占先。\n未教疑雪似，早已夺春妍。\n少缓芳蕤放，多令秀句传。\n输君探山意，日日醉花前。",
        "dynasty": "宋",
        "collection_info": null
    },
    {
        "title": "和南塘赋东轩春日即事",
        "author": "卫宗武",
        "content": "十分春过半，穉绿已侵花。\n又见拳抽蕨，相将舌吐茶。\n川原美如画，卉木烂成霞。\n红旆思行乐，黄紬忆放衙。\n榆年许憔悴，芳景自纷华。\n但有书为圃，不妨涵圣涯。",
        "dynasty": "宋",
        "collection_info": null
    },
    {
        "title": "山行道间",
        "author": "卫宗武",
        "content": "行春行不足，今日又明朝。\n平岭上危岭，长桥过短桥。\n残红明石涧，腻绿暗风条。\n最是宜人听，迁鶑出谷娇。",
        "dynasty": "宋",
        "collection_info": null
    },
    {
        "title": "听鶑",
        "author": "卫宗武",
        "content": "羽族满幽谷，绵蛮声更多。\n翠林深万绪，金羽掷双梭。\n破晓频惊梦，叫云如解歌。\n弓丸那可近，鸣跃在高柯。",
        "dynasty": "宋",
        "collection_info": null
    },
    {
        "title": "山行舟回",
        "author": "卫宗武",
        "content": "细雨弄晴晖，舟行度翠微。\n牧童临水立，野鹜避人飞。\n风力偏欺酒，山光欲染衣。\n晚来双桨发，拟载碧云归。",
        "dynasty": "宋",
        "collection_info": null
    },
    {
        "title": "和青溪山行",
        "author": "卫宗武",
        "content": "北崦共幽寻，森森万绿新。\n柳阴停雨棹，柏径岸风巾。\n幸有宽閒野，堪娱老病身。\n祇怜人事异，沧海亦扬尘。",
        "dynasty": "宋",
        "collection_info": null
    },
    {
        "title": "至上基祖坟",
        "author": "卫宗武",
        "content": "小径入山村，行行及墓门。\n丰林俱易种，古木失常尊。\n重怅松楸地，多为荆棘原。\n青青一抔土，马鬣喜犹存。",
        "dynasty": "宋",
        "collection_info": null
    },
    {
        "title": "木兰花",
        "author": "卫宗武",
        "content": "颇费东君巧，晚春纔有芳。\n森森紫毫束，艷艷粉囊张。\n凡木难仝谱，猗兰祇有香。\n花名传乐府，雅调更悠扬。",
        "dynasty": "宋",
        "collection_info": null
    },
    {
        "title": "春晚郊行  其一",
        "author": "卫宗武",
        "content": "盎若阳和气，融融满太空。\n水涵春屿碧，林镂夕阳红。\n过尽桃花雨，吹来杨柳风。\n韶光晚尤媚，游兴浩难穷。",
        "dynasty": "宋",
        "collection_info": null
    },
    {
        "title": "春晚郊行  其二",
        "author": "卫宗武",
        "content": "步屧出郊原，家家春满门。\n斜阳芳草岸，流水落花村。\n露叶梅藏子，云根竹长孙。\n东君老仍媚，犹有野芳存。",
        "dynasty": "宋",
        "collection_info": null
    },
    {
        "title": "春晚郊行  其三",
        "author": "卫宗武",
        "content": "东风吹不断，芳草正萋萋。\n暗绿藏禽语，残红衬马蹄。\n莎汀连苇岸，麦陇间蔬畦。\n往岁行春路，推敲认旧题。",
        "dynasty": "宋",
        "collection_info": null
    },
    {
        "title": "暮春",
        "author": "卫宗武",
        "content": "跨马寻春去，未容春便归。\n山浮天际色，云弄水中晖。\n绿长千林暗，红无一片飞。\n茅茨篱落外，惟有菜花肥。",
        "dynasty": "宋",
        "collection_info": null
    },
    {
        "title": "晚春  其一",
        "author": "卫宗武",
        "content": "转眼韶华老，絮飘萍满塘。\n啼鶑求友急，乳燕护雏忙。\n春晚犁鉏闹，雨余桑柘香。\n清和犹好在，未忍废奚囊。",
        "dynasty": "宋",
        "collection_info": null
    },
    {
        "title": "晚春  其二",
        "author": "卫宗武",
        "content": "飞花迷柳岸，小叶贴荷塘。\n冉冉年增老，匆匆春去忙。\n候禽喧巧咔，野卉逗余香。\n尽日敲吟字，诗悭类括囊。",
        "dynasty": "宋",
        "collection_info": null
    },
    {
        "title": "和张石山惜春韵  其一",
        "author": "卫宗武",
        "content": "天涯芳草路，几度拟幽寻。\n怀古空陈迹，伤春徒苦心。\n花残犹宿蝶，柳暗已藏禽。\n天地年来别，一春常是阴。",
        "dynasty": "宋",
        "collection_info": null
    },
    {
        "title": "和张石山惜春韵  其二",
        "author": "卫宗武",
        "content": "满眼物华媚，芳辰与意违。\n愁多何乐少，昨是岂今非。\n转蕙光风老，流花过雨肥。\n春来传好事，空又送春归。",
        "dynasty": "宋",
        "collection_info": null
    },
    {
        "title": "宣妙寺即事",
        "author": "卫宗武",
        "content": "寺小经年久，地偏人到稀。\n山光含野色，泉脉出林霏。\n老树藏金粟，繁枝长绿衣。\n门前千岁柏，长日映清晖。",
        "dynasty": "宋",
        "collection_info": null
    },
    {
        "title": "霅陇归别庵僧",
        "author": "卫宗武",
        "content": "弥月分僧榻，翛然与世违。\n何妨随地隠，恨不载山归。\n迹与风帆远，秋随春絮飞。\n何当泉石畔，岁岁得相依。",
        "dynasty": "宋",
        "collection_info": null
    },
    {
        "title": "自霅还登舟",
        "author": "卫宗武",
        "content": "日日上巑岏，吟边饱看山。\n笋舆穿岭徧，桂楫泛溪还。\n芳草垂杨际，行云流水间。\n往来身不繫，未羡白鸥閒。",
        "dynasty": "宋",
        "collection_info": null
    },
    {
        "title": "僧庵",
        "author": "卫宗武",
        "content": "结屋倚岩隈，日高晨露晞。\n开门放山入，隠几看云归。\n野老披白袷，樵夫穿翠微。\n僧居无箇事，尽日客来稀。",
        "dynasty": "宋",
        "collection_info": null
    },
    {
        "title": "自霅和石山",
        "author": "卫宗武",
        "content": "扁舟泛清霅，游屐徧层恋。\n幽讨离家久，新吟借客看。\n槐阴风转夏，梅子雨留寒。\n不谓浮云迹，烦君上笔端。",
        "dynasty": "宋",
        "collection_info": null
    },
    {
        "title": "归舟",
        "author": "卫宗武",
        "content": "回艇临塘路，撁夫欣路平。\n归鸿千里近，过鸟一身轻。\n溪派分头去，山光恋眼明。\n松江水云际，屈指不多程。",
        "dynasty": "宋",
        "collection_info": null
    },
    {
        "title": "初夏登北山",
        "author": "卫宗武",
        "content": "推篷数峰出，野色弄新晴。\n雷復阳初长，雪消山更青。\n岭坳孤塔露，木杪片云生。\n何日尘缘了，来寻猿鹤盟。",
        "dynasty": "宋",
        "collection_info": null
    },
    {
        "title": "北山晚步",
        "author": "卫宗武",
        "content": "远岫烟光合，天寒欲敛昏。\n栖鸦依古木，归艇入前村。\n岸隔山藏寺，潮生水到门。\n川原浑似旧，竚立暗销魂。",
        "dynasty": "宋",
        "collection_info": null
    },
    {
        "title": "重九",
        "author": "卫宗武",
        "content": "榆景转凄凉，逢秋更断肠。\n百年能几日，多岁负重阳。\n杜酿悭浮白，陶篱半点黄。\n可嗟人事异，花不减寒香。",
        "dynasty": "宋",
        "collection_info": null
    },
    {
        "title": "别陈玉峰",
        "author": "卫宗武",
        "content": "三载相亲久，临分思黯然。\n不堪兰佩远，近在菊花前。\n欲买尧夫宅，难移杜曲田。\n台山千万迭，书有鴈能传。",
        "dynasty": "宋",
        "collection_info": null
    },
    {
        "title": "野步",
        "author": "卫宗武",
        "content": "清景浩无际，天光接水光。\n晴云侵别屿，远溆落残阳。\n岩菊幽含馥，岸花娇衒粧。\n田家竞秋报，社鼓乐村坊。",
        "dynasty": "宋",
        "collection_info": null
    },
    {
        "title": "野塘晚步",
        "author": "卫宗武",
        "content": "数亩涵空碧，波光可染衣。\n荷枯惟藕在，荻老作花飞。\n水浄游鳞见，天寒过鴈稀。\n十分清绝处，秋月散明辉。",
        "dynasty": "宋",
        "collection_info": null
    },
    {
        "title": "钱园小隠",
        "author": "卫宗武",
        "content": "林园依岸曲，小隠是谁家。\n画阁虚临水，绿筠深护花。\n晴川流皓月，落景衬明霞。\n幻境无多地，幽情未易涯。",
        "dynasty": "宋",
        "collection_info": null
    },
    {
        "title": "下岭",
        "author": "卫宗武",
        "content": "下岭望前村，参差去路分。\n数畴田接壠，一穗爨生云。\n古树藏山胁，幽泉潄石龈。\n岩居非不隠，士马亦纷纷。",
        "dynasty": "宋",
        "collection_info": null
    },
    {
        "title": "初秋夜雨",
        "author": "卫宗武",
        "content": "老火势方张，欣逢律转商。\n打窗风送湿，袭袂夜生凉。\n洒若烦襟豁，悠然清梦长。\n流膏到原隰，黍稷徧含香。",
        "dynasty": "宋",
        "collection_info": null
    },
    {
        "title": "过荻塘",
        "author": "卫宗武",
        "content": "烟火人村盛，川途客旅稠。\n荻塘三百里，禹甸几千畴。\n绵络庐相接，膏腴稼倍收。\n经从少至老，復此繫扁舟。",
        "dynasty": "宋",
        "collection_info": null
    },
    {
        "title": "月师西岩",
        "author": "卫宗武",
        "content": "灵山作岩骨，清气涤炎洲。\n突兀插万古，玲珑涵九秋。\n排云宿翳扫，宾日晓光浮。\n的的西来意，宜于此处求。",
        "dynasty": "宋",
        "collection_info": null
    },
    {
        "title": "霅陇晚步",
        "author": "卫宗武",
        "content": "幽涧水萦迴，深林路杳微。\n僧居无客到，樵径有人归。\n岁晚松孤秀，天寒鸟倦飞。\n一尘浑不到，倚杖看斜晖。",
        "dynasty": "宋",
        "collection_info": null
    },
    {
        "title": "重到霅陇  其一",
        "author": "卫宗武",
        "content": "重来知几度，行屐徧松楸。\n白日惟催老，黄花又送秋。\n山深林翳扫，墅豁稻云收。\n尽说丰年乐，田家更觉愁。",
        "dynasty": "宋",
        "collection_info": null
    },
    {
        "title": "重到霅陇  其二",
        "author": "卫宗武",
        "content": "少壮记曾游，兹来营首丘。\n青山不改色，白髮自多愁。\n寂寂千年晚，萧萧风雨秋。\n世缘何日了，一笑问盟鸥。",
        "dynasty": "宋",
        "collection_info": null
    },
    {
        "title": "山行",
        "author": "卫宗武",
        "content": "晚芳开欲尽，落叶满林楸。\n风色转寒候，雨声鸣暮秋。\n清游殊有碍，归兴浩难收。\n何日逢开霁，天还解客愁。",
        "dynasty": "宋",
        "collection_info": null
    },
    {
        "title": "晚眺  其一",
        "author": "卫宗武",
        "content": "一碧秋万顷，了无云翳侵。\n远山醒病眼，澄水莹尘襟。\n鴈落浮寒渚，乌栖认旧林。\n临流小盘薄，飞镜挂危岑。",
        "dynasty": "宋",
        "collection_info": null
    },
    {
        "title": "晚眺  其二",
        "author": "卫宗武",
        "content": "病眸犹远眺，惟恨鬓霜侵。\n稻色云连亩，桂香风满襟。\n野桥横落照，晚磬出幽林。\n牧笛数声外，明霞衬碧岑。",
        "dynasty": "宋",
        "collection_info": null
    },
    {
        "title": "秋后郊行",
        "author": "卫宗武",
        "content": "水北水南村，萦回草径深。\n食蔬虫篆叶，宿树鸟盘林。\n岸断分支港，云开出远岑。\n意行无箇事，斜日照孤吟。",
        "dynasty": "宋",
        "collection_info": null
    },
    {
        "title": "和咏雪二首  其一",
        "author": "卫宗武",
        "content": "六出天施巧，时哉更可人。\n后庚三日至，来復一阳新。\n破白祥开腊，剪红工胜春。\n羊羔金帐饮，宜富不宜贫。",
        "dynasty": "宋",
        "collection_info": null
    },
    {
        "title": "和咏雪二首  其二",
        "author": "卫宗武",
        "content": "飞霙应冬候，志喜属诗人。\n远岫千尖没，寒林一色新。\n年丰呈上瑞，天巧占先春。\n比屋银成屋，民贫岂疗贫。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "披雾出松关，行行破晓寒。\n崎岖忽平坦，迤逦復巑岏。\n霜沐林光沃，山围野色宽。\n朝曦开霁景，鸣鸟亦声懽。",
        "dynasty": "宋",
        "collection_info": null
    },
    {
        "title": "之霅",
        "author": "卫宗武",
        "content": "小艇经从处，村村尽掩扉。\n山川今似旧，城郭是耶非。\n泽竭鱼龙困，林空鸟雀稀。\n天寒岁年晚，蚤计盍知归。",
        "dynasty": "宋",
        "collection_info": null
    },
    {
        "title": "津途风雨欲雪",
        "author": "卫宗武",
        "content": "宇宙忽凝合，一元如未分。\n天悭花剪水，风泼墨成云。\n饥鸟啄木理，戏鳬生浪纹。\n祁寒飞两棹，行役为谁勤。",
        "dynasty": "宋",
        "collection_info": null
    },
    {
        "title": "和张菊存寄诗二首  其一",
        "author": "卫宗武",
        "content": "江湖诗价满，竞说弟兄难。\n才压曹刘短，气凌郊岛寒。\n骚坛新领袖，上国旧衣冠。\n未见诗先得，今人作古看。",
        "dynasty": "宋",
        "collection_info": null
    },
    {
        "title": "和张菊存寄诗二首  其二",
        "author": "卫宗武",
        "content": "一纸飞云端，骊珠得所难。\n句成春草梦，香带古梅寒。\n愿见期倾盖，远游思整冠。\n乘流问陶径，剩借菊吟看。",
        "dynasty": "宋",
        "collection_info": null
    },
    {
        "title": "过新丰村偶成",
        "author": "卫宗武",
        "content": "咫尺是江城，欲前犹未能。\n舟行寻宿泊，村近问名称。\n愁聚眉常敛，吟穷思屡凝。\n新丰旧游地，过骑免凭陵。",
        "dynasty": "宋",
        "collection_info": null
    },
    {
        "title": "唐村买杉为椁南浔买杉为棺戏作",
        "author": "卫宗武",
        "content": "一出四旬归，身谋喜不遗。\n歌方想原壤，谶復合龟兹。\n厚薄惟求称，死生难预知。\n桐棺三寸窆，亦足矫茶毗。",
        "dynasty": "宋",
        "collection_info": null
    },
    {
        "title": "过菁山秀王墓",
        "author": "卫宗武",
        "content": "对案毬狮衮，来冈阵马驱。\n谶书曾昔验，王气慨今无。\n犹喜王侯冢，免遭诗礼儒。\n葱葱余壤树，柯叶尚纷敷。",
        "dynasty": "宋",
        "collection_info": null
    },
    {
        "title": "挽常蒲溪端明二首  其一",
        "author": "卫宗武",
        "content": "兰省冠时英，清华晚徧更。\n有年尤有德，全节復全名。\n世袭乌台誉，身辞鹓阁荣。\n平生扬历地，千古载廉声。",
        "dynasty": "宋",
        "collection_info": null
    },
    {
        "title": "挽常蒲溪端明二首  其二",
        "author": "卫宗武",
        "content": "异邑阻登门，因风辄寄声。\n方驰咫尺牍，已奠两间楹。\n模仿楚人些，摩挲白傅铭。\n贞元朝士几，三嘆重伤情。",
        "dynasty": "宋",
        "collection_info": null
    },
    {
        "title": "挽南塘朱检阅二首  其一",
        "author": "卫宗武",
        "content": "传笏自文昌，身名克显扬。\n蜚声腾宦路，接武近鸳行。\n廉尚冰霜洁，吟篇风露香。\n晚年陶靖节，松菊更凄凉。",
        "dynasty": "宋",
        "collection_info": null
    },
    {
        "title": "挽南塘朱检阅二首  其二",
        "author": "卫宗武",
        "content": "蚤岁笃盟姻，交情晚更亲。\n耆英亡老友，吟社欠同人。\n气貌温温玉，襟怀盎盎春。\n北山期共隠，临窆重伤神。",
        "dynasty": "宋",
        "collection_info": null
    },
    {
        "title": "过秀城哭叶倅  其一",
        "author": "卫宗武",
        "content": "一见负吾愿，人亡乃及门。\n温乎容可即，俨若像如存。\n满拟朋三寿，那知隔九原。\n瓣香倾老泪，竚立黯消魂。",
        "dynasty": "宋",
        "collection_info": null
    },
    {
        "title": "过秀城哭叶倅  其二",
        "author": "卫宗武",
        "content": "久矣致生刍，斯行夫岂徒。\n不惟哀一老，亦欲识诸孤。\n魏笏期传祖，韦经在业儒。\n子平仙去早，万事付长吁。",
        "dynasty": "宋",
        "collection_info": null
    },
    {
        "title": "挽储华谷四首  其一",
        "author": "卫宗武",
        "content": "吾里文华士，平生湖海襟。\n四书穷洛学，五字逼唐吟。\n多识精能事，诸公竞赏音。\n结交犹恨晚，十载独知心。",
        "dynasty": "宋",
        "collection_info": null
    },
    {
        "title": "挽储华谷四首  其二",
        "author": "卫宗武",
        "content": "处晦心常乐，安贫节愈坚。\n遗书订无极，妙藴发先天。\n扬子惟存宅，龟蒙粗有田。\n阨穷身至泯，遗子独青编。",
        "dynasty": "宋",
        "collection_info": null
    },
    {
        "title": "挽储华谷四首  其三",
        "author": "卫宗武",
        "content": "世慕长生术，君尤早用功。\n谈玄徒至老，养素竟成空。\n身已随朝露，神应到阆风。\n清言那復接，頼有注参同。",
        "dynasty": "宋",
        "collection_info": null
    },
    {
        "title": "挽储华谷四首  其四",
        "author": "卫宗武",
        "content": "归来纔一见，病已不能支。\n拟作岁寒友，俄成夜壑悲。\n凄风吹老泪，落日照幽姿。\n赓唱无从再，酸心阅旧诗。",
        "dynasty": "宋",
        "collection_info": null
    },
    {
        "title": "挽悟悦师二章  其一",
        "author": "卫宗武",
        "content": "耆宿已凋零，如师亦晓星。\n宗门僧巨栋，梵宇世传灯。\n身阅空花境，心潜多业经。\n悦禅方有悟，六秩弔颓龄。",
        "dynasty": "宋",
        "collection_info": null
    },
    {
        "title": "挽悟悦师二章  其二",
        "author": "卫宗武",
        "content": "契合岂前因，交情淡愈真。\n开缄疑晋帖，赓句逼唐人。\n高着棋空局，清谈案积尘。\n满襟挥老泪，释友更谁亲。",
        "dynasty": "宋",
        "collection_info": null
    },
    {
        "title": "挽柳月涧",
        "author": "卫宗武",
        "content": "素履辈儒先，居乡行不愆。\n五言唐句法，千古宋吟编。\n每恨贫难疗，犹欣名可传。\n此生何所有，老寿更希年。",
        "dynasty": "宋",
        "collection_info": null
    },
    {
        "title": "挽叶倅二章  其一",
        "author": "卫宗武",
        "content": "八座家声着，居官政不迷。\n典刑乡党敬，节行古人稽。\n展骥空凡马，解牛犹割鸡。\n鸳行纔展武，勇退倦攀跻。",
        "dynasty": "宋",
        "collection_info": null
    },
    {
        "title": "挽叶倅二章  其二",
        "author": "卫宗武",
        "content": "死别喜生反，心亲恨迹赊。\n交情金可断，粹德玉无瑕。\n方拟来闻鹤，俄惊梦在蛇。\n归藏重悲感，幸有子承家。",
        "dynasty": "宋",
        "collection_info": null
    },
    {
        "title": "元日雪",
        "author": "卫宗武",
        "content": "晓来云气忽氤氲，上瑞俄惊到眼频。\n隔得一宵犹带腊，飞来万点总成春。\n方传六管葭灰动，又报千林花事新。\n试向庭前披鹤氅，却嫌标致怯前人。",
        "dynasty": "宋",
        "collection_info": null
    },
    {
        "title": "和野渡春雪",
        "author": "卫宗武",
        "content": "天教滕巽互驱驰，令下东皇莫敢违。\n云擘碎绵迷眼界，山遮新黛抹腰围。\n众芳被虐难争巧，二麦呈祥不用祈。\n片片吹将入檐幕，佳人错认落梅飞。",
        "dynasty": "宋",
        "collection_info": null
    },
    {
        "title": "寄兴  其一",
        "author": "卫宗武",
        "content": "希年逾五叹无闻，岁事从头又一新。\n徒得襄阳齿耆旧，却惭庄子号陈人。\n垂垂榆景已侵耄，冉冉花辰不减春。\n日涉丘园今已矣，北山亦足了閒身。",
        "dynasty": "宋",
        "collection_info": null
    },
    {
        "title": "寄兴  其二",
        "author": "卫宗武",
        "content": "杜门世事不须闻，一任如棋局自新。\n多病不妨为寿考，余生更喜作閒人。\n居今野处黄冠日，记昔郊行红旆春。\n须识世荣俱土苴，岂如有道善其身。",
        "dynasty": "宋",
        "collection_info": null
    },
    {
        "title": "春雨  其一",
        "author": "卫宗武",
        "content": "几朝霢霂不破块，通夕浪浪势乃滂。\n竹下森然骍角露，桑间沃若茧丝香。\n田毛沾润初含穗，土脉流膏欲布秧。\n多谢化工成岁事，从春节节为人忙。",
        "dynasty": "宋",
        "collection_info": null
    },
    {
        "title": "春雨  其二",
        "author": "卫宗武",
        "content": "一自春来二月强，连宵甘霔泽斯滂。\n润留根蔕梅桃实，清及萌芽黍稷香。\n雀舌纤纤抽茗叶，羊羣戢戢长松秧。\n农桑从此无虚日，织妇耕夫处处忙。",
        "dynasty": "宋",
        "collection_info": null
    },
    {
        "title": "春雨  其三",
        "author": "卫宗武",
        "content": "一自苍精涣号扬，如酥小雨酿春忙。\n霏霏透入根荄脉，点点染成桃杏粧。\n泽徧高深俱及物，气融枯槁亦生香。\n老夫那復问芳讯，但愿三时协雨旸。",
        "dynasty": "宋",
        "collection_info": null
    },
    {
        "title": "和玉峰春吟",
        "author": "卫宗武",
        "content": "年来愁似海波深，柏酒明朝试一斟。\n那復苏堤追胜赏，不妨楚泽效狂吟。\n金旛晓赐梦何在，红旆春行步莫寻。\n料得宫花仍似旧，应无堕珥与遗簪。",
        "dynasty": "宋",
        "collection_info": null
    },
    {
        "title": "首春同枌友携樽过野渡访梅即席  其一",
        "author": "卫宗武",
        "content": "枌朋载酒子云居，何必孤山远访逋。\n癯影参差浓復淡，古香传送有还无。\n朋龟剩喜如云集，泛螘何妨过日晡。\n索笑却嫌来较晚，一林芳意太纷敷。",
        "dynasty": "宋",
        "collection_info": null
    },
    {
        "title": "首春同枌友携樽过野渡访梅即席  其二",
        "author": "卫宗武",
        "content": "访梅寻友款幽居，俄见栖鸦已毕逋。\n霁日幸同终日笑，春花有似此花无。\n衔杯林下嫌来晚，索句檐前祇恐晡。\n菲作不妨为玉引，要看词藻竞芬敷。",
        "dynasty": "宋",
        "collection_info": null
    },
    {
        "title": "初春次文友韵",
        "author": "卫宗武",
        "content": "原郊稚绿未成苍，芽甲森森似猬芒。\n急景不堪乌兔跃，新年又见燕鶑忙。\n看看地列千机锦，冉冉风传百和香。\n人事不如春事好，芳菲徒自满河阳。",
        "dynasty": "宋",
        "collection_info": null
    },
    {
        "title": "赓野渡春集韵",
        "author": "卫宗武",
        "content": "红紫春来独擅场，销魂人抱送春觞。\n少嫌宴席声歌短，晚觉书林气味长。\n列座燕毛成二老，一番花事付诸郎。\n吾侪到此无他好，莫厌赓酬费锦肠。",
        "dynasty": "宋",
        "collection_info": null
    },
    {
        "title": "月集呼声妓不至野渡于觞末俾赋诗以纪初集",
        "author": "卫宗武",
        "content": "真率盟齐喜有初，崇觞载俎志交孚。\n共披白帢俱霑醉，独惜红裙不受呼。\n拟洛耆英宜有咏，班唐九老可成图。\n从今胜集循环举，岁岁毋令此意辜。",
        "dynasty": "宋",
        "collection_info": null
    },
    {
        "title": "清明前有远役呈野渡",
        "author": "卫宗武",
        "content": "月集相期在后旬，料应主席不寒盟。\n方思北陆催行色，又为东风问客程。\n鼓楫欲随芳草去，传杯须待绿阴成。\n姑苏城外春光老，还许同舟载友生。",
        "dynasty": "宋",
        "collection_info": null
    },
    {
        "title": "清明前呈文几",
        "author": "卫宗武",
        "content": "此月纔过禊事修，芳辰冉冉逝如流。\n牡丹开了寒应尽，燕子归来春又休。\n衰鬓难将新绿染，颦眉岂为落红愁。\n劳生扰扰何时足，已拟抛家理钓舟。",
        "dynasty": "宋",
        "collection_info": null
    },
    {
        "title": "清明前呈南塘",
        "author": "卫宗武",
        "content": "晚景凄凉事事休，与波上下任沉浮。\n花辰岁岁惟添老，榆火春春不改愁。\n几曲画屏新绿暗，一川流玉落红稠。\n出门有碍家无累，水北山南负胜游。",
        "dynasty": "宋",
        "collection_info": null
    },
    {
        "title": "次华谷咏梅韵",
        "author": "卫宗武",
        "content": "宜烟宜雨更宜晴，竹底何妨枝带横。\n雅致耻随春富贵，英姿不怕月分明。\n吟边兴动诗添韵，醉裏香传梦亦清。\n一自孤山题品后，此花标格孰能名。",
        "dynasty": "宋",
        "collection_info": null
    },
    {
        "title": "次韵咏梅",
        "author": "卫宗武",
        "content": "直疑姑射地行僊，绰约如临几案前。\n和竹半欹能去俗，与兰并列盍饶先。\n林间姿艷同霜洁，窗下精神待月传。\n剩欲栽培为老伴，相亲日日在吟边。",
        "dynasty": "宋",
        "collection_info": null
    },
    {
        "title": "又和咏梅  其一",
        "author": "卫宗武",
        "content": "逸气飘飘似欲僊，不论茅舍玉堂前。\n众芳无此风神秀，十友推为行辈先。\n佳实尚堪为世用，香名更喜有诗传。\n萧萧白髮差同色，也欲拈花上鬓边。",
        "dynasty": "宋",
        "collection_info": null
    },
    {
        "title": "又和咏梅  其二",
        "author": "卫宗武",
        "content": "几回渴想此癯仙，谁为招邀倏在前。\n明艷弗为诸垢染，孤标独出众芳先。\n不矜颜色自奇绝，绰有馨香祇暗传。\n空想名园千树发，何时持酒向花边。",
        "dynasty": "宋",
        "collection_info": null
    },
    {
        "title": "晓枕追记山梅",
        "author": "卫宗武",
        "content": "高眠纸帐思无尘，祇忆冰花入梦频。\n斜倚溪山独标致，明分霜月倍精神。\n瑞纔六出先呈腊，香压羣芳不敢春。\n今古骚翁题不尽，孤山续笔属何人。",
        "dynasty": "宋",
        "collection_info": null
    },
    {
        "title": "蟠梅",
        "author": "卫宗武",
        "content": "妙制成春春未知，园工自出一家机。\n折旋夭矫龙蛇势，缭绕缤纷蛾蝶围。\n烟篆不生腾剩馥，月痕相倚衒清辉。\n西城纤巧仍如旧，祇慨梨云昨梦非。",
        "dynasty": "宋",
        "collection_info": null
    },
    {
        "title": "咏野渡香片蟠梅",
        "author": "卫宗武",
        "content": "一瓣生香独傲寒，此梅难并众梅看。\n明眸玉雪层层积，蜕骨蛟龙曲曲蟠。\n巧若天成经岁远，移来地阔占春宽。\n老夫犹未识花面，觅句含毫作是观。",
        "dynasty": "宋",
        "collection_info": null
    },
    {
        "title": "为僧赋梅庭",
        "author": "卫宗武",
        "content": "奇绝生春五出花，僧居着此境尤嘉。\n一方寒月浸清影，几度春风生素华。\n何必江头千树暗，未如屋角数枝斜。\n翻经觅句无尘事，坐对尤宜雪煮茶。",
        "dynasty": "宋",
        "collection_info": null
    },
    {
        "title": "牡丹",
        "author": "卫宗武",
        "content": "淑景骎骎到牡丹，探芳日日倚楹栏。\n巧心吐出黄金缕，腴脸开成紫玉盘。\n春晚有花飞欲尽，山中此种得应难。\n便须收拾归囊锦，更酌清尊仔细看。",
        "dynasty": "宋",
        "collection_info": null
    },
    {
        "title": "巨室遗牡丹有作  其一",
        "author": "卫宗武",
        "content": "几年有负倾城艷，惭愧今朝对洛花。\n忆昔富文同胜集，慨今姚魏属谁家。\n赏心不作园林想，过眼聊为几席华。\n回首一年春又了，绿阴芳草接天涯。",
        "dynasty": "宋",
        "collection_info": null
    },
    {
        "title": "巨室遗牡丹有作  其二",
        "author": "卫宗武",
        "content": "殿春名谱压羣葩，汲水金铜满贮花。\n无地栽培娱老境，有风吹送到儿家。\n娇容粉薄雨含沐，丰脸杯醺日绚华。\n花卒还荣人莫少，芳辰来往岁无涯。",
        "dynasty": "宋",
        "collection_info": null
    },
    {
        "title": "春晚郊行",
        "author": "卫宗武",
        "content": "细草平芜接渚沙，僧庵繫马柏阴斜。\n青山几曲遶流水，啼鸟数声随落花。\n芳景流连春富贵，晴林浮动日光华。\n独怜人事多非旧，寂寞荒村点暮鸦。",
        "dynasty": "宋",
        "collection_info": null
    },
    {
        "title": "喜晴  其一",
        "author": "卫宗武",
        "content": "梅雨成霖味已甘，淋漓更久恐难堪。\n风雷几昼起平陆，星斗一宵移下潭。\n万畛针芒青曳曳，千山鳞羽绿毵毵。\n老夫晴雨不关念，心醉青编维日酣。",
        "dynasty": "宋",
        "collection_info": null
    },
    {
        "title": "喜晴  其二",
        "author": "卫宗武",
        "content": "雨收宇宙喜清明，社舞村歌沸鼓钲。\n竹下蛛丝粘叶稳，柳间蝶粉缀绵轻。\n班班远岫髻鬟列，滟滟平川衣带横。\n候转清和景尤胜，翠林幽咔听仓庚。",
        "dynasty": "宋",
        "collection_info": null
    },
    {
        "title": "雨后坚山行之约",
        "author": "卫宗武",
        "content": "水泛新堤蘸柳条，郊行喜有可人招。\n不堪白髮三千丈，莫负青春九十朝。\n鸥鹭何妨为伴侣，鵾鹏一任诧扶摇。\n山灵久拟骚人到，霁月光风不待邀。",
        "dynasty": "宋",
        "collection_info": null
    },
    {
        "title": "和友人秋怀",
        "author": "卫宗武",
        "content": "林薮髮枯山敛眉，凛秋岂但楚臣悲。\n翩翩鶑燕知何往，猎猎鹰鹯正得时。\n残雨晓添衣气润，新寒夜厌漏声迟。\n悲风入调须频奏，妙趣惟应心自知。",
        "dynasty": "宋",
        "collection_info": null
    },
    {
        "title": "星节前戏成",
        "author": "卫宗武",
        "content": "依稀桥鹊布银潢，又见天孙作妇忙。\n已向烟萝深遁迹，不烦云锦粲成章。\n追思高会饮传烛，徒得清眠梦熟粱。\n却喜连朝天沛泽，应为月姊酿秋芳。",
        "dynasty": "宋",
        "collection_info": null
    },
    {
        "title": "和象翁七夕吟",
        "author": "卫宗武",
        "content": "暗度双星见者希，那堪雾气更霏霏。\n为云为雨观如梦，一岁一宵来即归。\n玄鹊有灵劳翼负，素娥含恨减腰围。\n綵楼误却穿针女，玉宇银潢欠发挥。",
        "dynasty": "宋",
        "collection_info": null
    },
    {
        "title": "菊秋晓枕偶成",
        "author": "卫宗武",
        "content": "希年七十又加零，渐脱尘缘万事轻。\n冉冉壮心随岁减，萧萧衰鬓与霜明。\n愁倾白堕嫌无量，老对黄花更有情。\n欲写秋容到寥廓，却惭健笔欠纵横。",
        "dynasty": "宋",
        "collection_info": null
    },
    {
        "title": "菊秋呈南塘",
        "author": "卫宗武",
        "content": "凄凉时序每兴嗟，那復登高似孟嘉。\n尚喜乌纱粘皓髮，犹存青眼对黄花。\n百篇剩有诗堪索，九日愁无酒可赊。\n采采缅怀元亮节，不随流俗竞春华。",
        "dynasty": "宋",
        "collection_info": null
    },
    {
        "title": "赴野渡招赏桂  其一",
        "author": "卫宗武",
        "content": "几年寥落负秋光，剩喜朋簪列耐堂。\n枌社重开真率集，桂华新荐广寒香。\n故交今日嗟无几，我辈晨星当自强。\n况有坐中名胜在，携尊何待菊花黄。",
        "dynasty": "宋",
        "collection_info": null
    },
    {
        "title": "赴野渡招赏桂  其二",
        "author": "卫宗武",
        "content": "插架金英喷月光，园中列树更堂堂。\n信从天上灵根出，染得古来诗句香。\n今度花迟前度发，三分秋占二分强。\n主人健笔供模写，压倒当年苏与黄。",
        "dynasty": "宋",
        "collection_info": null
    },
    {
        "title": "和象翁雪  其一",
        "author": "卫宗武",
        "content": "欲把青空一色糊，集先维霰作花疎。\n寸余凝积常年有，尺许坚牢自昔无。\n粉阵成围攒戏蝶，盐车疑覆失前馿。\n新吟便是有声画，何必鹅溪写作图。",
        "dynasty": "宋",
        "collection_info": null
    },
    {
        "title": "和象翁雪  其二",
        "author": "卫宗武",
        "content": "剪水天为农发祥，岂知寒卧欲成僵。\n朱门快意酒肉会，墨客驰神词翰场。\n梁苑集中呈赋手，灞桥行处吐诗香。\n羊羔茗饮评清浊，相去何殊千丈强。",
        "dynasty": "宋",
        "collection_info": null
    },
    {
        "title": "和野渡甲申雪吟  其一",
        "author": "卫宗武",
        "content": "盈尺为祥须应占，洪纤着物类形盐。\n幻成列阜鼍城涌，散作千林蝶阵粘。\n清友不妨添玉骨，苍官俄怪变银髯。\n祇怜岁岁催人老，染尽华颠亦可嫌。",
        "dynasty": "宋",
        "collection_info": null
    },
    {
        "title": "和野渡甲申雪吟  其二",
        "author": "卫宗武",
        "content": "三白先春花尺围，玄冥喜不逊伊耆。\n盖深岩穴兽无迹，冻合林园鸟不飞。\n金帐从教资侈泰，银城未必可凭依。\n卷怀经济姑藏密，闭户高眠未必非。",
        "dynasty": "宋",
        "collection_info": null
    },
    {
        "title": "即席赓喜雪韵",
        "author": "卫宗武",
        "content": "崇峦九迭破天悭，地远尘嚣隔几关。\n方恨重云封皓月，俄惊半夜老青山。\n莫嫌腊后欠三白，且喜春前露一斑。\n几度冬来逢上瑞，更祈盈尺送舟还。",
        "dynasty": "宋",
        "collection_info": null
    },
    {
        "title": "次韵雪积即消",
        "author": "卫宗武",
        "content": "冯夷剪水抑何悭，祇怕天工未许閒。\n上瑞先春纔破白，屡丰卜岁已窥斑。\n可怜俄顷消成水，不怕明朝失却山。\n金帐羊羔非我事，汲清煮茗课奴蛮。",
        "dynasty": "宋",
        "collection_info": null
    },
    {
        "title": "和野渡雪消二律  其一",
        "author": "卫宗武",
        "content": "雪晴吟弄句仍佳，满纸鲛珠屡拜嘉。\n刻玉林林空楮叶，沾泥处处失杨花。\n消成滴沥原归旧，润入根荄生有涯。\n剩洗缾罂储此水，待驱炎暑煮春茶。",
        "dynasty": "宋",
        "collection_info": null
    },
    {
        "title": "和野渡雪消二律  其二",
        "author": "卫宗武",
        "content": "可亲余暇復奚为，雪霁何妨剩赋诗。\n应怪玉峰还翳荟，更怜银屋变茅茨。\n结成冰笋方连夜，散作檐花特顷时。\n物物要知须返本，冰仍归水更何疑。",
        "dynasty": "宋",
        "collection_info": null
    },
    {
        "title": "寄贺陆翠庭迁居",
        "author": "卫宗武",
        "content": "翠庭欲到到非难，觌面须当听麈谈。\n未必移家似东野，料应有宅过罗含。\n幽怀万堞尘埃隔，胜概两湖风月涵。\n唐宋诗人多姓陆，吟边行远可相参。",
        "dynasty": "宋",
        "collection_info": null
    },
    {
        "title": "贺南塘得孙诗",
        "author": "卫宗武",
        "content": "咎消无妄福来宜，喜气津津溢秀眉。\n桂子昨方移别种，桐孙今见长新枝。\n金章鱼佩须传祖，玉果犀钱梦得儿。\n我欲去为汤餠客，却惭未赋老坡诗。",
        "dynasty": "宋",
        "collection_info": null
    },
    {
        "title": "南塘归自浙东",
        "author": "卫宗武",
        "content": "鼓枻归来波浪平，碧天如水月分明。\n几番恶梦频惊散，一片閒愁顿扫清。\n桂子高风生逸思，菊花老圃悦吟情。\n同盟约过渊明宅，载酒东篱莫厌倾。",
        "dynasty": "宋",
        "collection_info": null
    },
    {
        "title": "和南塘",
        "author": "卫宗武",
        "content": "历徧崔嵬又涉川，菊秋还见早梅天。\n重来槁顶惟添老，屡对青山似有缘。\n携友拟为深谷隠，有僧可问小乘禅。\n临风却忆南塘老，便脱芒鞋棹去船。",
        "dynasty": "宋",
        "collection_info": null
    },
    {
        "title": "和丹岩以青溪至有作",
        "author": "卫宗武",
        "content": "故人未到欠诗催，纔到九山云为开。\n野鹤正思寻老伴，盟鸥亦竞喜朋来。\n免教北陇惭空帐，消得南山咏有台。\n梅信已传花信动，直须领客待春回。",
        "dynasty": "宋",
        "collection_info": null
    },
    {
        "title": "霅陇回舟过湖城",
        "author": "卫宗武",
        "content": "起来雨气掩朝阳，俄喜天开正色苍。\n一道澄溪云弄影，千峰霁景泛林光。\n微茫烟外颓城露，蓊鬰山巅古寺藏。\n踏遍层峦游屐倦，归船欵乃艣声忙。",
        "dynasty": "宋",
        "collection_info": null
    },
    {
        "title": "重到霅陇新阡",
        "author": "卫宗武",
        "content": "摸金郎久徧郊原，冢域犹欣草木蕃。\n松已高年为老友，竹添新谱长仍孙。\n四围秀色山浮几，一曲清溪水到门。\n莫恨牛眠无瑞应，且欣老寿此身存。",
        "dynasty": "宋",
        "collection_info": null
    },
    {
        "title": "又题霅陇坟庵",
        "author": "卫宗武",
        "content": "斗大山庵历几春，茂林丰草绿初匀。\n青山缭绕犹列戟，玉涧萦迴似曳绅。\n新竹羽成雏凤尾，古松鳞长老龙身。\n吾年已迈嗟无用，表道泷冈尚欠人。",
        "dynasty": "宋",
        "collection_info": null
    },
    {
        "title": "南徐买舟将归",
        "author": "卫宗武",
        "content": "风雨连朝思黯然，山迷宿霭水迷烟。\n一年春事少閒日，半月客程逢漏天。\n喜涉鲸波返江国，便思鹤唳买河船。\n修途往復成何事，姑了余生未了缘。",
        "dynasty": "宋",
        "collection_info": null
    },
    {
        "title": "舟行分途次野渡韵",
        "author": "卫宗武",
        "content": "同舟李郭喜相亲，尽日赓酬夜至分。\n未信诗能穷我辈，不应天遽丧斯文。\n相违虽判城西路，有约同看岭上云。\n从此吟毫可停运，祇疑风月未饶君。",
        "dynasty": "宋",
        "collection_info": null
    },
    {
        "title": "舟泊姑苏",
        "author": "卫宗武",
        "content": "夜泊垂杨古渡头，片帆已喜到邻州。\n经从城郭惊前梦，寂寞川途异旧游。\n近事能知惟语燕，余生何有付盟鸥。\n可堪人与春俱老，落絮飞花点点愁。",
        "dynasty": "宋",
        "collection_info": null
    },
    {
        "title": "舟近吴兴郡见山",
        "author": "卫宗武",
        "content": "一舸夷犹白浪间，抬头俄喜对青山。\n平生每见便刮目，今日重来不改颜。\n城郭衣冠应寂寂，川原草木尚斑斑。\n余龄未艾须时到，健笔犹能记往还。",
        "dynasty": "宋",
        "collection_info": null
    },
    {
        "title": "为谢氏赋流芳",
        "author": "卫宗武",
        "content": "斯文一脉可传家，囊帛籯金不足夸。\n须信诗书涵润泽，自今庭户发英华。\n谢兰辉映方生玉，窦桂香含不断花。\n不但种芳兼种德，百年之计此为嘉。",
        "dynasty": "宋",
        "collection_info": null
    },
    {
        "title": "七十生朝制坡帽",
        "author": "卫宗武",
        "content": "喜至生朝疾有瘳，旋裁坡老帽蒙头。\n肖形雅称氅披鹤，缓步何须杖策鸠。\n皓首今为七十老，黄花更有几番秋。\n明年准拟抛家宅，水北山南狎野鸥。",
        "dynasty": "宋",
        "collection_info": null
    },
    {
        "title": "借丹岩韵贻青溪",
        "author": "卫宗武",
        "content": "良朋有约着书催，未到愁云拨不开。\n丹穴孤云宜间见，青溪隻鹤喜重来。\n有谁剖玉明荆璞，愧我无金筑隗台。\n郑校子衿佻达久，拟延尼父铸颜回。",
        "dynasty": "宋",
        "collection_info": null
    },
    {
        "title": "和丹岩述志  其一",
        "author": "卫宗武",
        "content": "蠹简钻研眼欲穿，读书何似夏侯玄。\n文传可使纸增价，酒尽何妨尊屡眠。\n唾落成珠皆至宝，笔耕有粟胜良田。\n席珍尽足需时聘，经史何劳手更编。",
        "dynasty": "宋",
        "collection_info": null
    },
    {
        "title": "和丹岩述志  其二",
        "author": "卫宗武",
        "content": "室罄囊空气不衰，朶颐宁肯舍灵龟。\n多金未羡陶朱富，淅玉姑为杜老炊。\n暖客情难到貂鼠，惠人智不及蒲葵。\n春风可笑随流俗，不长桃枝长棘枝。",
        "dynasty": "宋",
        "collection_info": null
    },
    {
        "title": "和丹岩入屋韵",
        "author": "卫宗武",
        "content": "得庐莫恨太婆娑，缭以芳蘅葺以荷。\n徙舍借车家具少，架书充栋手编多。\n且甘穷巷饮瓢乐，须有文朋载酒过。\n他日不妨更爽垲，诗人宁逊庾并罗。",
        "dynasty": "宋",
        "collection_info": null
    },
    {
        "title": "代饯行  其一",
        "author": "卫宗武",
        "content": "比来长掾宰如君，退食时惟儒士亲。\n编简香中犹得味，簿书丛底不沾尘。\n乍交祇恨过从浅，每到须蒙问劳频。\n多少清风留鹤国，不堪折柳向西津。",
        "dynasty": "宋",
        "collection_info": null
    },
    {
        "title": "代饯行  其二",
        "author": "卫宗武",
        "content": "下车人已诵廉平，三载松江着令名。\n敏则有功无滞事，惠而为政及疲氓。\n班班可纪郡曹美，去去先驰台掾声。\n腾实蜚英闻北阙，伫看紫诏趣亨程。",
        "dynasty": "宋",
        "collection_info": null
    },
    {
        "title": "和戚秋涧遗诗  其一",
        "author": "卫宗武",
        "content": "登金步玉信无缘，二十年来喜服田。\n肯羡鸣春为候鸟，自甘饮露作寒蝉。\n嗜閒倦举吟风笔，叹老贫无钓月船。\n但得有钱供客醉，绝胜名字挂凌烟。",
        "dynasty": "宋",
        "collection_info": null
    },
    {
        "title": "和戚秋涧遗诗  其二",
        "author": "卫宗武",
        "content": "欲废推敲几岁华，诗葩君至復萌芽。\n吟章既富旧成帙，生计无多新载家。\n胸着古今书拍塞，墨行真草字横斜。\n年逾八十身方健，高把松乔寿未涯。",
        "dynasty": "宋",
        "collection_info": null
    },
    {
        "title": "偶成",
        "author": "卫宗武",
        "content": "平生梦不遇邯郸，学道求仙兴已阑。\n旋改诗编入新刻，重寻琴谱发清弹。\n不惭晚境为寒峻，翻笑当年慕热官。\n志业无成年及耄，那知身反误儒冠。",
        "dynasty": "宋",
        "collection_info": null
    },
    {
        "title": "为乡人赋心田",
        "author": "卫宗武",
        "content": "方寸良畴人共有，能耕能敛几人知。\n坦平非有山河界，存养何殊雨露滋。\n盍剖藩篱忘彼我，却明畦畛别公私。\n尽多阴隲于中种，播穫当为百世菑。",
        "dynasty": "宋",
        "collection_info": null
    },
    {
        "title": "宣妙寺偶成",
        "author": "卫宗武",
        "content": "孤寺萧然寄碧岑，尘无半点到僧门。\n风传钟鼓万家县，山遶犁锄十里村。\n一榻高眠慨今夕，八窗洞达纳干坤。\n此行梅月孤良觌，雨打寒林晚復昏。",
        "dynasty": "宋",
        "collection_info": null
    },
    {
        "title": "赋宣妙院古柏",
        "author": "卫宗武",
        "content": "饱经三百载风霜，几见林间古木僵。\n修骨蜕龙鳞甲长，繁柯擎凤羽毛苍。\n孤高独与风云会，葱蒨深藏雨露香。\n寄语山灵须爱护，殷勤重赋角弓章。",
        "dynasty": "宋",
        "collection_info": null
    },
    {
        "title": "和南塘嘲谑",
        "author": "卫宗武",
        "content": "理存成坏与亏全，人事悲懽莫不然。\n梅帐道人新活计，柳枝歌妓旧因缘。\n断絃谩说鸾胶续，剜肉难将獭髓填。\n更遣青裙并赤脚，独将琴册寄余年。",
        "dynasty": "宋",
        "collection_info": null
    },
    {
        "title": "过吴兴城",
        "author": "卫宗武",
        "content": "两溪浮玉浸晴空，万井楼台一苇通。\n舟过恍如蓬岛客，人行疑在广寒宫。\n青山迎送犹佳友，绿鬓往来成老翁。\n遐想坡仙莘老辈，迩来那復有遗风。",
        "dynasty": "宋",
        "collection_info": null
    },
    {
        "title": "过安吉城",
        "author": "卫宗武",
        "content": "一年两到吴兴郡，梦想往时云锦乡。\n败堞颓垣尚围遶，雕梁画楝总凄凉。\n萧萧适际风寒候，黯黯全无山水光。\n日暮楼头鸣鼓角，声声悲壮断人肠。",
        "dynasty": "宋",
        "collection_info": null
    },
    {
        "title": "过荻塘次韵",
        "author": "卫宗武",
        "content": "平林历历晓云迷，津堠将迎客棹西。\n千古兴亡泰伯国，一川经纬狄公堤。\n雨添柳色成蛾绿，春剩花香散麝脐。\n去去苕城知不远，摩挲老眼看山溪。",
        "dynasty": "宋",
        "collection_info": null
    },
    {
        "title": "次韵答柯提干",
        "author": "卫宗武",
        "content": "年来人物慨凋零，义重交盟嵩华轻。\n一苇匪遥秋水隔，两章相映夜光明。\n干坤何日可还古，风月于人无异情。\n姑把愁怀寄觞咏，出门一笑九山横。",
        "dynasty": "宋",
        "collection_info": null
    },
    {
        "title": "和叶干庆七秩诗",
        "author": "卫宗武",
        "content": "不图闻达老何求，久矣甘为农服畴。\n晚岁但知书甲子，希年徒自富春秋。\n作朋何敢班耆父，招隠犹堪共钓游。\n寄语纷纷朝市客，狐裘未必似羊裘。",
        "dynasty": "宋",
        "collection_info": null
    },
    {
        "title": "和王总干韵",
        "author": "卫宗武",
        "content": "碑铭细读识前人，贻后无非旧典刑。\n宦业传家守清白，儒科继祖播芳馨。\n絷驹共叹淹场藿，鸣鹿终当歌野芩。\n千古斯文应不泯，待将辞藻掞天庭。",
        "dynasty": "宋",
        "collection_info": null
    },
    {
        "title": "挽都务弟  其一",
        "author": "卫宗武",
        "content": "功名剩拟着先鞭，永诀于今十九年。\n地下那知多岁月，人间别是一干坤。\n生前桂籍身如在，死后芸编子并传。\n己巳归藏无欠事，独怜埋玉重凄然。",
        "dynasty": "宋",
        "collection_info": null
    },
    {
        "title": "挽都务弟  其二",
        "author": "卫宗武",
        "content": "袭舛承讹俗尚仝，为谋所喜适吾从。\n伤心几载鸰原梦，洒泪今朝马鬣封。\n梁栋材嗟空故木，珠玑香喜长新松。\n最忻壤树首丘正，祖壠葱葱佳气钟。",
        "dynasty": "宋",
        "collection_info": null
    },
    {
        "title": "挽林梅癯",
        "author": "卫宗武",
        "content": "晚擢亚科跻宪掾，拟航选海竟无缘。\n苦吟方与甫俱瘦，疏影俄随逋已仙。\n谷水吟编多手泽，广陵琴趣得心传。\n年几八秩身何憾，老友凋零重怆然。",
        "dynasty": "宋",
        "collection_info": null
    },
    {
        "title": "挽王总干父知县",
        "author": "卫宗武",
        "content": "蜀溪名阀世为儒，祖擢巍科子亦如。\n从仕为民辞荐牍，移忠有后竟悬车。\n一生冰蘗节愈厉，两度絃歌政可书。\n共拟泷碑表亲墓，讵知簪笏化犁锄。",
        "dynasty": "宋",
        "collection_info": null
    },
    {
        "title": "春日",
        "author": "卫宗武",
        "content": "化工溥至仁，生机运不停。\n荣观徧原野，宇宙一丹青。",
        "dynasty": "宋",
        "collection_info": null
    },
    {
        "title": "望霁",
        "author": "卫宗武",
        "content": "阴阳互阖闢，宇宙几洪荒。\n重明丽乎正，万象生辉光。",
        "dynasty": "宋",
        "collection_info": null
    },
    {
        "title": "览古",
        "author": "卫宗武",
        "content": "治忽无常形，今古无常势。\n必有非常人，以制非常世。",
        "dynasty": "宋",
        "collection_info": null
    },
    {
        "title": "和黄山秋吟",
        "author": "卫宗武",
        "content": "有山静而秀，有水清且漪。\n风霜空宿翳，草木含幽姿。",
        "dynasty": "宋",
        "collection_info": null
    },
    {
        "title": "题画轴卷后",
        "author": "卫宗武",
        "content": "林阜玉参差，寒乌千万斯。\n直疑飞绕处，错认月明枝。",
        "dynasty": "宋",
        "collection_info": null
    },
    {
        "title": "蜘蛛",
        "author": "卫宗武",
        "content": "经纬智何多，网张犹设罗。\n但知为物穽，更有物谁何。",
        "dynasty": "宋",
        "collection_info": null
    },
    {
        "title": "蜂",
        "author": "卫宗武",
        "content": "为巢倒悬树，窍窍自成房。\n螫人虽有毒，终为人所伤。",
        "dynasty": "宋",
        "collection_info": null
    },
    {
        "title": "蝇虎",
        "author": "卫宗武",
        "content": "状有类蛛蝥，见物常勇投。\n奋身如虎猛，所得亦蝇头。",
        "dynasty": "宋",
        "collection_info": null
    },
    {
        "title": "咏蝇",
        "author": "卫宗武",
        "content": "营营止于棘，或赤而或黑。\n皓皓染成污，姦魂併佞魄。",
        "dynasty": "宋",
        "collection_info": null
    },
    {
        "title": "萤",
        "author": "卫宗武",
        "content": "本从腐草生，聚为寒士灯。\n一朝书课效，功宁不汝矜。",
        "dynasty": "宋",
        "collection_info": null
    },
    {
        "title": "绝交",
        "author": "卫宗武",
        "content": "北山有鸣鸮，不洁而嗤凤。\n宜下绝交书，埙箎非伯仲。",
        "dynasty": "宋",
        "collection_info": null
    },
    {
        "title": "次韵赋蜡梅  其一",
        "author": "卫宗武",
        "content": "将到穷冬寂寞乡，谁知花事未渠央。\n最怜剪蜡翻新样，却笑烧铅作素粧。",
        "dynasty": "宋",
        "collection_info": null
    },
    {
        "title": "次韵赋蜡梅  其二",
        "author": "卫宗武",
        "content": "能向早梅前独秀，何妨秋卉后纔香。\n祇嫌一种开何晚，直待东风为发扬。",
        "dynasty": "宋",
        "collection_info": null
    },
    {
        "title": "和咏梅  其一",
        "author": "卫宗武",
        "content": "独占东风第一筹，孤芳不与众芳侔。\n飘零犹待调金鼎，未逐凡花浪蕊休。",
        "dynasty": "宋",
        "collection_info": null
    },
    {
        "title": "和咏梅  其二",
        "author": "卫宗武",
        "content": "点检春工首到梅，枝枝羞涩未全开。\n试看诗句相料理，换得清香入梦来。",
        "dynasty": "宋",
        "collection_info": null
    },
    {
        "title": "和咏梅  其三",
        "author": "卫宗武",
        "content": "年前疎秀明于雪，年后芬敷蓊若云。\n有色有香尤耐久，十分春事占三分。",
        "dynasty": "宋",
        "collection_info": null
    },
    {
        "title": "春日",
        "author": "卫宗武",
        "content": "天公要与物为春，人事纷纷蔼若云。\n锦绣山川谁管领，祇应鱼鸟得平分。",
        "dynasty": "宋",
        "collection_info": null
    },
    {
        "title": "和海棠韵",
        "author": "卫宗武",
        "content": "鬓雾鬟云衬脸红，嫣然一笑倚春风。\n直疑倾国倾城魄，聚入此花颜色中。",
        "dynasty": "宋",
        "collection_info": null
    },
    {
        "title": "为慈上人赋云溪  其一",
        "author": "卫宗武",
        "content": "油然出岫擘晴绵，点缀青空水接天。\n心迹两閒无俗累，静观飞跃乐鱼鸢。",
        "dynasty": "宋",
        "collection_info": null
    },
    {
        "title": "为慈上人赋云溪  其二",
        "author": "卫宗武",
        "content": "白衣苍狗任从渠，不碍波涵一太虚。\n雅契高僧方寸地，卷舒流止自如如。",
        "dynasty": "宋",
        "collection_info": null
    },
    {
        "title": "和象翁绝句  其一",
        "author": "卫宗武",
        "content": "春花色色俱成梦，夏实纍纍结满枝。\n独有葵榴媚清昼，熏风时度五絃诗。",
        "dynasty": "宋",
        "collection_info": null
    },
    {
        "title": "和象翁绝句  其二",
        "author": "卫宗武",
        "content": "恰好轩窗傍竹开，绝胜舞榭与歌台。\n枞枞甲刃丈夫立，弹压炎威不敢来。",
        "dynasty": "宋",
        "collection_info": null
    },
    {
        "title": "和象翁绝句  其三",
        "author": "卫宗武",
        "content": "舟行必水陆行车，此地无桑只种麻。\n安得野蚕生活万，化成丝茧徧家家。",
        "dynasty": "宋",
        "collection_info": null
    },
    {
        "title": "和象翁绝句  其四",
        "author": "卫宗武",
        "content": "浮生一梦寄南柯，乌兔双驰迅若梭。\n世事如棋知几变，捄时无着奈时何。",
        "dynasty": "宋",
        "collection_info": null
    },
    {
        "title": "和丹岩  其一",
        "author": "卫宗武",
        "content": "芳事从今鼎鼎来，看看花片扑楼台。\n一和既盎寒如扫，锦绣香中图画开。",
        "dynasty": "宋",
        "collection_info": null
    },
    {
        "title": "和丹岩  其二",
        "author": "卫宗武",
        "content": "玉女裁花撒碎琼，寒威凛凛压山屏。\n消残犹自衒天巧，点缀裙腰一半青。",
        "dynasty": "宋",
        "collection_info": null
    },
    {
        "title": "和丹岩  其三",
        "author": "卫宗武",
        "content": "绛帷深密障严霜，衿佩芬芳聚一堂。\n竹外琅琅听春诵，咿唔声裏带诗香。",
        "dynasty": "宋",
        "collection_info": null
    },
    {
        "title": "和丹岩  其四",
        "author": "卫宗武",
        "content": "一片花飞未减春，方来赪紫盖如云。\n新晴剩拟扶鸠杖，试探芳辰有几分。",
        "dynasty": "宋",
        "collection_info": null
    },
    {
        "title": "和丹岩  其五",
        "author": "卫宗武",
        "content": "余寒威压皑浮琼，粉黛羣空欠肉屏。\n欲着春衫忆纤手，不劳陆展染青青。",
        "dynasty": "宋",
        "collection_info": null
    },
    {
        "title": "山行  其一",
        "author": "卫宗武",
        "content": "曲波岸岸浮清屿，绿树村村间野花。\n一望川原春冉冉，断霞残照落栖鸦。",
        "dynasty": "宋",
        "collection_info": null
    },
    {
        "title": "山行  其二",
        "author": "卫宗武",
        "content": "野芳未放青春去，林鸟长随白日閒。\n山色殢人归未得，杖藜日日扣松关。",
        "dynasty": "宋",
        "collection_info": null
    },
    {
        "title": "山行  其三",
        "author": "卫宗武",
        "content": "麦畦桑陇夹蔬花，远水晖晖日欲斜。\n一片野光涵列岫，翠微深处有人家。",
        "dynasty": "宋",
        "collection_info": null
    },
    {
        "title": "山行  其四",
        "author": "卫宗武",
        "content": "古寺僧窗借榻眠，桑柔柳暗乍晴天。\n梦残一枕春酲醒，木杪钟声破晓烟。",
        "dynasty": "宋",
        "collection_info": null
    },
    {
        "title": "山行  其五",
        "author": "卫宗武",
        "content": "乐天不废空门友，杜老犹交赞上人。\n茶竈笔床时一到，研谭尽日与僧亲。",
        "dynasty": "宋",
        "collection_info": null
    },
    {
        "title": "山行  其六",
        "author": "卫宗武",
        "content": "两度来游饱看山，又回双桨遡晴澜。\n山光每恨舟难载，点染篇章作画看。",
        "dynasty": "宋",
        "collection_info": null
    },
    {
        "title": "山行  其七",
        "author": "卫宗武",
        "content": "山横数里如鬟耸，水界千畴似砥平。\n花事已阑农事动，村村雨足一犂耕。",
        "dynasty": "宋",
        "collection_info": null
    },
    {
        "title": "山行  其八",
        "author": "卫宗武",
        "content": "红紫飘零笋蕨抽，一年芳事又成休。\n榆钱万迭春难买，落絮随风万点愁。",
        "dynasty": "宋",
        "collection_info": null
    },
    {
        "title": "山行  其九",
        "author": "卫宗武",
        "content": "开到荼䕷花事休，妇桑男亩又从头。\n阳春有脚堂堂去，万缕垂杨繫不留。",
        "dynasty": "宋",
        "collection_info": null
    },
    {
        "title": "山行  其一○",
        "author": "卫宗武",
        "content": "乱擘晴绵清昼迟，阴阴古木绿云齐。\n僧窗尽日无尘事，梦破一声春鸟啼。",
        "dynasty": "宋",
        "collection_info": null
    },
    {
        "title": "和沾上人韵",
        "author": "卫宗武",
        "content": "易地开山闢广居，静中妙趣契真如。\n自怜至老无闻达，抛却儒书读化书。",
        "dynasty": "宋",
        "collection_info": null
    },
    {
        "title": "壑下墓松诗",
        "author": "卫宗武",
        "content": "耸壑松林逾百尺，几年培植至今存。\n可怜一旦成薪槱，曾见曾高长子孙。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其一",
        "author": "卫宗武",
        "content": "迭迭青山迭迭林，风松石涧自成琴。\n箇中迥与世尘隔，试问入山深未深。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其二",
        "author": "卫宗武",
        "content": "密依林谷远风埃，贞色幽姿不假裁。\n九畹芳残犹有蕙，光风拂拂转香来。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其三",
        "author": "卫宗武",
        "content": "雨芽初试美于饴，尤胜新醅出榨时。\n坐对青山两清绝，肝脾溢出百篇诗。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其四",
        "author": "卫宗武",
        "content": "穷源几曲径深长，隠隠野花时度香。\n乔木森森走虬凤，稚松迭迭散牛羊。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其五",
        "author": "卫宗武",
        "content": "二阮当年总解诗，夷吾父子亦能棋。\n家庭粗有消閒乐，未似登山临水时。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其六",
        "author": "卫宗武",
        "content": "十分花事九分隳，开到木兰春已漓。\n惟有松筠助山色，青青不改岁寒枝。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其七",
        "author": "卫宗武",
        "content": "众植惟推杞梓尊，邓林翘楚已无存。\n谁家一树花浮雪，犹喜刺桐花有孙。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其八",
        "author": "卫宗武",
        "content": "未许归船转柁牙，爱山犹恋自山家。\n牡丹开尽春无几，狼籍东风杨柳花。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其九",
        "author": "卫宗武",
        "content": "应接山光到夕阳，候禽聒聒送春忙。\n年华鼎鼎催人老，将见青青梅子黄。",
        "dynasty": "宋",
        "collection_info": null
    },
    {
        "title": "霅山和丹岩晚春韵  其一○",
        "author": "卫宗武",
        "content": "面面青山悦客情，扶筇到处有云生。\n归来瀹茗陪僧话，百尺乔松鶑数声。",
        "dynasty": "宋",
        "collection_info": null
    },
    {
        "title": "宣妙寺偶成  其一",
        "author": "卫宗武",
        "content": "翠玉光中藤拄杖，绿云丛裏竹提舆。\n幽寻是处堪盘泊，绝胜当年五马车。",
        "dynasty": "宋",
        "collection_info": null
    },
    {
        "title": "宣妙寺偶成  其二",
        "author": "卫宗武",
        "content": "满座清风来古木，半窗斜日下危岑。\n观僧弈罢了无事，一枕凉生冰雪襟。",
        "dynasty": "宋",
        "collection_info": null
    },
    {
        "title": "喜晴",
        "author": "卫宗武",
        "content": "积涝初收喜气浮，三农不负稻粱谋。\n临流一望舒眵目，数迭青峦万亩秋。",
        "dynasty": "宋",
        "collection_info": null
    },
    {
        "title": "和黄山秋吟  其一",
        "author": "卫宗武",
        "content": "铮然梧叶响敲风，凉月疎星秋正中。\n万顷水花浑老尽，一簪醉日倚残红。",
        "dynasty": "宋",
        "collection_info": null
    },
    {
        "title": "和黄山秋吟  其二",
        "author": "卫宗武",
        "content": "珠露瀼瀼金作风，秋声凄怨入焦桐。\n骎骎碧树霜痕染，那復宫题叶上红。",
        "dynasty": "宋",
        "collection_info": null
    },
    {
        "title": "和黄山秋吟  其三",
        "author": "卫宗武",
        "content": "潇潇清思浩无涯，红蓼滩头屋数家。\n小艇寻秋缘苇去，纷纷雪絮讶杨花。",
        "dynasty": "宋",
        "collection_info": null
    },
    {
        "title": "和黄山秋吟  其四",
        "author": "卫宗武",
        "content": "从教日日把巫焚，无补河流一尺浑。\n甘霔要从方寸出，土龙刍狗不须论。",
        "dynasty": "宋",
        "collection_info": null
    },
    {
        "title": "和黄山秋吟  其五",
        "author": "卫宗武",
        "content": "何草青青不渐黄，班姬悲扇语凄凉。\n佳人笑别乘鸾女，相见毋嫌日尚长。",
        "dynasty": "宋",
        "collection_info": null
    },
    {
        "title": "和黄山秋吟  其六",
        "author": "卫宗武",
        "content": "气序循环盛復衰，花随春老叶秋飞。\n一年光景消磨半，又见罗衣换葛衣。",
        "dynasty": "宋",
        "collection_info": null
    },
    {
        "title": "雨中过秀城",
        "author": "卫宗武",
        "content": "万井民庐接梵宫，鼓声悲壮丽谯雄。\n人民郛郭浑如旧，烟雨冥迷黯淡中。",
        "dynasty": "宋",
        "collection_info": null
    },
    {
        "title": "山中新霁",
        "author": "卫宗武",
        "content": "宿雨初收晓日升，晴川远浸数峰青。\n西风一洗林峦翳，收拾秋容入画屏。",
        "dynasty": "宋",
        "collection_info": null
    },
    {
        "title": "赓沈赞府题二陆草堂  其一",
        "author": "卫宗武",
        "content": "二俊书堂历几秋，风云壮志浩难收。\n傥知莼美过羊酪，应返故山寻胜游。",
        "dynasty": "宋",
        "collection_info": null
    },
    {
        "title": "赓沈赞府题二陆草堂  其二",
        "author": "卫宗武",
        "content": "落木萧萧古寺秋，翠屏如画雨初收。\n堂基千载书香在，谁为机云记旧游。",
        "dynasty": "宋",
        "collection_info": null
    },
    {
        "title": "闻桂",
        "author": "卫宗武",
        "content": "山光水色染秋容，天际明霞一线红。\n冉冉有香来鼻观，广寒花气散晴空。",
        "dynasty": "宋",
        "collection_info": null
    },
    {
        "title": "访桂",
        "author": "卫宗武",
        "content": "行秋徧历谷之阳，粲粲岩花竞晚芳。\n僧宇尽成金粟界，天风处处散天香。",
        "dynasty": "宋",
        "collection_info": null
    },
    {
        "title": "和僧房岩桂",
        "author": "卫宗武",
        "content": "迭金缀粟映明霞，移下蟾宫一树花。\n最好色香俱洗凈，纷纷桂子落袈裟。",
        "dynasty": "宋",
        "collection_info": null
    },
    {
        "title": "近吟  其一",
        "author": "卫宗武",
        "content": "泉石涓涓作玉鸣，天寒林静鸟无声。\n松香一篆书横几，人与秋山一色清。",
        "dynasty": "宋",
        "collection_info": null
    },
    {
        "title": "近吟  其二",
        "author": "卫宗武",
        "content": "历历疎林点暮鸦，幽幽雨砌菊犹花。\n浮云卷尽四山碧，倚徧乔松待月华。",
        "dynasty": "宋",
        "collection_info": null
    },
    {
        "title": "近吟  其三",
        "author": "卫宗武",
        "content": "七十三年老病身，扁舟于此往来频。\n吴兴故老消磨尽，却认青山作故人。",
        "dynasty": "宋",
        "collection_info": null
    },
    {
        "title": "近吟  其四",
        "author": "卫宗武",
        "content": "晚年打透利名关，十载尤欣老得閒。\n拟约绮园为隠侣，却愁无处觅商山。",
        "dynasty": "宋",
        "collection_info": null
    },
    {
        "title": "坟庵棋罢对月",
        "author": "卫宗武",
        "content": "僧庵恰好傍山坳，门外幽泉碎玉敲。\n棋罢道人心似水，一鈎新月挂松梢。",
        "dynasty": "宋",
        "collection_info": null
    },
    {
        "title": "阅道书  其一",
        "author": "卫宗武",
        "content": "穆穆皇皇九五居，舍儒为政岂良图。\n不思济世思超世，佞佛求僊总是愚。",
        "dynasty": "宋",
        "collection_info": null
    },
    {
        "title": "阅道书  其二",
        "author": "卫宗武",
        "content": "抱璞含和道俗同，寥寥万代想皇风。\n后来贤智知多少，未似当年牧马童。",
        "dynasty": "宋",
        "collection_info": null
    },
    {
        "title": "出城山墓域行至赵村",
        "author": "卫宗武",
        "content": "纔出城山路，云收霁景呈。\n干端顿轩豁，山色更晶明。\n远近烟村露，微茫野水横。\n平头今七十，此地几经行。",
        "dynasty": "宋",
        "collection_info": null
    },
    {
        "title": "至霅白莞泽步入唐村",
        "author": "卫宗武",
        "content": "舍舟而从陆，逦迤步巑岏。\n绿畦平野宽，青嶂四面还。\n春容千万状，平挹跬步间。\n行行二十里，窈窕入我山。\n故山迎故人，禽鸟俱懽颜。\n清泉响琚佩，列峰拥髻鬟。\n回视尘嚣廛，相去隔几关。\n幽谷多白云，可与相对閒。\n不妨自吟哦，但恐好句悭。\n更须穷胜事，尚喜两脚顽。\n皇皇欲何之，并游当忘还。",
        "dynasty": "宋",
        "collection_info": null
    },
    {
        "title": "耕渔处",
        "author": "卫宗武",
        "content": "清涟万顷渟为湖，湛湛一镜涵太虚。\n其旁鳞次田莓莓，四望沃若皆膏腴。\n蔬畦麦陇间碧树，洲苹岸蓼连平芜。\n水村落照晚钟寺，中有一山成画图。\n郑谷无此宽閒野，严濑无此浩渺区。\n更于何所堪下钓，更于何所堪荷锄。\n谁与卜筑于此居，峨然其冠孔氏徒。\n时哉不偶堪遯世，垂缗把耒以自娱。\n兴来风月入吟啸，错落吐出鲛盘珠。\n人惟内省有足乐，眇视外物刍狗如。\n膏粱于此且不愿，况为鳣鲔而施罛。\n则知之子命名者，是特寄意耕与渔。\n岂亦伯成子高之在野，庄周濠上之观鱼。",
        "dynasty": "宋",
        "collection_info": null
    }
]