[
    {
        "uuid": "32d3e86784c1828111407f261a62ac98",
        "title": "求先人墨迹呈表兄黄季文",
        "author": "戴復古",
        "content": "我翁本诗仙，游戏沧海上。\n引手掣鲸鲵，失脚堕尘网。\n身穷道则腴，年高气弥壮。\n平生无长物，饮尽千斛酿。\n传家古锦囊，自作金玉想。\n篇章久零落，人间眇余响。\n搜求二十年，痛泪湿黄壤。\n君家图书府，墨色照青嶂。\n我翁有遗迹，数纸古田样。\n髣髴钟王体，吟句更豪放。\n把玩竹林间，寒风凛悽惨。\n昂昂野鹤姿，愧无中散状。\n儿孤襁褓中，家风随扫荡。\n于兹见笔法，可想翁无恙。\n幽居寂寞乡，风月共来往。\n众丑成独妍，群瘖怪孤唱。\n一生既蹉跎，人琴遂俱丧。\n託君名不朽，斯文岂天相。\n旧作忽新传，识者动慨赏。\n嗟予忝厥嗣，朝夕愧俯仰。\n敢坠显扬思，幽光发草莽。\n假此见诸公，丐铭松柏圹。\n君其启惠心，慰彼九泉望。",
        "dynasty": "宋",
        "collection_info": null
    },
    {
        "uuid": "83ec197ea9199050fa358626f05a383c",
        "title": "梦中亦役役",
        "author": "戴復古",
        "content": "半夜群动息，五更百梦残。\n天鷄啼一声，万枕不遑安。\n一日一百刻，能得几刻閒。\n当其閒睡时，作梦更多端。\n穷者梦富贵，达者梦神仙。\n梦中亦役役，人生良鲜欢。",
        "dynasty": "宋",
        "collection_info": null
    },
    {
        "uuid": "da2add89045cc8770105abe9a8c93f3e",
        "title": "饮马长城窟",
        "author": "戴復古",
        "content": "朔风凛高秋，黑雾翳白日。\n汉兵来伐胡，饮马长城窟。\n古来长城窟，中有战士骨。\n骨久化为泉，马来吃不得。\n闻说华山阳，水甘春草长。",
        "dynasty": "宋",
        "collection_info": null
    },
    {
        "uuid": "d498d53f823bb530e67cdbab480b4fc6",
        "title": "白苎歌",
        "author": "戴復古",
        "content": "雪为纬，玉为经。\n一织三涤手，织成一片冰。\n清如夷齐，可以为衣。\n陟彼西山，于以采薇。",
        "dynasty": "宋",
        "collection_info": null
    },
    {
        "uuid": "11b955843fb4a78518bb1a6eb848e481",
        "title": "罗敷词",
        "author": "戴復古",
        "content": "妾本秦氏女，今春嫁王郎。\n夫家重蚕事，出采陌上桑。\n低枝采易残，高枝手难扳。\n踏踏竹梯登树杪，心思蚕多苦叶少。\n举头桑枝挂鬓唇，转身桑枝勾破裙。\n辛苦事蚕桑，实为良家人。\n使君奚所为，见妾驻车轮。\n使君口有言，罗敷耳无闻。\n蚕饥蚕饥，采叶急归。",
        "dynasty": "宋",
        "collection_info": null
    },
    {
        "uuid": "7c4679bd87687d92907acf04b54f52e8",
        "title": "题陈毅甫家壁",
        "author": "戴復古",
        "content": "朱门金叵罗，九醖葡萄春。\n酌贵不酌贱，酌富不酌贫。\n君家破茅屋，飘摇河水滨。\n中有一樽渌，醉尽天下人。",
        "dynasty": "宋",
        "collection_info": null
    },
    {
        "uuid": "0ee3dd780daa3a710bf066122a8249e9",
        "title": "答妇词",
        "author": "戴復古",
        "content": "江山阻且长，矫首乡关隔。\n空闺泣幼妇，顦顇失颜色。\n隠闵鹳鸣篇，寄彼西飞翼。\n剥封览情素，既喜復凄恻。\n别时梅始花，伤今食梅实。\n览古帝王州，结交游侠窟。\n千金沽美酒，一饮连十日。\n春风吹酒醒，始知身是客。\n杜宇啼一声，行人泪横臆。\n衣破谁与纫，髮垢孰与栉。\n勿谓游子心，而不念家室。\n新交握臂行，肝胆犹楚越。\n丑妇隔江山，千里情弗绝。\n慇懃挥报章，归计何时决。\n今夕知何夕，覩此纤纤月。\n此月再圆时，门前候归辙。",
        "dynasty": "宋",
        "collection_info": null
    },
    {
        "uuid": "c919cb6f0bf1ead1fdb71d14fe814183",
        "title": "都中书怀呈滕仁伯秘监",
        "author": "戴復古",
        "content": "北风朝暮寒，园林日萧条。\n自非松柏姿，何叶不飘摇。\n儒衣历多难，陋巷困箪瓢。\n无地可躬耕，无才仕王朝。\n一饥驱我来，骑馿吟灞桥。\n通名丞相府，数月不见招。\n欲登五侯门，非皓齿细腰。\n索米长安街，满口读诗骚。\n时人试静听，霜枝啭寒蜩。\n倘可悦人耳，安望如箫韶。",
        "dynasty": "宋",
        "collection_info": null
    },
    {
        "uuid": "ec8f48f1d76e660c4af5dd167d3e1ec4",
        "title": "桐庐舟中",
        "author": "戴復古",
        "content": "吴山青未了，桐江绿相迎。\n扁舟问何之，往访岩子陵。\n高风凛千古，卧蹴万乘主。\n富贵直浮云，羊裘钓烟雨。",
        "dynasty": "宋",
        "collection_info": null
    },
    {
        "uuid": "f6004af94a3fcfbfaed4c0abcc8f932a",
        "title": "湖北上吴胜之运使有感而言非诗也",
        "author": "戴復古",
        "content": "苍生积衅久，天欲尽杀之。\n干戈杀不尽，继以大旱饥。\n田野委饿莩，道路纷流离。\n众人识天意，不敢加扶持。\n公怀佛子性，逆天救民命。\n擅移太仓粟，众拂生尘甑。\n全活十万家，九州咏仁政。\n逆天天弗怒，鬼神胡不恕。\n白玉尚指瑕，青蝇工点素。\n秋风动莼鲈，公亦思归去。\n问公归去兮，苍生谁怙恃。",
        "dynasty": "宋",
        "collection_info": null
    },
    {
        "uuid": "12157c7afe0709133f9fe518295e5167",
        "title": "所馆小楼见山可喜",
        "author": "戴復古",
        "content": "兹楼非我有，久居如主人。\n虽无往来客，青山当佳宾。\n君看楼下路，三尺软红尘。\n失脚踏此尘，汩没多终身。",
        "dynasty": "宋",
        "collection_info": null
    },
    {
        "uuid": "bbf865baf43f4db23e6f77093177bc37",
        "title": "客行河水东",
        "author": "戴復古",
        "content": "客行河水东，客行河水西。\n客行河水南，客行河水北。\n行行无已时，朱颜变老色。\n至人栖一方，庭户罗八极。\n保心如止水，不受万物役。\n有道肥其躯，故能适所息。",
        "dynasty": "宋",
        "collection_info": null
    },
    {
        "uuid": "3e708f1c86714dac2e1b4c0c33865d7c",
        "title": "和山谷上东坡古风二首见一朝士今取一篇",
        "author": "戴復古",
        "content": "自鬻非奇货，强鸣非好声。\n法当老山林，松根断茯苓。\n朅来长安道，霜鬓迫衰龄。\n穷吟无知音，祇觉太瘦生。\n公诗妙一世，风雅见根蔕。\n比兴千万篇，已作不朽计。\n穷达虽不同，嗜好乃相似。",
        "dynasty": "宋",
        "collection_info": null
    },
    {
        "uuid": "c77772723276e0d98745b1b41a61216c",
        "title": "题古源棠和尚送青轩",
        "author": "戴復古",
        "content": "南山色射窗，北山光照户。\n道人处其中，冰玉为肺腑。\n兹山自开闢，荒翳几年所。\n一朝得主人，荆榛化庭宇。\n手披风月藏，目极烟霞趣。\n居然获奇观，人境贺相遇。\n道人诗更高，不作蔬笋语。\n朝对北山吟，暮对南山赋。\n闻说玉堂仙，击节赏佳句。",
        "dynasty": "宋",
        "collection_info": null
    },
    {
        "uuid": "3173bf5aaf008f2c8b9c3e52c4fadbca",
        "title": "大热五首  其一",
        "author": "戴復古",
        "content": "天地一大窑，阳炭烹六月。\n万物此陶镕，人何怨炎热。\n君看百谷秋，亦自暑中结。\n田水沸如汤，背汗湿如泼。\n农夫方夏耘，安坐吾敢食。",
        "dynasty": "宋",
        "collection_info": null
    },
    {
        "uuid": "6c1ecdfebc3885d800bf512c87af24e3",
        "title": "大热五首  其二",
        "author": "戴復古",
        "content": "左手遮赤日，右手招清风。\n挥汗不能已，扇笠竞要功。\n南山龙吐云，腾腾满虚空。\n一雨变清凉，万物随疏通。\n向人无德色，大哉造化工。",
        "dynasty": "宋",
        "collection_info": null
    },
    {
        "uuid": "a23a2275af30b87ca38f7e7f7bfa5ab2",
        "title": "大热五首  其三",
        "author": "戴復古",
        "content": "大渴遇甘井，汲多井欲竭。\n入喉化为汗，不救胸中热。\n吾闻三危露，迥与众水别。\n其色莹琉璃，其冷胜冰雪。\n安得一杯来，为我解此渴。",
        "dynasty": "宋",
        "collection_info": null
    },
    {
        "uuid": "16c5d2205a77514dbeddae449818ab58",
        "title": "大热五首  其四",
        "author": "戴復古",
        "content": "吾家老茅屋，破漏尚可住。\n门前五巨樟，枝叶龙蛇舞。\n半空隔天日，六月不知暑。\n西照坐东偏，南熏开北户。\n胡为舍是居，受此炮炙苦。",
        "dynasty": "宋",
        "collection_info": null
    },
    {
        "uuid": "87e036e2a7a370026e6e3bf5b42c5157",
        "title": "大热五首  其五",
        "author": "戴復古",
        "content": "天嗔吾面白，晒作铁色深。\n天能黑我面，岂能黑我心。\n我心有冰雪，不受暑气侵。\n推去北窗枕，思鼓南风琴。\n千古叫虞舜，遗我以好音。",
        "dynasty": "宋",
        "collection_info": null
    },
    {
        "uuid": "9736e033b60905b595041c4daeec71b6",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其一",
        "author": "戴復古",
        "content": "寄迹小园中，自笑客异乡。\n东家送槟榔，西家送槟榔。\n咀嚼唇齿赤，亦能醉我肠。\n南人敬爱客，以此当茶汤。\n慇懃谢其来，此意不可忘。",
        "dynasty": "宋",
        "collection_info": null
    },
    {
        "uuid": "5c4b11e80b2ba8c53e666d5e4c2ef9a1",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其二",
        "author": "戴復古",
        "content": "寄迹小园中，岂不胜旅舍。\n俗事无交加，客身自闲暇。\n邻家有酒沽，杯盘亦可借。\n吟侣适相过，新诗堪脍炙。\n足以慰我怀，留连日至夜。",
        "dynasty": "宋",
        "collection_info": null
    },
    {
        "uuid": "18ecd8e0ec818619e9e53137b1b3edc4",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其三",
        "author": "戴復古",
        "content": "寄迹小园中，数椽亦潇洒。\n主人既相知，此地可久假。\n县官送月粮，邻翁供菜把。\n咫尺是屠门，亦有卖鲜者。\n里巷通往来，欲结鸡豚社。",
        "dynasty": "宋",
        "collection_info": null
    },
    {
        "uuid": "23715aa355820ecabb156d2cb30cd4bd",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其四",
        "author": "戴復古",
        "content": "寄迹小园中，余春接初夏。\n问木木成阴，问花花已谢。\n黄鹂出幽谷，杜鹃叫长夜。\n把酒酌园婆，远客此税驾。\n有时吟声高，鬼神莫惊怕。",
        "dynasty": "宋",
        "collection_info": null
    },
    {
        "uuid": "752f1e895ff80caec4f3483d7971cbb5",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其五",
        "author": "戴復古",
        "content": "寄迹小园中，一心安淡薄。\n每坐竹间亭，不知近城郭。\n昨日看花开，今日见花落。\n静中观物化，妙处在一觉。\n委身以顺命，无忧亦无乐。",
        "dynasty": "宋",
        "collection_info": null
    },
    {
        "uuid": "c818db69c05ac638047fa1bad5093fdb",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其六",
        "author": "戴復古",
        "content": "寄迹小园中，第一薪水便。\n逐一炊黄粱，兼得鱼虾贱。\n饱饭日无营，遮眼有书卷。\n时逢好客来，应接不知倦。\n最苦风雨时，有人招夜宴。",
        "dynasty": "宋",
        "collection_info": null
    },
    {
        "uuid": "a2af0a2331c2fd26cc7c5410cde03dd4",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其七",
        "author": "戴復古",
        "content": "寄迹小园中，新晴风日丽。\n好鸟竹间鸣，野鹤空中唳。\n悠然动诗兴，行吟抚松桂。\n久客若忘归，此身笑匏繫。\n五月倘未行，尚及食丹荔。",
        "dynasty": "宋",
        "collection_info": null
    },
    {
        "uuid": "5e40215fc168744988cad1c743dea481",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其八",
        "author": "戴復古",
        "content": "寄迹小园中，颇欲閟形影。\n谁为饶舌者，太守忽相请。\n开心论时务，细语及诗境。\n坐中有蛮客，狂言事驰骋。\n明日酒醒来，熟思令人瘿。",
        "dynasty": "宋",
        "collection_info": null
    },
    {
        "uuid": "166ba4ff7ceef0ef1149afe0231c3539",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其九",
        "author": "戴復古",
        "content": "寄迹小园中，忽有乌衣至。\n手中执圆封，州府特遣馈。\n罗列满吾前，礼数颇周緻。\n四隣来聚观，若有流涎意。\n呼童急开樽，四隣同一醉。",
        "dynasty": "宋",
        "collection_info": null
    },
    {
        "uuid": "7b360500a94f5e2f49a821051a95709e",
        "title": "久寓泉南待一故人消息桂隠诸葛如晦谓客舍不可住借一园亭安下即事凡有十首  其一○",
        "author": "戴復古",
        "content": "寄迹小园中，倒指五十日。\n既得故人书，南游吾事毕。\n再拜谢主翁，奉还此一室。\n云萍聚復散，欲住住不得。\n折柳当马鞭，明朝有行色。",
        "dynasty": "宋",
        "collection_info": null
    },
    {
        "uuid": "85fea67525fd7e9e9d2431f08efa166d",
        "title": "题郑宁夫玉轩诗卷",
        "author": "戴復古",
        "content": "良玉假雕琢，好诗费吟哦。\n诗句果如玉，沈谢不足多。\n玉声贵清越，玉色爱纯粹。\n作诗亦如之，要在工夫至。\n辨玉先辨石，论诗先论格。\n诗家体固多，文章有正脉。\n细观玉轩吟，一生良苦心。\n雕琢復雕琢，片玉万黄金。",
        "dynasty": "宋",
        "collection_info": null
    },
    {
        "uuid": "c7df98a7cb93c61f8a3f40aca29257fa",
        "title": "浒以秋兰一盆为供",
        "author": "戴復古",
        "content": "吾儿来侍侧，供我一秋兰。\n萧然出尘姿，能禁风露寒。\n移根自岩壑，归我几案间。\n养之以水石，副之以小山。\n俨如对益友，朝夕共盘桓。\n清香可呼吸，熏我老肺肝。\n不过十数根，当作九畹看。",
        "dynasty": "宋",
        "collection_info": null
    },
    {
        "uuid": "4da29b7c25491e41d26193ac6ceb2e72",
        "title": "和高常簿暮春",
        "author": "戴復古",
        "content": "世变日以薄，无从见雍熙。\n闭门读古书，聊以道自怡。\n桃李春盎盎，风雨秋凄凄。\n于春何足喜，于秋何用悲。\n人生一世间，所忌立志卑。\n终身有不遇，千载皆明时。\n我生无所解，肥遯沧海沂。\n一朝遇名胜，朽腐生光辉。\n敛衽赞明德，非公谁与归。",
        "dynasty": "宋",
        "collection_info": null
    },
    {
        "uuid": "d17d40e8f60713d7a4b12dccd6b6a07f",
        "title": "和郑润甫提举见寄  其一",
        "author": "戴復古",
        "content": "出门欲求仁，取友必胜己。\n寥寥云海乡，所幸有君尔。\n胸蟠三万卷，智先三十里。\n相与定诗盟，谁能执牛耳。",
        "dynasty": "宋",
        "collection_info": null
    },
    {
        "uuid": "4d25c5dc7f9759dc3ca20222e6e46cc6",
        "title": "和郑润甫提举见寄  其二",
        "author": "戴復古",
        "content": "长身如病鹤，吟苦如蟋蟀。\n顾此顦顇姿，痴生年八秩。\n举世皆好竽，老夫方鼓瑟。\n梅花莫笑人，茅檐炙朝日。",
        "dynasty": "宋",
        "collection_info": null
    },
    {
        "uuid": "a7a04bb98744cc940bf708759a0db95b",
        "title": "送吴伯成归建昌二首  其一",
        "author": "戴復古",
        "content": "老夫脚病疮，闭门作僧夏。\n麦麵不疗饥，冬衣犹未卸。\n喜读吴融诗，穷愁退三舍。\n无因暗投璧，有味倒餐蔗。\n冥搜琢肺肝，苦吟忘昼夜。\n工夫到深处，非王亦非霸。",
        "dynasty": "宋",
        "collection_info": null
    },
    {
        "uuid": "0d381abe92f0b1e4de5c0189e670b010",
        "title": "送吴伯成归建昌二首  其二",
        "author": "戴復古",
        "content": "吾友严华谷，实为君里人。\n多年入诗社，锦囊贮清新。\n昨者袁蒙斋，招为入幙宾。\n千里有遇合，隔墙不见亲。\n君归访其家，说我老病身。\n别有千万意，付之六六鳞。",
        "dynasty": "宋",
        "collection_info": null
    },
    {
        "uuid": "4eb7b67aae7ea668db4245e27494c151",
        "title": "谢东倅包宏父三首癸卯夏  其一",
        "author": "戴復古",
        "content": "诗文虽两途，理义归乎一。\n风骚凡几变，晚唐诸子出。\n本朝师古学，六经为世用。\n诸公相羽翼，文章还正统。\n晦翁讲道余，高吟復超绝。\n巽岩许其诗，凤凰飞处别。",
        "dynasty": "宋",
        "collection_info": null
    },
    {
        "uuid": "43b2945d7b20e065329b5271ef1e52bb",
        "title": "谢东倅包宏父三首癸卯夏  其二",
        "author": "戴復古",
        "content": "君家名父子，为晦翁嫡传。\n尝见黄勉斋，极口称其贤。\n师友相琢磨，南轩惜无年。\n翁之为汝翁，文字相周旋。\n溟渤深见底，泰华高及天。\n宏斋有凤髓，可续欲断弦。",
        "dynasty": "宋",
        "collection_info": null
    },
    {
        "uuid": "bdd56080dd1b45a9d875c6e6844ead1c",
        "title": "谢东倅包宏父三首癸卯夏  其三",
        "author": "戴復古",
        "content": "平生不识字，把笔学吟诗。\n旧说韦苏州，于余今见之。\n每遭饥寒厄，出吐辛酸辞。\n候虫鸣屋壁，风蝉啭枯枝。\n但有可怜声，入耳终无奇。\n宏斋误题品，恐贻识者讥。",
        "dynasty": "宋",
        "collection_info": null
    },
    {
        "uuid": "3d3f21ea735a3a31c2a4a7c361feafe1",
        "title": "题姚雪蓬使君所藏苏野塘画",
        "author": "戴復古",
        "content": "高者为山，坳者为壑。\n为烟为云，渺渺漠漠。\n水鸟树林，人家聚落。\n骑者何之，舟者未泊。\n三尺纸上，万象交错。\n天机自然，神惊鬼愕。\n呜呼，此吾故人野塘苏元龙之墨迹。\n中有石屏老泪痕，又与野塘添一笔。",
        "dynasty": "宋",
        "collection_info": null
    },
    {
        "uuid": "3b18055594a3c7c25a691a89aeadf2a8",
        "title": "乌盐角行",
        "author": "戴復古",
        "content": "凤箫鼍鼓龙鬚笛，夜宴华堂醉春色。\n艷歌妙舞荡人心，但有欢娱别无益。\n何如村落捲桐吹，能使时人知稼穑。\n村南村北声相续，青郊雨后耕黄犊。\n一声催得大麦黄，一声唤得新秧绿。\n人言此角只儿戏，孰识古人吹角意。\n田家作劳多怨咨，故假声音召和气。\n吹此角，起东作。\n吹此角，田家乐。\n此角上与邹子之律同宫商，合钟吕。\n形甚朴，声甚古，一吹寒谷生禾黍。",
        "dynasty": "宋",
        "collection_info": null
    },
    {
        "uuid": "b88c4e81eabaf9e7587c57b282eb2d51",
        "title": "灵壁石歌为方岩王侍郎作",
        "author": "戴復古",
        "content": "灵壁一峰天下奇，体势雄伟身巍巍，巨灵怒拗天柱掷。\n平地苍龙骧首尾，两片黑云腰夹之。\n声如青铜色碧玉，秀润四时岚翠湿。\n干坤所宝落世间，鬼神上诉天公泣。\n谓有非常人，致此非常物。\n可磨斫贼剑，可倚击姦笏。\n可祝不老年，可比至刚德。\n自从突兀在眼前，溪山日夜生颜色。\n君不见杭州风流白使君，雅爱天竺双云根。\n又不见奇章公家太湖碧，高下品题分甲乙。\n二公名与石不磨，今到方岩有灵壁。\n我来欲作灵壁歌，击石一唱三摩挲。\n秋风萧萧淮水波，中分南北横干戈。\n胡尘埋没汉山河，泗滨灵壁今如何。\n安得此石来岩阿，鬰然盘礴中原气，对此令人感慨多。",
        "dynasty": "宋",
        "collection_info": null
    },
    {
        "uuid": "2d265d3b5d67b93d6d5916ef04c80a56",
        "title": "章泉二老歌",
        "author": "戴復古",
        "content": "在昔商山传四皓，又闻香山图九老。\n异乡异姓适同时，争如章泉一家兄弟登耆颐。\n章泉之上两山下，有地可宫田可稼。\n伯也早休官，季也相约归林泉。\n名动京口耕谷口，山中有诗天下传。\n一生得闲兼得寿，皓首庞眉世稀有。\n竹隠先生八十三，定庵居士七十九。\n客从远方来，亦是六十叟。\n手把一枝梅，奉劝两翁酒。\n问公何以致遐龄，请翁细说吾细听。\n不烧丹，不学仙。\n五行有常数，天所禀赋焉。\n人生一气统四体，众人斲丧吾能全。\n要知养生无他术，日多吃饭夜独眠。\n承翁见教谢翁去，两翁慇懃留我住，是夜醉眠苔竹轩。\n梦见山灵向我言，翁之所说皆不然。\n两翁盛德合乎天，天与遐龄五百年。",
        "dynasty": "宋",
        "collection_info": null
    },
    {
        "uuid": "37f5c6034b3922acac31b8f05f3bcf0c",
        "title": "京口喜雨楼落成呈史固叔侍郎",
        "author": "戴復古",
        "content": "京口画楼三百所，第一新楼名喜雨。\n大鹏展翼到中天，化作檐楹不飞去。\n一日登临天下奇，华灯照夜万琉璃。\n上与星辰共罗列，下映十里莲花池。\n泰山为曲海为酿，手挈五湖为瓮盎。\n银糟香沸碧瑶春，歌舞当垆多丽人。\n使君歌了人皆饮，更赏谷中花似锦。\n五兵不用用酒兵，折衝樽俎边尘寝。\n兹楼屹作东南美，孰识黄堂命名意。\n特将此酒噀为霖，四海九州同一醉。",
        "dynasty": "宋",
        "collection_info": null
    },
    {
        "uuid": "008f7e5e24d0f7d15237b6baab872285",
        "title": "观陆士龙作顾彦先妇答夫二首有感韵  其一",
        "author": "戴復古",
        "content": "北风吹岁暮，空闺独栖止。\n夙兴泪盈掬，夕息梦千里。\n妾生胡不仁，失身从浪子。\n嚼蘗苦我心，餐冰噤我齿。\n离异何足愁，险涩可胜纪。\n寄书西飞鴈，反覆话终始。",
        "dynasty": "宋",
        "collection_info": null
    },
    {
        "uuid": "c2e2492929cb2595490b372c2d6ca736",
        "title": "观陆士龙作顾彦先妇答夫二首有感韵  其二",
        "author": "戴復古",
        "content": "鼠璞窃美名，冠玉假外观。\n良人夸意气，下妾愁岁晏。\n念君始行迈，雪岭梅初粲。\n春风桃已红，光阴等飞弹。\n相思果如何，金环宽玉腕。\n昔为连理枝，今作抟沙散。\n惜哉牛与女，脉脉阻河汉。\n特栖良独难，守坚祇自讚。\n双剑几时合，寄声问华焕。\n勿听五羊歌，富贵忘贫贱。",
        "dynasty": "宋",
        "collection_info": null
    },
    {
        "uuid": "1f2612ede2f6930313ce3d13f1ffcb8b",
        "title": "栗斋巩仲至以元结文集为韵",
        "author": "戴復古",
        "content": "寻常被酒时，归到急投枕。\n为爱次山文，今夜醉忘寝。\n伟哉浯溪碑，千载气凛凛。\n舂陵贼退篇，少陵犹敛衽。\n文章自一家，其意则古甚。\n大羹遗五味，纯素薄文锦。\n聱牙不同俗，斯人异所禀。\n君君望尧舜，人人欲仓廪。\n古道不可行，时对窊樽饮。",
        "dynasty": "宋",
        "collection_info": null
    },
    {
        "uuid": "54ae3bb4b03ff5d0aa4e07f62abed1f0",
        "title": "杜甫祠",
        "author": "戴復古",
        "content": "呜呼杜少陵，醉卧春江涨。\n文章万丈光，不随枯骨葬。\n平生稷契心，致君尧舜上。\n时兮弗我与，屹然抱微尚。\n干戈奔走踪，道路饥寒状。\n草中辨君臣，笔端诛将相。\n高吟比兴体，力救风雅丧。\n如史数十篇，才气一何壮。\n到今五百年，知公尚无恙。\n麒麟守高阡，貂蝉入画像。\n一死不几时，声迹两尘莽。\n何如耒阳江头三尺荒草坟，名如日月光天壤。",
        "dynasty": "宋",
        "collection_info": null
    },
    {
        "uuid": "602b61822a6c1e2cab20963029a72d3e",
        "title": "阿奇晬日",
        "author": "戴復古",
        "content": "穷居少生涯，养子如种谷。\n寸苗方在手，想像秋禾熟。\n吾儿天所惠，骨相颇丰硕。\n娟娟怀抱中，一岁至週日。\n愿汝无灾害，长大庶可必。\n十岁聪明开，二十蚤奋发。\n胸蟠三万卷，手握五色笔。\n策勋文字场，致君以儒术。\n不然学孙吴，纵横万人敌。\n为国取中原，闢地玄冥北。\n他年汝成就，料我头已白。\n光华照老眼，甘旨不可缺。\n为子必纯孝，为人必正直。\n以我期望心，一日必一祝。\n勿为痴小儿，茫然无所识。\n胎教尚有闻，斯言岂无益。",
        "dynasty": "宋",
        "collection_info": null
    },
    {
        "uuid": "b788441e36e838280ab7399369381506",
        "title": "琵琶行",
        "author": "戴復古",
        "content": "浔阳江头秋月明，黄芦叶底秋风声。\n银龙行酒送归客，丈夫不为儿女情。\n隔船琵琶自愁思，何预江州司马事。\n为渠感激作歌行，一写六百六十字。\n白乐天，白乐天，平生多为达者语，到此胡为不释然。\n弗堪谪宦便归去，庐山政接柴桑路。\n不寻黄菊伴渊明，忍泣青衫对商妇。",
        "dynasty": "宋",
        "collection_info": null
    },
    {
        "uuid": "56f6be06e3de1cdfc6c2ce8912ef6c57",
        "title": "毗陵太平寺画水呈王君保使君",
        "author": "戴復古",
        "content": "何人笔端有许力，捲来一片潇湘碧。\n摩挲老眼看不真，怪见层波涌虚壁。\n天庆观中双黑龙，物色虽殊妙处同。\n能将此水畜彼龙，方知画手有神通。\n龙兮水兮终会遇，天下苍生待霖雨。",
        "dynasty": "宋",
        "collection_info": null
    },
    {
        "uuid": "73fcfafcdc26aa947ec5a9ed69462515",
        "title": "南岳",
        "author": "戴復古",
        "content": "南云漂渺连苍穹，七十二峰朝祝融。\n凌空栋宇赤帝宅，修廊翼翼生寒风。\n朝家遣使严祀典，御香当殿开宸封。\n愿四海，扶九重，干戈永息年屡丰。\n五岳惟今见南岳，北望干坤双泪落。",
        "dynasty": "宋",
        "collection_info": null
    },
    {
        "uuid": "be67625eea393fed9a0b7436c81dd23f",
        "title": "送来宾宰",
        "author": "戴復古",
        "content": "君作来宾宰，听我说来宾。\n蛮俗无王化，当为行化人。\n有民无租赋，租赋出商旅。\n逐利遭重征，商旅亦良苦。\n能放一分宽，可减十分怨。\n不爱资囊橐，但爱了支遣。\n民穷頼抚摩，官贫俸不多。\n但得百姓安，俸薄其柰何。\n勿谓朝廷远，官职易迁转。\n律己贵廉勤，御事要明断。\n自县辟为州，指日为太守。\n须知早归来，瘴乡不可久。",
        "dynasty": "宋",
        "collection_info": null
    },
    {
        "uuid": "e6322f5710d43d652afb0cd287446e1e",
        "title": "题四祖山荣老月窟",
        "author": "戴復古",
        "content": "一室虚生白，中作满月形。\n山中三万户，玉斧新修成。\n时人指为月，云卧亦强名。\n似月有圆相，不西沉东升。\n浮云不能蔽，又无亏与盈。\n是为大圆镜，由师心地明。\n一圆走无碍，光芒照八纮。\n可以破诸暗，可以续祖灯。\n明透双峰顶，辉映慧云亭。\n此镜实无台，请师问老能。",
        "dynasty": "宋",
        "collection_info": null
    },
    {
        "uuid": "5f3c6ce9a8701283e6e2decc5f203125",
        "title": "出闽",
        "author": "戴復古",
        "content": "千山万山闽中路，六尺枯藤两芒屦。\n去岁梅花迎我来，今岁梅花送我去。\n梅花岂解管送迎，白髮胡为又南征。\n天荒地老终无情，归去归兮老石屏。",
        "dynasty": "宋",
        "collection_info": null
    },
    {
        "uuid": "8bd1dee084b818cdc83dcd5536fa4f29",
        "title": "刘折父为吴子才索赋云山燕居",
        "author": "戴復古",
        "content": "燕居适所息，非怀傲世心。\n白云自舒卷，青山无古今。\n中有动静机，杳眇谐素襟。\n以时为出处，怀人抚瑶琴。\n平生披短褐，时来或华簪。\n世论倘不合，矢口不如瘖。\n避影长松下，洗耳清溪浔。\n慎勿出云外，黄尘三尺深。",
        "dynasty": "宋",
        "collection_info": null
    },
    {
        "uuid": "2f8551ec31781fc2b6d67df3f6451404",
        "title": "玉华洞",
        "author": "戴復古",
        "content": "忆昨游桂林，岩洞甲天下。\n奇奇怪怪生，妙不可模写。\n玉华东西岩，具体而微者。\n神功巧穿凿，石壁生孔罅。\n玲珑透风月，宜冬復宜夏。\n中有补陀僊，坐断此潇洒。\n空山茅苇区，无地可税驾。\n举目忽此逢，心骇见希诧。\n题诗媿不能，行人亦无暇。",
        "dynasty": "宋",
        "collection_info": null
    },
    {
        "uuid": "fa87d35ad2ba060f7c18b5d8424f2462",
        "title": "祝二严",
        "author": "戴復古",
        "content": "仆本山野人，渔樵共居处。\n小年学父诗，用心亦良苦。\n搜索空虚腹，缀缉艰辛语。\n糊口走四方，白头无伴侣。\n前年得严粲，今年得严羽。\n我自得二严，牛铎谐钟吕。\n粲也苦吟身，束之以簪组。\n遍参百家体，终乃师杜甫。\n羽也天姿高，不肯事科举。\n风雅与骚些，历历在肺腑。\n持论伤太高，与世或龃龉。\n长歌激古风，自立一门户。\n二严我所敬，二严亦我与。\n我老归故山，残年能几许。\n平生五百篇，无人为之主。\n零落天地间，未必是尘土。\n再拜祝二严，为我收拾取。",
        "dynasty": "宋",
        "collection_info": null
    },
    {
        "uuid": "16c353f562be4d2f8da88fc920530ebe",
        "title": "市舶提举管仲登饮于万贡堂有诗",
        "author": "戴復古",
        "content": "七十老翁头雪白，落在江湖卖诗册。\n平生知己管夷吾，得为万贡堂前客。\n嘲吟有罪遭天厄，谋归未办资身策。\n鸡林莫有买诗人，明日烦公问蕃舶。",
        "dynasty": "宋",
        "collection_info": null
    },
    {
        "uuid": "cee92b95c3e9114fd4e6a7f50358850e",
        "title": "懒不作书急口令寄朝士",
        "author": "戴復古",
        "content": "老病懒作书，行藏诗上见。\n一心不相忘，千里如对面。\n我已八十翁，此身宁久绊。\n诸君才杰出，玉石自有辩。\n随才供任使，小大皆众选。\n明君用良弼，治道方一变。\n与之致太平，朝廷还旧观。\n老夫眼尚明，细把诸君看。\n试将草草书，用写区区愿。\n一愿善调燮，二愿强加饭。\n三愿保太平，官职日九转。",
        "dynasty": "宋",
        "collection_info": null
    },
    {
        "uuid": "aec1679de111ef1380d17108e7d7d80d",
        "title": "凤鸣有吉凶",
        "author": "戴復古",
        "content": "鹊噪令人喜，鸦噪令人憎。\n人心自分别，吉凶属禽声。\n舜时有凤鸣，文王时亦鸣。\n汉时凤亦鸣，六朝时亦鸣。\n凤鸣有吉凶，人不子细听。",
        "dynasty": "宋",
        "collection_info": null
    },
    {
        "uuid": "728fc468a4e24354d41feda4b3583212",
        "title": "婕妤词",
        "author": "戴復古",
        "content": "纨扇六月时，似妾君恩重。\n避暑南熏殿，清风随扇动。\n妾时侍君王，常得沾余凉。\n秋风飒庭树，团团无用处。\n妾亦宠顾衰，栖栖度朝暮。\n扇为无情物，用舍不知恤。\n妾有深宫怨，无情不如扇。",
        "dynasty": "宋",
        "collection_info": null
    },
    {
        "uuid": "6eb887a5410218abe5ff18d7b10f4d06",
        "title": "江南新体",
        "author": "戴復古",
        "content": "郎船江下泊，妾家楼上住。\n朝朝暮暮间，上下两相顾。\n相顾不相亲，风波愁杀人。",
        "dynasty": "宋",
        "collection_info": null
    },
    {
        "uuid": "ba8111bb124a018ed8594ad4621235fd",
        "title": "感寓四首  其一",
        "author": "戴復古",
        "content": "采薇人固高，饮露蝉遂清。\n谋兹一粒粟，举世共营营。\n营营亦多涂，中有亏与盈。\n陋巷一箪食，朱门九鼎烹。\n穷达各有命，繄谁主权衡。\n吾生未可必，秋风白髮生。",
        "dynasty": "宋",
        "collection_info": null
    },
    {
        "uuid": "07555f09478adbe97d7f62016a448363",
        "title": "感寓四首  其二",
        "author": "戴復古",
        "content": "蛛网羃虚檐，一饱罗群飞。\n寒蚕啮枯桑，一身终茧丝。\n物物巧生理，我生拙奚为。\n貂裘日以弊，石田岁长饥。\n一贫已到骨，一气傥未衰。\n举目送飞鸿，悠悠知我谁。",
        "dynasty": "宋",
        "collection_info": null
    },
    {
        "uuid": "7ca3c889907cb26e91ce0b9249f17cf8",
        "title": "感寓四首  其三",
        "author": "戴復古",
        "content": "夜雨挟西风，摵摵撼庭树。\n浮生堪几秋，青鬓忽已素。\n铅刀刲九牛，策蹇望长路。\n所操莽无奇，自好徒自误。\n改絃调新声，履道易故步。\n收功在桑榆，其敢怨迟莫。",
        "dynasty": "宋",
        "collection_info": null
    },
    {
        "uuid": "84466502085eaa693267bc5e1e495eb2",
        "title": "感寓四首  其四",
        "author": "戴復古",
        "content": "红紫委路尘，绿树有嘉色。\n刳心晚闻道，玩物若有得。\n青春坐销歇，方兹见真实。\n人生到中年，胡不保明德。\n秋风堕庭梧，栖凤去无迹。\n矫首碧云端，一语三叹息。",
        "dynasty": "宋",
        "collection_info": null
    },
    {
        "uuid": "331a0a7e409094a78acc635c24caa50f",
        "title": "寄章泉先生赵昌父",
        "author": "戴復古",
        "content": "灵凤鸣朝阳，神龙不泥蟠。\n时兮不可为，昌父乃在山。\n思君二十年，见君良独难。\n时于邸报上，屡见得祠官。\n祠官禄不多，一贫其柰何。\n采芝亦可食，当作采芝歌。\n近者李侍郎，直言遭逐去。\n人皆笑其疎，君独有诗句。\n君为山中人，世事安得闻。\n入山恐未深，更入几重云。",
        "dynasty": "宋",
        "collection_info": null
    },
    {
        "uuid": "e7fd7c3cc1759b249d969056f0196086",
        "title": "频酌淮河水",
        "author": "戴復古",
        "content": "有客游濠梁，频酌淮河水。\n东南水多咸，不如此水美。\n春风吹绿波，鬰鬰中原气。\n莫向北岸汲，中有英雄泪。",
        "dynasty": "宋",
        "collection_info": null
    },
    {
        "uuid": "6fd67e130c608668650cc573fbbf8415",
        "title": "元宵雨",
        "author": "戴復古",
        "content": "穷人不谋欢，元夜如常时。\n晴雨均寂寞，蚤与一睡期。\n朱门粲灯火，歌舞临酒池。\n酒阑欢不足，九街恣游嬉。\n前呵惊市人，箫鼓逐后随。\n片云头上黑，翻得失意归。",
        "dynasty": "宋",
        "collection_info": null
    },
    {
        "uuid": "582bb3c1688f579d9291f41014d04772",
        "title": "小孤山阻风因成小诗适舟中有浦城人写寄真西山",
        "author": "戴復古",
        "content": "群山势如奔，欲渡长江去。\n孤峰拔地起，毅然能遏住。\n屹立大江干，仍能障狂澜。\n人不知此山，有功天地间。",
        "dynasty": "宋",
        "collection_info": null
    },
    {
        "uuid": "15316fa778c44a3abf55c8ab562cbedb",
        "title": "松江舟中四首荷叶浦时有不测末句故及之  其一",
        "author": "戴復古",
        "content": "夜听枫桥钟，晓汲松江水。\n客行信匆匆，少住亦可喜。\n且食鳜鱼肥，莫问鲈鱼美。",
        "dynasty": "宋",
        "collection_info": null
    },
    {
        "uuid": "9c898af6c24d17c49b2b24f4617285c8",
        "title": "松江舟中四首荷叶浦时有不测末句故及之  其二",
        "author": "戴復古",
        "content": "垂虹五百步，太湖三万顷。\n除却岳阳楼，天下无此景。\n范蠡挟西施，功名付烟艇。",
        "dynasty": "宋",
        "collection_info": null
    },
    {
        "uuid": "452897b69bbc4a396f6a98239c0666e6",
        "title": "松江舟中四首荷叶浦时有不测末句故及之  其三",
        "author": "戴復古",
        "content": "秋风吹客衣，归兴浩难写。\n寒林噪晚鸦，红日堕平野。\n篙师解人意，檥棹酒旗下。",
        "dynasty": "宋",
        "collection_info": null
    },
    {
        "uuid": "a8eabcff943f10392164cda4a1b12d65",
        "title": "松江舟中四首荷叶浦时有不测末句故及之  其四",
        "author": "戴復古",
        "content": "扁舟乃官差，舟子吾语汝。\n汝为我作劳，吾亦不汝负。\n好向上塘行，莫过荷叶浦。",
        "dynasty": "宋",
        "collection_info": null
    },
    {
        "uuid": "5e300ce27425b4d6c3beb5ac6db815f3",
        "title": "赵尊道郎中出示唐画四老饮图滕贤良有诗亦使野人着句",
        "author": "戴復古",
        "content": "采芝商山秦四皓，象戏橘中为四老。\n我疑此画即其人，有时以酒陶天真。\n丹青不知谁好手，作此饮态妙入神。\n摩挲半世江湖眼，古锦轴中舒復卷。\n细将物色辨人物，乃是晋时刘毕与陶阮。\n一琴无絃横膝上，一琴团团明月样。\n一人持杓坐瓮边，一人手携文一编，是中必写酒德篇。\n诸君伤时强自遣，曲生风味况不浅。\n五胡妖气蔽神州，誓江不救中原乱。\n新亭举目愁山河，万事何如一樽满。\n一杯一杯醉復醉，天地陶陶尽和气。\n道术相忘礼法疎，形骸懒散无机事。\n此画流传知几载，生绡剥落精神在。\n何人为我更作杜陵饮中八仙歌，将与冰壶主人为此对。",
        "dynasty": "宋",
        "collection_info": null
    },
    {
        "uuid": "4ac72585e008d9743444535b091de03b",
        "title": "伏龙山民宋正甫湖山清隠乃唐诗人陈陶故圃曾景建作记俾仆赋诗",
        "author": "戴復古",
        "content": "故人昔住金华峰，面带双溪秋水容。\n故人今住伏龙山，陈陶故圃茅三间。\n千载清风徐孺子，门前共此一湖水。\n百花洲上万垂杨，白鸥群裏歌沧浪。\n故人心事孺子高，故人诗句今陈陶。\n短衣饭牛不逢尧，何如绣鞍上着锦宫袍。\n瓦盆对客酌松醪，何如紫霞觞泛碧葡萄。\n豆萁然火度寒宵，何如玉堂夜照金莲膏。\n吟成秃笔写芭蕉，何如沉香亭北醉挥毫。\n再三问君君不对，目送飞鸿楚天外。\n细读山中招隠篇，超然意与烟霞会。\n照影湖边双鬓皓，此计知之悔不早。\n三椽可办愿卜隣，荷锸相随种瑶草。",
        "dynasty": "宋",
        "collection_info": null
    },
    {
        "uuid": "88de01b964017acd5bd508d31aa3398c",
        "title": "会稽山中",
        "author": "戴復古",
        "content": "晓风吹断花稍雨，青山白云无唾处。\n岚光滴翠湿人衣，踏碎琼瑶溪上步。\n人家远近屋参差，半成图画半成诗。\n若使山中无杜宇，登山临水定忘归。",
        "dynasty": "宋",
        "collection_info": null
    },
    {
        "uuid": "e1b7b79241f5ca62cdf3d5ced24f5681",
        "title": "高九万见示落星长句赋此答之",
        "author": "戴復古",
        "content": "天星堕地化为石，老佛占作青莲宫。\n东来海若献秋水，琼以碧波千万重。\n云根直下数百丈，时吐光燄惊鱼龙。\n凤凰群飞拥其后，对面庐阜之诸峰。\n阴晴风雨多态度，日日举目看不同。\n高髯能诗復能画，自说此景难形容。\n且好收拾藏胸中，养成笔力可扛鼎，然后一发妙夺造化功。\n高髯高髯须貌取，万物昇沉元有数。\n吾闻此石三千年，復化为星上天去。",
        "dynasty": "宋",
        "collection_info": null
    },
    {
        "uuid": "6d02edb986e52d7da4d3433f9702d437",
        "title": "题申季山所藏李伯时画村田乐图",
        "author": "戴復古",
        "content": "春秧夏苗秋遂穫，官赋私逋都了却。\n鷄豚社酒赛丰年，醉唱村歌舞村乐。\n鼓笛有声无曲谱，布衫颠倒傞傞舞。\n欲识太平真气象，试看此画有佳趣。\n管絃声按宫商发，细转柳腰花十八。\n罗帏绣幙拂香风，九醖葡萄金盏滑。\n王孙公子巧欢娱，勿将富贵笑田夫。\n非渠耕稼饱君腹，问有黄金可乐无。",
        "dynasty": "宋",
        "collection_info": null
    },
    {
        "uuid": "8192711ac4bdf1ce057b093bc212a2f3",
        "title": "嘉定甲戌孟秋二十有七日起居舍人兼直学士院真德秀上殿直前奏边事不顾忌讳一疏万言援引古今铺陈方略忠谊感激辞章浩瀚诚有补于国家天台戴復古获见此疏伏读再三窃有所感敬效白乐天体以纪其事录于野史",
        "author": "戴復古",
        "content": "禁城鷄唱金门开，起居舍人携疏来。\n榻前一奏一万字，历历写出忠义怀。\n顿首惶恐臣昧死，越录敢言天下事。\n百年河洛行胡朔，恨满东南天一角。\n夷甫诸人责未酬，志士愁眠剑锋落。\n天意未回事难举，乡来一试成千误。\n犬羊频岁自相屠，盛衰大抵由天数。\n昨臣衔命出疆时，自期有去必无归。\n屈膝穹庐当愤死，天相孤忠半道回。\n金山之下长江水，击檝中流书壮志。\n东风吹上妙高台，畧望江淮见形势。\n形势从来祇如此，几年待得天时至。\n朝廷为计保万全，往往忘却前朝耻。\n臣今未暇论规恢，胡虏已亡何虑哉。\n中原旷地无人管，政恐英雄生草莱。\n北方苦饥民骨立，万一东来窃吾粟。\n边头诸州无铁壁，借问谁能备仓卒。\n请朝廷厉精兵，择良将。\n办多多，策上上。\n更选人材，老练通达。\n分守要衝，讲明方畧。\n一贤可作万里城，一人可当百万兵。\n坐令国势九鼎重，所頼君心一点明。\n长笺奏彻龙颜悦，继言臣愚进此说。\n言虽甚鄙用甚切，宸断必行天下福，勿谓儒生论迂阔。\n臣之肝胆与人别，读书岂为文章设。\n王师若出定中原，玉堂敢草平羌策。",
        "dynasty": "宋",
        "collection_info": null
    },
    {
        "uuid": "1da70801a3937094073e1f806c5f8cde",
        "title": "卢申之正字得春郊牧养图二本有楼攻媿先生题诗且征予作  其一",
        "author": "戴復古",
        "content": "竹弓鸣，鴈鸭惊。\n飞来别浦无人境，春风不摇杨柳影。\n长颈纷纷占作家，半游波面半眠沙。\n或行或立或如舞，或隻或双或群聚。\n饮啄浮沉多态度，物情闲暇世忘机。\n分明一片太古时，巧僞不作民熙熙。",
        "dynasty": "宋",
        "collection_info": null
    },
    {
        "uuid": "522ff5c037715068c7c074a3bc1f1f63",
        "title": "卢申之正字得春郊牧养图二本有楼攻媿先生题诗且征予作  其二",
        "author": "戴復古",
        "content": "我之居，元在野，平生惯识牛羊者。\n今见蒲江出此图，半日不知渠是画。\n一犍当前转头立，一犍度浦毛犹湿。\n中有一苍骑以牧，𦍩羜相随数十足。\n殿后两枚黄觳觫，分明如活下前坡。\n路转南山春草多，耳根只欠牧儿歌。",
        "dynasty": "宋",
        "collection_info": null
    },
    {
        "uuid": "47149ec172b6bcb917297551dd46d891",
        "title": "鄂州南楼",
        "author": "戴復古",
        "content": "鄂州州前山顶头，上有缥缈百尺楼。\n大开窗户纳宇宙，高插栏干侵斗牛。\n我疑脚踏苍龙背，下瞰八方无内外。\n江渚鳞差十万家，淮楚荆湖一都会。\n西风吹尽庾公尘，秋影涵空动碧云。\n欲识古今兴废事，细看文简李公文。",
        "dynasty": "宋",
        "collection_info": null
    },
    {
        "uuid": "93c9c765c3ed47402a155482913e6631",
        "title": "题曾无疑飞龙饮秣图",
        "author": "戴復古",
        "content": "云巢示我良马图，一骑欲水一骑刍。\n竹批双耳目摇电，毛色纯一骨相殊。\n何人貌此真权奇，笔端疑有渥洼池。\n驽骀当用骅骝老，赢得画图人看好。\n盆中饮，槽中秣，无用霜蹄空立铁。\n何如渴饮长城濠上波，饥则饱吃天山禾。\n振首长鸣载猛士，龙荒踏碎犬羊窠。",
        "dynasty": "宋",
        "collection_info": null
    },
    {
        "uuid": "e93d8ac9812a80f5e9123134fb9415e1",
        "title": "儒衣陈其姓工于画牛马鱼一日持六簇为赠以换诗",
        "author": "戴復古",
        "content": "生绢六幅淡墨图，伊人笔端有造化。\n骅骝汗血捉电光，牯牸倦耕眠草下。\n陂塘漠漠烟雨后，出水群鱼戏潇洒。\n细看物物有生意，不比寻常能画者。\n请君就此三景中，挥毫添我作渔翁。\n岸头孤石持竿坐，白鹭同居蒲苇丛。\n有时寻诗出游衍，款段徐行山路远。\n奚奴逐后背锦囊，木杪斜阳鸦噪晚。\n有时簑笠过田间，农妇农夫相往还。\n手放鉏犂吹短笛，日暮青郊黄犊闲。\n王孙贵人不识此，此是吾侬佳绝处。\n挂君图画读吾诗，令人懒踏长安路。",
        "dynasty": "宋",
        "collection_info": null
    },
    {
        "uuid": "fd8fa44b602a79fe9c68e8cfdfbe19da",
        "title": "黄州栖霞楼即景呈谢深道国正",
        "author": "戴復古",
        "content": "朝来栏槛倚晴空，暮来烟雨迷飞鸿。\n白衣苍狗易改变，淡粧浓抹难形容。\n芦洲渺渺去无极，数点断山横远碧。\n樊山诸峰立一壁，非烟非雾笼秋色。\n须臾黑云如泼墨，欲雨不雨不可得。\n须臾云开见落日，忽展一机云锦出。\n一态未了一态生，愈变愈奇人莫测。\n使君把酒索我诗，索诗不得呼画师。\n要知作诗如作画，人力岂能穷造化。",
        "dynasty": "宋",
        "collection_info": null
    },
    {
        "uuid": "399e04bf62999f9acaf84f8913a8089e",
        "title": "题上虞县信芳堂",
        "author": "戴復古",
        "content": "河阳种桃彭泽柳，岁岁春风夸不朽。\n何如君种一池莲，开向五月六月天。\n红粧当暑清无汗，绿叶染风香不断。\n坐令百里尽清凉，天乃赠君云锦段。\n此花不可无此堂，主人姓字同芬芳。\n更看堂后参差竹，醉倚炎空舞寒绿。",
        "dynasty": "宋",
        "collection_info": null
    },
    {
        "uuid": "e99cda3cf648d663b08a8f4cb36b0dd1",
        "title": "衡山何道士有诗声杨伯子监丞盛称之以杨所取之诗求跋其后",
        "author": "戴復古",
        "content": "道人幽吟岩壑底，伴晓猿啼秋鹤唳。\n自陶情性乐天真，一心不作求名计。\n一朝邂逅杨东山，诗声扬扬满世间。\n东山才与诚斋敌，手腕中有万斛力。\n为君翻九渊，探君骊龙珠。\n为君擘沧海，鈎上珊瑚枝。\n丰城地下掘起龙泉太阿双宝剑，南山雾裏窥见隠豹文章皮。\n是宝欲藏藏不得，总被东山手拈出。\n道人从此诗价高，石廪祝融争崒嵂。\n君不见弥明石鼎联句诗，千载託名韩退之。",
        "dynasty": "宋",
        "collection_info": null
    },
    {
        "uuid": "941f1aa8db5cd20acb23083423b56ada",
        "title": "徐京伯通判晚岁得二子",
        "author": "戴復古",
        "content": "竹隠种竹知几年，千竿万竿长拂天。\n群飞不敢下栖止，常有清风凛凛然。\n丹穴飞来两雏凤，凤来此竹为之重。\n牙籤玉轴带芸香，家藏万卷为渠用。\n人间豚犬不足多，我来为作徐卿二子歌。\n手传竹隠文章印，看取他日官职高嵯峨。",
        "dynasty": "宋",
        "collection_info": null
    },
    {
        "uuid": "9fbd540af0d209e451447c20dbf14bbf",
        "title": "寄报恩长老恭率翁",
        "author": "戴復古",
        "content": "报恩千楹归一炬，佛也不能逃劫数。\n宝坊化作瓦砾场，堪笑月庭来又去。\n率翁修造凤楼手，第一能将无作有。\n神工作舍鬼筑墙，鞭笞木石能飞走。\n风斤月斧日纷然，行看华屋突兀在眼前。\n好留一室舘狂客，早晚来参文字禅。",
        "dynasty": "宋",
        "collection_info": null
    },
    {
        "uuid": "f57a338003de966256008e5a242d431d",
        "title": "织妇叹",
        "author": "戴復古",
        "content": "春蚕成丝復成绢，养得夏蚕重剥茧。\n绢未脱轴拟输官，丝未落车图赎典。\n一春一夏为蚕忙，织妇布衣仍布裳。\n有布得着犹自可，今年无麻愁杀我。",
        "dynasty": "宋",
        "collection_info": null
    },
    {
        "uuid": "4a551e525549fe9d35ecc5682d011e5a",
        "title": "刈麦行",
        "author": "戴復古",
        "content": "腰鎌上壠刈黄云，东家西家麦满门。\n前村寡妇拾滞穟，饘粥有余炊餠饵。\n我闻淮南麦最多，麦田今岁屯干戈。\n饱饭不知征战苦，生长此方真乐土。",
        "dynasty": "宋",
        "collection_info": null
    },
    {
        "uuid": "8fda7525e08de1aa6f920a998a2afa9a",
        "title": "鄂渚张唐卿周嘉仲送别",
        "author": "戴復古",
        "content": "武昌江头人送别，杨柳秋来不堪折。\n汉阳门外望南楼，昨日不知今日愁。\n英雄握手新相识，人情正好成南北。\n酒阑人散最关情，一鴈西飞楚天碧。",
        "dynasty": "宋",
        "collection_info": null
    },
    {
        "uuid": "f78d516e45a7bde2ad5e02143b0b0abd",
        "title": "诘燕",
        "author": "戴復古",
        "content": "去年汝来巢我屋，梁间污泥高一尺。\n啄腥抛秽不汝厌，生长群雏我护惜。\n家贫惠爱不及人，自谓于汝独有力。\n不望汝如灵蛇衔宝珠，雀献金环来报德。\n春风期汝一相顾，对语茅檐慰岑寂。\n如何今年来，于我绝踪迹。\n一贪帘幕画堂间，便视吾庐为弃物。",
        "dynasty": "宋",
        "collection_info": null
    },
    {
        "uuid": "6bd92f3bbcde72a6c0a4ff9cb953e268",
        "title": "寄赵鼎臣",
        "author": "戴復古",
        "content": "学如刘子政，不使校书天禄阁。\n文如李太白，不使待诏金銮殿。\n倚楼终日看庐山，赢得虚名闻九县。\n才忌太高，心忌太清。\n平平稳稳，为公为卿。\n骐骥可覊，乃归帝闲。\n麟凤莫驯，为瑞人间。\n人间为瑞徒能好，骐骥可覊终远到。\n岁寒心事几人知，手把梅花供一笑。",
        "dynasty": "宋",
        "collection_info": null
    },
    {
        "uuid": "3c595d83e344670f7df703fa70bd246c",
        "title": "毗陵天庆观画龙自题姑苏羽士李怀仁醉笔诗呈王君保寺丞使君",
        "author": "戴復古",
        "content": "姑苏道士天酒星，醉笔写出双龙形。\n墨蹟从横夺造化，蜿蜒满壁令人惊。\n一龙翻身出云表，口吞八极沧溟小。\n手弄宝珠珠欲飞，握入掌中拳五爪。\n一龙排山山为开，头角与石争崔嵬。\n波涛怒起接云气，不向九霄行雨来。\n万物焦枯天作旱，两雄壁隠宁非懒。\n真龙不用只画图，猛拍栏干寄三叹。",
        "dynasty": "宋",
        "collection_info": null
    },
    {
        "uuid": "e28eb113bbc6e3537f7e6bdd4d1c1063",
        "title": "渔父词四首  其一",
        "author": "戴復古",
        "content": "渔父饮，不须钱。\n柳枝斜贯锦鳞鲜，换酒却归船。",
        "dynasty": "宋",
        "collection_info": null
    },
    {
        "uuid": "a832a999a1c36fa5ac2ce25010439bdb",
        "title": "渔父词四首  其二",
        "author": "戴復古",
        "content": "渔父醉，钓竿闲。\n柳下呼儿牢繫船，高眠风月天。",
        "dynasty": "宋",
        "collection_info": null
    },
    {
        "uuid": "614ce39aaf09e91cb3a1c525191bf870",
        "title": "秋怀",
        "author": "戴復古",
        "content": "红叶无人扫，黄花独自妍。\n听谈天下事，愁到酒樽前。\n水阔终非海，楼高不到天。\n昔人已怀古，况復后千年。",
        "dynasty": "宋",
        "collection_info": null
    },
    {
        "uuid": "2b3b3bbf131d48e90b0041b9af33c325",
        "title": "晚春次韵",
        "author": "戴復古",
        "content": "酒醒愁难醒，春归客未归。\n鶑啼花雨歇，燕立柳风微。\n世路多殊辙，人生贵识机。\n低头饱一粟，仰首愧云飞。",
        "dynasty": "宋",
        "collection_info": null
    },
    {
        "uuid": "b69069fa9dd168dfa5400285ff63932c",
        "title": "元日二首呈永丰刘叔冶知县  其一",
        "author": "戴復古",
        "content": "焚香拜元日，受岁客他州。\n白髮难遮老，新年讳说愁。\n无人能访戴，有地足依刘。\n桃李争春事，梅花笑未休。",
        "dynasty": "宋",
        "collection_info": null
    },
    {
        "uuid": "48b34877f8006b1ca66fbd214f2bd460",
        "title": "元日二首呈永丰刘叔冶知县  其二",
        "author": "戴復古",
        "content": "市近人声杂，窗明雨色开。\n异乡轻度节，同邸重传杯。\n不碍狂夫醉，知无贺客来。\n故园归未得，茅屋想苍苔。",
        "dynasty": "宋",
        "collection_info": null
    },
    {
        "uuid": "d258087b56d7e4538fe1349f3a89bcb4",
        "title": "宿农家",
        "author": "戴復古",
        "content": "门巷规模古，田园气味长。\n小桃红破萼，大麦绿衔芒。\n稚犬迎来客，归牛带夕阳。\n儒衣愧飘泊，相就说农桑。",
        "dynasty": "宋",
        "collection_info": null
    },
    {
        "uuid": "14afb8c23ffcb59d92ce30533eb543cf",
        "title": "湘中",
        "author": "戴復古",
        "content": "荆楚一都会，潇湘八景图。\n试呼沙鸟问，曾识古人无。\n痛哭贾太傅，行吟屈大夫。\n汀洲芳草歇，转使客情孤。",
        "dynasty": "宋",
        "collection_info": null
    },
    {
        "uuid": "2c8646e27401c8110d5ee6321220adb7",
        "title": "水陆寺",
        "author": "戴復古",
        "content": "长沙沙上寺，突兀古楼台。\n四面水光合，一边山影来。\n静分僧榻坐，晚趁钓船回。\n明日重相约，前村访早梅。",
        "dynasty": "宋",
        "collection_info": null
    },
    {
        "uuid": "c13eb9e217e48b2908c9e00f0aa376a2",
        "title": "题分宜县呈石子和知县",
        "author": "戴復古",
        "content": "古镇更为县，封疆半是山。\n赋繁官吏窘，土瘠稻粱悭。\n流水心何急，高山意自闲。\n春风细吹拂，桃李满民间。",
        "dynasty": "宋",
        "collection_info": null
    },
    {
        "uuid": "5ada52beb56964156b8f1b3cc58ac658",
        "title": "清明感伤",
        "author": "戴復古",
        "content": "一笠戴春雨，愁来不可遮。\n清明思上冢，昨夜梦还家。\n归兴随流水，伤心对落花。\n晋原松下泪，沾洒楚天涯。",
        "dynasty": "宋",
        "collection_info": null
    },
    {
        "uuid": "583c38c2a22d65491992dce7e98776fe",
        "title": "都中书怀二首  其一",
        "author": "戴復古",
        "content": "醉卧长安市，思归东海涯。\n瓶余残腊酒，梅老隔年花。\n日与愁为地，时凭梦到家。\n乡书三两纸，一读一咨嗟。",
        "dynasty": "宋",
        "collection_info": null
    },
    {
        "uuid": "af6598ceae361d830684a0b0203a7d58",
        "title": "都中书怀二首  其二",
        "author": "戴復古",
        "content": "雪化晴檐雨，炉烘冻壁春。\n穷犹恋诗酒，懒不正衣巾。\n寂寞安吾分，奔驰失我真。\n枯桐就煨烬，容有赏音人。",
        "dynasty": "宋",
        "collection_info": null
    },
    {
        "uuid": "53702e136c724ad56f46e625b4a8ce7c",
        "title": "岁暮呈真翰林",
        "author": "戴復古",
        "content": "岁事朝朝迫，家书字字愁。\n频沽深巷酒，独倚异乡楼。\n诗骨梅花瘦，归心江水流。\n狂谋渺无际，忍看大刀头。",
        "dynasty": "宋",
        "collection_info": null
    },
    {
        "uuid": "2a36de4b365271f66f4a37ad6a254379",
        "title": "游天竺",
        "author": "戴復古",
        "content": "好山看不了，遂借上方眠。\n酒渴倾花露，诗清泻涧泉。\n生无适俗韵，老欲结僧缘。\n睡觉钟声晓，窗腾柏子烟。",
        "dynasty": "宋",
        "collection_info": null
    },
    {
        "uuid": "d88690c78c35a866952e799d0f1c7f14",
        "title": "卢申之正字小酌",
        "author": "戴復古",
        "content": "清境无尘杂，覊怀向此开。\n主人有风度，和我不尘埃。\n倚竹评诗句，拈花泛酒杯。\n出门见明月，客去又招回。",
        "dynasty": "宋",
        "collection_info": null
    },
    {
        "uuid": "aec0f31a15248da0f8cf35c00e3cdda5",
        "title": "凤凰台",
        "author": "戴復古",
        "content": "登临舒老眼，吊古得凄凉。\n故国自龙虎，高台无凤凰。\n浮云多改变，乔木见兴亡。\n往事浑休问，钟山又夕阳。",
        "dynasty": "宋",
        "collection_info": null
    },
    {
        "uuid": "ca9165365c979c055dcccf0c00e12630",
        "title": "山中即目二首  其一",
        "author": "戴復古",
        "content": "岩路穿黄落，人家隠翠微。\n笼鷄为鸭抱，网犬逐鹑飞。\n竹好堪延客，溪清欲浣衣。\n禅扉在何许，僧笠戴云归。",
        "dynasty": "宋",
        "collection_info": null
    },
    {
        "uuid": "3ffdecd0d37f66999ee5a01539519b8e",
        "title": "山中即目二首  其二",
        "author": "戴復古",
        "content": "茅屋七五聚，沙汀八九盘。\n梯山畦麦秀，囊石障溪湍。\n父老鷄豚社，儿童梨栗盘。\n幽居有余乐，奔走愧儒冠。",
        "dynasty": "宋",
        "collection_info": null
    },
    {
        "uuid": "c70e021fb558eae45c70e0152b4f6a6f",
        "title": "题徐京伯通判北征诗卷",
        "author": "戴復古",
        "content": "一襟忠谊气，数首北征诗。\n不许公卿见，徒为箧笥奇。\n衔枚衝雪夜，击楫誓江时。\n此志无人共，愁吟两鬓丝。",
        "dynasty": "宋",
        "collection_info": null
    },
    {
        "uuid": "51323cc2772b792ba0264226fc979041",
        "title": "江上",
        "author": "戴復古",
        "content": "山束江流急，云兼雾气深。\n轻鸥闲态度，孤鴈苦声音。\n客路行无极，风光古又今。\n梅花出篱落，幽事颇关心。",
        "dynasty": "宋",
        "collection_info": null
    },
    {
        "uuid": "7faefcfa3471e289a003b762193887be",
        "title": "贤女祠",
        "author": "戴復古",
        "content": "士有败风节，惭魂埋九京。\n幽闺持大谊，千载着嘉名。\n父不重然诺，女能轻死生。\n寒潭堕秋月，心迹两清明。",
        "dynasty": "宋",
        "collection_info": null
    },
    {
        "uuid": "44194ab1fd4e127cf88e121aa47a99d9",
        "title": "春尽日",
        "author": "戴復古",
        "content": "捻指过三月，又当春夏交。\n花残蜂课蜜，林茂鸟安巢。\n芳草生青霭，新篁展绿稍。\n风骚将断绝，谁有续絃胶。",
        "dynasty": "宋",
        "collection_info": null
    },
    {
        "uuid": "6f2562e368ebfa55118e58340eff32ec",
        "title": "寄栗斋巩仲至",
        "author": "戴復古",
        "content": "几度观朝报，差除不到君。\n山林自台阁，文字即功勋。\n吟苦孟东野，潜深杨子云。\n一官虽偃蹇，千载有知闻。",
        "dynasty": "宋",
        "collection_info": null
    },
    {
        "uuid": "a01fb78f2ce7edd51dbd74dad6c52ce7",
        "title": "次韵史景望雪夜",
        "author": "戴復古",
        "content": "雪中寒力壮，病骨瘦难胜。\n温酒拨炉火，题诗敲砚冰。\n惊心双白鬓，知我一青灯。\n欲误浮生事，思参小大乘。",
        "dynasty": "宋",
        "collection_info": null
    },
    {
        "uuid": "5d656417ee53b24a63553e14311582a9",
        "title": "春日怀家",
        "author": "戴復古",
        "content": "细数平生事，何堪挂齿牙。\n客游儿废学，身拙妇持家。\n开瓮尝春酒，租山摘早茶。\n关心此时节，归兴满天涯。",
        "dynasty": "宋",
        "collection_info": null
    },
    {
        "uuid": "1ebde5287f4b555ebbd6e5bda2e56e95",
        "title": "寄沈庄可",
        "author": "戴復古",
        "content": "无山可种菊，强号菊山人。\n结得诸公好，吟成五字新。\n红尘时在路，白髮未离贫。\n吾辈浑如此，天公似不仁。",
        "dynasty": "宋",
        "collection_info": null
    },
    {
        "uuid": "d410f4186da358463cbed0cd9ee38705",
        "title": "山行",
        "author": "戴復古",
        "content": "度岭休骑马，临渊看网鱼。\n木根高可坐，岩石细堪书。\n谷鸟鸣相答，山云卷復舒。\n儒衣人卖酒，疑是马相如。",
        "dynasty": "宋",
        "collection_info": null
    },
    {
        "uuid": "568326caf926a10777a33a542bf9a4be",
        "title": "次韵谢敬之题南康县刘清老园",
        "author": "戴復古",
        "content": "刘子隠居地，真如李愿盘。\n万松春不老，多竹夏生寒。\n卜筑世情远，登临客虑宽。\n题诗疥君壁，聊以记游观。",
        "dynasty": "宋",
        "collection_info": null
    },
    {
        "uuid": "85308af449f680657069408c7469d674",
        "title": "淮上春日",
        "author": "戴復古",
        "content": "边寒客衣薄，渐喜暖风回。\n社后未闻燕，春深方见梅。\n壮怀频抚剑，孤愤强衔杯。\n北望山河语，天时不再来。",
        "dynasty": "宋",
        "collection_info": null
    },
    {
        "uuid": "1a8b484b1d53260bb92506591bd16391",
        "title": "麻城道中",
        "author": "戴復古",
        "content": "三杯成小醉，行处总堪诗。\n临水知鱼乐，观山爱马迟。\n林塘飞翡翠，篱落带酴醾。\n问讯边头事，溪翁总不知。",
        "dynasty": "宋",
        "collection_info": null
    },
    {
        "uuid": "7dd2ee46951e3ea9ebbf006367962e5b",
        "title": "望花山张老家",
        "author": "戴復古",
        "content": "元从边上住，来此避兵兴。\n麦麨朝充食，松明夜当灯。\n蔽门麻菶菶，护壁石层层。\n老妪逢人哭，吾儿在谢陵。",
        "dynasty": "宋",
        "collection_info": null
    },
    {
        "uuid": "66ccfbc42d0eb92552af15a22d8f12cc",
        "title": "春日",
        "author": "戴復古",
        "content": "淫滞江湖久，蹉跎岁月新。\n客愁茅店雨，诗思柳桥春。\n秣马寻归路，骑鲸问故人。\n山林与朝市，何处着吾身。",
        "dynasty": "宋",
        "collection_info": null
    },
    {
        "uuid": "cb3acc7e55ac6122b8cac34af68f2e07",
        "title": "闻李将军至建康",
        "author": "戴復古",
        "content": "匹马径趋府，将军意气多。\n来依汉日月，思復晋山河。\n边将惭尸素，朝臣奏凯歌。\n分明御徂诈，得失竟如何。",
        "dynasty": "宋",
        "collection_info": null
    },
    {
        "uuid": "baf52d81a7a1287a5f5a522f7ae1236a",
        "title": "江涨见移居者",
        "author": "戴復古",
        "content": "夏潦连秋涨，人家水半门。\n都抛破茅屋，移住小山村。\n聒聒笼鷄犬，纍纍带子孙。\n安居华屋者，应觉此身尊。",
        "dynasty": "宋",
        "collection_info": null
    },
    {
        "uuid": "f1cfaf550880c3132ffb00f4943d5cab",
        "title": "上乔右司",
        "author": "戴復古",
        "content": "端笏立朝日，肺肝倾上前。\n把麾持节处，桃李满淮壖。\n药石箴时病，蓍龟烛事先。\n焦头与曲突，为计孰为贤。",
        "dynasty": "宋",
        "collection_info": null
    },
    {
        "uuid": "07402fd65f27e741668733163220c04a",
        "title": "赠郭道人",
        "author": "戴復古",
        "content": "灭性能安乐，深居绝是非。\n英雄行险道，富贵隠危机。\n纸被如绵软，藜羹胜肉肥。\n苍苔满山径，最喜客来稀。",
        "dynasty": "宋",
        "collection_info": null
    },
    {
        "uuid": "b95d09c0ec2b1db9977a10eae1bc89d5",
        "title": "送湘漕赵蹈中寺丞移宪江东",
        "author": "戴復古",
        "content": "持节復持节，因循霜鬓侵。\n盛衰关大数，豪杰负初心。\n宇宙虚长算，江湖寄短吟。\n番阳秋水阔，湘浦未为深。",
        "dynasty": "宋",
        "collection_info": null
    },
    {
        "uuid": "b2ca1d80015d415c46aa660437d68c7e",
        "title": "立春后二首  其一",
        "author": "戴復古",
        "content": "夕望春风至，还经闰月迟。\n梅花丈人行，柳色少年时。\n爱酒常无伴，吟诗近得师。\n离骚变风雅，当效楚臣为。",
        "dynasty": "宋",
        "collection_info": null
    },
    {
        "uuid": "af1f7d641443b44ec5c485af2807295c",
        "title": "立春后二首  其二",
        "author": "戴復古",
        "content": "东风吹竹屋，无数落梅花。\n冻雀栖檐角，饥乌啄草芽。\n家乡劳夜梦，客路又春华。\n莫讶狂夫醉，西楼酒可赊。",
        "dynasty": "宋",
        "collection_info": null
    },
    {
        "uuid": "bdeda49b8e00159d498130ad2709f64b",
        "title": "寄韩仲止",
        "author": "戴復古",
        "content": "何以涧泉号，取其清又清。\n天游一丘壑，孩视几公卿。\n杯举即时酒，诗留后世名。\n黄花秋意足，东望忆渊明。",
        "dynasty": "宋",
        "collection_info": null
    },
    {
        "uuid": "adba5f44ca8556ef77e5d2b383a09292",
        "title": "题张签判园林",
        "author": "戴復古",
        "content": "园圃屋东西，从君一杖藜。\n雨寒花蕊瘦，春重柳丝低。\n亭舘常留客，轩窗总傍溪。\n摩挲雪色壁，安得好诗题。",
        "dynasty": "宋",
        "collection_info": null
    },
    {
        "uuid": "e4123093757f7c99dbfe6211bc4d7b4f",
        "title": "哭赵紫芝",
        "author": "戴復古",
        "content": "呜呼赵紫芝，其命止于斯。\n东晋时人物，晚唐家数诗。\n瘦因吟思苦，穷为宦情痴。\n忆在藏春圃，花边细话时。",
        "dynasty": "宋",
        "collection_info": null
    },
    {
        "uuid": "2926286abd4066cb90267729932f0b3f",
        "title": "江村何宏甫载酒过清江",
        "author": "戴復古",
        "content": "玉笥千峰雨，金风十日秋。\n谁能多载酒，来此共登楼。\n山立阅万变，溪深纳众流。\n故人归未得，我亦为诗留。",
        "dynasty": "宋",
        "collection_info": null
    },
    {
        "uuid": "322f96c1b479bd29fd3fdd16dacc7f66",
        "title": "临江军新岁呈王幼学监簿",
        "author": "戴復古",
        "content": "梦说去年事，诗从昨夜吟。\n三杯新岁酒，千里故乡心。\n人共梅花老，愁连江水深。\n家书忽在眼，一纸直千金。",
        "dynasty": "宋",
        "collection_info": null
    },
    {
        "uuid": "e06dfb8c66c1366844c2c07041147883",
        "title": "访杨伯子监丞自白沙问路而去  其一",
        "author": "戴復古",
        "content": "欲访扬雄宅，扁舟过白沙。\n自从山以后，直到水之涯。\n风节古人物，文章老作家。\n相寻有忙事，第一问梅花。",
        "dynasty": "宋",
        "collection_info": null
    },
    {
        "uuid": "c001f43b96d4a8a4134b8cdb0284010e",
        "title": "访杨伯子监丞自白沙问路而去  其二",
        "author": "戴復古",
        "content": "朝市风波地，干坤渔猎场。\n生民日憔悴，吾道亦凄凉。\n龙不为霖出，凤于何处藏。\n群鸦争晚噪，一意送斜阳。",
        "dynasty": "宋",
        "collection_info": null
    },
    {
        "uuid": "b19b4d1aa253ba2601750be0ef4c4b8c",
        "title": "刘兴伯黄希宋苏希亮慧力寺避暑",
        "author": "戴復古",
        "content": "何处避炎热，相期过宝坊。\n万松深处坐，六月午时凉。\n钟磬出深屋，江山界短墙。\n醉来归兴懒，留宿赞公房。",
        "dynasty": "宋",
        "collection_info": null
    },
    {
        "uuid": "d29324de3d4dfaf4fc0d00a0823beac7",
        "title": "秋夜旅中",
        "author": "戴復古",
        "content": "旅食思乡味，砧声起客愁。\n夜凉风动竹，人静月当楼。\n浮世百年梦，他乡几度秋。\n店翁新酒熟，一醉更何求。",
        "dynasty": "宋",
        "collection_info": null
    },
    {
        "uuid": "d812fb479694a5bd2ed257c1b81a7fee",
        "title": "舟行往吊故人",
        "author": "戴復古",
        "content": "乔木风声壮，大江天影圆。\n悲秋时把酒，爱月夜行船。\n未及到河上，先愁过竹边。\n倚篷思往事，闻笛为凄然。",
        "dynasty": "宋",
        "collection_info": null
    },
    {
        "uuid": "27a72b72a58ba5089b95d3815604d4de",
        "title": "拟岘台杜子野主簿寓居",
        "author": "戴復古",
        "content": "高台延望眼，风物满前村。\n细读南丰记，频开北海樽。\n远山如看画，近市不闻喧。\n诗是君家事，长城在五言。",
        "dynasty": "宋",
        "collection_info": null
    },
    {
        "uuid": "801030fc119b2c552b9ad9b1eae62c33",
        "title": "无策",
        "author": "戴復古",
        "content": "老觉登楼懒，心知涉世疎。\n梦蕉还得鹿，缘木可求鱼。\n晚岁未闻道，平生欠读书。\n行藏两无策，究竟果何如。",
        "dynasty": "宋",
        "collection_info": null
    },
    {
        "uuid": "428afba628e0f8fe28f2d8a68bfac8f5",
        "title": "题萍乡何叔万云山",
        "author": "戴復古",
        "content": "拄杖穿云去，一坡仍一坡。\n地高山不峻，花少竹还多。\n家近登临便，人贤气味和。\n能诗老姚合，朝夕共吟哦。",
        "dynasty": "宋",
        "collection_info": null
    },
    {
        "uuid": "34929cb6b430c46f0ae8f65045437c5d",
        "title": "常宁县访许介之途中即景",
        "author": "戴復古",
        "content": "竹径入茅屋，松坡连菜畦。\n深潴沤麻水，斜竖采桑梯。\n区别隣家鸭，群分各线鷄。\n行人来少憇，假道过东溪。",
        "dynasty": "宋",
        "collection_info": null
    },
    {
        "uuid": "bca6bbedb9e5bcb25eea837f1f5ece11",
        "title": "建昌道上",
        "author": "戴復古",
        "content": "凛凛北风劲，行行西路赊。\n人情甘淡薄，世事苦参差。\n酒易逢知己，诗难遇作家。\n林间数点雪，错认是梅花。",
        "dynasty": "宋",
        "collection_info": null
    },
    {
        "uuid": "487b237439dbe2a73112eeb2871f5cc5",
        "title": "访严坦叔",
        "author": "戴復古",
        "content": "麻姑山下泊，城郭带烟霞。\n携刺投诗社，移船傍酒家。\n沙禽时弄水，榉柳夏飞花。\n小酌未能了，西楼日又斜。",
        "dynasty": "宋",
        "collection_info": null
    },
    {
        "uuid": "3914e7bc33dae3a8abfa1be5c73bb958",
        "title": "杜仲高自鄂渚下仪真",
        "author": "戴復古",
        "content": "鄂渚三千里，南楼看月回。\n东园花政好，去岁客重来。\n兄弟皆名士，文章动上台。\n倾城倾国色，也用觅良媒。",
        "dynasty": "宋",
        "collection_info": null
    },
    {
        "uuid": "e30a862701bed237a31598fa2b4b2d3e",
        "title": "见赵知道运使",
        "author": "戴復古",
        "content": "饱食武昌鱼，不如归故庐。\n盟鸥还海道，问鴈觅家书。\n又把乡人刺，来投使者车。\n东园桃与李，莫使着花疎。",
        "dynasty": "宋",
        "collection_info": null
    },
    {
        "uuid": "f49ef3be2e44d5a13146a301bfac79a9",
        "title": "赵叔垕山堂安下其家适有丧事",
        "author": "戴復古",
        "content": "一径沿溪入，数椽松竹间。\n岂知人事变，自觉客身闲。\n采菊出寻酒，移床卧看山。\n苍头无可作，把钓过西湾。",
        "dynasty": "宋",
        "collection_info": null
    },
    {
        "uuid": "6fd855816f817f6c4744abd65681100f",
        "title": "黄道士出爻",
        "author": "戴復古",
        "content": "林屋何潇洒，权为羽士家。\n客来多载酒，僧至自煎茶。\n试墨题新竹，携筇数落花。\n饮中忙过日，无暇问丹砂。",
        "dynasty": "宋",
        "collection_info": null
    },
    {
        "uuid": "5cdcd3ab989dc72319c8575d1a3e9d81",
        "title": "陈伯可山亭",
        "author": "戴復古",
        "content": "梯险登霞外，乘流过竹西。\n寒溪随雨涨，高阁与云齐。\n双鹤有时舞，孤猿何处啼。\n清吟无尽兴，白石可留题。",
        "dynasty": "宋",
        "collection_info": null
    },
    {
        "uuid": "e3b8e55f9f466523c540f6b56a3b1f0b",
        "title": "玉山章泉本章氏所居赵昌甫迁居于此章泉之名遂显",
        "author": "戴復古",
        "content": "兹山自开闢，有此一泓泉。\n姓自章而立，名因赵以传。\n源从番水出，地与瑞峰连。\n寄语山中友，临流着数椽。",
        "dynasty": "宋",
        "collection_info": null
    },
    {
        "uuid": "e88562ece10267e4b1e668cc4df9d882",
        "title": "题永州思范堂",
        "author": "戴復古",
        "content": "太守能延客，兹堂为我开。\n清池照窗户，列嶂带楼台。\n剔藓观题字，披榛欲访梅。\n城根数株石，曾识范公来。",
        "dynasty": "宋",
        "collection_info": null
    },
    {
        "uuid": "f5f054e5be038ef0dbe286af2aab024e",
        "title": "舟中病起登览",
        "author": "戴復古",
        "content": "檥棹病三日，登楼举一觥。\n江山从古在，花草逐时生。\n南浦佳人别，西风送客行。\n锦鳞能自跃，献我一杯羹。",
        "dynasty": "宋",
        "collection_info": null
    },
    {
        "uuid": "832e273886fdd3f8c08cea1a34019fad",
        "title": "邵阳赵节斋史君同黄季玉以合江亭三字分韵",
        "author": "戴復古",
        "content": "万里清秋景，都归乎此亭。\n光阴几今古，天地一宫廷。\n澬水东西白，梅山表裏青。\n登临生酒兴，欲醉又还醒。",
        "dynasty": "宋",
        "collection_info": null
    },
    {
        "uuid": "e13e3ffb98f1b09e72e48e3e916807fa",
        "title": "见湖南绣使陈益甫大着  其一",
        "author": "戴復古",
        "content": "手揽澄清辔，声名汉范滂。\n一台振风采，列郡正权纲。\n衡岳势增重，文星日有光。\n金门虽藐藐，玉节自堂堂。",
        "dynasty": "宋",
        "collection_info": null
    },
    {
        "uuid": "af6af40efc046c3055a2b5330265094f",
        "title": "见湖南绣使陈益甫大着  其二",
        "author": "戴復古",
        "content": "麾节罗群彦，朝廷只数公。\n近民多惠泽，望阙负孤忠。\n星殒京城震，沙移海水通。\n欲知休咎证，无路问苍穹。",
        "dynasty": "宋",
        "collection_info": null
    },
    {
        "uuid": "007968da6d5144b3f498a1a53adc4cc7",
        "title": "见湖南绣使陈益甫大着  其三",
        "author": "戴復古",
        "content": "敢写散人号，来登君子堂。\n论文才力短，忧世话头长。\n老不堪行路，心思归故乡。\n数行诗后语，夜夜吐光芒。",
        "dynasty": "宋",
        "collection_info": null
    },
    {
        "uuid": "3dc47149a8f910a888b6296f3ab103de",
        "title": "南台寺长老乃福州士人陈其姓语及光拙庵遭际寺乃石头和尚道场",
        "author": "戴復古",
        "content": "元龙湖海士，参得石头禅。\n卓笔翻千偈，住山今十年。\n安心一丘壑，过眼几云烟。\n莫笑拙庵拙，声名动九天。",
        "dynasty": "宋",
        "collection_info": null
    },
    {
        "uuid": "8b832a22e5cb035b8ec695f93ac8cfd4",
        "title": "真西山帅长沙祷雨  其一",
        "author": "戴復古",
        "content": "太守持斋戒，精诚动九天。\n骄阳变霖雨，凶岁转丰年。\n信是经纶手，行司造化权。\n唐时相房杜，斗米直三钱。",
        "dynasty": "宋",
        "collection_info": null
    },
    {
        "uuid": "be3a7dff7cc4173a5b9dd7a69523921e",
        "title": "真西山帅长沙祷雨  其二",
        "author": "戴復古",
        "content": "出郭问农事，家家笑语声。\n有田皆足水，既雨亦宜晴。\n山下溪流急，街头米价平。\n明朝闻领客，相见贺秋成。",
        "dynasty": "宋",
        "collection_info": null
    },
    {
        "uuid": "7d8eb8d29c92dfb1f43c26caaa32a8cf",
        "title": "苏希亮约客游刘兴伯大自在亭",
        "author": "戴復古",
        "content": "偶尔来江上，从君到酒边。\n雨晴花弄日，风定柳凝烟。\n适意共一笑，浮生无百年。\n明朝大自在，谁办载花船。",
        "dynasty": "宋",
        "collection_info": null
    },
    {
        "uuid": "ba234788d7dc3c6fa8ef85a7a288a3c3",
        "title": "客中寄家书併简季道侄",
        "author": "戴復古",
        "content": "东隠三年别，西风一纸书。\n逢人相问讯，念我独勤渠。\n游子司吾土，先人有弊庐。\n欲归归未得，妻子定何如。",
        "dynasty": "宋",
        "collection_info": null
    },
    {
        "uuid": "3c6d16d38c7ef1c48d8d271f11ac9edc",
        "title": "舟中夜坐",
        "author": "戴復古",
        "content": "独坐观星斗，一襟秋思长。\n天河司米价，太乙照时康。\n月浦孤帆过，风荷一路香。\n持杯问舟子，今夜宿谁乡。",
        "dynasty": "宋",
        "collection_info": null
    },
    {
        "uuid": "ba8d9bdd4342e056d387f00bc2bd808a",
        "title": "淮东赵漕领客东园赵世卿剩谈近日诸公仆谓今日东园之会想像欧苏风流不可见",
        "author": "戴復古",
        "content": "今日东园会，能为野客期。\n干坤一南北，花木几兴衰。\n亭舘经行地，欧苏无恙时。\n风流不可见，烟雨谩题诗。",
        "dynasty": "宋",
        "collection_info": null
    },
    {
        "uuid": "4acd3af3d7f6b64a65ed02e8b2675a70",
        "title": "沈庄可号菊花山人即其所言",
        "author": "戴復古",
        "content": "老貌非前日，清吟似旧时。\n已无藏酒妇，幸有读书儿。\n连岁修茅屋，三秋绕菊篱。\n寒儒有奇遇，太守为刊诗。",
        "dynasty": "宋",
        "collection_info": null
    },
    {
        "uuid": "e96b18b352edf586dba29e43af6c9c84",
        "title": "别章泉定庵二老人",
        "author": "戴復古",
        "content": "腊裏春风转，埙箎一气和。\n劝翁新岁酒，唱我老人歌。\n一世声名重，四方书问多。\n章泉一泓水，思与海同波。",
        "dynasty": "宋",
        "collection_info": null
    },
    {
        "uuid": "0a177c6e545855c30f6e946af508ad84",
        "title": "太湖县雪中简段子克知县",
        "author": "戴復古",
        "content": "腊雪随风下，蹇馿行路难。\n匆匆投邸舍，草草共杯盘。\n喜见丰年瑞，浑忘昨夜寒。\n儿童不解事，却作柳花看。",
        "dynasty": "宋",
        "collection_info": null
    },
    {
        "uuid": "6f7d77534c4ff33d4f4c3dbc4f83b789",
        "title": "有烹犊延客者食之有感",
        "author": "戴復古",
        "content": "田家茧栗犊，小小可怜生。\n未试一犂力，俄遭五鼎烹。\n朝来占食指，妙绝此杯羹。\n口腹为人累，终怀不忍情。",
        "dynasty": "宋",
        "collection_info": null
    },
    {
        "uuid": "8dcc7573f3cca97cd4b0856d241a8fe0",
        "title": "萍乡县圃",
        "author": "戴復古",
        "content": "亭榭八九所，一筇随往还。\n四桥朱槛外，三径绿阴间。\n凿浅通流水，凭高见远山。\n琴堂判风月，一笑得双鬟。",
        "dynasty": "宋",
        "collection_info": null
    },
    {
        "uuid": "63c174bc41726d0d5e4a9ba5d26b8f22",
        "title": "书事",
        "author": "戴復古",
        "content": "两揆新当国，三边未解兵。\n吾君极勤俭，天下望昇平。\n春雨随时下，福星连夜明。\n寒儒卜天意，对酒百忧轻。",
        "dynasty": "宋",
        "collection_info": null
    },
    {
        "uuid": "2948985e6c99ecf7a05e4bdf00dbb4d7",
        "title": "同赵鼎臣游黄甫真人清虚庵",
        "author": "戴復古",
        "content": "昨闻曹两府，河上遇游仙。\n驻跸钱塘后，结庵庐阜边。\n焚香观御帖，洗盏酌神泉。\n鴈足传书日，伤心已百年。",
        "dynasty": "宋",
        "collection_info": null
    },
    {
        "uuid": "f1ca3a847e431a60af8f749c6f09211c",
        "title": "同曾景建金陵登览",
        "author": "戴復古",
        "content": "兴废从谁问，云烟过眼空。\n吁嗟六朝事，想像半山翁。\n百景饶君咏，三杯许我同。\n登临无限意，多在夕阳中。",
        "dynasty": "宋",
        "collection_info": null
    },
    {
        "uuid": "939dae5469128e6a6de01b1ace80f6c7",
        "title": "遇淮人问蕲黄之变哽噎泪下不能语许俊不解围乃提兵过武昌",
        "author": "戴復古",
        "content": "偶逢淮上客，急急问蕲黄。\n未语心先噎，低头泪已滂。\n五关人失守，残虏势非强。\n闻说许都统，提兵过武昌。",
        "dynasty": "宋",
        "collection_info": null
    },
    {
        "uuid": "d96b83a6a70442ffa6fa574f8dc06a0b",
        "title": "寄姚楚州  其一",
        "author": "戴復古",
        "content": "人材当世用，缓急敢辞难。\n身挟天威重，名惊贼胆寒。\n临机一着妙，入境众心安。\n闻已诛元恶，仍须问祸端。",
        "dynasty": "宋",
        "collection_info": null
    },
    {
        "uuid": "31484d4e08fc4a19aa1deacea63d5c6e",
        "title": "寄姚楚州  其二",
        "author": "戴復古",
        "content": "庸将几误国，流民亦弄兵。\n康时仗豪杰，了事是功名。\n车马长淮路，貔貅细柳营。\n山阳还旧观，併使虏尘清。",
        "dynasty": "宋",
        "collection_info": null
    },
    {
        "uuid": "81c792894dafadc78a42e1a1ccba0b72",
        "title": "许介之约过清溪道上有成",
        "author": "戴復古",
        "content": "行尽白云际，乘槎过水西。\n稻田秋后雀，茅舍午时鷄。\n野饭自不恶，村醪亦可携。\n闻钟欲投宿，何处是招提。",
        "dynasty": "宋",
        "collection_info": null
    },
    {
        "uuid": "35de7016067644c9aef59f3c9b03aeaa",
        "title": "送张子孟",
        "author": "戴復古",
        "content": "君为郴桂客，听说道途难。\n不过神愁岭，须经鬼哭山。\n心平无险路，酒贱有欢颜。\n早作还乡计，高堂鹤髮斑。",
        "dynasty": "宋",
        "collection_info": null
    },
    {
        "uuid": "3878617dbeff987e454cb2bc80ef5ce8",
        "title": "南丰县南台包敏道赵伯成同游",
        "author": "戴復古",
        "content": "笑傲南台上，东风吹鬓丝。\n眼明花在处，春好雨晴时。\n楼阁多临水，溪山可赋诗。\n留连无尽意，故遣酒行迟。",
        "dynasty": "宋",
        "collection_info": null
    },
    {
        "uuid": "18caa63cf56555d760ac9f070480f94e",
        "title": "长沙道上",
        "author": "戴復古",
        "content": "诗情满天地，客梦绕潇湘。\n何处桂花发，秋风昨夜香。\n登山犹矍铄，照水见昂藏。\n未了一生事，难禁两鬓霜。",
        "dynasty": "宋",
        "collection_info": null
    },
    {
        "uuid": "0382682cc2f3a3572c6d60ba49d6aee2",
        "title": "萍乡客舍",
        "author": "戴復古",
        "content": "草罢惜春赋，持杯亦鲜欢。\n檐楹双燕语，风雨百花残。\n小阁无聊坐，征衣不耐寒。\n地炉烧石炭，强把故书看。",
        "dynasty": "宋",
        "collection_info": null
    },
    {
        "uuid": "13635491c23dd8289465fa3fb4f961e7",
        "title": "无为军界上遇太湖赵尉制府禀议",
        "author": "戴復古",
        "content": "解后风尘底，周旋鞍马间。\n三杯送行色，一笑强开颜。\n夜宿暖汤市，晨炊冷水关。\n军前献筹策，第一守光山。",
        "dynasty": "宋",
        "collection_info": null
    },
    {
        "uuid": "bae3a13b18b1c84c0e4f9091fb750af7",
        "title": "谭俊明雪中见访从而乞米",
        "author": "戴復古",
        "content": "今日病方起，君来喜可知。\n地炉烧榾柮，瓦釜煮犁祈。\n门外雪三尺，窗前梅数枝。\n野夫饥欲死，谁与办晨炊。",
        "dynasty": "宋",
        "collection_info": null
    },
    {
        "uuid": "39fd9cc2756df7362e13748ed7cab902",
        "title": "新喻县苏晋叔相会",
        "author": "戴復古",
        "content": "偶作榆溪客，还逢橘井仙。\n多才出人上，笑我老吟边。\n买锦囊诗卷，典衣供酒钱。\n竹林青眼叔，常说仲容贤。",
        "dynasty": "宋",
        "collection_info": null
    },
    {
        "uuid": "e0e605f13951b54364432ac0a75f6df7",
        "title": "访陈与机县尉于湘潭下摄市  其一",
        "author": "戴復古",
        "content": "清淡守风节，当官若隠居。\n自称为漫尉，人道是迂儒。\n俸外无炊米，公余但读书。\n王门多贵戚，道眼视如无。",
        "dynasty": "宋",
        "collection_info": null
    },
    {
        "uuid": "2002d83a3ed46bf8ea8f0f6407d90303",
        "title": "访陈与机县尉于湘潭下摄市  其二",
        "author": "戴復古",
        "content": "买得南坡景，创成西尉司。\n宅幽连寺观，地广带亭池。\n能事事易了，役民民不知。\n题诗记颠末，政不假人碑。",
        "dynasty": "宋",
        "collection_info": null
    },
    {
        "uuid": "cf3f742c5c0eee7ad8a8aa0ce9771f50",
        "title": "访陈与机县尉于湘潭下摄市  其三",
        "author": "戴復古",
        "content": "吾里不识面，他乡喜见君。\n数朝相款曲，杯酒接慇。\n懃。\n清挹湘江水，笑开衡岳云。\n归心逐回鴈，转首叹离群。",
        "dynasty": "宋",
        "collection_info": null
    },
    {
        "uuid": "32d8ee1519afa82737e35dca80ac3945",
        "title": "访曾鲁叔有少嫌先从金仙假榻长老作笋供",
        "author": "戴復古",
        "content": "俗物败佳兴，余非后汝期。\n既来迟一见，政恐错相疑。\n同访金仙老，因参玉板师。\n樽前有余暇，细读放翁诗。",
        "dynasty": "宋",
        "collection_info": null
    },
    {
        "uuid": "64257058e7cafb7933903a2c6192a010",
        "title": "观静江山水呈陈鲁叟漕使  其一",
        "author": "戴復古",
        "content": "桂林佳绝处，人道胜匡庐。\n山好石骨露，洞多岩腹虚。\n峥嵘势相敌，温厚气无余。\n可惜登临地，春风草木疎。",
        "dynasty": "宋",
        "collection_info": null
    },
    {
        "uuid": "6eb0b41ab4eaed561925daa40453fb6f",
        "title": "观静江山水呈陈鲁叟漕使  其二",
        "author": "戴復古",
        "content": "昨者登梅岭，兹来入桂林。\n相从万里外，不负一生心。\n湖上千峰立，樽前十客吟。\n讥评到泉石，吾敢望知音。",
        "dynasty": "宋",
        "collection_info": null
    },
    {
        "uuid": "5e5e1a99683cb6e966f7c46f2261eb4d",
        "title": "昭武刘圻甫以㟳篁隠居图求诗",
        "author": "戴復古",
        "content": "相对两山碧，春风摇绿篁。\n一巢云建造，三涧水宫商。\n谷口躬耕稼，盘中歌寿昌。\n桃花认行路，他日访刘郎。",
        "dynasty": "宋",
        "collection_info": null
    },
    {
        "uuid": "2c84611503d59d448d59002230969d89",
        "title": "过三衢寻乡僧适遇爱山徐叔高同访郑监丞其家梅园甚佳选百家诗",
        "author": "戴復古",
        "content": "暂作三衢客，寻僧出郭迟。\n适逢徐孺子，同访郑当时。\n诗集百家富，梅花几树奇。\n匆匆又行役，不见烂柯棋。",
        "dynasty": "宋",
        "collection_info": null
    },
    {
        "uuid": "3f120df1f48bc85563a4d25dcf7c66ac",
        "title": "题赵庶可山台  其一",
        "author": "戴復古",
        "content": "层台高几许，此即会稽图。\n一目空秦望，千峰压镜湖。\n云烟分境界，城郭限廉隅。\n他日传佳话，兰亭与此俱。",
        "dynasty": "宋",
        "collection_info": null
    },
    {
        "uuid": "339ea5be2fe2837c51ef9f60151fd5e5",
        "title": "题赵庶可山台  其二",
        "author": "戴復古",
        "content": "天造此一景，趋然阛阓间。\n坐分台上石，看尽越中山。\n松月照今古，樵风送往还。\n只愁轩冕出，闲却白云关。",
        "dynasty": "宋",
        "collection_info": null
    },
    {
        "uuid": "c75c8dbd8f8adf9ef07cc2f19a54e343",
        "title": "董叔宏黄伯厚载酒黄塘送别",
        "author": "戴復古",
        "content": "愁酌开怀酒，凉生破暑风。\n论交谈洒洒，告别恨匆匆。\n十里黄塘路，扁舟白髮翁。\n多情今夜月，为我照吟篷。",
        "dynasty": "宋",
        "collection_info": null
    },
    {
        "uuid": "652d6918b0a160634a0f26ca36fa02b3",
        "title": "赠张季冶",
        "author": "戴復古",
        "content": "秋扇交情薄，儒衣行路难。\n纵怀千里志，也要一枝安。\n梦绕梅花帐，愁生苜蓿盘。\n从来食肉相，千万强加餐。",
        "dynasty": "宋",
        "collection_info": null
    },
    {
        "uuid": "1527e56fa2f818119dedf1a04959fdb0",
        "title": "侄淑远游不得书",
        "author": "戴復古",
        "content": "客梦江湖远，穷居骨肉离。\n尺书无寄处，中夜不眠时。\n念尔衣裘薄，满怀风露悲。\n狂游断消息，深负竹林期。",
        "dynasty": "宋",
        "collection_info": null
    },
    {
        "uuid": "c7569a1eb1159925d6f7967b1d426388",
        "title": "寄梅屋赵季防县尉",
        "author": "戴復古",
        "content": "畴昔交游密，暌违岁月多。\n石屏今老矣，梅屋病如何。\n世路生荆棘，家山足薜萝。\n共寻深处隠，此计莫蹉跎。",
        "dynasty": "宋",
        "collection_info": null
    },
    {
        "uuid": "37cbe961ce3e65b975162bb654aef3a7",
        "title": "雨后有感",
        "author": "戴復古",
        "content": "逐日愁闻雨，今朝喜遇晴。\n云开山献状，月出海生明。\n天地有常理，古今无限情。\n静中观世变，安得见河清。",
        "dynasty": "宋",
        "collection_info": null
    },
    {
        "uuid": "d4b9b93b35be134d664996b4f9c97eff",
        "title": "归来二首儿子创小楼以安老者  其一",
        "author": "戴復古",
        "content": "老去知无用，归来得自如。\n几年眠客舍，今日爱吾庐。\n处世无长策，闲时读故书。\n但能营一饱，浑莫问其余。",
        "dynasty": "宋",
        "collection_info": null
    },
    {
        "uuid": "4336a9a1d88a20e4fcd9c3766d9d2a39",
        "title": "归来二首儿子创小楼以安老者  其二",
        "author": "戴復古",
        "content": "破屋不可住，如何着老身。\n喜于乔木下，见此小楼新。\n山好如佳客，吾归作主人。\n摩挲双脚底，无復踏红尘。",
        "dynasty": "宋",
        "collection_info": null
    },
    {
        "uuid": "987320526224a503561c793326ee9034",
        "title": "归后遣书问讯李敷文  其一",
        "author": "戴復古",
        "content": "绣斧离章贡，旋闻帅寿沙。\n先生方易节，客子已还家。\n别后仙凡隔，归来道路赊。\n秋风两行字，也胜寄梅花。",
        "dynasty": "宋",
        "collection_info": null
    },
    {
        "uuid": "c5d19ee79c4c22244e501ae4743d5b7b",
        "title": "归后遣书问讯李敷文  其二",
        "author": "戴復古",
        "content": "身退谋家易，时危致主难。\n才能今管乐，人物旧张韩。\n吾国日以小，边疆风正寒。\n平生倚天剑，终待斩楼兰。",
        "dynasty": "宋",
        "collection_info": null
    },
    {
        "uuid": "7b6da148c2dd1ab2aa9c3fce81531fb6",
        "title": "归后遣书问讯李敷文  其三",
        "author": "戴復古",
        "content": "闻说营新第，无从贺落成。\n门庭山水色，楼阁管絃声。\n海内二三杰，胸中十万兵。\n宁为一区计，不使九州平。",
        "dynasty": "宋",
        "collection_info": null
    },
    {
        "uuid": "d1cd8b85efc8bbeb6f82c11980befe3e",
        "title": "归后遣书问讯李敷文  其四",
        "author": "戴復古",
        "content": "忆作南州客，归来东海滨。\n尚怀忧世志，忍说在家贫。\n老作山林计，梦随车马尘。\n鬰孤台上月，无復照诗人。",
        "dynasty": "宋",
        "collection_info": null
    },
    {
        "uuid": "85347926db6ae31b513adaa83d385e3d",
        "title": "醉眠梦中得夏闰得秋早雨多宜岁丰一联起来西风悲人且闻边事",
        "author": "戴復古",
        "content": "夏闰得秋早，雨多宜岁丰。\n今朝上东阁，昨夜已西风。\n田野一饱外，干坤万感中。\n传闻招战士，人尚说和戎。",
        "dynasty": "宋",
        "collection_info": null
    },
    {
        "uuid": "3c32133e6bfaa370286a6f6a6089def7",
        "title": "侄孙仲晦亦龙和前诗甚佳其家有林塘之胜兄弟和睦日以奉亲为乐用此韵以美之",
        "author": "戴復古",
        "content": "有母身长健，无营家自丰。\n林塘孝子宅，诗礼古人风。\n壠亩秋成后，弟兄和气中。\n时闻有佳话，常欲访王戎。",
        "dynasty": "宋",
        "collection_info": null
    },
    {
        "uuid": "e0d978996bbf964b3cba5c955c3b40bc",
        "title": "一笑",
        "author": "戴復古",
        "content": "海曲荒凉地，吟边蹭蹬身。\n时危法当隠，年老惯居贫。\n俗客苦恋坐，小孙痴弄人。\n等闲成一笑，不觉把杯频。",
        "dynasty": "宋",
        "collection_info": null
    },
    {
        "uuid": "30d6af1aa6e29cfe558fc01715b6aad2",
        "title": "寄赵茂实大着二首  其一",
        "author": "戴復古",
        "content": "久坐图书府，方登着作庭。\n人知才可敬，公以德为馨。\n议论参诸老，文章本六经。\n省中相别后，夜夜望奎星。",
        "dynasty": "宋",
        "collection_info": null
    },
    {
        "uuid": "ede3523953f4d5c98da5ca7923043846",
        "title": "寄赵茂实大着二首  其二",
        "author": "戴復古",
        "content": "词臣工笔墨，亦足致功勋。\n细草平戎策，兼为谕蜀文。\n一言关治乱，千载有知闻。\n应笑垂纶叟，愁吟对海云。",
        "dynasty": "宋",
        "collection_info": null
    },
    {
        "uuid": "ba9aaae34e3fdacbabc5d9a05f1e186f",
        "title": "送彭司户之官三山",
        "author": "戴復古",
        "content": "祭酒家风重，民曹官职卑。\n公勤为己任，清白取人知。\n腊月三山雪，梅花一路诗。\n旧时来往处，今有梦相随。",
        "dynasty": "宋",
        "collection_info": null
    },
    {
        "uuid": "c34a7326729d350706a6309e6b921ebd",
        "title": "送侄孙汝白往东嘉问讯陈叔方诸丈",
        "author": "戴復古",
        "content": "子去寻名胜，何惭着布衣。\n出门知所乡，在旅亦如归。\n道谊无穷达，文章有是非。\n寄声陈与赵，相赏莫相违。",
        "dynasty": "宋",
        "collection_info": null
    },
    {
        "uuid": "edd609c56bf1637f9457a9be5baec91d",
        "title": "寄南昌故人黄存之宋谦甫二首  其一",
        "author": "戴復古",
        "content": "谦甫多才思，存之重谊襟。\n一书愁话别，千里梦相寻。\n南浦扁舟上，东湖万柳阴。\n旧时行乐处，何事不关心。",
        "dynasty": "宋",
        "collection_info": null
    },
    {
        "uuid": "d1ead6d96ef7cb9c567f1dcf5a8fa7e4",
        "title": "寄南昌故人黄存之宋谦甫二首  其二",
        "author": "戴復古",
        "content": "久客归来后，家如旧日贫。\n青山何处隠，白髮也愁人。\n畎亩一生事，干坤百病身。\n时无嵇吕驾，相忆莫相亲。",
        "dynasty": "宋",
        "collection_info": null
    },
    {
        "uuid": "77b09afafec5a38cf9184830ee5b9112",
        "title": "送赵安仁之官上虞二首  其一",
        "author": "戴復古",
        "content": "表表魁梧相，面如田字方。\n早宜朝玉陛，犹自绾铜章。\n上挹叶丞相，近瞻商侍郎。\n风流接前辈，偃室有辉光。",
        "dynasty": "宋",
        "collection_info": null
    },
    {
        "uuid": "06a08c694662b239a86b8acca5bf659a",
        "title": "送赵安仁之官上虞二首  其二",
        "author": "戴復古",
        "content": "远庵家学在，持此去为官。\n冰雪吾身白，风霜吏胆寒。\n一心毋妄用，百姓自相安。\n贤者妙为政，谁言宰剧难。",
        "dynasty": "宋",
        "collection_info": null
    },
    {
        "uuid": "719d134dfdaaaa709ff0375ed13f74ef",
        "title": "秋日",
        "author": "戴復古",
        "content": "秋风梧叶雨，衮衮送秋凉。\n一气四时转，几人双鬓苍。\n旧游如说梦，久客乍还乡。\n欲作安居计，生涯尚渺茫。",
        "dynasty": "宋",
        "collection_info": null
    },
    {
        "uuid": "afe5cf309ad785a75a60f1415af5b92d",
        "title": "君玉同访岂潜饮间君度曼卿不约而至鹤方换翎羽出舞于桂花之下不可无语",
        "author": "戴復古",
        "content": "秋来常日雨，雨霁忽秋深。\n鹤换一身雪，花开满树金。\n三杯动情性，一笑付园林。\n莫怪先归去，衰翁薄疾侵。",
        "dynasty": "宋",
        "collection_info": null
    },
    {
        "uuid": "e1d631bd653ec0c9e46a47e26931c0fc",
        "title": "倚楼",
        "author": "戴復古",
        "content": "贤愚不同道，用舍要知机。\n涉世有臧否，倚楼无是非。\n鸦分枯树立，鴈逐断云飞。\n朝暮寻常事，何须叹落晖。",
        "dynasty": "宋",
        "collection_info": null
    },
    {
        "uuid": "e20ecb1ad102ef655fcece055be539e7",
        "title": "戊戌冬",
        "author": "戴復古",
        "content": "造化人难测，寒时暖似春。\n蛟龙冬不蛰，雷电夜惊人。\n四海疮痍甚，三边战伐频。\n静中观气数，愁杀草茅臣。",
        "dynasty": "宋",
        "collection_info": null
    },
    {
        "uuid": "3eb427a42b4ec3df33643f95700c4942",
        "title": "题侄孙岂潜家平远图",
        "author": "戴復古",
        "content": "好山横远碧，平野带林塘。\n四望耕桑地，几年云水乡。\n海天龙上下，秋日鹤翶翔。\n覩物忽有感，无心住草堂。",
        "dynasty": "宋",
        "collection_info": null
    },
    {
        "uuid": "b5898ae6de76858c661696022347d876",
        "title": "夏日续题",
        "author": "戴復古",
        "content": "海近朝曦赫，山明宿雾消。\n紫云萦碧落，白鹭点青苗。\n避暑轩亭爽，凭虚眼界遥。\n时来一登眺，初不待招邀。",
        "dynasty": "宋",
        "collection_info": null
    },
    {
        "uuid": "e72f148afee44ccb6e0d6d75004353f4",
        "title": "因风再寄南昌故人兼简王帅子文  其一",
        "author": "戴復古",
        "content": "寄声黄与宋，书去望书还。\n别后交情在，年来世路艰。\n吾思蹈东海，君合隠西山。\n诗卷勤收拾，留名天地间。",
        "dynasty": "宋",
        "collection_info": null
    },
    {
        "uuid": "f41675d2c160e813156b67c2eeca6cde",
        "title": "因风再寄南昌故人兼简王帅子文  其二",
        "author": "戴復古",
        "content": "江湖归亦好，朋友恨相疎。\n倏作三年别，纔通一纸书。\n诗盟谁是主，世道正愁予。\n若见王都督，烦君问起居。",
        "dynasty": "宋",
        "collection_info": null
    },
    {
        "uuid": "890591dacc9672556c630a55e474cfba",
        "title": "舟中",
        "author": "戴復古",
        "content": "檥棹河梁畔，推篷得句新。\n云为山态度，水借月精神。\n密树藏飞翮，平波见跃鳞。\n饥年村落底，也有醉归人。",
        "dynasty": "宋",
        "collection_info": null
    },
    {
        "uuid": "a2d19436cc48231152e123d9e19c9cc8",
        "title": "送晓山夏肯甫入京",
        "author": "戴復古",
        "content": "岁月频看镜，功名一据鞍。\n勿言行路恶，有志恋家难。\n芳草客程远，落花春夜寒。\n江湖旧时梦，相逐到长安。",
        "dynasty": "宋",
        "collection_info": null
    },
    {
        "uuid": "24abb23cdadcca4360e6eb5b5dc5e7a1",
        "title": "辛丑岁暮三首  其一",
        "author": "戴復古",
        "content": "日月易流转，一年仍一年。\n身从忧患老，事逐岁时迁。\n白首未闻道，清贫不愧天。\n寒林松柏瘦，花柳又春妍。",
        "dynasty": "宋",
        "collection_info": null
    },
    {
        "uuid": "edcb264cec4bb22b1529a63ff371146d",
        "title": "辛丑岁暮三首  其二",
        "author": "戴復古",
        "content": "腊尽无多日，吾生有几年。\n老于人事懒，贫觉世情偏。\n独枕江湖梦，闭门风雪天。\n三杯动诗兴，得句落梅边。",
        "dynasty": "宋",
        "collection_info": null
    },
    {
        "uuid": "6249b672247fe654c404a7e4ce0de070",
        "title": "辛丑岁暮三首  其三",
        "author": "戴復古",
        "content": "意气久凋落，形模老可憎。\n能扶双病脚，頼有一枯藤。\n世味淡如水，吾心达似僧。\n明朝今日事，一任运腾腾。",
        "dynasty": "宋",
        "collection_info": null
    },
    {
        "uuid": "02f2e7ec9890d2b584cfcaf05c5a75a8",
        "title": "小畦",
        "author": "戴復古",
        "content": "小畦寻丈许，凿壁置柴扉。\n雨后菜虫死，秋来花蝶稀。\n插篱新种菊，抱瓮已忘机。\n俗客忽相访，妨人洗布衣。",
        "dynasty": "宋",
        "collection_info": null
    },
    {
        "uuid": "941f7a706cc1c2276cfa75d5ff0c41f3",
        "title": "有感",
        "author": "戴復古",
        "content": "浩浩海风劲，滔滔河水浑。\n古人皆去世，乔木自当门。\n族党诸孙盛，吾宗一綫存。\n兴衰知有数，心事与谁论。",
        "dynasty": "宋",
        "collection_info": null
    },
    {
        "uuid": "20fa0b0c693090ce3a68ceae059ce3e3",
        "title": "次韵陈叔强见寄  其一",
        "author": "戴復古",
        "content": "识面者无数，论交要有缘。\n未闻苍玉佩，先枉碧云篇。\n采凤腾诗笔，持螯泛酒船。\n山阴或乘兴，何待菊花天。",
        "dynasty": "宋",
        "collection_info": null
    },
    {
        "uuid": "bdc0eb2a4d941dc25224a50f352ee65f",
        "title": "次韵陈叔强见寄  其二",
        "author": "戴復古",
        "content": "穷通元有命，富贵柰无缘。\n对此黄梅雨，歌君白雪篇。\n风生三尺剑，梦逐五湖船。\n白首成何事，归来敢问天。",
        "dynasty": "宋",
        "collection_info": null
    },
    {
        "uuid": "4a6ad32d381578917c0394e002bdb549",
        "title": "一冬无雨雪而有雷",
        "author": "戴復古",
        "content": "万物久如渴，三冬一向晴。\n时无腊雪下，夜有瑞雷鸣。\n休咎占天意，悲欢见物情。\n山禽何所感，烂熳作春声。",
        "dynasty": "宋",
        "collection_info": null
    },
    {
        "uuid": "fef0b204df85e5c4c8be5d7ad6500330",
        "title": "岁旦族党会拜",
        "author": "戴復古",
        "content": "衣冠拜元日，樽俎对芳辰。\n上下二百位，尊卑五世人。\n排门乔木古，照水早梅春。\n寒事将消歇，风光又一新。",
        "dynasty": "宋",
        "collection_info": null
    },
    {
        "uuid": "79e1024ad3cf131b821acedd6e361021",
        "title": "寄节斋陈叔方寺丞",
        "author": "戴復古",
        "content": "今时古君子，玉立众人间。\n再世黄叔度，三生元鲁山。\n把麾浑细事，忧国欲愁颜。\n恨不频相见，空书谩往还。",
        "dynasty": "宋",
        "collection_info": null
    },
    {
        "uuid": "d3d885ebbf9622793656fb9538aba181",
        "title": "侄孙子渊新居落成二首  其一",
        "author": "戴復古",
        "content": "结屋邻苍海，开门面翠屏。\n堂前萱草绿，寿母鬓丝青。\n礼乐陈罇俎，诗书立户庭。\n一时勤卜筑，百世享康宁。",
        "dynasty": "宋",
        "collection_info": null
    },
    {
        "uuid": "2267b5449ddc6696206faadd7b1a6ef6",
        "title": "侄孙子渊新居落成二首  其二",
        "author": "戴復古",
        "content": "一区扬子宅，中有读书堂。\n早觉儒风好，兼看野趣长。\n籓篱带花竹，里巷接农桑。\n安得茅三架，为邻住汝傍。",
        "dynasty": "宋",
        "collection_info": null
    },
    {
        "uuid": "b16606f5f18458c0c2872e15a802a393",
        "title": "子渊送牡丹",
        "author": "戴復古",
        "content": "有酒何孤我，因花赋恼公。\n可怜秋鬓白，羞见牡丹红。\n海上盟鸥客，人间失马翁。\n不知衰病后，禁得几春风。",
        "dynasty": "宋",
        "collection_info": null
    },
    {
        "uuid": "ec814b3ea10ae995b147f32e1b550140",
        "title": "寄山台赵庶可二首  其一",
        "author": "戴復古",
        "content": "天族文章士，会稽山水州。\n地灵钟秀异，人物信风流。\n要自用卿法，如何与妇谋。\n功名须早计，莫为海云留。",
        "dynasty": "宋",
        "collection_info": null
    },
    {
        "uuid": "9a1e5d06d74c1fc889c5eba1521ce8aa",
        "title": "寄山台赵庶可二首  其二",
        "author": "戴復古",
        "content": "顷上山台谒，临行辱赠诗。\n相思寸心在，莫讶尺书迟。\n好月登楼夜，清秋落木时。\n见君花萼集，梦到谢公池。",
        "dynasty": "宋",
        "collection_info": null
    },
    {
        "uuid": "9cceb35659545b441f6a68168cc21031",
        "title": "晚春",
        "author": "戴復古",
        "content": "春来涉几日，又到落花时。\n老面羞看镜，愁怀强作诗。\n雨墙蜗篆古，风树鸟巢危。\n有客适相过，樽前一局棋。",
        "dynasty": "宋",
        "collection_info": null
    },
    {
        "uuid": "f6448c174dd14c700a84a4cb5e7d771b",
        "title": "侄孙景文多女贺其得雄",
        "author": "戴復古",
        "content": "阴极一阳转，君家气数回。\n试看庭竹上，新有凤雏来。\n端的传书种，分明是福胎。\n三朝食牛气，端不类婴孩。",
        "dynasty": "宋",
        "collection_info": null
    },
    {
        "uuid": "ed6513a8049e7f00557eeb656ea7deb1",
        "title": "屏上怀黄伯高兄弟",
        "author": "戴復古",
        "content": "扁舟到溪上，移杖即行吟。\n问麦雨多少，探梅春浅深。\n古屏今日景，修竹旧时阴。\n畴昔同游者，遗踪何处寻。",
        "dynasty": "宋",
        "collection_info": null
    },
    {
        "uuid": "038cfa98047855534cc7246468e9a88d",
        "title": "嘉熙己亥大旱荒庚子夏麦熟  其一",
        "author": "戴復古",
        "content": "四野萧条甚，百年无此荒。\n早禾遭夏旱，晚稻被虫伤。\n富室无储粟，农家已绝粮。\n逢人相告语，生理尚茫茫。",
        "dynasty": "宋",
        "collection_info": null
    },
    {
        "uuid": "ba307ba66a43aad8889cb006fc525f6a",
        "title": "嘉熙己亥大旱荒庚子夏麦熟  其二",
        "author": "戴復古",
        "content": "旱潦併为虐，三农哭岁饥。\n当秋谷价贵，出广米船稀。\n救死知吾拙，谋生恐计非。\n固穷君子事，办采北山薇。",
        "dynasty": "宋",
        "collection_info": null
    },
    {
        "uuid": "9a828521a0d8327667ecd0483c01ae97",
        "title": "嘉熙己亥大旱荒庚子夏麦熟  其三",
        "author": "戴復古",
        "content": "饿喙偏生事，空言不疗饥。\n谁知岁丰歉，实系国安危。\n世变到极处，人心无藉时。\n客来谈盗贼，相对各愁眉。",
        "dynasty": "宋",
        "collection_info": null
    },
    {
        "uuid": "ef0601a2d43203fca828a89019bfbb03",
        "title": "嘉熙己亥大旱荒庚子夏麦熟  其四",
        "author": "戴復古",
        "content": "琐琐饥年事，骎骎谷价高。\n人将委沟壑，谁肯发仓厫。\n涸沼鱼枯死，荒村犬饿号。\n与人同一饱，安得米千艘。",
        "dynasty": "宋",
        "collection_info": null
    },
    {
        "uuid": "7f74a4f2d0e40ec99d6c9e5001ac967e",
        "title": "嘉熙己亥大旱荒庚子夏麦熟  其五",
        "author": "戴復古",
        "content": "濒海数十里，饥民及万家。\n雨多忧坏麦，春好忍看花。\n凿浅疏田水，占晴视晚霞。\n老农如鬼瘦，不住作生涯。",
        "dynasty": "宋",
        "collection_info": null
    },
    {
        "uuid": "5abe50c41fe39730d3f1ffe4732fbfc9",
        "title": "嘉熙己亥大旱荒庚子夏麦熟  其六",
        "author": "戴復古",
        "content": "积雨喜新霁，山禽亦好音。\n白云开旷野，红日照高林。\n歉岁地惜宝，惠民天用心。\n君看大麦熟，颗颗是黄金。",
        "dynasty": "宋",
        "collection_info": null
    },
    {
        "uuid": "3dcf8e91114e2bbc8e9f758340102a5b",
        "title": "人不聊生梅柳早有春意",
        "author": "戴復古",
        "content": "岁歉家家窘，时危事事难。\n出门如有碍，对酒亦无欢。\n杨柳含春思，梅花耐岁寒。\n少须天意转，谷熟万民安。",
        "dynasty": "宋",
        "collection_info": null
    },
    {
        "uuid": "737b4f76b074066bb95bd0a3713787d9",
        "title": "庚子荐饥  其一",
        "author": "戴復古",
        "content": "正月彗星出，连年旱魃兴。\n自应多变故，何可望丰登。\n孰有回天力，谁怀济世能。\n嫠居不恤纬，忧国瘦崚嶒。",
        "dynasty": "宋",
        "collection_info": null
    },
    {
        "uuid": "7e4347653774559d1491924ee4f489b1",
        "title": "庚子荐饥  其二",
        "author": "戴復古",
        "content": "连岁遭饥馑，民间气索然。\n十家九不爨，升米百余钱。\n凛凛饥寒地，萧萧风雪天。\n人无告急处，闭户抱愁眠。",
        "dynasty": "宋",
        "collection_info": null
    },
    {
        "uuid": "d83ef85a35f69d84e8de563603eff7e1",
        "title": "庚子荐饥  其三",
        "author": "戴復古",
        "content": "饿走抛家舍，从横死路岐。\n有天不雨粟，无地可埋尸。\n劫数惨如此，吾曹忍见之。\n官司行赈恤，不过是文移。",
        "dynasty": "宋",
        "collection_info": null
    },
    {
        "uuid": "a7b57fd75e35b992a2ba3ad5d9ffe8d8",
        "title": "庚子荐饥  其四",
        "author": "戴復古",
        "content": "乘时皆闭粜，有谷贵如金。\n寒士糟糠腹，豪民铁石心。\n可怜饥欲死，那更病相侵。\n到处闻愁叹，伤时泪满襟。",
        "dynasty": "宋",
        "collection_info": null
    },
    {
        "uuid": "40371706314a30172e40430083868dc0",
        "title": "庚子荐饥  其五",
        "author": "戴復古",
        "content": "杵臼成虚设，蛛丝网釜鬵。\n啼饥食草木，啸聚斫山林。\n人语无生意，鸟啼空好音。\n休言谷价贵，菜亦贵如金。",
        "dynasty": "宋",
        "collection_info": null
    },
    {
        "uuid": "3034d350c013c2b6e743862e59172058",
        "title": "庚子荐饥  其六",
        "author": "戴復古",
        "content": "去岁未为歉，今年始是凶。\n谷高三倍价，人到十分穷。\n险淅矛头菜，愁闻饭后钟。\n新来慰心处，陇麦早芃芃。",
        "dynasty": "宋",
        "collection_info": null
    },
    {
        "uuid": "80aced67f75a71ba8fc90c379d90a902",
        "title": "壬寅岁旦景明子渊君玉携酒与诗为寿次韵",
        "author": "戴復古",
        "content": "舍我白甆椀，把君金屈巵。\n判为元日醉，共赋早春诗。\n冰泮鱼龙起，花开蜂蝶知。\n为子扶病脚，頼有古藤枝。",
        "dynasty": "宋",
        "collection_info": null
    },
    {
        "uuid": "1153296a93115e3c56a35df7c98e5bf6",
        "title": "花朝侄孙子固家小集",
        "author": "戴復古",
        "content": "今朝当社日，明日是花朝。\n佳节唯宜饮，东池适见招。\n绿深杨柳重，红透海棠娇。\n自笑鬓边雪，多年不肯消。",
        "dynasty": "宋",
        "collection_info": null
    },
    {
        "uuid": "0003dc21eef763311833e51ab478c816",
        "title": "次韵君玉春日",
        "author": "戴復古",
        "content": "风雨不相贷，繁华能几时。\n纔歌喜晴赋，又作惜春诗。\n压架酴醾老，翻阶芍药迟。\n无花何足算，有酒且相期。",
        "dynasty": "宋",
        "collection_info": null
    },
    {
        "uuid": "39fcaf9c083c6d1926e43c35297d1680",
        "title": "代书寄韩履善右司赵庶可寺簿  其一",
        "author": "戴復古",
        "content": "懒不修书札，将诗问起居。\n升沉元自异，故旧忍相疎。\n学术有余用，班行不次除。\n功名付公等，世道莫愁予。",
        "dynasty": "宋",
        "collection_info": null
    },
    {
        "uuid": "247996c04fe7cdad0adb6aa229b398ce",
        "title": "代书寄韩履善右司赵庶可寺簿  其二",
        "author": "戴復古",
        "content": "涉世几三折，行年近八旬。\n江湖倦游客，天地苦吟身。\n白髮可怜老，青云多故人。\n东风虽有力，朽木不逢春。",
        "dynasty": "宋",
        "collection_info": null
    },
    {
        "uuid": "a8a718d012c0e0609ce9ab9468501951",
        "title": "代书寄韩履善右司赵庶可寺簿  其三",
        "author": "戴復古",
        "content": "闭户生涯薄，忧时念虑长。\n老犹思汗漫，贫已在膏肓。\n弱柳饶春色，幽兰抱国香。\n穷通安我命，一笑且持觞。",
        "dynasty": "宋",
        "collection_info": null
    },
    {
        "uuid": "d0375f577fb53aa2141e847f9fd54b61",
        "title": "月夜怀董叔宏闻其入京未得振",
        "author": "戴復古",
        "content": "酒醒兴未已，诗成吟不休。\n一凉风满座，半夜月明楼。\n老骥思千里，飞鸿阅九州。\n故人何处在，谁作置书邮。",
        "dynasty": "宋",
        "collection_info": null
    },
    {
        "uuid": "5fbe969b61922ac8d5bf12be816da4cd",
        "title": "梦中题林逢吉轩壁觉来全篇可读天明忘了落句",
        "author": "戴復古",
        "content": "嚣尘不到眼，潇洒似僧家。\n风月三千首，图书四十车。\n绿垂当户柳，红映隔墙花。\n好读天台赋，登楼咏落霞。",
        "dynasty": "宋",
        "collection_info": null
    },
    {
        "uuid": "60c8a0872515a1747205bee75b0d3378",
        "title": "侄孙子直家有西阁吾有东楼相望秋来景物佳甚",
        "author": "戴復古",
        "content": "逼仄人间世，思从造物游。\n君方倚西阁，吾亦上东楼。\n挹彼千峰秀，森然万象秋。\n相看成二老，更有几年留。",
        "dynasty": "宋",
        "collection_info": null
    },
    {
        "uuid": "06fbcccf823b922ab312a4a3ba3a1db1",
        "title": "诸侄孙登白峰观海上一景",
        "author": "戴復古",
        "content": "自有此山在，无人作此游。\n气吞云海浪，笑撼玉峰秋。\n开闢几百载，登临第一筹。\n诸郎莫高兴，刻石记风流。",
        "dynasty": "宋",
        "collection_info": null
    },
    {
        "uuid": "820b17853b5c898cb4e05a9920f13d20",
        "title": "鴈山罗汉寺省王总干之墓待和甫主簿之来",
        "author": "戴復古",
        "content": "山鸟怪儒衣，游山我亦痴。\n叫云云不应，问水水相知。\n俗物刺人眼，春风发我诗。\n噪檐鸦鹊喜，主簿有来期。",
        "dynasty": "宋",
        "collection_info": null
    },
    {
        "uuid": "58bb109019ccc5e4e35a686d804dde92",
        "title": "解后乐清主簿姜昌龄一见如平生欢同宿能仁",
        "author": "戴復古",
        "content": "鴈去荡犹在，龙居山亦灵。\n高峰穿碧落，虚谷吸沧溟。\n愁见僧头白，喜逢君眼青。\n灯前闻妙语，字字摘天星。",
        "dynasty": "宋",
        "collection_info": null
    },
    {
        "uuid": "04df6f8c7cf36f288b5f4ea209d1a0d5",
        "title": "鴈山总题此山本朝方显  其一",
        "author": "戴復古",
        "content": "此地古无闻，谁封万石君。\n山林纔整整，来往早纷纷。\n两派龙湫水，千峰鴈荡云。\n东西十八寺，纪载欠碑文。",
        "dynasty": "宋",
        "collection_info": null
    },
    {
        "uuid": "8ff96eeaa4d0a2c0666a01a57686f83c",
        "title": "鴈山总题此山本朝方显  其二",
        "author": "戴復古",
        "content": "几山兼几水，更有几烟霞。\n不立僊人宅，都为释氏家。\n宾秋多少鴈，报晓一双鸦。\n有此山林胜，如何在海涯。",
        "dynasty": "宋",
        "collection_info": null
    },
    {
        "uuid": "f67e1159989d8195b5988698b5c7a96e",
        "title": "会心",
        "author": "戴復古",
        "content": "我本江湖客，来观鴈荡奇。\n脚穿灵运履，口诵贯休诗。\n景物与心会，山灵莫我知。\n白云迷去路，临水坐多时。",
        "dynasty": "宋",
        "collection_info": null
    },
    {
        "uuid": "79912e59e69f2fb9079220fa20101a6a",
        "title": "大龙湫",
        "author": "戴復古",
        "content": "百丈云岩上，神龙噀水飞。\n四时作风雨，万斛泻珠玑。\n不可形容处，无穷造化机。\n非他瀑布比，对此欲忘归。",
        "dynasty": "宋",
        "collection_info": null
    },
    {
        "uuid": "4eba9223f1de2d1490857c142cd96106",
        "title": "灵峰灵岩有天柱石屏之胜自昔号二灵",
        "author": "戴復古",
        "content": "骇见二灵景，山林体势豪。\n插空天柱壮，障日石屏高。\n览胜苦不足，登危不惮劳。\n白云飞动处，绝壁走猿猱。",
        "dynasty": "宋",
        "collection_info": null
    },
    {
        "uuid": "88f23a0b1e22385dd94dfa431b2cdd4f",
        "title": "凈明",
        "author": "戴復古",
        "content": "林峦相掩映，岩谷独玲珑。\n下置维摩室，上通龙伯宫。\n灵珠四时雨，秋水一帘风。\n甚欲观新月，山高脚力穷。",
        "dynasty": "宋",
        "collection_info": null
    },
    {
        "uuid": "73797a5200cf9b5577b0e03003c5e52e",
        "title": "题胡立方思斋",
        "author": "戴復古",
        "content": "每事再思过，参之以古今。\n唯求合天理，毋妄用吾心。\n和气生琴室，清风动竹林。\n所居虽近市，不许市尘侵。",
        "dynasty": "宋",
        "collection_info": null
    },
    {
        "uuid": "a2e58bc70fbeb6e106164a6356cf6ac5",
        "title": "张子明索赋永斋诗诺之久矣杜撰四十字以还冷债",
        "author": "戴復古",
        "content": "为学日不足，毋劳课近功。\n声名垂不朽，文字用无穷。\n草色朝朝碧，桃花岁岁红。\n一机长运转，造物与人同。",
        "dynasty": "宋",
        "collection_info": null
    },
    {
        "uuid": "1efe8c973917c82ca9617c48637dba73",
        "title": "谢项子宜帅干遣馈",
        "author": "戴復古",
        "content": "闻说沙溪上，分明似渭川。\n重山照华屋，万竹遶清泉。\n遣馈知相忆，登门未有缘。\n一楼先月景，想像在吟边。",
        "dynasty": "宋",
        "collection_info": null
    },
    {
        "uuid": "fcc53c94c147695e3aa6f7c7203e7d6c",
        "title": "侄孙昺以东野农歌一编来细读足以起予七言有汲水灌花私雨露临池迭石幻溪山草欺兰瘦能香否杏笑梅残柰俗何似此两联皆自出新意自可传世然言语之工又未足多其体格纯正气象和平为可喜余非谀言自有识者因题其卷末以归之",
        "author": "戴復古",
        "content": "吾宗有东野，诗律颇留心。\n不学晚唐体，曾闻大雅音。\n霜空孤鹤唳，云洞老龙吟。\n群噪无才思，昏鸦自满林。",
        "dynasty": "宋",
        "collection_info": null
    },
    {
        "uuid": "0f297d86e1c25c6bb8004b6f7fe2e20f",
        "title": "风雨无憀中览镜有感作小诗未有断句适两侄孙携诗卷来",
        "author": "戴復古",
        "content": "览镜忽有感，谁能写我真。\n崚嶒:忍饥面，蹭蹬苦吟身。\n风叶飘零夜，雨花狼藉春。\n相过慰牢落，吾族有诗人。",
        "dynasty": "宋",
        "collection_info": null
    },
    {
        "uuid": "9a760a524e5e575c71f134204aadc981",
        "title": "岁暮书怀寄林玉溪  其一",
        "author": "戴復古",
        "content": "吾年几八十，暮景不胜斜。\n老鹤犹能语，枯梅强作花。\n一心为死计，无意问生涯。\n有酒时相过，东隣八九家。",
        "dynasty": "宋",
        "collection_info": null
    },
    {
        "uuid": "c9a245fe739925389ce14b96f974f8a9",
        "title": "岁暮书怀寄林玉溪  其二",
        "author": "戴復古",
        "content": "笑共梅花语，穷难与命争。\n人皆居燠舘，我独堕寒坑。\n假合非吾道，幽栖了此生。\n门墙元自静，群小莫从横。",
        "dynasty": "宋",
        "collection_info": null
    },
    {
        "uuid": "38feabf38b4a512ba61e2e6451e29074",
        "title": "岁暮书怀寄林玉溪  其三",
        "author": "戴復古",
        "content": "衮衮日不暇，看看岁又徂。\n一生赋茅屋，几度换桃符。\n天肯容吾老，人皆笑我迂。\n玉溪何所见，时復问诗癯。",
        "dynasty": "宋",
        "collection_info": null
    },
    {
        "uuid": "4e9bc241ef3246bf1aebec525661b067",
        "title": "壬寅除夜",
        "author": "戴復古",
        "content": "今夕知何夕，满堂灯烛光。\n杜陵分岁了，贾岛祭诗忙。\n横笛梅花老，传杯柏叶香。\n明朝贺元日，政恐雨相妨。",
        "dynasty": "宋",
        "collection_info": null
    },
    {
        "uuid": "f2ee726ea6761b7b3896105fad2c2819",
        "title": "癸卯岁旦",
        "author": "戴復古",
        "content": "淳佑第三载，正朝把一杯。\n老夫真是病，贺客不须来。\n择日修茅屋，当春觅柳栽。\n新年莫多事，且放好怀开。",
        "dynasty": "宋",
        "collection_info": null
    },
    {
        "uuid": "071c0b7e2e6216e9e5275d7436086c36",
        "title": "新年多雨一日晴色可喜",
        "author": "戴復古",
        "content": "一晴良可喜，始觉好新年。\n绿涨春前水，青开雨后天。\n看花吾老矣，把酒兴悠然。\n病脚妨行乐，三杯归醉眠。",
        "dynasty": "宋",
        "collection_info": null
    },
    {
        "uuid": "1ff7d3c04ac19a33f31d5656f5c2bc62",
        "title": "读三学士人论事三书  其一",
        "author": "戴復古",
        "content": "邦计伤虚耗，边民苦乱离。\n诸公事缄默，三学论安危。\n灾异天垂戒，修为国可医。\n传闻上元夜，绝似太平时。",
        "dynasty": "宋",
        "collection_info": null
    },
    {
        "uuid": "c81cf22f2c7019fda824849db9dfc1f0",
        "title": "读三学士人论事三书  其二",
        "author": "戴復古",
        "content": "黄屋见闻远，朱门富贵忙。\n屠沽思报国，樵牧解谈王。\n能转祸为福，毋令圣作狂。\n草茅垂白叟，尚拟见时康。",
        "dynasty": "宋",
        "collection_info": null
    },
    {
        "uuid": "5c3c6ebafa89a976c5b9d3ef6581f9bd",
        "title": "六月三日闻王鑑除殿前都虞候孟枢除夔路策应大使时制司籍定渔船守江甚急",
        "author": "戴復古",
        "content": "闻说北风凛，其然其不然。\n新除策应使，急点守江船。\n设险浑无地，扶危頼有天。\n吾皇自神武，北伐美周宣。",
        "dynasty": "宋",
        "collection_info": null
    },
    {
        "uuid": "4397eda72d3a1891fdd9ec92f00d3eec",
        "title": "送王仲彝制机宰浏阳  其一",
        "author": "戴復古",
        "content": "一身供世用，六月赴官忙。\n当此炎天热，知君心地凉。\n吏能师卓鲁，县界接潇湘。\n试饮浏阳水，清清滋味长。",
        "dynasty": "宋",
        "collection_info": null
    },
    {
        "uuid": "b6e94efe77a9918e580af08b498fcfd8",
        "title": "送王仲彝制机宰浏阳  其二",
        "author": "戴復古",
        "content": "浏阳谁谓小，桑柘万家春。\n远宦逢知己，推心在惠民。\n速宜还县债，闻早缀朝绅。\n说与诸公道，方岩后有人。",
        "dynasty": "宋",
        "collection_info": null
    },
    {
        "uuid": "0582bb4d10bfed2a45a5f1535701b597",
        "title": "送黎明府  其一",
        "author": "戴復古",
        "content": "黄岩万家县，山海界民居。\n百里蜀中秀，一廉天下无。\n财多能办否，官满赋归欤。\n已作青云料，犹惊急急符。",
        "dynasty": "宋",
        "collection_info": null
    },
    {
        "uuid": "4abbf41945f3134bb379219827c36c29",
        "title": "送黎明府  其二",
        "author": "戴復古",
        "content": "县债三年了，乡心万里飞。\n一身如许瘦，百姓不妨肥。\n买宅凭谁办，抱琴何处归。\n诸公竞推毂，稳去着朝衣。",
        "dynasty": "宋",
        "collection_info": null
    },
    {
        "uuid": "1a978dd17518beb13d2699474184953f",
        "title": "访西涧王深道  其一",
        "author": "戴復古",
        "content": "诸王居处僻，古屋满山坡。\n传到宋淳佑，来从晋永和。\n诗书历年久，名胜结交多。\n一涧流芳润，滔滔秋水波。",
        "dynasty": "宋",
        "collection_info": null
    },
    {
        "uuid": "00679879287606691490c19728993afd",
        "title": "访西涧王深道  其二",
        "author": "戴復古",
        "content": "诸老伤凋谢，凄凉属此时。\n相从一夜语，忍读四哀诗。\n世事生愁绪，秋风吹鬓丝。\n黄花香晚节，说与秀岩知。",
        "dynasty": "宋",
        "collection_info": null
    },
    {
        "uuid": "d7ed1f62d0efa4c9cf27ce2bf4795954",
        "title": "东谷王子文死读其诗文有感",
        "author": "戴復古",
        "content": "东谷今何在，骑鲸去渺茫。\n荆花半零落，岩桂自芬芳。\n议论波澜阔，文章气脉长。\n遗编犹可考，何必计存亡。",
        "dynasty": "宋",
        "collection_info": null
    },
    {
        "uuid": "c7ece62d7f0efa8858a20ebbc2bfe1b7",
        "title": "挽温岭丁竹坡",
        "author": "戴復古",
        "content": "潇洒復潇洒，是为丁竹坡。\n生涯浑草草，诗句自多多。\n恨不识是叟，悲哉作此歌。\n数编遗稿在，不共葬烟萝。",
        "dynasty": "宋",
        "collection_info": null
    },
    {
        "uuid": "6c1813012aeab3c2ba4062523b36affb",
        "title": "广东漕李实夫四首  其一",
        "author": "戴復古",
        "content": "干坤虽广大，人物不能多。\n议论还诸老，文章自一科。\n从横负才畧，缓急任干戈。\n不有济时杰，其如世事何。",
        "dynasty": "宋",
        "collection_info": null
    },
    {
        "uuid": "7ae505e4531507c216b87321668c5f3c",
        "title": "广东漕李实夫四首  其二",
        "author": "戴復古",
        "content": "志士规模远，非时展布难。\n莫言南地暖，须念北风寒。\n楮贱伤财力，兵骄稔祸端。\n盛衰关气数，天下几时安。",
        "dynasty": "宋",
        "collection_info": null
    },
    {
        "uuid": "2c4fc2ef43ea4fd14be0c3e8d38ae332",
        "title": "广东漕李实夫四首  其三",
        "author": "戴復古",
        "content": "千里长城手，如何在广州。\n共谈天下事，莫上斗南楼。\n瘦露封侯骨，忠怀报国秋。\n丁宁北来鴈，边信怕沉浮。",
        "dynasty": "宋",
        "collection_info": null
    },
    {
        "uuid": "5a0102f5001ca79a0743ffa8dabfa267",
        "title": "广东漕李实夫四首  其四",
        "author": "戴復古",
        "content": "忘家甘旅食，忧国属愁颜。\n有客佩金印，何人守玉关。\n风霜晚秋后，天地夕阳间。\n痛洒伤时泪，别公归故山。",
        "dynasty": "宋",
        "collection_info": null
    },
    {
        "uuid": "fc49fcbe0911bc37944d053d9a2a1556",
        "title": "求安",
        "author": "戴復古",
        "content": "愁来须强遣，老去只求安。\n酒熟思招客，诗成胜得官。\n梅花天下白，雪片夜深寒。\n衲被蒙头睡，翛然百虑宽。",
        "dynasty": "宋",
        "collection_info": null
    },
    {
        "uuid": "394b92d35eb65ed566888acecd29fc1c",
        "title": "秋日早行",
        "author": "戴復古",
        "content": "鴈叫秋容老，乌飞曙色分。\n晨炊何草草，宿酒尚醺醺。\n野旷连沧海，山长带白云。\n马行沙上路，惊起白鸥群。",
        "dynasty": "宋",
        "collection_info": null
    },
    {
        "uuid": "a13c0cd93ed6e05c03acca4b2c080842",
        "title": "何季皋司理故人也作诗见相勉意二首  其一",
        "author": "戴復古",
        "content": "梅花庾岭外，别是一山川。\n那使民无讼，须知狱有冤。\n心常存正直，法不尚平反。\n于氏缘何事，阴功到子孙。",
        "dynasty": "宋",
        "collection_info": null
    },
    {
        "uuid": "b61be723bbec3693ae2ba019fd6e6c2f",
        "title": "何季皋司理故人也作诗见相勉意二首  其二",
        "author": "戴復古",
        "content": "南州通外国，浊海溷清波。\n人以廉称少，官从辟奏多。\n持身宜洁白，事上莫依阿。\n话别无他语，留心政事科。",
        "dynasty": "宋",
        "collection_info": null
    },
    {
        "uuid": "e4623208d504d1724f82340f00fe71d7",
        "title": "石洲遇陈季申话旧",
        "author": "戴復古",
        "content": "绿树挂乌帽，清波照白头。\n合随秋燕去，那作贾胡留。\n红吐槟榔唾，香熏茉莉毬。\n樽前话畴昔，一笑不能休。",
        "dynasty": "宋",
        "collection_info": null
    },
    {
        "uuid": "a6af952e68f3cd5b3ab1404ac791666d",
        "title": "广州所见",
        "author": "戴復古",
        "content": "风波行险道，万里绝人烟。\n几箇下番客，经年渡海船。\n人皆贪舶货，我独惜青钱。\n囗囗囗囗囗，留心禁漏川。",
        "dynasty": "宋",
        "collection_info": null
    },
    {
        "uuid": "5806bebbfb4a51efcca123cc78b73ed7",
        "title": "书事",
        "author": "戴復古",
        "content": "喜作羊城客，忘为鹤髮翁。\n问天求酒量，翻海洗诗穷。\n已过西南道，适遭东北风。\n扁舟载明月，枉作卖油公。",
        "dynasty": "宋",
        "collection_info": null
    },
    {
        "uuid": "30a2e0f2d409a26ef67761c626c2b0ba",
        "title": "别李司直萧小山",
        "author": "戴復古",
        "content": "老作五羊客，时从二妙游。\n文星照南斗，吾道欲东周。\n合作金闺彦，那为玉帐留。\n严徐闻有召，吾亦办归舟。",
        "dynasty": "宋",
        "collection_info": null
    },
    {
        "uuid": "a15eb20fa6b612156e27f575720d663c",
        "title": "峡山二首  其一",
        "author": "戴復古",
        "content": "山近江如束，林深路欲迷。\n平沙印虎迹，绝壁听猿啼。\n绿水人谁钓，黄茅地可畦。\n幽居堪避世，何必武陵溪。",
        "dynasty": "宋",
        "collection_info": null
    },
    {
        "uuid": "a316448f78416c7c5155b45a93ad0912",
        "title": "峡山二首  其二",
        "author": "戴復古",
        "content": "欲访飞来殿，维舟上峡山。\n有溪流屋下，无路入云间。\n犀解捐金索，猿能记玉环。\n无从旌往事，有地足跻攀。",
        "dynasty": "宋",
        "collection_info": null
    },
    {
        "uuid": "e055705c7b26bacff0f717a36ee26216",
        "title": "舟行英德江上和许季如诗",
        "author": "戴復古",
        "content": "趺坐篷窗底，客身无事时。\n闲观曲江帖，因和许浑诗。\n舟楫聊乘兴，溪山若献奇。\n数峰英石美，天巧岂人为。",
        "dynasty": "宋",
        "collection_info": null
    },
    {
        "uuid": "6d0e003b3b1d82c87696739f608b6818",
        "title": "重阳舟中",
        "author": "戴復古",
        "content": "扁舟何寂寞，绝不见人家。\n无处沽村酒，何从问菊花。\n溪山澹相对，节序谩云嘉。\n牢裹乌纱帽，西风日又斜。",
        "dynasty": "宋",
        "collection_info": null
    },
    {
        "uuid": "23870d3d37dcdd847b2d26413204a0eb",
        "title": "故人陈秘书家有感  其一",
        "author": "戴復古",
        "content": "晚春风雨后，花絮落无声。\n绿泛新荷出，青铺细草生。\n私蛙为谁噪，老犬伴人行。\n旧日狂宾客，樽前笑不成。",
        "dynasty": "宋",
        "collection_info": null
    },
    {
        "uuid": "3a02a607ad836eb4176b6ff34d49de21",
        "title": "故人陈秘书家有感  其二",
        "author": "戴復古",
        "content": "林塘劫火后，更作两家分。\n笋拆头抢地，松高气拂云。\n老夫来访旧，稚子解谈文。\n自是麒麟种，那随鴈鹜群。",
        "dynasty": "宋",
        "collection_info": null
    },
    {
        "uuid": "f7353f3a627987e6d76402a5095b8777",
        "title": "闻时事",
        "author": "戴復古",
        "content": "鴈岂关兵气，鱼常被火灾。\n御军先择将，立国可无财。\n济世须人物，忠言是福媒。\n西山今已往，更待鹤山来。",
        "dynasty": "宋",
        "collection_info": null
    },
    {
        "uuid": "7a296a2ba7a60a937e5ac8d73160b5db",
        "title": "口号送椰心簟刘使君",
        "author": "戴復古",
        "content": "适有椰心席，慇。\n懃持赠君。\n来从三屿国，织作五花文。\n凉暖宜冬夏，清光隔垢氛。\n桃笙与蕲簟，优劣迥然分。",
        "dynasty": "宋",
        "collection_info": null
    },
    {
        "uuid": "28e592b3b0f61b9cad08ed2cfe57d74c",
        "title": "怀江村何宏甫自赣上寄林檎",
        "author": "戴復古",
        "content": "人好物亦好，交深谊转深。\n他乡如对面，异体实同心。\n未得平安报，相思长短吟。\n无从回去马，有便寄来禽。",
        "dynasty": "宋",
        "collection_info": null
    },
    {
        "uuid": "969555ca8d67b2b890c8a7beb0dcb1d4",
        "title": "投江西曾宪二首  其一",
        "author": "戴復古",
        "content": "枢星居紫极，遥映使星明。\n天下推名德，君家好弟兄。\n一台振纲纪，列郡想风声。\n不试褰帷手，官曹未易清。",
        "dynasty": "宋",
        "collection_info": null
    },
    {
        "uuid": "13f517aafb31b4c1e1c089cc78c44765",
        "title": "投江西曾宪二首  其二",
        "author": "戴復古",
        "content": "诸贤皆在位，治效尚迟迟。\n污吏未能去，明君若可欺。\n外台天耳目，正士国根基。\n既揽澄清辔，那无按察时。",
        "dynasty": "宋",
        "collection_info": null
    },
    {
        "uuid": "ae76550b0495a57ee510d3d91f8fa176",
        "title": "临江小泊",
        "author": "戴復古",
        "content": "舣舟杨柳下，一笑上茶楼。\n适与胡僧遇，非因越女留。\n云行山自在，沙合水分流。\n独酌临清泚，知心是白鸥。",
        "dynasty": "宋",
        "collection_info": null
    },
    {
        "uuid": "84ff3094a1400bda45c18cea6725a344",
        "title": "寄郑润甫提干",
        "author": "戴復古",
        "content": "吾乡有佳士，官小患才多。\n文可登词苑，直宜居谏坡。\n春风能活物，砥柱不随波。\n客裏喜相遇，飘零柰我何。",
        "dynasty": "宋",
        "collection_info": null
    },
    {
        "uuid": "7c3e4bdc9d213772ba988a2ddeda507a",
        "title": "赵丞话旧",
        "author": "戴復古",
        "content": "忆作齐安别，相逢直到今。\n寒温片时话，故旧百年心。\n折柳送行客，栽松遇赏音。\n尊前强歌笑，两鬓雪霜深。",
        "dynasty": "宋",
        "collection_info": null
    },
    {
        "uuid": "0892358d544bb6ff08697e6d5d1cc778",
        "title": "谢萧和伯见访",
        "author": "戴復古",
        "content": "定交虽日浅，老眼见君深。\n急谊真如渴，能诗不肯吟。\n江湖尊白髮，土苴视黄金。\n野客无边幅，相看话此心。",
        "dynasty": "宋",
        "collection_info": null
    },
    {
        "uuid": "e183980071875557108bd36011a8b052",
        "title": "庐陵城外",
        "author": "戴復古",
        "content": "郭外人烟好，行行过北阡。\n迎船分社肉，汲井种春田。\n绿树前村路，黄梅细雨天。\n客游乡土别，景物只同然。",
        "dynasty": "宋",
        "collection_info": null
    },
    {
        "uuid": "c5a7f9ef8f2a29157c8ceea93e4f6e5d",
        "title": "董侍郎蒙泉书院",
        "author": "戴復古",
        "content": "一室可忘老，四窗宜读书。\n但教樽有酒，莫问食无鱼。\n客子家何在，明朝岁又除。\n思归徒自苦，安处即吾庐。",
        "dynasty": "宋",
        "collection_info": null
    },
    {
        "uuid": "0ed90a473b81db013e6714677d947b8c",
        "title": "董叔震书堂",
        "author": "戴復古",
        "content": "数椽深巷底，朝夕自委蛇。\n勋业时看剑，诗书日下帷。\n古碑遮素壁，破砚浴清池。\n灯火伊吾夜，犹如未第时。",
        "dynasty": "宋",
        "collection_info": null
    },
    {
        "uuid": "fb71b4828aaa0c41289104218cd65398",
        "title": "别董叔宏兄弟",
        "author": "戴復古",
        "content": "年老思家切，交深话别难。\n扁舟行且止，尊酒强相宽。\n客路归来晚，人情去后看。\n西风吹过鴈，千万寄平安。",
        "dynasty": "宋",
        "collection_info": null
    },
    {
        "uuid": "346a32dc1f9d2cff57cc9ae9944b0374",
        "title": "闻边事",
        "author": "戴復古",
        "content": "昨日闻边报，持杯不忍斟。\n壮怀看宝剑，孤愤裂寒衾。\n风雨愁人夜，草茅忧国心。\n因思古豪杰，韩信在淮阴。",
        "dynasty": "宋",
        "collection_info": null
    },
    {
        "uuid": "25925305ac9f25fd037bff4f8afcc4fe",
        "title": "宜春东湖呈赵使君",
        "author": "戴復古",
        "content": "东园有佳趣，五马共登临。\n介石见古意，月台延赏心。\n虽然近城郭，元不远山林。\n能使一州润，秀江秋水深。",
        "dynasty": "宋",
        "collection_info": null
    },
    {
        "uuid": "a729e992c907dc29bc4b431f5abf7db0",
        "title": "次韵董叔宏山中有感",
        "author": "戴復古",
        "content": "山中行乐处，百感上心来。\n宿雾扫不去，好风吹自开。\n岩花新得句，野水莫添杯。\n不尽登临兴，扁舟棹月回。",
        "dynasty": "宋",
        "collection_info": null
    },
    {
        "uuid": "026fa82006239541b3bf7fc68053969e",
        "title": "访苍山曾子实",
        "author": "戴復古",
        "content": "故人子曾子，居处近金精。\n福地佳山水，诗家老弟兄。\n十年重会面，一笑最关情。\n万象亭前月，今宵为我明。",
        "dynasty": "宋",
        "collection_info": null
    },
    {
        "uuid": "b610bd60bafbe077c846175c22e24903",
        "title": "事机",
        "author": "戴復古",
        "content": "天下事机别，朝廷局面新。\n台官迁不定，年号改何频。\n黜陟由明主，安危仗老臣。\n祖宗成宪在，即此是经纶。",
        "dynasty": "宋",
        "collection_info": null
    },
    {
        "uuid": "c7a113bc1bb1000fcff614843ef180ed",
        "title": "所闻二首  其一",
        "author": "戴復古",
        "content": "屡遣和戎使，三边未解兵。\n武夫权渐重，□□望何轻。\n天下思豪杰，君王用老成。\n时无渭滨叟，白首致功名。",
        "dynasty": "宋",
        "collection_info": null
    },
    {
        "uuid": "9d1148853485aed0ba2ba9ddba096b54",
        "title": "所闻二首  其二",
        "author": "戴復古",
        "content": "右席须贤久，丹书几度催。\n贼惊中使转，人望相公来。\n问政曲江宅，调羹庾岭梅。\n莫因多病后，虚出应三台。",
        "dynasty": "宋",
        "collection_info": null
    },
    {
        "uuid": "444763520279af651e1d91f8f25b9665",
        "title": "归舟已具李宪楼仓有约盗贼梗道见避乱者可怜  其一",
        "author": "戴復古",
        "content": "岁律又云莫，临风咏式微。\n两台方有约，一棹未成归。\n夜宿三家市，天寒百衲衣。\n豺狼当道路，鸥鹭亦惊飞。",
        "dynasty": "宋",
        "collection_info": null
    },
    {
        "uuid": "eb3c9e1dfb6a460c3b4682fba7adc85b",
        "title": "归舟已具李宪楼仓有约盗贼梗道见避乱者可怜  其二",
        "author": "戴復古",
        "content": "仓猝抛家舍，遑遑走道涂。\n依山结茅广，摘草当园蔬。\n老稚朝朝哭，生涯物物无。\n避军兼避寇，何日得安居。",
        "dynasty": "宋",
        "collection_info": null
    },
    {
        "uuid": "52cae01d8afbf25d161a0312256e6cf9",
        "title": "张端义应诏上书谪曲江正月一日赣州相遇  其一",
        "author": "戴復古",
        "content": "忧世心何切，谋身计甚疎。\n樽前话不尽，天下事何如。\n汉武求言诏，贾生流涕书。\n龙颜那可犯，谪向曲江居。",
        "dynasty": "宋",
        "collection_info": null
    },
    {
        "uuid": "795a0b3e0b138f39b35c1d236ed2df0c",
        "title": "张端义应诏上书谪曲江正月一日赣州相遇  其二",
        "author": "戴復古",
        "content": "正朝送迁客，好去看梅花。\n此岭几人过，念君双鬓华。\n直言知为国，远地莫思家。\n韶石叫虞舜，伤哉古道赊。",
        "dynasty": "宋",
        "collection_info": null
    },
    {
        "uuid": "1fc1e9debe7a34b893120e4c2f5d70b4",
        "title": "闻杜仪甫出台",
        "author": "戴復古",
        "content": "台官关系重，用舍一何轻。\n诸老多惭德，斯人有直声。\n傥来视轩冕，归去即功名。\n莫拜宽堂墓，伤心隔死生。",
        "dynasty": "宋",
        "collection_info": null
    },
    {
        "uuid": "fd0aea08c38c7c44aaaf48a335a66a22",
        "title": "扬州道宫安下制干朱行甫抚干方巨山连骑相访",
        "author": "戴復古",
        "content": "道院群僊集，高轩二妙来。\n文章清气足，谈笑老怀开。\n落木三秋晚，黄花九日催。\n何当陪胜践，共把蟹螯杯。",
        "dynasty": "宋",
        "collection_info": null
    },
    {
        "uuid": "862f3c9eecfe57102e8960f110740c0f",
        "title": "朱行甫和前韵送别烹鹿荐酒",
        "author": "戴復古",
        "content": "此别真成别，从今去不来。\n佳人难再得，恶抱向谁开。\n客路一归晚，家书几度催。\n慇懃见君意，烹鹿荐离杯。",
        "dynasty": "宋",
        "collection_info": null
    },
    {
        "uuid": "103728ca8dd2750b5293cbd669453a7d",
        "title": "题宋安抚月中香",
        "author": "戴復古",
        "content": "移根广寒殿，栽近读书堂。\n良夜月中影，秋风天上香。\n此花真异种，万木莫同芳。\n他日五枝秀，何惭窦十郎。",
        "dynasty": "宋",
        "collection_info": null
    },
    {
        "uuid": "be4c74fa77ad9815051c3fe1b9640856",
        "title": "访方子万使君宅有园林之胜",
        "author": "戴復古",
        "content": "使君居处好，在郭却如村。\n屋带园林胜，门无市井喧。\n蛰龙将变化，雏凤亦腾鶱。\n客裏苦无暇，相从听雅言。",
        "dynasty": "宋",
        "collection_info": null
    },
    {
        "uuid": "ac639ca3c866aa7a4d59abdf37617fa6",
        "title": "诸诗人会于吴门翁际可通判席上高菊磵有诗仆有客星聚吴会诗派落松江之句方子万使君喜之遂足成篇",
        "author": "戴復古",
        "content": "客星聚吴会，诗派落松江。\n老眼洞千古，旷怀开八窗。\n风流谈夺席，歌笑酒盈缸。\n杨陆不再作，何人可受降。",
        "dynasty": "宋",
        "collection_info": null
    },
    {
        "uuid": "3328ec3a3e91f17833468c839bf382df",
        "title": "别邵武诸故人",
        "author": "戴復古",
        "content": "白髮乱纷纷，乡心逐海云。\n此行堪一哭，无復见诸君。\n老马寻归路，孤鸿恋旧群。\n酒阑何处笛，今夜不堪闻。",
        "dynasty": "宋",
        "collection_info": null
    },
    {
        "uuid": "2f0c70b0bbde8712351ad4d710bd73c0",
        "title": "一老儒为贵人烧丹丹垂成而走因此失所",
        "author": "戴復古",
        "content": "道途多险阻，此老欲何之。\n命薄丹砂走，天寒白髮悲。\n从教达官駡，忍受小儿欺。\n月夜双乌鹊，飞鸣绕树枝。",
        "dynasty": "宋",
        "collection_info": null
    },
    {
        "uuid": "d5cecaae3b7acbf45d2c3edbf8ec0a01",
        "title": "江上夜坐怀严仪卿李友山",
        "author": "戴復古",
        "content": "江清天影动，楼近角声雄。\n杨柳枝枝月，芭蕉叶叶风。\n佳人难再得，良夜与谁同。\n别后知何处，吟诗句句工。",
        "dynasty": "宋",
        "collection_info": null
    },
    {
        "uuid": "3faa0cf4dfef401f345b250f18940745",
        "title": "江上",
        "author": "戴復古",
        "content": "扁舟泊江渚，喜近酒家门。\n出网鱼虾活，投林鸟雀喧。\n无桥通竹处，有路到桃源。\n一见南塘字，凄然忆故园。",
        "dynasty": "宋",
        "collection_info": null
    },
    {
        "uuid": "f1f6c9dddd1ecf33620b51153a962fd5",
        "title": "简曾才叔",
        "author": "戴復古",
        "content": "虚庭贮明月，酒醒独登楼。\n偶逐一笑乐，遂成三夕留。\n乌鸦工报晓，蟋蟀早吟秋。\n欲赴东溪约，烦君具小舟。",
        "dynasty": "宋",
        "collection_info": null
    },
    {
        "uuid": "96503e3e3f2cfa71a8e45f08a9d255e3",
        "title": "舟中",
        "author": "戴復古",
        "content": "扁舟何处泊，沙渚夕阳边。\n远浦横鱼网，高山起烧烟。\n客行今老矣，秋思日凄然。\n且復开怀抱，囊中有酒钱。",
        "dynasty": "宋",
        "collection_info": null
    },
    {
        "uuid": "5cbbcc03dce8ebac5b1c2be1a1dd11c9",
        "title": "史贤良入蜀有锦江诗卷陈谊甚高",
        "author": "戴復古",
        "content": "学道世情薄，论交谊气深。\n谩怀三献玉，肯受四知金。\n万里铜梁道，千篇锦水吟。\n一芹供匕筯，聊寓野人心。",
        "dynasty": "宋",
        "collection_info": null
    },
    {
        "uuid": "663f7c2428146ef217a9a3bbee0fd899",
        "title": "贤良一和五篇不可及",
        "author": "戴復古",
        "content": "世路从他险，输君酒盏深。\n立谈双白璧，一诺百黄金。\n志大不少屈，诗工非苦吟。\n相随万里去，老鹤岂无心。",
        "dynasty": "宋",
        "collection_info": null
    },
    {
        "uuid": "2c4240deebc7d36ee1a5b534c5816b09",
        "title": "永新彭时甫馆仆于玉峰楼龙子崇来话旧",
        "author": "戴復古",
        "content": "暂舣溪头棹，来敲月下门。\n江湖十年别，故旧几人存。\n听雨夜同榻，论心酒一罇。\n不须谈世事，万虑满干坤。",
        "dynasty": "宋",
        "collection_info": null
    },
    {
        "uuid": "72495bd36a5e0dac085f6d57c31637b4",
        "title": "所闻",
        "author": "戴復古",
        "content": "北风如许急，亦使客心寒。\n近得襄阳报，仍闻蜀道难。\n三杯中夜酒，一枕几时安。\n江上两都督，何人上将坛。",
        "dynasty": "宋",
        "collection_info": null
    },
    {
        "uuid": "e7037799b9904db118d8653290071b5e",
        "title": "访徐益夫",
        "author": "戴復古",
        "content": "仲蔚蓬蒿宅，终朝只闭关。\n无心与时竞，未老得身闲。\n绿绕巡除水，青横隔岸山。\n客来新酒熟，相对一酡颜。",
        "dynasty": "宋",
        "collection_info": null
    },
    {
        "uuid": "1638c6a84a3cf750365adec28e7ecdfc",
        "title": "渝江绿阴亭九日燕集  其一",
        "author": "戴復古",
        "content": "佳节重有感，人间行道难。\n登高苦无地，把酒一凭栏。\n山迥暮烟合，江空秋水寒。\n沙头有鸂鶒，莫作鸳鸯看。",
        "dynasty": "宋",
        "collection_info": null
    },
    {
        "uuid": "e1b12e342fbb49b0852b663a2565ff8c",
        "title": "渝江绿阴亭九日燕集  其二",
        "author": "戴復古",
        "content": "九日江亭上，谁怜老孟嘉。\n要人看白髮，不用整乌纱。\n寄兴题桐叶，长歌醉菊花。\n归心徒自苦，犹在楚天涯。",
        "dynasty": "宋",
        "collection_info": null
    },
    {
        "uuid": "6a1ea95deb6cf5c6fa4812c54e19589d",
        "title": "题渝江萧氏园亭  其一",
        "author": "戴復古",
        "content": "相识虽云晚，相知盖有年。\n同门好兄弟，华屋带林泉。\n笑傲一樽酒，登临九月天。\n客怀秋思豁，万象在吟边。",
        "dynasty": "宋",
        "collection_info": null
    },
    {
        "uuid": "ea595c3c92677cdb1fe36b5b9d3f90c3",
        "title": "题渝江萧氏园亭  其二",
        "author": "戴復古",
        "content": "三径逐高低，旁通桃李蹊。\n凉台无六月，钓石俯双溪。\n醉欲眠花下，吟来过竹西。\n风流黄太史，古壁有留题。",
        "dynasty": "宋",
        "collection_info": null
    },
    {
        "uuid": "ff5041d9ad6c1fd82fc5dfcf8484b9e9",
        "title": "题渝江萧氏园亭  其三",
        "author": "戴復古",
        "content": "近市嚣尘远，幽居古意存。\n诗人常下榻，俗子莫登门。\n日坐图书府，时开风月樽。\n野夫因到此，忘却海云村。",
        "dynasty": "宋",
        "collection_info": null
    },
    {
        "uuid": "7675ef8a4726b4cf8452730cb0c5a2de",
        "title": "新朝士多故人愁吟寄之",
        "author": "戴復古",
        "content": "野鹿自由性，孤鸿不就群。\n飘零生白髮，故旧半青云。\n忧国家何有，愁吟天不闻。\n北风吹汉水，胡骑政纷纷。",
        "dynasty": "宋",
        "collection_info": null
    },
    {
        "uuid": "2229fffa8092e07176ff4b02107af50d",
        "title": "题新涂何宏甫江村",
        "author": "戴復古",
        "content": "近郭畏嚣尘，移居在水滨。\n江山千古意，松竹四时春。\n宾客门无禁，诗书笔有神。\n何郎好心事，鸥鹭亦相亲。",
        "dynasty": "宋",
        "collection_info": null
    },
    {
        "uuid": "ca1a6828f044e0253eaf511b108effe3",
        "title": "夜吟呈赵东岩",
        "author": "戴復古",
        "content": "汲井漱残酒，行吟到夜分。\n一轩清似洗，万籁寂无闻。\n风送迎秋雨，天收翳月云。\n鷄鸣庭户白，人事又纷纷。",
        "dynasty": "宋",
        "collection_info": null
    },
    {
        "uuid": "c664aa8d83c8f9c252d58f54564ed0b7",
        "title": "吾乡陈万卿儒者能医见宜春赵守盛称其医药之妙着本草折衷可传",
        "author": "戴復古",
        "content": "本草有折衷，儒医功用深。\n何须九折臂，费尽一生心。\n药物辨真僞，方书通古今。\n有时能起虢，一剂直千金。",
        "dynasty": "宋",
        "collection_info": null
    },
    {
        "uuid": "4063998bfaa7032991d8965a011679d7",
        "title": "九月七日江上阻风",
        "author": "戴復古",
        "content": "舣棹依乔木，扶筇涉浅沙。\n云山多态度，水月两光华。\n白首吟诗客，青帘卖酒家。\n明朝风不定，来此醉黄花。",
        "dynasty": "宋",
        "collection_info": null
    },
    {
        "uuid": "b62a44e78b2d65f2a397e8a55d281529",
        "title": "自和前诗邻舟皆盐商",
        "author": "戴復古",
        "content": "总被利名役，机心欲算沙。\n舟行阻风色，客梦负年华。\n洲渚四五曲，渔樵八九家。\n江村无限好，满眼是芦花。",
        "dynasty": "宋",
        "collection_info": null
    },
    {
        "uuid": "50b3c189129468bdb8eafc1476264ac5",
        "title": "有感",
        "author": "戴復古",
        "content": "皱眉观世事，把酒读离骚。\n天下无公论，胸中有古刀。\n徒然成耿耿，何以制滔滔。\n不逐群飞转，孤鸿毕竟高。",
        "dynasty": "宋",
        "collection_info": null
    },
    {
        "uuid": "91c24c63f32df2574c98566d74868c5b",
        "title": "舂陵山中作写寄孔海翁",
        "author": "戴復古",
        "content": "昨日分携后，回头望竹关。\n相亲唯白水，所见但青山。\n云近人家远，苔生石径斑。\n闻钟知有寺，又在渺茫间。",
        "dynasty": "宋",
        "collection_info": null
    },
    {
        "uuid": "3a6d6d0c6525c502119deb593390d4d2",
        "title": "夏日雨后登楼",
        "author": "戴復古",
        "content": "夏日不苦热，病躯能少康。\n数峰楼上景，六月雨余凉。\n今古两虚器，干坤百戏场。\n人生如寄尔，聊以醉为乡。",
        "dynasty": "宋",
        "collection_info": null
    },
    {
        "uuid": "592930d7fed7d7d4ad61b036f53299a6",
        "title": "偶见飞蝶追思旧游录之",
        "author": "戴復古",
        "content": "早被春情误，浑身着粉衣。\n最宜花上见，解向梦中飞。\n蜂媵为游伴，蛛丝设祸机。\n滕王小图画，一一造精微。",
        "dynasty": "宋",
        "collection_info": null
    },
    {
        "uuid": "6d743f5a7b9081ecf6b5c125d5253c7d",
        "title": "寄永嘉太守赵茂实  其一",
        "author": "戴復古",
        "content": "龚黄古贤牧，政事见于今。\n疾恶风霜手，活人天地心。\n躬行循吏传，时作谢池吟。\n我欲依刘表，常忧老病侵。",
        "dynasty": "宋",
        "collection_info": null
    },
    {
        "uuid": "874ba7ae3bdca60c290ac253f4952b04",
        "title": "寄永嘉太守赵茂实  其二",
        "author": "戴復古",
        "content": "身为吟诗瘦，家因好谊贫。\n如何贤太守，不念可怜人。\n橘井谁知处，桃源莫问津。\n秋风吹白髮，沧海老垂纶。",
        "dynasty": "宋",
        "collection_info": null
    },
    {
        "uuid": "78817e2c5e887869308092911a5e8391",
        "title": "王应求出示蜀中山水障气势甚雄伟李巽岩题其后论其画笔之源流二百余字",
        "author": "戴復古",
        "content": "妙甚丹青手，能移造化功。\n三川山水国，半幅画图中。\n玉局人何在，铜梁路可通。\n巽岩扛鼎笔，文与画争雄。",
        "dynasty": "宋",
        "collection_info": null
    },
    {
        "uuid": "a1ff105fc7f26033c58e406ed5e6e94f",
        "title": "万杉长老秀痴翁见示五言次韵",
        "author": "戴復古",
        "content": "了得宗门事，何忧常住贫。\n听师林下话，是我眼中人。\n星渚三秋月，庐山万古春。\n昭陵御书在，岁久莫生尘。",
        "dynasty": "宋",
        "collection_info": null
    },
    {
        "uuid": "f098dd03ea8556be6da85e6f5add9980",
        "title": "借韵书怀",
        "author": "戴復古",
        "content": "虚气撑枯腹，长身到老贫。\n高吟常骇俗，烂醉若骄人。\n京洛繁华梦，江湖浩荡春。\n布衣如雪白，不受庾公尘。",
        "dynasty": "宋",
        "collection_info": null
    },
    {
        "uuid": "048818ca5fd7c86eacfa3857b1cc3e5d",
        "title": "饮萧和伯家醉登快阁和杨伯子题分明观韵",
        "author": "戴復古",
        "content": "醉归萧史宅，快阁倚西东。\n山敛过云雨，江无起浪风。\n月行银汉上，人在玉壶中。\n天眼照尘世，应怜鹤髮翁。",
        "dynasty": "宋",
        "collection_info": null
    },
    {
        "uuid": "197d6e566aa7694c822e5cdf43d4dc71",
        "title": "客中岁晚呈何宏甫",
        "author": "戴復古",
        "content": "岁事费料理，三杯意适然。\n与其愁度日，曷若醉忘年。\n桑落冬前酒，梅花雪后天。\n不知身是客，多谢主人贤。",
        "dynasty": "宋",
        "collection_info": null
    },
    {
        "uuid": "6bd007e05d4abeb1cda5194ca01729ee",
        "title": "先人东皋子小园七言人多喜之浼秋房楼大卿作大字刻石",
        "author": "戴復古",
        "content": "父殁名随泯，诗存世莫传。\n敢求大手笔，为写小园篇。\n词翰成双美，光华照九泉。\n托公垂不朽，镌刻到千年。",
        "dynasty": "宋",
        "collection_info": null
    },
    {
        "uuid": "646ffdd973baed4118c5744f79aefc93",
        "title": "淮岸阻风",
        "author": "戴復古",
        "content": "舣棹枫林外，平沙步晚晴。\n秋深红鹤至，波动白鸥惊。\n荻浦留三日，江州计几程。\n夜来风色好，行不待天明。",
        "dynasty": "宋",
        "collection_info": null
    },
    {
        "uuid": "5c4cc3d6d09c8b6f376edd845e535e34",
        "title": "蕲春李丈解后游江上园劝游人不可折花木禁渔弋者不捕禽鱼酒边谈论可听乃中洲先生之后叶水心尝与往来",
        "author": "戴復古",
        "content": "坐断此江干，池亭百烽宽。\n禽鱼全性命，花竹报平安。\n有道行其志，非时做甚官。\n丰神更閒雅，野服竹皮冠。",
        "dynasty": "宋",
        "collection_info": null
    },
    {
        "uuid": "1cdf8f9653e4c2bbcb84cb0da442aada",
        "title": "南康县刘隠居",
        "author": "戴復古",
        "content": "秋风送纨扇，终日御瑶琴。\n祇可自为乐，不求人赏音。\n无心问轩冕，此地即山林。\n堪笑红尘客，飘零雪满簪。",
        "dynasty": "宋",
        "collection_info": null
    },
    {
        "uuid": "c02e3d06e754362063a082c30d205ef3",
        "title": "江皋",
        "author": "戴復古",
        "content": "江皋有闲客，独立对秋风。\n白鸟来无数，青林望不穷。\n斜阳方照晚，新月早腾空。\n得句从谁语，倾心酒椀中。",
        "dynasty": "宋",
        "collection_info": null
    },
    {
        "uuid": "06162f0288682384b938d84804f17643",
        "title": "都下书怀",
        "author": "戴復古",
        "content": "半月不把镜，羞看两鬓尘。\n读书增意气，携刺减精神。\n道路谁推毂，江湖赋采苹。\n从来麋鹿性，那作帝乡人。",
        "dynasty": "宋",
        "collection_info": null
    },
    {
        "uuid": "54cb07aaa398a615cb6774a1cdfc11a7",
        "title": "舣舟登滕王阁",
        "author": "戴復古",
        "content": "散步登城郭，维舟古树傍。\n澄江浮野色，虚阁贮秋光。\n却酒淋衣湿，搓橙满袖香。\n西风吹白髮，犹逐少年狂。",
        "dynasty": "宋",
        "collection_info": null
    },
    {
        "uuid": "d2a61995d08ae91f536da0268e030320",
        "title": "湖口",
        "author": "戴復古",
        "content": "水落山增峻，江空石出奇。\n倚篷看不足，解缆放教迟。\n沙上鴈初到，樽前蟹可持。\n中秋能几日，又是菊花时。",
        "dynasty": "宋",
        "collection_info": null
    },
    {
        "uuid": "48dc1a283c6091004b95449e7d3d2b85",
        "title": "夏日从子渊侄借茉莉一盆",
        "author": "戴復古",
        "content": "举眼惊如许，衰怀强自安。\n爱凉临水坐，遣病借花看。\n物物同天地，人人各肺肝。\n从来泾与渭，混作一流难。",
        "dynasty": "宋",
        "collection_info": null
    },
    {
        "uuid": "97ae7e1738ac4d0f956c657d200722b1",
        "title": "吴门访旧夫侍郎有藏春园",
        "author": "戴復古",
        "content": "去此十三秋，重来雪满头。\n镜颜加老丑，诗骨带穷愁。\n鸟语新晴树，人寻旧倚楼。\n藏春门下客，一半落山丘。",
        "dynasty": "宋",
        "collection_info": null
    },
    {
        "uuid": "9558484612fc0d4d8ed6f27fa02d55b1",
        "title": "哭涧泉韩仲止二首  其一",
        "author": "戴復古",
        "content": "雅志不同俗，休官二十年。\n隠居溪上宅，清酌涧中泉。\n慷慨伤时事，凄凉绝笔篇。\n三篇遣稿在，当并史书传。",
        "dynasty": "宋",
        "collection_info": null
    },
    {
        "uuid": "d232a321cf3343a941206aa5e459bac0",
        "title": "哭涧泉韩仲止二首  其二",
        "author": "戴復古",
        "content": "忍贫长傲世，风节似君稀。\n死后女方嫁，峡中儿未归。\n门人集诗藁，故卒服麻衣。\n涧上梅花发，吟魂何处飞。",
        "dynasty": "宋",
        "collection_info": null
    },
    {
        "uuid": "aa92f22d0c90cac0de132c50f5b288b0",
        "title": "琅琊山中废寺",
        "author": "戴復古",
        "content": "欲访山中寺，沿堤石甃长。\n宝坊兵后废，御帖窖中藏。\n故址生秋草，寒窗带夕阳。\n孤僧出迎客，满口话凄凉。",
        "dynasty": "宋",
        "collection_info": null
    },
    {
        "uuid": "37f9823f0fcec6349d6cc36f83a958e9",
        "title": "鄂州戎治静憩亭",
        "author": "戴復古",
        "content": "幽亭何处寻，岩树碧森森。\n独坐生云石，少安经世心。\n伴人双鹤立，多事一蝉吟。\n提剑翻然起，中原秋草深。",
        "dynasty": "宋",
        "collection_info": null
    },
    {
        "uuid": "a577dad8e6c78e6112ed4f731dd5ef1a",
        "title": "江上",
        "author": "戴復古",
        "content": "江上维舟稳，人间行路难。\n数朝花雨细，一夜社风寒。\n燕语能留客，蛙鸣岂为官。\n苦吟成底事，赢得瘦团栾。",
        "dynasty": "宋",
        "collection_info": null
    },
    {
        "uuid": "b07b0244716e42f8e713d520ea03dd45",
        "title": "赵端行杜子野游虎丘有诗仆因思旧与赵子野同宿唱和留题",
        "author": "戴復古",
        "content": "出城十里许，有此一山门。\n丘在虎无迹，池清剑有痕。\n孤松冠岩顶，万竹绕云根。\n借问东轩壁，旧题存不存。",
        "dynasty": "宋",
        "collection_info": null
    },
    {
        "uuid": "1faf9c5191876a58306ca499414d5e6b",
        "title": "海陵光孝长老骥无称山谷后也共谈时事且说黄岩柑橘之美",
        "author": "戴復古",
        "content": "俗子避形影，僧家共往还。\n高谈犯时忌，妙语发天悭。\n霜后思新橘，梦中归故山。\n何时免奔走，终老白云关。",
        "dynasty": "宋",
        "collection_info": null
    },
    {
        "uuid": "0e91abfda556e67b377f70fda79dd577",
        "title": "杜仲高高九万相会",
        "author": "戴復古",
        "content": "杜癖诗无敌，高髯画绝伦。\n笑谈能不朽，富贵或成尘。\n今古多奇事，干坤几怪民。\n相逢不容易，一醉楚江滨。",
        "dynasty": "宋",
        "collection_info": null
    },
    {
        "uuid": "43bd37fd84ddd606b4b087b3f54194cb",
        "title": "衡阳写怀简王景大赵俊卿",
        "author": "戴復古",
        "content": "梦觉他乡枕，寒生半夜衾。\n客程湖外远，秋意雨中深。\n老马寻归路，羁鸦忆故林。\n家书连数纸，难写此时心。",
        "dynasty": "宋",
        "collection_info": null
    },
    {
        "uuid": "75dd2d3b34d3191c3c21c67b3e2c4619",
        "title": "怀赵德行",
        "author": "戴復古",
        "content": "所学源流远，澹交滋味长。\n看来浑易与，别去自难忘。\n独客梦千里，佳人天一方。\n细观宾退录，亦足慰凄凉。",
        "dynasty": "宋",
        "collection_info": null
    },
    {
        "uuid": "c464fc96b406033248b2f91ec61acca8",
        "title": "上封",
        "author": "戴復古",
        "content": "楼台逼霄汉，窗户纳云霓。\n回顾千岩路，如登万仞梯。\n泉从山顶出，雪压树头低。\n高绝无人境，非僧不可栖。",
        "dynasty": "宋",
        "collection_info": null
    },
    {
        "uuid": "e0966723cb6fda88d0b00dab1992c0a7",
        "title": "九日",
        "author": "戴復古",
        "content": "今日知何日，他乡忆故乡。\n黄花一杯酒，白髮几重阳。\n日晚鸦争宿，天寒鴈叫霜。\n客中无此醉，何以敌凄凉。",
        "dynasty": "宋",
        "collection_info": null
    },
    {
        "uuid": "117ffda9fdb7b8777569a52619b751fc",
        "title": "舂陵道上",
        "author": "戴復古",
        "content": "云际寻行路，时逢一两家。\n山川闲世界，耕钓小生涯。\n病竹长新笋，寒芒摇落花。\n溪翁解延客，连煮数杯茶。",
        "dynasty": "宋",
        "collection_info": null
    },
    {
        "uuid": "d88678ea2e0177eb6c5167867394b749",
        "title": "化成岩",
        "author": "戴復古",
        "content": "城郭嚣尘外，江山胜概中。\n铿然一滩水，和以万松风。\n夹径森奇石，危亭纳太空。\n苍岩不能语，曾识赞皇公。",
        "dynasty": "宋",
        "collection_info": null
    },
    {
        "uuid": "a5768bbc181fa0ec03136643d258a652",
        "title": "喜闻平峒寇",
        "author": "戴復古",
        "content": "峒寇都平了，官军奏凯歌。\n千山通道路，一雨洗干戈。\n天地和风转，江湖春水多。\n蜀中无近报，西贼定如何。",
        "dynasty": "宋",
        "collection_info": null
    },
    {
        "uuid": "a32c79b197765e265e0650b609dffabe",
        "title": "郭伯秀约联骑春游不去有诗",
        "author": "戴復古",
        "content": "心老寻春懒，年衰跨马难。\n便能相强去，未必有真欢。\n独酌三杯妙，高眠一枕安。\n好花如可折，觅取数枝看。",
        "dynasty": "宋",
        "collection_info": null
    },
    {
        "uuid": "0dfc984fd1987d7f00fa9a5005a635ba",
        "title": "访陈復斋寺丞于私第",
        "author": "戴復古",
        "content": "以时为出处，真有古人风。\n奉母易为孝，事君难尽忠。\n閒居非傲世，直气尚摩空。\n语及朝廷事，干坤万感中。",
        "dynasty": "宋",
        "collection_info": null
    },
    {
        "uuid": "9b3b24ba30a8c314e944a178a8b3afd1",
        "title": "泉南",
        "author": "戴復古",
        "content": "南地无冰雪，常疑暖作灾。\n昼昏山雾合，寒变海风来。\n壠麦衔芒早，梅花带叶开。\n客中归未得，岁事渐相催。",
        "dynasty": "宋",
        "collection_info": null
    },
    {
        "uuid": "c5e60e81dd0a81856a223b297cdd6222",
        "title": "代人送别",
        "author": "戴復古",
        "content": "南浦春波碧，东风送客船。\n别君杨柳外，挥泪杏花前。\n粉壁题诗句，金钗当酒钱。\n一声离岸橹，心碎楚江边。",
        "dynasty": "宋",
        "collection_info": null
    },
    {
        "uuid": "70490762d8ce1a3deea4c4d2f60bd723",
        "title": "度淮",
        "author": "戴復古",
        "content": "一雨足秋意，孤吟写客怀。\n人情容易变，身事苦难谐。\n每日思归浙，今朝却度淮。\n此生烦造物，畧畧为安排。",
        "dynasty": "宋",
        "collection_info": null
    },
    {
        "uuid": "972f5c6b9b6c593ca93a761a5be432f0",
        "title": "蕲州厉使君七夕祈雨",
        "author": "戴復古",
        "content": "樽俎忘佳节，衣冠肃广庭。\n为民祈一雨，何暇赏双星。\n五马无惭德，三龙合效灵。\n前山好云气，早已动雷霆。",
        "dynasty": "宋",
        "collection_info": null
    },
    {
        "uuid": "7e8e3257cceb8db3ca22b3a6d721d9db",
        "title": "庐州界上寄丰帅",
        "author": "戴復古",
        "content": "身健心先老，时危事愈乖。\n无成携短剑，有恨满长淮。\n村酒时时醉，山肴日日斋。\n功名非我有，何处问生涯。",
        "dynasty": "宋",
        "collection_info": null
    },
    {
        "uuid": "1cce4f9aaf3f819bbcc82e912c750f8a",
        "title": "赠孤峰长老",
        "author": "戴復古",
        "content": "孤峰何处住，惠远旧林泉。\n日用无非道，心安即是禅。\n幽栖云壑底，梦寐雪蓬边。\n何日山阴道，同寻访戴船。",
        "dynasty": "宋",
        "collection_info": null
    },
    {
        "uuid": "b304ce739fd9fa945835c01db33b3bda",
        "title": "吴子似",
        "author": "戴復古",
        "content": "载酒樱桃熟，隈亭柳树阴。\n青山去人远，黄鸟话春深。\n薄俗非吾道，虚名愧此心。\n休言今不古，又恐不如今。",
        "dynasty": "宋",
        "collection_info": null
    },
    {
        "uuid": "2bb929b54107ccdfc8455a0d0fdf40c2",
        "title": "世事",
        "author": "戴復古",
        "content": "世事真如梦，人生不肯闲。\n利名双转毂，今古一凭栏。\n春水渡傍渡，夕阳山外山。\n吟边思小范，共把此诗看。",
        "dynasty": "宋",
        "collection_info": null
    },
    {
        "uuid": "396bc61c5bbbb4cb07b3a55121b9e2da",
        "title": "冬日移舟入峡避风",
        "author": "戴復古",
        "content": "棹入黄芦浦，惊飞白鹭群。\n霜华浓似雪，水气盛于云。\n市远炭增价，天寒酒策勋。\n同舟有佳士，拥被共论文。",
        "dynasty": "宋",
        "collection_info": null
    },
    {
        "uuid": "13915f3c0618dd2ba091a8dc10b708a3",
        "title": "湖上",
        "author": "戴復古",
        "content": "久住人情熟，湖边酒可赊。\n来时飞柳絮，今日见梅花。\n十载身为客，几封书到家。\n斜阳照林屋，独立数栖鸦。",
        "dynasty": "宋",
        "collection_info": null
    },
    {
        "uuid": "d3c5e458c80b4dec6271be9a0cb15137",
        "title": "读改元诏口号  其一",
        "author": "戴復古",
        "content": "伏读改元诏，仍观拜相麻。\n竞传新政事，方见好官家。\n雪作丰年瑞，梅开近腊花。\n路逢江上客，立马问京华。",
        "dynasty": "宋",
        "collection_info": null
    },
    {
        "uuid": "7aae83f9a99837bcb7a1bd2f19bd98ee",
        "title": "读改元诏口号  其二",
        "author": "戴復古",
        "content": "喜见新除目，焚香洗眼看。\n老儒居翰苑，正士作台官。\n有道为时用，非才处位难。\n寄声崔与李，催促到长安。",
        "dynasty": "宋",
        "collection_info": null
    },
    {
        "uuid": "690405030f64ed43cb86c30594c79ec4",
        "title": "读改元诏口号  其三",
        "author": "戴復古",
        "content": "国以人为重，人惟德可招。\n九重方厉政，诸老尽归朝。\n盛事追三代，清风动百僚。\n切闻天上语，欢喜到渔樵。",
        "dynasty": "宋",
        "collection_info": null
    },
    {
        "uuid": "067e2774bea86273111cdd1d23e3fa82",
        "title": "罪言",
        "author": "戴復古",
        "content": "盗贼干戈后，安知有太平。\n众人皆竞利，百姓不聊生。\n国用何能足，官曹未易清。\n汉家政虚耗，第一莫言兵。",
        "dynasty": "宋",
        "collection_info": null
    },
    {
        "uuid": "84f01876b8956cd5eaf0dd1256a97449",
        "title": "李深道得苏养直所写深字韵诗",
        "author": "戴復古",
        "content": "表出尘埃外，浓熏兰蕙香。\n风流晋人物，高古汉文章。\n老眼不多见，前程岂易量。\n三杯话胸臆，一笑对云骧。",
        "dynasty": "宋",
        "collection_info": null
    },
    {
        "uuid": "53e5cb857176e2dd30b483e6aa16d5f6",
        "title": "秋兴有感",
        "author": "戴復古",
        "content": "客游江海上，几度见秋风。\n远浦芦花白，疎林秋实红。\n人情朝暮变，景物古今同。\n老眼犹明在，从教两耳聋。",
        "dynasty": "宋",
        "collection_info": null
    },
    {
        "uuid": "91922351bdd288fca20c285afb279c71",
        "title": "谢王使君送旅费",
        "author": "戴復古",
        "content": "风撼梅花雨，雾笼杨柳烟。\n如何残腊月，已似半春天。\n岁裏无多日，闽中过一年。\n黄堂解留客，时送卖诗钱。",
        "dynasty": "宋",
        "collection_info": null
    },
    {
        "uuid": "d27457477b6d508300ff3b950894df06",
        "title": "舟中小酌",
        "author": "戴復古",
        "content": "独立秋风裏，怅然思故乡。\n渚头沽美酒，船上作重阳。\n篱菊一枝瘦，溪鱼三寸长。\n客中聊尔耳，亦可慰凄凉。",
        "dynasty": "宋",
        "collection_info": null
    },
    {
        "uuid": "cffba3ad351d86efb5c2a37655484d3c",
        "title": "涂中见人家卖酒",
        "author": "戴復古",
        "content": "连岁遭饥馑，人无籴米钱。\n今秋好行路，到处说丰年。\n村酒新篘浊，溪鱼出网鲜。\n黄花留客醉，况近竹林边。",
        "dynasty": "宋",
        "collection_info": null
    },
    {
        "uuid": "80d214b625ae1c17c5857aa13853da29",
        "title": "长汀寄李使君",
        "author": "戴復古",
        "content": "在处晚禾熟，经今瘴雾消。\n山林无盗贼，道路有歌谣。\n人喜逢丰岁，谁知感圣朝。\n溪桥闲寓目，鱼鸟亦逍遥。",
        "dynasty": "宋",
        "collection_info": null
    },
    {
        "uuid": "0d9eba7be3ecdc6cfa4a14445ec7d332",
        "title": "光泽溪上",
        "author": "戴復古",
        "content": "舣棹西岩下，舟人语夜阑。\n风林无鸟宿，石窟有龙蟠。\n月色连沙白，滩声入梦寒。\n晓来新得句，寄与故人看。",
        "dynasty": "宋",
        "collection_info": null
    },
    {
        "uuid": "9fe37baaf6fb231fa1a950fedf6cbd16",
        "title": "约游曾参政西墅病不能去",
        "author": "戴復古",
        "content": "骨肉去家远，异乡童仆亲。\n老身浑頼汝，久病亦愁人。\n无暇游西墅，寻医访北辰。\n主翁翻作使，奔走莫劳神。",
        "dynasty": "宋",
        "collection_info": null
    },
    {
        "uuid": "1e760418a26026feceed28d596510867",
        "title": "赵敬贤送荔枝",
        "author": "戴復古",
        "content": "荔子固多种，色香俱不同。\n新来尝小绿，又胜擘轻红。\n大嚼思千树，分甘仅一笼。\n尝观蔡公谱，梦想到莆中。",
        "dynasty": "宋",
        "collection_info": null
    },
    {
        "uuid": "85a46620480cd8d0e3f66a4662c56d83",
        "title": "自漳州回泉南主仆俱病",
        "author": "戴復古",
        "content": "雅兴难忘酒，羁怀不耐秋。\n坐穷思卖剑，扶病强登楼。\n适有坐中客，来从边上州。\n所谈惊老耳，身世併成忧。",
        "dynasty": "宋",
        "collection_info": null
    },
    {
        "uuid": "904aa10b4b28a69f3e33883eb4bbe01b",
        "title": "寄赵漳州话病",
        "author": "戴復古",
        "content": "听雨无聊頼，高眠独掩扉。\n塞鸿书不到，海燕约同归。\n吾道关通塞，人情有是非。\n荆州相别后，王粲更谁依。",
        "dynasty": "宋",
        "collection_info": null
    },
    {
        "uuid": "0c904781d10c64e3c9dd4a2ff0780cd1",
        "title": "客自邵武来言王野使君平寇  其一",
        "author": "戴復古",
        "content": "闻说贼来日，君能判死生。\n扁舟载母去，倚剑到天明。\n百姓各逃命，四旁无援兵。\n王尊岂非勇，独自守孤城。",
        "dynasty": "宋",
        "collection_info": null
    },
    {
        "uuid": "5ebb3299a2662ec0b79f8920de878e0b",
        "title": "客自邵武来言王野使君平寇  其二",
        "author": "戴復古",
        "content": "太守自监军，片胆大如身。\n立马斩数贼，犒军捐万缗。\n威行千里外，手活一城民。\n孰谓书生怯，书生中有人。",
        "dynasty": "宋",
        "collection_info": null
    },
    {
        "uuid": "65d3a698d1a1ebad13fe50b7fa0c2721",
        "title": "新年自唱自和  其一",
        "author": "戴復古",
        "content": "圣朝开宝历，淳佑四年春。\n生自前丁亥，今逢两甲辰。\n黄粱一梦觉，青镜二毛新。\n七十八岁叟，干坤有几人。",
        "dynasty": "宋",
        "collection_info": null
    },
    {
        "uuid": "8fc357cd377920135472f94110f116fd",
        "title": "新年自唱自和  其二",
        "author": "戴復古",
        "content": "死灰无復暖，槁木不逢春。\n近日愁多病，今年岁在辰。\n处喧如处寂，求旧不求新。\n笑问长河水，谁为不老人。",
        "dynasty": "宋",
        "collection_info": null
    },
    {
        "uuid": "fbef6a8fb6e73c044f2bc00b6a9e15f3",
        "title": "新年自唱自和  其三",
        "author": "戴復古",
        "content": "江山一夜雨，花柳九州春。\n过节喜无事，谋懽要及辰。\n年年仍岁岁，故故復新新。\n把酒有余恨，无从见古人。",
        "dynasty": "宋",
        "collection_info": null
    },
    {
        "uuid": "c7c0616c3abff39367a5ae13fc520edb",
        "title": "闻严坦叔入朝再用前韵  其一",
        "author": "戴復古",
        "content": "凄凉风雨日，强把瓮头春。\n独守空虚室，那逢耗磨辰。\n诗家青眼旧，世路白头新。\n每诵梅花句，一心思故人。",
        "dynasty": "宋",
        "collection_info": null
    },
    {
        "uuid": "9608c3b5cb8af91554bc055a9bf80dc7",
        "title": "闻严坦叔入朝再用前韵  其二",
        "author": "戴復古",
        "content": "我本江湖客，归来二月春。\n居多闭门日，未卜赏花辰。\n绕树鹊声喜，隔帘鶑语新。\n可怜垂白叟，却羡踏青人。",
        "dynasty": "宋",
        "collection_info": null
    },
    {
        "uuid": "048e7b07f40550725ef6a47d269a2d95",
        "title": "吾族两派而下吾之一派衰落殆尽诸孙一两人而已其势不绝如綫彼之一派富盛一日出门有感",
        "author": "戴復古",
        "content": "门外长河水，有时鸣不平。\n河边古樟树，亦各有枯荣。\n人事关时数，春风莫世情。\n贤哉沧海月，夜夜一般明。",
        "dynasty": "宋",
        "collection_info": null
    },
    {
        "uuid": "52a08fd3b8df2abd50a4c4603d1d6db4",
        "title": "王深道奏名而归",
        "author": "戴復古",
        "content": "忠言犯时忌，决不中高科。\n一日成名了，诸公属望多。\n还家宁久住，经世欲如何。\n西涧一泓水，行通沧海波。",
        "dynasty": "宋",
        "collection_info": null
    },
    {
        "uuid": "d9ce045a72ead30f09fd888339fe707a",
        "title": "朱仲寔少府到官无几日即入佥幕官满送行二首  其一",
        "author": "戴復古",
        "content": "才智人难及，上官能用贤。\n梅仙无一事，莲幕坐三年。\n政誉倾千里，归途仰二天。\n辟书闻早上，松菊莫留连。",
        "dynasty": "宋",
        "collection_info": null
    },
    {
        "uuid": "b174a1a7469fd11a6e8838e8c7b0816d",
        "title": "朱仲寔少府到官无几日即入佥幕官满送行二首  其二",
        "author": "戴復古",
        "content": "孝友平生事，守廉天下难。\n居官一日俸，阖室几人餐。\n病骨何妨瘦，吟肩不肯寒。\n功名未须问，且奉版舆安。",
        "dynasty": "宋",
        "collection_info": null
    },
    {
        "uuid": "0f87bd9fe47a4de264ce761b0207256e",
        "title": "次韵旴江李君昉见寄二首时李在包守郡斋  其一",
        "author": "戴復古",
        "content": "久作丹丘客，疑君去復来。\n高吟闯风雅，妙句斲琼瑰。\n道谊心千古，文章水一杯。\n荷花时话别，别后又梅开。",
        "dynasty": "宋",
        "collection_info": null
    },
    {
        "uuid": "b016ec3d18f8c31d3a6bdd8bd4842a0a",
        "title": "次韵旴江李君昉见寄二首时李在包守郡斋  其二",
        "author": "戴復古",
        "content": "共醉荆溪酒，不论杯浅深。\n定交从此日，识面早知心。\n久缺寒温问，忽闻长短吟。\n玉霄亭下路，几夜梦相寻。",
        "dynasty": "宋",
        "collection_info": null
    },
    {
        "uuid": "9602b492261e9f026b9467bbbaf761e9",
        "title": "感寓三首  其一",
        "author": "戴復古",
        "content": "古今通一理，趋乡自多门。\n贤士玉成美，贪夫金注昏。\n谁知身是患，人以道为尊。\n前辈□□死，姓名千载存。",
        "dynasty": "宋",
        "collection_info": null
    },
    {
        "uuid": "4a508ada35ad0b7a8d2d4a755c2963fe",
        "title": "感寓三首  其二",
        "author": "戴復古",
        "content": "谊利不同道，盛衰何用疑。\n布衣甘寂寞，纨袴自矜持。\n勿谓人为巧，待观天定时。\n铜山或饿死，富贵五羊皮。",
        "dynasty": "宋",
        "collection_info": null
    },
    {
        "uuid": "d276eb306a8a40b15ca7b6a92eee91ba",
        "title": "感寓三首  其三",
        "author": "戴復古",
        "content": "自觉心无愧，何须座右铭。\n人将金作坞，吾以石为屏。\n年老医难疗，天寒酒易醒。\n菊花香到死，不肯就飘零。",
        "dynasty": "宋",
        "collection_info": null
    },
    {
        "uuid": "27957ec9768f1d95a629e7beeea29f25",
        "title": "新岁书怀四首  其一",
        "author": "戴復古",
        "content": "衰年百病身，淳佑五年春。\n尘世自多事，风光又一新。\n乡人方拜相，野客自垂纶。\n说与烟波侣，海滨非渭滨。",
        "dynasty": "宋",
        "collection_info": null
    },
    {
        "uuid": "1dccd847f047567e7d41eecee8896fd1",
        "title": "新岁书怀四首  其二",
        "author": "戴復古",
        "content": "七十九岁叟，时吟感寓诗。\n年高胡不死，身健欲何为。\n细柳绿垂地，小桃红满枝。\n春风不到处，枯蔓挂疎篱。",
        "dynasty": "宋",
        "collection_info": null
    },
    {
        "uuid": "fcc1fcc676c4ed365dab93ad40ab50f8",
        "title": "新岁书怀四首  其三",
        "author": "戴復古",
        "content": "老病从人笑，儿童识我谁。\n穷愁无地着，心事有天知。\n鹊噪缘何喜，蛙鸣岂为私。\n如何得怀抱，长似醉眠时。",
        "dynasty": "宋",
        "collection_info": null
    },
    {
        "uuid": "cc44218f038a0f50bcdfc422b514ccff",
        "title": "新岁书怀四首  其四",
        "author": "戴復古",
        "content": "正月復二月，百年如一年。\n世间人易老，天下事难全。\n生计麦十斛，传家诗几篇。\n眼前虽不足，心地自超然。",
        "dynasty": "宋",
        "collection_info": null
    },
    {
        "uuid": "9942a951b1ca92c5bf75015ead08ffc9",
        "title": "小园",
        "author": "戴復古",
        "content": "小园春欲半，老子作儿嬉。\n政喜花开蚤，还愁客到迟。\n诗当得意处，酒到半酣时。\n蜂蝶来无数，无知却有知。",
        "dynasty": "宋",
        "collection_info": null
    },
    {
        "uuid": "4878a5a1d298c006814fc7143d244039",
        "title": "为石云悼鹤",
        "author": "戴復古",
        "content": "瘗鹤有故事，花边结小茔。\n不登千岁寿，无復九皋鸣。\n问汝缘何死，主翁无限情。\n最令人忆处，侧耳听松声。",
        "dynasty": "宋",
        "collection_info": null
    },
    {
        "uuid": "4d45becc487cc352467d40e837d30f97",
        "title": "挽立斋杜丞相",
        "author": "戴復古",
        "content": "邪正不两立，国家当再兴。\n有时须有命，称德不称能。\n方喜千年遇，如何一旦薨。\n世间无哭处，吾欲哭昭陵。",
        "dynasty": "宋",
        "collection_info": null
    },
    {
        "uuid": "8dd3122af74ea41f8b39b22e44d6314c",
        "title": "萧飞卿将使赴湖北戎幕诗送其行兼简秋壑贾总侍二首  其一",
        "author": "戴復古",
        "content": "文章萧颕士，一剑去从军。\n远望西关路，愁看两浦云。\n九霄腾意气，万里取功勋。\n马上一杯酒，须斟满十分。",
        "dynasty": "宋",
        "collection_info": null
    },
    {
        "uuid": "8f5ae557226d1ab0adbc9e3e7918bc4a",
        "title": "萧飞卿将使赴湖北戎幕诗送其行兼简秋壑贾总侍二首  其二",
        "author": "戴復古",
        "content": "鄂渚三千里，遥遥望使星。\n江湖今寂寞，桃李半凋零。\n世有一秋壑，时无两石屏。\n平生不相遇，老眼向谁青。",
        "dynasty": "宋",
        "collection_info": null
    },
    {
        "uuid": "88b373f1f516b54d409c433500019d40",
        "title": "晚望怀长沙故人",
        "author": "戴復古",
        "content": "却扇清风起，楼头坐晚凉。\n青山连远水，绿树带斜阳。\n客路伤离别，人情果在亡。\n定应今夜梦，随月到潇湘。",
        "dynasty": "宋",
        "collection_info": null
    },
    {
        "uuid": "3a5ca9e9e1a307f0152448bef2a9853d",
        "title": "寄虚斋赵侍郎  其一",
        "author": "戴復古",
        "content": "老眼开还阖，愁怀醉不醒。\n干坤多变故，人物晓天星。\n药石匡时切，蓍龟见事灵。\n得公十数辈，亦足壮朝廷。",
        "dynasty": "宋",
        "collection_info": null
    },
    {
        "uuid": "f7bf50641b1d5fc67a30cfaa3738e412",
        "title": "寄虚斋赵侍郎  其二",
        "author": "戴復古",
        "content": "灾异天垂戒，安危事可知。\n试将黄雨证，请问白云司。\n对客论孤愤，伤时赋五噫。\n醉中忘万虑，安得酒如池。",
        "dynasty": "宋",
        "collection_info": null
    },
    {
        "uuid": "7348705ab772b8fec8d8d8c18676bf06",
        "title": "斗山子王深父作石屏记为老夫书其文甚佳采记中语作五诗致谢  其一",
        "author": "戴復古",
        "content": "细读石屏记，临风觉厚颜。\n如何一片石，欲比众名山。\n浪迹江湖上，归身岩壑间。\n渔樵争半席，人笑老痴顽。",
        "dynasty": "宋",
        "collection_info": null
    },
    {
        "uuid": "af4171cd7b4377a5eea83a81459ad111",
        "title": "斗山子王深父作石屏记为老夫书其文甚佳采记中语作五诗致谢  其二",
        "author": "戴復古",
        "content": "细读石屏记，诚然愧我心。\n兰荪借芳馥，金石假声音。\n俗子方腾谤，朋俦合献箴。\n分为无用物，白髮委山林。",
        "dynasty": "宋",
        "collection_info": null
    },
    {
        "uuid": "1bbeb86f910d1e6e9b7b6e19f2c54777",
        "title": "斗山子王深父作石屏记为老夫书其文甚佳采记中语作五诗致谢  其三",
        "author": "戴復古",
        "content": "细读石屏记，寻幽到水涯。\n老人相问答，属意在岩花。\n江海浮天阔，山林去国赊。\n草茅最深处，认作野人家。",
        "dynasty": "宋",
        "collection_info": null
    },
    {
        "uuid": "dea89dc5f82cf3224352d9ddcc5a0c2c",
        "title": "斗山子王深父作石屏记为老夫书其文甚佳采记中语作五诗致谢  其四",
        "author": "戴復古",
        "content": "细读石屏记，堪嗟老病身。\n谁知饥欲死，曷取寿长贫。\n雪片丰年瑞，梅花腊月春。\n今朝一杯酒，谁道是生辰。",
        "dynasty": "宋",
        "collection_info": null
    },
    {
        "uuid": "6f2437c1f3cf1cfd7494500ce438cb7a",
        "title": "斗山子王深父作石屏记为老夫书其文甚佳采记中语作五诗致谢  其五",
        "author": "戴復古",
        "content": "细读石屏记，多君才思清。\n南山数峰碧，北斗七星明。\n风土钟奇秀，文章到老成。\n待看黄鹄举，唾手取功名。",
        "dynasty": "宋",
        "collection_info": null
    },
    {
        "uuid": "7176d320dc3817b5714d60045ffe4cff",
        "title": "寄建康留守制使赵用父都丞侍郎  其一",
        "author": "戴復古",
        "content": "蛮貊闻名姓，当今有此人。\n片心天共广，一笑物为春。\n花满金陵路，风清玉塞尘。\n九重方简注，四海望经纶。",
        "dynasty": "宋",
        "collection_info": null
    },
    {
        "uuid": "be53be9be346ecf2f682edb0e4844872",
        "title": "寄建康留守制使赵用父都丞侍郎  其二",
        "author": "戴復古",
        "content": "燕许文章笔，片言轻万金。\n先人十诗序，孝子一生心。\n入手方为宝，三年等到今。\n九泉应有望，取璧照山林。",
        "dynasty": "宋",
        "collection_info": null
    },
    {
        "uuid": "35b96cdb5edefa5cfb074dc3c5706d10",
        "title": "侄孙亦龙作亭于小山之上□余以野亭名之得诗五首  其一",
        "author": "戴復古",
        "content": "平地变丘壑，安排若自然。\n为山移白石，凿沼贮清泉。\n栗里有松竹，兰亭无管絃。\n轩裳非我事，在野不妨贤。",
        "dynasty": "宋",
        "collection_info": null
    },
    {
        "uuid": "44b2ff451fac3744ee8889e6990c9b11",
        "title": "侄孙亦龙作亭于小山之上□余以野亭名之得诗五首  其二",
        "author": "戴復古",
        "content": "蔡外有余地，登临作此亭。\n心如乔木古，眼共远山清。\n社酒谁同醉，村歌自可听。\n有时来夜坐，收拾读书萤。",
        "dynasty": "宋",
        "collection_info": null
    },
    {
        "uuid": "390d10606c07aaa7a704ae9269ae97ec",
        "title": "侄孙亦龙作亭于小山之上□余以野亭名之得诗五首  其三",
        "author": "戴復古",
        "content": "诗礼家声重，田园活计饶。\n自甘为野客，不愿仕王朝。\n时为花开眼，谁因米折腰。\n此心安出处，何日不逍遥。",
        "dynasty": "宋",
        "collection_info": null
    },
    {
        "uuid": "e036547ff512aa4b545e469447c1f3ff",
        "title": "侄孙亦龙作亭于小山之上□余以野亭名之得诗五首  其四",
        "author": "戴復古",
        "content": "勿谓此亭水，岿然气不群。\n静中观变化，闲处立功勋。\n水细通岩窦，亭高压海云。\n隠居行素志，不负圣明君。",
        "dynasty": "宋",
        "collection_info": null
    },
    {
        "uuid": "aae7d6fd3d28148c00125286b4d1bd67",
        "title": "侄孙亦龙作亭于小山之上□余以野亭名之得诗五首  其五",
        "author": "戴復古",
        "content": "田间四五月，此景看来稀。\n翼翼青苗上，双双白鸟飞。\n茅茨林下住，簑笠雨中归。\n拍岸瓜藤水，不须忧岁饥。",
        "dynasty": "宋",
        "collection_info": null
    },
    {
        "uuid": "c2b6f11e37052c2cb58546ffe1746949",
        "title": "寄镇江王子文总卿",
        "author": "戴復古",
        "content": "一代文章手，官如水样清。\n三军皆饱德，诸将共谈兵。\n铁瓮横天立，金山压浪平。\n北人向南望，□□月分明。",
        "dynasty": "宋",
        "collection_info": null
    },
    {
        "uuid": "8e9cf6bac17f5399883d2f89c3a0a912",
        "title": "又送行二首  其一",
        "author": "戴復古",
        "content": "荏苒岁云暮，雪霜天正寒。\n取程毋太急，御下放教宽。\n朝夕去家远，关山行路难。\n边头办功业，恐不在儒冠。",
        "dynasty": "宋",
        "collection_info": null
    },
    {
        "uuid": "cae125b88bc34851f4370f47319ca90c",
        "title": "又送行二首  其二",
        "author": "戴復古",
        "content": "荆门在何许，鄂渚小踌躇。\n宿处好看剑，客中宜读书。\n交游天作合，江汉景何如。\n窗户半天上，南楼好寓居。",
        "dynasty": "宋",
        "collection_info": null
    },
    {
        "uuid": "32a1565f01e0b0df26dfaffd07b4f1ef",
        "title": "送包使君入朝除左曹郎二首  其一",
        "author": "戴復古",
        "content": "宏斋儒者政，赏罚自宜民。\n世欲无公论，天知有正人。\n侧身观宇宙，平步履星辰。\n试把安危事，从头问化钧。",
        "dynasty": "宋",
        "collection_info": null
    },
    {
        "uuid": "925b351b1be4266ad2011bde25ec8a87",
        "title": "送包使君入朝除左曹郎二首  其二",
        "author": "戴復古",
        "content": "金门行入奏，何以告君王。\n请下求贤诏，兼陈活国方。\n解纷□□□，救弊细思量。\n若见高常簿，言予病在床。",
        "dynasty": "宋",
        "collection_info": null
    },
    {
        "uuid": "054c716b405f2c1811bfd5d914009427",
        "title": "送季明府赴太平倅  其一",
        "author": "戴復古",
        "content": "黄岩号难治，能者治何难。\n桃李民心悦，风霜吏胆寒。\n公行无不可，私请莫相干。\n三尺儿童辈，皆知好长官。",
        "dynasty": "宋",
        "collection_info": null
    },
    {
        "uuid": "00b7cc467e2b32d78d7afb676af4726b",
        "title": "送季明府赴太平倅  其二",
        "author": "戴復古",
        "content": "人说陈胡蔡，合君为四贤。\n一廉官似水，三载吏无权。\n政自诗书出，民从教化迁。\n神明判事笔，一出万人传。",
        "dynasty": "宋",
        "collection_info": null
    },
    {
        "uuid": "a73970416e318a7fcfdad229cbffea76",
        "title": "送季明府赴太平倅  其三",
        "author": "戴復古",
        "content": "庭闱定省外，都是坐厅时。\n尽日身无倦，对天心不欺。\n县花潘岳赋，池草惠连诗。\n磨取九峰石，刊成德政碑。",
        "dynasty": "宋",
        "collection_info": null
    },
    {
        "uuid": "38d561420bbcbd5da30c8710a5c7067b",
        "title": "送季明府赴太平倅  其四",
        "author": "戴復古",
        "content": "通守太平州，金陵在上头。\n风寒当一面，江□□千艘。\n此日要人物，九天宽顾忧。\n诗书用处别，澼絖换封侯。",
        "dynasty": "宋",
        "collection_info": null
    },
    {
        "uuid": "6a488d6840474bf2dc2cde92d134ca81",
        "title": "得古梅两枝",
        "author": "戴復古",
        "content": "老干百年久，从教花事迟。\n似枯元不死，因病反成奇。\n玉破稀疎蕊，苔封古怪枝。\n谁能知我意，相对岁寒时。",
        "dynasty": "宋",
        "collection_info": null
    },
    {
        "uuid": "bbb4817ad8fa274dc93d312ae377f5a4",
        "title": "贫作负恩人为何宏甫作",
        "author": "戴復古",
        "content": "九陌尘中事，三生石上身。\n狂为好诗客，贫作负恩人。\n十载江村别，扁舟淦水滨。\n音书久不至，得梦往来频。",
        "dynasty": "宋",
        "collection_info": null
    },
    {
        "uuid": "bef7c85cac4af4526a4889cc47ef9083",
        "title": "题徐子英小园",
        "author": "戴復古",
        "content": "奉亲营小圃，僻在水之湄。\n霜露蔡公赋，假山慈竹诗。\n人皆称寿母，我独喜佳儿。\n八行家风在，三迁忆旧时。",
        "dynasty": "宋",
        "collection_info": null
    },
    {
        "uuid": "635a5e1de5ab0ab66545aecfac2be9de",
        "title": "登祝融",
        "author": "戴復古",
        "content": "秋风吹拄杖，直到祝融颠。\n目击三千界，肩摩尺五天。\n扶桑旸谷畔，青草洞庭边。\n云气无遮障，分明在眼前。",
        "dynasty": "宋",
        "collection_info": null
    },
    {
        "uuid": "dc6b6713058b7f1106b10d16eb37ed52",
        "title": "长沙有感",
        "author": "戴復古",
        "content": "自饮长沙酒，春风几醉醒。\n江波随意绿，山色为谁青。\n鸟好因人好，龟灵不己灵。\n江蓠与杜若，何幸入骚经。",
        "dynasty": "宋",
        "collection_info": null
    },
    {
        "uuid": "ebdb4d2e1901a87e32ecee0cedb59a7e",
        "title": "山中少憩",
        "author": "戴復古",
        "content": "地僻人稀到，山寒水欲冰。\n闻钟知有寺，见犬不逢僧。\n断壠森乔木，颓檐挂古藤。\n斜阳照孤影，诗骨瘦崚嶒。",
        "dynasty": "宋",
        "collection_info": null
    },
    {
        "uuid": "eed988896cf66520c09c5d82e2e965f8",
        "title": "真州上官漕劝农",
        "author": "戴復古",
        "content": "小队出行春，旌旗带野云。\n草成平寇檄，翻作劝农文。\n幕府多奇士，诗书策异勋。\n请将边上事，一一奏明君。",
        "dynasty": "宋",
        "collection_info": null
    },
    {
        "uuid": "0e7ee9c79647b907a74b9fa653b84832",
        "title": "豫章东湖避暑  其一",
        "author": "戴復古",
        "content": "行坐自徜徉，吟声遶屋梁。\n晓烟滋柳色，晨露发荷香。\n以我一心静，参他六月凉。\n渊明知此意，高卧到羲皇。",
        "dynasty": "宋",
        "collection_info": null
    },
    {
        "uuid": "0615fb4a46662395df1e032ab8f08e22",
        "title": "豫章东湖避暑  其二",
        "author": "戴復古",
        "content": "徧访诸亭舘，苍苔掩旧踪。\n十年如昨日，万象又秋容。\n阅世存乔木，沿堤倚瘦筇。\n何人杀风景，斫尽木芙蓉。",
        "dynasty": "宋",
        "collection_info": null
    },
    {
        "uuid": "d8df1a439ac1c12e48f0aa19e2437d8e",
        "title": "见江东绣衣袁广微",
        "author": "戴復古",
        "content": "宇宙归微数，安危委大臣。\n金门一回首，玉节久临民。\n雅志思行古，清风不受尘。\n洁斋家学旧，用处日如新。",
        "dynasty": "宋",
        "collection_info": null
    },
    {
        "uuid": "7ee7d48ffffea8050fef373d899944f2",
        "title": "洪子中大卿同登远碧楼归来有诗",
        "author": "戴復古",
        "content": "角巾华屋下，丘壑在其旁。\n寄兴青山远，忧时白髮长。\n无心当世用，袖手看人忙。\n善自为身计，须传活国方。",
        "dynasty": "宋",
        "collection_info": null
    },
    {
        "uuid": "4356baa6654d8d9db9d2eece49ad8560",
        "title": "濠州春日呈赵教授",
        "author": "戴復古",
        "content": "柳似眠初起，梅虽老可观。\n冰开春水活，风暖雪泥干。\n得酒忘为客，谈诗不论官。\n无人知此意，一笑对黄冠。",
        "dynasty": "宋",
        "collection_info": null
    },
    {
        "uuid": "9c54a7a9ca7ad4fac510f6d6c1ee224a",
        "title": "访古田刘无竞",
        "author": "戴復古",
        "content": "前说建阳宰，古田今似之。\n难兄与难弟，能政更能诗。\n文字定交久，江湖识面迟。\n人传花萼集，俱受水心知。",
        "dynasty": "宋",
        "collection_info": null
    },
    {
        "uuid": "0a870db05fc8d5926d57bc1c86293be9",
        "title": "淮上回九江",
        "author": "戴復古",
        "content": "江水接淮水，扁舟去復回。\n客程官路柳，心事故园梅。\n活计鱼千里，空言水一杯。\n石屏有茅屋，朝夕望归来。",
        "dynasty": "宋",
        "collection_info": null
    },
    {
        "uuid": "2ac6282e961fdfbf2f4d53f12d74b3ff",
        "title": "送陈幼度运干  其一",
        "author": "戴復古",
        "content": "台幕三年最，云霄万里程。\n西山饯行色，南浦棹新晴。\n骨秀荆山璞，胸涵元气英。\n更携扛鼎笔，祇合上蓬瀛。",
        "dynasty": "宋",
        "collection_info": null
    },
    {
        "uuid": "3090634353e2e494e91dbf7129ca7659",
        "title": "送陈幼度运干  其二",
        "author": "戴復古",
        "content": "君是青云料，吾当白髮年。\n驽骀傍骐骥，鱼鸟各天渊。\n他日难忘处，寒宵不忍眠。\n挑灯雪窗下，共读鴈奴篇。",
        "dynasty": "宋",
        "collection_info": null
    },
    {
        "uuid": "0a7b953b8f01d76538623d5d014ad73b",
        "title": "燕",
        "author": "戴復古",
        "content": "闻说乌衣国，低连海上村。\n春来避霜雪，秋去长儿孙。\n华屋语如诉，故巢多不存。\n双飞恼幽独，红袖有啼痕。",
        "dynasty": "宋",
        "collection_info": null
    },
    {
        "uuid": "e4369c5bfb09d2ca57784b9922a706c7",
        "title": "蕲口阻风务官点税",
        "author": "戴復古",
        "content": "江涨行无路，西风又打头。\n颇闻商妇怨，自作贾胡愁。",
        "dynasty": "宋",
        "collection_info": null
    },
    {
        "uuid": "e9a43ea28257373b4b028d9b2a20868c",
        "title": "郭外翁",
        "author": "戴復古",
        "content": "郭外生涯少，城中籴米归。\n种花无处卖，挑菜入篮稀。\n风撼倾欹屋，寒生蓝缕衣。\n此翁何所乐，谈笑傲轻肥。",
        "dynasty": "宋",
        "collection_info": null
    },
    {
        "uuid": "e78d6624adb2167e98c5a52be0accae3",
        "title": "郑南夫云林隠居",
        "author": "戴復古",
        "content": "一来陪胜践，再到惜蹉跎。\n记得山中景，行寻竹外坡。\n天寒梅信早，海近鴈声多。\n烟渚蒲洲外，时闻欵乃歌。",
        "dynasty": "宋",
        "collection_info": null
    },
    {
        "uuid": "f1474a6b06028e7a0de986fdc124ca48",
        "title": "梦与赵用父王子文陈叔方相会甚款",
        "author": "戴復古",
        "content": "鼎足当州县，别来音问稀。\n故人俱显达，吾道亦光辉。\n三凤梦中见，孤鸿天外飞。\n应怜江海客，白首未成归。",
        "dynasty": "宋",
        "collection_info": null
    },
    {
        "uuid": "6e35e6bd855337876b378af172205cad",
        "title": "戏呈赵明府",
        "author": "戴復古",
        "content": "堂堂附郭县，深远半如村。\n能共斯民乐，浑忘太守尊。\n梅花高可折，横浦挠无浑。\n欠与诗狂者，清谈共一樽。",
        "dynasty": "宋",
        "collection_info": null
    },
    {
        "uuid": "2b4e77b1479ab915fcbb1c2a921a2528",
        "title": "访曾云巢",
        "author": "戴復古",
        "content": "一老今无恙，诸公昔与俦。\n随时难苟合，怀道早归休。\n苦似陶元亮，全如秦少游。\n笔端锋锐别，有待续春秋。",
        "dynasty": "宋",
        "collection_info": null
    },
    {
        "uuid": "d24754c299005e96a039f5ccfb86b6f8",
        "title": "冬暖",
        "author": "戴復古",
        "content": "天不雨霜雪，朝曦与暮霞。\n江梅迟腊蕊，岩桂更冬花。\n地暖宜为客，时难重忆家。\n楚山当晚眺，归兴逐栖鸦。",
        "dynasty": "宋",
        "collection_info": null
    },
    {
        "uuid": "a2e49d43ca3e0c8c989a211070f17b59",
        "title": "许提干湖上下筑",
        "author": "戴復古",
        "content": "才气有如许，功名不可无。\n乐从闲岁月，养就大规模。\n雅志难谐俗，幽居喜并湖。\n君看莲下藕，不与叶同枯。",
        "dynasty": "宋",
        "collection_info": null
    },
    {
        "uuid": "eb61cc101aca201513dd00c72ff8586b",
        "title": "见名园荒废有感",
        "author": "戴復古",
        "content": "乔木无留影，残花尚假妍。\n荒池蛙叫噪，破屋燕周旋。\n富贵偏多事，风流得几年。\n墙东有寒士，书种世相传。",
        "dynasty": "宋",
        "collection_info": null
    },
    {
        "uuid": "86b1cb0dbb77d4c13b83f1b2f8201e32",
        "title": "题黄仲文双清亭",
        "author": "戴復古",
        "content": "亭下新池好，亭中古意存。\n欲通溪上路，遂闢竹边门。\n自昔好宾客，相传到子孙。\n会看司命鹤，时到种瓜园。",
        "dynasty": "宋",
        "collection_info": null
    },
    {
        "uuid": "a1a1b4200632f48c2a235ccf95577568",
        "title": "静寄孟运管招客皆藏春侍郎故人因与花翁孙季蕃话旧有感",
        "author": "戴復古",
        "content": "来访藏春宅，因登静寄堂。\n异香熏宝鼎，清乐送瑶觞。\n穿竹过花所，寻梅见海棠。\n白头思往事，无语立斜阳。",
        "dynasty": "宋",
        "collection_info": null
    },
    {
        "uuid": "9ae602f946a0b01b49e78896c3feadef",
        "title": "莆中遇方□□邀出城买蛎而饮一僧同行",
        "author": "戴復古",
        "content": "出郭断虹雨，倚楼新鴈天。\n三杯古榕下，一笑菊花前。\n入市子鱼贵，堆盘牡蛎鲜。\n山僧惯蔬食，清坐莫流涎。",
        "dynasty": "宋",
        "collection_info": null
    },
    {
        "uuid": "f167941827afdd27979858af739980f8",
        "title": "天竺访明上座",
        "author": "戴復古",
        "content": "顾影良堪笑，胡为八尺长。\n苍颜抗尘土，饿喙说兴亡。\n竹雨先秋爽，松风生夜凉。\n爱寻湖上寺，留宿赞公房。",
        "dynasty": "宋",
        "collection_info": null
    },
    {
        "uuid": "510a52a47f4c66cfe9e4f212fcc87ff7",
        "title": "隆兴度夏借东湖驿安下",
        "author": "戴復古",
        "content": "面对一池荷，四旁杨柳坡。\n树阴遮日少，屋敞受风多。\n疑是清凉国，暂为安乐窝。\n人人争避暑，老子自婆娑。",
        "dynasty": "宋",
        "collection_info": null
    },
    {
        "uuid": "c00695bae337c2d86d6147268b49a35c",
        "title": "挽赵县尉",
        "author": "戴復古",
        "content": "十竹相依住，一官真漫为。\n狂来裂轩冕，穷不顾妻儿。\n疾世吟孤愤，伤时赋五噫。\n高名应不朽，自作墓中碑。",
        "dynasty": "宋",
        "collection_info": null
    },
    {
        "uuid": "47d7541ec7a13aa32639f20a5990401e",
        "title": "张统制之子为父求诗蕲州城破匹马打围而出能知数谓时不可为",
        "author": "戴復古",
        "content": "夜半金城破，身随铁马飞。\n横挥三尺剑，突出万人围。\n勇锐资神力，功名与愿违。\n自能占气数，终老着农衣。",
        "dynasty": "宋",
        "collection_info": null
    },
    {
        "uuid": "8afae184e0e592ee2e190500b3c95341",
        "title": "挽赵县丞",
        "author": "戴復古",
        "content": "雅志思行古，幽居不爱官。\n倾家为义举，竭力奉亲欢。\n阅世开天镜，藏身作瓦棺。\n闻知捐舘日，有梦跨金鞍。",
        "dynasty": "宋",
        "collection_info": null
    },
    {
        "uuid": "cdac4171a13da6146e2dc2770ebbf7d0",
        "title": "挽沙溪项公苔湖居士  其一",
        "author": "戴復古",
        "content": "读书不成事，何恨老山林。\n处世有容德，与人无诤心。\n友于兄弟乐，惠彼里闾深。\n细把丰碑读，怀贤泪满襟。",
        "dynasty": "宋",
        "collection_info": null
    },
    {
        "uuid": "547de23b31065dddb33f2f8f3d0650f6",
        "title": "挽沙溪项公苔湖居士  其二",
        "author": "戴復古",
        "content": "一曲苔湖上，深居万竹间。\n自寻三径乐，早得一身闲。\n异常异常循除水，林林夹屋山。\n伤心白云际，遗迹尚班班。",
        "dynasty": "宋",
        "collection_info": null
    },
    {
        "uuid": "7415b3321d7e768c4d0eaab392836e64",
        "title": "挽大溪姚祥叔即南",
        "author": "戴復古",
        "content": "庆门今独盛，旧族有光华。\n日坐不欺室，天兴积善家。\n山林娱晚境，书史是生涯。\n手种堂前桂，君看身后花。",
        "dynasty": "宋",
        "collection_info": null
    },
    {
        "uuid": "f7cb60c51ae49bd59aa2c8d074047ec9",
        "title": "挽唐吉林咏道",
        "author": "戴復古",
        "content": "博雅林夫子，隠居城市中。\n家贫书甚富，学苦字尤工。\n四海交名胜，诸文辨异同。\n阿戎谈更好，端不负家风。",
        "dynasty": "宋",
        "collection_info": null
    },
    {
        "uuid": "1df59c3ba49e54e00504157661051f33",
        "title": "黎明府见示令叔显谟开国墓志求诗为赋三首  其一",
        "author": "戴復古",
        "content": "巴蜀何多事，贤能见一时。\n纔为花县宰，早受菊坡知。\n关外科民急，兴元易帅迟。\n预曾陈利病，人不信蓍龟。",
        "dynasty": "宋",
        "collection_info": null
    },
    {
        "uuid": "449829d1e85ddb49e268c76e64244f24",
        "title": "黎明府见示令叔显谟开国墓志求诗为赋三首  其二",
        "author": "戴復古",
        "content": "虏横干戈密，官清财赋强。\n饥年无饿莩，乱后有金汤。\n五郡树佳政，诸公交荐章。\n忠言动天听，惜去把麾忙。",
        "dynasty": "宋",
        "collection_info": null
    },
    {
        "uuid": "3adc2c626b752a2dffcf5720a4b09ba6",
        "title": "黎明府见示令叔显谟开国墓志求诗为赋三首  其三",
        "author": "戴復古",
        "content": "寄家苕霅上，万里故乡愁。\n未入金门奏，还为玉局游。\n孤忠徒耿耿，一病竟休休。\n为国惜人物，凄然老泪流。",
        "dynasty": "宋",
        "collection_info": null
    },
    {
        "uuid": "899ec6aa4f3a4d2295e75acd6b7d4db1",
        "title": "族侄孙子荣之子神童颜老不幸短命而死哭之不足三诗以悼之  其一",
        "author": "戴復古",
        "content": "亘古英灵在，颜回有后身。\n年纔十三岁，才过万千人。\n学到由天悟，文高见理真。\n再生仍再夭，无路问鸿钧。",
        "dynasty": "宋",
        "collection_info": null
    },
    {
        "uuid": "66967af03100f1fa2aa06ab81c9eb25e",
        "title": "族侄孙子荣之子神童颜老不幸短命而死哭之不足三诗以悼之  其二",
        "author": "戴復古",
        "content": "昨应童科日，群儿立下风。\n丰姿倾众目，文采动诸公。\n两耳能兼听，六经皆暗通。\n相期到杨晏，有始柰无终。",
        "dynasty": "宋",
        "collection_info": null
    },
    {
        "uuid": "5d1cb75624f7b66ca4acee879c2ea639",
        "title": "族侄孙子荣之子神童颜老不幸短命而死哭之不足三诗以悼之  其三",
        "author": "戴復古",
        "content": "汝祖积阴德，汝翁多读书。\n汝生天报施，汝死又何如。\n修短有定数，贤愚莫问渠。\n冥官闻恸哭，还许再来无。",
        "dynasty": "宋",
        "collection_info": null
    },
    {
        "uuid": "b27cc5ada775fef3a9c3d1585b7f5dba",
        "title": "孙季蕃死诸朝士葬之于西湖之上",
        "author": "戴復古",
        "content": "卜宅西湖上，花翁死亦荣。\n诙谐老方朔，旷达醉渊明。\n风月生前梦，歌诗身后名。\n风流不可见，肠断玉箫声。",
        "dynasty": "宋",
        "collection_info": null
    },
    {
        "uuid": "dc265b8fcdca5a25d91c3254e5b07cf7",
        "title": "樱桃",
        "author": "戴復古",
        "content": "绿树带朱实，驱禽费弹丸。\n独先诸果熟，堪奉五侯餐。\n猩肉和琼液，蠙珠走玉盘。\n同时得同赏，芍药满雕栏。",
        "dynasty": "宋",
        "collection_info": null
    },
    {
        "uuid": "6a2d7d6428f4665797e11c10c01f8d2a",
        "title": "题清江台",
        "author": "戴復古",
        "content": "秋色无边际，酬之以醉颜。\n亭高俯城郭，木阙见江山。\n胜践园林古，好诗天地悭。\n范碑生羽翼，飞上画屏间。",
        "dynasty": "宋",
        "collection_info": null
    },
    {
        "uuid": "06461366ecf7badcffbb831e7eb00a72",
        "title": "江西壬辰秋大旱饥临江守王幼学监簿极力救民癸巳夏不雨几成荐饿监簿祷之甚切终有感于天  其一",
        "author": "戴復古",
        "content": "恳切金章奏，精诚玉帝知。\n稻粱民性命，丰歉国安危。\n苗秀方成实，雨来还及时。\n人能合天意，天亦顺人为。",
        "dynasty": "宋",
        "collection_info": null
    },
    {
        "uuid": "620ca294ea738bbc8ebade6dab30e67b",
        "title": "江西壬辰秋大旱饥临江守王幼学监簿极力救民癸巳夏不雨几成荐饿监簿祷之甚切终有感于天  其二",
        "author": "戴復古",
        "content": "天续饥民命，神知太守心。\n骄旸化霖雨，六月借春阴。\n早稻先秋熟，晚田储水深。\n去年饥欲死，不料到于今。",
        "dynasty": "宋",
        "collection_info": null
    },
    {
        "uuid": "2bc403076b0f597fe3179ecf6fc4d96b",
        "title": "怀何宏甫",
        "author": "戴復古",
        "content": "何郎好兄弟，爱我往来频。\n人作交游看，情如骨肉亲。\n茅庵思共隠，蕙帐暖生春。\n别后长相忆，寄书无便人。",
        "dynasty": "宋",
        "collection_info": null
    },
    {
        "uuid": "88e4fbd790a7bfc8632538dc059d6622",
        "title": "题董侍郎山园",
        "author": "戴復古",
        "content": "行尽芙蓉径，寻秋扣竹关。\n楼高纳万象，木落见群山。\n平野水云际，画桥烟雨间。\n红尘城下路，只隔一湖湾。",
        "dynasty": "宋",
        "collection_info": null
    },
    {
        "uuid": "3bfdd47113c1bda4464c075d830662a0",
        "title": "萧仲有遗经堂",
        "author": "戴復古",
        "content": "一经传世宝，说与子孙知。\n欲作久长计，毋忘礼义为。\n黄金生悔吝，白璧有瑕疵。\n兼取庞公语，图安不遗危。",
        "dynasty": "宋",
        "collection_info": null
    },
    {
        "uuid": "8fda1765ca2e2c7a957eb495c4b20f43",
        "title": "读严粲诗风撼潇湘覆江空雪月明以其一联隠括为对",
        "author": "戴復古",
        "content": "笔端有神助，句法自天成。\n风撼潇湘覆，江空雪月明。\n苦吟非草草，妙趣若平平。\n李杜诗坛上，为君题姓名。",
        "dynasty": "宋",
        "collection_info": null
    },
    {
        "uuid": "665d7cd7853bcedfd6c188f617099c99",
        "title": "舂陵山中",
        "author": "戴復古",
        "content": "地僻民风古，雨晴天气新。\n空山竖奇石，乔木堕枯薪。\n深入千崖路，多逢百岁人。\n繁华凋性命，寂寞可全真。",
        "dynasty": "宋",
        "collection_info": null
    },
    {
        "uuid": "ac9ec72ecbf0d2617565bc2fd1fd05ec",
        "title": "淮上寄赵茂实",
        "author": "戴復古",
        "content": "渺渺长淮路，秋风落木悲。\n干坤限南北，胡虏迭兴衰。\n志士言机会，中原入梦思。\n江湖好山色，都在夕阳时。",
        "dynasty": "宋",
        "collection_info": null
    },
    {
        "uuid": "ec3dff080f7c0075f0e6970a917b5ecf",
        "title": "金山",
        "author": "戴復古",
        "content": "水涌孤峰出，波深日夜闻。\n重岩戍铁屋，双塔碍行云。\n天地八窗迥，江淮两岸分。\n登临多感慨，北鴈又成群。",
        "dynasty": "宋",
        "collection_info": null
    },
    {
        "uuid": "363f7f47a76c31be9c5d76a6b843f37d",
        "title": "焦山",
        "author": "戴復古",
        "content": "江接海冥冥，山连岛树青。\n似非人境界，宜有佛宫庭。\n藏压蟠龙宅，潮渰瘗鹤铭。\n西岩更清绝，心与酒俱醒。",
        "dynasty": "宋",
        "collection_info": null
    },
    {
        "uuid": "0935adbb29733e5f1be6cf2646b2b881",
        "title": "梅花",
        "author": "戴復古",
        "content": "细把南枝看，百花无此奇。\n夜深钟月魄，□□□□□。\n古树龙其似，寒香蝶不知。\n幽兰开亦早，二妙喜同时。",
        "dynasty": "宋",
        "collection_info": null
    },
    {
        "uuid": "0f37764bbb7b7733edda04e9cce56e50",
        "title": "赤壁",
        "author": "戴復古",
        "content": "千载周公瑾，如其在目前。\n英风挥羽扇，烈火破楼船。\n白鸟沧波上，黄州赤壁边。\n长江酹明月，更忆老坡仙。",
        "dynasty": "宋",
        "collection_info": null
    },
    {
        "uuid": "305f04bd3232b0f92333d4d51d00f3a4",
        "title": "曾云巢年八十聪明不衰小楷写六经家有小楼日登览不倦诸监司尝荐遗逸",
        "author": "戴復古",
        "content": "八十云巢老，诸公旧典刑。\n心情古井水，辈行晓天星。\n身健登高阁，眼明书六经。\n尝闻荐遗逸，何以报朝廷。",
        "dynasty": "宋",
        "collection_info": null
    },
    {
        "uuid": "5abd02b23c999acfe0b503e53e6abe35",
        "title": "醉吟",
        "author": "戴復古",
        "content": "一狂兼一懒，穷到白头年。\n客路偏躭酒，诗囊不贮钱。\n吟边忘世故，醉裏乐吾天。\n不答诸公问，何如孟浩然。",
        "dynasty": "宋",
        "collection_info": null
    },
    {
        "uuid": "86edf358322350eae74ef21865d16136",
        "title": "次韵胡公权",
        "author": "戴復古",
        "content": "日用无非道，人心实在平。\n果能行实学，何必问虚名。\n草木随时态，江山无世情。\n晚来溪雨歇，一段夕阳明。",
        "dynasty": "宋",
        "collection_info": null
    },
    {
        "uuid": "af83af34d6dfea01570babb114b3805e",
        "title": "同安子顺访茅庵道人凤凰麒麟不可见道人语也",
        "author": "戴復古",
        "content": "道者日高卧，清风隔世尘。\n凤麟不可见，猿鸟自相亲。\n山木轮囷古，茶花冷淡春。\n草荒门外路，常怕有来人。",
        "dynasty": "宋",
        "collection_info": null
    },
    {
        "uuid": "64f88c109cc6fe5b089af0a7326b996f",
        "title": "法曹罗立之酒边举数首皆仆故人为我寄声",
        "author": "戴復古",
        "content": "佳士欣相识，吟边问姓名。\n官为三语掾，诗到五言城。\n野客可怜我，故人烦寄声。\n白头归故隠，秋后会群英。",
        "dynasty": "宋",
        "collection_info": null
    },
    {
        "uuid": "14112b155496ae4c30e5756ec22f5f68",
        "title": "为客",
        "author": "戴復古",
        "content": "琴剑长为客，诗书欠策勋。\n老来临镜懒，愁裏把杯勤。\n北鴈寒离塞，秋鹰健拂云。\n物情能奋发，人不解超群。",
        "dynasty": "宋",
        "collection_info": null
    },
    {
        "uuid": "087ac863b125b7a1fa1b754177b8b7a1",
        "title": "彭绣使平叛卒后除经略小诗陈利害  其一",
        "author": "戴復古",
        "content": "广东经略使，今古几人贤。\n陛下用一士，民间有二天。\n清风排瘴雨，廉德照贪泉。\n龙节生光彩，鸾车奏凯旋。",
        "dynasty": "宋",
        "collection_info": null
    },
    {
        "uuid": "22af39b5047f12ae30b4f34fa225e95e",
        "title": "彭绣使平叛卒后除经略小诗陈利害  其二",
        "author": "戴復古",
        "content": "斩蛟移鰐后，近水有惊鳞。\n阃外尚多事，幕中无一人。\n佩韦防狷急，强饭养精神。\n罗致贤能士，仍须藻鑑真。",
        "dynasty": "宋",
        "collection_info": null
    },
    {
        "uuid": "1c22b6574d5851cc6683dbaabe946c92",
        "title": "彭绣使平叛卒后除经略小诗陈利害  其三",
        "author": "戴復古",
        "content": "乳虎恋巢穴，穷猿失木悲。\n早须思一着，先要释群疑。\n豪杰通心腹，人民无怨咨。\n御军明纪律，威爱贵兼施。",
        "dynasty": "宋",
        "collection_info": null
    },
    {
        "uuid": "097873939e4aa1b8c9796383164a22e3",
        "title": "会李择之其父名丙字南仲着丁未录丙申录",
        "author": "戴復古",
        "content": "吟边逢李白，谈笑亦风流。\n相对各青眼，安知有白头。\n两家穷活计，四海老交游。\n不负云山约，同登百尺楼。",
        "dynasty": "宋",
        "collection_info": null
    },
    {
        "uuid": "d1cd7923253a061f95e5fa463061a11a",
        "title": "道傍馆",
        "author": "戴復古",
        "content": "道傍谁氏舘，□我坐开樽。\n翁妪出迎客，儿童为扫门。\n好花生竹所，流水浸云根。\n傥遂卜隣约，为农老此村。",
        "dynasty": "宋",
        "collection_info": null
    },
    {
        "uuid": "e531d5d3e8538e78988c81d580353cb7",
        "title": "山中夜归",
        "author": "戴復古",
        "content": "落尽一林月，山中夜半归。\n惊行群犬吠，破暗一萤飞。\n举我赤藤杖，敲君白板扉。\n兴来眠不得，吟到晓星稀。",
        "dynasty": "宋",
        "collection_info": null
    },
    {
        "uuid": "9a87ddf4d9c6b21a45df4e1573aab69c",
        "title": "题春山李基道小园",
        "author": "戴復古",
        "content": "潇洒数椽屋，旋营花竹坡。\n心宽忘地窄，亭小得山多。\n共赏春晴好，其如客醉何。\n栖鸾将远举，宁久盼庭柯。",
        "dynasty": "宋",
        "collection_info": null
    },
    {
        "uuid": "c84e291803678c9ff40277be66d75895",
        "title": "东轩",
        "author": "戴復古",
        "content": "东轩亦潇洒，春晚雨晴时。\n喜鹊立门限，飞花落砚池。\n青山解留客，绿竹遍题诗。\n一点归心动，夜来闻子规。",
        "dynasty": "宋",
        "collection_info": null
    },
    {
        "uuid": "34ae5697a6a7e3fec38c10ee013ccef2",
        "title": "宿农家",
        "author": "戴復古",
        "content": "宿此屋头阁，瓦窗通月明。\n夜深鸜鹆噪，人静桔槔声。\n村落有古意，田园关客情。\n儒衣成底事，所得是虚名。",
        "dynasty": "宋",
        "collection_info": null
    },
    {
        "uuid": "b1e034e9e31c080042e00f19a369cb12",
        "title": "寄耒阳令严坦叔",
        "author": "戴復古",
        "content": "士元堂上坐，千载仰清规。\n百里宜民政，数篇怀古诗。\n江连杜甫墓，水落蔡伦池。\n公暇登临处，宁无忆我时。",
        "dynasty": "宋",
        "collection_info": null
    },
    {
        "uuid": "671c0be138f62315c2f9b1ecf86c1b96",
        "title": "所闻",
        "author": "戴復古",
        "content": "今虏既亡后，中间消息稀。\n山河谁是主，豪杰故乘机。\n喜报三京復，旋闻二赵归。\n此行关大义，天意忍相违。",
        "dynasty": "宋",
        "collection_info": null
    },
    {
        "uuid": "ea5d17a9fd7e3a897019e934a3d3f9f1",
        "title": "胡倅送羊烹以会客",
        "author": "戴復古",
        "content": "烹羶会宾客，花酒一时来。\n愁逐歌声散，心随笑口开。\n饮疑金盏漏，醉到玉山颓。\n借问欢娱地，相逢能几回。",
        "dynasty": "宋",
        "collection_info": null
    },
    {
        "uuid": "c43830490212e1c2898dc8027744a0c5",
        "title": "寄清流王令君",
        "author": "戴復古",
        "content": "朴直存吾道，一心唯向公。\n知非巧宦者，直有古人风。\n行志非为矫，洁身能固穷。\n如何有廉吏，不入荐书中。",
        "dynasty": "宋",
        "collection_info": null
    },
    {
        "uuid": "85360ea56727d7ee6237ba794a6046b7",
        "title": "生朝对雪张子善有词为寿",
        "author": "戴復古",
        "content": "焚香拜天贶，满眼是瑰琦。\n腊月雪三尺，春风梅数枝。\n登楼忘老态，对酒展秋眉。\n争唱阳春曲，山翁醉不知。",
        "dynasty": "宋",
        "collection_info": null
    },
    {
        "uuid": "36038a4c7e2ab9fd6721138181bc87d4",
        "title": "江滨晓步",
        "author": "戴復古",
        "content": "津头晓步落潮痕，行尽蒲根到柳根。\n鴈影参差半江月，鷄声咿喔数家村。\n求鱼看下连筒钓，乞火听敲隣舍门。\n料得锦城无此景，欲将图画寄王孙。",
        "dynasty": "宋",
        "collection_info": null
    },
    {
        "uuid": "b5947b7ac2222cb6d7befe31fe4ecdfd",
        "title": "鄂渚烟波亭",
        "author": "戴復古",
        "content": "倚遍南楼更鹤楼，小亭潇洒最宜秋。\n接天烟浪来三峡，隔岸楼台又一州。\n豪杰不生机事息，古今无尽大江流。\n凭栏日暮怀乡国，崔颢诗中旧日愁。",
        "dynasty": "宋",
        "collection_info": null
    },
    {
        "uuid": "5f33313247d1dde183e8aca64cc1b1ce",
        "title": "寄寻梅",
        "author": "戴復古",
        "content": "寄声说与寻梅者，不在山边即水涯。\n又恐好枝为雪压，或生幽处被云遮。\n蜂黄涂额半含蕊，鹤膝翘空疎带花。\n此是寻梅端的处，折来须付与诗家。",
        "dynasty": "宋",
        "collection_info": null
    },
    {
        "uuid": "2ffe4fb5845c556f4c1dd34cdefd61b9",
        "title": "辛未元日上楼参政攻媿斋先生",
        "author": "戴復古",
        "content": "东风入仗庆云翔，百辟朝元奉玉皇。\n一代安危寄黄髮，群生枯瘁转青阳。\n梅花结果调勋鼎，柏叶宜年上寿觞。\n宰相黑头天子圣，頼公同与措时康。",
        "dynasty": "宋",
        "collection_info": null
    },
    {
        "uuid": "0a5ef4ec7c6dc1b5ed744df5d1a9b5dd",
        "title": "春日二首呈黄子迈大卿  其一",
        "author": "戴復古",
        "content": "野人何得以诗鸣，落魄骑馿走帝京。\n白髮半头惊岁月，虚名一日动公卿。\n颇思湖上春风约，不柰楼头夜雨声。\n柳外断云筛日影，试听幽鸟话新晴。",
        "dynasty": "宋",
        "collection_info": null
    },
    {
        "uuid": "9867eab60ee1806aabc291eee8965f26",
        "title": "春日二首呈黄子迈大卿  其二",
        "author": "戴復古",
        "content": "帝里风光二月新，西湖几队踏青人。\n杏花时节偏饶雨，杨柳门墙易得春。\n或是或非尘裏事，无穷无达醉中身。\n五陵年少夸豪举，寂寞诗家戴叔伦。",
        "dynasty": "宋",
        "collection_info": null
    },
    {
        "uuid": "ca6ed9446283f396b416474503fb3f6a",
        "title": "钓台",
        "author": "戴復古",
        "content": "赤符新领旧干坤，多谢君王问故人。\n暂作客星侵帝座，终为渔父老江滨。\n层台不啻几千仞，直钓何曾挂一鳞。\n莫道羊裘欠图画，丹青难写子陵真。",
        "dynasty": "宋",
        "collection_info": null
    },
    {
        "uuid": "4f94694c761438fab435a62adbecfa78",
        "title": "寄湖州杨伯子监丞",
        "author": "戴復古",
        "content": "宛如公干卧漳滨，枕上穷吟过一春。\n遣病每怀诗眷属，访医因问药君臣。\n钻龟小卜占灾数，览镜羸形类别人。\n寄语霅川贤太守，新诗莫厌话愁频。",
        "dynasty": "宋",
        "collection_info": null
    },
    {
        "uuid": "a0327fe2b9075c79480842db756da7e7",
        "title": "饮中达观",
        "author": "戴復古",
        "content": "人生安分即逍遥，莫向明时叹不遭。\n赫赫几时还寂寂，闲闲到底胜劳劳。\n一心似水惟平好，万事如棋不着高。\n王谢功名有遗恨，争如刘阮醉陶陶。",
        "dynasty": "宋",
        "collection_info": null
    },
    {
        "uuid": "965e00145a2bad6bf11a95d586ffba8e",
        "title": "梅",
        "author": "戴復古",
        "content": "孤标粲粲压群葩，独占春风管岁华。\n几树参差江上路，数枝装点野人家。\n冰池照影何须月，雪岸闻香不见花。\n绝似林间隠君子，自从幽处作生涯。",
        "dynasty": "宋",
        "collection_info": null
    },
    {
        "uuid": "41bc7bc28e840f977e32cdd290121a80",
        "title": "清凉寺有怀真翰林运使之来",
        "author": "戴復古",
        "content": "不特来观德庆碑，江山胜槩六朝遗。\n兴亡了不关吾事，登览胡为作许悲。\n梅为有香奇似雪，酒能无闷妙于诗。\n萧萧绿竹无人爱，留取云稍待凤来。",
        "dynasty": "宋",
        "collection_info": null
    },
    {
        "uuid": "05642e4d0ea32ef35d17bb860d66e7c8",
        "title": "觉慈寺",
        "author": "戴復古",
        "content": "踏破白云登上方，自嫌尘土涴禅床。\n千山月色令人醉，半夜梅花入梦香。\n深谷不妨春到早，老僧殊为客来忙。\n山童懒惯劳呼唤，自拗枯松煮朮汤。",
        "dynasty": "宋",
        "collection_info": null
    },
    {
        "uuid": "12966ba6951d8e940290c09ce09489b1",
        "title": "寄復斋陈寺丞二首  其一",
        "author": "戴復古",
        "content": "岂说从来用处难，出乘五马看庐山。\n凤凰览德下千仞，虎豹憎人上九关。\n持论太高天动色，忧时未老鬓先斑。\n平生风节谁其似，汲黯朱云伯仲间。",
        "dynasty": "宋",
        "collection_info": null
    },
    {
        "uuid": "e9628d31d9f7dc672b0c954f7e227f3b",
        "title": "寄復斋陈寺丞二首  其二",
        "author": "戴復古",
        "content": "长忆西湾繫小舟，野人曾伴使君游。\n夜浮星子邀明月，雨对庐君说好秋。\n坐拥红粧磨宝砚，醉歌赤壁写银鈎。\n当时一段风流事，翻作相思一段愁。",
        "dynasty": "宋",
        "collection_info": null
    },
    {
        "uuid": "d2cfd21578e042dc23b98d5050bdd8cb",
        "title": "黄州偶成",
        "author": "戴復古",
        "content": "鴈叫淮南欲雪天，倚楼无味抱愁眠。\n算从沧海白云际，行到黄州赤壁边。\n万事忌于怀壮志，一生穷为耸吟肩。\n鬓间白者休教镊，要使天知老可怜。",
        "dynasty": "宋",
        "collection_info": null
    },
    {
        "uuid": "1c7801d66ff7b02ead4b5197d69927f7",
        "title": "题泉州王梅溪先生祠堂徐竹隠直院谓梅溪古之遗直渡江以来一人而已",
        "author": "戴復古",
        "content": "堂堂大节在朝廷，名重当时太华轻。\n干道君臣千载遇，先生议论九重惊。\n人歌黄霸思遗爱，我颂朱云有直声。\n一瓣清香拜图像，英风凛凛尚如生。",
        "dynasty": "宋",
        "collection_info": null
    },
    {
        "uuid": "4cdd24014e096c67d65f44d9660dd60a",
        "title": "无为山中郑老家",
        "author": "戴復古",
        "content": "高谈可听用心幽，灼见此翁非俗流。\n鞍马破家还避世，田园得地肯封侯。\n开窗修竹无由俗，绕屋青山总是秋。\n门外短篱看亦好，黄金菊间碧牵牛。",
        "dynasty": "宋",
        "collection_info": null
    },
    {
        "uuid": "24dfad92ce5bf2855e0f61e1a19759d3",
        "title": "南康县用东坡留题韵",
        "author": "戴復古",
        "content": "镜中双鬓已非鸦，身在江湖心在家。\n道路飘零如柳絮，山川迤逦近梅花。\n客行有债频沽酒，老怕无眠戒饮茶。\n昨夜梦归沧海上，钓竿横插鴈边沙。",
        "dynasty": "宋",
        "collection_info": null
    },
    {
        "uuid": "ea7e48657d0090d5a9907a25c308a6f8",
        "title": "李季允侍郎舟中",
        "author": "戴復古",
        "content": "忆昨枫桥既语离，何期千里又相随。\n太湖不见鸱夷子，秋浦同寻杜牧之。\n灯火船窗深夜话，江山客路早冬诗。\n人间草木空无数，除却梅花莫我知。",
        "dynasty": "宋",
        "collection_info": null
    },
    {
        "uuid": "4527c7183b4b9827e4a61c6ab1832396",
        "title": "湖南见真帅",
        "author": "戴復古",
        "content": "致身虽自文章选，经世尤高政事科。\n以若所为即伊吕，使其不遇亦丘轲。\n长沙地窄儒衣阔，明月池干春水多。\n天以一贤私一路，其如四海九州何。",
        "dynasty": "宋",
        "collection_info": null
    },
    {
        "uuid": "66e3f7e420a803ecbebc4d51faf7ed29",
        "title": "永新宰潘仁叔再约观梅",
        "author": "戴復古",
        "content": "去年忆访潘怀县，樽俎风流主意饶。\n爆竹声中度残岁，华灯影裏醉元宵。\n春风又起观梅兴，野客仍烦折简招。\n预想张园寻故事，插花秉烛过溪桥。",
        "dynasty": "宋",
        "collection_info": null
    },
    {
        "uuid": "864030b0c8d925815535013fb5b8c5d2",
        "title": "庐山  其一",
        "author": "戴復古",
        "content": "山灵未许到天池，又作西林一宿期。\n寺是晋时陶侃宅，记传隋代率更碑。\n山椒云气易为雨，客子情怀多费诗。\n暂借蒲团学禅寂，茶烟飞绕鬓边丝。",
        "dynasty": "宋",
        "collection_info": null
    },
    {
        "uuid": "2ff8d1393e538202ed214e21cf509c04",
        "title": "庐山  其二",
        "author": "戴復古",
        "content": "道人问我看庐山，地上争如阁上看。\n呈露千峰秋落木，雕锼万象客凭栏。\n静中见得天机妙，闲裏回观世路难。\n管领风光有微憾，桂花香裏酒瓶干。",
        "dynasty": "宋",
        "collection_info": null
    },
    {
        "uuid": "1408993e5b729b86265cd47febacfae9",
        "title": "庐山  其三",
        "author": "戴復古",
        "content": "拥鼻行吟上下廊，今宵又宿赞公房。\n松摇半夜风声壮，桂染中秋月色香。\n白石清泉闻笑语，名山大泽出文章。\n老夫甘作无名者，不逐纷纷举子忙。",
        "dynasty": "宋",
        "collection_info": null
    },
    {
        "uuid": "fb786f60817084ed06f5367caaed334c",
        "title": "庐山  其四",
        "author": "戴復古",
        "content": "乘鸾不见李腾空，试与寻真访故宫。\n黄叶堆边觅行路，紫烟深处望仙踪。\n眼高天近千山上，身共云栖一壑中。\n九迭屏风三迭水，更无诗句可形容。",
        "dynasty": "宋",
        "collection_info": null
    },
    {
        "uuid": "88781ebf6802f2af0e3b69f1c097507f",
        "title": "豫章东湖感旧",
        "author": "戴復古",
        "content": "忆见堤边种柳初，重来高树满东湖。\n交游太半入鬼录，歌醉一时逢酒徒。\n夜雨总成流水去，春风能免落花无。\n经行孺子亭边路，犹有沙鸥识老夫。",
        "dynasty": "宋",
        "collection_info": null
    },
    {
        "uuid": "4a73b8c4dffe761e6857c25266c1be9c",
        "title": "僮约",
        "author": "戴復古",
        "content": "汝在何乡何姓名，路途凡百爱惺惺。\n衣裳脱着勤收管，饮食烹炰贵洁馨。\n每遇歇时寻竹所，须教宿处近旗亭。\n吾家僮约无多事，办取小心供使令。",
        "dynasty": "宋",
        "collection_info": null
    },
    {
        "uuid": "1e70655d7c94d40c3176675274f75ce4",
        "title": "同郑子野访王隠居",
        "author": "戴復古",
        "content": "联骑来寻失马翁，相期投宿此山中。\n一庭花影三更月，万壑松声半夜风。\n共把酒杯眠不得，剧谈世事恨无穷。\n明朝莫使儿童见，倘有江船吾欲东。",
        "dynasty": "宋",
        "collection_info": null
    },
    {
        "uuid": "f805c2bf6e13a3106ddcda08757c957b",
        "title": "夜宿田家",
        "author": "戴復古",
        "content": "簦笠相随走路岐，一春不换旧征衣。\n雨行山崦黄泥坂，夜扣田家白板扉。\n身在乱蛙声裏睡，心从化蝶梦中归。\n乡书十寄九不达，天北天南鴈自飞。",
        "dynasty": "宋",
        "collection_info": null
    },
    {
        "uuid": "9902d69aca44821fb3f5e6be37012d6e",
        "title": "送蒙斋兄长游天台二首  其一",
        "author": "戴復古",
        "content": "方丈蓬莱去渺茫，天台祇在白云傍。\n羽衣金策群仙过，珠阁琼楼八桂香。\n采药有时逢道侣，挑包遇夜宿僧房。\n寒山拾得如相见，指点人间笑几场。",
        "dynasty": "宋",
        "collection_info": null
    },
    {
        "uuid": "8b36f8415c03e8332c3020b160cfe048",
        "title": "送蒙斋兄长游天台二首  其二",
        "author": "戴復古",
        "content": "山林胜处说天台，仙佛多从此地栖。\n司马八篇通道妙，丰干一语指人迷。\n时逢好酒从容饮，莫把新诗取次题。\n白日看云思我否，惠连无分共攀跻。",
        "dynasty": "宋",
        "collection_info": null
    },
    {
        "uuid": "7cdc4b52e1cf76256dd9c7d3f1e6112f",
        "title": "豫章巨浸呈陈幼度提干",
        "author": "戴復古",
        "content": "乞得新晴赋晚霞，出门无路欲乘槎。\n忧风忧雨动经月，足食足衣能几家。\n一饭共君烹瓠叶，三杯无处看荷花。\n自成鼓吹喧朝夕，输与东湖两部蛙。",
        "dynasty": "宋",
        "collection_info": null
    },
    {
        "uuid": "085a09db186e2f89470b42f2f9935053",
        "title": "访赵东野",
        "author": "戴復古",
        "content": "朅来问讯病维摩，花满溪堂竹满坡。\n髮秃齿危俱老矣，人高诗苦柰穷何。\n四山便是清凉国，一室可为安乐窝。\n犹有忧时两行泪，临风挥洒湿藤萝。",
        "dynasty": "宋",
        "collection_info": null
    },
    {
        "uuid": "7f72762afc589ed3e4b8a33583754a6d",
        "title": "方孚若真□宅堂前池上作淮南小山题咏者甚多见其诗轴次韵",
        "author": "戴復古",
        "content": "妙手能移造化功，壶中幻出九华峰。\n山虽云小能栖凤，水不求深贵有龙。\n事纪淮南千古胜，记成嘉泰八年冬。\n先生不用赋招隠，办了功名访赤松。",
        "dynasty": "宋",
        "collection_info": null
    },
    {
        "uuid": "7eaa783aecff10c6b705aa302fa01718",
        "title": "江州德化县漪岚堂尽得庐山之胜醉中作此呈赵明府",
        "author": "戴復古",
        "content": "不羡君为花县宰，羡君日坐漪岚堂。\n有时酒兴兼诗兴，无限山光与水光。\n百姓熙熙知教化，群胥凛凛对风霜。\n公余置酒看桃李，醉倒花前客自狂。",
        "dynasty": "宋",
        "collection_info": null
    },
    {
        "uuid": "105092e283b088597e58f98be0ffbdc3",
        "title": "庐州帅李仲诗春风亭会客有尘字韵诗和者甚多韵拘无好语",
        "author": "戴復古",
        "content": "玉关人老鬓丝新，千里长城在一身。\n气使黄金结豪杰，手挥白羽静风尘。\n山河四望亭中景，桃李一开天下春。\n乡日满城骑战马，而今四野尽耕民。",
        "dynasty": "宋",
        "collection_info": null
    },
    {
        "uuid": "9e7101ae68fcdfaa8521133c6fcfe7ea",
        "title": "送滕审言归长沙别无聊",
        "author": "戴復古",
        "content": "折柳亭前送故人，平沙留得马蹄痕。\n云生渡北迷行路，烟起江南认别村。\n恨不与君同上道，归来无伴自开樽。\n西楼独倚黄昏月，欲倩飞鸿寄断魂。",
        "dynasty": "宋",
        "collection_info": null
    },
    {
        "uuid": "ba47bf77be4418e97247cc6ecf9a59c1",
        "title": "张仁仲提干衡阳冰壶亭燕客",
        "author": "戴復古",
        "content": "大抵吾曹臭味同，留欢卜夜莫匆匆。\n一亭景物冰壶上，万里干坤玉镜中。\n疎柳无心挂明月，败荷有恨倚西风。\n吟家旧日张公子，千首诗成句句工。",
        "dynasty": "宋",
        "collection_info": null
    },
    {
        "uuid": "ab03d7d287d8aa632bc73e02ff17a961",
        "title": "别后舟中用前韵",
        "author": "戴復古",
        "content": "出郭风光便不同，转头犹恨去匆匆。\n维舟别岸鸦啼后，倚柂澄江鴈影中。\n向老客怀惊岁月，乍寒天气转霜风。\n冰壶亭上人如玉，谩寄篇诗不暇工。",
        "dynasty": "宋",
        "collection_info": null
    },
    {
        "uuid": "275bf2f54abf86bf0ec6b4153ca675ba",
        "title": "海月星天之观",
        "author": "戴復古",
        "content": "巍然华屋似凌歊，下际沧溟上九霄。\n万顷波涛浴蟾兔，一天星斗转魁杓。\n征鸿有感人飘泊，宿鹤无声夜寂寥。\n谁似风流杨叔子，登临□□□□□。",
        "dynasty": "宋",
        "collection_info": null
    },
    {
        "uuid": "e1b7a8788ee209cf9d83747e9d2475f4",
        "title": "杜子野主簿约客赋一诗为赠与仆一联云生就石桥罗汉面吟成雪屋阆仙诗",
        "author": "戴復古",
        "content": "杜陵之后有孙耒，自守诗家法度严。\n秀骨可仙官况薄，高情追古俗人嫌。\n起看星斗夜推枕，为爱江山寒捲帘。\n饱吃梅花吟更好，锦囊虽富不伤廉。",
        "dynasty": "宋",
        "collection_info": null
    },
    {
        "uuid": "97901cc36802435a935d7481970ea74e",
        "title": "杨伯子监丞霅川久雨得晴为喜",
        "author": "戴復古",
        "content": "村南村北晒簑衣，好是云开日出时。\n太守少宽忧世志，野人为赋喜晴诗。\n两岐瑞麦黄金实，八茧吴蚕白雪丝。\n政事端知合天意，雨旸还亦顺人为。",
        "dynasty": "宋",
        "collection_info": null
    },
    {
        "uuid": "ff74e899a9fe2a81032d94b520c66a6a",
        "title": "提刑彭仲节平叛卒",
        "author": "戴復古",
        "content": "千兵喝赏黄金尽，六月临戎白刃寒。\n慷慨丈夫为事别，太平人物济时难。\n谁言江左无王谢，今喜军中有范韩。\n汉节梅花留不住，借君一剑斩楼兰。",
        "dynasty": "宋",
        "collection_info": null
    },
    {
        "uuid": "cd0b331b867d9b967725a7d60e162155",
        "title": "中秋李漕冰壶燕集",
        "author": "戴復古",
        "content": "诸亭环立一湖湾，区界无多眼界宽。\n苍石传为僞刘物，绿波曾浴葛仙丹。\n两边堤树四时碧，一片冰壶六月寒。\n咫尺云烟接沧海，须知此地有龙蟠。",
        "dynasty": "宋",
        "collection_info": null
    },
    {
        "uuid": "2f829be63384721780b8a58fdb275eaa",
        "title": "李计使领客游白云景泰",
        "author": "戴復古",
        "content": "天近刚风吹面寒，绣衣玉立白云间。\n沧波万顷海南海，翠碧几重山外山。\n自觉登临无限意，谁思富贵不如闲。\n前峰若箇神仙宅，指点烟霞见一斑。",
        "dynasty": "宋",
        "collection_info": null
    },
    {
        "uuid": "6b04f4fb87956f6afef141b3772e00e9",
        "title": "菊坡崔参政说平叛卒不得已拜经略之命岂敢言功",
        "author": "戴復古",
        "content": "角巾私第自逍遥，诸老之中此老高。\n无可柰何怀印绶，甚非得已用弓刀。\n风生玉帐千兵肃，天落金牌一札褒。\n缓急经心护乡井，生憎儿辈说功劳。",
        "dynasty": "宋",
        "collection_info": null
    },
    {
        "uuid": "b48065dbdc7e89792f4dcee84a00b9ae",
        "title": "题处士黄公山居",
        "author": "戴復古",
        "content": "行尽松坡与竹坡，沿溪窈窕上岩阿。\n山深每恨客来少，寺近莫教僧到多。\n但觉洞中人不老，不知云外事如何。\n边头又报真消息，靼使来朝乞讲和。",
        "dynasty": "宋",
        "collection_info": null
    },
    {
        "uuid": "a541a86ce4d2bf707fb0631ec037c390",
        "title": "题何季涌江亭",
        "author": "戴復古",
        "content": "胜概何妨近市廛，红尘疎处着三椽。\n数重青嶂横天末，一道澄江在眼前。\n海浪浴红朝出日，树林堆碧晚生烟。\n请君分付堤边石，莫使渔翁来繫船。",
        "dynasty": "宋",
        "collection_info": null
    },
    {
        "uuid": "d9234e0cca59710bd06c11813acbea9d",
        "title": "别钟子洪",
        "author": "戴復古",
        "content": "识得潮阳钟子洪，今人可想古人风。\n文章有气吞余子，天地无情负此翁。\n问舍求田非细事，参禅学佛见新功。\n欲知别后真消息，莫惜频书寄海鸿。",
        "dynasty": "宋",
        "collection_info": null
    },
    {
        "uuid": "fd440f32f64826176815cb7a8a43176e",
        "title": "再赋惜别呈李实夫运使",
        "author": "戴復古",
        "content": "一生飘泊老江湖，今日别公归故庐。\n此去怕无相见日，因风或有寄来书。\n云烟过眼时时变，草树惊秋夜夜疎。\n人物似公能几辈，不知天下竟何如。",
        "dynasty": "宋",
        "collection_info": null
    },
    {
        "uuid": "270e2e553d450b91b3669dd030345b8c",
        "title": "萧学易何季皋和作别诗佳甚再用前韵",
        "author": "戴復古",
        "content": "少年行脚白头归，不负平生汗漫期。\n望断海山云漠漠，愁生江路草离离。\n一篇王粲登楼赋，几首巴陵送别诗。\n独倚篷窗无意绪，瓦盆倾酒忆金巵。",
        "dynasty": "宋",
        "collection_info": null
    },
    {
        "uuid": "07ad1abe26abba5774e2bee0ec2581ee",
        "title": "灵洲",
        "author": "戴復古",
        "content": "一台中立鬰苍苍，四面山光接水光。\n潮信往来知气候，鼋精出没兆灾祥。\n烟生茶竈僧留款，风展蒲帆客去忙。\n白髮东坡在何许，两行遗墨照琳琅。",
        "dynasty": "宋",
        "collection_info": null
    },
    {
        "uuid": "199ed00d4504e11b159aee465d3ed423",
        "title": "和韶州许使君令子送别之韵",
        "author": "戴復古",
        "content": "诗瘦吾非沈隠侯，五穷相值结为讐。\n方愁度岭无相识，却喜闻韶到此州。\n世道从来三不合，客行何止七宜休。\n故人知我平生事，肯笑苏秦着弊裘。",
        "dynasty": "宋",
        "collection_info": null
    },
    {
        "uuid": "c1492cda2c3fb1005c2885a47e209dd2",
        "title": "南安王使君领客湛泉流觞曲水",
        "author": "戴復古",
        "content": "横浦堂前举一巵，古榕阴下坐多时。\n连朝好雨千山润，昨夜新秋一叶知。\n梅岭乡来逢行者，兰亭今日又羲之。\n家声不坠风流在，如见初寮说好诗。",
        "dynasty": "宋",
        "collection_info": null
    },
    {
        "uuid": "8ff0c0c86ea0a2d71f37ff1fe51c6407",
        "title": "题邹震甫江山伟观",
        "author": "戴復古",
        "content": "八境横陈淦水滨，异乡谁识倚楼人。\n江山不越干坤大，烟雨翻成风月新。\n十载经营梅屋趣，三间突兀草堂隣。\n题诗未得惊人句，从此登临莫厌频。",
        "dynasty": "宋",
        "collection_info": null
    },
    {
        "uuid": "b7128d66967624e789f1f1e21c0f3d26",
        "title": "去年访曾幼卿通判携歌舞者同游凤山仆有歌舞不容人不醉樽前方见董娇娆之句今岁到凤山又闢西隅筑堤种柳新作数亭且欲建藏书阁后堂佳丽皆屏去之矣仆嘉其志又有数语併录之  其一",
        "author": "戴復古",
        "content": "一丘一壑自逍遥，莫怪山人索价高。\n是处园林可行乐，同来宾客不须招。\n临风桃李花狼藉，照水楼台影动摇。\n歌舞不容人不醉，樽前方见董娇娆。",
        "dynasty": "宋",
        "collection_info": null
    },
    {
        "uuid": "37874b3a42af710b941720473c9e0cb0",
        "title": "去年访曾幼卿通判携歌舞者同游凤山仆有歌舞不容人不醉樽前方见董娇娆之句今岁到凤山又闢西隅筑堤种柳新作数亭且欲建藏书阁后堂佳丽皆屏去之矣仆嘉其志又有数语併录之  其二",
        "author": "戴復古",
        "content": "别驾常怀物外心，黄金屡费买山林。\n后堂不肯着歌舞，高阁唯思贮古今。\n几处亭台新结束，一春风雨阻登临。\n野夫昨日闲乘兴，着屐寻诗到柳阴。",
        "dynasty": "宋",
        "collection_info": null
    },
    {
        "uuid": "11d79ef01453f23966a3f1a8695ac731",
        "title": "抚州谢楼宗丞见访",
        "author": "戴復古",
        "content": "客裏门庭可设罗，使君千骑肯相过。\n心忘贵贱交游重，论及兴衰感慨多。\n诸老逢时起岩壑，二边何日罢干戈。\n老夫何预人间事，归去沧江理钓簑。",
        "dynasty": "宋",
        "collection_info": null
    },
    {
        "uuid": "8582cb7b20a2f2db0cc21693fc9ab5d2",
        "title": "平江呈毅夫侍郎",
        "author": "戴復古",
        "content": "龙墀射策三千字，未抵胸中十万兵。\n远大无过为将相，文章争似立功名。\n当今天下几豪杰，独数君家两弟兄。\n世事从横人事左，未知何以措昇平。",
        "dynasty": "宋",
        "collection_info": null
    },
    {
        "uuid": "f97c80bec101c28eb7e0b1c1cbdeec66",
        "title": "见淮东制帅赵南仲侍郎相待厚甚特送买山钱又欲刊石屏诗置于扬州郡斋话别叙谢",
        "author": "戴復古",
        "content": "如公当向古人求，识面何须万户侯。\n浪说钓鰲游瀚海，真成骑鹤上扬州。\n受恩多处难为别，宿酒醒时始觉愁。\n回首平山堂下路，不堪风雨送归舟。",
        "dynasty": "宋",
        "collection_info": null
    },
    {
        "uuid": "3caa30f6cdd57e61a9efb9c85a65bf54",
        "title": "镇江别总领吴道夫侍郎时愚子琦来迎侍朝夕催归甚切",
        "author": "戴復古",
        "content": "落魄江湖四十年，白头方办买山钱。\n老妻悬望占乌鹊，愚子催归若杜鹃。\n济世功名付豪杰，野人事业在林泉。\n难禁别后相思意，或有封书寄鴈边。",
        "dynasty": "宋",
        "collection_info": null
    },
    {
        "uuid": "1d3bf371694062397016abd02d1db0f5",
        "title": "董侍郎山园燕楼宗丞",
        "author": "戴復古",
        "content": "旌旗千骑拥春华，倾动临川十万家。\n皂盖出郊因问柳，紫荷领客共看花。\n罇前人唱鶑随唱，堂下吏衙蜂亦衙。\n寄语风流贤太守，好留醉墨伴烟霞。",
        "dynasty": "宋",
        "collection_info": null
    },
    {
        "uuid": "773df498e5bf1cffe720e71e4dbe8a16",
        "title": "聂侍郎领客观园林之胜饮中出示名贤书画",
        "author": "戴復古",
        "content": "烈士家风从橐尊，时容野客上朱门。\n如登东观图书府，又似西岩水竹村。\n自以一闲销日月，谁知万虑满干坤。\n诸公衮衮成何事，不若花前对酒罇。",
        "dynasty": "宋",
        "collection_info": null
    },
    {
        "uuid": "1af67690986f6a042655d82a020dc05a",
        "title": "思归二首  其一",
        "author": "戴復古",
        "content": "吟诗不换校书郎，但欲封侯管醉乡。\n疎懒无成嵇叔夜，清狂似达贺知章。\n安贫不怕黄金尽，既老从教白髮长。\n百计不如归去好，子孙相对说农桑。",
        "dynasty": "宋",
        "collection_info": null
    },
    {
        "uuid": "501c913b7f51c7a31261ad10c1fc4a4c",
        "title": "思归二首  其二",
        "author": "戴復古",
        "content": "老矣归欤东海村，长裾不復上王门。\n肉糜岂胜鱼羹饭，纨袴何如犊鼻禈。\n是处江山如送客，故园桐竹已生孙。\n分无功业书青史，或有诗名身后存。",
        "dynasty": "宋",
        "collection_info": null
    },
    {
        "uuid": "1835ecdbe3fc66566bc5d866a2ab231a",
        "title": "赵用甫提举梦中得片云不隔梅花月之句时被命入朝雪中送别用其一句补以成章",
        "author": "戴復古",
        "content": "一时议论动诸公，有诏西来玉节东。\n又见清朝更大化，好趋丹陛奏孤忠。\n片云不隔梅花月，一雪翻成柳絮风。\n把酒莫辞今夕醉，明朝车马去匆匆。",
        "dynasty": "宋",
        "collection_info": null
    },
    {
        "uuid": "300bc39e6ffee1ec4df1767b7fe97dd7",
        "title": "长沙呈赵东岩运使併简幕中杨唯叔通判诸丈",
        "author": "戴復古",
        "content": "日莫远涂行未休，白头又作长沙游。\n湘江一点不容俗，岳麓四时皆是秋。\n香草汀洲付骚客，红莲幕府聚名流。\n吟边万象写不得，上有风流赵倚楼。",
        "dynasty": "宋",
        "collection_info": null
    },
    {
        "uuid": "4fea12f4b709ed81de2afbc0a0af570f",
        "title": "山中见梅寄曾无疑",
        "author": "戴復古",
        "content": "香动寒山寂寞滨，直从空谷见佳人。\n树头树底参差雪，枝北枝南次第春。\n有此瑰琦在岩壑，其他草树亦精神。\n移根上苑谁云晚，桃李依然在后陈。",
        "dynasty": "宋",
        "collection_info": null
    },
    {
        "uuid": "d47fb41bf12e2b2eaa5c562d6896a7c1",
        "title": "余惠叔访旧",
        "author": "戴復古",
        "content": "扁舟访旧入横塘，新柳今如旧柳长。\n室迩人遥春寂寂，风流云散事茫茫。\n纵题红叶随流水，谁弄青梅出短墙。\n政是沈郎愁绝处，杜鹃不断叫斜阳。",
        "dynasty": "宋",
        "collection_info": null
    },
    {
        "uuid": "18f484ed7462d222c40fa23cb2035c00",
        "title": "两山赵仁甫宰临安有武学生张丈相访酒边弄刀舞剑甚可观因成七言县乃钱王故宫九龙十锦皆其地",
        "author": "戴復古",
        "content": "风流晋宋时人物，花县鸣琴调甚新。\n不厌开樽留剑客，仍能下榻待诗人。\n九龙池舘空陈迹，十锦山川自好春。\n但见清吟度白日，不知佳政最宜民。",
        "dynasty": "宋",
        "collection_info": null
    },
    {
        "uuid": "6952a227fe47279fb8d5beac6d372357",
        "title": "友人朱渊出示廷对策不顾忌讳读之使人凛凛受淮东制置辟",
        "author": "戴復古",
        "content": "龙墀射策对明君，忧国忠言骇见闻。\n皎皎一心如白日，寥寥千古再朱云。\n时危诸老皆求去，兵满三边未解纷。\n要使文臣知武事，不妨王粲且从军。",
        "dynasty": "宋",
        "collection_info": null
    },
    {
        "uuid": "3d3423abcdc55d08bb09bb823306bbb3",
        "title": "裘司直见访留款",
        "author": "戴復古",
        "content": "清风为我拂尘襟，坐听先生说古今。\n道谊欲灰伤世变，利名如海溺人深。\n一言可重轻双璧，片善相资直万金。\n闻道门墙不多远，明朝修敬到山阴。",
        "dynasty": "宋",
        "collection_info": null
    },
    {
        "uuid": "1d173aa41a62d21a418eca0f7bab2fad",
        "title": "访张元德",
        "author": "戴復古",
        "content": "今宵何幸宿书林，议论从横感慨深。\n黄卷具传千古意，青灯照破几人心。\n狂夫嗜饮夜偷酒，污吏容私昼攫金。\n尧舜君民旧风俗，凡经几变到于今。",
        "dynasty": "宋",
        "collection_info": null
    },
    {
        "uuid": "490d3f37655e27454301d4449bfe40db",
        "title": "滕审言相遇话旧",
        "author": "戴復古",
        "content": "忆昨同君访月林，几年相别到于今。\n江山花草生诗梦，风雨忧愁长道心。\n久矣无波观古井，悠然得趣听鸣琴。\n一生奔走成何事，尘满征衫雪满簪。",
        "dynasty": "宋",
        "collection_info": null
    },
    {
        "uuid": "b6669093c2f3e93a99ffe83556a15596",
        "title": "陈孟参陈明子同游麻姑山",
        "author": "戴復古",
        "content": "麻姑坛上共登临，野客悠然起道心。\n丹井汲泉深百尺，星杉耸壑到千寻。\n青莲花白僊踪远，乌桕叶红秋意深。\n何用金槃擘麟脯，山肴浊酒可同斟。",
        "dynasty": "宋",
        "collection_info": null
    },
    {
        "uuid": "2a011e264213e359f582474fcb8b2c87",
        "title": "兴国军晚春简吴提干",
        "author": "戴復古",
        "content": "几夜林间哭杜鹃，东风又作落花天。\n青春不觉过三月，白髮谁能满百年。\n日射江波光闪闪，天连烟草碧芊芊。\n异乡欲作登楼赋，心逐归鸿到海边。",
        "dynasty": "宋",
        "collection_info": null
    },
    {
        "uuid": "d0461bb1860bbd10d6b81fa458961c74",
        "title": "朱子昂司户登滕王阁",
        "author": "戴復古",
        "content": "笑傲不禁秋兴长，登临谁復问滕王。\n江湖周折地襟带，云霞粲烂天文章。\n人如野鹤何飘逸，目送飞鸿去渺茫。\n安得雪醅三百斗，发君豪气对吾狂。",
        "dynasty": "宋",
        "collection_info": null
    },
    {
        "uuid": "035005d32976390572371241ab7f8648",
        "title": "汪给事守鄂渚元宵代江夏宰吴熙仲献灯  其一",
        "author": "戴復古",
        "content": "鄂州新得主人翁，今岁元宵便不同。\n灯火夜深回昼日，管絃声动起春风。\n辽天月借三秋白，陆地莲开十丈红。\n妙手信能移造化，速宜归去补苍穹。",
        "dynasty": "宋",
        "collection_info": null
    },
    {
        "uuid": "0d9d753feb3b5b99d8707bfa1194e8fd",
        "title": "汪给事守鄂渚元宵代江夏宰吴熙仲献灯  其二",
        "author": "戴復古",
        "content": "一晴收尽四山云，天与黄堂作好春。\n西楚东吴献风月，南楼北榭拥星辰。\n扶持入郭观灯叟，歌舞拦街醉酒人。\n此是太平真气象，今年第一箇良辰。",
        "dynasty": "宋",
        "collection_info": null
    },
    {
        "uuid": "5ad1e48c1cddf6dc18f52d5d2fa07464",
        "title": "袁州化成岩李卫公谪居之地",
        "author": "戴復古",
        "content": "一岩端坐挹千峰，三两亭台胜概中。\n江水骤生连夜雨，松声吹下半天风。\n因思世故吾头白，独步林皋夕照红。\n欲吐草茅忧国志，谁能唤起赞皇公。",
        "dynasty": "宋",
        "collection_info": null
    },
    {
        "uuid": "42ca4058d3dd573176748158201123ea",
        "title": "友松亭代松语",
        "author": "戴復古",
        "content": "从来岩壑守孤踪，岂料移归宝籞中。\n幸在交游一人数，愿勤培植百年功。\n朱门纵有三千客，青眼毋忘十八公。\n根本既深枝叶茂，相期直上碧霄中。",
        "dynasty": "宋",
        "collection_info": null
    },
    {
        "uuid": "df35a52849e3a19764984d60d7f06426",
        "title": "京口别石龟翁际可",
        "author": "戴復古",
        "content": "把剑樽前砍地歌，有何留恋此蹉跎。\n心期难与俗子道，世事不如人意多。\n莲叶已空犹有藕，菊花虽老不成莎。\n扁舟四海五湖上，何处不堪披钓簑。",
        "dynasty": "宋",
        "collection_info": null
    },
    {
        "uuid": "5161b97070a737359c71eb529bfa8572",
        "title": "读放翁先生剑南诗草",
        "author": "戴復古",
        "content": "茶山衣钵放翁诗，南渡百年无此奇。\n入妙文章本平澹，等闲言语变瑰琦。\n三春花柳天裁剪，历代兴衰世转移。\n李杜陈黄题不尽，先生模写一无遗。",
        "dynasty": "宋",
        "collection_info": null
    },
    {
        "uuid": "ec2ff93d4cd61ec70d3b00e40b4712a4",
        "title": "古田县行览呈刘无竞",
        "author": "戴復古",
        "content": "客游花县自逍遥，百里风光在两桥。\n语出桑阴鸠妇喜，身穿麦秀雉雏娇。\n青山一任云来去，绿水多为风动摇。\n上下相安长官好，野亭闲坐听民谣。",
        "dynasty": "宋",
        "collection_info": null
    },
    {
        "uuid": "0af776d4bde77d765e80bff8e52b8815",
        "title": "诸葛仁叟县丞极贫能保风节有权贵招之不屑其行",
        "author": "戴復古",
        "content": "时人谁识老聋丞，满口常谈杜少陵。\n俗辈众多吾辈少，素交零落利交兴。\n权门炙手炎如火，诗社投身冷似冰。\n堪笑皇天无老眼，相知頼有竹林僧。",
        "dynasty": "宋",
        "collection_info": null
    },
    {
        "uuid": "efaaa9c8c12a33d03cf4639218ff0eb0",
        "title": "万安江上",
        "author": "戴復古",
        "content": "不能成佛不能僊，虚度人间六十年。\n镜裏姿容虽老矣，酒边意气尚飘然。\n安排玉白花红句，趁办橙黄橘绿天。\n无柰秋风动归兴，明朝问讯下江船。",
        "dynasty": "宋",
        "collection_info": null
    },
    {
        "uuid": "3ad01a8470aec9544fa0aa220ff4c1a9",
        "title": "过昭武访李友山诗社诸人",
        "author": "戴復古",
        "content": "吟过长亭復短亭，喜于溪上访诗朋。\n雕锼已被天公怒，狂狷仍遭俗子憎。\n故故愁人长夜雨，明明照我短檠灯。\n休思京口相逢日，喜雨楼中赋大鹏。",
        "dynasty": "宋",
        "collection_info": null
    },
    {
        "uuid": "8ba1c0d6de9ed5f74f696340836abf69",
        "title": "李友山诸丈甚喜得朋留连日久月洲乃友山道号",
        "author": "戴復古",
        "content": "此身到处自悠悠，一笑非为越女留。\n风雨不妨鸡戒晓，江湖又见鴈横秋。\n途中有客居岩谷，天下何人似月洲。\n颇欲相从溪上住，诸君许我卜隣否。",
        "dynasty": "宋",
        "collection_info": null
    },
    {
        "uuid": "1f5a88d2e41245d3dbf3dc838b3955b4",
        "title": "饮中",
        "author": "戴復古",
        "content": "布衣不换锦宫袍，刺骨清寒气自豪。\n腹有别肠能贮酒，天生左手惯持螯。\n蝇随骥尾宜千里，鹤在鷄群亦九皋。\n贤似屈平因独醒，不禁顦顇赋离骚。",
        "dynasty": "宋",
        "collection_info": null
    },
    {
        "uuid": "7fc9d358d25a00701d8ddcc4e337b8e3",
        "title": "陪徐渊子使君登白雪楼约各赋一诗必以宋玉石对莫愁村",
        "author": "戴復古",
        "content": "楼名白雪因词胜，千古江山春雨余。\n宋玉遗踪两苍石，莫愁居处一荒墟。\n风横烟艇客呼渡，水落沙洲人网鱼。\n借问风流贤太守，孟亭添得野夫无。",
        "dynasty": "宋",
        "collection_info": null
    },
    {
        "uuid": "369c5858af9b4ae117c1ba2cabc269a5",
        "title": "静斋张敏则舍人赠诗因用其韵为酬",
        "author": "戴復古",
        "content": "胸次诗书一派清，学如耕稼到秋成。\n十年闭户存吾道，万事无心逐世情。\n叶落花开关气数，山长水远是功名。\n摩挲老眼看新贵，九鼎鸿毛孰重轻。",
        "dynasty": "宋",
        "collection_info": null
    },
    {
        "uuid": "cfa810f3f3776e4c71f44b481ce5f23c",
        "title": "客游",
        "author": "戴復古",
        "content": "不能鬰鬰窟中藏，大笑出门游四方。\n与世周旋持酒盏，观人胜败坐碁坊。\n倒餐甘蔗入佳境，昼着锦衣归故乡。\n此志十年犹未遂，倚楼心事楚天长。",
        "dynasty": "宋",
        "collection_info": null
    },
    {
        "uuid": "57deab54978c36be5fa9b908c4d8244c",
        "title": "都下书怀",
        "author": "戴復古",
        "content": "京华作梦十年余，不道南山有弊庐。\n白髮生来美人笑，黄金散尽故交疎。\n明知弄巧翻成拙，除却谋归总是虚。\n出处古人都说尽，功名未必胜鲈鱼。",
        "dynasty": "宋",
        "collection_info": null
    },
    {
        "uuid": "d4dabfdc58d3f9b32b29839de8c6367a",
        "title": "新安寒食",
        "author": "戴復古",
        "content": "不拟今年到歙州，要知行止岂人谋。\n一百五日客怀恶，三十六峰春雨愁。\n老矣此身犹道路，凄其归梦绕松楸。\n花瓢僊子无由见，千里江山负远游。",
        "dynasty": "宋",
        "collection_info": null
    },
    {
        "uuid": "dfdc9b29f0d8c6763a554d27cacb78ec",
        "title": "乌聊山登览",
        "author": "戴復古",
        "content": "抖擞嚣尘上翠微，旁溪寺上坐题诗。\n忽闻啼鸟不知处，细看好山无厌时。\n风扫云烟开远景，人携香火谒丛祠。\n客来千里登临意，说与时人未必知。",
        "dynasty": "宋",
        "collection_info": null
    },
    {
        "uuid": "58304b0ac883af0dc16ddbd528835ed1",
        "title": "癖习",
        "author": "戴復古",
        "content": "平生癖习未全除，虚事经心实事疎。\n为惜落花慵扫地，每看修竹欲移居。\n逢人共作亡何饮，拨冗时观未见书。\n争柰一贫随我在，思量不若把犁锄。",
        "dynasty": "宋",
        "collection_info": null
    },
    {
        "uuid": "1e80e32ccc6f90a5c29ce0cf0bc55d80",
        "title": "田园吟",
        "author": "戴復古",
        "content": "自古田园活计长，醉敲牛角取宫商。\n催耕啼后新秧绿，锻磨鸣时大麦黄。\n桐树着花茶户富，梅林无实秫田荒。\n狂夫本是农家子，抛却一犁游四方。",
        "dynasty": "宋",
        "collection_info": null
    },
    {
        "uuid": "74492fbcf17039e9b7cb3b090d6791b5",
        "title": "九日登裴公亭得无灾可避自登山之句何季皋滕审言为之击节足以成篇",
        "author": "戴復古",
        "content": "良辰乐事两相关，不可不求今日閒。\n有酒能赊堪荐菊，无灾可避自登山。\n心怀屈贾千年上，身在潇湘八景间。\n好向樽前开笑口，人生枉自作愁颜。",
        "dynasty": "宋",
        "collection_info": null
    },
    {
        "uuid": "baf465cdf837ab886e580a128ffc99e3",
        "title": "赵升卿有官不肯为里居有贤声访之于深巷中",
        "author": "戴復古",
        "content": "深居陋巷不妨幽，翠竹当门水满沟。\n每遇事来先觉懒，欲为官去又还休。\n田园自乐陶元亮，乡里多称马少游。\n除却读书无所好，有时闲作北岩游。",
        "dynasty": "宋",
        "collection_info": null
    },
    {
        "uuid": "8c4f11b9716b51f0a37646bf7585aef9",
        "title": "括苍石门瀑布",
        "author": "戴復古",
        "content": "少泊石门观瀑布，明知是水却疑非。\n乱抛雪玉从天下，散作云烟到地飞。\n夜听萧萧洗尘梦，风吹细细湿人衣。\n谢公蜡屐经行处，闻有留题在翠微。",
        "dynasty": "宋",
        "collection_info": null
    },
    {
        "uuid": "ff77c1a8de1362b0bac8d8cad463494c",
        "title": "杜门自遣",
        "author": "戴復古",
        "content": "世事茫茫心事灰，众人争处我惊回。\n闭门不管花开落，避俗唯通燕往来。\n富贵在天求不得，光阴转地老相催。\n平生任达陶元亮，千载神交共一杯。",
        "dynasty": "宋",
        "collection_info": null
    },
    {
        "uuid": "e6a449bf7598d96e213d0b84e0dfc777",
        "title": "登快阁黄明府强使和山谷先生留题之韵",
        "author": "戴復古",
        "content": "未登快阁心先快，红日半檐秋雨晴。\n宇宙无边万山立，云烟不动八窗明。\n飞来一鹤天相近，过尽千帆江自横。\n借问金华老僊伯，几人无忝入诗盟。",
        "dynasty": "宋",
        "collection_info": null
    },
    {
        "uuid": "7cb592c4343183addfdd550d7dca04c4",
        "title": "滕王阁次韵刘允叔",
        "author": "戴復古",
        "content": "消遣客怀寻胜事，酒杯诗卷得同携。\n当年杰阁栖龙子，今日空梁落燕泥。\n斜照浴红秋水上，好山横碧画栏西。\n几人登览皆磨灭，唯有前峰压不低。",
        "dynasty": "宋",
        "collection_info": null
    },
    {
        "uuid": "5c164c7eec07ab750228eec19d7068fb",
        "title": "竹洲诸侄孙小集永嘉蒋子高有诗次韵",
        "author": "戴復古",
        "content": "美景能兼乐事难，愁来唯仗酒遮拦。\n昂藏病骨兼诗瘦，料峭春风带腊寒。\n乔木尚疑前辈在，好花应笑老人看。\n忍抛明月先归去，输与诸郎彻夜欢。",
        "dynasty": "宋",
        "collection_info": null
    },
    {
        "uuid": "90bc55211adbb4eb6aa52f72e0ad3560",
        "title": "游云溪与郡宴用太守韵即事二首  其一",
        "author": "戴復古",
        "content": "溪堂久矣无人到，千骑传呼五马来。\n流水奔腾砥柱立，好山呈露晚云开。\n指挥壮士驰骁骑，管领衰翁吊古梅。\n笑问风流羊叔子，几人登览不尘埃。",
        "dynasty": "宋",
        "collection_info": null
    },
    {
        "uuid": "7728261c757d57f837ca8419e2d73027",
        "title": "游云溪与郡宴用太守韵即事二首  其二",
        "author": "戴復古",
        "content": "官府太平无一事，凝香座上着衰翁。\n飘摇短棹游方沼，缥缈高楼倚半空。\n把酒夜深霜落后，吹箫人在月明中。\n使君笑指梅花说，去岁今年事不同。",
        "dynasty": "宋",
        "collection_info": null
    },
    {
        "uuid": "11c63c9ea83431b22defbc59a85c49a1",
        "title": "和高与权",
        "author": "戴復古",
        "content": "相逢休说昧平生，高适能诗久擅名。\n欲课荒芜来入社，羞将老丑对倾城。\n近来客裏仍多病，强向花前举一觥。\n乐极自伤头白早，罇前知我孟云卿。",
        "dynasty": "宋",
        "collection_info": null
    },
    {
        "uuid": "6f23261789ad19eb29883ef50b5c5a73",
        "title": "怀雪蓬姚希声使君  其一",
        "author": "戴復古",
        "content": "寒入疎蓬夜雪深，是非难辩口如瘖。\n一官不幸有奇祸，万事但求无愧心。\n想像骑牛开画卷，丁宁回鴈寄来音。\n传家一首冰壶赋，未信横舟竟陆沉。",
        "dynasty": "宋",
        "collection_info": null
    },
    {
        "uuid": "d69f177eb0228277735822222e3072d5",
        "title": "怀雪蓬姚希声使君  其二",
        "author": "戴復古",
        "content": "有感中来不自禁，短长亭下短长吟。\n梅花差可强人意，竹叶安能醉我心。\n世事无凭多改变，仕途相识半昇沉。\n摩挲老眼从头看，只有青山无古今。",
        "dynasty": "宋",
        "collection_info": null
    },
    {
        "uuid": "ebf4be211362c18129f287320a043e1a",
        "title": "豫章东湖宋谦甫黄存之酌别",
        "author": "戴復古",
        "content": "湖边长记昔年游，生怕清波照白头。\n杨柳萧疎多困雨，芰荷顦顇早惊秋。\n无功及物谈何益，有酒开怀醉即休。\n江上买舟犹未定，明朝尚可为君留。",
        "dynasty": "宋",
        "collection_info": null
    },
    {
        "uuid": "4b1897e3f3543ae4763f47c3df687f35",
        "title": "都中怀竹隠徐渊子直院",
        "author": "戴復古",
        "content": "手携漫刺访朝官，争似沧洲把钓竿。\n万事看从今日别，九原叫起古人难。\n菊花到死犹堪惜，秋叶虽红不耐观。\n多谢天公怜客意，霜风未忍放深寒。",
        "dynasty": "宋",
        "collection_info": null
    },
    {
        "uuid": "c4c4d6edb549772ee32d923a980524c6",
        "title": "人日",
        "author": "戴復古",
        "content": "自换端平新历日，眼看日月倍光辉。\n南州有雪古来少，人日不阴今见稀。\n鼓舞万方观德化，转移一世属天机。\n朝廷有道吾君圣，办作昇平老布衣。",
        "dynasty": "宋",
        "collection_info": null
    },
    {
        "uuid": "309b05a67362e4084a955c189b342861",
        "title": "送刘镇叔安入京谪居三山二十余年，真西山奏令自便，赵用父使君为唱饯其行，坐客二十八人分韵赋诗，得君字",
        "author": "戴復古",
        "content": "二十余年谪宦身，此行便可上青云。\n西山一手为推毂，南浦几人争送君。\n横水流传无垢集，海神惊见老坡文。\n回头莫有关情处，别酒须教满十分。",
        "dynasty": "宋",
        "collection_info": null
    },
    {
        "uuid": "12ab30393be8b670aec3d6db76c60969",
        "title": "三山林唐杰潘庭坚张农师会于丁岩仲新楼",
        "author": "戴復古",
        "content": "又携诗卷到南州，尘满征衫雪满头。\n桃李春风故园梦，江山落日异乡愁。\n樽前一笑真奇事，坐上诸君尽胜流。\n政倚清谈洗胸臆，莫教王粲赋登楼。",
        "dynasty": "宋",
        "collection_info": null
    },
    {
        "uuid": "afe3f10da3a2de0bf2df7f21faa7e146",
        "title": "次韵杜运使见赠",
        "author": "戴復古",
        "content": "飘零敢说是诗人，故旧多居要路津。\n穷贱交游谁復记，江湖踪迹早成陈。\n无心涉世当归隠，有口逢人肯说贫。\n家在翠屏山下住，茅庐虽小可容身。",
        "dynasty": "宋",
        "collection_info": null
    },
    {
        "uuid": "3fad03902ce96ac92b72d4265a0679c5",
        "title": "访漳州赵用父使君",
        "author": "戴復古",
        "content": "幸遇故人为太守，客来不惮路程遥。\n九龙山水连沧海，五马声名动紫霄。\n一意奉行宽大诏，多君不负圣明朝。\n欲知惠爱及人处，听取街头卖炭谣。",
        "dynasty": "宋",
        "collection_info": null
    },
    {
        "uuid": "cc640b0b307cc321d03e92943607e69c",
        "title": "见曾提刑兼安抚",
        "author": "戴復古",
        "content": "传家学术用如新，风采英英照七闽。\n澄按併开都督府，平反专奉太夫人。\n关河未定心忧国，麾节相仍泽在民。\n闻说青云多故旧，不应久作外台臣。",
        "dynasty": "宋",
        "collection_info": null
    },
    {
        "uuid": "ac6ab38845d41246b5218bdf16829813",
        "title": "思归  其一",
        "author": "戴復古",
        "content": "地上皇皇虮虱臣，着衣吃饭亦君恩。\n不能待诏金銮殿，尝欲献诗光范门。\n身在草茅忧社稷，恨无毫髮补干坤。\n才疎命薄成何事，白首归耕东海村。",
        "dynasty": "宋",
        "collection_info": null
    },
    {
        "uuid": "e524c21d0d14d2d5c2b45a5bcc90ebbe",
        "title": "思归  其二",
        "author": "戴復古",
        "content": "躬耕海上奈无田，乍可经营买钓船。\n未有人供令狐米，欲从鬼借尉迟钱。\n回头归路三千里，藉手还乡五百篇。\n幸遇太平时节好，白云深处了残年。",
        "dynasty": "宋",
        "collection_info": null
    },
    {
        "uuid": "53d4681336a3b54dc8bf072bbe4c66eb",
        "title": "赵克勤曾橐卿景寿同登黄南恩南楼  其一",
        "author": "戴復古",
        "content": "欲从高处赏新秋，上尽层坡更上楼。\n天地无穷吾辈老，江山有恨古人休。\n宁随狡兔营三窟，且跨飞鸿阅九州。\n忆着当年杜陵老，一生飘泊也风流。",
        "dynasty": "宋",
        "collection_info": null
    },
    {
        "uuid": "57e22701178bb99b9805c7058754a70b",
        "title": "赵克勤曾橐卿景寿同登黄南恩南楼  其二",
        "author": "戴復古",
        "content": "鄂州南楼不可到，到此南楼眼亦青。\n干坤日月与高致，城郭江山无遁形。\n把酒纵谈心耿耿，倚栏遐眺鬓星星。\n世间万事关愁思，莫使秋风吹酒醒。",
        "dynasty": "宋",
        "collection_info": null
    },
    {
        "uuid": "9cf04c82b80628773894e843127fb6d9",
        "title": "山行遇秀痴翁",
        "author": "戴復古",
        "content": "新冬行乐赏新晴，几箇江湖旧友朋。\n霜蟹得橙同臭味，梅花与菊作交承。\n樽前尽是论文客，林下那逢好事僧。\n机解到时言语别，李翶诗句入传灯。",
        "dynasty": "宋",
        "collection_info": null
    },
    {
        "uuid": "21b716e147626e05065aade1a66526f7",
        "title": "石亭野老家",
        "author": "戴復古",
        "content": "野老将余到石亭，先呼小豹出相迎。\n依凭林谷住家稳，奔走儿童见客惊。\n牛豕与人争径路，桑麻绕屋蔽柴荆。\n溪边不合栽桃李，犹恐春风惹世情。",
        "dynasty": "宋",
        "collection_info": null
    },
    {
        "uuid": "7b3b589a26eb8799298693b668859d2b",
        "title": "读王幼学上殿札子",
        "author": "戴復古",
        "content": "才到朝廷被论归，孤忠幸有九重知。\n神医能识未苏病，国手难翻已败碁。\n四海争传治安策，诸公如在太平时。\n老夫怀抱缘何事，未到秋来早自悲。",
        "dynasty": "宋",
        "collection_info": null
    },
    {
        "uuid": "48453b50244e842372f3cc519daa0683",
        "title": "谢史石窗送酒并茶",
        "author": "戴復古",
        "content": "遣来二物应时须，客子行厨用有余。\n午困政须茶料理，春愁全仗酒消除。\n不胜欢喜拜嘉惠，无限慇懃作谢书。\n君既有来何以报，一床蕲簟两淮鱼。",
        "dynasty": "宋",
        "collection_info": null
    },
    {
        "uuid": "ff9add4d32321be6ae35b830708042e4",
        "title": "阅旧稿见乔丞相诗跋因成此诗",
        "author": "戴復古",
        "content": "三十年前旧诗册，两行钧翰俨如新。\n自甘白屋为寒士，敢说黄扉有故人。\n五雨十风勤燮理，九州四海费经纶。\n年踰八十貂蝉贵，不负明君恐负身。",
        "dynasty": "宋",
        "collection_info": null
    },
    {
        "uuid": "e41f68c6e57b6c3a4efc132556dc157d",
        "title": "衡阳度岁",
        "author": "戴復古",
        "content": "为怀贾谊到长沙，又过衡云湘水涯。\n诗酒放怀真是癖，江湖久客若无家。\n茫茫万事生春梦，草草三杯度岁华。\n把定东风笑相问，忍将桃李换梅花。",
        "dynasty": "宋",
        "collection_info": null
    },
    {
        "uuid": "7daa1bfe061e066b49842992d6696e9c",
        "title": "遇张韩伯说边事",
        "author": "戴復古",
        "content": "每上高楼欲断魂，沿江市井几家存。\n飞鸿历历传边信，芳草青青补烧痕。\n北望苦无多世界，南来别是一干坤。\n相逢莫说伤心事，且把霜螯荐酒樽。",
        "dynasty": "宋",
        "collection_info": null
    },
    {
        "uuid": "942cba24816c130f494c913a0acc536e",
        "title": "有议袁蒙斋者",
        "author": "戴復古",
        "content": "世上苦无公是非，讥评人物信犹疑。\n镜中妍丑无私照，棋上高低有误时。\n怀古尚余乔木在，伤春唯许落花知。\n黄金可办将何用，铸出当年钟子期。",
        "dynasty": "宋",
        "collection_info": null
    },
    {
        "uuid": "60f372bfa525dec3e69562b687ca1a6b",
        "title": "醉吟",
        "author": "戴復古",
        "content": "草茅无路谒君王，白首终为田舍郎。\n近读南华资旷达，欲师西洛愧荒唐。\n干坤万象供诗料，风月一楼为醉乡。\n日晚栖禽归自乐，飞鸣不是怨斜阳。",
        "dynasty": "宋",
        "collection_info": null
    },
    {
        "uuid": "4469930250c9ff698901da999b7f676b",
        "title": "慈云避暑",
        "author": "戴復古",
        "content": "相邀避暑到慈云，细听诸君讲见闻。\n六月美宣歌北伐，五絃思舜奏南熏。\n不忧冷澹无欢伯，自致清凉有此君。\n想像当时河朔饮，樽前不用着红裙。",
        "dynasty": "宋",
        "collection_info": null
    },
    {
        "uuid": "76efc9b68205476aaa68f9446288d8f3",
        "title": "久客还乡",
        "author": "戴復古",
        "content": "短檐纱帽旧麻衣，铁杖扶衰步履迟。\n老去分为无用物，客游谁道有归时。\n丰年村落家家酒，秋日楼台处处诗。\n生长此方真乐土，江淮百姓政流离。",
        "dynasty": "宋",
        "collection_info": null
    },
    {
        "uuid": "dfae1dd0ee6735e04191dd5be99acad5",
        "title": "闻时事",
        "author": "戴復古",
        "content": "昨报西师奏凯还，近闻北顾一时宽。\n淮西勋业归裴度，江右声名属谢安。\n夜雨忽晴看月好，春风渐老惜花残。\n事关气数君知否，麦到秋时天又寒。",
        "dynasty": "宋",
        "collection_info": null
    },
    {
        "uuid": "cef7631eb8a2ccbd7941a6689605b9f6",
        "title": "寄赵德行",
        "author": "戴復古",
        "content": "平生幸甚识诸公，未免归为田舍翁。\n诗稿敢求经御览，客身自笑坐天穷。\n肯将钓手遮西日，独耸吟肩诉北风。\n枉使西山有遗恨，不能置我玉堂中。",
        "dynasty": "宋",
        "collection_info": null
    },
    {
        "uuid": "0d1f3c56fff9dfac2a1f8f1934d6a8bd",
        "title": "到鄂渚",
        "author": "戴復古",
        "content": "连宵歌舞醉东楼，不信樽前有别愁。\n半夜月明何处笛，长江风送故人舟。\n十年浪迹游淮甸，一枕高眠到鄂州。\n明日拟苏堤上看，当春杨柳政风流。",
        "dynasty": "宋",
        "collection_info": null
    },
    {
        "uuid": "d1b9733c9a6f1c592f27089cae99e7a6",
        "title": "舣棹清江",
        "author": "戴復古",
        "content": "舣棹江滨访旧游，十年重到戏渔洲。\n不知芳树在何许，但见落花从此流。\n我醉欲眠因假榻，客行未定且登楼。\n有钱剩买张家酒，准备明朝话别愁。",
        "dynasty": "宋",
        "collection_info": null
    },
    {
        "uuid": "00842f27dbdb28585896d3044f071832",
        "title": "万安县芙蓉峰",
        "author": "戴復古",
        "content": "凌空杰阁为谁开，隔岸芙蓉不用栽。\n今古相传彩云现，江山曾识大苏来。\n酒边歌舞共一笑，客裏登临能几回。\n翠浪玉虹从此去，明朝人在鬰孤台。",
        "dynasty": "宋",
        "collection_info": null
    },
    {
        "uuid": "fe935cdbfbd85f8561ba582d4849b383",
        "title": "汪见可约游青原",
        "author": "戴復古",
        "content": "来访青原古钓矶，溪流衮衮濯龙奇。\n一茶可款从僧话，数局争先对客碁。\n云雨那能败吾事，山林政喜得君诗。\n石头路滑篮舆小，换得扁舟在水湄。",
        "dynasty": "宋",
        "collection_info": null
    },
    {
        "uuid": "44ce1e43a320a98806c80ef0c18c639b",
        "title": "除夜",
        "author": "戴復古",
        "content": "扫除茅舍涤尘嚣，一炷清香拜九霄。\n万物迎春送残腊，一年结局在今宵。\n生盆火烈轰鸣竹，守岁筵开听颂椒。\n野客预知农事好，三冬瑞雪未全消。",
        "dynasty": "宋",
        "collection_info": null
    },
    {
        "uuid": "8365c0387bdc83a09e462e25d4c1b000",
        "title": "黎明府约寻梅",
        "author": "戴復古",
        "content": "霁雪园林粲陆离，九峰山下探梅时。\n三川风月醉中见，百里襟怀琴上知。\n老树着花春到早，长街笼烛夜归迟。\n奚囊一路生光采，中有琴堂唱和诗。",
        "dynasty": "宋",
        "collection_info": null
    },
    {
        "uuid": "669b9526c0adf9aedfe2aada87d76a82",
        "title": "叶宗裔为令叔求竹山诗  其一",
        "author": "戴復古",
        "content": "爱竹旧称王子猷，今君异世等风流。\n山中便是清凉国，门下合封潇洒侯。\n有此一堂真可隠，不妨诸侄与同游。\n吟边想像参差绿，许我携琴一到不。",
        "dynasty": "宋",
        "collection_info": null
    },
    {
        "uuid": "5fdaf9e9cf496c100beabdd2fb7e4e07",
        "title": "叶宗裔为令叔求竹山诗  其二",
        "author": "戴復古",
        "content": "一景分明似渭川，竹山堂好以人贤。\n兰亭价为羲之重，岘首名因叔子传。\n紫翠数峰长在眼，琅玕万箇欲参天。\n老夫身堕尘埃底，遥挹清风亦洒然。",
        "dynasty": "宋",
        "collection_info": null
    },
    {
        "uuid": "94989bf10cf5ff33464f1648fba42154",
        "title": "春日风雨中",
        "author": "戴復古",
        "content": "潇潇风雨闭柴门，年纪衰颓病着身。\n大似梁鸿居海曲，略如公干卧漳滨。\n三春晴暖无多日，一世安闲有几人。\n闻道明朝新醖熟，不妨祭竈请比隣。",
        "dynasty": "宋",
        "collection_info": null
    },
    {
        "uuid": "a98e1664507813b7bd286c76245dbc19",
        "title": "寄吴明辅秘丞  其一",
        "author": "戴復古",
        "content": "吾乡幸有吴夫子，星斗网罗文字胸。\n百鸟收声听鸣凤，千山落木秀孤松。\n旁通沧海江山水，高压云城帢帻峰。\n每见一斑三叹息，白头未得奉从容。",
        "dynasty": "宋",
        "collection_info": null
    },
    {
        "uuid": "9af8027d9bf90ce90a728f824f30bd93",
        "title": "寄吴明辅秘丞  其二",
        "author": "戴復古",
        "content": "七十七翁犹眼明，三台星畔见奎星。\n文章有气吞余子，议论无差本六经。\n愧我不能攀逸驾，得君自足振颓龄。\n玉溪常与荆溪接，分得余波到石屏。",
        "dynasty": "宋",
        "collection_info": null
    },
    {
        "uuid": "244efe287b95cb2d03b0ea7d5f18798b",
        "title": "灵洲梅花",
        "author": "戴復古",
        "content": "穿林傍水几平章，合有春风到草堂。\n自入冬来多是暖，无寻花处却闻香。\n枝南枝北一轮月，山后山前两履霜。\n直看过年开未了，醉吟且放老夫狂。",
        "dynasty": "宋",
        "collection_info": null
    },
    {
        "uuid": "4ee479d17a3e2ee78cff55aeda9e513f",
        "title": "寄广西漕陈鲁叟诰院",
        "author": "戴復古",
        "content": "回首元龙百尺楼，一时诗酒记同游。\n好山历历在人眼，流水滔滔任客舟。\n归鴈欲从何处去，落花恨不为春留。\n锦囊佳句无人问，自别君来白尽头。",
        "dynasty": "宋",
        "collection_info": null
    },
    {
        "uuid": "d50ef9bbea75e1558622988db97b3f00",
        "title": "随军转运司王宣子上巳日会客",
        "author": "戴復古",
        "content": "边头相遇若相期，又见随军转运司。\n忆昨醉君京口酒，伤今读我石壕诗。\n兰亭饮客酬佳节，淝水收功定几时。\n准拟看花花较少，春风全在绿杨枝。",
        "dynasty": "宋",
        "collection_info": null
    },
    {
        "uuid": "2adb38c1a8f59e3ce208c58f6775c956",
        "title": "湖广李漕革夫大卿饮客西湘",
        "author": "戴復古",
        "content": "管领风光此会稀，坐中宾客总能诗。\n神仙有洞寻难见，山水当轩看转奇。\n春不再生陶侃柏，人来多打李邕碑。\n因思屈贾伤今古，国有忠臣无用时。",
        "dynasty": "宋",
        "collection_info": null
    },
    {
        "uuid": "59c72b289ff26fdd5c9757077a3cf0c2",
        "title": "曾云巢同相勉李玉涧不赴召",
        "author": "戴復古",
        "content": "诏书催赴紫宸班，九奏君王乞挂冠。\n日暮倒行非我事，急流勇退有何难。\n地灵不隠金砂胜，秋水长流玉涧寒。\n好把山林寄图画，试教天下故人看。",
        "dynasty": "宋",
        "collection_info": null
    },
    {
        "uuid": "16f9739613a12468f097cc09d25904b3",
        "title": "寄抚州楼使君",
        "author": "戴復古",
        "content": "梦上江西江上船，行随五马五峰前。\n临川太守贤无敌，攻媿先生学有传。\n佳政可书循吏传，斯民共乐太平年。\n不知拟岘台前景，公暇清吟得几篇。",
        "dynasty": "宋",
        "collection_info": null
    },
    {
        "uuid": "0ec6df462f2443a1cbf219520e317d78",
        "title": "江山",
        "author": "戴復古",
        "content": "借得茅楼一倚栏，见成诗句满江天。\n归鸦啼处客投宿，野鸭飞边人上船。\n老眼尚嫌随物转，闲心可惜被贫牵。\n平生错做功名梦，金印何时二顷贤。",
        "dynasty": "宋",
        "collection_info": null
    },
    {
        "uuid": "cc95d894a5b92756169874b43de23938",
        "title": "京口遇薛野鹤",
        "author": "戴復古",
        "content": "天下江山第一州，可能无地着诗流。\n黄金不爱买官职，白髮犹堪上酒楼。\n懊恨牡丹遭雨厄，叮咛芍药为春留。\n狂吟有禁风骚歇，语燕啼鶑代唱酬。",
        "dynasty": "宋",
        "collection_info": null
    },
    {
        "uuid": "a55cd4888aff0a6d98b31228a459fe1c",
        "title": "题邵武熙春台呈王子文使君",
        "author": "戴復古",
        "content": "步到风烟上上头，恍如造物与同游。\n千山表裏重围过，一水中间自在流。\n近郭楼台隔云见，邻峰钟磬出林幽。\n风流太守诗无敌，有暇登临共唱酬。",
        "dynasty": "宋",
        "collection_info": null
    },
    {
        "uuid": "8277d611c252a6a4ebff6fb4ca4c4dea",
        "title": "秋日病余",
        "author": "戴復古",
        "content": "桂子吹香风露深，老夫吟了听蝉吟。\n秋来剩有行山兴，病后全无涉世心。\n诗苦积成双白髮，酒豪轻用万黄金。\n平生意气今如许，独抱传家一破琴。",
        "dynasty": "宋",
        "collection_info": null
    },
    {
        "uuid": "d857d5c56b8025d36a2c133e393e0d65",
        "title": "次韵郡倅王子文小园咏春",
        "author": "戴復古",
        "content": "州县徒劳喜近民，民间何事不关身。\n谁知风月台中客，自是丝纶阁上人。\n万缕绿垂杨柳雨，一梢红破海棠春。\n小园暂作风光主，朝马行随辇路尘。",
        "dynasty": "宋",
        "collection_info": null
    },
    {
        "uuid": "1196a3cf65ef7a504196f47db6160971",
        "title": "安丰倅李华被旨监军入闽讨贼华身督诸将先破贼巢穴所乡辄胜招捕使之成功监军之力居多守汀州四年民頼以安有应变压难之才仆游汀邵间实知其详为赋二首  其一",
        "author": "戴復古",
        "content": "三年壮士起淮濆，贾勇从公定七闽。\n在昔猩鼯中夜啸，而今桃李万山春。\n临危性命轻如叶，破敌机锋妙若神。\n自此南人不知反，使君还亦是天人。",
        "dynasty": "宋",
        "collection_info": null
    },
    {
        "uuid": "1f005617edcab012ae33932b3243139a",
        "title": "安丰倅李华被旨监军入闽讨贼华身督诸将先破贼巢穴所乡辄胜招捕使之成功监军之力居多守汀州四年民頼以安有应变压难之才仆游汀邵间实知其详为赋二首  其二",
        "author": "戴復古",
        "content": "英雄疎畧书生腐，守调如公天下无。\n眼底纷纷付谈笑，胸中事事有规模。\n从他要路争驰毂，独坐偏州再剖符。\n平寇功成在谁手，乱山深处问樵夫。",
        "dynasty": "宋",
        "collection_info": null
    },
    {
        "uuid": "4fc7ed1888dc07d4a5bda4f2bddc0b77",
        "title": "海上鱼西寺",
        "author": "戴復古",
        "content": "北风三日弭行舟，登陆因为岛寺游。\n自笑奔驰如野马，本无拘束似沙鸥。\n人谁与语自缄口，山有可观频举头。\n小雨疎烟晚来景，老僧相对倚钟楼。",
        "dynasty": "宋",
        "collection_info": null
    },
    {
        "uuid": "f6caf6a639f2903474c0bc512e826871",
        "title": "甘穷",
        "author": "戴復古",
        "content": "自甘寂寞坐诗穷，何取多牛积谷翁。\n痛饮不孤连夜月，浮生禁得几秋风。\n芙蓉媚日红相对，螃蟹着霜黄在中。\n白尽鬚毛无可老，此身未死抑愁侬。",
        "dynasty": "宋",
        "collection_info": null
    },
    {
        "uuid": "915dd9ee02a6ae95934534af367de4cf",
        "title": "咏梅投所知",
        "author": "戴復古",
        "content": "洁白无瑕美不娇，烱如珠玉粲林皋。\n独开残腊与时背，奄胜众芳其格高。\n欲启月宫休种桂，如何仙苑却栽桃。\n不将品质分优劣，痛饮花前读楚骚。",
        "dynasty": "宋",
        "collection_info": null
    },
    {
        "uuid": "db020f9e98c6dc60fdda97bb52828941",
        "title": "黄州竹楼呈谢国正",
        "author": "戴復古",
        "content": "每日黄堂事了时，一心惟恐上楼迟。\n发挥天地读周易，管领江山歌杜诗。\n切戒吏来呈簿历，常邀客至共琴碁。\n风流太守谁其似，半似元之半牧之。",
        "dynasty": "宋",
        "collection_info": null
    },
    {
        "uuid": "060e90de8597ddf4236f2ccc81457505",
        "title": "汉阳登览呈王中甫使君",
        "author": "戴復古",
        "content": "西州城郭虽然小，江汉规模壮矣哉。\n大别山头观禹迹，楚波亭上望吴台。\n萧萧修竹凤不至，漠漠平沙鴈又来。\n五马相邀共登览，欲酬秋兴费诗材。",
        "dynasty": "宋",
        "collection_info": null
    },
    {
        "uuid": "aba9fd68770a1dd22be180b996e0d9e0",
        "title": "简陈叔方问病",
        "author": "戴復古",
        "content": "闻君卧病知何病，医者难从脉上寻。\n自是读书多损气，或缘忧国重惊心。\n饱参妙理床头易，细写幽怀膝上琴。\n蛇影无疑自无恙，此方何止直千金。",
        "dynasty": "宋",
        "collection_info": null
    },
    {
        "uuid": "d88910bf07dc48a9b362f231fde3d830",
        "title": "钟春伯园林",
        "author": "戴復古",
        "content": "西风吹起莼鲈兴，八座归来有此山。\n林麓两峰亭榭外，潇湘一片水云间。\n天生景物四时好，人满干坤几箇闲。\n语唤石屏非浪语，常思蜡屐共跻攀。",
        "dynasty": "宋",
        "collection_info": null
    },
    {
        "uuid": "d677d76ac046a18b6e815ea56ee34956",
        "title": "清明前梦得花字",
        "author": "戴復古",
        "content": "白头那办老生涯，幸有痴儿可主家。\n百岁光阴一场梦，三春消息几番花。\n扫松预造清明酒，入峡先租谷雨茶。\n随分支吾度时节，那求不死炼丹砂。",
        "dynasty": "宋",
        "collection_info": null
    },
    {
        "uuid": "218fc4f457a0f2ecdffef683d69138c3",
        "title": "题王制机池上千岩奇观",
        "author": "戴復古",
        "content": "华堂掩映一池清，着此崔巍若化成。\n胸次玲珑具丘壑，世间髣髹见蓬瀛。\n碧云堆上千峰立，绿水光中万象生。\n欲去河阳种桃李，回头又觉宦情轻。",
        "dynasty": "宋",
        "collection_info": null
    },
    {
        "uuid": "ab634b928a30c843f18bf96de7908067",
        "title": "访慧林寺僧因有诗",
        "author": "戴復古",
        "content": "故人有约访乡僧，少坐西林待晚晴。\n双燕护雏更出入，群鸦攫肉斗飞鸣。\n长溪积水流无尽，古木号风诉不平。\n一段见成公案在，请君判断要分明。",
        "dynasty": "宋",
        "collection_info": null
    },
    {
        "uuid": "ecb112f9604df80d25cc0dc457055ccd",
        "title": "陈漕领客西园赏海棠",
        "author": "戴復古",
        "content": "追随玉节赏仙葩，满座风流客更嘉。\n锦绣有光摇竹影，珍珠无价买春华。\n猩红滴滴娇含蕊，雪白纷纷老半花。\n肯对骚坛轻着语，后山诗句已名家。",
        "dynasty": "宋",
        "collection_info": null
    },
    {
        "uuid": "480fcda0a24d0586f060cb8714f76e4b",
        "title": "王和甫主簿卜地改葬双亲一夕梦到一处风水佳甚及到鴈荡罗汉寺后山宛如梦中所见及造圹众石之中独有一穴仅可容双棺孝感如此",
        "author": "戴復古",
        "content": "仇香竭力奉双亲，孝感于天得此坟。\n众石中藏一抔土，来山面对五峰云。\n龟鸾远近参差见，龙虎低昂左右分。\n早见凌云牡丹现，他年朱紫定纷纷。",
        "dynasty": "宋",
        "collection_info": null
    },
    {
        "uuid": "0242de8eb3ed69bea3a6bfbd16d30de2",
        "title": "喜梅雨既晴",
        "author": "戴復古",
        "content": "屋角鸣禽弄好音，楼头夏木绿阴阴。\n镊空白髮愁根在，熟尽黄梅雨意深。\n苔榻有泥妨客坐，稻田足水慰农心。\n老夫已作丰年想，鼓腹思为击壤吟。",
        "dynasty": "宋",
        "collection_info": null
    },
    {
        "uuid": "3c303e26db4e0d3c4e80f7aea70822cb",
        "title": "李司直会客吴运干有诗次韵",
        "author": "戴復古",
        "content": "使君高会集群仙，也使狂夫坐细毡。\n白璧一双酬议论，青春十载棹觥船。\n客愁遇酒退三舍，梅信与春开一先。\n已办扁舟明日去，几时重得到花前。",
        "dynasty": "宋",
        "collection_info": null
    },
    {
        "uuid": "2c355bdf671c524608cfcbb5776cf79e",
        "title": "一相识无辜获罪",
        "author": "戴復古",
        "content": "一宿津亭睡不成，愁来物物是离情。\n月轮高挂山河影，江浪巧为风雨声。\n志士失涂为鬼笑，佳人泣血送君行。\n塞翁得马非为福，公论如天久自明。",
        "dynasty": "宋",
        "collection_info": null
    },
    {
        "uuid": "b748b490faa3eb02ecc1e71f16d7efc3",
        "title": "送黄教授日岩之官章贡",
        "author": "戴復古",
        "content": "久矣闻名不相识，江湖还有见君时。\n出人意表发高论，入我眼中多好诗。\n欲对春风开笑口，不堪世事上愁眉。\n凭谁寄语谢安石，莫为苍生起太迟。",
        "dynasty": "宋",
        "collection_info": null
    },
    {
        "uuid": "c716a209d718a8e9748f080ef22e50e5",
        "title": "家居復有江湖之兴",
        "author": "戴復古",
        "content": "寒儒家舍只寻常，破纸窗边折竹床。\n接物罕逢人可语，寻春多被雨相妨。\n庭垂竹叶因思酒，室有兰花不炷香。\n到底闭门非我事，白鸥心性五湖傍。",
        "dynasty": "宋",
        "collection_info": null
    },
    {
        "uuid": "2c239d2d26fb595ee125d5c393f12409",
        "title": "题亡室真像",
        "author": "戴復古",
        "content": "求名求利两茫茫，千里归来赋悼亡。\n梦井诗成增怅恨，鼓盆歌罢转凄凉。\n情钟我辈那容忍，乳臭诸儿最可伤。\n拂拭丹青呼不醒，世间谁有返魂香。",
        "dynasty": "宋",
        "collection_info": null
    },
    {
        "uuid": "4a6cc47904b1c97719e790881eee7e7a",
        "title": "题赵忠定公雪锦楼诗",
        "author": "戴復古",
        "content": "九鼎重安国势牢，功名易办谤难逃。\n手扶日月扫云雾，身向江湖直羽毛。\n雪锦诗成先谶兆，金縢书启见勤劳。\n纷纷论定知忠定，不负朝廷两字褒。",
        "dynasty": "宋",
        "collection_info": null
    },
    {
        "uuid": "eca7a6c8136c4af53ea3bf7533d38851",
        "title": "陪厉寺丞赏芍药",
        "author": "戴復古",
        "content": "黄堂开宴领佳宾，白鹭青原景一新。\n寄兴江山擅名胜，折衝樽俎静风尘。\n酴醾压架垂垂老，芍药翻阶楚楚春。\n从此庐陵作佳话，平分风月两诗人。",
        "dynasty": "宋",
        "collection_info": null
    },
    {
        "uuid": "576fb4a7d21396e9ac5af5d5d4ae5716",
        "title": "次王应求韵",
        "author": "戴復古",
        "content": "逐日轮蹄走四方，来来去去为何忙。\n无人肯问山林乐，举世争趋名利场。\n以道自修身是宝，无求何用智为囊。\n爱梅栽竹平生语，吐出清风六月凉。",
        "dynasty": "宋",
        "collection_info": null
    },
    {
        "uuid": "8c8ec278addff604a77100b466bb2a96",
        "title": "郡圃寒食",
        "author": "戴復古",
        "content": "与民同乐一开园，佳节何曾禁得烟。\n拍岸绿波浮舴艋，翻空红袖打秋韆。\n眼看花柳心如醉，身在蓬瀛我亦仙。\n明日徐翁坟上约，欲求竹帚恐无缘。",
        "dynasty": "宋",
        "collection_info": null
    },
    {
        "uuid": "384779879087df498733f02ee0d5c8cf",
        "title": "杜仲高相遇约李尉",
        "author": "戴復古",
        "content": "胸中无地着尘埃，有我唯堪把酒杯。\n苦恨好山移不得，生憎俗客去还来。\n秋风吹老东篱菊，春信搀开北岭梅。\n管领风光须我辈，急吹短笛棹船回。",
        "dynasty": "宋",
        "collection_info": null
    },
    {
        "uuid": "1cfcfbd74a37279c9ce9d8793f7a49fd",
        "title": "题萧宰十二咏堂三山两水之亭",
        "author": "戴復古",
        "content": "百载园林復故庐，收功全在五车书。\n一翁二季苏家样，三水两山喻曲居。\n十二咏成传不朽，三千篇出又何如。\n年来事事如人意，敢请先生赋遂初。",
        "dynasty": "宋",
        "collection_info": null
    },
    {
        "uuid": "0f94b9d4f29d5a98e9b08f3f4019df45",
        "title": "陪虞使君登岳阳楼",
        "author": "戴復古",
        "content": "片帆飞过洞庭来，百尺巍巍水面开。\n疑泛灵槎上河汉，如从弱水到蓬莱。\n钧天广乐无闻矣，袖剑仙人安在哉。\n物物尽随波浪去，君山一点独崔嵬。",
        "dynasty": "宋",
        "collection_info": null
    },
    {
        "uuid": "1370aa5327c3b04698287b49d5030064",
        "title": "赠洞霄道士",
        "author": "戴復古",
        "content": "高枕清流卧白云，灵龟骨相鹤精神。\n凡为九炼山中客，定是群仙数内人。\n驯虎岩前攀逸翠，□蚊亭下濯征尘。\n练师莫笑狂夫老，乞我金丹养病身。",
        "dynasty": "宋",
        "collection_info": null
    },
    {
        "uuid": "bd57aacb676b22bd58760a3300e3baa4",
        "title": "阅世  其一",
        "author": "戴復古",
        "content": "一懒一愚兼一痴，从教智士巧能为。\n坦途失脚溪山险，暗室萌心天地知。\n江水长流无尽意，夕阳虽好不多时。\n老夫阅遍人间事，欲和寒山拾得诗。",
        "dynasty": "宋",
        "collection_info": null
    },
    {
        "uuid": "b065e1ead775dcad8c23effafaaed209",
        "title": "阅世  其二",
        "author": "戴復古",
        "content": "积镪多金生怨尤，一温饱外更何求。\n自甘韬遁陶元亮，不爱赢余马少游。\n何取纍纍兼若若，终成莫莫与休休。\n花前适意三杯酒，万事忘机对白鸥。",
        "dynasty": "宋",
        "collection_info": null
    },
    {
        "uuid": "bcc770ca2fe19421c18b4d62af355a75",
        "title": "少算",
        "author": "戴復古",
        "content": "吾生落落果何为，世事纷纷无了期。\n少算人皆嘲我拙，多求我却笑人痴。\n庭花密密疎疎蕊，溪柳长长短短枝。\n万事欲齐齐不得，天机政在不齐时。",
        "dynasty": "宋",
        "collection_info": null
    },
    {
        "uuid": "7e950b4d898f07f15a0f59acee6175d5",
        "title": "南康六老堂",
        "author": "戴復古",
        "content": "庐山脚下开亭舘，柰此千峰百嶂何。\n逸少大书池上墨，少陵狂作醉时歌。\n碧荷秋老香犹在，好月夜深明更多。\n五老揖君天上笑，把杯相对酌金波。",
        "dynasty": "宋",
        "collection_info": null
    },
    {
        "uuid": "22a07960512b7a029b7bcb211eef695a",
        "title": "韩张亭",
        "author": "戴復古",
        "content": "此地曾栖双凤凰，登高怀古北风凉。\n忠规万乘龙颜粲，谪遇千山鸟道荒。\n百里隣居天作合，两贤名与日争光。\n几人缄口贪官职，身在朝廷志已忘。",
        "dynasty": "宋",
        "collection_info": null
    },
    {
        "uuid": "aafffeb3fc983642c28f1500eebc01c4",
        "title": "处世",
        "author": "戴復古",
        "content": "风波境界立身难，处世规模要放宽。\n万事尽从忙裏错，一心须向静中安。\n路当平处经行稳，人有常情耐久看。\n直到始终无悔吝，旁生枝叶便多端。",
        "dynasty": "宋",
        "collection_info": null
    },
    {
        "uuid": "d018448808be3a89b0cf0b9fc4764b26",
        "title": "送别朱兼佥",
        "author": "戴復古",
        "content": "恰喜相逢又语离，愁于江上送君时。\n清谈未了风吹断，白髮可怜天不知。\n樗木自肥伤竹瘦，海棠偷放笑梅迟。\n黄堂若问痴顽老，新有登楼二十诗。",
        "dynasty": "宋",
        "collection_info": null
    },
    {
        "uuid": "faead665d017f1f4f1a69c939957b472",
        "title": "题王制机新楼",
        "author": "戴復古",
        "content": "绿云图上新轮奂，弹压江山气势豪。\n手拍危栏拂星斗，目穷沧海见波涛。\n人间何处望不到，天下有楼无此高。\n俯视河阳桃李巷，清风吹断市尘嚣。",
        "dynasty": "宋",
        "collection_info": null
    },
    {
        "uuid": "c28b9915a3a0ec44f2c693749c618e77",
        "title": "呈姚显叔奉亲送死极孝",
        "author": "戴復古",
        "content": "鴈去多年缺寄音，扁舟无復到山阴。\n卧牛岗上经过少，下马陵前感慨深。\n细读文公千字诔，足知孝子一生心。\n无才为作招魂些，自有悲风宰树吟。",
        "dynasty": "宋",
        "collection_info": null
    },
    {
        "uuid": "6bd77a3898ac535d36ca994370655381",
        "title": "题姚显叔南屿书院",
        "author": "戴復古",
        "content": "朝夕置身书卷间，纷华满眼几曾看。\n山林不受尘埃涴，屋宇无多气象宽。\n立脚怕随流俗转，留心学到古人难。\n漫山桃李争春色，输与寒梅一点酸。",
        "dynasty": "宋",
        "collection_info": null
    },
    {
        "uuid": "6e60ad46e3f41098953c2ede9abd448e",
        "title": "寄朱仲是兼佥",
        "author": "戴復古",
        "content": "光阴日夜催吾老，已作鷄皮鹤髮翁。\n万事装成百年梦，五行注定一生穷。\n残花但有凋零分，枯木难沾造化功。\n若见黄堂烦寄语，何如停我雪楼中。",
        "dynasty": "宋",
        "collection_info": null
    },
    {
        "uuid": "497856babf93fcf3128c80ff9d92a8a5",
        "title": "寄项宜甫兼简韩右司",
        "author": "戴復古",
        "content": "匆匆不暇去相违，草草吟成送别诗。\n千里江山客行远，三秋风雨桂开迟。\n安居但欲无公事，举枉终须有直时。\n若见右司烦寄语，世间公道要扶持。",
        "dynasty": "宋",
        "collection_info": null
    },
    {
        "uuid": "c569d5dab102e01bea29aec8809a230c",
        "title": "阅四家诗卷",
        "author": "戴復古",
        "content": "阅尽四家诗卷子，自然优劣在其中。\n石龟野鹤心相合，菊磵花翁道不同。\n鸣凤翶翔上霄汉，乱蝉萧瑟度秋风。\n一篇论尽诸家体，忆着当年巩睡翁。",
        "dynasty": "宋",
        "collection_info": null
    },
    {
        "uuid": "96df2d8229226d04bc72a3a8335a2fb6",
        "title": "谢吴秘丞作石屏集后序",
        "author": "戴復古",
        "content": "说破当年旧石屏，自惭无德又无能。\n乡来江海疎狂客，今作山林老病僧。\n高卧一楼成宇宙，冷看独影当宾朋。\n恶诗有误公题品，不是夔州杜少陵。",
        "dynasty": "宋",
        "collection_info": null
    },
    {
        "uuid": "b894338819a254cb563777410fe468b4",
        "title": "有感",
        "author": "戴復古",
        "content": "老子生来世法疎，白头思欲把犁锄。\n摩挲此腹空无物，侥倖虚名愧有余。\n憔悴不堪渔父笑，寒温无益贵人书。\n诗家幸有严华谷，襟谊犹能眷眷予。",
        "dynasty": "宋",
        "collection_info": null
    },
    {
        "uuid": "cd9c2685f4e8a823ebf7e8acaf3692e6",
        "title": "湘中",
        "author": "戴復古",
        "content": "一棹无情度碧湘，行行不脱水云乡。\n旗亭少饮村醪薄，田舍新炊晚稻香。\n箫鼓远来朝岳去，包笼争出趁虚忙。\n涂人有愧黄居士，十载看经不下堂。",
        "dynasty": "宋",
        "collection_info": null
    },
    {
        "uuid": "86b436b06c8904fec8ffd67c5f3ba3e7",
        "title": "九日槠洲舟中",
        "author": "戴復古",
        "content": "几年重九客他州，少泊槠田古渡头。\n人向饮中言我乐，谁知笑裏是吾愁。\n黄华可忍抛三径，白髮犹堪柰几秋。\n今日登高无处所，一樽携上枕江楼。",
        "dynasty": "宋",
        "collection_info": null
    },
    {
        "uuid": "41a82eecb78f1127041f2e13c8ff88eb",
        "title": "曾景建得罪道州听读",
        "author": "戴復古",
        "content": "闻说乌台欲勘诗，此身幸不堕危机。\n少陵酒后轻严武，太白花前忤贵妃。\n迁客芬芳穷也达，故人评论是耶非。\n饱参一勺濂溪水，带取光风霁月归。",
        "dynasty": "宋",
        "collection_info": null
    },
    {
        "uuid": "50079df6a2a45b9ae1eb83a3a7d7f1ff",
        "title": "朱行父留度岁",
        "author": "戴復古",
        "content": "衡山之下湘江上，风月留连去较迟。\n四海弟兄多不遇，一门父子两相知。\n梅边竹外三杯酒，岁尾年头几局棋。\n羁旅宦游俱是客，细论心事共题诗。",
        "dynasty": "宋",
        "collection_info": null
    },
    {
        "uuid": "48d87ca25c102598170035387854e05b",
        "title": "梅花",
        "author": "戴復古",
        "content": "潇洒春葩缟寿阳，百花惟有此花强。\n月中分外精神出，雪裏几多风味长。\n折向书窗疑是玉，吟来齿颊亦生香。\n年年茅舍江村畔，勾引诗人费品量。",
        "dynasty": "宋",
        "collection_info": null
    },
    {
        "uuid": "d21ec31081fe2d7164c7e5953c373a79",
        "title": "金陵游览用刘子明韵",
        "author": "戴復古",
        "content": "英雄割据已焉哉，逝水滔滔去不回。\n里巷难寻王谢宅，江山空对凤凰台。\n登临无伴诗为侣，兴废不知梅自开。\n同是游人不同乐，青楼歌舞待君来。",
        "dynasty": "宋",
        "collection_info": null
    },
    {
        "uuid": "a74266f62be4d1aead311402719c6d99",
        "title": "呈赵园令",
        "author": "戴復古",
        "content": "翠云屏嶂碧瑶池，万象前陈属指挥。\n彷佛神仙居处好，寻常宾客到来稀。\n荷花香裏浑无暑，棋子声中却有机。\n别院笙歌促君去，野夫自步月明归。",
        "dynasty": "宋",
        "collection_info": null
    },
    {
        "uuid": "fd62691351464a703512ae91cd8f230c",
        "title": "吉州堆胜楼谢景周司理居其上",
        "author": "戴復古",
        "content": "半天轮奂独嵬峩，遥望青原瞰碧螺。\n纳纳干坤森万象，重重洲渚绕层波。\n诗情雅与江山合，酒兴偏于故旧多。\n靴笏缚君难放浪，樽前狂客自高歌。",
        "dynasty": "宋",
        "collection_info": null
    },
    {
        "uuid": "8dc12a170103826501853e602c2359fe",
        "title": "吴子似提干九高亭小景",
        "author": "戴復古",
        "content": "前日作诗题大概，亭前小景亦堪题。\n绿杨树下茅三架，白水田头菜两畦。\n似酒新鹅初泛浦，如孩黄犊试牵犁。\n十分野趣关心事，到此令人忆剡溪。",
        "dynasty": "宋",
        "collection_info": null
    },
    {
        "uuid": "d773c3080d2efe133fa51603e576525b",
        "title": "泉州紫极宫寿星殿古桧诸葛机宜同赋",
        "author": "戴復古",
        "content": "浪说陈朝八桧碑，何如此桧古而奇。\n灵根据地高千尺，黛色浮空阅四时。\n入欲栋梁劳想像，树存陵谷有迁移。\n寿星赐汝长生诀，化作苍龙守殿墀。",
        "dynasty": "宋",
        "collection_info": null
    },
    {
        "uuid": "6e19c0090402ff69d492f6cded1ed2e5",
        "title": "都中次韵申季山",
        "author": "戴復古",
        "content": "车马喧临十二门，乐从闲处度朝昏。\n诗书岂为功名重，轩冕何如道谊尊。\n志士不能行所学，明君亦或讳忠言。\n世间事事如人意，未必商山有绮园。",
        "dynasty": "宋",
        "collection_info": null
    },
    {
        "uuid": "c9ffd3c724e548f52c96605efa001839",
        "title": "蕲州上官节推同到浮光",
        "author": "戴復古",
        "content": "马蹄相逐到浮光，客裏相宽对举觞。\n夜暖试铺新枕簟，晓寒仍索旧衣裳。\n樱桃着雨便成腐，柳絮随风如许狂。\n连岁经行淮上路，忧时嬴得鬓毛苍。",
        "dynasty": "宋",
        "collection_info": null
    },
    {
        "uuid": "dbcfc6c5bab0217ca9e11745d7bfd527",
        "title": "赣州呈雪蓬姚使君",
        "author": "戴復古",
        "content": "白旗走报山前事，昨日官军破绿林。\n千里人烟皆按堵，一春农事最关心。\n不知郊外雨多少，试探田间水浅深。\n翠玉楼中无限好，可无闲暇一登临。",
        "dynasty": "宋",
        "collection_info": null
    },
    {
        "uuid": "ede60ad38b7664965be203d1dd54b86c",
        "title": "抚州节推萧学易衙宇一新",
        "author": "戴復古",
        "content": "掇取高科如拾芥，爱君才调望君深。\n莫夸书判居莲幕，要把文章入禁林。\n华屋修成官满去，好诗改定客来吟。\n西窗共对萧萧竹，不负三杯话此心。",
        "dynasty": "宋",
        "collection_info": null
    },
    {
        "uuid": "6bf9c50456398dd2f634e9fc4041afa9",
        "title": "汪见可教授约诸丈凤山酌别",
        "author": "戴復古",
        "content": "凤凰洲上凤凰山，草草登临见一斑。\n不立樊墙天广大，剩栽花竹地宽闲。\n白云四面峰千迭，绿柳前头水一湾。\n行色催人诗未就，寄情庭院落花间。",
        "dynasty": "宋",
        "collection_info": null
    },
    {
        "uuid": "d1f087c3076b980743c074c6e27f719d",
        "title": "吉州李伯高会判送盐蠘子鱼比海味之珍者未免为鲈鱼动归兴",
        "author": "戴復古",
        "content": "每思乡味必流涎，一物何能到我前。\n怒奋两螯眸烱烱，饱吞三印腹便便。\n形模突出盐池底，风味横生海峤边。\n合为莼鲈动归兴，久抛东浦钓鱼船。",
        "dynasty": "宋",
        "collection_info": null
    },
    {
        "uuid": "90f613ec2a4d291e859261a9c2523842",
        "title": "癸巳端午呈李伯高",
        "author": "戴復古",
        "content": "客裏几逢端午节，看成雪鬓与霜髯。\n救人采得三年艾，背世翻成六日蟾。\n老境可怜归未得，羁怀长是病相兼。\n猛思一醉酬风月，笑捻菖花揭酒帘。",
        "dynasty": "宋",
        "collection_info": null
    },
    {
        "uuid": "24f4d5ca7f2c5e9f5cd91095240715ad",
        "title": "李深道得苏养直所为深字韵一首不知题何处景俾跋其后",
        "author": "戴復古",
        "content": "都来五十有六字，写出山林无限奇。\n当日所题何处景，祇今但见后湖诗。\n一言一语堪传世，某水某丘仍属谁。\n试向愁烟推白鸟，无情白鸟又何知。",
        "dynasty": "宋",
        "collection_info": null
    },
    {
        "uuid": "bb8ae02b7dfb2bc4323427fe11e4b64f",
        "title": "与侄南隠等赓和",
        "author": "戴復古",
        "content": "梦回啼鸟聒幽櫺，古篆香烟结画屏。\n谈麈一挥尘事少，离骚纔读醉魂醒。\n闲居便是人间乐，克己何须座右铭。\n但了耕桑□门户，我生安分合宁馨。",
        "dynasty": "宋",
        "collection_info": null
    },
    {
        "uuid": "4bb1c795429b6519b581c997dc89bddc",
        "title": "石屏久游湖海祖妣遂题二句于壁云机番白苎和愁织门掩黄花带恨吟后石屏归祖妣已亡矣续成一律",
        "author": "戴復古",
        "content": "伊昔天边望藁砧，天边鱼鴈几浮沉。\n机番白苎和愁织，门掩黄花带恨吟。\n自古诗人皆浪迹，谁知贤妇有关心。\n归来却抱双雏哭，碑刻虽深恨更深。",
        "dynasty": "宋",
        "collection_info": null
    },
    {
        "uuid": "d56809e3b61cfd7820e5882a9c47bc16",
        "title": "腊梅二首  其一",
        "author": "戴復古",
        "content": "天寒好风日，清香透窗纱。\n谁知蜜脾底，有此返魂花。",
        "dynasty": "宋",
        "collection_info": null
    },
    {
        "uuid": "b878dd7cf59d3089cd60e8e033dfde7f",
        "title": "腊梅二首  其二",
        "author": "戴復古",
        "content": "篱菊抱香死，化入岁寒枝。\n依然色尚黄，雪中开更奇。",
        "dynasty": "宋",
        "collection_info": null
    },
    {
        "uuid": "43de7e85ce4b287aaf4284c44e89f3bc",
        "title": "汀州道上",
        "author": "戴復古",
        "content": "宇内何牢落，客行双鬓华。\n千山万山底，老眼付梅花。",
        "dynasty": "宋",
        "collection_info": null
    },
    {
        "uuid": "25306e6b40fcd94bafa69aa49c9b42a7",
        "title": "题周仁甫古香堂二首  其一",
        "author": "戴復古",
        "content": "一登君子堂，满目是秋光。\n桂是月中桂，花非今日香。",
        "dynasty": "宋",
        "collection_info": null
    },
    {
        "uuid": "7cfd980487a630716b1bd1b400ccaae4",
        "title": "题周仁甫古香堂二首  其二",
        "author": "戴復古",
        "content": "秋风动窗户，兼闻书传香。\n种花兼种德，当有折桂郎。",
        "dynasty": "宋",
        "collection_info": null
    },
    {
        "uuid": "9c127a4b761a4efb8440fa80472a6072",
        "title": "寄兴  其一",
        "author": "戴復古",
        "content": "长愿如人意，一生无别离。\n妾当年少日，花似半开时。",
        "dynasty": "宋",
        "collection_info": null
    },
    {
        "uuid": "bf39808e1337ce1808bb4a56b55fad1b",
        "title": "寄兴  其二",
        "author": "戴復古",
        "content": "黄金无足色，白璧有微瑕。\n求人不求备，妾愿老君家。",
        "dynasty": "宋",
        "collection_info": null
    },
    {
        "uuid": "ca251542b4e22df2da7eb5d248ee1c51",
        "title": "赠万杉老秀痴翁二首  其一",
        "author": "戴復古",
        "content": "识得庆云和尚，不痴自号痴翁。\n此老端如五老，高出庐阜诸峰。",
        "dynasty": "宋",
        "collection_info": null
    },
    {
        "uuid": "d68b11a207f112a583142e09c964e809",
        "title": "赠万杉老秀痴翁二首  其二",
        "author": "戴復古",
        "content": "读儒书五千卷，通禅门八万条。\n宴坐万杉林下，四旁风雨萧萧。",
        "dynasty": "宋",
        "collection_info": null
    },
    {
        "uuid": "3ce6e50c1f1b3b2af95d2eec387b064e",
        "title": "江村晚眺二首  其一",
        "author": "戴復古",
        "content": "数点归鸦过别村，隔滩渔笛远相闻。\n菰蒲断岸潮痕湿，日落空江生白云。",
        "dynasty": "宋",
        "collection_info": null
    },
    {
        "uuid": "0f738f3a5683cff87763927f793f7f45",
        "title": "江村晚眺二首  其二",
        "author": "戴復古",
        "content": "江头落日照平沙，潮退渔舠阁岸斜。\n白鸟一双临水立，见人惊起入芦花。",
        "dynasty": "宋",
        "collection_info": null
    },
    {
        "uuid": "046b2a7c8f7b618b1da15211475fd1f0",
        "title": "见山居可喜",
        "author": "戴復古",
        "content": "一溪盘曲到阶除，四面青山画不如。\n修竹罩门梅夹路，诗人居处野人居。",
        "dynasty": "宋",
        "collection_info": null
    },
    {
        "uuid": "22cef832d8e1b3b51d148f86256b827b",
        "title": "初夏",
        "author": "戴復古",
        "content": "红紫光阴不久长，一声啼鴂静年芳。\n阴阴绿树黄鹂语，将与人间作夏凉。",
        "dynasty": "宋",
        "collection_info": null
    },
    {
        "uuid": "65fc33eeb1af6745d806f23b3c1d86a4",
        "title": "桂",
        "author": "戴復古",
        "content": "金谷园林知几家，竞栽桃李作春华。\n无人得似天工巧，明月中间种桂花。",
        "dynasty": "宋",
        "collection_info": null
    },
    {
        "uuid": "3e70f69ce8cfb06eafb04e42d437b0ad",
        "title": "江阴浮远堂",
        "author": "戴復古",
        "content": "横冈下瞰大江流，浮远堂前万里愁。\n最苦无山遮望眼，淮南极目尽神州。",
        "dynasty": "宋",
        "collection_info": null
    },
    {
        "uuid": "d08446f23305b2965ab6eef4096e9854",
        "title": "淮村兵后",
        "author": "戴復古",
        "content": "小桃无主自开花，烟草茫茫带晓鸦。\n几处败垣围故井，乡来一一是人家。",
        "dynasty": "宋",
        "collection_info": null
    },
    {
        "uuid": "94f28b0414ee3449d0e388d9ee4e2812",
        "title": "盱眙北望",
        "author": "戴復古",
        "content": "北望茫茫渺渺间，鸟飞不尽又飞还。\n难禁满目中原泪，莫上都梁第一山。",
        "dynasty": "宋",
        "collection_info": null
    },
    {
        "uuid": "7e5000c8c30247a9bdb316ef9f0bb7fd",
        "title": "访友人家即事",
        "author": "戴復古",
        "content": "烂茅遮屋竹为床，口诵时文鬓已霜。\n妻病无钱供药物，自寻野草试单方。",
        "dynasty": "宋",
        "collection_info": null
    },
    {
        "uuid": "81df009ca796e749ec3147fd4afec328",
        "title": "晚春",
        "author": "戴復古",
        "content": "池塘渴雨蛙声少，庭院无人燕语长。\n午枕不成春草梦，落花风静煮茶香。",
        "dynasty": "宋",
        "collection_info": null
    },
    {
        "uuid": "77914b26224f93c7c2ff5684e25569b4",
        "title": "扬州端午呈赵帅",
        "author": "戴復古",
        "content": "榴花角黍斗时新，今日谁家不酒樽。\n堪笑江湖阻风客，却随蒿艾上朱门。",
        "dynasty": "宋",
        "collection_info": null
    },
    {
        "uuid": "d7e5a0d1c11139126afc6fa95069726c",
        "title": "次韵郭子秀晓行",
        "author": "戴復古",
        "content": "脱叶园林带晓鸦，马蹄步步踏霜华。\n山边水际频凝顾，怕有寒梅昨夜花。",
        "dynasty": "宋",
        "collection_info": null
    },
    {
        "uuid": "a57822453784f25371e9fa742fc1ea7b",
        "title": "山村  其一",
        "author": "戴復古",
        "content": "山崦谁家绿树中，短墙半露石榴红。\n萧然门巷无人到，三两孙随白髮翁。",
        "dynasty": "宋",
        "collection_info": null
    },
    {
        "uuid": "c61a9a7e11b2b955253648ee7624a4fc",
        "title": "山村  其二",
        "author": "戴復古",
        "content": "万竹稍头云气生，四风吹雨又吹晴。\n题诗未了下山去，一路吟声杂水声。",
        "dynasty": "宋",
        "collection_info": null
    },
    {
        "uuid": "5be2586f9472eec7c856df37fbb0158c",
        "title": "题吴熙仲云萍录",
        "author": "戴復古",
        "content": "家在蓬莱海上居，出身履历一时无。\n姓名羞上云萍录，本是烟波一钓徒。",
        "dynasty": "宋",
        "collection_info": null
    },
    {
        "uuid": "7ff9d97f71ebe849e1e9688023fb36e2",
        "title": "湘中遇翁灵舒",
        "author": "戴復古",
        "content": "天台山与鴈山邻，只隔中间一片云。\n一片云边不相识，三千里外却逢君。",
        "dynasty": "宋",
        "collection_info": null
    },
    {
        "uuid": "9dab1a3057d9cf8faed3cdab019f8c35",
        "title": "客中秋晚",
        "author": "戴復古",
        "content": "榴花纔放客辞家，客裏因循见菊花。\n独坐西楼对风雨，天寒犹自着轻纱。",
        "dynasty": "宋",
        "collection_info": null
    },
    {
        "uuid": "079cd4df0e7600ac7163d52fb595e5f9",
        "title": "都中冬日",
        "author": "戴復古",
        "content": "脱却鹴裘付酒家，忍寒图得醉京华。\n一冬天气如春暖，昨日街头卖杏花。",
        "dynasty": "宋",
        "collection_info": null
    },
    {
        "uuid": "417fb4cf2dcd29fc40fdfd631dca275d",
        "title": "湖上",
        "author": "戴復古",
        "content": "湖上团团三十里，若非杨柳即楼台。\n城门未锁黄昏月，更住旗亭把一杯。",
        "dynasty": "宋",
        "collection_info": null
    },
    {
        "uuid": "73bd0f9c2c05a472f7aec60eeb7374d8",
        "title": "冬至",
        "author": "戴復古",
        "content": "时光流转寻常事，世故惊心感慨多。\n一岁休祥在云气，今朝云气果如何。",
        "dynasty": "宋",
        "collection_info": null
    },
    {
        "uuid": "0706115a77d288489fdd9a0f6b2fd44d",
        "title": "钓台",
        "author": "戴復古",
        "content": "万事无心一钓竿，三公不换此江山。\n平山误识刘文叔，惹起虚名满世间。",
        "dynasty": "宋",
        "collection_info": null
    },
    {
        "uuid": "0468c7d84e9b3bc83c2a5ad6544ae23c",
        "title": "端午丰宅之提举送酒",
        "author": "戴復古",
        "content": "海榴花上雨萧萧，自切菖蒲泛浊醪。\n今日独醒无用处，为公痛饮读离骚。",
        "dynasty": "宋",
        "collection_info": null
    },
    {
        "uuid": "ef5c6103218e36d2f0681c6a861940ff",
        "title": "同蕲州上官节推登光州增胜楼",
        "author": "戴復古",
        "content": "增胜楼中共倚栏，平原渺渺接青山。\n夕阳明处人烟少，胡马曾来闯五关。",
        "dynasty": "宋",
        "collection_info": null
    },
    {
        "uuid": "512c7d19b8cef9dad0c95481616bb984",
        "title": "次韵梅花",
        "author": "戴復古",
        "content": "百花看遍莫如梅，更向群芳缺际开。\n寒冷怕行门外路，为渠踏雪过山来。",
        "dynasty": "宋",
        "collection_info": null
    },
    {
        "uuid": "ef5f4a74be89e17d3de4caa71269d998",
        "title": "酴醾",
        "author": "戴復古",
        "content": "东风满架索春饶，三月梁园雪未消。\n剩馥何人炷兰麝，柔枝无力带琼瑶。",
        "dynasty": "宋",
        "collection_info": null
    },
    {
        "uuid": "e01f03ada0b34b079b3f0eaf19b4b433",
        "title": "次韵卢申之正字野兴",
        "author": "戴復古",
        "content": "芋圃蔬畦接井湄，茅檐四面槿篱围。\n门前尽日无人过，牛渡横塘野鸭飞。",
        "dynasty": "宋",
        "collection_info": null
    },
    {
        "uuid": "57c9c188428094938e03b02e00308f4f",
        "title": "题黄州谢深道国正山庵",
        "author": "戴復古",
        "content": "就荒山竹重抽笋，新种池荷晚着花。\n意象全然似村落，又添茅屋两三家。",
        "dynasty": "宋",
        "collection_info": null
    },
    {
        "uuid": "74df40ee618449018b0e6ec8a093fc5b",
        "title": "题郑子寿野趣",
        "author": "戴復古",
        "content": "菜花园圃槿花篱，麦满前坡水满池。\n野老横竿拦鸭过，牧儿携笛倚牛吹。",
        "dynasty": "宋",
        "collection_info": null
    },
    {
        "uuid": "e70005718ec53a2307386fbc0f1200d5",
        "title": "山中见梅",
        "author": "戴復古",
        "content": "踏破溪边一径苔，好山好竹少人来。\n有梅花处惜无酒，三嗅清香当一杯。",
        "dynasty": "宋",
        "collection_info": null
    },
    {
        "uuid": "a0290ec9fe0581a97a2d7b9e466ebd4b",
        "title": "湘西寺观澜轩",
        "author": "戴復古",
        "content": "东岸楼台西岸山，潇湘一片在中间。\n红尘不到沧波上，僧与白云相共闲。",
        "dynasty": "宋",
        "collection_info": null
    },
    {
        "uuid": "1754413be700c6dda4513cf30ebe4010",
        "title": "道乡台",
        "author": "戴復古",
        "content": "万里南迁直谏臣，世间无地可容身。\n夜衝风雨过湘水，頼有青山作主人。",
        "dynasty": "宋",
        "collection_info": null
    },
    {
        "uuid": "0d7add1c9eb85438d4955779c34ebe3d",
        "title": "定王台",
        "author": "戴復古",
        "content": "长沙米换长安土，筑此崔嵬寄远观。\n客子登台千载后，倚栏亦欲望长安。",
        "dynasty": "宋",
        "collection_info": null
    },
    {
        "uuid": "e0d12bd1b2ef37a41fa59ec0add3166e",
        "title": "陶侃柏",
        "author": "戴復古",
        "content": "四绝堂前枯柏树，晋人栽植宋人吟。\n无枝无叶无吟处，聊寓一时怀古心。",
        "dynasty": "宋",
        "collection_info": null
    },
    {
        "uuid": "ca8b6ff7fb0c6a95deebd19a309b795e",
        "title": "东池",
        "author": "戴復古",
        "content": "来寻吾祖隠居处，袅袅春风吹酒旗。\n手把梅花寄愁绝，东池只是旧东池。",
        "dynasty": "宋",
        "collection_info": null
    },
    {
        "uuid": "588e8b1a23ea105d7f9153fb42c03e29",
        "title": "宁乡道上遇张伯声",
        "author": "戴復古",
        "content": "山禽调舌待春咔，江雨收声开晓晴。\n偶遇故人同杖履，梅花树下一诗成。",
        "dynasty": "宋",
        "collection_info": null
    },
    {
        "uuid": "e62236c2773c57b7c578487d3bebb21b",
        "title": "初夏游张园",
        "author": "戴復古",
        "content": "乳鸭池塘水浅深，熟梅天气半阴晴。\n东园载酒西园醉，摘尽枇杷一树金。",
        "dynasty": "宋",
        "collection_info": null
    },
    {
        "uuid": "a7575aa3bc9626b5a80a82de5acb4f7f",
        "title": "鄂渚解缆",
        "author": "戴復古",
        "content": "日日言归不得归，今朝真箇是归期。\n西楼烟水南楼月，别后何人更有诗。",
        "dynasty": "宋",
        "collection_info": null
    },
    {
        "uuid": "e2f46ccf9dc82a2b50ed4c4befa787b5",
        "title": "别许季如",
        "author": "戴復古",
        "content": "久不相逢喜合簪，相从未久又分襟。\n扁舟自逐便风去，却恨无情江水深。",
        "dynasty": "宋",
        "collection_info": null
    },
    {
        "uuid": "547e9d833e9fb8543b956f4789369470",
        "title": "船过桐江怀郭圣与",
        "author": "戴復古",
        "content": "只言君在桐江住，及到桐江不见君。\n日暮空山独惆怅，不知又隔几重云。",
        "dynasty": "宋",
        "collection_info": null
    },
    {
        "uuid": "d36aec0221529ce29864944376364926",
        "title": "买归舟篙子请占牌戏成口号",
        "author": "戴復古",
        "content": "诈称官职不如休，白板无题又可羞。\n只写江湖散人号，不然书作醉乡侯。",
        "dynasty": "宋",
        "collection_info": null
    },
    {
        "uuid": "25caa8a5671170c796f8b8fcdbae5f76",
        "title": "书事",
        "author": "戴復古",
        "content": "打鼓行船未有期，恰如江上阻风时。\n诗中一段闲公事，幸不妨人吃荔枝。",
        "dynasty": "宋",
        "collection_info": null
    },
    {
        "uuid": "ebf582d6fe059a8360197393fc937d73",
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其一",
        "author": "戴復古",
        "content": "五百年前作此亭，亭前古木绿阴清。\n而今古木无存者，頼有新亭繫旧名。",
        "dynasty": "宋",
        "collection_info": null
    },
    {
        "uuid": "9e91709f5d1138764f740bc6ec34c0fd",
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其二",
        "author": "戴復古",
        "content": "惨惨秋风吹客襟，唐人遗迹宋人吟。\n浮云世事多迁变，不独此亭无绿阴。",
        "dynasty": "宋",
        "collection_info": null
    },
    {
        "uuid": "a121616f64039f7183763b66244c30b5",
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其三",
        "author": "戴復古",
        "content": "远山横碧一溪清，白鸟飞边落照明。\n吏散庭阶一无事，绿阴亭上又诗成。",
        "dynasty": "宋",
        "collection_info": null
    },
    {
        "uuid": "c49fafb5b9c881fb79f643ec0a521d51",
        "title": "绿阴亭自唐时有之到今五百年卢肇二三公题诗之后吟声寂寂久矣亭前古木不存绿阴之名殆成虚设今诗人李贾友山作尉于此实居此亭公事之暇与江山风景应接境因人胜见于吟笔多矣友人石屏戴復古访之相与周旋于亭上题四绝句以记曾来  其四",
        "author": "戴復古",
        "content": "政是国家多事秋，渝川县尉亦风流。\n吟诗不废公家事，坐使孟郊输一筹。",
        "dynasty": "宋",
        "collection_info": null
    },
    {
        "uuid": "6f8db1cca8d4f896f2c92d4be1806fc7",
        "title": "次韵谷口郑东子见寄  其一",
        "author": "戴復古",
        "content": "闭门觅句饭牛翁，囊有新诗不怕穷。\n十里梅花生眼底，九峰山色满胸中。",
        "dynasty": "宋",
        "collection_info": null
    },
    {
        "uuid": "95d8e8687431b7e632f7e356c1b9e588",
        "title": "次韵谷口郑东子见寄  其二",
        "author": "戴復古",
        "content": "不管家居四壁空，琢成佳句有神工。\n谪仙会有金銮召，莫道诗人命不通。",
        "dynasty": "宋",
        "collection_info": null
    },
    {
        "uuid": "7b6cc7bf04888092e7fd7cee2f330174",
        "title": "次韵谷口郑东子见寄  其三",
        "author": "戴復古",
        "content": "相看俱作白头翁，出处规模自不同。\n我走江湖作狂梦，君能面壁课成功。",
        "dynasty": "宋",
        "collection_info": null
    },
    {
        "uuid": "86731e14b571acce81adc0edbe8b8bff",
        "title": "次韵谷口郑东子见寄  其四",
        "author": "戴復古",
        "content": "一生飘泊客途中，扶技从人类百工。\n白首归来入诗社，犹思渭北与江东。",
        "dynasty": "宋",
        "collection_info": null
    },
    {
        "uuid": "f9363d25dc54fa7e76ab936e8f3aba8a",
        "title": "次韵谷口郑东子见寄  其五",
        "author": "戴復古",
        "content": "吾乡自昔诗人少，委羽先生后有翁。\n坐客无毡君莫笑，云台有集继家风。",
        "dynasty": "宋",
        "collection_info": null
    },
    {
        "uuid": "ccd03651498ce9dca26a91f92ec16bd2",
        "title": "次韵谷口郑东子见寄  其六",
        "author": "戴復古",
        "content": "自笑诗人多好酒，君能不饮任樽空。\n劝君莫倚醒醒眼，却笑傍人醉面红。",
        "dynasty": "宋",
        "collection_info": null
    },
    {
        "uuid": "74eca0aad231126ba03ae70a11f67ba5",
        "title": "寄后村刘潜夫  其一",
        "author": "戴復古",
        "content": "朝廷不召李功甫，翰苑不着刘潜夫。\n天下文章无用处，奎星夜夜照江湖。",
        "dynasty": "宋",
        "collection_info": null
    },
    {
        "uuid": "2bf19622b1ffb1586016121f557e8dcb",
        "title": "寄后村刘潜夫  其二",
        "author": "戴復古",
        "content": "拥节持麾泽在民，仰看台阁笑无人。\n刘蕡一策传千古，何假君王赐出身。",
        "dynasty": "宋",
        "collection_info": null
    },
    {
        "uuid": "97b5b458380251f77dae58f4e8e29fb3",
        "title": "寄后村刘潜夫  其三",
        "author": "戴復古",
        "content": "客游仙里见君时，拥絮庵中共说诗。\n别后故人知我否，年几八十病支离。",
        "dynasty": "宋",
        "collection_info": null
    },
    {
        "uuid": "d3871c956577567e764f9169b2aea578",
        "title": "中秋李漕冰壶燕集",
        "author": "戴復古",
        "content": "把酒冰壶接胜游，今年喜不负中秋。\n故人心似中秋月，肯为狂夫照白头。",
        "dynasty": "宋",
        "collection_info": null
    },
    {
        "uuid": "4d3815a6ecd639ef7a6b8748da8d98ab",
        "title": "登楼绝句和者甚多又从而用韵择其可录者录之  其一",
        "author": "戴復古",
        "content": "劳生百计不如闲，合把人间比梦间。\n天与老夫供享用，一楼风月两屏山。",
        "dynasty": "宋",
        "collection_info": null
    },
    {
        "uuid": "fd9157fa8a1bbbf88e5cf13ff472febe",
        "title": "登楼绝句和者甚多又从而用韵择其可录者录之  其二",
        "author": "戴復古",
        "content": "心地清凉日日秋，怕沾尘土莫低头。\n置身不在众人下，处处皆成百尺楼。",
        "dynasty": "宋",
        "collection_info": null
    },
    {
        "uuid": "9e49e4082a87902d8f42d2bf93d770d9",
        "title": "登楼绝句和者甚多又从而用韵择其可录者录之  其三",
        "author": "戴復古",
        "content": "小楼题了又还题，一段风流在水西。\n白鸟飞来知乡背，青山元自有高低。",
        "dynasty": "宋",
        "collection_info": null
    },
    {
        "uuid": "bd2f6aeb40bc2b064388b44e764c19ab",
        "title": "登楼绝句和者甚多又从而用韵择其可录者录之  其四",
        "author": "戴復古",
        "content": "富贵于人造物悭，出门又觉世途艰。\n楼头适意三杯酒，禾末清风雨后山。",
        "dynasty": "宋",
        "collection_info": null
    },
    {
        "uuid": "93ef20fe9d282265207c3f6c284008a3",
        "title": "寄上赵南仲枢密  其一",
        "author": "戴復古",
        "content": "贵为公相不如归，一夕飘然去不知。\n乐在五湖风月底，扁舟载酒对西施。",
        "dynasty": "宋",
        "collection_info": null
    },
    {
        "uuid": "eb12e6b4e0105b13c7899d76135ec94e",
        "title": "寄上赵南仲枢密  其二",
        "author": "戴復古",
        "content": "能为明哲保身谋，富贵功名总罢休。\n早向急流中勇退，归来闲伴赤松游。",
        "dynasty": "宋",
        "collection_info": null
    },
    {
        "uuid": "7badb960ebe90b4a155c89367adbadd7",
        "title": "初夏",
        "author": "戴復古",
        "content": "等闲过了一年春，雨后风光夏景新。\n试把樱桃荐杯酒，欲将芍药赠何人。",
        "dynasty": "宋",
        "collection_info": null
    },
    {
        "uuid": "58a309e714ebfa12efabf7f56ffcf451",
        "title": "觅芍药代简岂潜",
        "author": "戴復古",
        "content": "照映亭池芍药春，红红白白斗精神。\n与其雨打风吹去，争似慇懃折赠人。",
        "dynasty": "宋",
        "collection_info": null
    },
    {
        "uuid": "486be82e4740b8dd698ee615ee92d1f5",
        "title": "赵苇江与东嘉诗社诸君游一日携吟卷见过一语谢其来",
        "author": "戴復古",
        "content": "白首无聊老病躯，一心唯觅死头颅。\n时人误作梅花看，今日枝头雪也无。",
        "dynasty": "宋",
        "collection_info": null
    },
    {
        "uuid": "6a512a880574ab6fd02cb31d412dc9c3",
        "title": "得早梅一枝携访酒家",
        "author": "戴復古",
        "content": "旗亭沽酒少裴回，左手梅花右手杯。\n眼见枝头开数蕊，春风自我掌中来。",
        "dynasty": "宋",
        "collection_info": null
    },
    {
        "uuid": "851ae55c3ba6f31e8f309ab2f6e6f6d5",
        "title": "巾子山翠微阁",
        "author": "戴復古",
        "content": "双峰直上与天参，僧共白云栖一庵。\n今古诗人吟不尽，好山无数在江南。",
        "dynasty": "宋",
        "collection_info": null
    },
    {
        "uuid": "4c34f70eb5de405ea61b468e0cb99583",
        "title": "赠饶叔虎谈易论命多奇中",
        "author": "戴復古",
        "content": "中年多病早衰翁，诗不能工枉受穷。\n郊岛五行君识否，要知我命与渠同。",
        "dynasty": "宋",
        "collection_info": null
    },
    {
        "uuid": "6cd95e903410c3e09abfeead2d2a8f53",
        "title": "招山乃诗人刘叔拟故居朱清之得其地清之赴南宫中道而返就招山卜筑不久亦去世  其一",
        "author": "戴復古",
        "content": "半路袖回攀桂手，一生才遂买山心。\n要知此老风流处，来向刘郎吟处吟。",
        "dynasty": "宋",
        "collection_info": null
    },
    {
        "uuid": "9a048691e312105f2394704e4f3d705b",
        "title": "招山乃诗人刘叔拟故居朱清之得其地清之赴南宫中道而返就招山卜筑不久亦去世  其二",
        "author": "戴復古",
        "content": "有钱可买沧浪景，无术能还梦幻身。\n一段江山寄愁绝，百年不见两诗人。",
        "dynasty": "宋",
        "collection_info": null
    },
    {
        "uuid": "4db836435308ede95892276d42ca1aab",
        "title": "湖南漕李革夫被召乃丐归  其一",
        "author": "戴復古",
        "content": "浪说归朝归豫章，新居万柳百花傍。\n何如表奏明光殿，乞取东湖作醉乡。",
        "dynasty": "宋",
        "collection_info": null
    },
    {
        "uuid": "5b6c707b30ac7016f06862bf04fac1f0",
        "title": "湖南漕李革夫被召乃丐归  其二",
        "author": "戴復古",
        "content": "轩冕难遮两鬓华，官居虽好不如家。\n一心懒上朝天马，要趁春风归种花。",
        "dynasty": "宋",
        "collection_info": null
    },
    {
        "uuid": "e66bb875e479ffb9cf20ab5b3c4f5fee",
        "title": "清明感伤",
        "author": "戴復古",
        "content": "客中今日最伤心，忆着家山松树林。\n白石冈头闻杜宇，对他人墓亦沾巾。",
        "dynasty": "宋",
        "collection_info": null
    },
    {
        "uuid": "c4a74769ef5be34aad5057ad28daab92",
        "title": "次韵李伯高",
        "author": "戴復古",
        "content": "莲幕高吟冰雪篇，天才秀发思华年。\n千金买得惊人句，落在鷄林渡海船。",
        "dynasty": "宋",
        "collection_info": null
    },
    {
        "uuid": "4125ddc5c8ac6b9304a885406118f2da",
        "title": "岳市胜业寺悦亭",
        "author": "戴復古",
        "content": "寻幽揽胜老犹勤，但觉吟身瘦几分。\n凈洗一生尘上眼，细看七十二风云。",
        "dynasty": "宋",
        "collection_info": null
    },
    {
        "uuid": "b00aa43c3c85c4df1f9c623a4ed0004c",
        "title": "访旧",
        "author": "戴復古",
        "content": "欲寻西舍问东隣，两巷都非旧住人。\n唯有桑边石池在，依然春水碧粼粼。",
        "dynasty": "宋",
        "collection_info": null
    },
    {
        "uuid": "b4ed02c57df91fde52ef336628b7746a",
        "title": "代简答夏肯父",
        "author": "戴復古",
        "content": "六七十里不为远，百书不如一会面。\n之子相期十日间，要与梅花併相见。",
        "dynasty": "宋",
        "collection_info": null
    },
    {
        "uuid": "d498fb2149b0f20de7be50e35e90a284",
        "title": "寄刘潜夫",
        "author": "戴復古",
        "content": "八斗文章用有余，数车声誉满江湖。\n今年好献南郊赋，幕府文章有暇无。",
        "dynasty": "宋",
        "collection_info": null
    },
    {
        "uuid": "bbed25d73790e4bf9ca0766a8e5cdb34",
        "title": "周子益年八十赴殿  其一",
        "author": "戴復古",
        "content": "七尺渔竿八十翁，钓丝轻袅荻花风。\n功名未遂英雄老，人道磻溪即箇中。",
        "dynasty": "宋",
        "collection_info": null
    },
    {
        "uuid": "6db22b5bcaba64842172ef3b6983d70b",
        "title": "周子益年八十赴殿  其二",
        "author": "戴復古",
        "content": "抛却渔村老钓竿，手遮西日上长安。\n青衫着了寻归路，莫过羊裘七里滩。",
        "dynasty": "宋",
        "collection_info": null
    },
    {
        "uuid": "ac33ed53a3d4f9700f5c53ca165770e4",
        "title": "观捕黄雀",
        "author": "戴復古",
        "content": "披绵争啄晚禾秋，决起森然网扼喉。\n一饱等闲输性命，知机万不及沙鸥。",
        "dynasty": "宋",
        "collection_info": null
    },
    {
        "uuid": "ef0a31da7a0be43795dbaea6c8aba206",
        "title": "九日",
        "author": "戴復古",
        "content": "醉来风帽半欹斜，几度他乡对菊花。\n最苦酒徒星散后，见人儿女倍思家。",
        "dynasty": "宋",
        "collection_info": null
    },
    {
        "uuid": "a046adee4e8932f0711f916bb84bce42",
        "title": "雪中观梅郑子寿畏寒不到",
        "author": "戴復古",
        "content": "孤负溪桥雪与梅，怕寒不肯出门来。\n欲邀郑老同清赏，争得梅花六月开。",
        "dynasty": "宋",
        "collection_info": null
    },
    {
        "uuid": "21074453015fec2dcae6fe4a8126ca63",
        "title": "郑子寿野趣烧烛醉梅花",
        "author": "戴復古",
        "content": "古瓶斜插数枝春，此即君家劝酒人。\n移取堂前双蜡烛，花边照出玉精神。",
        "dynasty": "宋",
        "collection_info": null
    },
    {
        "uuid": "486c175c7972989f218b43a42db53087",
        "title": "东湖看花呈宋原父",
        "author": "戴復古",
        "content": "团团堤路行无极，一株一步杨柳碧。\n佳人反覆看荷花，自恨鬓边簪不得。",
        "dynasty": "宋",
        "collection_info": null
    },
    {
        "uuid": "0e8cdb92912b9aa96bc2503cccb363cd",
        "title": "赣州上清道院呈姚雪蓬",
        "author": "戴復古",
        "content": "短墙不碍远山青，无事烧香读道经。\n时把一杯非好饮，客怀宜醉不宜醒。",
        "dynasty": "宋",
        "collection_info": null
    },
    {
        "uuid": "8a1d879d172f9ee5d1ceaba41c5cf78a",
        "title": "无题",
        "author": "戴復古",
        "content": "忆闻春燕语雕梁，又听秋鸿叫断肠。\n一缕沉烟飞不过，两楼相对立斜阳。",
        "dynasty": "宋",
        "collection_info": null
    },
    {
        "uuid": "45fffd78276e159424ae57a5bf8f6286",
        "title": "到南昌呈宋愿父伯仲黄子鲁诸丈  其一",
        "author": "戴復古",
        "content": "一秋无便寄平安，新鴈声声报早寒。\n昨夜检衣开故箧，去年家信把来看。",
        "dynasty": "宋",
        "collection_info": null
    },
    {
        "uuid": "aee0616535491e059db482f4e45c3a8e",
        "title": "到南昌呈宋愿父伯仲黄子鲁诸丈  其二",
        "author": "戴復古",
        "content": "扁舟几度到南昌，东望家山道路长。\n醉裏不知身是客，故人多处亦吾乡。",
        "dynasty": "宋",
        "collection_info": null
    },
    {
        "uuid": "55ff37564b5959c7a14a9b63d6ca7a32",
        "title": "入闽道中",
        "author": "戴復古",
        "content": "山中寂寞去程赊，莫惜频频到酒家。\n行李萧然还不倍，担头颠倒插梅花。",
        "dynasty": "宋",
        "collection_info": null
    },
    {
        "uuid": "d4c83c2dc48dec1d708413d103ca3612",
        "title": "严仪卿约李友山高与权酌别",
        "author": "戴復古",
        "content": "江天惨澹日凄凉，木未经霜叶未黄。\n今日楼头一杯酒，明朝行客在谁乡。",
        "dynasty": "宋",
        "collection_info": null
    },
    {
        "uuid": "ac53b078cb98419c9b88bf28ea55e71d",
        "title": "李敷文酌别席上口占",
        "author": "戴復古",
        "content": "客子明朝早问程，樽前今夜苦为情。\n使君亦恐伤离别，不使佳人唱渭城。",
        "dynasty": "宋",
        "collection_info": null
    },
    {
        "uuid": "9f6f371136459f1c6088078e889d10ed",
        "title": "李友山索诗卷汀州急递到昭武",
        "author": "戴復古",
        "content": "清时无事更年丰，两地风光诗咏中。\n可是山前无警报，旗铃千里递诗筒。",
        "dynasty": "宋",
        "collection_info": null
    },
    {
        "uuid": "25a921b6d792fe86f7812ede3c270d68",
        "title": "题牛图",
        "author": "戴復古",
        "content": "牡丹花下连宵醉，今日闲看黑牡丹。\n得此躬耕东海曲，一贫无虑百忧宽。",
        "dynasty": "宋",
        "collection_info": null
    },
    {
        "uuid": "ae185589faf064daaacc9020ca0db51a",
        "title": "既别诸故旧独黄希声往曲江禀议未回不及语离  其一",
        "author": "戴復古",
        "content": "别尽诸君不见君，客愁多似海南云。\n一声何处离群鴈，那向江村静处闻。",
        "dynasty": "宋",
        "collection_info": null
    },
    {
        "uuid": "f576bf33f3a86754a62a07e8884909ab",
        "title": "既别诸故旧独黄希声往曲江禀议未回不及语离  其二",
        "author": "戴復古",
        "content": "老年怀抱晚秋天，欲去思君重黯然。\n闻道归来有消息，江头错认几人船。",
        "dynasty": "宋",
        "collection_info": null
    },
    {
        "uuid": "2cf24a919a9b629a6c74b547ef631d2f",
        "title": "林伯仁话别二绝  其一",
        "author": "戴復古",
        "content": "别酒三杯醉不知，梅花岭外故人稀。\n片心暗逐白云去，日日向君行处飞。",
        "dynasty": "宋",
        "collection_info": null
    },
    {
        "uuid": "149f3d1b73e8422f843af0b83801c4fb",
        "title": "林伯仁话别二绝  其二",
        "author": "戴復古",
        "content": "茉莉花边把酒巵，桄榔树下共谈诗。\n醉来一枕西窗下，酒醒方知有别离。",
        "dynasty": "宋",
        "collection_info": null
    },
    {
        "uuid": "1cb165ef89c5da8c49a7e577c8944646",
        "title": "题陈景明梅庐  其一",
        "author": "戴復古",
        "content": "手栽梅核待成林，慈母当年属望深。\n梅未成林人已往，空酸孝子一生心。",
        "dynasty": "宋",
        "collection_info": null
    },
    {
        "uuid": "e2c4637a2bab9511623e16cf6c737f59",
        "title": "题陈景明梅庐  其二",
        "author": "戴復古",
        "content": "思亲如海渺无涯，观物惊心感岁华。\n谁见诗人心苦处，年年挥泪看梅花。",
        "dynasty": "宋",
        "collection_info": null
    },
    {
        "uuid": "510541374f6a0463c63c2a7f00c821f7",
        "title": "题蔡中卿青在堂二首  其一",
        "author": "戴復古",
        "content": "潇潇洒洒屋三间，日日开门见好山。\n但使青青长在眼，一毫尘俗莫相干。",
        "dynasty": "宋",
        "collection_info": null
    },
    {
        "uuid": "674260dcdd6280ca424dfdfe51e72299",
        "title": "题蔡中卿青在堂二首  其二",
        "author": "戴復古",
        "content": "几人富贵不能闲，夜运牙筹日跨鞍。\n役役一生忙裏过，不知屋上有青山。",
        "dynasty": "宋",
        "collection_info": null
    },
    {
        "uuid": "0b99dbb2d338a075db0b39d3d81ea3eb",
        "title": "刘子及赠瑞桂",
        "author": "戴復古",
        "content": "秋光点点明人眼，不比寻常岩桂花。\n天与刘郎作嘉瑞，枝枝金粟间丹砂。",
        "dynasty": "宋",
        "collection_info": null
    },
    {
        "uuid": "72ade7e7d0eabc351a2bead795522a86",
        "title": "寄玉溪林逢吉六首  其一",
        "author": "戴復古",
        "content": "经年不见玉溪翁，百里江山万里同。\n无计相从话心曲，时挥一纸寄西风。",
        "dynasty": "宋",
        "collection_info": null
    },
    {
        "uuid": "3b3e120a3fe71038ae0d778d7c4c05cd",
        "title": "寄玉溪林逢吉六首  其二",
        "author": "戴復古",
        "content": "问君那向城中住，頼有清风濯市尘。\n门外数根杨柳树，细看别作一家春。",
        "dynasty": "宋",
        "collection_info": null
    },
    {
        "uuid": "c07ebccb3af9b4a5f8adcdaa1d8de835",
        "title": "寄玉溪林逢吉六首  其三",
        "author": "戴復古",
        "content": "心腹相知会面稀，一春未有盍簪期。\n西窗风雨愁眠夜，梦到君家赋小诗。",
        "dynasty": "宋",
        "collection_info": null
    },
    {
        "uuid": "3c8c570da9ececbe8aee5b4c9bba0bac",
        "title": "寄玉溪林逢吉六首  其四",
        "author": "戴復古",
        "content": "陋巷深深屋数椽，以文为业砚为田。\n一觞一饭常留客，知是君家内子贤。",
        "dynasty": "宋",
        "collection_info": null
    },
    {
        "uuid": "6ff02a4da3fbae5f16faab62099c5cba",
        "title": "寄玉溪林逢吉六首  其五",
        "author": "戴復古",
        "content": "老夫时作白头吟，爨下焦桐孰赏音。\n敢望荆溪作诗跋，自惭弊帚享千金。",
        "dynasty": "宋",
        "collection_info": null
    },
    {
        "uuid": "599ba4a5d506692eaab0443fc2e1abaa",
        "title": "寄玉溪林逢吉六首  其六",
        "author": "戴復古",
        "content": "王建不能怜贾岛，吟边怀抱向谁开。\n扶病欲迎新太守，不知千骑几时来。",
        "dynasty": "宋",
        "collection_info": null
    },
    {
        "uuid": "444b5f681e863fe5aaab44256438e77b",
        "title": "重阳",
        "author": "戴復古",
        "content": "茱萸半紫菊花黄，时节催人日夜忙。\n便使老夫年满百，无过二十二重阳。",
        "dynasty": "宋",
        "collection_info": null
    },
    {
        "uuid": "209e29b9072781854313bd36049c95a3",
        "title": "题梅岭云封四绝  其一",
        "author": "戴復古",
        "content": "东海边来南海边，长亭三百路三千。\n飘零到此成何事，结得梅花一笑缘。",
        "dynasty": "宋",
        "collection_info": null
    },
    {
        "uuid": "63e08a01ea38f64fb62836015344662b",
        "title": "题梅岭云封四绝  其二",
        "author": "戴復古",
        "content": "淮南得道岭南行，岭上回头作么生。\n传得祖师心印了，钵盂何必与人争。",
        "dynasty": "宋",
        "collection_info": null
    },
    {
        "uuid": "b29e4f4017b86e0e507876626ed708c3",
        "title": "题梅岭云封四绝  其三",
        "author": "戴復古",
        "content": "凿破青山两壁开，石头路上踏成埃。\n梅花自与白云笑，几见夷齐出岭来。",
        "dynasty": "宋",
        "collection_info": null
    },
    {
        "uuid": "1857e7bf234716ae51c9b05f797fb802",
        "title": "题梅岭云封四绝  其四",
        "author": "戴復古",
        "content": "南迁过岭面无惭，前有东坡后澹庵。\n儿辈欲知当日事，青山解语水能谈。",
        "dynasty": "宋",
        "collection_info": null
    },
    {
        "uuid": "f82157c9c24ffcab76e3b9f6cdf28604",
        "title": "戏题诗藁",
        "author": "戴復古",
        "content": "冷澹篇章遇赏难，杜陵清瘦孟郊寒。\n黄金作纸珠排字，未必时人不喜看。",
        "dynasty": "宋",
        "collection_info": null
    },
    {
        "uuid": "7b85d04adb20056abaf1dcbf52a53571",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其一",
        "author": "戴復古",
        "content": "文章随世作低昂，变尽风骚到晚唐。\n举世吟哦推李杜，时人不识有陈黄。",
        "dynasty": "宋",
        "collection_info": null
    },
    {
        "uuid": "675ac685a47759c19681c5c4549b7b3e",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其二",
        "author": "戴復古",
        "content": "古今胸次浩江河，才比诸公十倍过。\n时把文章供戏谑，不知此体误人多。",
        "dynasty": "宋",
        "collection_info": null
    },
    {
        "uuid": "ca83683f173416e73ae6a86dfe8b1a11",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其三",
        "author": "戴復古",
        "content": "曾向吟边问古人，诗家气象贵雄浑。\n雕锼太过伤于巧，朴拙惟宜怕近村。",
        "dynasty": "宋",
        "collection_info": null
    },
    {
        "uuid": "e955c910ace951da2872c64ac6ce7213",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其四",
        "author": "戴復古",
        "content": "意匠如神变化生，笔端有力任从横。\n须教自我胸中出，切忌随人脚后行。",
        "dynasty": "宋",
        "collection_info": null
    },
    {
        "uuid": "47eb4e80c2e1bcb8555111d31f570164",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其五",
        "author": "戴復古",
        "content": "陶写性情为我事，留连光景等儿嬉。\n锦囊言语虽奇绝，不是人间有用诗。",
        "dynasty": "宋",
        "collection_info": null
    },
    {
        "uuid": "b8bd74c2281a084378852cedc59d4815",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其六",
        "author": "戴復古",
        "content": "飘零忧国杜陵老，感寓伤时陈子昂。\n近日不闻秋鹤唳，乱蝉无数噪斜阳。",
        "dynasty": "宋",
        "collection_info": null
    },
    {
        "uuid": "0dd7dcaa85e9b49f62f91ec4c55c7433",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其七",
        "author": "戴復古",
        "content": "欲参诗律似参禅，妙趣不由文字传。\n箇裏稍关心有悞，发为言句自超然。",
        "dynasty": "宋",
        "collection_info": null
    },
    {
        "uuid": "a9220f16a75250ec9058b6b830fc9863",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其八",
        "author": "戴復古",
        "content": "诗本无形在窈冥，网罗天地运吟情。\n有时忽得惊人句，费尽心机做不成。",
        "dynasty": "宋",
        "collection_info": null
    },
    {
        "uuid": "bd609de08b20ee9fe7c59b323b19c141",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其九",
        "author": "戴復古",
        "content": "作诗不与作文比，以韵成章怕韵虚。\n押得韵来如砥柱，动移不得见工夫。",
        "dynasty": "宋",
        "collection_info": null
    },
    {
        "uuid": "34d4d604e5979ba168908fcc966055f2",
        "title": "昭武太守王子文日与李贾严羽共观前辈一两家诗及晚唐诗因有论诗十绝子文见之谓无甚高论亦可作诗家小学须知  其一○",
        "author": "戴復古",
        "content": "草就篇章只等闲，作诗容易改诗难。\n玉经雕琢方成器，句要丰腴字要安。",
        "dynasty": "宋",
        "collection_info": null
    },
    {
        "uuid": "9957fc942dee2bec5f2f08587cbb7371",
        "title": "思家",
        "author": "戴復古",
        "content": "湖海三年客，妻孥四壁居。\n饥寒应不免，疾病又何如。\n日夜思归切，平生作计疎。\n愁来仍酒醒，不忍读家书。",
        "dynasty": "宋",
        "collection_info": null
    },
    {
        "uuid": "4c4fdb32b6fa12483367ffade576f5cf",
        "title": "楼上观山",
        "author": "戴復古",
        "content": "九陌黄尘没马头，人来人去几时休。\n谁家有酒身无事，长对青山不下楼。",
        "dynasty": "宋",
        "collection_info": null
    },
    {
        "uuid": "8e8f5892162f54dfc4a747716bca8d0e",
        "title": "林下得月以木阴蔽遮为恨",
        "author": "戴復古",
        "content": "夏日思栽千树林，月明恨不扫寒阴。\n眼前物物皆如此，世事何能两遂心。",
        "dynasty": "宋",
        "collection_info": null
    },
    {
        "uuid": "650630771585347b14a166d222155144",
        "title": "越上青店候别杨休文",
        "author": "戴復古",
        "content": "千载江湖共此心，老来相见怕分襟。\n手搔白髮望君至，车马不来溪水深。",
        "dynasty": "宋",
        "collection_info": null
    },
    {
        "uuid": "8564702b55b424bd2e3e203656c0001c",
        "title": "溪上",
        "author": "戴復古",
        "content": "小楼萧洒面晴川，袅袅西风扫暮烟。\n碧水明霞两相照，秋光全在夕阳天。",
        "dynasty": "宋",
        "collection_info": null
    },
    {
        "uuid": "fac6c03dc10302a5db69d97db14fff4e",
        "title": "宝觉僧房",
        "author": "戴復古",
        "content": "溪近泉声在枕边，月移梅影到窗前。\n水沈烟冷灯花落，半夜酒醒人不眠。",
        "dynasty": "宋",
        "collection_info": null
    },
    {
        "uuid": "1db34a5ab3df3d7fd60affbcd526a091",
        "title": "豫章东湖",
        "author": "戴復古",
        "content": "亭亭绿荷叶，密密罩清波。\n为见湖光少，却嫌荷叶多。",
        "dynasty": "宋",
        "collection_info": null
    },
    {
        "uuid": "649925e01717efc0581b56485243fc03",
        "title": "山村",
        "author": "戴復古",
        "content": "野水开冰出，山云带雨行。\n白鸥乘晓泛，黄犊试春耕。\n地僻民风古，年丰米价平。\n村居自萧洒，况有读书声。",
        "dynasty": "宋",
        "collection_info": null
    },
    {
        "uuid": "0354201c8a1d67fce4f0c44b4d9ed9cb",
        "title": "白鹤观",
        "author": "戴復古",
        "content": "荒径行如错，蟠松看转奇。\n鸟声人静处，山色雨晴时。\n赊得溪翁酒，閒寻道士棋。\n箇中有佳趣，莫怪下山迟。",
        "dynasty": "宋",
        "collection_info": null
    },
    {
        "uuid": "479ea72e005147f4f83f7257bbb81d55",
        "title": "岳市胜业寺禹柏",
        "author": "戴復古",
        "content": "三千年老柏，怪怪復奇奇。\n剖彼一枯腹，离为九折枝。\n蟠根半生死，阅世几兴衰。\n神禹所栽植，山灵常护持。",
        "dynasty": "宋",
        "collection_info": null
    },
    {
        "uuid": "58a0092c95aebce0857a9a3a7a033169",
        "title": "南剑溪上",
        "author": "戴復古",
        "content": "长舟不用柂，沙上木为篙。\n溪路湾环转，滩声日夜号。\n居人不觉险，行客始知劳。\n四望无平地，山田级级高。",
        "dynasty": "宋",
        "collection_info": null
    },
    {
        "uuid": "1cf916325ca69e24c0d26b7ebde257f1",
        "title": "别严沧浪",
        "author": "戴復古",
        "content": "三生汉严助，笔阵抵千兵。\n雅志从南隠，吟诗到北征。\n结交疑泛爱，惜别见真情。\n来岁春花发，相期在上京。",
        "dynasty": "宋",
        "collection_info": null
    },
    {
        "uuid": "92e3a87215e8516470b1feeaa75501d1",
        "title": "闻机上妇说蚕事之辛勤织未成缣往往取偿债家",
        "author": "戴復古",
        "content": "荷君问讯蚕家事，此是妇人辛苦媒。\n典尽衣裳酬叶价，忙无心绪向妆台。\n缲声未断机声续，私债未偿官债催。\n织未成缣分翦尽，妾身争得一丝来。",
        "dynasty": "宋",
        "collection_info": null
    },
    {
        "uuid": "b52088cf9eb6c1cd9ad57fc25118bd8d",
        "title": "怀家三首  其一",
        "author": "戴復古",
        "content": "白髮出门来，三见梅花谢。\n客路有岁年，归心无昼夜。",
        "dynasty": "宋",
        "collection_info": null
    },
    {
        "uuid": "67386824899fa4e8b8d5940f2f1f4207",
        "title": "怀家三首  其二",
        "author": "戴復古",
        "content": "强言不思家，对人作意气。\n惟有布被头，见我思家泪。",
        "dynasty": "宋",
        "collection_info": null
    },
    {
        "uuid": "dbd26ac7dabccbb13c8c77e0bbc028d1",
        "title": "怀家三首  其三",
        "author": "戴復古",
        "content": "三年寄百书，几书到我屋。\n昨夜梦中归，及见老妻哭。",
        "dynasty": "宋",
        "collection_info": null
    },
    {
        "uuid": "b7ce43cd8191155ce6b1fb9d87189b29",
        "title": "家中作",
        "author": "戴復古",
        "content": "四海飘零似落花，十年秋鬓带霜华。\n归无驷马空题柱，敝尽貂裘忙到家。\n触目半成愁境界，安心旋办老生涯。\n可怜持蟹持杯手，小圃携锄学种瓜。",
        "dynasty": "宋",
        "collection_info": null
    },
    {
        "uuid": "6e23a13ebbc552fd345db60e1e8afe86",
        "title": "山村",
        "author": "戴復古",
        "content": "野老幽居处，成吾一首诗。\n桑枝碍行路，瓜蔓网疎篱。\n牧去牛将犊，人来犬护儿。\n生涯虽朴略，气象自熙熙。",
        "dynasty": "宋",
        "collection_info": null
    },
    {
        "uuid": "b61de9f16027cadb12e766277ea3e323",
        "title": "衡阳舟中",
        "author": "戴復古",
        "content": "萧萧风雨送行舟，小泊垂杨古渡头。\n不忍缓行江上路，落梅片片是诗愁。",
        "dynasty": "宋",
        "collection_info": null
    },
    {
        "uuid": "722e28eb413cf43624c5a9afacc482f7",
        "title": "村景",
        "author": "戴復古",
        "content": "箫鼓迎神赛社筵，藤枝摇曳打秋韆。\n坐中翁妪鬓如雪，也把山花插满颠。",
        "dynasty": "宋",
        "collection_info": null
    },
    {
        "uuid": "f4dc3e20fcb3f0078861632cfedc7d8b",
        "title": "溪上",
        "author": "戴復古",
        "content": "山腰有路穿修竹，水面无桥涉浅沙。\n夹岸人家尽农圃，秋风吹老木棉花。",
        "dynasty": "宋",
        "collection_info": null
    },
    {
        "uuid": "5184d61f66bb1c2b9c3820cb55cbaca7",
        "title": "题尹惟晓芙蓉翠羽图",
        "author": "戴復古",
        "content": "何人妙笔起秋风，吹破枝头烂漫红。\n翠羽飞来又飞去，一心祇在蓼花丛。",
        "dynasty": "宋",
        "collection_info": null
    },
    {
        "uuid": "07a1357c668db651b14958fd383cb123",
        "title": "庐山马上",
        "author": "戴復古",
        "content": "青松路径白云关，有客来寻半日閒。\n十载灞桥馿子上，争如骑马看庐山。",
        "dynasty": "宋",
        "collection_info": null
    },
    {
        "uuid": "efa7c39aa4e6ec7a7036c0c6c3d44f06",
        "title": "海棠",
        "author": "戴復古",
        "content": "十月园林不雨霜，朝曦赫赫似秋阳。\n夜来听得游人语，不见梅花见海棠。",
        "dynasty": "宋",
        "collection_info": null
    },
    {
        "uuid": "44c439239409a07493731e47e3b97a2d",
        "title": "新岁",
        "author": "戴復古",
        "content": "新年试笔欲题诗，老去才衰得句迟。\n春事未容桃李觉，梅花开到北边枝。",
        "dynasty": "宋",
        "collection_info": null
    },
    {
        "uuid": "271c76b19595213363d01ab55e8fd3d4",
        "title": "雪后暖",
        "author": "戴復古",
        "content": "先腊梅花谢，不冰溪水流。\n早尝春菜餠，暖卸木终裘。\n去岁三冬雪，今年百谷秋。\n此冬无此瑞，又为老农忧。",
        "dynasty": "宋",
        "collection_info": null
    },
    {
        "uuid": "4802d2970d126b3de58839d64475b154",
        "title": "画山",
        "author": "戴復古",
        "content": "几簇云烟几段山，画成烟雨渺茫间。\n扁舟三两溪桥上，一路更无人往还。",
        "dynasty": "宋",
        "collection_info": null
    },
    {
        "uuid": "edd7041aca3675b619d2fa72fb849d24",
        "title": "洞霄宫",
        "author": "戴復古",
        "content": "天柱峰头一振衣，云开岩路雨晴时。\n登临欲访神仙事，纪述都无汉晋碑。\n拍手数声龙井跃，篝灯一览洞天奇。\n林间安得栖身处，欲炼金丹饵玉芝。",
        "dynasty": "宋",
        "collection_info": null
    },
    {
        "uuid": "8b4417169ef01ecc9c8f5bc2953ad0bf",
        "title": "山村",
        "author": "戴復古",
        "content": "雨过山村六月凉，田田流水稻花香。\n松边一石平如榻，坐听风蝉送夕阳。",
        "dynasty": "宋",
        "collection_info": null
    },
    {
        "uuid": "3081b7de4dbe6d7626684ca10cd1b570",
        "title": "泉广载铜钱入外国",
        "author": "戴復古",
        "content": "人望南风贾舶归，利通中国海南夷。\n珠珍犀象来无限，但恐青钱有尽时。",
        "dynasty": "宋",
        "collection_info": null
    },
    {
        "uuid": "c9917313d9cf1be6d7f06edd5bd3d762",
        "title": "罗汉寺",
        "author": "戴復古",
        "content": "半空紫翠隔微茫，隠隠钟声落下方。\n名胜直同天地老，青山不管古今忙。\n散分瀑布烟霞润，点检苍松岁月长。\n绝顶好云如恋客，尽教怡阅到斜阳。",
        "dynasty": "宋",
        "collection_info": null
    },
    {
        "uuid": "9c564663c4ae4fa9e032856607d3d7ad",
        "title": "留守参政大资范公余同年进士往岁帅桂林题刻最多四方传之暇日尝与同寮遍观因即公所名壶天观题数语",
        "author": "戴復古",
        "content": "宣政喜边功，隆兑筑州县。\n程公自名岩，刻石记所建。\n得既不偿费，中兴弃不缮。\n诞谩磨崖辞，当日妄夸衒。\n英英石湖仙，改作壶天观。\n壁间三大字，庄重如峩弁。\n诗文鸾鹤音，笔势龙蛇变。\n登高瞰洞户，灕水澄如练。\n胜概耸灵台，遐观起三叹。\n玲珑二十四，妙墨镌题徧。\n我来为拂尘，端若侍颜面。\n邦人颂遗爱，寿骨癯且健。\n今坐玉麟堂，安得使之见。",
        "dynasty": "宋",
        "collection_info": null
    },
    {
        "uuid": "06dee3d69dfe0efd301a93f1cbd816b8",
        "title": "句  其一",
        "author": "戴復古",
        "content": "槎牙老树得春早，摘索好枝和雪攀。",
        "dynasty": "宋",
        "collection_info": null
    },
    {
        "uuid": "f5acaf59e6dbabdba0b2c4bd8f2a2894",
        "title": "句  其二",
        "author": "戴復古",
        "content": "每遇花时人竞取，祇愁斫尽春风枝。",
        "dynasty": "宋",
        "collection_info": null
    },
    {
        "uuid": "98c1e04d31d8314b38c6c7beb52aa877",
        "title": "句  其三",
        "author": "戴復古",
        "content": "就中一种芙蓉别，只恐鹅黄学道粧。",
        "dynasty": "宋",
        "collection_info": null
    },
    {
        "uuid": "a116b0bfd6b5616b90c08fda39fc403d",
        "title": "句  其四",
        "author": "戴復古",
        "content": "诗骨梅花瘦，归心江水流。",
        "dynasty": "宋",
        "collection_info": null
    }
]