[
    {
        "uuid": "ad8fdd10a848f684f49ec1f19cd730a4",
        "title": "偈颂三十四首  其一",
        "author": "释如净",
        "content": "截断程途蓦直来，干坤洞彻此门开。\n左边拍兮右边吹，倒翻关捩起风雷。",
        "dynasty": "宋",
        "collection_info": null
    },
    {
        "uuid": "d8c71dcd977f713a79b6ef61ce31bd5e",
        "title": "偈颂三十四首  其二",
        "author": "释如净",
        "content": "开殿见佛，眼中毒刺。\n咄，拔却刺。\n礼拜烧香，颠倒钝置。",
        "dynasty": "宋",
        "collection_info": null
    },
    {
        "uuid": "cffe26f489e12dd2b415781a1dc2ae7c",
        "title": "偈颂三十四首  其三",
        "author": "释如净",
        "content": "抉出达磨眼睛，作泥弹子打人。\n海枯彻过底，波浪拍天高。",
        "dynasty": "宋",
        "collection_info": null
    },
    {
        "uuid": "3548bde18d79c11af707cd97b89d42e1",
        "title": "偈颂三十四首  其四",
        "author": "释如净",
        "content": "笔头秃尽一毫通，至治寥寥静极中。\n点起风云传号令，雷霆泼墨振纲宗。",
        "dynasty": "宋",
        "collection_info": null
    },
    {
        "uuid": "6cfb6c12360f9f11d51109453c753587",
        "title": "偈颂三十四首  其五",
        "author": "释如净",
        "content": "瞿昙顶骨，夫子眼睛。\n两彩一赛，玉振金声。",
        "dynasty": "宋",
        "collection_info": null
    },
    {
        "uuid": "2b84b9ab117a5a534b16c9f19859e4f3",
        "title": "偈颂三十四首  其六",
        "author": "释如净",
        "content": "大地平沈，此座高广。\n千变万化，无功受赏。",
        "dynasty": "宋",
        "collection_info": null
    },
    {
        "uuid": "cf4db85fcb96815ec09dd3048ce1e2d6",
        "title": "偈颂三十四首  其七",
        "author": "释如净",
        "content": "露柱怀胎，忽然爆裂。\n突出无孔铁槌，历劫都卢败缺。",
        "dynasty": "宋",
        "collection_info": null
    },
    {
        "uuid": "c593058983a5e16f287062473e9cccce",
        "title": "偈颂三十四首  其八",
        "author": "释如净",
        "content": "一举首登龙虎榜，太平亲到凤凰池。\n全生全杀超言象，更透机先向上机。",
        "dynasty": "宋",
        "collection_info": null
    },
    {
        "uuid": "5de3b6b18976598a5ef43d5a9da7b92b",
        "title": "偈颂三十四首  其九",
        "author": "释如净",
        "content": "拔断毒蛇尾巴，穿住黑牛鼻孔。\n虚空背上牵来，大地六番震动。\n甚恶毒兮甚仇雠，屎尿腥臊汗血流。\n拟将眼觑无踪迹，箇是清凉第一头。",
        "dynasty": "宋",
        "collection_info": null
    },
    {
        "uuid": "55e74ac221ba24a7a6e7f8f36353ef09",
        "title": "偈颂三十四首  其一○",
        "author": "释如净",
        "content": "过去然灯佛，相牵弄业识。\n现在漏灯盏，光影瞒人眼。\n未来干纸捻，贼赃无处典。\n咄，髑髅前点破，鼻孔裏看见。\n衲僧门下黑漫漫，历劫不分通一线。",
        "dynasty": "宋",
        "collection_info": null
    },
    {
        "uuid": "83449e196e5a315737d67833f3e76b37",
        "title": "偈颂三十四首  其一一",
        "author": "释如净",
        "content": "梅花清晓香，烂熳而借功。\n柳线早春浓，日暄而转位。\n非那边去，从者裏来。\n哆哆和和兮主宾妙叶，跛跛挈挈兮偏正全该。",
        "dynasty": "宋",
        "collection_info": null
    },
    {
        "uuid": "948438905a304d3023355ad23edf3d56",
        "title": "偈颂三十四首  其一二",
        "author": "释如净",
        "content": "春风轻，春日晴。\n柳眼青，黄鶑鸣。\n鬰鬰葱葱生瑞气，世上老人天上星。\n释迦讚叹，弥勒证明，蟠桃仙果笑中呈。\n林下衲僧将何酬献，手中千古一枝藤。",
        "dynasty": "宋",
        "collection_info": null
    },
    {
        "uuid": "a3590275fd7a2cdf03df557bd336112e",
        "title": "偈颂三十四首  其一三",
        "author": "释如净",
        "content": "三分光阴二早过，迟日江山丽。\n灵台一点不揩磨，春风花草香。\n贪生逐日区区去，泥融飞燕子。\n唤不回头争奈何，沙暖睡鸳鸯。",
        "dynasty": "宋",
        "collection_info": null
    },
    {
        "uuid": "92affdaec6b2c3e00aeb9d980d041389",
        "title": "偈颂三十四首  其一四",
        "author": "释如净",
        "content": "云开山岳露，雨过色新鲜。\n翟昙不出世，败阙未生前。\n天上天下，贼是小人。\n三拜起来浇恶水，谩将掩彩当慇懃。",
        "dynasty": "宋",
        "collection_info": null
    },
    {
        "uuid": "e8e006ea75f2fde91064df594a1d6b01",
        "title": "偈颂三十四首  其一五",
        "author": "释如净",
        "content": "一叶落，空索索。\n天下秋，干剥剥。\n霹雳一声，滂沱大霔，笑看乌藤倒上树。",
        "dynasty": "宋",
        "collection_info": null
    },
    {
        "uuid": "66ddfb82ffb590cc65100c9dba869823",
        "title": "偈颂三十四首  其一六",
        "author": "释如净",
        "content": "六年落草野狐精，跳出浑身是葛藤。\n打失眼睛无觅处，诳人刚道悟明星。",
        "dynasty": "宋",
        "collection_info": null
    },
    {
        "uuid": "b5726e14e2710da27f84ab0c786c9901",
        "title": "偈颂三十四首  其一七",
        "author": "释如净",
        "content": "今朝正月初一，一举上上大吉。\n吉无不利，春风和气。\n散入花梢百草头，尘尘剎剎转风流。",
        "dynasty": "宋",
        "collection_info": null
    },
    {
        "uuid": "f6c85d747d2f29dabf747f4c55f1a92f",
        "title": "偈颂三十四首  其一八",
        "author": "释如净",
        "content": "髑髅前，脑盖后，一点洞明光影裏走。\n咄，然灯古佛转誵讹。",
        "dynasty": "宋",
        "collection_info": null
    },
    {
        "uuid": "0fd3d7f56fa245e649e23d7672840f33",
        "title": "偈颂三十四首  其一九",
        "author": "释如净",
        "content": "无面目汉，面目全该。\n日烘杨柳眼，烟抹杏花腮。\n黄鶑啼不尽，特地下枝来。",
        "dynasty": "宋",
        "collection_info": null
    },
    {
        "uuid": "73b5baa9ae6326f06bfa15312e48f35e",
        "title": "偈颂三十四首  其二○",
        "author": "释如净",
        "content": "瞿昙夜半翻筋斗，万像平沈大地空。\n赢得波旬拍手笑，灯笼露柱暗搥胸。",
        "dynasty": "宋",
        "collection_info": null
    },
    {
        "uuid": "af9fa488ed4714451ceff3fa1f13f38d",
        "title": "偈颂三十四首  其二一",
        "author": "释如净",
        "content": "龙生龙，凤生凤，指天指地独称尊，老鼠养儿巡屋栋。\n共将恶水蓦头浇，万两黄金也合消。",
        "dynasty": "宋",
        "collection_info": null
    },
    {
        "uuid": "c53ba30fb65dfb3aa9d60941a2dc572b",
        "title": "偈颂三十四首  其二二",
        "author": "释如净",
        "content": "白圭无玷，顽石点头。\n转关一拶，佛祖仇雠。\n咦，咬猪狗汉转风流。",
        "dynasty": "宋",
        "collection_info": null
    },
    {
        "uuid": "78cba6ffc451ea6e705b4df92d6cef38",
        "title": "偈颂三十四首  其二三",
        "author": "释如净",
        "content": "云散秋空，即心见月。\n家家门前照明月，处处行人共明月。\n骑鲸捉月，撑船载月。\n忽然月落夜沈沈，笑杀胡僧齿门缺。",
        "dynasty": "宋",
        "collection_info": null
    },
    {
        "uuid": "157e65a485b7dd81f901edc268e875b0",
        "title": "偈颂三十四首  其二四",
        "author": "释如净",
        "content": "当堂不露，主人翁元是旧时。\n借影全彰，第一座屈烦今日。\n雪夜金乌历堂，炎天玉兔转怀。\n妙叶儿孙，全该祖父。\n木人执板云中拍，石女含笙水底吸。",
        "dynasty": "宋",
        "collection_info": null
    },
    {
        "uuid": "f9b6200fb108fe6bd30aa05f242fa972",
        "title": "偈颂三十四首  其二五",
        "author": "释如净",
        "content": "清凉大火聚，炎炎没回互。\n衲僧赤骨律，通身是剑树。\n在裏许相挨厮拶，在裏许放行把住。\n放行把住逞风流，总是冤家笑点头。",
        "dynasty": "宋",
        "collection_info": null
    },
    {
        "uuid": "fec1fcbdf1982a49b015e3965735e83b",
        "title": "偈颂三十四首  其二六",
        "author": "释如净",
        "content": "昨日一线短，今朝一线长。\n针眼裏过，尺寸上量。\n短长蓦札断，巧绣出鸳鸯。",
        "dynasty": "宋",
        "collection_info": null
    },
    {
        "uuid": "58dce60bcaaa188f1684b9ee0f13ebe3",
        "title": "偈颂三十四首  其二七",
        "author": "释如净",
        "content": "天地一指，万物一马。\n二由一有，一亦放下。\n然后向者裏拈起，谓之衲僧火柴头。\n大海波心轻𢫫动，须弥顶上汗通流。\n今朝以此开炉，无宾主话勘破赵州。\n拟归暖处，箭过髑髅。",
        "dynasty": "宋",
        "collection_info": null
    },
    {
        "uuid": "57a494aa501ca23f23706033227526bc",
        "title": "偈颂三十四首  其二八",
        "author": "释如净",
        "content": "瞿昙打失眼睛时，雪裏梅花只一枝。\n而今到处成荆棘，却笑春风缭乱吹。\n诸方说禅，清凉念诗。\n烧香点烛拜泥团，脑后辽天鹞子飞。",
        "dynasty": "宋",
        "collection_info": null
    },
    {
        "uuid": "4113ac80a67bf0f8952d577f4f09895f",
        "title": "偈颂三十四首  其二九",
        "author": "释如净",
        "content": "一滴不息，两滴三滴。\n滴滴沥沥，连朝至夕。\n变作滂沱勿奈何，山河大地衮风波。\n总不出衲僧喷嚏一激，直得云开日出。\n朗朗晴空吞八极，若还依旧水漉漉，浑家飘堕罗剎国。\n稽首释迦，南无弥勒。\n能救世间苦，观音妙智力。",
        "dynasty": "宋",
        "collection_info": null
    },
    {
        "uuid": "559bae682b0404fa65c362791a1e152e",
        "title": "偈颂三十四首  其三○",
        "author": "释如净",
        "content": "大地平沈，侧布黄金。\n虚空透阔，高架栴檀。\n依稀马廐，彷佛牛栏。\n鹘眼鹰睛不许看。",
        "dynasty": "宋",
        "collection_info": null
    },
    {
        "uuid": "6956759de02f342ad38f85a042625fc1",
        "title": "偈颂三十四首  其三一",
        "author": "释如净",
        "content": "活刬群牛脑后毛，风吹日炙转腥臊。\n不堪狼藉熏天地，罪恶重将业火烧。\n切忌死灰寻舍利，臭烟蓬㶿燄头高。",
        "dynasty": "宋",
        "collection_info": null
    },
    {
        "uuid": "b868d641d3d0cc220655e7080a7232c5",
        "title": "偈颂三十四首  其三二",
        "author": "释如净",
        "content": "船无底，米无粒，积岳堆山，洪波直入。\n恁么归来得自由，清凉门下尽点头。",
        "dynasty": "宋",
        "collection_info": null
    },
    {
        "uuid": "64b04428fe6fc03ff1ef29fd7b31de66",
        "title": "偈颂三十四首  其三三",
        "author": "释如净",
        "content": "金刚宝剑入红炉，煅出杨岐三脚馿。\n到处沙场鏖死战，髑髅交衮血糢糊。",
        "dynasty": "宋",
        "collection_info": null
    },
    {
        "uuid": "a265d80ee9a5db1c30cee8b10ad7ca57",
        "title": "偈颂三十四首  其三四",
        "author": "释如净",
        "content": "糁径杨花铺白毡，点池荷叶迭青钱。\n两彩一赛，其或未然。\n竹根稚子无人见，沙上鳬雏傍母眠。",
        "dynasty": "宋",
        "collection_info": null
    },
    {
        "uuid": "693568c5761dd0ec0a318815f1d2f994",
        "title": "偈颂三十四首  其三五",
        "author": "释如净",
        "content": "秋风凉，岩桂香。\n未归客，思故乡。\n吾无隠乎尔，捉贼须捉赃，舞蝶游蜂过短墙。",
        "dynasty": "宋",
        "collection_info": null
    },
    {
        "uuid": "f197700a8d8785f0ea61f9192b81ca1a",
        "title": "偈颂十二首  其一",
        "author": "释如净",
        "content": "不曾动步上天台，金锁玄关尽豁开。\n坐断鞔峰第一句，万机俱透起风雷。",
        "dynasty": "宋",
        "collection_info": null
    },
    {
        "uuid": "d06905e1f27d842733af79643349a220",
        "title": "偈颂十二首  其二",
        "author": "释如净",
        "content": "饥来吃饭，困来打眠。\n炉鞴亘天，倒退三千。",
        "dynasty": "宋",
        "collection_info": null
    },
    {
        "uuid": "ac46f0a801d3352fbeb265d3307c30de",
        "title": "偈颂十二首  其三",
        "author": "释如净",
        "content": "平沈大地，高出虚空。\n机先坐断，游戏神通。\n须弥灯王立下风。",
        "dynasty": "宋",
        "collection_info": null
    },
    {
        "uuid": "f20f7aff7df7cd565f25ae2ab993c8c0",
        "title": "偈颂十二首  其四",
        "author": "释如净",
        "content": "打破黑漆桶，十方空豁豁。\n爆雷一喝变通，掣电千机顿发。\n便可以东行撑架门庭，西班怒駡佛祖。\n收放绝来由，纵横透今古。",
        "dynasty": "宋",
        "collection_info": null
    },
    {
        "uuid": "f8378ce2141a401ac93380dda7ab6cb8",
        "title": "偈颂十二首  其五",
        "author": "释如净",
        "content": "韩信造浮桥，李广入布袋。\n一箭透双关，干坤无罣碍。",
        "dynasty": "宋",
        "collection_info": null
    },
    {
        "uuid": "bbbd1780f6c17dac2e96c791fd8ce194",
        "title": "偈颂十二首  其六",
        "author": "释如净",
        "content": "晷运推移，日南长至。\n眼睛裏放光，鼻孔裏出气。\n饱饭快活屙一堆，超过瞿昙亲授记。",
        "dynasty": "宋",
        "collection_info": null
    },
    {
        "uuid": "01c27519060e3ce00a6667b84ac8cfea",
        "title": "偈颂十二首  其七",
        "author": "释如净",
        "content": "斩鲸龙头角，截虎豹爪牙。\n烂泥团受用不尽，踏着刺方见作家。\n谁在画楼沽酒处，相邀来吃赵州茶。",
        "dynasty": "宋",
        "collection_info": null
    },
    {
        "uuid": "4b955431339c013e6214b34e99ba3ba1",
        "title": "偈颂十二首  其八",
        "author": "释如净",
        "content": "今朝九月初一，打板普请坐禅。\n第一切忌瞎睡，直下猛烈为先。\n忽然爆破漆桶，豁如云散秋天。\n劈脊棒，迸胸拳，昼夜方纔不可眠。\n虚空消殒更消殒，透过威音未朕前。\n咦，栗棘金圈恣交衮，凯歌高贺彻风颠。",
        "dynasty": "宋",
        "collection_info": null
    },
    {
        "uuid": "4a787d34705806d3a0febb3897aca92f",
        "title": "偈颂十二首  其九",
        "author": "释如净",
        "content": "夜半乌鸡抱鹄卵，天明生出箇老鹳。\n毛长觜短鹭鷀形，飞起一天星斗乱。\n一拳拳倒黄鹤楼，一踢踢翻鹦鹉洲。\n咄，篱边燕雀空啾啾。",
        "dynasty": "宋",
        "collection_info": null
    },
    {
        "uuid": "aadcf792911f78e6cd1516a142fb09ef",
        "title": "偈颂十二首  其一○",
        "author": "释如净",
        "content": "元正启祚，万物咸新。\n伏惟大众，梅开早春。",
        "dynasty": "宋",
        "collection_info": null
    },
    {
        "uuid": "6b99ff93d2a249fb453afab183c44a69",
        "title": "偈颂十二首  其一一",
        "author": "释如净",
        "content": "半年吃饭坐鞔峰，锁断烟云千万重。\n忽地一声轰霹雳，帝乡春色杏花红。",
        "dynasty": "宋",
        "collection_info": null
    },
    {
        "uuid": "d4078d965b5b845069d4b9356fc7a7ac",
        "title": "偈颂三十八首  其一",
        "author": "释如净",
        "content": "净慈门下，牛栏马厩。\n一拶透关，豁开宇宙。\n咦，切忌追风捕影。",
        "dynasty": "宋",
        "collection_info": null
    },
    {
        "uuid": "52a130e18224da227ee6290412d1ba16",
        "title": "偈颂三十八首  其二",
        "author": "释如净",
        "content": "黄金殿上一转语，烜爀红轮照万方。\n草木丛林成正觉，砖头瓦砾放毫光。",
        "dynasty": "宋",
        "collection_info": null
    },
    {
        "uuid": "319fb951d4e17ecefef8594fc1afce74",
        "title": "偈颂三十八首  其三",
        "author": "释如净",
        "content": "截断千差，单提一着。\n那边放下龟毛，者裏拈起兔角。\n咦，敲开欢喜妙楼阁，瑞霭祥云充碧落。\n转入梅花烂熳看，春风撼动玉栏干。\n人天普会，佛祖透关。\n发大机，显大用，铁锤混队骨毛寒。\n四海五湖皇化裏，太平无象有来端。",
        "dynasty": "宋",
        "collection_info": null
    },
    {
        "uuid": "202e74faccd509da02591c0dace545d0",
        "title": "偈颂三十八首  其四",
        "author": "释如净",
        "content": "一言相契，万古不移。\n柳眼发新条，梅花满旧枝。",
        "dynasty": "宋",
        "collection_info": null
    },
    {
        "uuid": "bb27e3077799eddad9d41eef2990a2fc",
        "title": "偈颂三十八首  其五",
        "author": "释如净",
        "content": "今朝二月初一，拂子眼睛凸出。\n明似镜，黑如漆。\n蓦然𨁝跳，吞却干坤一色。\n衲僧门下，犹是撞墙撞壁。",
        "dynasty": "宋",
        "collection_info": null
    },
    {
        "uuid": "6b0d7e72037eef9a961d12f77a33d8e5",
        "title": "偈颂三十八首  其六",
        "author": "释如净",
        "content": "霖霪大雨，豁远大晴。\n虾蟆啼，蚯蚓鸣，古佛不曾过去，发挥金刚眼睛。\n咄，葛藤葛藤。",
        "dynasty": "宋",
        "collection_info": null
    },
    {
        "uuid": "3dbff33426b305880db64cb145099983",
        "title": "偈颂三十八首  其七",
        "author": "释如净",
        "content": "不曾生，不曾死，洞裏桃花红照水。\n可怜开眼被渠瞒，人间天上风波起。",
        "dynasty": "宋",
        "collection_info": null
    },
    {
        "uuid": "3fd819eb7ced5009ef7160c605e2a529",
        "title": "偈颂三十八首  其八",
        "author": "释如净",
        "content": "檐声不断前旬雨，电影还连后夜雷。\n麦怕水侵秧怕冷，蚕桑犹要暖来催。\n众生没在苦，苍天良可哀。\n咄，杲日当空慧眼开。",
        "dynasty": "宋",
        "collection_info": null
    },
    {
        "uuid": "9bdf39ea372c538f7e01983f9132feb8",
        "title": "偈颂三十八首  其九",
        "author": "释如净",
        "content": "无忧树下浴婴孩，清晓蔷薇带露开。\n转过衲僧相见处，后槽馿马出胞胎。",
        "dynasty": "宋",
        "collection_info": null
    },
    {
        "uuid": "5d51610330fc98e435140e6c13d7bafd",
        "title": "偈颂三十八首  其一○",
        "author": "释如净",
        "content": "结夏已过了，解夏犹未来。\n中间一句子，莲花照水开。\n因甚落草止啼，元只为婴孩。",
        "dynasty": "宋",
        "collection_info": null
    },
    {
        "uuid": "06602287a931f9af34ed8d7033c0a091",
        "title": "偈颂三十八首  其一一",
        "author": "释如净",
        "content": "四月十五日结夏，老鼠入饭瓮。\n七月十五日解夏，乌龟上竹竿。\n诸方恁么，净慈不然。\n翻身透出竿头路，开眼掀翻瓮裏天。\n咄，两段不同休寐语，机先鹞子隔馿年。",
        "dynasty": "宋",
        "collection_info": null
    },
    {
        "uuid": "9ab76256ae4565b4b871c4c0b2ee1951",
        "title": "偈颂三十八首  其一二",
        "author": "释如净",
        "content": "云漫漫，雨漫漫。\n中秋当此夜，漫漫黑漫漫。\n箇般真境界，赢得倚栏干。",
        "dynasty": "宋",
        "collection_info": null
    },
    {
        "uuid": "958a2d7a81476241c7bb7c684239b78d",
        "title": "偈颂三十八首  其一三",
        "author": "释如净",
        "content": "风飒飒，雨霖霖。\n圣人不曾灭度，演出清净妙音。\n若将耳听终难会，一句机先透古今。",
        "dynasty": "宋",
        "collection_info": null
    },
    {
        "uuid": "8318f0858b8de7ca8cc44d824b4b84ef",
        "title": "偈颂三十八首  其一四",
        "author": "释如净",
        "content": "至人垂化无生死，示现阎浮有去来。\n剎剎尘尘成正觉，黄金宝殿玉楼台。",
        "dynasty": "宋",
        "collection_info": null
    },
    {
        "uuid": "6acf4089e9e97f48261a7366edc27538",
        "title": "偈颂三十八首  其一五",
        "author": "释如净",
        "content": "把钓归来得锦鳞，充天塞地笑忻忻。\n虽然也只寻常事，历尽风波验尽人。",
        "dynasty": "宋",
        "collection_info": null
    },
    {
        "uuid": "837f7968df95a5f87fdc29a44e321f5a",
        "title": "偈颂三十八首  其一六",
        "author": "释如净",
        "content": "清净法身卢舍那，衲僧队裏干罗卜。\n逐日呼来打一槌，万像森罗转辘辘。\n知恩以此报深恩，大家赢得噇斋粥。",
        "dynasty": "宋",
        "collection_info": null
    },
    {
        "uuid": "1d9b8633736e6fb91c2b16c511c31bb7",
        "title": "偈颂三十八首  其一七",
        "author": "释如净",
        "content": "寿皇顶𩕳老冤魔，痛念先师旧草窠。\n聊借蒲团供打坐，大家拍手唱山歌。",
        "dynasty": "宋",
        "collection_info": null
    },
    {
        "uuid": "ff56625918a3d334c3fc029cee67e688",
        "title": "偈颂三十八首  其一八",
        "author": "释如净",
        "content": "独瞎顶门眼，大人具大见。\n掀翻瓮裏天，大智具大机。\n以大入小，万化普施。\n鶑迁乔木调新舌，梅吐清香发旧枝。",
        "dynasty": "宋",
        "collection_info": null
    },
    {
        "uuid": "47e123daead1ddfd9110ab374f8adfdb",
        "title": "偈颂三十八首  其一九",
        "author": "释如净",
        "content": "涅槃堂裏死功夫，风衮葫芦水上浮。\n恁么点开参学眼，释迦弥勒是他奴。",
        "dynasty": "宋",
        "collection_info": null
    },
    {
        "uuid": "2da833cae5fa44361793f903399d9807",
        "title": "偈颂三十八首  其二○",
        "author": "释如净",
        "content": "雨打虚空干剥剥，日明大地黑漫漫。\n箇中开得金刚眼，生死何尝有异端。\n须弥山，大海水，衲僧顶上波涛起。",
        "dynasty": "宋",
        "collection_info": null
    },
    {
        "uuid": "7fe80439ab5b7647ac1bf2ea8fc9bcd6",
        "title": "偈颂三十八首  其二一",
        "author": "释如净",
        "content": "天得一以清，元正启祚。\n地得一以宁，万物咸新。\n且道衲僧得一合作么生，太平歌有道，和气笑迎春。",
        "dynasty": "宋",
        "collection_info": null
    },
    {
        "uuid": "b90c92f7f8f2541137b7dfc0beb14731",
        "title": "偈颂三十八首  其二二",
        "author": "释如净",
        "content": "灯点点，月团团，游人歌皷闹中看。\n咫尺凤楼开雉扇，玉皇仙仗紫云端。",
        "dynasty": "宋",
        "collection_info": null
    },
    {
        "uuid": "5e600bc0b3285093fb71de15cb20b3fd",
        "title": "偈颂三十八首  其二三",
        "author": "释如净",
        "content": "天苍苍，地皇皇。\n钟馗元是鬼，赤口併消亡。\n衲僧八面无门户，今古寥寥白昼长。",
        "dynasty": "宋",
        "collection_info": null
    },
    {
        "uuid": "e2bbd99b0e928e2111cc76f77f03a254",
        "title": "偈颂三十八首  其二四",
        "author": "释如净",
        "content": "解却禅和布袋头，虚空豁达逞风流。\n去亦得，住亦得，大用现前无轨则。",
        "dynasty": "宋",
        "collection_info": null
    },
    {
        "uuid": "0681dc33bc6557cab1d7b63f807b0e01",
        "title": "偈颂三十八首  其二五",
        "author": "释如净",
        "content": "大海汪洋，须弥突兀。\n现在说法不思议，稽首光明最奇特。",
        "dynasty": "宋",
        "collection_info": null
    },
    {
        "uuid": "02dd07b265e3802387f54290c201f391",
        "title": "偈颂三十八首  其二六",
        "author": "释如净",
        "content": "十五日已前，湖光潋滟晴方好。\n十五日已后，山色空蒙雨益奇。\n正当十五日，若把西湖比西子，淡粧浓抹总相宜。\n中秋月似鸾台镜，赢得多才一首诗。",
        "dynasty": "宋",
        "collection_info": null
    },
    {
        "uuid": "cbafc04d235ea3f0f37e1abd2a3083ca",
        "title": "偈颂三十八首  其二七",
        "author": "释如净",
        "content": "连雨初晴九月一，日头依旧东边出。\n照见五藴皆空，衲僧参学事毕。\n一尺水，一丈波，谢郎船上唱山歌。",
        "dynasty": "宋",
        "collection_info": null
    },
    {
        "uuid": "5e4e12f6a263c4e6fec8660df2cf8ded",
        "title": "偈颂三十八首  其二八",
        "author": "释如净",
        "content": "坐断老卢顶𩕳，拈起无柄木杓。\n忽然舀出铜汁铁丸，忽然舀出醍醐酥酪。\n佛祖大机难测度，犹是家常茶饭。",
        "dynasty": "宋",
        "collection_info": null
    },
    {
        "uuid": "09738b721786ca0ea5dde2ed756863ec",
        "title": "偈颂三十八首  其二九",
        "author": "释如净",
        "content": "杀人刀，活人剑，转磨转精，累试累验。\n乃上古之风规，亦今时之枢要。\n净慈门下实相当，倚天照雪寒光耀。",
        "dynasty": "宋",
        "collection_info": null
    },
    {
        "uuid": "fdd3a96134864b9196a3378c18752284",
        "title": "偈颂三十八首  其三○",
        "author": "释如净",
        "content": "烟蒙蒙，雨蒙蒙，芍药花开湿嫩红。\n我今灌沐诸如来，人间天上起清风。",
        "dynasty": "宋",
        "collection_info": null
    },
    {
        "uuid": "7f3933fee98d79dc01113dc33cc4a568",
        "title": "偈颂三十八首  其三一",
        "author": "释如净",
        "content": "钟楼上念讚，床脚下种菜。\n不会不自在，会得是障碍。\n白狗吃生姜，胡人夜渡关。\n若不得流水，还应过别山。",
        "dynasty": "宋",
        "collection_info": null
    },
    {
        "uuid": "0e1059cb7b838215b38338896db1895b",
        "title": "偈颂三十八首  其三二",
        "author": "释如净",
        "content": "人从平江来，却得福州信。\n寒食拜新年，虚空突出柄。\n咦，打破虚空笑不休，大家彻底验聱头。",
        "dynasty": "宋",
        "collection_info": null
    },
    {
        "uuid": "ea799266a991a682824659b9d8cbaa4f",
        "title": "偈颂三十八首  其三三",
        "author": "释如净",
        "content": "掩室摩竭国，老胡豁开顶门。\n杜口毗耶城，净名败缺话柄。\n提上古两端公案，发今朝一段威光。",
        "dynasty": "宋",
        "collection_info": null
    },
    {
        "uuid": "9a1837e745f05c8c51a1fa41a2430a06",
        "title": "偈颂三十八首  其三四",
        "author": "释如净",
        "content": "竿木随身，逢场作戏。\n释迦老子毒花开，达磨大师王小二。\n吹笛打皷，搀行夺市，万像森罗笑点头。",
        "dynasty": "宋",
        "collection_info": null
    },
    {
        "uuid": "6696576ef50f1674d3be3f07d73ce47e",
        "title": "偈颂三十八首  其三五",
        "author": "释如净",
        "content": "元正启祚，鼻孔发露。\n万物咸新，笑面迎春。\n净慈门下转风流，饭满钵盂茶满瓯。",
        "dynasty": "宋",
        "collection_info": null
    },
    {
        "uuid": "00c79876b8042d2997ba2e713c6fc160",
        "title": "偈颂三十八首  其三六",
        "author": "释如净",
        "content": "春雨洗春雪，雪消湖上山。\n雨晴相对看，突兀髑髅寒。",
        "dynasty": "宋",
        "collection_info": null
    },
    {
        "uuid": "30882a11b14bcd0952cc51417f3982c7",
        "title": "偈颂三十八首  其三七",
        "author": "释如净",
        "content": "一番雨，一番风，风雨湖山图画中。\n风摇水色瑠璃滑，雨泼山光翡翠浓。\n咄，杜鹃啼血滴花红。",
        "dynasty": "宋",
        "collection_info": null
    },
    {
        "uuid": "c4a206c2044a78caeca3da5ad116a805",
        "title": "偈颂三十八首  其三八",
        "author": "释如净",
        "content": "铁酸豏，金刚剑，吞了斩了，以活为验。\n作家恁么共提持，超过佛祖增光焰。",
        "dynasty": "宋",
        "collection_info": null
    },
    {
        "uuid": "462a6a9d99984d23cf7e8f7062285d5b",
        "title": "偈颂十首  其一",
        "author": "释如净",
        "content": "回避无门，此门大开。\n家私都脱尽，平白起风雷。",
        "dynasty": "宋",
        "collection_info": null
    },
    {
        "uuid": "ec6ee2805f9020e8fbb4bc4fff4be484",
        "title": "偈颂十首  其二",
        "author": "释如净",
        "content": "黄金妙相，着衣吃饭。\n因我礼你，早眠晏起。\n咦，谈玄说妙太无端，切忌拈花自热瞒。",
        "dynasty": "宋",
        "collection_info": null
    },
    {
        "uuid": "c62a5c0f77bacd2ee84138f7d13c832e",
        "title": "偈颂十首  其三",
        "author": "释如净",
        "content": "舞衫歌扇，花皷拍板。\n总是者箇戏棚，卖弄许多伎俩。\n咦，任他千圣出头来，立在下风高着眼。\n建法幢，立宗旨，明明佛敕曹溪是。",
        "dynasty": "宋",
        "collection_info": null
    },
    {
        "uuid": "ad26bf259efbd5d69af99fccaf43443a",
        "title": "偈颂十首  其四",
        "author": "释如净",
        "content": "西来祖意庭前柏，鼻孔寥寥对眼睛。\n落地枯枝纔𨁝跳，松萝亮鬲笑掀腾。",
        "dynasty": "宋",
        "collection_info": null
    },
    {
        "uuid": "54f82faf75452a8c25b7e22527b729cc",
        "title": "偈颂十首  其五",
        "author": "释如净",
        "content": "深山岩崖问，石头大小答。\n崖崩石迸裂，虚空闹聒聒。",
        "dynasty": "宋",
        "collection_info": null
    },
    {
        "uuid": "ea71a26157d3d7c043717ed8bbe51b72",
        "title": "偈颂十首  其六",
        "author": "释如净",
        "content": "一言相契即住，笑面花开玉树。\n诸方恁么点头，瑞岩刬地恶辣。\n咦，拳头无私绝后看，瞿昙顶上活鱍鱍。",
        "dynasty": "宋",
        "collection_info": null
    },
    {
        "uuid": "c688601bfc330a24fba1dad8d74bc69a",
        "title": "偈颂十首  其七",
        "author": "释如净",
        "content": "十二峰前上戏棚，那咤赤脱点天强。\n屈烦皷笛低头舞，弄丑真堪笑一场。",
        "dynasty": "宋",
        "collection_info": null
    },
    {
        "uuid": "5292e49e0399055b9e464d4f150130e4",
        "title": "偈颂十首  其八",
        "author": "释如净",
        "content": "秋风清，秋月明，大地山河露眼睛。\n瑞岩点瞎重相见，棒喝交驰验衲僧。",
        "dynasty": "宋",
        "collection_info": null
    },
    {
        "uuid": "4fe6d84bb3539b7b8658756501f82e67",
        "title": "偈颂十首  其九",
        "author": "释如净",
        "content": "今朝日南长至，黑豆生芽。\n大众恭惟懽庆，铁树开花。\n如何结果，龙驰虎骤，撒土抛沙。",
        "dynasty": "宋",
        "collection_info": null
    },
    {
        "uuid": "a34f966e99edac41707f7741322e00ca",
        "title": "偈颂十首  其一○",
        "author": "释如净",
        "content": "瑞岩一隻破木靴，几箇搀来尽要拕。\n唯有老僧能踢脱，出门赤脚笑呵呵。",
        "dynasty": "宋",
        "collection_info": null
    },
    {
        "uuid": "a2a6814d1ef5dfdfcf71f3e56cce21f5",
        "title": "偈颂十八首  其一",
        "author": "释如净",
        "content": "净慈屋裏门，净慈屋裏开。\n昔日净慈曾此去，净慈从此又还来。\n咦，净慈关棙衮风雷。",
        "dynasty": "宋",
        "collection_info": null
    },
    {
        "uuid": "0a840a566d7d370b6eb07f62e9590409",
        "title": "偈颂十八首  其二",
        "author": "释如净",
        "content": "大开此殿，亲面一见。\n眼裏抽钉，脑后拔箭，本来无象通机变。",
        "dynasty": "宋",
        "collection_info": null
    },
    {
        "uuid": "4182d4b68b8d0168d9d5d0a6fdd24725",
        "title": "偈颂十八首  其三",
        "author": "释如净",
        "content": "坐断维摩方丈，发露阎罗地狱。\n千古万古黑漫漫，剑树刀山转辘辘。",
        "dynasty": "宋",
        "collection_info": null
    },
    {
        "uuid": "edc9a64231403657d2d53325258d6eb7",
        "title": "偈颂十八首  其四",
        "author": "释如净",
        "content": "当天一句，万机显露。\n衲僧顶戴奉行，鼻孔机先证据。",
        "dynasty": "宋",
        "collection_info": null
    },
    {
        "uuid": "c056e7a1a0d007a515f096416833950e",
        "title": "偈颂十八首  其五",
        "author": "释如净",
        "content": "净慈法座，木头一棚。\n横撑竖撑，黑漆光生。",
        "dynasty": "宋",
        "collection_info": null
    },
    {
        "uuid": "278aba0e6ab5bd35f4d24475f583dc36",
        "title": "偈颂十八首  其六",
        "author": "释如净",
        "content": "漫天大水云翻墨，捲地狂风浪衮山。\n掣断丝纶归喝彩，鲸鰲只在此山间。\n操舟又入洪波裏，愁杀渔翁两鬓斑。",
        "dynasty": "宋",
        "collection_info": null
    },
    {
        "uuid": "687ce4d244477d438fd54684421ddfeb",
        "title": "偈颂十八首  其七",
        "author": "释如净",
        "content": "打杀然灯佛，堕落黑暗狱。\n永劫无出期，衲僧歌一曲。\n满天星斗辉华屋。",
        "dynasty": "宋",
        "collection_info": null
    },
    {
        "uuid": "427467a2598defc4f162f1127fca70d6",
        "title": "偈颂十八首  其八",
        "author": "释如净",
        "content": "杨柳粧腰带，梅花络臂鞴。\n黄鶑偷眼觑，舞得最风流。\n净慈门下萝卜头。",
        "dynasty": "宋",
        "collection_info": null
    },
    {
        "uuid": "484b461dba21c3919855d87d8fdc653b",
        "title": "偈颂十八首  其九",
        "author": "释如净",
        "content": "者箇是百尺竿头，进一步则有象，退一步则无踪。\n进退全机变，从衡振祖风。\n都在南山掌握中。",
        "dynasty": "宋",
        "collection_info": null
    },
    {
        "uuid": "ab6ac1fab14736fef08cbd4bbc490480",
        "title": "偈颂十八首  其一○",
        "author": "释如净",
        "content": "今朝五月正清和，榴花诗句入禅那。\n浓绿万枝红一点，动人春色不须多。",
        "dynasty": "宋",
        "collection_info": null
    },
    {
        "uuid": "387f6ca7955e3201ed04f6ba9b9710ff",
        "title": "偈颂十八首  其一一",
        "author": "释如净",
        "content": "莫谤瞿昙今日生，插天山岳势峥嵘。\n一番雨洗添狼藉，万古风烟恨不平。",
        "dynasty": "宋",
        "collection_info": null
    },
    {
        "uuid": "e891ae848fe52669aa8b442ecd31382a",
        "title": "偈颂十八首  其一二",
        "author": "释如净",
        "content": "万派朝宗一派收，扬清激浊几经秋。\n忽然到底都干却，露柱灯笼笑不休。",
        "dynasty": "宋",
        "collection_info": null
    },
    {
        "uuid": "e14ff0a33139a2353a870eff593544be",
        "title": "偈颂十八首  其一三",
        "author": "释如净",
        "content": "古佛不曾过去，现在法如是。\n一声婆餠焦，啼在竹林裏。",
        "dynasty": "宋",
        "collection_info": null
    },
    {
        "uuid": "8d5ec5bd417a45691ba3d783415b9a22",
        "title": "偈颂十八首  其一四",
        "author": "释如净",
        "content": "惆怅杜鹃鸟，哀哀昼夜啼。\n落花飞絮怨流水，芳草懊恨迷东西。\n呜呼，春光浩荡可吊而不可送，醉倒愁人烂似泥。\n若匪丹山凤，徒劳语楚鸡。",
        "dynasty": "宋",
        "collection_info": null
    },
    {
        "uuid": "44830bcdcdd56a0069fe2beb7278d7d1",
        "title": "偈颂十八首  其一五",
        "author": "释如净",
        "content": "六月连三伏，人间似焰炉。\n依稀寒水玉，彷佛冷秋菰。\n修竹芭蕉入画图。",
        "dynasty": "宋",
        "collection_info": null
    },
    {
        "uuid": "bffd70cadb7cef035fb9785d70b6a804",
        "title": "偈颂十八首  其一六",
        "author": "释如净",
        "content": "上大人，丘乙己，西湖南山图画裏。\n孔门弟子无人识，空有三千七十士。\n忽然一阵秋风吹，吹作秋云送流水。",
        "dynasty": "宋",
        "collection_info": null
    },
    {
        "uuid": "cc51cb8df3092097a180ebe32f22564e",
        "title": "偈颂十八首  其一七",
        "author": "释如净",
        "content": "衲僧拄杖子，漫漫黑似烟。\n西湖九箇月，可恶亦堪怜。\n忽然飞过鄞江去，搅动沧溟浪拍天。",
        "dynasty": "宋",
        "collection_info": null
    },
    {
        "uuid": "db1fbb8be4f19e6f1929c16d7a3e0531",
        "title": "偈颂二十五首  其一",
        "author": "释如净",
        "content": "天童大解脱门豁开。\n衲僧自已透，干坤无表裏。\n万古清风八面来，前楼后阁玲珑起。",
        "dynasty": "宋",
        "collection_info": null
    },
    {
        "uuid": "232a7840ccefedc328a6f4f4c147992b",
        "title": "偈颂二十五首  其二",
        "author": "释如净",
        "content": "黄金妙相，馿腮马觜。\n咦，贼是小人，智过君子。",
        "dynasty": "宋",
        "collection_info": null
    },
    {
        "uuid": "0feabc5a61d7acac2f55ab431ca4980a",
        "title": "偈颂二十五首  其三",
        "author": "释如净",
        "content": "横一丈，竖一丈。\n文殊维摩，隔壁抓痒。\n尽大地人，不钓自上。",
        "dynasty": "宋",
        "collection_info": null
    },
    {
        "uuid": "26955a3108c642919bd2edab8e0b4643",
        "title": "偈颂二十五首  其四",
        "author": "释如净",
        "content": "炉炭为床，镬汤为座。\n口吐黑烟，弥天罪过。",
        "dynasty": "宋",
        "collection_info": null
    },
    {
        "uuid": "744679969994d32f2a26bc3af108d1cc",
        "title": "偈颂二十五首  其五",
        "author": "释如净",
        "content": "有问有答，屎尿狼藉。\n无问无答，雷霆霹雳。",
        "dynasty": "宋",
        "collection_info": null
    },
    {
        "uuid": "8d4befb9d0a6f33aa83a803bcbecc843",
        "title": "偈颂二十五首  其六",
        "author": "释如净",
        "content": "外不放入，内不放出。\n痛下一槌，万事了毕。\n太白峰前令斩新，内外纪纲俱委悉。",
        "dynasty": "宋",
        "collection_info": null
    },
    {
        "uuid": "2cf9802ff0173817e1936e84daa91e82",
        "title": "偈颂二十五首  其七",
        "author": "释如净",
        "content": "冤有头，债有主。\n一剑当锋，豁开门户。\n拽队成群恁么来，放火杀人相合聚。\n老胡顶𩕳跨龙虎。",
        "dynasty": "宋",
        "collection_info": null
    },
    {
        "uuid": "c8f7c7dee456c2ec984e25f2ab63e084",
        "title": "偈颂二十五首  其八",
        "author": "释如净",
        "content": "心念分飞，如何措手。\n赵州狗子佛性无，只箇无字铁扫帚。\n扫处纷飞多，纷飞多处扫。\n转扫转多，扫不得处拚命扫。\n昼夜竖起脊梁，勇猛切莫放倒。\n忽然扫破太虚空，万别千差尽豁通。",
        "dynasty": "宋",
        "collection_info": null
    },
    {
        "uuid": "496ceb0682b6f92c211d3d89a6769ea6",
        "title": "偈颂二十五首  其九",
        "author": "释如净",
        "content": "只箇柴头煨火种，诸方聿起竞开炉。\n天童直截超宗处，炉与柴头尽底无。\n恁么却有暖气，正好猛做工夫。\n蓦忽雷霆轰烈焰，从教深夜雪糢糊。",
        "dynasty": "宋",
        "collection_info": null
    },
    {
        "uuid": "e447120633ac1716167d6db554347e4d",
        "title": "偈颂二十五首  其一○",
        "author": "释如净",
        "content": "开无间地狱，现阎罗大王。\n聚夜叉一部，列牛头两行。\n与其进者剑树上猛火进用，与其退者刀山裏寒冰退藏。\n尀耐饭饱弄筯，判断屎急尿床。\n花柳春风入戏场。",
        "dynasty": "宋",
        "collection_info": null
    },
    {
        "uuid": "841d1badcd362c5bc3e20a2fd09a786b",
        "title": "偈颂二十五首  其一一",
        "author": "释如净",
        "content": "天童铁臭老拳头，打杀江湖水牯牛。\n夜深忽然生箇卵，天明推出大日头。\n晒㫰诸人烝湿处，免教行步滑如油。",
        "dynasty": "宋",
        "collection_info": null
    },
    {
        "uuid": "af792566a69d0864f46a34a22db77346",
        "title": "偈颂二十五首  其一二",
        "author": "释如净",
        "content": "灵云见处桃花开，天童见处桃花落。\n桃花开，春风催。\n桃花落，春风恶。\n春风恶，桃花跃浪生头角。",
        "dynasty": "宋",
        "collection_info": null
    },
    {
        "uuid": "c86414e78493309f2cf5709c37df29ac",
        "title": "偈颂二十五首  其一三",
        "author": "释如净",
        "content": "结却衲僧布袋头，天童拈来作气毬。\n脚尖趯出佛无数，付与丛林作马牛。",
        "dynasty": "宋",
        "collection_info": null
    },
    {
        "uuid": "a3cc14599205788dbd655cfaaef5d473",
        "title": "偈颂二十五首  其一四",
        "author": "释如净",
        "content": "铁酸豏，金刚圈。\n塞断咽喉，拽脱鼻孔。\n天童立地有分，衲僧乞命无门，堪与瞿昙作子孙。",
        "dynasty": "宋",
        "collection_info": null
    },
    {
        "uuid": "0cf19a1c1d8f50753f4d45cda72ce7d6",
        "title": "偈颂二十五首  其一五",
        "author": "释如净",
        "content": "推倒多年老鼠窠，扫空平地笑呵呵。\n从空架起生头角，盖覆馿牛不厌多。\n今朝成就大缘，千古发挥大事。\n斫额任他门外客，到家还我箇中人。",
        "dynasty": "宋",
        "collection_info": null
    },
    {
        "uuid": "0d8a64bb2e32d3aa6460c4a61145cebc",
        "title": "偈颂二十五首  其一六",
        "author": "释如净",
        "content": "窦八布衫穿，大家出隻手。\n横须弥为槩，量大海为斗。\n生杀在前，收放在后，归功塞破虚空口。\n天童不敢相辜，甘作啼鸡吠狗。",
        "dynasty": "宋",
        "collection_info": null
    },
    {
        "uuid": "d226f424f52ce9d5f634991a8415e4e3",
        "title": "偈颂二十五首  其一七",
        "author": "释如净",
        "content": "金刚王宝剑在匣，有望风不犯之威。\n天童喝下飞出，变作无孔铁锤。\n辊入荒田乱草，任教日炙风吹。\n拈匙把筯知多少，不是知音不易知。",
        "dynasty": "宋",
        "collection_info": null
    },
    {
        "uuid": "6bc1f0897a36dd1e35a1eef94ef0a4bf",
        "title": "偈颂二十五首  其一八",
        "author": "释如净",
        "content": "去那边去，来者裏来，中间绝壑断崖。\n依稀金磴阔，彷佛彩虹弯，人从桥上过。\n松萝影裏开天巧，汗黑光中入画看。",
        "dynasty": "宋",
        "collection_info": null
    },
    {
        "uuid": "4f6b37c8815807eda4b5f0f9e8d2e117",
        "title": "偈颂二十五首  其一九",
        "author": "释如净",
        "content": "眼见黄叶落，耳闻孤雁鸣。\n咦，溪上秋光分外清。",
        "dynasty": "宋",
        "collection_info": null
    },
    {
        "uuid": "7c93a977ef473ce6f819ce85f7a7fb78",
        "title": "偈颂二十五首  其二○",
        "author": "释如净",
        "content": "八月十八钱塘潮，浙翁声价泼天高。\n尽教四海弄潮手，彻底穷渊辊一遭。\n重拣择，不辞劳，要透龙门继凤毛。\n忽然收卷还源去，万古曹溪风怒号。",
        "dynasty": "宋",
        "collection_info": null
    },
    {
        "uuid": "8daedc885e24777578702a45f06a0411",
        "title": "偈颂二十五首  其二一",
        "author": "释如净",
        "content": "天童仲冬第一句，槎槎牙牙老梅树。\n忽开花，一花两花三四五花无数花。\n清不可夸，香不可夸。\n散作春容吹草木，衲僧箇箇顶门秃。\n蓦札变怪，狂风暴雨交衮，大地雪漫漫。\n老梅树太无端，寒冻摩挲鼻孔酸。",
        "dynasty": "宋",
        "collection_info": null
    },
    {
        "uuid": "a3280c22bb2623ed9436bffb528050fd",
        "title": "偈颂二十五首  其二二",
        "author": "释如净",
        "content": "古今大雪满长安，天童卖却这心肝。\n无神通菩萨猛劈一椎，千手眼大悲捏怪多端。\n狮子教儿迷子诀，老婆心切不相瞒。",
        "dynasty": "宋",
        "collection_info": null
    },
    {
        "uuid": "412e71d2f9dec92ed45a8d74cb807f16",
        "title": "偈颂二十五首  其二三",
        "author": "释如净",
        "content": "霜风号肃杀，霜叶堕萧颾。\n唯有玲珑岩，崔嵬望转高。",
        "dynasty": "宋",
        "collection_info": null
    },
    {
        "uuid": "df74a23be3e51ff0bae34392ad5ec864",
        "title": "偈颂二十五首  其二四",
        "author": "释如净",
        "content": "瞿昙腊月八，夜半走出山。\n贼路羊肠曲，偷心虎背斑。\n钝置人天者一番。",
        "dynasty": "宋",
        "collection_info": null
    },
    {
        "uuid": "ef7ca9815cfe9e34c2aff2b0dbe9b2e1",
        "title": "偈颂二十五首  其二五",
        "author": "释如净",
        "content": "进院得住便住，退院要行便行。\n箇条乌拄杖，莫怪太生狞。",
        "dynasty": "宋",
        "collection_info": null
    },
    {
        "uuid": "512840568bfc6e0794894b8cd1aa2aaa",
        "title": "偈颂九首  其一",
        "author": "释如净",
        "content": "衲衣下事火烧山，腊月家贫彻骨寒。\n堪笑连延曾未息，眉毛焦赤面皮斑。",
        "dynasty": "宋",
        "collection_info": null
    },
    {
        "uuid": "75093984570ac57458f07ba5a906214f",
        "title": "偈颂九首  其二",
        "author": "释如净",
        "content": "打破黑漆桶，十方空索索。\n不受灵山记，安居大圆觉。",
        "dynasty": "宋",
        "collection_info": null
    },
    {
        "uuid": "4c6e24b0fc28554b4735ec7d54d87b67",
        "title": "偈颂九首  其三",
        "author": "释如净",
        "content": "十方聚会鱼游网，三月安居鸟入笼。\n生杀尽时蚕作茧，心空及第黑山中。",
        "dynasty": "宋",
        "collection_info": null
    },
    {
        "uuid": "d614b82d557653af6adb65d4bbedd31c",
        "title": "偈颂九首  其四",
        "author": "释如净",
        "content": "钻冰取火凭谁信，拚命工夫入死门。\n脱体一交翻得活，金刚正焰透干坤。",
        "dynasty": "宋",
        "collection_info": null
    },
    {
        "uuid": "da524b45258d332817d25449d1381c73",
        "title": "偈颂九首  其五",
        "author": "释如净",
        "content": "五台山上云蒸饭，佛殿阶前狗尿天。\n剎竿头上煎䭔子，三箇胡孙夜簸钱。",
        "dynasty": "宋",
        "collection_info": null
    },
    {
        "uuid": "2023f3710289474fdeeacad333c11035",
        "title": "偈颂九首  其六",
        "author": "释如净",
        "content": "西湖湖裏水，南山山上云。\n天台拄杖子，相见笑忻忻。",
        "dynasty": "宋",
        "collection_info": null
    },
    {
        "uuid": "48795444f08e45f73eb861daae2b3e48",
        "title": "偈颂九首  其七",
        "author": "释如净",
        "content": "平地起骨堆，虚空剜窟笼。\n蓦透两重关，拈却黑漆桶。",
        "dynasty": "宋",
        "collection_info": null
    },
    {
        "uuid": "4f18bde09ee5991cc2d0247d9d07b4ff",
        "title": "偈颂九首  其八",
        "author": "释如净",
        "content": "妙音观世音，具足神通力。\n十方诸国土，无剎不现身。",
        "dynasty": "宋",
        "collection_info": null
    },
    {
        "uuid": "196b2a14fd1d29fc11b72c28ffca8b79",
        "title": "偈颂九首  其九",
        "author": "释如净",
        "content": "跳出净慈牛栏，撞入太白马厩。\n一团罪业黑漫漫，风吹日炙熏天臭。",
        "dynasty": "宋",
        "collection_info": null
    },
    {
        "uuid": "693774bd0c1fb45f3605c8ceef6499ba",
        "title": "颂古八首  其一",
        "author": "释如净",
        "content": "清贫三盏便轻酬，万里曹门出郑州。\n尽情斫却月中桂，恼乱春风卒未休。",
        "dynasty": "宋",
        "collection_info": null
    },
    {
        "uuid": "aa20223961f69ef91ef4286e25375114",
        "title": "颂古八首  其二",
        "author": "释如净",
        "content": "唤一声兮应一声，两箇分明好弟兄。\n倒却门前剎竿着，芳草漫天荆棘生。",
        "dynasty": "宋",
        "collection_info": null
    },
    {
        "uuid": "683a13233863f57a7d9c29b382d0eb06",
        "title": "颂古八首  其三",
        "author": "释如净",
        "content": "钟声披起鬰多罗，妙用灵通变化多。\n贼是家亲须扫迹，太平无象始安和。",
        "dynasty": "宋",
        "collection_info": null
    },
    {
        "uuid": "4240a070f7c528d44dbddc27027d4d8c",
        "title": "颂古八首  其四",
        "author": "释如净",
        "content": "万物朝元不较他，拈来直截辨誵讹。\n游春浪子风流甚，卖弄三文黑老婆。",
        "dynasty": "宋",
        "collection_info": null
    },
    {
        "uuid": "5c83c1ffd6f905d4fddd137cefda23a2",
        "title": "颂古八首  其五",
        "author": "释如净",
        "content": "肘后蓦生闲络索，风前忽布闹叉撑。\n那咤八臂空惆怅，夜半三更白昼行。",
        "dynasty": "宋",
        "collection_info": null
    },
    {
        "uuid": "201f9dfd8416a9026bdaa5468485bb74",
        "title": "颂古八首  其六",
        "author": "释如净",
        "content": "张来张打油，李来李打油。\n通身骨辘转，打得最风流。",
        "dynasty": "宋",
        "collection_info": null
    },
    {
        "uuid": "8d306610d7b2c9b081cbf66a85198239",
        "title": "颂古八首  其七",
        "author": "释如净",
        "content": "一箇乌梅似本形，蜘蛛结网打蜻蜓。\n蜻蜓落了两片翼，堪笑乌梅咬铁钉。",
        "dynasty": "宋",
        "collection_info": null
    },
    {
        "uuid": "d8bebba89beea84c7ac8cdc12fde3563",
        "title": "颂古八首  其八",
        "author": "释如净",
        "content": "策起眉毛答问端，亲曾见佛不相瞒。\n至今应供四天下，春在梅梢带雪寒。",
        "dynasty": "宋",
        "collection_info": null
    },
    {
        "uuid": "eab3fa3814bcfe44fcc1bdd4571e711d",
        "title": "观音赞  其一",
        "author": "释如净",
        "content": "端坐圆通微妙相，众生眼裏堆青嶂。\n晓来窗外听啼禽，春风不在花枝上。",
        "dynasty": "宋",
        "collection_info": null
    },
    {
        "uuid": "2b62228024c6fce1280d30c2c052a15f",
        "title": "观音赞  其二",
        "author": "释如净",
        "content": "头上宝冠牛戴角，脚下莲华马踏蹄。\n通身璎珞皮毛债，历劫风流辊水泥。",
        "dynasty": "宋",
        "collection_info": null
    },
    {
        "uuid": "082fa06f54365974600efe2efd7a6923",
        "title": "观音赞  其三",
        "author": "释如净",
        "content": "心尘脱落开岩洞，自性圆通俨绀容。\n天子敬，龙之恭，不以为喜安然中。\n咦，更荐海涛翻黑风。",
        "dynasty": "宋",
        "collection_info": null
    },
    {
        "uuid": "83ccd6af9e9bde34cde124a1b2accf7c",
        "title": "出山相赞  其一",
        "author": "释如净",
        "content": "冻不死，饿不死，深山走出这面觜。\n咦，人间天上风波起。",
        "dynasty": "宋",
        "collection_info": null
    },
    {
        "uuid": "a69668fd6eea33d080ccd4280f1b5f6d",
        "title": "出山相赞  其二",
        "author": "释如净",
        "content": "摩耶落赚屙出来，撞入草窠打一回。\n谁知有屈叫不得，殃害儿孙作罪魁。",
        "dynasty": "宋",
        "collection_info": null
    },
    {
        "uuid": "83134ff9a605b68a28c3b5076725ad53",
        "title": "维摩赞",
        "author": "释如净",
        "content": "大病现前，干坤一默。\n老而不死，是谓之贼。\n贼贼，春风啼鸟花狼藉。",
        "dynasty": "宋",
        "collection_info": null
    },
    {
        "uuid": "eed05edd39b38bc8e12c8fb76f71b0dd",
        "title": "达磨赞  其一",
        "author": "释如净",
        "content": "豁然无圣，自作自败。\n面壁钉桩，犹敢捏怪。\n尀耐神光屙一堆，引他臭秽遭他坏。\n咦，葛藤荒草徧干坤，年年剩欠春风债。",
        "dynasty": "宋",
        "collection_info": null
    },
    {
        "uuid": "ae13404f2353e84df5e33e69a3b8cd37",
        "title": "达磨赞  其二",
        "author": "释如净",
        "content": "金乌飞上玉阑干，黑漆昆崙背面看。\n毕竟者些传不得，落花流水太无端。",
        "dynasty": "宋",
        "collection_info": null
    },
    {
        "uuid": "ed567d156f7a0cf75fb20a3e4ec4cfa9",
        "title": "达磨赞  其三",
        "author": "释如净",
        "content": "脚下茎芦，到岸也未。\n直指人心，馿屁狗屁。\n咦，千古丛林遭钝置。",
        "dynasty": "宋",
        "collection_info": null
    },
    {
        "uuid": "e486308cfaba8c4e6c4c132462656a27",
        "title": "听松风布袋赞  其一",
        "author": "释如净",
        "content": "松风鸣，侧耳听，扪腹而笑，贼精贼精。\n咦，千古万古得人憎。",
        "dynasty": "宋",
        "collection_info": null
    },
    {
        "uuid": "bb7bab09f3d6064a3127a09cbd4cfa33",
        "title": "听松风布袋赞  其二",
        "author": "释如净",
        "content": "靠箇布袋瞌睡，平地突出毒刺。\n有人一踼踼翻，天下脚跟出气。",
        "dynasty": "宋",
        "collection_info": null
    },
    {
        "uuid": "51f81e858f8406c96979c3d0b358717e",
        "title": "四睡图赞",
        "author": "释如净",
        "content": "拾得寒山，老虎丰干。\n睡到馿年，也太无端。\n咦，蓦地起来开活眼，许多妖怪自相瞒。",
        "dynasty": "宋",
        "collection_info": null
    },
    {
        "uuid": "ac754152f125c8af60967f295b73794a",
        "title": "圆觉图赞",
        "author": "释如净",
        "content": "一队猪狗汉，围绕业识幢。\n只管要说傍人罪过，不知败缺自己贼赃。\n咄，太平无象打一椎，惊破虚空闪电飞。",
        "dynasty": "宋",
        "collection_info": null
    },
    {
        "uuid": "812adc0efed7d5df22807117b84a477f",
        "title": "善财赞",
        "author": "释如净",
        "content": "捏住干坤粉一团，大人刚被小人瞒。\n机先若具机先眼，走杀从教起衅端。",
        "dynasty": "宋",
        "collection_info": null
    },
    {
        "uuid": "21d11a1a1f86f4abd2cb798aa070347c",
        "title": "普化赞",
        "author": "释如净",
        "content": "者汉走从何处来，皷合临济白拈贼。\n铎声摇撼动风雷，至今大地俱狼藉。",
        "dynasty": "宋",
        "collection_info": null
    },
    {
        "uuid": "f660e0cecf236c838d2812c93ae953a6",
        "title": "泉大道赞",
        "author": "释如净",
        "content": "棒头挑起葫芦，手裏伸出钵盂。\n噇酒噇肉破落户，天上人间大丈夫。",
        "dynasty": "宋",
        "collection_info": null
    },
    {
        "uuid": "118cacfe07be8537b4942be0023a9d69",
        "title": "端狮子赞",
        "author": "释如净",
        "content": "咄哉捏怪老狐狸，披起金毛狮子皮。\n弄尽任从天外去，尾巴败露已多时。",
        "dynasty": "宋",
        "collection_info": null
    },
    {
        "uuid": "d0814768780967b1ce68b0b320e6f507",
        "title": "言法华赞",
        "author": "释如净",
        "content": "脚下长拖破木履，口内不知道甚底。\n恼乱风光没奈何，南北东西无定止。",
        "dynasty": "宋",
        "collection_info": null
    },
    {
        "uuid": "8d2396766562cd99c945357998e87d1f",
        "title": "南山律师赞",
        "author": "释如净",
        "content": "优波离后身，韦将军捧足。\n布衣真童男，瓦钵天厨食。\n咦，历劫戒光秋月明，南山静照烟霜色。",
        "dynasty": "宋",
        "collection_info": null
    },
    {
        "uuid": "fed7c978bc53c734393d2cdde856561b",
        "title": "临济赞",
        "author": "释如净",
        "content": "捏箇空拳，吓杀天下。\n这般祖师，畜生馿马。",
        "dynasty": "宋",
        "collection_info": null
    },
    {
        "uuid": "a30e42ee27ed763dbb0ad004198ec5c2",
        "title": "济颠赞",
        "author": "释如净",
        "content": "天台山裏五百牛，跳出颠狂者一头。\n赛尽烟花瞒尽眼，尾巴狼藉转风流。",
        "dynasty": "宋",
        "collection_info": null
    },
    {
        "uuid": "93f844af99ee0821a73c2d501395477a",
        "title": "无用顶相赞",
        "author": "释如净",
        "content": "打杀宣州花木瓜，爆出越州翁木大。\n血滴滴风衮剑轮，黑漫漫弥天罪过。\n咦，描邈者箇贼头，三千里外谁耐面热而汗迸流。",
        "dynasty": "宋",
        "collection_info": null
    },
    {
        "uuid": "c821cfeac2a1ae965ded8874d00a0208",
        "title": "自赞  其一",
        "author": "释如净",
        "content": "乌龟殻空索索，打一钻响剥剥。\n也是张拳吓野狐，描邈出来增丑恶。\n虽然三十年后，只管有人卜度。",
        "dynasty": "宋",
        "collection_info": null
    },
    {
        "uuid": "0bb62fa36b86531e28c1d579bfba8ccf",
        "title": "自赞  其二",
        "author": "释如净",
        "content": "突出娑婆世界，一枚真箇村头。\n行脚都无用处，推倒只好做牛。\n钉双角，插条尾，绿杨芳草春风裏。\n可杀有力会耕田，卖与阎王还饭钱。\n不然掣电几先吃，痛拳无明业识幢。\n竖起漫天黑，一句不相当。\n拳头飞霹雳，咦，老婆心切血滴滴。",
        "dynasty": "宋",
        "collection_info": null
    },
    {
        "uuid": "4d2a097fb7350200d0dfda5d1988a217",
        "title": "源山主求赞顶相",
        "author": "释如净",
        "content": "箇是净慈毛和尚，口言祸福有定当。\n逐日随缘去赴斋，是谓两脚功德藏。\n雕装千佛，布砌两廊。\n判断一切魍魉鬼，主管五百罗汉堂。\n至于修桥造路，与夫浴主街坊。\n闻一切善事如蝇见血，闻一切恶事似蟹落汤。\n有时随搂搜，若万回老子懽喜。\n有时放歇蹶，若布袋和尚颠狂。\n得一文钱不曾落地，合十爪掌常乃谢天。\n只一味朴直，无些子壒尘。\n所以打动好事檀那，画出这般面觜。\n且道如何比拟，八月十五中夜凉，一轮月照西湖水。",
        "dynasty": "宋",
        "collection_info": null
    },
    {
        "uuid": "09ddda4246afd30c0b7ffd97c3e6f153",
        "title": "干藏",
        "author": "释如净",
        "content": "瞿昙老贼口亲屙，馿屎相兼马屎多。\n打作一团都拨转，泼天臭恶恼娑婆。",
        "dynasty": "宋",
        "collection_info": null
    },
    {
        "uuid": "4f902ef21e579e432de67be0266c009d",
        "title": "化炭",
        "author": "释如净",
        "content": "一刀两段没商量，透出无明大火坑。\n再入死灰烹得活，岁寒声价转峥嵘。",
        "dynasty": "宋",
        "collection_info": null
    },
    {
        "uuid": "e6ba4c2b8b1b17ab2596daf87033b436",
        "title": "起净慈方丈",
        "author": "释如净",
        "content": "方方一丈牯牛栏，佛祖驱来要透关。\n聊借眉毛相架构，遮天盖地黑漫漫。",
        "dynasty": "宋",
        "collection_info": null
    },
    {
        "uuid": "398bdefc05b857223e7007b189200270",
        "title": "牧翁",
        "author": "释如净",
        "content": "自家鼻孔自家穿，自家绳索自家牵。\n自家忽地都忘却，一笛清风送楚天。",
        "dynasty": "宋",
        "collection_info": null
    },
    {
        "uuid": "ed130446801f1743024faae771611d19",
        "title": "讲人更衣",
        "author": "释如净",
        "content": "老胡教网漫天阔，当甚多年椀脱丘。\n勘破转关千圣外，别行条贯结冤雠。",
        "dynasty": "宋",
        "collection_info": null
    },
    {
        "uuid": "2abe15b16044742bb95b1fa0f060d4f3",
        "title": "风铃",
        "author": "释如净",
        "content": "通身是口挂虚空，不管东西南北风。\n一等与渠谈般若，滴丁东了滴丁东。",
        "dynasty": "宋",
        "collection_info": null
    },
    {
        "uuid": "2f0e48204805355cd586aaa0cb6f0686",
        "title": "拄杖颂寄松源和尚",
        "author": "释如净",
        "content": "七尺乌藤挂东壁，春风忽来生两翼。\n鞭起飞龙趁不得，洞庭搅碎琉璃碧。\n去兮去兮明历历，梅花影裏休相觅。\n为雨为云自古今，古今寥寥有何极。",
        "dynasty": "宋",
        "collection_info": null
    },
    {
        "uuid": "c34c53ca6512dd167ba1a58d885f4671",
        "title": "敬溪翁",
        "author": "释如净",
        "content": "揭翻古剡岸云开，峻发清机劈箭来。\n裂转面皮干剥剥，万山奔浪笑咍咍。",
        "dynasty": "宋",
        "collection_info": null
    },
    {
        "uuid": "4ffa28d1b8e9ea12d3f23631e50b4830",
        "title": "送亮藏主谒碧云",
        "author": "释如净",
        "content": "咬狗猪汉烂泥团，撮着参天剑刃寒。\n转入春风开笑眼，桃花红照碧琅玕。",
        "dynasty": "宋",
        "collection_info": null
    },
    {
        "uuid": "f913e57012524c1f166c726f030cb205",
        "title": "送僧见明极和尚",
        "author": "释如净",
        "content": "机丝抽尽万缘平，休倚寒岩转路程。\n千圣不携无影像，那边借伴月华明。",
        "dynasty": "宋",
        "collection_info": null
    },
    {
        "uuid": "a54650820f2ebb307a19186ee1fdb972",
        "title": "送僧",
        "author": "释如净",
        "content": "生逼猢狲坐铁砧，一槌天地尽崩沈。\n横来竖去呵呵笑，吃饭噇眠迈古今。",
        "dynasty": "宋",
        "collection_info": null
    },
    {
        "uuid": "971ae8f23475065ec6965e8736a1e45e",
        "title": "送觉兄归洞庭",
        "author": "释如净",
        "content": "觉尽还源见本心，洞庭无盖碧沈沈。\n衲僧不作这伎俩，浪急风高意转深。",
        "dynasty": "宋",
        "collection_info": null
    },
    {
        "uuid": "f6ecb882b5b814cc24537b2162a28fa5",
        "title": "提举太尉张求颂",
        "author": "释如净",
        "content": "平生道德迈前贤，着汉衣冠拜汉天。\n自是名高闲不得，阿难依旧世尊前。",
        "dynasty": "宋",
        "collection_info": null
    },
    {
        "uuid": "9247190e0f30d1635486dcbf5c56d922",
        "title": "观使太尉张求颂",
        "author": "释如净",
        "content": "居士眼睛吞佛祖，衲僧鼻孔透干坤。\n眼睛鼻孔初无间，万古宗门结痛冤。",
        "dynasty": "宋",
        "collection_info": null
    },
    {
        "uuid": "74f85ec6835e9e62098fac3277a14821",
        "title": "相士",
        "author": "释如净",
        "content": "月落沧溟夜渺漫，衲僧面目太寒酸。\n拟将祸福轻偷眼，恶浪狂风衮乱山。",
        "dynasty": "宋",
        "collection_info": null
    },
    {
        "uuid": "009e67e3ec10f7392696a5ed931a343e",
        "title": "牛图",
        "author": "释如净",
        "content": "柳堤烟敛春风静，鼻孔辽天一牯牛。\n拽转通身依旧黑，野花芳草转风流。",
        "dynasty": "宋",
        "collection_info": null
    },
    {
        "uuid": "e59a9ee09ca67c135400fac961696766",
        "title": "赠僧",
        "author": "释如净",
        "content": "喝声霹雳震晴空，白棒飞星化活龙。\n不入这般儿女队，乱花翻袖舞春风。",
        "dynasty": "宋",
        "collection_info": null
    },
    {
        "uuid": "95173cc7cbb26db95023985855bd1215",
        "title": "涂田",
        "author": "释如净",
        "content": "札断潮头大海枯，十方公界佃官租。\n寥寥万古平如掌，不许傍人扬契书。",
        "dynasty": "宋",
        "collection_info": null
    },
    {
        "uuid": "3876df40c4a111814c892a1742090a76",
        "title": "送蜀僧得母书归乡",
        "author": "释如净",
        "content": "雁落秋空剥万金，寥寥一片老婆心。\n先天后地难回互，风急恩深冤亦深。",
        "dynasty": "宋",
        "collection_info": null
    },
    {
        "uuid": "70b9de723aaebb708dfeadd47e7d199f",
        "title": "接待",
        "author": "释如净",
        "content": "饭箩无底干坤窄，舀出炎炎热铁丸。\n烂断饥肠重瞥地，佛魔无处辨来端。",
        "dynasty": "宋",
        "collection_info": null
    },
    {
        "uuid": "e738d7fc56c0cfc4a64ddb23aebc4945",
        "title": "礼真歇塔",
        "author": "释如净",
        "content": "歇尽真空透活机，儿孙相接命如丝。\n今无倒指空肠断，杜宇血啼花上枝。",
        "dynasty": "宋",
        "collection_info": null
    },
    {
        "uuid": "ef88012d2fc487ddd1b651353d7ed888",
        "title": "辞世颂",
        "author": "释如净",
        "content": "六十六年，罪犯弥天。\n打毬𨁝跳，活陷黄泉。\n咦，从来生死不相干。",
        "dynasty": "宋",
        "collection_info": null
    },
    {
        "uuid": "a4f077376903b65ef8afa65abdd1e1bc",
        "title": "偈颂十六首  其一",
        "author": "释如净",
        "content": "灵灵而时时昧，不得月随流水。\n历历而处处混，不得雨逐行云。",
        "dynasty": "宋",
        "collection_info": null
    },
    {
        "uuid": "57f8a171f1255975b595527fe1517487",
        "title": "偈颂十六首  其二",
        "author": "释如净",
        "content": "山披锦云而烂成春意，水含碧月而淡存秋容。\n恁么也恁么，说似曾不中。\n黄头并碧眼，消息子难通。",
        "dynasty": "宋",
        "collection_info": null
    },
    {
        "uuid": "a7276147156035198511cdcdd60ebc59",
        "title": "偈颂十六首  其三",
        "author": "释如净",
        "content": "是不是是江光铺练，非不是非花岳迭锦。\n举竟合成什么边事，三界无法何处求心。",
        "dynasty": "宋",
        "collection_info": null
    },
    {
        "uuid": "61664b927db9f02b43670b6d973e6826",
        "title": "偈颂十六首  其四",
        "author": "释如净",
        "content": "金牛弄得烂银蹄，耕破劫空田地开。\n不带泥痕今古路，牧童疎笛入云来。",
        "dynasty": "宋",
        "collection_info": null
    },
    {
        "uuid": "3aaa441749e565b69a924c5f2ded3316",
        "title": "偈颂十六首  其五",
        "author": "释如净",
        "content": "善行者不移双足，善入者不动双扉。\n清秋夜冷波心月，谁问安禅友亦稀。",
        "dynasty": "宋",
        "collection_info": null
    },
    {
        "uuid": "67db271a326281a0e210adc6d4580c74",
        "title": "偈颂十六首  其六",
        "author": "释如净",
        "content": "不劳澄九鼎，流动百花新。\n木鸡前树报，月磨萝镜轮。",
        "dynasty": "宋",
        "collection_info": null
    },
    {
        "uuid": "c02b1d256e038b817a1f8c90abc7814c",
        "title": "偈颂十六首  其七",
        "author": "释如净",
        "content": "一花开五家宗要，一叶缀九室诀机。\n朝朝暮暮只斯是，何用琼林觅玉枝。",
        "dynasty": "宋",
        "collection_info": null
    },
    {
        "uuid": "5868b220a0d62f4d996c9dcebc141e84",
        "title": "偈颂十六首  其八",
        "author": "释如净",
        "content": "一机织作锦衣裳，是可太平君子床。\n只许宝山堆这裏，细把玉鍼贞上方。",
        "dynasty": "宋",
        "collection_info": null
    },
    {
        "uuid": "29ae5df26bc07f917ac0ca8f0a637d06",
        "title": "偈颂十六首  其九",
        "author": "释如净",
        "content": "时节因缘佛性义，共移灵棹渡头舟。\n玉麟带月离云汉，金凤衔花下彩楼。",
        "dynasty": "宋",
        "collection_info": null
    },
    {
        "uuid": "f5df2653525380510f471c9f92c1bbf9",
        "title": "偈颂十六首  其一○",
        "author": "释如净",
        "content": "无明暗室勿入近，暮日江山相映红。\n处处烟尘收不得，早来晚去失真风。",
        "dynasty": "宋",
        "collection_info": null
    },
    {
        "uuid": "1208291f6bb43c572841fd111331411b",
        "title": "偈颂十六首  其一一",
        "author": "释如净",
        "content": "云形水意拥通身，德用不孤道正亲。\n年少风流犹一段，花棚铺锦蝶飞频。",
        "dynasty": "宋",
        "collection_info": null
    },
    {
        "uuid": "9bf7bca3e66d3b6b6ef64d4a3a8070f8",
        "title": "偈颂十六首  其一二",
        "author": "释如净",
        "content": "心田法地有灵苗，不动金锄耕步休。\n何事长松修竹下，风师雨客逐春秋。",
        "dynasty": "宋",
        "collection_info": null
    },
    {
        "uuid": "e71bef48adbf1e00980c0ebe32fc1fb4",
        "title": "偈颂十六首  其一三",
        "author": "释如净",
        "content": "净妙妙时解活计，露堂堂处有家风。\n须知脱体卓然道，廓落圆通是箇宗。",
        "dynasty": "宋",
        "collection_info": null
    },
    {
        "uuid": "07722efbbe3a5b03f7dd082f89db97ca",
        "title": "偈颂十六首  其一四",
        "author": "释如净",
        "content": "如何是四棱蹈地，入三摩存分别智。\n若是有事而不通，知未知伊彼元气。",
        "dynasty": "宋",
        "collection_info": null
    },
    {
        "uuid": "3b9b8e9a65a15c729dd1b4c3bbbf821c",
        "title": "偈颂十六首  其一五",
        "author": "释如净",
        "content": "到纯无学处，语路若何生。\n意气天然别，神笔画不成。",
        "dynasty": "宋",
        "collection_info": null
    },
    {
        "uuid": "f2f84b1c3eddda8549f13aa920cadc83",
        "title": "偈颂十六首  其一六",
        "author": "释如净",
        "content": "一粒曾生无相田，异苗繁茂试机先。\n庄严劫佛借他力，双树荫凉本自然。",
        "dynasty": "宋",
        "collection_info": null
    },
    {
        "uuid": "aa356b10ba2ad22d54701f8432e45c7a",
        "title": "颂古五首  其二",
        "author": "释如净",
        "content": "六年落草野狐精，跳出浑身是葛藤。\n打失眼睛无处觅，诳人刚道悟明星。",
        "dynasty": "宋",
        "collection_info": null
    },
    {
        "uuid": "91e9c28e0e8bdefcb4f2a1cd82e44dad",
        "title": "颂古五首  其三",
        "author": "释如净",
        "content": "金乌飞上玉阑干，黑漆昆崙对面看。\n毕竟这些传不得，落花流水太无端。",
        "dynasty": "宋",
        "collection_info": null
    },
    {
        "uuid": "4c1bdf6a2b135833c1f7acc06ac6119b",
        "title": "颂古五首  其四",
        "author": "释如净",
        "content": "一桡劈口虚空破，三点馿头覆却船。\n父子至今俱不了，江湖波浪错流传。",
        "dynasty": "宋",
        "collection_info": null
    },
    {
        "uuid": "b7452e36edb1a22fca63f935573cc874",
        "title": "颂古五首  其五",
        "author": "释如净",
        "content": "衲衣下事火烧山，腊月家贫彻骨寒。\n堪笑连延曾未息，眉毛焦赤面皮干。",
        "dynasty": "宋",
        "collection_info": null
    }
]