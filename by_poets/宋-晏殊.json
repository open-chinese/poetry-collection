[
    {
        "uuid": "6e492f5942d525e6481c6fb9d075db87",
        "title": "谒金门 秋露坠",
        "author": "晏殊",
        "content": "秋露坠。\n滴尽楚兰红泪。\n往事旧欢何限意。\n思量如梦寐。\n人貌老于前岁。\n风月宛然无异。\n座有嘉宾尊有桂。\n莫辞终夕醉。",
        "dynasty": "宋",
        "collection_info": null
    },
    {
        "uuid": "4875a58f011f7a62d531e77a17f6b644",
        "title": "破阵子 海上蟠桃易熟",
        "author": "晏殊",
        "content": "海上蟠桃易熟，人间好月长圆。\n惟有掰钗分钿侣，离别常多会面难。\n此情须问天。\n蜡烛到明垂泪，熏炉尽日生烟。\n一点凄凉愁绝意，谩道秦筝有剩弦。\n何曾为细传。",
        "dynasty": "宋",
        "collection_info": null
    },
    {
        "uuid": "e1e2e9842f616a32cda8635c208bf072",
        "title": "破阵子 燕子欲归时节",
        "author": "晏殊",
        "content": "燕子欲归时节，高楼昨夜西风。\n求得人间成小会，试把金尊傍菊丛。\n歌长粉面红。\n斜日更穿帘幕，微凉渐入梧桐。\n多少襟怀言不尽，写向蛮笺曲调中。\n此情千万重。",
        "dynasty": "宋",
        "collection_info": null
    },
    {
        "uuid": "0ed4ddb187ba943f0e71526969787db1",
        "title": "破阵子 忆得去年今日",
        "author": "晏殊",
        "content": "忆得去年今日，黄花已满东篱。\n曾与玉人临小槛，共折香英泛酒卮。\n长条插鬓垂。\n人貌不应迁换，珍丛又睹芳菲。\n重把一尊寻旧径，所惜光阴去似飞。\n风飘露冷时。",
        "dynasty": "宋",
        "collection_info": null
    },
    {
        "uuid": "ef87c41cc4274fea8f075e8a37c4585d",
        "title": "破阵子 湖上西风斜日",
        "author": "晏殊",
        "content": "湖上西风斜日，荷花落尽红英。\n金菊满丛珠颗细，海燕辞巢翅羽轻。\n年年岁岁情。\n美酒一杯新熟，高歌数阕堪听。\n不向尊前同一醉，可奈光阴似水声。\n迢迢去未停。",
        "dynasty": "宋",
        "collection_info": null
    },
    {
        "uuid": "e59ee9b9ac23c4ded3b94ea6af923c3c",
        "title": "浣溪沙 阆苑瑶台风露秋",
        "author": "晏殊",
        "content": "阆苑瑶台风露秋。\n整鬟凝思捧觥筹。\n欲归临别强迟留。\n月好谩成孤枕梦，酒阑空得两眉愁。\n此时情绪悔风流。",
        "dynasty": "宋",
        "collection_info": null
    },
    {
        "uuid": "ac75e61dbf0f87e4dd3156636592434b",
        "title": "浣溪沙 三月和风满上林",
        "author": "晏殊",
        "content": "三月和风满上林。\n牡丹妖艳直千金。\n恼人天气又春阴。\n为我转回红脸面，向谁分付紫檀心。\n有情须殢酒杯深。",
        "dynasty": "宋",
        "collection_info": null
    },
    {
        "uuid": "b17c41f44c0ce84eccf4e6d680dcfeb3",
        "title": "浣溪沙 青杏园林着酒香",
        "author": "晏殊",
        "content": "青杏园林着酒香。\n佳人初试薄罗裳。\n柳丝无力燕飞忙。\n乍雨乍晴花自落，闲愁闲闷日偏长。\n为谁消瘦减容光。",
        "dynasty": "宋",
        "collection_info": null
    },
    {
        "uuid": "68897c03d411588273d074d0950795d1",
        "title": "浣溪沙 一曲新词酒一杯",
        "author": "晏殊",
        "content": "一曲新词酒一杯。\n去年天气旧亭台。\n夕阳西下几时回。\n无可奈何花落去，似曾相识燕归来。\n小园香径独徘徊。",
        "dynasty": "宋",
        "collection_info": null
    },
    {
        "uuid": "ced5444dbb72f5ac5afba3296a79aef4",
        "title": "浣溪沙 红蓼花香夹岸稠",
        "author": "晏殊",
        "content": "红蓼花香夹岸稠。\n绿波春水向东流。\n小船轻舫好追游。\n渔父酒醒重拨棹，鸳鸯飞去却回头。\n一杯销尽两眉愁。",
        "dynasty": "宋",
        "collection_info": null
    },
    {
        "uuid": "b19732d9bd38ad6039e238949049028b",
        "title": "浣溪沙 淡淡梳妆薄薄衣",
        "author": "晏殊",
        "content": "淡淡梳妆薄薄衣。\n天仙模样好容仪。\n旧欢前事入颦眉。\n闲役梦魂孤烛暗，恨无消息画帘垂。\n且留双泪说相思。",
        "dynasty": "宋",
        "collection_info": null
    },
    {
        "uuid": "81b6fff0573e82a45578f6f9b7086ff9",
        "title": "浣溪沙 小阁重帘有燕过",
        "author": "晏殊",
        "content": "小阁重帘有燕过。\n晚花红片落庭莎。\n曲阑干影入凉波。\n一霎好风生翠幕，几回疏雨滴圆荷。\n酒醒人散得愁多。",
        "dynasty": "宋",
        "collection_info": null
    },
    {
        "uuid": "5dbbd58dbb55fc76b1c90cb9e5175654",
        "title": "浣溪沙 宿酒才醒厌玉卮",
        "author": "晏殊",
        "content": "宿酒才醒厌玉卮。\n水沈香冷懒熏衣。\n早梅先绽日边枝。\n寒雪寂寥初散后，春风悠扬欲来时。\n小屏闲放画帘垂。",
        "dynasty": "宋",
        "collection_info": null
    },
    {
        "uuid": "eb603bcfaa9070a12fbfa4d05e7f1f5a",
        "title": "浣溪沙 绿叶红花媚晓烟",
        "author": "晏殊",
        "content": "绿叶红花媚晓烟。\n黄蜂金蕊欲披莲。\n水风深处懒回船。\n可惜异香珠箔外，不辞清唱玉尊前。\n使星归觐九重天。",
        "dynasty": "宋",
        "collection_info": null
    },
    {
        "uuid": "95ea36c055b24332b5fe3d7bff7aa812",
        "title": "浣溪沙 湖上西风急暮蝉",
        "author": "晏殊",
        "content": "湖上西风急暮蝉。\n夜来清露湿红莲。\n少留归骑促歌筵。\n为别莫辞金盏酒，入朝须近玉炉烟。\n不知重会是何年。",
        "dynasty": "宋",
        "collection_info": null
    },
    {
        "uuid": "8f8c4ce8081ebb4a5fdd5df745cbf948",
        "title": "浣溪沙 杨柳阴中驻彩旌",
        "author": "晏殊",
        "content": "杨柳阴中驻彩旌。\n芰荷香里劝金觥。\n小词流入管弦声。\n只有醉饮宽别恨，不须朝暮促归程。\n雨条烟叶系人情。",
        "dynasty": "宋",
        "collection_info": null
    },
    {
        "uuid": "0ccfe8b213a35177e59101a675d6b2c8",
        "title": "浣溪沙 一向年光有限身",
        "author": "晏殊",
        "content": "一向年光有限身。\n等闲离别易消魂。\n酒筵歌席莫辞频。\n满目山河空念远，落花风雨更伤春。\n不如怜取眼前人。",
        "dynasty": "宋",
        "collection_info": null
    },
    {
        "uuid": "45f6533ee22e973dc405894d9470af68",
        "title": "浣溪沙 玉碗冰寒滴露华",
        "author": "晏殊",
        "content": "玉碗冰寒滴露华。\n粉融香雪透轻纱。\n晚来妆面胜荷花。\n鬓亸欲迎眉际月，酒红初上脸边霞。\n一场春梦日西斜。",
        "dynasty": "宋",
        "collection_info": null
    },
    {
        "uuid": "bd3a9be34b94622241f0c406bd95e93f",
        "title": "更漏子 蕣华浓",
        "author": "晏殊",
        "content": "蕣华浓，山翠浅。\n一寸秋波如剪。\n红日永，绮筵开。\n暗随仙驭来。\n遏云声，回雪袖。\n占断晓莺春柳。\n才送目，又颦眉。\n此情谁得知。",
        "dynasty": "宋",
        "collection_info": null
    },
    {
        "uuid": "52d8bb173f2ad514cb9a0fae9ef91824",
        "title": "更漏子 塞鸿高",
        "author": "晏殊",
        "content": "塞鸿高，仙露满。\n秋入银河清浅。\n逢好客，且开眉。\n盛年能几时。\n宝筝调，罗袖软。\n拍碎画堂檀板。\n须尽醉，莫推辞。\n人生多别离。",
        "dynasty": "宋",
        "collection_info": null
    },
    {
        "uuid": "f1e4155f5a41bca327ecc8505c68c853",
        "title": "更漏子 雪藏梅",
        "author": "晏殊",
        "content": "雪藏梅，烟着柳。\n依约上春时候。\n初送雁，欲问莺。\n绿池波浪生。\n探花开，留客醉。\n忆得去年情味。\n金盏酒，玉炉香。\n任他红日长。",
        "dynasty": "宋",
        "collection_info": null
    },
    {
        "uuid": "0f062ba47d759ae6b3d6505347991698",
        "title": "更漏子 菊花残",
        "author": "晏殊",
        "content": "菊花残，梨叶堕。\n可惜良辰虚过。\n新酒熟，绮筵开。\n不辞红玉杯。\n蜀弦高，羌管脆。\n慢飐舞娥香袂。\n君莫笑，醉乡人。\n熙熙长似春。",
        "dynasty": "宋",
        "collection_info": null
    },
    {
        "uuid": "0dabf5ebacedcf3aeb5ebe3cd95a8cdb",
        "title": "鹊踏枝・蝶恋花 槛菊愁烟兰泣露",
        "author": "晏殊",
        "content": "槛菊愁烟兰泣露。\n罗幕轻寒，燕子双飞去。\n明月不谙离恨苦。\n斜光到晓穿朱户。\n昨夜西风凋碧树。\n独上高楼，望尽天涯路。\n欲寄彩笺兼尺素。\n山长水阔知何处。",
        "dynasty": "宋",
        "collection_info": null
    },
    {
        "uuid": "fa551673155cb8973cabc270b8048363",
        "title": "鹊踏枝・蝶恋花 紫府群仙名籍秘",
        "author": "晏殊",
        "content": "紫府群仙名籍秘。\n五色斑龙，暂降人间世。\n海变桑田都不记。\n蟠桃一熟三千岁。\n露滴彩旌云绕袂。\n谁信壶中，别有笙歌地。\n门外落花随水逝。\n相看莫惜尊前醉。",
        "dynasty": "宋",
        "collection_info": null
    },
    {
        "uuid": "c98ec78141282e2d5a1f4026e87104ad",
        "title": "点绛唇 露下风高",
        "author": "晏殊",
        "content": "露下风高，井梧宫簟生秋意。\n画堂筵启。\n一曲呈珠缀。\n天外行云，欲去凝香袂。\n炉烟起。\n断肠声里。\n敛尽双蛾翠。",
        "dynasty": "宋",
        "collection_info": null
    },
    {
        "uuid": "4a15ccd531632eb7e7b9ae704663062c",
        "title": "凤衔杯 青苹昨夜秋风起",
        "author": "晏殊",
        "content": "青苹昨夜秋风起。\n无限个、露莲相倚。\n独凭朱阑、愁望晴天际。\n空目断、遥山翠。\n彩笺长，锦书细。\n谁信道、两情难寄。\n可惜良辰好景、欢娱地。\n只恁空憔悴。",
        "dynasty": "宋",
        "collection_info": null
    },
    {
        "uuid": "bd30e5851dd1b5181ca3d3baa693f35a",
        "title": "凤衔杯 留花不住怨花飞",
        "author": "晏殊",
        "content": "留花不住怨花飞。\n向南园、情绪依依。\n可惜倒红斜白、一枝枝。\n经宿雨、又离披。\n凭朱槛，把金卮。\n对芳丛、惆怅多时。\n何况旧欢新恨、阻心期。\n空满眼、是相思。",
        "dynasty": "宋",
        "collection_info": null
    },
    {
        "uuid": "2c63d363f765765ffc9d687b34cb2421",
        "title": "凤衔杯 柳条花颣恼青春",
        "author": "晏殊",
        "content": "柳条花颣恼青春。\n更那堪、飞絮纷纷。\n一曲细丝清脆、倚朱唇。\n斟绿酒、掩红巾。\n追往事，惜芳辰。\n暂时间、留住行云。\n端的自家心下、眼中人。\n到处里、觉尖新。",
        "dynasty": "宋",
        "collection_info": null
    },
    {
        "uuid": "5e20272fe8600e2496d0698576b28a1d",
        "title": "清平乐 春花秋草",
        "author": "晏殊",
        "content": "春花秋草。\n只是催人老。\n总把千山眉黛扫。\n未抵别愁多少。\n劝君绿酒金杯。\n莫嫌丝管声催。\n兔走乌飞不住，人生几度三台。",
        "dynasty": "宋",
        "collection_info": null
    },
    {
        "uuid": "c10212595be30aa2f494f4b2eb3d8e83",
        "title": "清平乐 秋光向晚",
        "author": "晏殊",
        "content": "秋光向晚。\n小阁初开宴。\n林叶殷红犹未遍。\n雨后青苔满院。\n萧娘劝我金卮。\n殷勤更唱新词。\n暮去朝来节老，人生不饮何为。",
        "dynasty": "宋",
        "collection_info": null
    },
    {
        "uuid": "4729c8fd2fd7e1360da0bb7fa45d9d85",
        "title": "清平乐 春来秋去",
        "author": "晏殊",
        "content": "春来秋去。\n往事知何处。\n燕子归飞兰泣露。\n光景千留不住。\n酒阑人散忡忡。\n闲阶独倚梧桐。\n记得去年今日，依前黄叶西风。",
        "dynasty": "宋",
        "collection_info": null
    },
    {
        "uuid": "1c8245b372d2087c2fb9700a4ad43347",
        "title": "清平乐 金风细细",
        "author": "晏殊",
        "content": "金风细细。\n叶叶梧桐坠。\n绿酒初尝人易醉。\n一枕小窗浓睡。\n紫微朱槿花残。\n斜阳却照阑干。\n双燕欲归时节，银屏昨夜微寒。",
        "dynasty": "宋",
        "collection_info": null
    },
    {
        "uuid": "e2ef68474ea5411eff0751369067de6b",
        "title": "清平乐 红笺小字",
        "author": "晏殊",
        "content": "红笺小字。\n说尽平生意。\n鸿雁在云鱼在水。\n惆怅此情难寄。\n斜阳独倚西楼。\n遥山恰对帘钩。\n人面不知何处，绿波依旧东流。",
        "dynasty": "宋",
        "collection_info": null
    },
    {
        "uuid": "d8cfe4157e1cac7f6dc15acfd17bd764",
        "title": "红窗听 淡薄梳妆轻结束",
        "author": "晏殊",
        "content": "淡薄梳妆轻结束。\n天意与、脸红眉绿。\n断环书素传情久，许双飞同宿。\n一饷无端分比目。\n谁知道、风前月底，相看未足。\n此心终拟，觅鸾弦重续。",
        "dynasty": "宋",
        "collection_info": null
    },
    {
        "uuid": "26bf42440988e89f58f030c4611743ed",
        "title": "红窗听 记得香闺临别语",
        "author": "晏殊",
        "content": "记得香闺临别语。\n彼此有、万重心诉。\n淡云轻霭知多少，隔桃源无处。\n梦觉相思天欲曙。\n依前是、银屏画烛，宵长岁暮。\n此时何计，托鸳鸯飞去。",
        "dynasty": "宋",
        "collection_info": null
    },
    {
        "uuid": "9bf3cc13aa9de131148f8dadd8bda3e0",
        "title": "采桑子 春风不负东君信",
        "author": "晏殊",
        "content": "春风不负东君信，遍拆群芳。\n燕子双双。\n依旧衔泥入杏梁。\n须知一盏花前酒，占得韶光。\n莫话匆忙。\n梦里浮生足断肠。",
        "dynasty": "宋",
        "collection_info": null
    },
    {
        "uuid": "e19f5cb37b54ab383d45378a3106ba00",
        "title": "采桑子 红英一树春来早",
        "author": "晏殊",
        "content": "红英一树春来早，独占芳时。\n我有心期。\n把酒攀条惜绛蕤。\n无端一夜狂风雨，暗落繁枝。\n蝶怨莺悲。\n满眼春愁说向谁。",
        "dynasty": "宋",
        "collection_info": null
    },
    {
        "uuid": "97ad9f37680bc3eef3b24daa56871725",
        "title": "采桑子 阳和二月芳菲遍",
        "author": "晏殊",
        "content": "阳和二月芳菲遍，暖景溶溶。\n戏蝶游蜂。\n深入千花粉艳中。\n何人解系天边日，占取春风。\n免使繁红。\n一片西飞一片东。",
        "dynasty": "宋",
        "collection_info": null
    },
    {
        "uuid": "525314268f8c771e959940ec7068ef61",
        "title": "采桑子 樱桃谢了梨花发",
        "author": "晏殊",
        "content": "樱桃谢了梨花发，红白相催。\n燕子归来。\n几处风帘绣户开。\n人生乐事知多少，且酌金杯。\n管咽弦哀。\n慢引萧娘舞袖回。",
        "dynasty": "宋",
        "collection_info": null
    },
    {
        "uuid": "a02cb7c38080a6363d6a5da3dc786214",
        "title": "采桑子 古罗衣上金针样",
        "author": "晏殊",
        "content": "古罗衣上金针样，绣出芳妍。\n玉砌朱阑。\n紫艳红英照日鲜。\n佳人画阁新妆了，对立丛边。\n试摘婵娟。\n贴向眉心学翠钿。",
        "dynasty": "宋",
        "collection_info": null
    },
    {
        "uuid": "8718ea3b9a69a1d52bafc4cd6a97c1ca",
        "title": "采桑子 时光只解催人老",
        "author": "晏殊",
        "content": "时光只解催人老，不信多情。\n长恨离亭。\n泪滴春衫酒易醒。\n梧桐昨夜西风急，淡月胧明。\n好梦频惊。\n何处高楼雁一声。",
        "dynasty": "宋",
        "collection_info": null
    },
    {
        "uuid": "5af1ae7fcbe01e7c967bb52f6faa43ae",
        "title": "采桑子 林间摘遍双双叶",
        "author": "晏殊",
        "content": "林间摘遍双双叶，寄与相思。\n朱槿开时。\n尚有山榴一两枝。\n荷花欲绽金莲子，半落红衣。\n晚雨微微。\n待得空梁宿燕归。",
        "dynasty": "宋",
        "collection_info": null
    },
    {
        "uuid": "812d1f99fbabe68aa0d990e14b00242c",
        "title": "喜迁莺 风转蕙",
        "author": "晏殊",
        "content": "风转蕙，露催莲。\n莺语尚绵蛮。\n尧蓂随月欲团圆。\n真驭降荷兰。\n褰油幕。\n调清乐。\n四海一家同乐。\n千官心在玉炉香。\n圣寿祝天长。",
        "dynasty": "宋",
        "collection_info": null
    },
    {
        "uuid": "77cf67b448bd5d12d82df3c3f467b159",
        "title": "喜迁莺 歌敛黛",
        "author": "晏殊",
        "content": "歌敛黛，舞萦风。\n迟日象筵中。\n分行珠翠簇繁红。\n云髻袅珑璁。\n金炉暖。\n龙香远。\n共祝尧龄万万。\n曲终休解画罗衣。\n留伴彩云飞。",
        "dynasty": "宋",
        "collection_info": null
    },
    {
        "uuid": "452a3b2680d85ebfe8caac698a6a7450",
        "title": "喜迁莺 花不尽",
        "author": "晏殊",
        "content": "花不尽，柳无穷。\n应与我情同。\n觥船一棹百分空。\n何处不相逢。\n朱弦悄。\n知音少。\n天若有情应老。\n劝君看取利名场。\n今古梦茫茫。",
        "dynasty": "宋",
        "collection_info": null
    },
    {
        "uuid": "f38263c2d7f99f8f1d290ebe2f520c65",
        "title": "喜迁莺 烛飘花",
        "author": "晏殊",
        "content": "烛飘花，香掩烬。\n中夜酒初醒。\n画楼残点两三声。\n窗外月胧明。\n晓帘垂，惊鹊去。\n好梦不知何处。\n南园春色已归来。\n庭树有寒梅。",
        "dynasty": "宋",
        "collection_info": null
    },
    {
        "uuid": "d4a5d900723242baafac9f471c4d5f4d",
        "title": "喜迁莺 曙河低",
        "author": "晏殊",
        "content": "曙河低，斜月淡。\n帘外早凉天。\n玉楼清唱倚朱弦。\n馀韵入疏烟。\n脸霞轻，眉翠重。\n欲舞钗钿摇动。\n人人如意祝炉香。\n为寿百千长。",
        "dynasty": "宋",
        "collection_info": null
    },
    {
        "uuid": "9ced6cca43223f62cc86e6e760dd71ad",
        "title": "撼庭秋 别来音信千里",
        "author": "晏殊",
        "content": "别来音信千里。\n怅此情难寄。\n碧纱秋月，梧桐夜雨，几回无寐。\n楼高目断，天遥云黯，只堪憔悴。\n念兰堂红烛，心长焰短，向人垂泪。",
        "dynasty": "宋",
        "collection_info": null
    },
    {
        "uuid": "3513b532febb032c316b489d10cd9ce9",
        "title": "少年游 重阳过后",
        "author": "晏殊",
        "content": "重阳过后，西风渐紧，庭树叶纷纷。\n朱阑向晓，芙蓉妖艳，特地斗芳新。\n霜前月下，斜红淡蕊，明媚欲回春。\n莫将琼萼等闲分。\n留赠意中人。",
        "dynasty": "宋",
        "collection_info": null
    },
    {
        "uuid": "f9b0c9b3548f567526853b718e082606",
        "title": "少年游 霜华满树",
        "author": "晏殊",
        "content": "霜华满树，兰凋蕙惨，秋艳入芙蓉。\n胭脂嫩脸，金黄轻蕊，犹自怨西风。\n前欢往事，当歌对酒，无限到心中。\n更凭朱槛忆芳容。\n肠断一枝红。",
        "dynasty": "宋",
        "collection_info": null
    },
    {
        "uuid": "e974a8390a1a3ced4fbfb5aeabf50bce",
        "title": "少年游 芙蓉花发去年枝",
        "author": "晏殊",
        "content": "芙蓉花发去年枝。\n双燕欲归飞。\n兰堂风软，金炉香暖，新曲动帘帷。\n家人拜上千春寿，深意满琼卮。\n绿鬓朱颜，道家装束，长似少年时。",
        "dynasty": "宋",
        "collection_info": null
    },
    {
        "uuid": "578009f37b7d15a24ba8a2ba2e2c1e24",
        "title": "少年游 谢家庭槛晓无尘",
        "author": "晏殊",
        "content": "谢家庭槛晓无尘。\n芳宴祝良辰。\n风流妙舞，樱桃清唱，依约驻行云。\n榴花一盏浓香满，为寿百千春。\n岁岁年年，共欢同乐，嘉庆与时新。",
        "dynasty": "宋",
        "collection_info": null
    },
    {
        "uuid": "0d4dda46b12e9ed688eca726f19879ba",
        "title": "酒泉子 三月暖风",
        "author": "晏殊",
        "content": "三月暖风，开却好花无限了，当年丛下落纷纷。\n最愁人。\n长安多少利名身。\n若有一杯香桂酒，莫辞花下醉芳茵。\n且留春。",
        "dynasty": "宋",
        "collection_info": null
    },
    {
        "uuid": "38ac66cd74943a194990b26aba7854af",
        "title": "酒泉子 春色初来",
        "author": "晏殊",
        "content": "春色初来，遍拆红芳千万树，流莺粉蝶斗翻飞。\n恋香枝。\n劝君莫惜缕金衣。\n把酒看花须强饮，明朝后日渐离披。\n惜芳时。",
        "dynasty": "宋",
        "collection_info": null
    },
    {
        "uuid": "8b197db00c4783a1f939c78c48704b49",
        "title": "木兰花・玉楼春 东风昨夜回梁苑",
        "author": "晏殊",
        "content": "东风昨夜回梁苑。\n日脚依稀添一线。\n旋开杨柳绿蛾眉，暗拆海棠红粉面。\n无情一去云中雁。\n有意归来梁上燕。\n有情无意且休论，莫向酒杯容易散。",
        "dynasty": "宋",
        "collection_info": null
    },
    {
        "uuid": "c523671fe67e5f49ed7a4125b38440cd",
        "title": "木兰花・玉楼春 帘旌浪卷金泥凤",
        "author": "晏殊",
        "content": "帘旌浪卷金泥凤。\n宿醉醒来长瞢松。\n海棠开后晓寒轻，流絮飞时春睡重。\n美酒一杯谁与共。\n往事旧欢时节动。\n不如怜取眼前人，免更劳魂兼役梦。",
        "dynasty": "宋",
        "collection_info": null
    },
    {
        "uuid": "7327975bf857634bcb2daebb7fa0fdac",
        "title": "木兰花・玉楼春 燕鸿过后莺归去",
        "author": "晏殊",
        "content": "燕鸿过后莺归去。\n细算浮生千万绪。\n长于春梦几多时，散似秋云无觅处。\n闻琴解佩神仙侣。\n挽断罗衣留不住。\n劝君莫作独醒人，烂醉花间应有数。",
        "dynasty": "宋",
        "collection_info": null
    },
    {
        "uuid": "c0c9a54e8ea5f564a455174cd392bfea",
        "title": "木兰花・玉楼春 池塘水绿风微暖",
        "author": "晏殊",
        "content": "池塘水绿风微暖。\n记得玉真初见面。\n重头歌韵响铮琮，入破舞腰红乱旋。\n玉钩阑下香阶畔。\n醉后不知斜日晚。\n当时共我赏花人，点检如今无一半。",
        "dynasty": "宋",
        "collection_info": null
    },
    {
        "uuid": "742fd51f9cbcf4d222a24fc82d38b18f",
        "title": "木兰花・玉楼春 玉楼朱阁横金锁",
        "author": "晏殊",
        "content": "玉楼朱阁横金锁。\n寒食清明春欲破。\n窗间斜月两眉愁，帘外落花双泪堕。\n朝云聚散真无那。\n百岁相看能几个。\n别来将为不牵情，万转千回思想过。",
        "dynasty": "宋",
        "collection_info": null
    },
    {
        "uuid": "85c593c21badf94d391acc918d68b0fd",
        "title": "木兰花・玉楼春 朱帘半下香销印",
        "author": "晏殊",
        "content": "朱帘半下香销印。\n二月东风催柳信。\n琵琶旁畔且寻思，鹦鹉前头休借问。\n惊鸿去后生离恨。\n红日长时添酒困。\n未知心在阿谁边，满眼泪珠言不尽。",
        "dynasty": "宋",
        "collection_info": null
    },
    {
        "uuid": "ec410bc1a1125df4aba6ee7421612b47",
        "title": "木兰花・玉楼春 杏梁归燕双回首",
        "author": "晏殊",
        "content": "杏梁归燕双回首。\n黄蜀葵花开应候。\n画堂元是降生辰，玉盏更斟长命酒。\n炉中百和添香兽。\n帘外青蛾回舞袖。\n此时红粉感恩人，拜向月宫千岁寿。",
        "dynasty": "宋",
        "collection_info": null
    },
    {
        "uuid": "ca2d8ca6935a7a1b5df495696ed6737a",
        "title": "木兰花・玉楼春 紫薇朱槿繁开后",
        "author": "晏殊",
        "content": "紫薇朱槿繁开后。\n枕簟微凉生玉漏。\n玳筵初启日穿帘，檀板欲开香满袖。\n红衫侍女频倾酒。\n龟鹤仙人来献寿。\n欢声喜气逐时新，青鬓玉颜长似旧。",
        "dynasty": "宋",
        "collection_info": null
    },
    {
        "uuid": "8680ce6dc768fcd7e6378e94a1cff47a",
        "title": "木兰花・玉楼春 春葱指甲轻拢拈",
        "author": "晏殊",
        "content": "春葱指甲轻拢拈。\n五彩条垂双袖卷。\n雪香浓透紫檀槽，胡语急随红玉腕。\n当头一曲情无限。\n入破铮琮金凤战。\n百分芳酒祝长春，再拜敛容抬粉面。",
        "dynasty": "宋",
        "collection_info": null
    },
    {
        "uuid": "c3c7abd183c4b4bec6ba2601421b4f09",
        "title": "木兰花・玉楼春 红条约束琼肌稳",
        "author": "晏殊",
        "content": "红条约束琼肌稳。\n拍碎香檀催急衮。\n垅头呜咽水声繁，叶下间关莺语近。\n美人才子传芳信。\n明月清风伤别恨。\n未知何处有知音，长为此情言不尽。",
        "dynasty": "宋",
        "collection_info": null
    },
    {
        "uuid": "a542b3eddf32d5ea72a2f4fe443d1cd8",
        "title": "迎春乐 长安紫陌春归早",
        "author": "晏殊",
        "content": "长安紫陌春归早。\n亸垂杨、染芳草。\n被啼莺语燕催清晓。\n正好梦、频惊觉。\n当此际、青楼临大道。\n幽会处、两情多少。\n莫惜明珠百琲，占取长年少。",
        "dynasty": "宋",
        "collection_info": null
    },
    {
        "uuid": "67cc8ae8859365ca8597303f548d23a1",
        "title": "诉衷情 青梅煮酒斗时新",
        "author": "晏殊",
        "content": "青梅煮酒斗时新。\n天气欲残春。\n东城南陌花下，逢着意中人。\n回绣袂，展香茵。\n叙情亲。\n此情拼作，千尺游丝，惹住朝云。",
        "dynasty": "宋",
        "collection_info": null
    },
    {
        "uuid": "96aba1cf6ecb4252f5f0754fb14d2bb5",
        "title": "诉衷情 东风杨柳欲青青",
        "author": "晏殊",
        "content": "东风杨柳欲青青。\n烟淡雨初晴。\n恼他香阁浓睡，撩乱有啼莺。\n眉叶细，舞腰轻。\n宿妆成。\n一春芳意，三月和风，牵系人情。",
        "dynasty": "宋",
        "collection_info": null
    },
    {
        "uuid": "cb0bdbfd2d3406362d01da5c593cb1f2",
        "title": "诉衷情 芙蓉金菊斗馨香",
        "author": "晏殊",
        "content": "芙蓉金菊斗馨香。\n天气欲重阳。\n远村秋色如画，红树间疏黄。\n流水淡，碧天长。\n路茫茫。\n凭高目断，鸿雁来时，无限思量。",
        "dynasty": "宋",
        "collection_info": null
    },
    {
        "uuid": "9a4488f128b07e0a91c2b7c714260184",
        "title": "诉衷情 数枝金菊对芙蓉",
        "author": "晏殊",
        "content": "数枝金菊对芙蓉。\n摇落意重重。\n不知多少幽怨，和露泣西风。\n人散后，月明中。\n夜寒浓。\n谢娘愁卧，潘令闲眠，心事无穷。",
        "dynasty": "宋",
        "collection_info": null
    },
    {
        "uuid": "fb84ea9b85f24849b31ff0ab46023d62",
        "title": "诉衷情 露莲双脸远山眉",
        "author": "晏殊",
        "content": "露莲双脸远山眉。\n偏与淡妆宜。\n小庭帘幕春晚，闲共柳丝垂。\n人别后，月圆时。\n信迟迟。\n心心念念，说尽无凭，只是相思。",
        "dynasty": "宋",
        "collection_info": null
    },
    {
        "uuid": "3e56ccf8e925fb49707395e4b4c6f532",
        "title": "诉衷情 秋风吹绽北池莲",
        "author": "晏殊",
        "content": "秋风吹绽北池莲。\n曙云楼阁鲜。\n画堂今日嘉会，齐拜玉炉烟。\n斟美酒，祝芳筵。\n奉觥船。\n宜春耐夏，多福庄严，富贵长年。",
        "dynasty": "宋",
        "collection_info": null
    },
    {
        "uuid": "5c0b61d3e9d40f30a29909f4741a9cc5",
        "title": "诉衷情 世间荣贵月中人",
        "author": "晏殊",
        "content": "世间荣贵月中人。\n嘉庆在今辰。\n兰堂帘幕高卷，清唱遏行云。\n持玉盏，敛红巾。\n祝千春。\n榴花寿酒，金鸭炉香，岁岁长新。",
        "dynasty": "宋",
        "collection_info": null
    },
    {
        "uuid": "777d13e96465dffa43c6d3bce257066f",
        "title": "诉衷情 海棠珠缀一重重",
        "author": "晏殊",
        "content": "海棠珠缀一重重。\n清晓近帘栊。\n胭脂谁与匀淡，偏向脸边浓。\n看叶嫩，惜花红。\n意无穷。\n如花似叶，岁岁年年，共占春风。",
        "dynasty": "宋",
        "collection_info": null
    },
    {
        "uuid": "df2633d51f0155f80f6506258333a933",
        "title": "胡捣练 小桃花与早梅花",
        "author": "晏殊",
        "content": "小桃花与早梅花，尽是芳妍品格。\n未上东风先拆。\n分付春消息。\n佳人钗上玉尊前，朵朵秾香堪惜。\n谁把彩豪描得。\n免恁轻抛掷。",
        "dynasty": "宋",
        "collection_info": null
    },
    {
        "uuid": "8d6f053f8990486c0e88165fb2a7a831",
        "title": "人娇 二月春风",
        "author": "晏殊",
        "content": "二月春风，正是杨花满路。\n那堪更、别离情绪。\n罗巾掩泪，任粉痕沾污。\n争奈向、千留万留不住。\n玉酒频倾，宿眉愁聚。\n空肠断、宝筝弦柱。\n人间后会，又不知何处。\n魂梦里、也须时时飞去。",
        "dynasty": "宋",
        "collection_info": null
    },
    {
        "uuid": "4930e9ffa94ac6ab90d4f3de01aa0c75",
        "title": "人娇 玉树微凉",
        "author": "晏殊",
        "content": "玉树微凉，渐觉银河影转。\n林叶静、疏红欲遍。\n朱帘细雨，尚迟留归燕。\n嘉庆日、多少世人良愿。\n楚竹惊鸾，秦筝起雁。\n萦舞袖、急翻罗荐。\n云回一曲，更轻栊檀板。\n香炷远、同祝寿期无限。",
        "dynasty": "宋",
        "collection_info": null
    },
    {
        "uuid": "54d92401b243c2503df9b55fe4a45d2f",
        "title": "人娇 一叶秋高",
        "author": "晏殊",
        "content": "一叶秋高，向夕红兰露坠。\n风月好、乍凉天气。\n长生此日，见人中嘉瑞。\n斟寿酒、重唱妙声珠缀。\n凤莞移宫，钿衫回袂。\n帘影动、鹊炉香细。\n南真宝箓，赐玉京千岁。\n良会永、莫惜流霞同醉。",
        "dynasty": "宋",
        "collection_info": null
    },
    {
        "uuid": "3292dc8006d8e716ffa8853a3be2a06e",
        "title": "踏莎行 细草愁烟",
        "author": "晏殊",
        "content": "细草愁烟，幽花怯露。\n凭阑总是销魂处。\n日高深院静无人，时时海燕双飞去。\n带缓罗衣，香残蕙炷。\n天长不禁迢迢路。\n垂杨只解惹春风，何曾系得行人住。",
        "dynasty": "宋",
        "collection_info": null
    },
    {
        "uuid": "96dcbc230535494dba233e88fc9165a4",
        "title": "踏莎行 祖席离歌",
        "author": "晏殊",
        "content": "祖席离歌，长亭别宴。\n香尘已隔犹回面。\n居人匹马映林嘶，行人去棹依波转。\n画阁魂消，高楼目断。\n斜阳只送平波远。\n无穷无尽是离愁，天涯地角寻思遍。",
        "dynasty": "宋",
        "collection_info": null
    },
    {
        "uuid": "eec3c88917a035ccb60debc643747b17",
        "title": "踏莎行 碧海无波",
        "author": "晏殊",
        "content": "碧海无波，瑶台有路。\n思量便合双飞去。\n当时轻别意中人，山长水远知何处。\n绮席凝尘，香闺掩雾。\n红笺小字凭谁附。\n高楼目尽欲黄昏，梧桐叶上萧萧雨。",
        "dynasty": "宋",
        "collection_info": null
    },
    {
        "uuid": "c9c1fdee6a99a5b9d0dc18270c25172b",
        "title": "踏莎行 绿树归莺",
        "author": "晏殊",
        "content": "绿树归莺，雕梁别燕。\n春光一去如流电。\n当歌对酒莫沈吟，人生有限情无限。\n弱袂萦春，修蛾写怨。\n秦筝宝柱频移雁。\n尊中绿醑意中人，花朝月夜长相见。",
        "dynasty": "宋",
        "collection_info": null
    },
    {
        "uuid": "61b34fad09f05c10b875d8fdfb541f7b",
        "title": "踏莎行 小径红稀",
        "author": "晏殊",
        "content": "小径红稀，芳郊绿遍。\n高台树色阴阴见。\n春风不解禁杨花，蒙蒙乱扑行人面。\n翠叶藏莺，朱帘隔燕。\n炉香静逐游丝转。\n一场愁梦酒醒时，斜阳却照深深院。",
        "dynasty": "宋",
        "collection_info": null
    },
    {
        "uuid": "358dcaa50bd008602072f286e17dc37d",
        "title": "渔家傲 画鼓声中昏又晓",
        "author": "晏殊",
        "content": "画鼓声中昏又晓。\n时光只解催人老。\n求得浅欢风日好。\n齐揭调。\n神仙一曲渔家傲。\n绿水悠悠天杳杳。\n浮生岂得长年少。\n莫惜醉来开口笑。\n须信道。\n人间万事何时了。",
        "dynasty": "宋",
        "collection_info": null
    },
    {
        "uuid": "403eab6510615d155c34650dff50add0",
        "title": "渔家傲 荷叶荷花相间斗",
        "author": "晏殊",
        "content": "荷叶荷花相间斗。\n红娇绿嫩新妆就。\n昨日小池疏雨后。\n铺锦绣。\n行人过去频回首。\n倚遍朱阑凝望久。\n鸳鸯浴处波文皱。\n谁唤谢娘斟美酒。\n萦舞袖。\n当筵劝我千长寿。",
        "dynasty": "宋",
        "collection_info": null
    },
    {
        "uuid": "2a307a3c83ba30328016d16d4c46e76b",
        "title": "渔家傲 荷叶初开犹半卷",
        "author": "晏殊",
        "content": "荷叶初开犹半卷。\n荷花欲拆犹微绽。\n此叶此花真可羡。\n秋水畔。\n青凉伞映红妆面。\n美酒一杯留客宴。\n拈花摘叶情无限。\n争奈世人多聚散。\n频祝愿。\n如花似叶长相见。",
        "dynasty": "宋",
        "collection_info": null
    },
    {
        "uuid": "476b66f08b54a4e3d6e9f12d3e7d7eb1",
        "title": "渔家傲 杨柳风前香百步",
        "author": "晏殊",
        "content": "杨柳风前香百步。\n盘心碎点真珠露。\n疑是水仙开洞府。\n妆景趣。\n红幢绿盖朝天路。\n小鸭飞来稠闹处。\n三三两两能言语。\n饮散短亭人欲去。\n留不住。\n黄昏更下萧萧雨。",
        "dynasty": "宋",
        "collection_info": null
    },
    {
        "uuid": "08ab192b8d0888456eb1cf88d2b74df5",
        "title": "渔家傲 粉笔丹青描未得",
        "author": "晏殊",
        "content": "粉笔丹青描未得。\n金针彩线功难敌。\n谁傍暗香轻采摘。\n风淅淅。\n船头触散双鸂鶒。\n夜雨染成天水碧。\n朝阳借出胭脂色。\n欲落又开人共惜。\n秋气逼。\n盘中已见新莲菂。",
        "dynasty": "宋",
        "collection_info": null
    },
    {
        "uuid": "764bb8cd695922650b265682d26dcef3",
        "title": "渔家傲 叶下鵁鶄眠未稳",
        "author": "晏殊",
        "content": "叶下鵁鶄眠未稳。\n风翻露飐香成阵。\n仙女出游知远近。\n羞借问。\n饶将绿扇遮红粉。\n一掬蕊黄沾雨润。\n天人乞与金英嫩。\n试折乱条醒酒困。\n应有恨。\n芳心拗尽丝无尽。",
        "dynasty": "宋",
        "collection_info": null
    },
    {
        "uuid": "6b7016f8b93416801329c9c479ade972",
        "title": "渔家傲 罨画溪边停彩舫",
        "author": "晏殊",
        "content": "罨画溪边停彩舫。\n仙娥绣被呈新样。\n飒飒风声来一饷。\n愁四望。\n残红片片随波浪。\n琼脸丽人青步障。\n风牵一袖低相向。\n应有锦鳞闲倚傍。\n秋水上。\n时时绿柄轻摇扬。",
        "dynasty": "宋",
        "collection_info": null
    },
    {
        "uuid": "6a97e10075db4b22ab52b58681ad60d5",
        "title": "渔家傲 宿蕊斗攒金粉闹",
        "author": "晏殊",
        "content": "宿蕊斗攒金粉闹。\n青房暗结蜂儿小。\n敛面似啼开似笑。\n天与貌。\n人间不是铅华少。\n叶软香清无限好。\n风头日脚干催老。\n待得玉京仙子到。\n凭向道。\n红颜只合长年少。",
        "dynasty": "宋",
        "collection_info": null
    },
    {
        "uuid": "5097d0cece997afcb7ed79026a68f147",
        "title": "渔家傲 脸傅朝霞衣剪翠",
        "author": "晏殊",
        "content": "脸傅朝霞衣剪翠。\n重重占断秋江水。\n一曲采莲风细细。\n人未醉。\n鸳鸯不合惊飞起。\n欲摘嫩条嫌绿刺。\n闲敲画扇偷金蕊。\n半夜月明珠露坠。\n多少意。\n红腮点点相思泪。",
        "dynasty": "宋",
        "collection_info": null
    },
    {
        "uuid": "c87fa10d9612648d7c3439f80cfa815c",
        "title": "渔家傲 越女采莲江北岸",
        "author": "晏殊",
        "content": "越女采莲江北岸。\n轻桡短棹随风便。\n人貌与花相斗艳。\n流水慢。\n时时照影看妆面。\n莲叶层层张绿伞。\n莲房个个垂金盏。\n一把藕丝牵不断。\n红日晚。\n回头欲去心撩乱。",
        "dynasty": "宋",
        "collection_info": null
    },
    {
        "uuid": "50878ef13ceb07b167c1f1f20d73e095",
        "title": "渔家傲 粉面啼红腰束素",
        "author": "晏殊",
        "content": "粉面啼红腰束素。\n当年拾翠曾相遇。\n密意深情谁与诉。\n空怨慕。\n西池夜夜风兼露。\n池上夕阳笼碧树。\n池中短棹惊微雨。\n水泛落英何处去。\n人不语。\n东流到了无停住。",
        "dynasty": "宋",
        "collection_info": null
    },
    {
        "uuid": "4c628c06e99f9942cdfa769f0c85b55f",
        "title": "渔家傲 幽鹭慢来窥品格",
        "author": "晏殊",
        "content": "幽鹭慢来窥品格。\n双鱼岂解传消息。\n绿柄嫩香频采摘。\n心似织。\n条条不断谁牵役。\n粉泪暗和清露滴。\n罗衣染尽秋江色。\n对面不言情脉脉。\n烟水隔。\n无人说似长相忆。",
        "dynasty": "宋",
        "collection_info": null
    },
    {
        "uuid": "4694200c130992cf6d7bd08e5e2bebf9",
        "title": "渔家傲 楚国细腰元自瘦",
        "author": "晏殊",
        "content": "楚国细腰元自瘦。\n文君腻脸谁描就。\n日夜声声催箭漏。\n昏复昼。\n红颜岂得长如旧。\n醉折嫩房和蕊嗅。\n天丝不断清香透。\n却傍小阑凝坐久。\n风满袖。\n西池月上人归后。",
        "dynasty": "宋",
        "collection_info": null
    },
    {
        "uuid": "fe3da5b94558fe981305e716562f64eb",
        "title": "渔家傲 嫩绿堪裁红欲绽",
        "author": "晏殊",
        "content": "嫩绿堪裁红欲绽。\n蜻蜓点水鱼游畔。\n一霎雨声香四散。\n风飐乱。\n高低掩映千千万。\n总是凋零终有恨。\n能无眼下生留恋。\n何似折来妆粉面。\n勤看玩。\n胜如落尽秋江岸。",
        "dynasty": "宋",
        "collection_info": null
    },
    {
        "uuid": "94053e30ca2f7b14fc6107c97c23d7b1",
        "title": "雨中花・夜行船 剪翠妆红欲就",
        "author": "晏殊",
        "content": "剪翠妆红欲就。\n折得清香满袖。\n一对鸳鸯眠未足，叶下长相守。\n莫傍细条寻嫩藕。\n怕绿刺、罥衣伤手。\n可惜许、月明风露好，恰在人归后。",
        "dynasty": "宋",
        "collection_info": null
    },
    {
        "uuid": "50cf85897ad2a12c90f54cfef12bdb83",
        "title": "瑞鹧鸪 越娥红泪泣朝云",
        "author": "晏殊",
        "content": "越娥红泪泣朝云。\n越梅从此学妖嚬。\n腊月初头、庾岭繁开后，特染妍华赠世人。\n前溪昨夜深深雪，朱颜不掩天真。\n何时驿使西归，寄与相思客，一枝新。\n报道江南别样春。",
        "dynasty": "宋",
        "collection_info": null
    },
    {
        "uuid": "eb0991ec6464291a44b1eac616d867a6",
        "title": "瑞鹧鸪 江南残腊欲归时",
        "author": "晏殊",
        "content": "江南残腊欲归时。\n有梅红亚雪中枝。\n一夜前村、间破瑶英拆，端的千花冷未知。\n丹青改样匀朱粉，雕梁欲画犹疑。\n何妨与向冬深，密种秦人路，夹仙溪。\n不待妖桃客自迷。",
        "dynasty": "宋",
        "collection_info": null
    },
    {
        "uuid": "1374998a2af94aa4263dd28592e14b36",
        "title": "望仙门 紫薇枝上露华浓",
        "author": "晏殊",
        "content": "紫薇枝上露华浓。\n起秋风。\n管弦声细出帘栊。\n象筵中。\n仙酒斟云液，仙歌转绕梁虹。\n此时佳会庆相逢。\n庆相逢。\n欢醉且从容。",
        "dynasty": "宋",
        "collection_info": null
    },
    {
        "uuid": "eec7e8dd748171cd9d784e968e10882d",
        "title": "望仙门 玉壶清漏起微凉",
        "author": "晏殊",
        "content": "玉壶清漏起微凉。\n好秋光。\n金杯重叠满琼浆。\n会仙乡。\n新曲调丝管，新声更飐霓裳。\n博山炉暖泛浓香。\n泛浓香。\n为寿百千长。",
        "dynasty": "宋",
        "collection_info": null
    },
    {
        "uuid": "21e0d7dce6df8154f39a6d07d0507927",
        "title": "望仙门 玉池波浪碧如鳞",
        "author": "晏殊",
        "content": "玉池波浪碧如鳞。\n露莲新。\n清歌一曲翠眉嚬。\n舞华茵。\n满酌兰英酒，须知献寿千春。\n太平无事荷君恩。\n荷君恩。\n齐唱《望仙门》。",
        "dynasty": "宋",
        "collection_info": null
    },
    {
        "uuid": "c9df711ce9d2a0bcb708af17c9d9614c",
        "title": "长生乐 玉露金风月正圆",
        "author": "晏殊",
        "content": "玉露金风月正圆。\n台榭早凉天。\n画堂嘉会，组绣列芳筵。\n洞府星辰龟鹤，来添福寿。\n欢声喜色，同入金炉泛浓烟。\n清歌妙舞，急管繁弦。\n榴花满酌觥船。\n人尽祝、富贵又长年。\n莫教红日西晚，留着醉神仙。",
        "dynasty": "宋",
        "collection_info": null
    },
    {
        "uuid": "2da6378ef836750b574311b961b1c030",
        "title": "长生乐 阆苑神仙平地见",
        "author": "晏殊",
        "content": "阆苑神仙平地见。\n碧海架蓬瀛。\n洞门相向，倚金铺微明。\n处处天花撩乱，飘散歌声。\n装真筵寿，赐与流霞满瑶觥。\n红鸾翠节，紫凤银笙。\n玉女双来近彩云。\n随步朝夕拜三清。\n为传王母金箓，祝千岁长生。",
        "dynasty": "宋",
        "collection_info": null
    },
    {
        "uuid": "a838b5a976b3a1406671c9a926e2a47b",
        "title": "蝶恋花 一霎秋风惊画扇",
        "author": "晏殊",
        "content": "一霎秋风惊画扇。\n艳粉娇红，尚拆荷花面。\n草际露垂虫响遍。\n珠帘不下留归燕。\n扫掠亭台开小院。\n四坐清欢，莫放金杯浅。\n龟鹤命长松寿远。\n阳春一曲情千万。",
        "dynasty": "宋",
        "collection_info": null
    },
    {
        "uuid": "156855dc16ccf8b9eee48c750a99864a",
        "title": "蝶恋花 紫菊初生朱槿坠",
        "author": "晏殊",
        "content": "紫菊初生朱槿坠。\n月好风清，渐有中秋意。\n更漏乍长天似水。\n银屏展尽遥山翠。\n绣幕卷波香引穗。\n急管繁弦，共庆人间瑞。\n满酌玉杯萦舞袂。\n南春祝寿千千岁。",
        "dynasty": "宋",
        "collection_info": null
    },
    {
        "uuid": "0c60ec472869bcf3ebc5963789b92450",
        "title": "蝶恋花 帘幕风轻双语燕",
        "author": "晏殊",
        "content": "帘幕风轻双语燕。\n午醉醒来，柳絮飞撩乱。\n心事一春犹未见。\n馀花落尽青苔院。\n百尺朱楼闲倚遍。\n薄雨浓云，抵死遮人面。\n消息未知归早晚。\n斜阳只送平波远。",
        "dynasty": "宋",
        "collection_info": null
    },
    {
        "uuid": "3778f230cd5c93d0f12d816a704b61a6",
        "title": "蝶恋花 玉碗冰寒消暑气",
        "author": "晏殊",
        "content": "玉碗冰寒消暑气。\n碧簟纱厨，向午朦胧睡。\n莺舌惺松如会意。\n无端画扇惊飞起。\n雨后初凉生水际。\n人面荷花，的的遥相似。\n眼看红芳犹抱蕊。\n丛中已结新莲子。",
        "dynasty": "宋",
        "collection_info": null
    },
    {
        "uuid": "e344742286d4d9e984316b40e6254a59",
        "title": "蝶恋花 梨叶疏红蝉韵歇",
        "author": "晏殊",
        "content": "梨叶疏红蝉韵歇。\n银汉风高，玉管声凄切。\n枕簟乍凉铜漏咽。\n谁教社燕轻离别。\n草际蛩吟珠露结。\n宿酒醒来，不记归时节。\n多少衷肠犹未说。\n朱帘一夜朦胧月。",
        "dynasty": "宋",
        "collection_info": null
    },
    {
        "uuid": "397b6aa9d06da5bac3cdc29a68fd6a02",
        "title": "蝶恋花 南雁依稀回侧阵",
        "author": "晏殊",
        "content": "南雁依稀回侧阵。\n雪霁墙阴，偏觉兰芽嫩。\n中夜梦馀消酒困。\n炉香卷穗灯生晕。\n急景流年都一瞬。\n往事前欢，未免萦方寸。\n腊后花期知渐近。\n寒梅已作东风信。",
        "dynasty": "宋",
        "collection_info": null
    },
    {
        "uuid": "72fb5527e87825857d59c4b51c4dcfb5",
        "title": "拂霓裳 庆生辰",
        "author": "晏殊",
        "content": "庆生辰。\n庆生辰是百千春。\n开雅宴，画堂高会有诸亲。\n钿函封大国，玉色受丝纶。\n感皇恩。\n望九重、天上拜尧云。\n今朝祝寿，祝寿数，比松椿。\n斟美酒，至心如对月中人。\n一声檀板动，一炷蕙香焚。\n祷仙真。\n愿年年今日、喜长新。",
        "dynasty": "宋",
        "collection_info": null
    },
    {
        "uuid": "152ea0f5eadc3682809a7c25ccebd089",
        "title": "拂霓裳 喜秋成",
        "author": "晏殊",
        "content": "喜秋成。\n见千门万户乐升平。\n金风细，玉池波浪縠文生。\n宿露沾罗幕，微凉入画屏。\n张绮宴，傍熏炉蕙炷、和新声。\n神仙雅会，会此日，象蓬瀛。\n管弦清，旋翻红袖学飞琼。\n光阴无暂住，欢醉有闲情。\n祝辰星。\n愿百千为寿、献瑶觥。",
        "dynasty": "宋",
        "collection_info": null
    },
    {
        "uuid": "68f7dbe97e597220a6525e9e2ca9b193",
        "title": "拂霓裳 乐秋天",
        "author": "晏殊",
        "content": "乐秋天。\n晚荷花缀露珠圆。\n风日好，数行新雁贴寒烟。\n银簧调脆管，琼柱拨清弦。\n捧觥船。\n一声声、齐唱太平年。\n人生百岁，离别易，会逢难。\n无事日，剩呼宾友启芳筵。\n星霜催绿鬓，风露损朱颜。\n惜清欢。\n又何妨、沈醉玉尊前。",
        "dynasty": "宋",
        "collection_info": null
    },
    {
        "uuid": "b7da14c5689e037d1864b0a202491908",
        "title": "菩萨蛮 芳莲九蕊开新艳",
        "author": "晏殊",
        "content": "芳莲九蕊开新艳。\n轻红淡白匀双脸。\n一朵近华堂。\n学人宫样妆。\n看时斟美酒。\n共祝千年寿。\n销得曲中夸。\n世间无此花。",
        "dynasty": "宋",
        "collection_info": null
    },
    {
        "uuid": "72a67ac22fb2d83ed75c84137d7f3f78",
        "title": "菩萨蛮 秋花最是黄葵好",
        "author": "晏殊",
        "content": "秋花最是黄葵好。\n天然嫩态迎秋早。\n染得道家衣。\n淡妆梳洗时。\n晓来清露滴。\n一一金杯侧。\n插向绿云鬓。\n便随王母仙。",
        "dynasty": "宋",
        "collection_info": null
    },
    {
        "uuid": "7efa4c3d341228e46b5c066814f4443b",
        "title": "菩萨蛮 人人尽道黄葵淡",
        "author": "晏殊",
        "content": "人人尽道黄葵淡。\n侬家解说黄葵艳。\n可喜万般宜。\n不劳朱粉施。\n摘承金盏酒。\n劝我千长寿。\n擎作女真冠。\n试伊娇面看。",
        "dynasty": "宋",
        "collection_info": null
    },
    {
        "uuid": "a48b3e031eda57d4a56c359bdba4771e",
        "title": "菩萨蛮 高梧叶下秋光晚",
        "author": "晏殊",
        "content": "高梧叶下秋光晚。\n珍丛化出黄金盏。\n还似去年时。\n傍阑三两枝。\n人情须耐久。\n花面长依旧。\n莫学蜜蜂儿。\n等闲悠扬飞。",
        "dynasty": "宋",
        "collection_info": null
    },
    {
        "uuid": "1e009f168f568ea82b3e1c5be0eec0b4",
        "title": "秋蕊香 梅蕊雪残香瘦",
        "author": "晏殊",
        "content": "梅蕊雪残香瘦。\n罗幕轻寒微透。\n多情只是春杨柳。\n占断可怜时候。\n萧娘劝我杯中酒。\n翻红袖。\n金乌玉兔长飞走。\n争得朱颜依旧。",
        "dynasty": "宋",
        "collection_info": null
    },
    {
        "uuid": "f690c07496fa4941f8928a72ce7f3823",
        "title": "秋蕊香 向晓雪花呈瑞",
        "author": "晏殊",
        "content": "向晓雪花呈瑞。\n飞遍玉城瑶砌。\n何人剪碎天边桂。\n散作瑶田琼蕊。\n萧娘敛尽双蛾翠。\n回香袂。\n今朝有酒今朝醉。\n遮莫更长无睡。",
        "dynasty": "宋",
        "collection_info": null
    },
    {
        "uuid": "93529ddd81c70a44bf39bb835f8f35ac",
        "title": "相思儿令 昨日探春消息",
        "author": "晏殊",
        "content": "昨日探春消息，湖上绿波平。\n无奈绕堤芳草，还向旧痕生。\n有酒且醉瑶觥。\n更何妨、檀板新声。\n谁教杨柳千丝，就中牵系人情。",
        "dynasty": "宋",
        "collection_info": null
    },
    {
        "uuid": "924a175fb58abe31a338d4eba684ba72",
        "title": "相思儿令 春色渐芳菲也",
        "author": "晏殊",
        "content": "春色渐芳菲也，迟日满烟波。\n正好艳阳时节，争奈落花何。\n醉来拟恣狂歌。\n断肠中、赢得愁多。\n不如归傍纱窗，有人重画双蛾。",
        "dynasty": "宋",
        "collection_info": null
    },
    {
        "uuid": "33878eb6f7281ae2887ea041e4129f98",
        "title": "滴滴金 梅花漏泄春消息",
        "author": "晏殊",
        "content": "梅花漏泄春消息。\n柳丝长，草芽碧。\n不觉星霜鬓边白。\n念时光堪惜。\n兰堂把酒留嘉客。\n对离筵，驻行色。\n千里音尘便疏隔。\n合有人相忆。",
        "dynasty": "宋",
        "collection_info": null
    },
    {
        "uuid": "717b2053170a305d3fbb09cdfa97bdf2",
        "title": "山亭柳 家住西秦",
        "author": "晏殊",
        "content": "家住西秦。\n赌博艺随身。\n花柳上、斗尖新。\n偶学念奴声调，有时高遏行云。\n蜀锦缠头无数，不负辛勤。\n数年来往咸京道，残杯冷炙谩消魂。\n衷肠事、托何人。\n若有知音见采，不辞遍唱《阳春》。\n一曲当筵落泪，重掩罗巾。",
        "dynasty": "宋",
        "collection_info": null
    },
    {
        "uuid": "c52442be5972d3a40aca85a98b83a50c",
        "title": "睿恩新 芙蓉一朵霜秋色",
        "author": "晏殊",
        "content": "芙蓉一朵霜秋色。\n迎晓露、依依先拆。\n似佳人、独立倾城，傍朱槛、暗传消息。\n静对西风脉脉。\n金蕊绽、粉红如滴。\n向兰堂、莫厌重深，免清夜、微寒渐逼。",
        "dynasty": "宋",
        "collection_info": null
    },
    {
        "uuid": "351f218acb5faafdb3f6ec54634fb05a",
        "title": "睿恩新 红丝一曲傍阶砌",
        "author": "晏殊",
        "content": "红丝一曲傍阶砌。\n珠露下、独呈纤丽。\n剪鲛绡、碎作香英，分彩线、簇成娇蕊。\n向晚群花欲悴。\n放朵朵、似延秋意。\n待佳人、插向钗头，更袅袅、低临凤髻。",
        "dynasty": "宋",
        "collection_info": null
    },
    {
        "uuid": "9383d2c3423785b6e48556a4f00a8f30",
        "title": "玉堂春 帝城春暖",
        "author": "晏殊",
        "content": "帝城春暖。\n御柳暗遮空苑。\n海燕双双，拂扬帘栊。\n女伴相携、共绕林间路，折得樱桃插髻红。\n昨夜临明微雨，新英遍旧丛。\n宝马香车、欲傍西池看，触处杨花满袖风。",
        "dynasty": "宋",
        "collection_info": null
    },
    {
        "uuid": "6ce6c67afa36afa235147d16a518353e",
        "title": "玉堂春 后园春早",
        "author": "晏殊",
        "content": "后园春早。\n残雪尚蒙烟草。\n数树寒梅，欲绽香英。\n小妹无端、折尽钗头朵，满把金尊细细倾。\n忆得往年同伴，沈吟无限情。\n恼乱东风、莫便吹零落，惜取芳菲眼下明。",
        "dynasty": "宋",
        "collection_info": null
    },
    {
        "uuid": "ebe52244680aaa43610717700254d911",
        "title": "玉堂春 斗城池馆",
        "author": "晏殊",
        "content": "斗城池馆。\n二月风和烟暖。\n绣户珠帘，日影初长。\n玉辔金鞍、缭绕沙堤路，几处行人映绿杨。\n小槛朱阑回倚，千花浓露香。\n脆管清弦、欲奏新翻曲，依约林间坐夕阳。",
        "dynasty": "宋",
        "collection_info": null
    },
    {
        "uuid": "dc2c4488231447a375341345e22a4cff",
        "title": "临江仙 资善堂中三十载",
        "author": "晏殊",
        "content": "资善堂中三十载，旧人多是凋零。\n与君相见最伤情。\n一尊如旧，聊且话平生。\n此别要知须强饮，雪残风细长亭。\n待君归觐九重城。\n帝宸思旧，朝夕奉皇明。",
        "dynasty": "宋",
        "collection_info": null
    },
    {
        "uuid": "50b95734515e7141f333070e13100d72",
        "title": "燕归梁 双燕归飞绕画堂",
        "author": "晏殊",
        "content": "双燕归飞绕画堂。\n似留恋虹梁。\n清风明月好时光。\n更何况、绮筵张。\n云衫侍女，频倾寿酒，加意动笙簧。\n人人心在玉炉香。\n庆佳会、祝延长。",
        "dynasty": "宋",
        "collection_info": null
    },
    {
        "uuid": "f00c015acfc46f92687f6e220842e7d4",
        "title": "燕归梁 金鸭香炉起瑞烟",
        "author": "晏殊",
        "content": "金鸭香炉起瑞烟。\n呈妙舞开筵。\n阳春一曲动朱弦。\n斟美酒、泛觥船。\n中秋五日，风清露爽，犹是早凉天。\n蟠桃花发一千年。\n祝长寿、比神仙。",
        "dynasty": "宋",
        "collection_info": null
    },
    {
        "uuid": "49fc94fd20c1808a5a2c38a74e36670f",
        "title": "望汉月・忆汉月 千缕万条堪结",
        "author": "晏殊",
        "content": "千缕万条堪结。\n占断好风良月。\n谢娘春晚先多愁，更撩乱、絮飞如雪。\n短亭相送处，长忆得、醉中攀折。\n年年岁岁好时节。\n怎奈尚、有人离别。",
        "dynasty": "宋",
        "collection_info": null
    },
    {
        "uuid": "1f4fc30855f0a69747b75d44c4fdfed2",
        "title": "连理枝 玉字秋风至",
        "author": "晏殊",
        "content": "玉字秋风至。\n帘幕生凉气。\n朱槿犹开，红莲尚拆，芙蓉含蕊。\n送旧巢归燕拂高檐，见梧桐叶坠。\n嘉宴凌晨启。\n金鸭飘香细。\n凤竹鸾丝，清歌妙舞，尽呈游艺。\n愿百千遐寿比神仙，有年年岁岁。",
        "dynasty": "宋",
        "collection_info": null
    },
    {
        "uuid": "9fa8453b6d0bbfe26ebac9fc36c27c45",
        "title": "连理枝 绿树莺声老",
        "author": "晏殊",
        "content": "绿树莺声老。\n金井生秋早。\n不寒不暖，裁衣按曲，天时正好。\n况兰堂逢着寿筵开，见炉香缥缈。\n组绣呈纤巧。\n歌舞夸妍妙。\n玉酒频倾，朱弦翠管，移宫易调。\n献金杯重叠祝长生，永消遥奉道。",
        "dynasty": "宋",
        "collection_info": null
    },
    {
        "uuid": "bb1de24152aa412f48c86fae349d55cb",
        "title": "破阵子 燕子来时新社",
        "author": "晏殊",
        "content": "燕子来时新社，梨花落后清明。\n池上碧苔三四点，叶底黄鹂一两声。\n日长飞絮轻。\n巧笑东邻女伴，采桑径里逢迎。\n疑怪昨宵春梦好，元是今朝斗草赢。\n笑从双脸生。",
        "dynasty": "宋",
        "collection_info": null
    },
    {
        "uuid": "8ab4b354fef50eb65c034be89ee28efd",
        "title": "玉楼春 绿杨芳草长亭路",
        "author": "晏殊",
        "content": "绿杨芳草长亭路。\n年少抛人容易去。\n楼头残梦五更钟，花底离情三月雨。\n无情不似多情苦。\n一寸还成千万缕。\n天涯地角有穷时，只有相思无尽处。",
        "dynasty": "宋",
        "collection_info": null
    },
    {
        "uuid": "4a7fd66309632ea2d22470a8d200fd6b",
        "title": "失调名 芳草连天碧",
        "author": "晏殊",
        "content": "芳草连天碧。",
        "dynasty": "宋",
        "collection_info": null
    },
    {
        "uuid": "db973adbf1953dec1454b2d45bf52853",
        "title": "蝶恋花 紫府群仙名籍秘",
        "author": "晏殊",
        "content": "紫府群仙名籍秘。\n五色班龙，暂降人间世。\n海变沧田都不记。\n蟠桃一熟三千岁。\n露滴彩旌云绕秋，谁信壶中，别有笙歌地。\n门外落花随水逝。\n相看莫惜尊前醉。",
        "dynasty": "宋",
        "collection_info": null
    },
    {
        "uuid": "be1b37abc58e1816c15fa433e726f389",
        "title": "诉衷情 幕天席地斗豪奢",
        "author": "晏殊",
        "content": "幕天席地斗豪奢。\n歌妓捧红牙。\n从他醉醒醒醉，斜插满头花。\n车载酒，解貂贳。\n尽繁华。\n儿孙贤俊，家道荣昌，祝寿无涯。",
        "dynasty": "宋",
        "collection_info": null
    },
    {
        "uuid": "25f394f26502e58c0ee37e04ddfa1373",
        "title": "诉衷情 喧天丝竹韵融融",
        "author": "晏殊",
        "content": "喧天丝竹韵融融。\n歌唱画堂中。\n玲女世间希有，烛影夜摇红。\n一同笑，饮千锺。\n兴何穷。\n功成名遂，富足年康，祝寿如松。",
        "dynasty": "宋",
        "collection_info": null
    },
    {
        "uuid": "6143afa1a1a9b2826ede495701f13ec1",
        "title": "踏莎行 小径红稀",
        "author": "晏殊",
        "content": "小径红稀，芳郊绿遍。\n高台树色阴阴见。\n春风不解禁杨花，乱扑行人面。\n翠叶藏莺，朱帘隔燕。\n炉香静逐游丝转。\n一场愁梦酒醒时，斜阳却照深深院。",
        "dynasty": "宋",
        "collection_info": null
    },
    {
        "uuid": "55bfed328551dce1f8156a7cb9c3567e",
        "title": "留题越州石氏山斋",
        "author": "晏殊",
        "content": "书仙十阁壮儒宫，灵越山川宝势雄。\n岫柏亚香侵几席，岩花迴影入帘栊。\n千秋碧锁东南竹，一水清含旦暮风。\n文酒雅宜频讌集，谢家兰玉有新丛。",
        "dynasty": "宋",
        "collection_info": null
    },
    {
        "uuid": "40a80f48aa7c17132adb12d92826425f",
        "title": "赠会稽道士",
        "author": "晏殊",
        "content": "藐姑容化现阴馆，句漏砂封六乙泥。\n五练夜穷青玉枕，七明晨采碧云梯。\n冠霞高扦浮丘袂，握体深藏鬼谷奚。\n知有山西驻龄药，何妨相赠一刀圭。",
        "dynasty": "宋",
        "collection_info": null
    },
    {
        "uuid": "d408c9faa4f6e7a7adef894449c8752c",
        "title": "忆越州  其一",
        "author": "晏殊",
        "content": "鑑湖清澈秦望高，涵虚逗碧供吟毫。\n当日醉眼倚空阔，三江七泽才容舠。",
        "dynasty": "宋",
        "collection_info": null
    },
    {
        "uuid": "f93a0b0c5fb64b0ea7eab922dd815607",
        "title": "忆越州  其二",
        "author": "晏殊",
        "content": "湖山杳渺不可状，登览幽求无所遗。\n高僧伴吟足清览，见尽白莲开落时。",
        "dynasty": "宋",
        "collection_info": null
    },
    {
        "uuid": "ec9f9024d1adc8e2022c8001c60b8764",
        "title": "弔苏哥",
        "author": "晏殊",
        "content": "苏哥风味逼天真，恐是文君向上人。\n何日九原芳草绿，大家携酒哭青春。",
        "dynasty": "宋",
        "collection_info": null
    },
    {
        "uuid": "546dde47d16082f0a3b8177f63852c2d",
        "title": "正月十八夜",
        "author": "晏殊",
        "content": "槿户茅斋雅自便，京华风味入新年。\n楼台冷落收灯夜，门巷萧条扫雪天。\n病酒不闻花外漏，放朝仍得日高眠。\n何妨静习闲中趣，欲问林僧结凈缘。",
        "dynasty": "宋",
        "collection_info": null
    },
    {
        "uuid": "b9a7a65da9533be821ee0f517d683a2a",
        "title": "寄远",
        "author": "晏殊",
        "content": "宝毂香轮不再逢，峡云巫雨杳无踪。\n梨花院落溶溶月，柳絮池塘淡淡风。\n几日寂寥伤酒后，一番萧索禁烟中。\n鱼书欲寄无由达，水远山长处处同。",
        "dynasty": "宋",
        "collection_info": null
    },
    {
        "uuid": "cf5bf2492b84a6f06d27a2e6be9f87fc",
        "title": "咏上竿伎",
        "author": "晏殊",
        "content": "百尺竿头褭褭身，足腾跟挂骇傍人。\n汉阴有叟君知否，抱瓮区区亦未贫。",
        "dynasty": "宋",
        "collection_info": null
    },
    {
        "uuid": "da8b1cd8000d473121bc327893267d90",
        "title": "煮茶",
        "author": "晏殊",
        "content": "稽山新茗绿如烟，静挈都蓝煮惠泉。\n未向人间杀风景，更持醪醉花前。",
        "dynasty": "宋",
        "collection_info": null
    },
    {
        "uuid": "9efaa1faad847fa2d96b91b488fe384b",
        "title": "题太祖庙",
        "author": "晏殊",
        "content": "炎宋肇英主，初九方潜鳞。\n尝因蓍蔡占，地决天地屯。\n庚庚大横兆，謦咳如有闻。",
        "dynasty": "宋",
        "collection_info": null
    },
    {
        "uuid": "c7a3179125c0acf5fff0ad6a0d5fd118",
        "title": "中书即事",
        "author": "晏殊",
        "content": "惨惨高槐落，凄凄余菊寒。\n粉墙多记墨，聊为拂尘看。",
        "dynasty": "宋",
        "collection_info": null
    },
    {
        "uuid": "ff49a023dada19ddde1f78065a7e141b",
        "title": "和宋子京召还学士院  其一",
        "author": "晏殊",
        "content": "网索轩窻邃，銮坡羽卫重。\n鹢舟还下濑，星使出飞龙。\n赋待三英集，词须五吏供。\n会看边燧息，横霈紫泥封。",
        "dynasty": "宋",
        "collection_info": null
    },
    {
        "uuid": "546bc287508c1537030e9d0766978f4c",
        "title": "和宋子京召还学士院  其二",
        "author": "晏殊",
        "content": "暮召三山峻，晨趋一节回。\n乍维青雀舫，还直右银台。\n陟降丹涂密，论思武帐开。\n欲谈当世务，元藉轶羣才。",
        "dynasty": "宋",
        "collection_info": null
    },
    {
        "uuid": "a17618dd4af48cb23de82d810b24a532",
        "title": "竹醉日",
        "author": "晏殊",
        "content": "苒苒渭滨族，萧萧尘外姿。\n如能乐封殖，何必醉中移。",
        "dynasty": "宋",
        "collection_info": null
    },
    {
        "uuid": "4b3c0d02f81d3372bb27dde6b6e79380",
        "title": "列子有力命王充论衡有命禄极言必定之致览之有感",
        "author": "晏殊",
        "content": "大钧播羣物，零茂归自然。\n默定既有初，不为智力迁。\n籞寇导其流，仲任派其源。\n智愚信自我，通塞当由天。\n宰世曰皋伊，迷邦有颜原。\n吾道诚一概，彼途钟百端。\n卷之入纤毫，舒之盈八埏。\n进退得其宜，夸荣非所先。\n朝闻可夕陨，吾奉圣师言。",
        "dynasty": "宋",
        "collection_info": null
    },
    {
        "uuid": "eaa813a56621ade8c8ad1a72686b307c",
        "title": "和王校勘中夏东园",
        "author": "晏殊",
        "content": "东园何所乐，所乐非尘事。\n野竹乱无行，幽花晚多思。\n闲窥鱼尾赤，暗辨蜂腰细。\n树影密遮林，籐梢狂罥袂。\n潘蔬足登膳，陶秫径取醉。\n幸获我汝交，都忘今昔世。\n欢言捧瑶佩，愿以疏麻继。",
        "dynasty": "宋",
        "collection_info": null
    },
    {
        "uuid": "535a11bc4c487d06bd10b55fab4a74c2",
        "title": "初秋宿直",
        "author": "晏殊",
        "content": "绛河星斗夜阑干，禁署沈沈闭九关。\n上帝册书羣玉府，仙人宫阙巨鰲山。\n凉蟾影度秋阴薄，促漏声来夜唱闲。\n拥鼻吟多欲愁绝，严钟凄断树鸟还。",
        "dynasty": "宋",
        "collection_info": null
    },
    {
        "uuid": "3f616fb991624ef39d18bb1bcd573742",
        "title": "安昌侯",
        "author": "晏殊",
        "content": "莲勺移家近七迁，鲁儒章句世相传。\n关中沃坏通泾渭，堂上繁声逐管絃。\n身服儒衣同蔡义，日将卮酒对彭宣。\n高坟丈五阳陵外，千古朱云气凛然。",
        "dynasty": "宋",
        "collection_info": null
    },
    {
        "uuid": "50f0f63ab1d71c7782b8095d7731c5b8",
        "title": "假中示判官张寺丞王校勘",
        "author": "晏殊",
        "content": "元巳清明例未开，小园幽径独徘徊。\n春寒不定斑斑雨，宿醉难禁滟滟杯。\n无可奈何花落去，似曾相识燕归来。\n游梁赋客多风味，莫惜青钱万选才。",
        "dynasty": "宋",
        "collection_info": null
    },
    {
        "uuid": "25f0c2c1b872ef7512af3182e0c7b923",
        "title": "雪中",
        "author": "晏殊",
        "content": "平台千里渴商霖，内史忧民望最深。\n衣上六花非所好，亩间盈尺是吾心。",
        "dynasty": "宋",
        "collection_info": null
    },
    {
        "uuid": "97fc27e8054348bc4706882f23eb9265",
        "title": "盂兰盆",
        "author": "晏殊",
        "content": "红白薇英落，朱黄槿艷残。\n家人愁溽暑，计是望盂兰。",
        "dynasty": "宋",
        "collection_info": null
    },
    {
        "uuid": "2292a801e7cf850b1ff4bdbcad03fd66",
        "title": "古瓦砚诗  其一",
        "author": "晏殊",
        "content": "邺城宫殿久荒凉，缥瓦随波出禁墙。\n谁约藓文成古砚，放闲裁破碧鸳鸯。",
        "dynasty": "宋",
        "collection_info": null
    },
    {
        "uuid": "e94699158e0977b9fcd407bdf6774d15",
        "title": "古瓦砚诗  其二",
        "author": "晏殊",
        "content": "已恣玉锋磨藓骨，更持蟾泪湿云根。\n欲知千载凄凉意，尚有昭阳夜雨痕。",
        "dynasty": "宋",
        "collection_info": null
    },
    {
        "uuid": "c638271032e3b6b1eca6f5aa38c06c94",
        "title": "送董信州",
        "author": "晏殊",
        "content": "凤阙承丹诏，麟符得旧乡。\n雨中吴岫碧，村罅楚梅黄。\n使节江湖外，城楼翼轸旁。\n吾知召南树，从此接维桑。",
        "dynasty": "宋",
        "collection_info": null
    },
    {
        "uuid": "7c62ecbff7009e96da2c6ed8bed1c4ae",
        "title": "建茶",
        "author": "晏殊",
        "content": "北苑中春岫幌开，里民清晓驾肩来。\n丰隆已助新芽出，更作讙声动地催。",
        "dynasty": "宋",
        "collection_info": null
    },
    {
        "uuid": "57b080a177c9a924f40f39f50c3cdb1b",
        "title": "禁苑",
        "author": "晏殊",
        "content": "风回玉宇箫声远，日下琼林佩影闲。\n待得年光遍天下，始教春色到人间。",
        "dynasty": "宋",
        "collection_info": null
    },
    {
        "uuid": "e5b8f3fdd5d85ef9d2e137dacfd93d17",
        "title": "题巩县西门周襄王庙",
        "author": "晏殊",
        "content": "人来人去市朝变，山后山前烟雾凝。\n萦带二川河洛水，寂寥千古帝王陵。",
        "dynasty": "宋",
        "collection_info": null
    },
    {
        "uuid": "30d3782ea64f4e61c339293a1569ff57",
        "title": "鹿葱花",
        "author": "晏殊",
        "content": "宫后扇开青雉尾，羽人衣剪赤霜文。\n农皇药录真无谓，不向萱丛辩纠纷。",
        "dynasty": "宋",
        "collection_info": null
    },
    {
        "uuid": "5cd039354aa509756cc1663e7957f03a",
        "title": "送僧归护国寺",
        "author": "晏殊",
        "content": "海峤黄金剎，安禅不记秋。\n来膺臣宰召，归泛越人舟。\n达性融三界，随缘极四流。\n还持双股锡，拂藓坐岩幽。",
        "dynasty": "宋",
        "collection_info": null
    },
    {
        "uuid": "4f8a7fbd146b739e233d5a2f9f7397ec",
        "title": "麻姑山",
        "author": "晏殊",
        "content": "昔年权暂领军城，静爱仙山咏过春。\n天下云车曾祖驾，城中鳌海几生尘。\n明知绿髪升真籍，堪笑苍颜预宪臣。\n我若粗成忠国事，赤松曾羡汉廷人。",
        "dynasty": "宋",
        "collection_info": null
    },
    {
        "uuid": "3c6123d4076993a12e50444f73818dd0",
        "title": "牡丹",
        "author": "晏殊",
        "content": "水昌宫殿接龙津，碧树阳春晓色新。\n朱户曲房能驻日，酥盘金胜自生春。",
        "dynasty": "宋",
        "collection_info": null
    },
    {
        "uuid": "bff765db352efea0afd538af6dc19975",
        "title": "迎春花",
        "author": "晏殊",
        "content": "浅艷侔莺羽，纤条结兔丝。\n偏凌早春发，应诮众芳迟。",
        "dynasty": "宋",
        "collection_info": null
    },
    {
        "uuid": "e6a7d65347a3a33fe8452c2fdae142c0",
        "title": "金灯花  其一",
        "author": "晏殊",
        "content": "煌煌五枝灯，下有玉蟠螭。\n汉宫已荆棘，此地生何为。\n既无膏火用，虚名徒自欺。",
        "dynasty": "宋",
        "collection_info": null
    },
    {
        "uuid": "0f908cd010137259477e7680596f5a23",
        "title": "金灯花  其二",
        "author": "晏殊",
        "content": "兰香爇处光犹浅，银烛烧时焰不馨。\n好向书生窗下种，免教辛苦更囊萤。",
        "dynasty": "宋",
        "collection_info": null
    },
    {
        "uuid": "3519383faa093d883405dca34914ae91",
        "title": "石榴",
        "author": "晏殊",
        "content": "开从百花后，占断羣芳色。\n更作琴轸房，轻盈琐窗侧。",
        "dynasty": "宋",
        "collection_info": null
    },
    {
        "uuid": "18284e9d074d822bf24966d002433b09",
        "title": "草",
        "author": "晏殊",
        "content": "春尽江南茂草深，绕池萦树碧岑岑。\n长安官舍孤根地，一寸幽芳万里心。",
        "dynasty": "宋",
        "collection_info": null
    },
    {
        "uuid": "679e5d84922c5b49a4d1937d23e729f6",
        "title": "椿",
        "author": "晏殊",
        "content": "峨峨楚南树，杳杳含风韵。\n何用八千秋，腾凌诧朝菌。",
        "dynasty": "宋",
        "collection_info": null
    },
    {
        "uuid": "e90accb3b3380eb7e391b31a1ee230b6",
        "title": "柳",
        "author": "晏殊",
        "content": "河柳擅佳名，青条发红穗。\n因愁百卉娇，强作芳菲意。",
        "dynasty": "宋",
        "collection_info": null
    },
    {
        "uuid": "ceae557f090087b27a20d14196e0c40a",
        "title": "金凤花",
        "author": "晏殊",
        "content": "九苞颜色春霞萃，丹穴威仪秀气殚。\n题品直须名最上，昂昂骧首倚朱栏。",
        "dynasty": "宋",
        "collection_info": null
    },
    {
        "uuid": "380dbba92365332a1764d97dc8edea8a",
        "title": "金柅园",
        "author": "晏殊",
        "content": "临川楼上柅园中，十五年前此会同。\n一曲清歌满樽酒，人生何处不相逢。",
        "dynasty": "宋",
        "collection_info": null
    },
    {
        "uuid": "38aa6671487857a6dc69a78ea9a7d037",
        "title": "上元",
        "author": "晏殊",
        "content": "金翠光中宝焰繁，山楼高下鼓声喧。\n两军伎女轻如鹘，百尺竿头电线翻。",
        "dynasty": "宋",
        "collection_info": null
    },
    {
        "uuid": "af5972fab554557aad42b209d70a8e4a",
        "title": "七夕",
        "author": "晏殊",
        "content": "云幕无多斗柄移，鹊慵乌慢得桥迟。\n若教精卫填河汉，一水还应有尽时。",
        "dynasty": "宋",
        "collection_info": null
    },
    {
        "uuid": "5e1d88dce07d57d20bf2588759cfa080",
        "title": "奉和真宗御制后苑杂花海棠",
        "author": "晏殊",
        "content": "太液波才绿，灵和絮未飘。\n霞文光启旦，珠琲密封条。\n积润涵仙露，浓英夺海绡。\n九阳资造化，天意属乔繇。",
        "dynasty": "宋",
        "collection_info": null
    },
    {
        "uuid": "c425bfc124053b0ee7de7db3715bbfe9",
        "title": "海棠  其一",
        "author": "晏殊",
        "content": "轻盈千结乱樱丛，占得年芳近碧栊。\n逐处间匀高下萼，几番分破浅深红。\n烟晴始觉香缨绽，日极犹疑蜡蔕融。\n数夕朱栏未飘落，再三珍重石尤风。",
        "dynasty": "宋",
        "collection_info": null
    },
    {
        "uuid": "b2d56f45c32b6f404dfc859252db1a4b",
        "title": "海棠  其二",
        "author": "晏殊",
        "content": "杳霭何惊目，鲜妍欲荡魂。\n向人无限思，当昼不胜繁。\n浩露晴方浥，游蜂暖更喧。\n只应春有意，留赠子山园。",
        "dynasty": "宋",
        "collection_info": null
    },
    {
        "uuid": "7da9fe5af2563d6b03ecfe9f0ca29b8e",
        "title": "海棠  其三",
        "author": "晏殊",
        "content": "昔闻游客话芳菲，濯锦江头几万枝。\n纵使许昌诗笔健，可能终古绝妍辞。",
        "dynasty": "宋",
        "collection_info": null
    },
    {
        "uuid": "64cb407bd6e562e14f9235289e19614c",
        "title": "海棠  其四",
        "author": "晏殊",
        "content": "濯锦江头树，移根药砌中。\n只应春有意，偏与半粧红。",
        "dynasty": "宋",
        "collection_info": null
    },
    {
        "uuid": "d38f64ea1896b80846dd8c10b9a7d8fb",
        "title": "和枢密侍郎因看海棠忆禁苑此花最盛",
        "author": "晏殊",
        "content": "青琐曾留眄，珍藂宛未移。\n幸分霖雨润，犹见艷阳姿。\n岸帻来朱槛，攀条忆绛蕤。\n能令人爱树，不独召南诗。",
        "dynasty": "宋",
        "collection_info": null
    },
    {
        "uuid": "088fb1a22f02d71d5f2957b51391f6ad",
        "title": "奉和圣制元日  其一",
        "author": "晏殊",
        "content": "夏正标吉朔，尧历载初辰。\n柏叶清樽举，椒花绮颂陈。\n年芳随律盛，皇泽与时均。\n共有华封意，昇平亿兆民。",
        "dynasty": "宋",
        "collection_info": null
    },
    {
        "uuid": "20e096093e13c82479a21d9f761afc80",
        "title": "奉和圣制元日  其二",
        "author": "晏殊",
        "content": "人正肇届时多祜，凤历惟新景载阳。\n双阙布和云气鬰，千门献寿玉声长。\n东风入律三边静，北斗回春万物芳。\n朝暇肃诚颁睿藻，搢绅交抃捧尧章。",
        "dynasty": "宋",
        "collection_info": null
    },
    {
        "uuid": "b022bf6dd81ada0df45ec48f8798891a",
        "title": "元日词 御阁 其一",
        "author": "晏殊",
        "content": "莺谷春风柳上归，禁闱芳树渐依依。\n尧年亿万如天远，万国欢心拱太微。",
        "dynasty": "宋",
        "collection_info": null
    },
    {
        "uuid": "a5a3ad9bcec6a5e83554933401a07d43",
        "title": "元日词 御阁 其二",
        "author": "晏殊",
        "content": "屠苏醴酒盈金斝，鬰垒神符卫紫关。\n三境上真垂介福，绵绵洪算等南山。",
        "dynasty": "宋",
        "collection_info": null
    },
    {
        "uuid": "7af9550d13f2ff85536c1ad0a89ffe61",
        "title": "元日词 御阁 其三",
        "author": "晏殊",
        "content": "南国雕胡奉紫庭，九重楼阁瑞云生。\n丹毫玉策延洪算，八表欢娱四海清。",
        "dynasty": "宋",
        "collection_info": null
    },
    {
        "uuid": "5937a8cb35729d1ad1778d72bf4c31ae",
        "title": "元日词 御阁 其四",
        "author": "晏殊",
        "content": "习习条风拂曙来，清香犹绽雪中梅。\n屠苏酒绿鑪烟动，共献宜城万寿杯。",
        "dynasty": "宋",
        "collection_info": null
    },
    {
        "uuid": "7ef0ab3ac25abd342188955cbbf6041e",
        "title": "元日词 内廷 其一",
        "author": "晏殊",
        "content": "玉殿初晨淑气和，璧池冰解水生波。\n龟台圣母增年历，万寿无疆积庆多。",
        "dynasty": "宋",
        "collection_info": null
    },
    {
        "uuid": "b17e48673665c6e99ce162efea3cfba0",
        "title": "元日词 内廷 其二",
        "author": "晏殊",
        "content": "献寿椒花泛渌醪，迎祥朱户怙仙桃。\n彤庭玉殿鑪烟起，霭霭卿云瑞日高。",
        "dynasty": "宋",
        "collection_info": null
    },
    {
        "uuid": "8df1c7eb3245e017a36f8425b928eabf",
        "title": "元日词 内廷 其三",
        "author": "晏殊",
        "content": "池冰初解雪初消，十二重城晓日高。\n飒飒和风遶珠树，千年春色在蟠桃。",
        "dynasty": "宋",
        "collection_info": null
    },
    {
        "uuid": "5d46643f7233b923915379533edaeec4",
        "title": "元日词 内廷 其四",
        "author": "晏殊",
        "content": "三百六旬初一日，四时嘉序太平年。\n霓衣绛节修真箓，步武祥云奉九天。",
        "dynasty": "宋",
        "collection_info": null
    },
    {
        "uuid": "3465792385580c35a4e82aed9f01d9e7",
        "title": "元日词 东宫阁 其一",
        "author": "晏殊",
        "content": "铜龙楼下早春归，三朔元辰在此时。\n椒柏暖风浮玉斝，两宫称庆奉皇慈。",
        "dynasty": "宋",
        "collection_info": null
    },
    {
        "uuid": "953ec063c702c1cdef7065ea04d6d9cf",
        "title": "元日词 东宫阁 其二",
        "author": "晏殊",
        "content": "条风发动协初辰，玄圃瑶山景象新。\n千载百灵资介福，沧溟重润月重轮。",
        "dynasty": "宋",
        "collection_info": null
    },
    {
        "uuid": "26da7dc5803d0598e72f0a1cd1324e16",
        "title": "癸酉岁元日中书致斋感事",
        "author": "晏殊",
        "content": "一叶春王拆瑞筇，八斋西省夕香浓。\n多年不宿金闺署，半夜再闻长乐钟。\n却展旧编探史汉，更惭高步接夔龙。\n十思三省无荒豫，千载亨辰岂易逢。",
        "dynasty": "宋",
        "collection_info": null
    },
    {
        "uuid": "e955441296375e9415436ec0b923cf54",
        "title": "壬午岁元日雪",
        "author": "晏殊",
        "content": "千门初曙彻星河，飒洒貂裘润玉珂。\n向兽樽前飞絮早，景阳钟后落梅多。\n无声暗重琼林彩，有意微藏璧沼波。\n三殿端辰得嘉瑞，不须庭燎夜如何。",
        "dynasty": "宋",
        "collection_info": null
    },
    {
        "uuid": "c1aef356e0c10a835bb2509419a1c352",
        "title": "奉和圣制立春日  其一",
        "author": "晏殊",
        "content": "紫宙星回后，青郊斗建时。\n上林莺啭早，南亩雪消迟。\n云矞千祥集，风条万类滋。\n皇情同率土，黔首颂昌期。",
        "dynasty": "宋",
        "collection_info": null
    },
    {
        "uuid": "2f52e4652c4dafdd9f0f7cd89ae3d989",
        "title": "奉和圣制立春日  其二",
        "author": "晏殊",
        "content": "阴阳自协璇玑远，和煦潜随缇管升。\n十二紫关鱼籥启，九重晓阙绛烟凝。\n芳华稍变青门柳，寒冻微消北陆冰。\n宸藻下颁羲日丽，八纮民庶保年登。",
        "dynasty": "宋",
        "collection_info": null
    },
    {
        "uuid": "edcbcc01a5c39bc1bff72231c8e5a523",
        "title": "登和圣制新春",
        "author": "晏殊",
        "content": "斗柄东回六合春，尧天历象与时新。\n铜壶瑞气延疏漏，青辂祥风绕画轮。\n云裏楼台高鬰鬰，雨中原隰碧鳞鳞。\n千枝彩萼梅英吐，百尺金丝柳带匀。\n秉箓调元功有序，在璇观妙政惟醇。\n仰瞻魏阙宣和会，共识皇恩子万民。",
        "dynasty": "宋",
        "collection_info": null
    },
    {
        "uuid": "4606d0a64cba127c8400320cf49d5564",
        "title": "立春祀太乙  其一",
        "author": "晏殊",
        "content": "紫毛双节引青童，一片空歌韵晓风。\n太昊兹辰授春令，莺旗应在矞云中。",
        "dynasty": "宋",
        "collection_info": null
    },
    {
        "uuid": "32f727f73b120f0c048b4b6fb2f01c36",
        "title": "立春祀太乙  其二",
        "author": "晏殊",
        "content": "华灯明灭羽衣攒，翠柳萧森矮桧寒。\n千步回廊绕金殿，水苍瑶佩响珊珊。",
        "dynasty": "宋",
        "collection_info": null
    },
    {
        "uuid": "97a1eea77b18a4f6e09d58a7159b552c",
        "title": "立春日词 御阁 其一",
        "author": "晏殊",
        "content": "令月归余届早春，羲舒相望协元辰。\n初阳乍逐青旗动，圣寿长随凤历新。",
        "dynasty": "宋",
        "collection_info": null
    },
    {
        "uuid": "7c1433dc86a2336b6dc8a5709804b1d5",
        "title": "立春日词 御阁 其二",
        "author": "晏殊",
        "content": "三素云中晓望时，上真軿盖保参差。\n丹台自有长生籍，睿算方延亿万期。",
        "dynasty": "宋",
        "collection_info": null
    },
    {
        "uuid": "12d2b72fd8f72799ccefc6b75c08a9d6",
        "title": "立春日词 御阁 其三",
        "author": "晏殊",
        "content": "青辂迎春习习来，天泉池上晓冰开。\n珠幡已报三阳候，柏叶将陈万寿杯。",
        "dynasty": "宋",
        "collection_info": null
    },
    {
        "uuid": "e8ff7c25b69ea7b7394fa6e24a8ecb5f",
        "title": "立春日词 御阁 其四",
        "author": "晏殊",
        "content": "綵幡双燕祝春宜，献寿迎祥重此时。\n腊雪未消宫树碧，早莺声在万年枝。",
        "dynasty": "宋",
        "collection_info": null
    },
    {
        "uuid": "6baa504cbff8cecca28b4c63cdcf7c66",
        "title": "立春日词 内廷 其一",
        "author": "晏殊",
        "content": "朱户未闻迎綵燕，东郊先报舞云翘。\n姜任盛德符青史，金屋千春奉圣朝。",
        "dynasty": "宋",
        "collection_info": null
    },
    {
        "uuid": "b7ed58f16d0cb3851517bcd4ed40c663",
        "title": "立春日词 内廷 其二",
        "author": "晏殊",
        "content": "柳燧青青淑气和，冰纹初解縠文波。\n淑风殿裏黄金屋，应候称觞万寿多。",
        "dynasty": "宋",
        "collection_info": null
    },
    {
        "uuid": "28e1eb6280840f4fd4c3fc7d20a0c8c2",
        "title": "立春日词 内廷 其三",
        "author": "晏殊",
        "content": "纔闻太昊行新令，更祝元君望景兴。\n白玉龟台资寿历，千春鸿福此春初。",
        "dynasty": "宋",
        "collection_info": null
    },
    {
        "uuid": "79c4d394408539ae0bd1bbd1dacf43a4",
        "title": "立春日词 内廷 其四",
        "author": "晏殊",
        "content": "双金缕胜延嘉节，五綵为幡奉紫廷。\n春色渐浓人未觉，玉阶杨柳半青青。",
        "dynasty": "宋",
        "collection_info": null
    },
    {
        "uuid": "6ee01204c589f90405868c23da4ff66e",
        "title": "立春日词 东宫阁 其一",
        "author": "晏殊",
        "content": "青幡乍帖宜春字，翠旆初迎入律风。\n一有元良昭大庆，问安长在紫宸中。",
        "dynasty": "宋",
        "collection_info": null
    },
    {
        "uuid": "261b41b06e6df90fae021f0d41b06992",
        "title": "立春日词 东宫阁 其二",
        "author": "晏殊",
        "content": "碧燕幡长綵树新，寝门瑶佩庆初春。\n邦家累善钟储贰，皎皎重晖在璧轮。",
        "dynasty": "宋",
        "collection_info": null
    },
    {
        "uuid": "9d1f688e6e17a33fd9d5cb088fa2fbb4",
        "title": "立春日词 东宫阁 其三",
        "author": "晏殊",
        "content": "鲛冰千片解华池，神水香醪满爵卮。\n旭日九门凝瑞露，东厢朝拜奉宸慈。",
        "dynasty": "宋",
        "collection_info": null
    },
    {
        "uuid": "a7e9fc46e6b6bad296c87e6c62338e0c",
        "title": "奉和圣制上元夜",
        "author": "晏殊",
        "content": "兰灯照夕开南阙，星弁飞楼拱北辰。\n在镐正逢全盛日，祝尧皆是太平人。\n流风舞妙翻成字，积雪歌长迥遶尘。\n鸾鹊宝函颁睿什，明良赓载想同伦。",
        "dynasty": "宋",
        "collection_info": null
    },
    {
        "uuid": "5612ca6acb09f30dff67192223387b68",
        "title": "扈从观灯",
        "author": "晏殊",
        "content": "诘旦雕舆下桂宫，盛时为乐与民同。\n三千世界笙歌裏，十二都城锦绣中。\n行漏不能分昼夜，游人无復辨西东。\n归来更坐嶕峣阙，万乐铮鏦密炬红。",
        "dynasty": "宋",
        "collection_info": null
    },
    {
        "uuid": "0a002d9cc5e27f6ee5bf2415c9529776",
        "title": "奉和圣制上元夜",
        "author": "晏殊",
        "content": "勾芒司节令，鹑火中星规。\n广陌消尘雾，重城集宴嬉。\n仙韶闻玉管，宝焰列琼枝。\n万国同嘉会，胥庭即此时。",
        "dynasty": "宋",
        "collection_info": null
    },
    {
        "uuid": "3f230bde85f293cb1737447105619553",
        "title": "奉和圣制上元  其一",
        "author": "晏殊",
        "content": "协风阳律应，满砌荚蓂新。\n绛阙罗千卫，华灯曜百轮。\n悠悠未央夜，粲粲彼都人。\n万宇今无外，登台共乐春。",
        "dynasty": "宋",
        "collection_info": null
    },
    {
        "uuid": "22e1b89ea8e7db3e4cb8d854705881a2",
        "title": "奉和圣制上元  其二",
        "author": "晏殊",
        "content": "凤掖千门迥，金缸四照然。\n市阛通夜阙，歌肆与云连。\n迭鼓迷清漏，游车际晓天。\n泛膏仍洁祀，蚕麦伫登年。",
        "dynasty": "宋",
        "collection_info": null
    },
    {
        "uuid": "f41cb4129e037cbf0979224c9305d30c",
        "title": "奉和圣制上元  其三",
        "author": "晏殊",
        "content": "鹑火告中时，皇州盛若兹。\n九阳同化洽，万彙得春熙。\n楼月将收晚，歌云度欲迟。\n布和周海域，翾蠕遂收宜。",
        "dynasty": "宋",
        "collection_info": null
    },
    {
        "uuid": "7e36c6d8b69e4234399b6a406aa72ff6",
        "title": "上元夕次韵答张谏议",
        "author": "晏殊",
        "content": "歌吹欢娱夕，衡门可属垣。\n九城寒漏彻，三市宝灯繁。\n酒想嵇山醉，诗惭谢乐翻。\n如容陪后乘，那避八驺喧。",
        "dynasty": "宋",
        "collection_info": null
    },
    {
        "uuid": "aed40b7722b762cd2a0dea6086b86057",
        "title": "次韵和天章范待制上元从幸会灵观",
        "author": "晏殊",
        "content": "春莺欲满枝，荷櫜从游时。\n旭日生华盖，灵风入羽旗。\n酒含琱玉浅，香度博山迟。\n共识天颜近，都忘昼漏移。",
        "dynasty": "宋",
        "collection_info": null
    },
    {
        "uuid": "36f56c4b7e7f6daff171b5e3f2fc30b2",
        "title": "丁卯上元灯夕  其一",
        "author": "晏殊",
        "content": "九衢风静独无烟，宝马香车往復还。\n三十二天应降瑞，尽移星斗照人间。",
        "dynasty": "宋",
        "collection_info": null
    },
    {
        "uuid": "82686729a27baeeb745b51dabeaff20e",
        "title": "丁卯上元灯夕  其二",
        "author": "晏殊",
        "content": "百万人家户不扃，管絃灯烛沸重城。\n游车正满章台陌，为报天鸡莫浪鸣。",
        "dynasty": "宋",
        "collection_info": null
    },
    {
        "uuid": "aade44e69110fadbb650a525633b8906",
        "title": "正月十九日京邑上元收灯日",
        "author": "晏殊",
        "content": "星逐绮罗沉曙色，月随丝管下层台。\n千啼万毂无寻处，祇似华胥一梦迴。",
        "dynasty": "宋",
        "collection_info": null
    },
    {
        "uuid": "9281fb77539f7af8be3634dd5528812c",
        "title": "元夕",
        "author": "晏殊",
        "content": "星粲宝灯连九市，水流香毂渡千门。\n姮娥似有随人意，柳际花前月半昏。",
        "dynasty": "宋",
        "collection_info": null
    },
    {
        "uuid": "449e3363d06ddfcb9b4fc53171ebceb4",
        "title": "上元日诣昭应宫分献凝命殿以宪职不预班独归书事",
        "author": "晏殊",
        "content": "别殿香三炷，斜廊酒一杯。\n官闲非侍从，骑马却归来。",
        "dynasty": "宋",
        "collection_info": null
    },
    {
        "uuid": "5569a0288c0435f5d7effed7711667b0",
        "title": "奉和御制社日",
        "author": "晏殊",
        "content": "天官考历占元日，浃宇祈农协盛时。\n芟柞尚传周室颂，枌榆仍秩汉家祠。\n三农普遂耕耘乐，万象均承雨露滋。\n推策授人敷景化，穰穰喜贶亿年期。",
        "dynasty": "宋",
        "collection_info": null
    },
    {
        "uuid": "973bab2d8ff92e9478a475b2f557ba37",
        "title": "社日",
        "author": "晏殊",
        "content": "山郡多暇日，社时放吏归。\n坐阁独成闷，行塘阅清辉。\n春风动高柳，芳园掩夕扉。\n遥思里中会，心绪怅微微。",
        "dynasty": "宋",
        "collection_info": null
    },
    {
        "uuid": "5ee2c1562610d8d68cf3f738d10d5de2",
        "title": "寒食东城作",
        "author": "晏殊",
        "content": "王城五百车马繁，重帷黕幕纷郊原。\n游人得意惜光景，恣寻复树登高轩。\n平芜远水知何许，眼入迢迢空处所。\n梨花澹艷柳丝长，百计撩春作烟雨。\n歌哭声中半落晖，琱鞍绣毂尚迟归。\n荒田野草人间事，谁向伶玄泪满衣。",
        "dynasty": "宋",
        "collection_info": null
    },
    {
        "uuid": "6609741be2c777afa08b2c07d31c2857",
        "title": "寒食游王氏城东园林因寄王虞部",
        "author": "晏殊",
        "content": "谢墅林亭汴水滨，偶携佳客共寻春。\n看花纵拟思君子，对竹何曾问主人。\n促席正逢羲日缓，酡颜仍有郢醪醇。\n朝中九列无闲暇，愿作新诗赠季伦。",
        "dynasty": "宋",
        "collection_info": null
    },
    {
        "uuid": "a55e132b2ca3e0a2eebcaad8456301a4",
        "title": "次韵和参政陈给事寒食杜门感怀  其一",
        "author": "晏殊",
        "content": "班班疏雨欲晴天，迴避春风入醉眠。\n新火未来丝阁静，砌苔窗树两依然。",
        "dynasty": "宋",
        "collection_info": null
    },
    {
        "uuid": "ed2466bcd165c132574e33953ab0e03b",
        "title": "次韵和参政陈给事寒食杜门感怀  其二",
        "author": "晏殊",
        "content": "谢堂新句入清歌，雨箔风帘疯狂燕过。\n未免芳辰嘆心赏，始知犹患陆才多。",
        "dynasty": "宋",
        "collection_info": null
    },
    {
        "uuid": "24ccb96417ee67b76dc2a797d3b0f207",
        "title": "奉和圣制上巳日",
        "author": "晏殊",
        "content": "青阳三巳日，佳气九城中。\n洛饮传周俗，溱诗载郑风。\n停轮浮桂醑，解袂泛兰丛。\n选胜开慈宴，多欢组绶同。",
        "dynasty": "宋",
        "collection_info": null
    },
    {
        "uuid": "21011bdfad8ab6a274d8b6b807be319d",
        "title": "上巳赐宴琼林与二府诸公游水心憩于西轩  其一",
        "author": "晏殊",
        "content": "三月杨花飞似雪，内园桂树绿成阴。\n何妨写尽凭高意，十步虹桥彻水心。",
        "dynasty": "宋",
        "collection_info": null
    },
    {
        "uuid": "eba12722e6d133afb7567121e7b30d08",
        "title": "上巳赐宴琼林与二府诸公游水心憩于西轩  其二",
        "author": "晏殊",
        "content": "咽云箫鼓传声沸，临水楼台倒影多。\n吟绕曲栏无限思，绪风迟日满烟波。",
        "dynasty": "宋",
        "collection_info": null
    },
    {
        "uuid": "424e4e5a25063569261ae7401c8472c8",
        "title": "上巳琼林苑宴二府同游池上即事口占  其一",
        "author": "晏殊",
        "content": "殿后花枝白间红，楼前当道绿杨风。\n横飞綵槛波光外，倒写朱阑水影中。",
        "dynasty": "宋",
        "collection_info": null
    },
    {
        "uuid": "f5a3e3f3e684ebafc769b396bd3c873e",
        "title": "上巳琼林苑宴二府同游池上即事口占  其二",
        "author": "晏殊",
        "content": "曲榭迴廊手伎喧，綵楼朱舫鼓声繁。\n游人已着浓春去，不待歌长舞袖翻。",
        "dynasty": "宋",
        "collection_info": null
    },
    {
        "uuid": "de86cd02df90871750aa38256af6ab92",
        "title": "上巳琼林苑宴二府同游池上即事口占  其三",
        "author": "晏殊",
        "content": "春留融冶日添长，万品无涯入醉乡。\n谁道人间泛仙境，水心楼殿半斜阳。",
        "dynasty": "宋",
        "collection_info": null
    },
    {
        "uuid": "8e0463106d62d229792105a9d892289b",
        "title": "端午词 御阁 其一",
        "author": "晏殊",
        "content": "沐浴兰汤在此辰，内园仙境物华新。\n轻丝五綵缠金缕，共祝尧年寿万春。",
        "dynasty": "宋",
        "collection_info": null
    },
    {
        "uuid": "587ea8939658cffdb1017ed686610e80",
        "title": "端午词 御阁 其二",
        "author": "晏殊",
        "content": "初垂彩艾迎新节，復结香茅致百祥。\n就日望云皆善祝，圣人洪算与天长。",
        "dynasty": "宋",
        "collection_info": null
    },
    {
        "uuid": "a0103dbdce283ed92be1862021def966",
        "title": "端午词 御阁 其三",
        "author": "晏殊",
        "content": "献寿竞为长命缕，迎祥还佩赤灵符。\n端门漏永晨曦上，飒飒熏风遶帝梧。",
        "dynasty": "宋",
        "collection_info": null
    },
    {
        "uuid": "f773850599828325d8f56d22699cccc1",
        "title": "端午词 御阁 其四",
        "author": "晏殊",
        "content": "雕盘角黍竞时宜，组绣风华奉紫闱。\n每日乍昇丹禁晓，艾人晴影照金扉。",
        "dynasty": "宋",
        "collection_info": null
    },
    {
        "uuid": "9974f166bf91ec4d7594a51b5095a32e",
        "title": "端午词 内廷 其一",
        "author": "晏殊",
        "content": "百草鬬余欣令月，五丝萦后祝遐年。\n洞房风暖垂灵艾，神沼波深竞綵船。",
        "dynasty": "宋",
        "collection_info": null
    },
    {
        "uuid": "f066c8a0d9a83141f9287748552151a1",
        "title": "端午词 内廷 其二",
        "author": "晏殊",
        "content": "披风别殿地无尘，辟恶灵符自有神。\n九子粽香仙醴熟，共瞻宸极祝千春。",
        "dynasty": "宋",
        "collection_info": null
    },
    {
        "uuid": "70e127ed62fb63b07188a432507348c3",
        "title": "端午词 内廷 其三",
        "author": "晏殊",
        "content": "由来佳节载南荆，一浴兰汤万虑清。\n仙苑此时收百药，炼丹飞石保长生。",
        "dynasty": "宋",
        "collection_info": null
    },
    {
        "uuid": "65674326da5440025221718d66a0577a",
        "title": "端午词 内廷 其四",
        "author": "晏殊",
        "content": "一一雕盘分楚粽，重重团扇画秦娥。\n宫闱百福逢嘉序，万户千门喜气多。",
        "dynasty": "宋",
        "collection_info": null
    },
    {
        "uuid": "4c0cae54cb24b6acc66bdfa13966d79d",
        "title": "端午词 昇王阁 其一",
        "author": "晏殊",
        "content": "朱邸沐兰逢令节，丹廷祝寿喜嘉辰。\n两宫荣养多延庆，百福潜随命缕新。",
        "dynasty": "宋",
        "collection_info": null
    },
    {
        "uuid": "d0a3da6a97dc86688ee49b8d4a50b786",
        "title": "端午词 昇王阁 其二",
        "author": "晏殊",
        "content": "织组文缯载旧仪，晨朝丹扆奉天慈。\n六斋清素来多福，岁岁今辰侍宴私。",
        "dynasty": "宋",
        "collection_info": null
    },
    {
        "uuid": "788bc1dd41bdb3a2eea137e4edb765dd",
        "title": "端午词 御阁 其一",
        "author": "晏殊",
        "content": "五綵丝长繫臂初，万年芳树影扶疏。\n岂劳方士标神篆，自有真灵卫帝居。",
        "dynasty": "宋",
        "collection_info": null
    },
    {
        "uuid": "14bd971cc996ad5cb89ef5022d63f6d4",
        "title": "端午词 御阁 其二",
        "author": "晏殊",
        "content": "九子粽新传楚俗，赤灵符验出仙方。\n汉宫尽祝如天寿，鹊尾鑪烟起瑞香。",
        "dynasty": "宋",
        "collection_info": null
    },
    {
        "uuid": "1a72bfcbdad2431c26f49eaa6634c4e2",
        "title": "端午词 御阁 其三",
        "author": "晏殊",
        "content": "乍结香茅祈福寿，更缠金缕贡芳新。\n丹台素有延生箓，岁岁迎祥在此辰。",
        "dynasty": "宋",
        "collection_info": null
    },
    {
        "uuid": "703d5e07f6b4df08eaf69051b3ba92c2",
        "title": "端午词 御阁 其四",
        "author": "晏殊",
        "content": "仙家既有灵符术，越俗兼为竞渡游。\n三十六宫迟日永，绮窗朱户彩云浮。",
        "dynasty": "宋",
        "collection_info": null
    },
    {
        "uuid": "0870bef218d53c1beceabfc5ca461f83",
        "title": "端午词 东宫阁 其一",
        "author": "晏殊",
        "content": "扬子江心铸鑑成，俗传兹日最标灵。\n宣猷视学通文史，问膳多欢奉帝廷。",
        "dynasty": "宋",
        "collection_info": null
    },
    {
        "uuid": "17511937a43c4bb4459b8c850874b2cf",
        "title": "端午词 东宫阁 其二",
        "author": "晏殊",
        "content": "百药初收味最良，玉函仍启太清方。\n扇裁葵叶风频度，漏转金胥日更长。",
        "dynasty": "宋",
        "collection_info": null
    },
    {
        "uuid": "8f8ed58942c3997798b3f4c047289ccb",
        "title": "端午作",
        "author": "晏殊",
        "content": "汩渚沉沉不可追，楚人犹自弔湘累。\n灵均未免争琼糈，却道蛟龙畏色丝。",
        "dynasty": "宋",
        "collection_info": null
    },
    {
        "uuid": "28cacbc97db024aeb18bd56d795556a1",
        "title": "七夕",
        "author": "晏殊",
        "content": "百子池深涨绿苔，九光灯迥绿浮埃。\n天孙宝驾何年驻，阿母飈轮此夜来。\n空外粉筵和露湿，静中珠幌彻明开。\n秋河不断长相望，岂独人间事可哀。",
        "dynasty": "宋",
        "collection_info": null
    },
    {
        "uuid": "e256639bd62c593b38f1c72b7c77bf88",
        "title": "社日戏题呈任副枢",
        "author": "晏殊",
        "content": "开樽幸有治聋醖，把叶能无送燕章。\n所惜近停司饮会，不如村叟醉秋光。",
        "dynasty": "宋",
        "collection_info": null
    },
    {
        "uuid": "3f9ff90cc2732f035a3cbe94b8e137e8",
        "title": "丙寅中秋咏月",
        "author": "晏殊",
        "content": "玉籥秋初半，冰轮岁有期。\n苦吟含翰久，清宴下楼迟。\n雁怯波光动，蛩愁叶影危。\n烘帘频卷押，温酎旋凝澌。\n皎外蟾生滴，寒中桂有枝。\n星文藏熠耀，露彩见华滋。\n苑静疏萤湿，巢空惊鹤移。\n渐穿鸣瑟幌，偏鉴读书帷。\n蒙谷徒催晓，纤阿莫放亏。\n陈王收妙舞，疑待仲宣辞。",
        "dynasty": "宋",
        "collection_info": null
    },
    {
        "uuid": "ffe9db83ce07049e92c6cc223d8390fa",
        "title": "次韵和王校勘中秋月",
        "author": "晏殊",
        "content": "广寒仙署惬心期，秋半梧台木叶稀。\n有客正吟星北共，何人重赋鹊南飞。\n光含绮席传三雅，影逗兰房撤九微。\n趋府逸才过鲍掾，不辞终夕赏清晖。",
        "dynasty": "宋",
        "collection_info": null
    },
    {
        "uuid": "e15e199c8470ac4fbbb5ffb97afca907",
        "title": "中秋月",
        "author": "晏殊",
        "content": "三十六旬内，此时心赏并。\n中分九秋夜，占断百宵明。\n冷照兰闺澈，光含绮席清。\n谁知沧海曲，珠蚌最盈盈。",
        "dynasty": "宋",
        "collection_info": null
    },
    {
        "uuid": "7873e4ffd9557434c209bc30d05a2394",
        "title": "中秋月  其一",
        "author": "晏殊",
        "content": "一轮霜影转庭梧，此夕羁人独向隅。\n未必素娥无怅恨，玉蟾清冷桂华孤。",
        "dynasty": "宋",
        "collection_info": null
    },
    {
        "uuid": "24c2ac057300e3f7760370ecdb72de4d",
        "title": "中秋月  其二",
        "author": "晏殊",
        "content": "天时与人意，龃龉旧无疑。\n坐久翻遗恨，光来已后期。\n行云凝黛色，见跋费金枝。\n况復输来夜，笙歌继夕曦。",
        "dynasty": "宋",
        "collection_info": null
    },
    {
        "uuid": "daebcad89957ed34d57041b765ac492d",
        "title": "次韵和司空相公闰秋重九中书对菊",
        "author": "晏殊",
        "content": "两掖仪台峻，珍丛应序黄。\n积分迴令节，伏槛赏幽芳。\n昧谷重延律，仙州剩借霜。\n冒寒知薏苦，逾分得荃香。\n汉幄羣生遂，虞廷万事康。\n与人同所乐，留翫属澄觞。",
        "dynasty": "宋",
        "collection_info": null
    },
    {
        "uuid": "9ead3ff5d986de675679046946f6d71b",
        "title": "九日北郡登高见寄",
        "author": "晏殊",
        "content": "前日登高泛玉卮，击铜赓唱有新辞。\n如何偶作销魂别，又復重吟发报机菊诗。\n上苑盍簪延景刻，北都投辖盛官仪。\n烦君见想懽言者，可奈衡门绝贡綦。",
        "dynasty": "宋",
        "collection_info": null
    },
    {
        "uuid": "48336919424840cb113d77040e3944fc",
        "title": "九日宴集和徐通判韵",
        "author": "晏殊",
        "content": "散插黄花两佩萸，粉饘蓬饵釂觞初。\n清歌咽后云生袂，妙舞翻时雪满裾。\n上客采香逢木密，佳人投钓得王余。\n秋光屈指犹三七，莫向宾朋绮宴疏。",
        "dynasty": "宋",
        "collection_info": null
    },
    {
        "uuid": "39110d70ac59502beb4a5e87341d194a",
        "title": "次韵和史馆吕相公九日偶成",
        "author": "晏殊",
        "content": "凤阙千门制不奢，上公精意在朝家。\n重阳蜜饵承班诏，西苑璆樽辍泛花。\n萧相未央功已半，汉皇宣室宴非赊。\n由来位极妨行乐，目断黄垆酒旆斜。",
        "dynasty": "宋",
        "collection_info": null
    },
    {
        "uuid": "80bb006932e9b17bc03017a17eab2998",
        "title": "八日菊",
        "author": "晏殊",
        "content": "瑞蓂才半折，金蕊已争妍。\n幸得重阳近，贪为一日先。\n登高谋宿约，泛酒试芳筵。\n诘旦寻余馥，明知赏爱偏。",
        "dynasty": "宋",
        "collection_info": null
    },
    {
        "uuid": "6878943bc104afb7c3760c8d365c3b98",
        "title": "重阳夕内宿",
        "author": "晏殊",
        "content": "把菊醒陶酒，扬鞭入汉闱。\n聚蚊秋未息，独鸟暮先归。\n世有凉暄隔，人无今昨非。\n悠然倒冠佩，频梦北山薇。",
        "dynasty": "宋",
        "collection_info": null
    },
    {
        "uuid": "1e70f20f79e1033b0c16f3ad8000a309",
        "title": "九月八日游涡",
        "author": "晏殊",
        "content": "黄花夹径疑无路，红叶临流巧胜春。\n前去重阳犹一日，不辞倾盖尽蚁醪醇。",
        "dynasty": "宋",
        "collection_info": null
    },
    {
        "uuid": "fab2709522194342ed612e773a0b35e8",
        "title": "闰九月九日",
        "author": "晏殊",
        "content": "闰秋重九财政赤字佳辰，犹见黄花裛露新。\n更作登高亦何害，恨无彭泽苦吟人。",
        "dynasty": "宋",
        "collection_info": null
    },
    {
        "uuid": "9def9e2f5b58f95803d40c841c00dbb2",
        "title": "和至日北园讌集",
        "author": "晏殊",
        "content": "清晓融风肃桂堂，郡寮多暇舞筵张。\n台高已验云容媚，日暖悬知刻漏成长。\n溪子弩寒千命中，兰英酒熟百传觞。\n官曹事集神都近，预拜需函庆一阳。",
        "dynasty": "宋",
        "collection_info": null
    },
    {
        "uuid": "08dff76b40f04d78b45f10b6b22b14bf",
        "title": "奉和圣制冬至",
        "author": "晏殊",
        "content": "吉序冠三正，民时顺盛成。\n岁穰千亩实，气爽六符平。\n肆乐遵年律，迎长蔼颂声。\n云浓燕雁度，雪霁楚兰荣。\n异域梯航集，诸侯篚贡盈。\n尧仁敷万有，同此一阳生。",
        "dynasty": "宋",
        "collection_info": null
    },
    {
        "uuid": "92d54ab5c59538fb094a38eb14ebc5da",
        "title": "奉和圣制除夜  其一",
        "author": "晏殊",
        "content": "秘掖楯轩严万户，庆宵躔次会三辰。\n丹闱难拿穆犹凝夕，佳气葱珑渐报春。\n调历自将穹厚永，圣辞常与岁时新。\n送寒旁磔迎和令，率土羣生仰昊旻。",
        "dynasty": "宋",
        "collection_info": null
    },
    {
        "uuid": "d0eee53e9e64968375684e6654fa9171",
        "title": "奉和圣制除夜  其二",
        "author": "晏殊",
        "content": "珠躔回碧落，绛燎烛青规。\n琐闼琼籤度，层台玉漏移。\n纳新皇泽普，顺节圣情怡。\n万宇长安陌，乡傩集此时。",
        "dynasty": "宋",
        "collection_info": null
    },
    {
        "uuid": "2a6bfdcaf6c838a592f1cf2d22b3cc64",
        "title": "和三兄除夜",
        "author": "晏殊",
        "content": "星汉迴曾宇，埙箎集上都。\n夜寒凝爆燎，春气入屠苏。\n九陌传珂乘，千门促漏壶。\n此时开棣宴，仍在碧城隅。",
        "dynasty": "宋",
        "collection_info": null
    },
    {
        "uuid": "60642df42809e7e1a5f3077ca4d58ee6",
        "title": "次韵和致仕陈相公除夜",
        "author": "晏殊",
        "content": "从来岁除咏，託讽情非一。\n公在维师年，久谐归政逸。\n辛盘具芳鬰，柏酒澄嘉栗。\n犹厌贺车烦，晨门效圭筚。",
        "dynasty": "宋",
        "collection_info": null
    },
    {
        "uuid": "2d3641489727ea3923305b82f0d283e1",
        "title": "春阴",
        "author": "晏殊",
        "content": "十二重环閟洞房，愔愔危树俯迴塘。\n风迷戏蜨闲无绪，露裛幽花冷自香。\n绮席醉吟销桂酌，玉台愁作涩银簧。\n梅青麦绿江城路，更与登高望楚乡。",
        "dynasty": "宋",
        "collection_info": null
    },
    {
        "uuid": "846bfbb84dbe6c5193141482fbdcffb7",
        "title": "赋得秋雨",
        "author": "晏殊",
        "content": "点滴行云覆苑墙，飘萧微影度迴塘。\n秦声未觉朱絃润，楚梦先知薤叶凉。\n野水有波增澹碧，霜林无韵湿疏黄。\n萤稀燕寂高窗暮，正是西风玉漏长。",
        "dynasty": "宋",
        "collection_info": null
    },
    {
        "uuid": "4d0a7d0fe4c86436768ddee60fbd841a",
        "title": "送凌侍郎归乡",
        "author": "晏殊",
        "content": "江南藩郡古宣城，碧落神仙拥使旌。\n津吏戒船东下稳，悬僚负弩昼归荣。\n江山谢守高吟地，风月朱公故里情。\n曾预汉庭三独坐，府中谁敢伴飞觥。",
        "dynasty": "宋",
        "collection_info": null
    },
    {
        "uuid": "a31c4c23715a8d28f095dab5c3a98c4c",
        "title": "张太傅生日诗",
        "author": "晏殊",
        "content": "三陟槐庭二将坛，册书文武载勋贤。\n辞荣尚峻经邦秩，养素方临钓渭年。\n清会别开金谷墅，新吟多杂蕊珠篇。\n惊姜今日增华耀，海内簪绅共祝延。",
        "dynasty": "宋",
        "collection_info": null
    },
    {
        "uuid": "1630389b5432c9275e2ee47e7d64f391",
        "title": "巢父井",
        "author": "晏殊",
        "content": "禀生值尧年，率性在庞厚。\n安巢一枝上，岂曰鹑居陋。\n颍波人洗耳，曾不污牛口。\n谅兹耕耒暇，凿饮隈林薮。\n含饴鼓其腹，帝力予何有。\n遂令千载外，此地存遗甃。\n泓然逼乔木，宛若栖嵵旧。\n乡人揭题榜，行旅谐瞻觏。\n我来观古蹟，愕立徘徊久。\n凄其望清风，不获见师友。\n愿言𣂏一勺，拭面洗心垢。\n翘勤慕高躅，感慨陈卮酒。\n思齐胡可望，庶以宽容瞀。\n夙驾恨长途，凭高重回首。",
        "dynasty": "宋",
        "collection_info": null
    },
    {
        "uuid": "6376a08d3c44ba2ce6c268dba322c482",
        "title": "转运度支得青州资政黄素书韩吏部伯夷颂许昌相以以诗跋尾遂为七言因而寄及谨用拙篇纪咏",
        "author": "晏殊",
        "content": "首阳垂范远，吏部属辞深。\n染翰着嘉尚，系言光德音。\n褒崇亘千𥜥，精妙极双金。\n题咏益珍秘，用昭贤彦心。",
        "dynasty": "宋",
        "collection_info": null
    },
    {
        "uuid": "4d844c23320cc517d2dc993d9e66a4a4",
        "title": "次韵谢借观五老图",
        "author": "晏殊",
        "content": "道明回诏乐清闲，便向中朝脱冕冠。\n百日秉枢登相府，千年青史表旌标。\n泰运正隆嫌气热，干纲初整畏冰寒。\n逍遥唱和多高致，仪象霜风俾后看。",
        "dynasty": "宋",
        "collection_info": null
    },
    {
        "uuid": "52b6aa89d1180d805a81ea3264ce411d",
        "title": "赠李阳孙",
        "author": "晏殊",
        "content": "不忍与君别，怜君仁义人。\n三年官满后，依旧一家贫。",
        "dynasty": "宋",
        "collection_info": null
    },
    {
        "uuid": "af36fbfdbf1c9b3f0a0b30a4f864bd5c",
        "title": "棋盘石",
        "author": "晏殊",
        "content": "洞仙遗下石棋盘，人到壶天静处看。\n十九路谁弹黑界，几千年自带云寒。\n面平可足流星势，尘凈元无旧藓瘢。\n干雹声中闻子响，不知还许采樵观。",
        "dynasty": "宋",
        "collection_info": null
    },
    {
        "uuid": "b9700679fe1f6d44f373112cf248ed7b",
        "title": "崇因寺",
        "author": "晏殊",
        "content": "卷帘山色眼前见，入夜涛声枕上闻。\n苔径雨余堆落叶，石楼风静锁寒云。",
        "dynasty": "宋",
        "collection_info": null
    },
    {
        "uuid": "a803313df9542d0cdbb819dd089453b2",
        "title": "忆临川旧游",
        "author": "晏殊",
        "content": "仲子幽居杳蔼间，迴环十亩尽林峦。\n游鱼倒泝清泉急，乳雉惊飞夕烧干。\n繫马短亭乘草茁，携壶芳榭值梅酸。\n浮生莫道今如昨，曷月朋簪争此欢。",
        "dynasty": "宋",
        "collection_info": null
    },
    {
        "uuid": "3a92265dbacd2b793753811a84238fa3",
        "title": "题东湖涵虚阁",
        "author": "晏殊",
        "content": "水有支流树有孙，重重门巷挂朱轩。\n三君雅望标人杰，千里澄波隔世喧。\n西对户庭徐孺宅，北传钟梵给孤园。\n欲知嗣续无穷胜，两两荣归汉使轓。",
        "dynasty": "宋",
        "collection_info": null
    },
    {
        "uuid": "3db33c4978ba2f31213c50f5fe6f74cb",
        "title": "西垣榴花",
        "author": "晏殊",
        "content": "山木有甘实，托根清禁中。\n岁芳摇落尽，独自向炎风。",
        "dynasty": "宋",
        "collection_info": null
    },
    {
        "uuid": "66104da9742d191f3962ea7d631be6ed",
        "title": "送铅山周尉",
        "author": "晏殊",
        "content": "风烟古上饶，属邑寄山椒。\n仇览同栖棘，陶潜共折腰。\n安舆方就养，黄绶岂辞遥。\n善绩青箱业，兴廉有汉条。",
        "dynasty": "宋",
        "collection_info": null
    },
    {
        "uuid": "7d89acf6df9e16983fc5f25ea2e3a8f2",
        "title": "过华夫书屋",
        "author": "晏殊",
        "content": "西斋辉赫亘山隅，嘉致清风世莫如。\n乡党名流依绛帐，烟萝幽境似仙居。\n趋庭子弟皆攀桂，弹铗宾朋总食鱼。\n汗简传经亚邹鲁，粉牌留咏尽严徐。\n杯盘互动先生馔，门巷应停长者车。\n坟籍岂惟精四部，絃歌常见习三余。\n玳簪珠履延豪士，缥帙牙籤刊赐书。\n碧沼暮凉浮菡萏，纱窗秋静漏蟾蜍。\n闲庭潇洒移泉石，华表峥嵘冠里闾。\n我恨羁游在芸阁，不陪诸彦曳长裾。",
        "dynasty": "宋",
        "collection_info": null
    },
    {
        "uuid": "cc1dbe439cfb0d1766c22a22c24fcfd1",
        "title": "紫竹花",
        "author": "晏殊",
        "content": "长夏幽居景不穷，花开芳砌翠成丛。\n窗南高卧追凉际，时有微香逗晚风。",
        "dynasty": "宋",
        "collection_info": null
    },
    {
        "uuid": "6008f28fe9f4e02d53e9da5b5d73783b",
        "title": "送瞿生还拜亲",
        "author": "晏殊",
        "content": "门标杨氏阙，家有汉皇书。\n射策淹前志，鸣榔省旧居。\n仙山人罕到，幽境画难如。\n云窦开宾馆，芝田足岁储。\n修祠穷五际，为学慕三余。\n努力文明代，翘翘託乘车。",
        "dynasty": "宋",
        "collection_info": null
    },
    {
        "uuid": "8cbd2439f173992962e8f7d338da2af7",
        "title": "白云庵",
        "author": "晏殊",
        "content": "草庵何似清风楼，更在空中最上头。\n眼界豁开无畛域，枯藤古木暮烟浮。",
        "dynasty": "宋",
        "collection_info": null
    },
    {
        "uuid": "e749d287054517883a9879e82a87640e",
        "title": "句  其一",
        "author": "晏殊",
        "content": "何用粉墙高百尺，任教墙外俗人看。",
        "dynasty": "宋",
        "collection_info": null
    },
    {
        "uuid": "420ead12bd2cb14c0a1ee7f3c5ea479d",
        "title": "句  其二",
        "author": "晏殊",
        "content": "东阳诗骨瘦，南浦别魂销。",
        "dynasty": "宋",
        "collection_info": null
    },
    {
        "uuid": "094ccd7efce5201151d1460583f3d23f",
        "title": "句  其三",
        "author": "晏殊",
        "content": "篱边菊秀先生醉，桑下雏娇稚子仁。",
        "dynasty": "宋",
        "collection_info": null
    },
    {
        "uuid": "c1360c350853d3ef06ecf477f28c7740",
        "title": "句  其四",
        "author": "晏殊",
        "content": "骚客登山知有助，秦源鸡犬更相闻。",
        "dynasty": "宋",
        "collection_info": null
    },
    {
        "uuid": "33381ead1a3ce826e1653e45529f5551",
        "title": "句  其五",
        "author": "晏殊",
        "content": "干斗气沈龙已化，置刍人去榻犹悬。",
        "dynasty": "宋",
        "collection_info": null
    },
    {
        "uuid": "555440c5a37c4af067cbb874847df8d0",
        "title": "句  其六",
        "author": "晏殊",
        "content": "若更迟开三二月，北人应作杏花看。",
        "dynasty": "宋",
        "collection_info": null
    },
    {
        "uuid": "ccdfc8387a6b8d8b95e201cbe70867d9",
        "title": "句  其七",
        "author": "晏殊",
        "content": "一年为客未归去，笑杀城东桃李花。",
        "dynasty": "宋",
        "collection_info": null
    },
    {
        "uuid": "b4cf653285758ffa34f3356ec7dd16b4",
        "title": "句  其八",
        "author": "晏殊",
        "content": "润毫均厚薄。",
        "dynasty": "宋",
        "collection_info": null
    },
    {
        "uuid": "4ab92b92dfe5471d8436f912b5fa84f6",
        "title": "句  其九",
        "author": "晏殊",
        "content": "一纸短书无寄处，数行征雁入南云。",
        "dynasty": "宋",
        "collection_info": null
    },
    {
        "uuid": "8908f5413d694c56a2223bef42818d70",
        "title": "句  其一○",
        "author": "晏殊",
        "content": "江城嘉号木芙蓉，金蕊琼萼绽蓼风。",
        "dynasty": "宋",
        "collection_info": null
    },
    {
        "uuid": "aebbac584e751225bf059789a0142b8d",
        "title": "句  其一一",
        "author": "晏殊",
        "content": "巧缀雕琼绽色丝，三千宫面宿胭脂。",
        "dynasty": "宋",
        "collection_info": null
    },
    {
        "uuid": "75ffe66e1c2e0607b762aa15e2f40803",
        "title": "句  其一二",
        "author": "晏殊",
        "content": "绛英琼粒傲霜前，冷落池台亦自妍。",
        "dynasty": "宋",
        "collection_info": null
    },
    {
        "uuid": "0bebbb7707e57e8674c067b9b410a996",
        "title": "句  其一三",
        "author": "晏殊",
        "content": "素花皎霜雪，红艷比瑶琼。",
        "dynasty": "宋",
        "collection_info": null
    },
    {
        "uuid": "425e44c24a500ac76faf381435b92d1d",
        "title": "句  其一四",
        "author": "晏殊",
        "content": "震邸陪经席，辰阶总化钧。",
        "dynasty": "宋",
        "collection_info": null
    },
    {
        "uuid": "ca0b7c63d1afda2a81998e549e325536",
        "title": "句  其一五",
        "author": "晏殊",
        "content": "三州鼓浪维淮浦，千社分封接帝畿。",
        "dynasty": "宋",
        "collection_info": null
    },
    {
        "uuid": "9f1052016e4f1381aa2f12d408647f77",
        "title": "句  其一六",
        "author": "晏殊",
        "content": "潜岭岧峣副祝融。",
        "dynasty": "宋",
        "collection_info": null
    },
    {
        "uuid": "ac36317d657f7af939d64332daf40f89",
        "title": "句  其一七",
        "author": "晏殊",
        "content": "漫取忠臣比芳草，不知谗口起椒兰。",
        "dynasty": "宋",
        "collection_info": null
    },
    {
        "uuid": "1c380647ad57d8c28b44431c9bbe292e",
        "title": "句  其一八",
        "author": "晏殊",
        "content": "山留盘瓠迹，洞有秦人书。",
        "dynasty": "宋",
        "collection_info": null
    },
    {
        "uuid": "fe493a4277257b02b913e9f360249473",
        "title": "句  其一九",
        "author": "晏殊",
        "content": "闲思北海银宫畔，谁驾丹山白凤凰。",
        "dynasty": "宋",
        "collection_info": null
    },
    {
        "uuid": "99c796f81da65ab014fa5cf3ee818ca8",
        "title": "句  其二○",
        "author": "晏殊",
        "content": "茧馆蚕初起，瑶箱燕未归。",
        "dynasty": "宋",
        "collection_info": null
    },
    {
        "uuid": "f34bfa40d87e59a290fead6c6ae3a0bb",
        "title": "句  其二一",
        "author": "晏殊",
        "content": "争持白玉萼，共插翠云鬟。",
        "dynasty": "宋",
        "collection_info": null
    },
    {
        "uuid": "b515b1e6d329b775c072f1635f41154e",
        "title": "句  其二二",
        "author": "晏殊",
        "content": "素奈发时俱北虏，白榆开处欲争妍。",
        "dynasty": "宋",
        "collection_info": null
    },
    {
        "uuid": "6f06a0f8c347e913faf960808a516352",
        "title": "句  其二三",
        "author": "晏殊",
        "content": "嘉名旧出新丰谷，美实今邻御宿园。",
        "dynasty": "宋",
        "collection_info": null
    },
    {
        "uuid": "6fc849255721f87473866a16f15d5b95",
        "title": "句  其二四",
        "author": "晏殊",
        "content": "紫结茱萸实，浓熏菡萏香。",
        "dynasty": "宋",
        "collection_info": null
    },
    {
        "uuid": "fc7d2a4097c85c86b6bd560562fbdb9e",
        "title": "句  其二五",
        "author": "晏殊",
        "content": "玉女雕琼萼，仙禽借菊衣。",
        "dynasty": "宋",
        "collection_info": null
    },
    {
        "uuid": "50173b71cf078596304eacea7c9ec776",
        "title": "句  其二六",
        "author": "晏殊",
        "content": "祭毕崇坛冷玉球，月斜星澹思悠悠。",
        "dynasty": "宋",
        "collection_info": null
    },
    {
        "uuid": "32596a989984bf984727f87cc110b9b6",
        "title": "句  其二七",
        "author": "晏殊",
        "content": "若更花解语，却解使人愁。",
        "dynasty": "宋",
        "collection_info": null
    },
    {
        "uuid": "17e8034c53a5c1f0c6f1ce79232cc4b1",
        "title": "句  其二八",
        "author": "晏殊",
        "content": "不闻幽艷接江蓠。",
        "dynasty": "宋",
        "collection_info": null
    },
    {
        "uuid": "91f6dfe25583c17b1c1e0e92e19f5435",
        "title": "句  其二九",
        "author": "晏殊",
        "content": "买得梧宫数亩秋，便追黄绮作朋俦。",
        "dynasty": "宋",
        "collection_info": null
    },
    {
        "uuid": "f93a7833600af8d5a2e6081f161688e5",
        "title": "句  其三○",
        "author": "晏殊",
        "content": "狻猊对立香烟度，鸑鷟交飞组绣明。",
        "dynasty": "宋",
        "collection_info": null
    },
    {
        "uuid": "197919280a0fb1e43bec37999edfe714",
        "title": "句  其三一",
        "author": "晏殊",
        "content": "并怀涡旧玩。",
        "dynasty": "宋",
        "collection_info": null
    },
    {
        "uuid": "9767bb33cd78c317d511b341394ce54e",
        "title": "句  其三二",
        "author": "晏殊",
        "content": "莫凭高楼伸远目。",
        "dynasty": "宋",
        "collection_info": null
    },
    {
        "uuid": "8ea8f7ed2d7917233007f30e6e3ec674",
        "title": "句  其三三",
        "author": "晏殊",
        "content": "更作丹花满烟叶，欲令佳客剩迟留。",
        "dynasty": "宋",
        "collection_info": null
    },
    {
        "uuid": "ed5e97c55e74f5dc413f5495535c26dd",
        "title": "句  其三四",
        "author": "晏殊",
        "content": "楼台侧畔杨花过，帘幕中间燕子飞。",
        "dynasty": "宋",
        "collection_info": null
    },
    {
        "uuid": "0be4f3988a28c942e714cd98ace2cc5d",
        "title": "句  其三五",
        "author": "晏殊",
        "content": "静寻啄木藏身处，闲看游丝到地时。",
        "dynasty": "宋",
        "collection_info": null
    },
    {
        "uuid": "cdd8d2b214cb69ed0a0a1cfed73f526f",
        "title": "句  其三六",
        "author": "晏殊",
        "content": "已定復摇春水色，似红如白野棠花。",
        "dynasty": "宋",
        "collection_info": null
    },
    {
        "uuid": "feadd7d6bc26ae039d4b6361de07b519",
        "title": "句  其三七",
        "author": "晏殊",
        "content": "春风任花落，流水放杯行。",
        "dynasty": "宋",
        "collection_info": null
    },
    {
        "uuid": "f9541352632d8f85455690188f3ff664",
        "title": "句  其三八",
        "author": "晏殊",
        "content": "甘泉柳苑秋风急，却为流萤下诏书。",
        "dynasty": "宋",
        "collection_info": null
    },
    {
        "uuid": "52e048ae68aad516ec29d96e0f4033be",
        "title": "句  其三九",
        "author": "晏殊",
        "content": "万年枝上凝烟动，百子池边瑞日长。",
        "dynasty": "宋",
        "collection_info": null
    },
    {
        "uuid": "1449c6cc37ee3fdddec11a87c5332263",
        "title": "句  其四○",
        "author": "晏殊",
        "content": "君王特轸推沟念，诏截危竿横赐钱。",
        "dynasty": "宋",
        "collection_info": null
    },
    {
        "uuid": "2bc4007fb7920142826b1a5bee285abd",
        "title": "句  其四一",
        "author": "晏殊",
        "content": "私书一纸离怀苦，望断波中六六鳞。",
        "dynasty": "宋",
        "collection_info": null
    },
    {
        "uuid": "af115df0d9a5d44dfe90913a391a32bb",
        "title": "句  其四二",
        "author": "晏殊",
        "content": "频瞻太一青蔾见，欲赋甘泉自凤来。",
        "dynasty": "宋",
        "collection_info": null
    },
    {
        "uuid": "2a0677850be888d5a576517b20d8ceff",
        "title": "句  其四三",
        "author": "晏殊",
        "content": "绿树新蝉第一声。",
        "dynasty": "宋",
        "collection_info": null
    },
    {
        "uuid": "30f52d975d36f22880d59fa5596b9cff",
        "title": "句  其四四",
        "author": "晏殊",
        "content": "冷艷风中凝，浓香雪后多。",
        "dynasty": "宋",
        "collection_info": null
    },
    {
        "uuid": "6b3af04facc946c993af5c1fc527370c",
        "title": "句  其四五",
        "author": "晏殊",
        "content": "腊雪半含梅粉白，春风先着柳梢黄。",
        "dynasty": "宋",
        "collection_info": null
    },
    {
        "uuid": "16ba81a1946afb126de3c861d425eab0",
        "title": "句  其四六",
        "author": "晏殊",
        "content": "白草沙场多雁户，黄榆关迥绝狼烟。",
        "dynasty": "宋",
        "collection_info": null
    },
    {
        "uuid": "679b2d40140a18625aef3f16ba3baef9",
        "title": "句  其四七",
        "author": "晏殊",
        "content": "未暇南浮海，何妨夜把螯。",
        "dynasty": "宋",
        "collection_info": null
    },
    {
        "uuid": "c66fe8155c913e4505dfcbd3dc36b30b",
        "title": "句  其四八",
        "author": "晏殊",
        "content": "蟹螯今在左，欲拍酒船浮。",
        "dynasty": "宋",
        "collection_info": null
    },
    {
        "uuid": "549a862e9661d5a930d1bd5acce12ae0",
        "title": "句  其四九",
        "author": "晏殊",
        "content": "春寒欲尽復未尽，二十四番花信风。",
        "dynasty": "宋",
        "collection_info": null
    },
    {
        "uuid": "9c5a665f99cac57234c4185f5f531c8b",
        "title": "句  其五○",
        "author": "晏殊",
        "content": "青帝回风初习习，黄人捧日故迟迟。",
        "dynasty": "宋",
        "collection_info": null
    },
    {
        "uuid": "f52f9e270dfa346528a2174365250d3d",
        "title": "句  其五一",
        "author": "晏殊",
        "content": "竹醉人还醉，蚕眠我亦眠。",
        "dynasty": "宋",
        "collection_info": null
    },
    {
        "uuid": "f5688c0ff7670f69712b4fc9cd6edf57",
        "title": "句  其五二",
        "author": "晏殊",
        "content": "主父仲舒容不得，未知宾阁是何人。",
        "dynasty": "宋",
        "collection_info": null
    },
    {
        "uuid": "58a2c22dab2ff1e364cb0d7dd76b0502",
        "title": "句  其五三",
        "author": "晏殊",
        "content": "澹澹梳妆薄薄文。",
        "dynasty": "宋",
        "collection_info": null
    },
    {
        "uuid": "7c9792c26b06cab5f110aa3a80998fb4",
        "title": "句  其五四",
        "author": "晏殊",
        "content": "遥想江南此时节，小梅黄熟子规啼。",
        "dynasty": "宋",
        "collection_info": null
    },
    {
        "uuid": "1d2e9adb59c4f4386618d307a56be56c",
        "title": "句  其五五",
        "author": "晏殊",
        "content": "衣上六花非所好，亩间盈尺是吾心。",
        "dynasty": "宋",
        "collection_info": null
    },
    {
        "uuid": "d76ebe7ed497447231ae89d5977c9c16",
        "title": "句  其五六",
        "author": "晏殊",
        "content": "二龙骖夏服，双鹤记尧年。",
        "dynasty": "宋",
        "collection_info": null
    },
    {
        "uuid": "e9141912e51479a62f775d833721d56c",
        "title": "句  其五七",
        "author": "晏殊",
        "content": "琼字金扉迥倚天，南齐七志罕遗逸，西汉九流咸粲然。",
        "dynasty": "宋",
        "collection_info": null
    },
    {
        "uuid": "8a03653a3b5f12fe3cae60fd858ccb31",
        "title": "句  其五八",
        "author": "晏殊",
        "content": "秦书未觉朱絃润，楚梦先知葅叶凉。",
        "dynasty": "宋",
        "collection_info": null
    },
    {
        "uuid": "859a9b5104426ff0595cada2c96cd0c4",
        "title": "存目  其一",
        "author": "晏殊",
        "content": "诗题：金凤花首句：忆绕竹栏喜自栽。",
        "dynasty": "宋",
        "collection_info": null
    },
    {
        "uuid": "4a06548ccdec3c7901ae93c0016bb154",
        "title": "存目  其二",
        "author": "晏殊",
        "content": "诗题：晚春首句：小白长红又满枝。",
        "dynasty": "宋",
        "collection_info": null
    },
    {
        "uuid": "bfb3a7950d1b19009e02a93dacf01df9",
        "title": "存目  其三",
        "author": "晏殊",
        "content": "诗题：题琵琶亭首句：流光过眼如车毂。",
        "dynasty": "宋",
        "collection_info": null
    }
]