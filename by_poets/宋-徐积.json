[
    {
        "uuid": "f18b7e58ea50a2167b543f3aed72e77a",
        "title": "渔父乐・渔歌子 水曲山隈四五家",
        "author": "徐积",
        "content": "水曲山隈四五家。\n夕阳烟火隔芦花。\n渔唱歇，醉眠斜。\n纶竿蓑笠是生涯。",
        "dynasty": "宋",
        "collection_info": null
    },
    {
        "uuid": "ae130679867a44a5c135157640e9efcc",
        "title": "渔父乐・渔歌子 见说红尘罩九衢",
        "author": "徐积",
        "content": "见说红尘罩九衢。\n贪名逐利各区区。\n论得失，问荣枯。\n争似侬家占五湖。",
        "dynasty": "宋",
        "collection_info": null
    },
    {
        "uuid": "13350502b236c4e38ecffad5ffe8594b",
        "title": "渔父乐・渔歌子 讨得渔竿买得船",
        "author": "徐积",
        "content": "讨得渔竿买得船。\n归休何必待高年。\n深浪里，乱云边。\n只有逍遥是水仙。",
        "dynasty": "宋",
        "collection_info": null
    },
    {
        "uuid": "12e58166e42dda33794562c6e3531d7d",
        "title": "渔父乐・渔歌子 饱则高歌醉即眠",
        "author": "徐积",
        "content": "饱则高歌醉即眠。\n只知头白不知年。\n江绕屋，水随船。\n买得风光不着钱。",
        "dynasty": "宋",
        "collection_info": null
    },
    {
        "uuid": "f09397ce221d7a102a32b0c825344314",
        "title": "渔父乐・渔歌子 管得江湖占得山",
        "author": "徐积",
        "content": "管得江湖占得山。\n白云同散学云闲。\n清旦出，夕阳还。\n不知身在画屏间。",
        "dynasty": "宋",
        "collection_info": null
    },
    {
        "uuid": "19ac54ea051ef51edef4fad429244e44",
        "title": "渔父乐・渔歌子 一酌村醪一曲歌",
        "author": "徐积",
        "content": "一酌村醪一曲歌。\n回看尘世足风波。\n忧患大，是非多。\n纵得荣华有几何。",
        "dynasty": "宋",
        "collection_info": null
    },
    {
        "uuid": "35041bb359f3fc1b87dd9e809d8f5c1b",
        "title": "忠烈诗",
        "author": "徐积",
        "content": "在昔皇佑，蛮党交构。\n聚为伏枭，起为攫兽。\n出人不意，其锋甚锐。\n州无敌兵，城无守备。\n所在奔亡，贼势益张。\n横身扞蔽，爰有晋康。\n羸兵数百，摧坚沮敌。\n殊死血战，气吞逆贼。\n按剑一呼，眦裂吻拆。\n凶焰方炽，公方虎视。\n人方忧死，饱食鼾睡。\n勇如项籍，哀歌恻恻，为虞姬泣。\n康州不然，忘其妻息。\n猛如敖曹，强梁粗豪，伏藏于桥。\n康州不然，坐叱凶妖。\n李陵壮夫，终降匈奴，老母何辜。\n颜鲁虽贤，所守不坚，大节不全。\n奇哉康州，其勇绝类。\n以义配勇，其本在内。\n不动如山，不倾如地。\n何物可摇，何兵可制。\n如令不死，社稷所恃。\n如令復生，可备宿卫。\n佩刀骖乘，势戟殿陛。\n用之朝廷，朝廷之纲。\n使当一面，胜于金汤。\n无疆无界，人迹鬼方。\n知有斯人，中国之光。\n若斯人者，决不徇利。\n肝胆可沥，头璧可碎。\n生乎由是，死乎由是。\n生亦可贵，死亦可贵。\n死而有子，时方三岁。\n死中得活，此乃天意。\n使世其家，世为忠义。\n子子孙孙，永不失坠。\n我为此诗，激励万世。",
        "dynasty": "宋",
        "collection_info": null
    },
    {
        "uuid": "aef6236f45fee23ef536757753532a09",
        "title": "和杨掾月蚀篇",
        "author": "徐积",
        "content": "元丰之元岁戊午，斗柄斜指西南维。\n月行赤道日南陆，营丘分野星虚危。\n昨夕既望復今夕，盛若不损盈不亏。\n安知变起在顷刻，突如有物侵其肌。\n其始色变甚苍黄，须臾赤黑相合离。\n良久烟焰极熏燎，一团白玉烧为灰。\n黄琮苍璧不可辨，枯株死兔将安归。\n孰乌其吻吞巨皿，孰丹其汗流墨池。\n如食非食始为薄，有物无物不可知。\n虾蟆何物敢张口，麒麟何故敢争鬬。\n是何星曜敢侵犯，自是其形不可久。\n君不见对月数眉毛，须臾引臂不见手。\n嗟吁天上之神物，乃有如此事。\n所蔽至甚不可解，凶而家室亡而身。\n不然借使幸而免，后世讥笑遭恶名。\n君不见汉朝贾生文有余，其心大勇其才疏。\n当时如必用其术，纷纷不免危其躯。\n鼌错堂堂蔽于刻，公孙规规蔽于谀。\n谷永之才蔽权势，有若鹰犬供指呼。\n霍光虽贤亦有蔽，何不早去显与冯子都。\n刘歆致位为国师，岂若扬雄久以为大夫。\n蔽于太高李膺辈，蔽于已甚陈蕃徒。\n窦武不断蔽可痛，柬之不忍蔽可吁。\n王允所蔽在无权，荀彧所蔽不早图。\n萧瑀之蔽入于佞，王衍之蔽失之虚。\n牛李虽奇蔽朋党，机云虽俊蔽附趋。\n王导蔽怨杀周顗，遂良蔽诬杀刘洎。\n崔浩蔽强杀其身，所蔽若此甚可畏。\n我爱安世真朴忠，匿名远世归至公。\n有私见求坚不许，以私求谢绝不通。\n诸葛武侯为将相，心迹皎然无所枉。\n有罪至亲而必诛，有功虽雠而必赏。\n谢安知婿王国宝，不以身蔽能辨早。\n人心自是说而服，不顾四肢与肝脑。\n苻坚之师号百万，一战而北若摧槁。\n我吟此篇不足录，却忆唐衢忠义哭。\n古人今人何择焉，大抵人心蔽多慾。\n月之所蔽惟须臾，须臾蔽去明如初。\n人之所蔽何太甚，至于终身不悟不可除。\n月乎月乎，明哉明哉。\n善去其蔽，何速之如。\n君子法之，所以改过。\n贤者法之，所以知非。\n勇决之徒，所以奋发。\n感慨之徒，所以嘘欷。\n我虽老且病，龊龊无所为。\n犹能对月吟歌诗，安得慷慨之士如桓伊，把笛为予吹。",
        "dynasty": "宋",
        "collection_info": null
    },
    {
        "uuid": "5a817bcac2d8e48558eb4098b498c6bf",
        "title": "大河上天章公顾子敦",
        "author": "徐积",
        "content": "万物皆有性，顺其性为大。\n顺之则无变，反之则有害。\n禹之治河也，浚川而掘地。\n水行乎地中，其性安而遂。\n因地为之防，犹恐不足制。\n故附之山足，使循山而行。\n山不可必得，或原阜丘陵。\n水行乎两间，既固而既宁。\n及将近下流，山远而地平。\n渠裂为二道，河分为九形。\n虽暴不得怒，虽盛不得盈。\n所以顺而制，归之于沧溟。\n后代蒙其业，历世六七十。\n凡千有余年，而无所决溢。\n国君与世主，岂皆尽有德。\n盖繇河未徙，一皆循禹迹。\n河道既一徙，下涉乎战国。\n水行平地上，乃堤防堙塞。\n其时两堤间，实容五十里。\n水既有游息，堤无所嚙毁。\n后世迫而坏，河役始烦促。\n伐尽魏国薪，下尽淇园竹。\n羣官皆负薪，天子自临督。\n其牲用白马，其璧用白玉。\n歌辞剧辛酸，姑不至号哭。\n瓠子口虽塞，宣房宫虽筑。\n其后復北决，分为屯氏河。\n遂不復堤塞，塞亦无如何。\n两河既分流，害少而利多。\n久之屯氏绝，遂独任一渠。\n凡再决再塞，用延世之徒。\n有天时人事，可图不可图。\n有幸与不幸，数说不可诬。\n其后復大决，大坏其田庐。\n灌三十一县，言事者纷如。\n将欲塞之耶，凡役百万夫。\n费累百巨万，亦未知何如。\n如此是重困，是重民叹吁。\n言事者不已，亦不復塞诸。\n李寻解光辈，其言不至迂。\n遂任水所之，渠道自割除。\n当时募水工，无一人应书。\n学虽有专攻，术亦有穷欤。\n诸所说河者，桓谭实主之。\n但聚而为书，实无以处之。\n班孟坚作志，亦无所出取。\n事有甚难者，虽知无所补。\n今之为河堤，与汉无甚殊。\n远者无数里，近无百步余。\n两堤束其势，如缚吞舟鱼。\n适足激其怒，使之逃囚拘。\n又水性隠伏，有容而必居。\n浸淫而灌注，日往而月徂。\n埽材有腐败，土壤有浮虚。\n水进而不止，正如人病躯。\n病已在骨髓，医方治皮肤。\n下不漏足胫，上突为背疽。\n或水如雷声，或埽如人喘。\n或决如山倾，或去如席卷。\n如蛟龙引阵，如虎豹逃圈。\n如地户开闢，如谁何生变。\n如神物主之，不可得而辨。\n嗟乎有如此，堤防岂能禁。\n盖缘平地上，失水之本性。\n而又无二渠，分九河所任。\n以九合为一，所以如此甚。\n今之为邑居，多在古堤内。\n以诸埽准之，高于屋数倍。\n以水面准之，亦高数尺外。\n诸埽正如城，而土有轻脆。\n民正如鱼鼈，处破湟畎浍。\n被溺者常事，不溺者幸大。\n又河水重浊，淀淤日以积。\n又夏秋霖雨，诸水凑以入。\n故有必决势，不决者盖鲜。\n或决彼决此，或决近决远。\n或决不可塞，或塞而復决。\n或决于旦暮，或决于岁月。\n或新埽苟完，或旧埽溃裂。\n譬如千万钧，用一绳持挈。\n必有时而败，必有处而绝。\n而自决大吴，凡害几郡县。\n河既北浸边，诸塘皆受患。\n亡胡与逸马，熟为之隔限。\n今虽甚盛时，亦防不虞变。\n所以议论者，復故道为便。\n故道虽已高，可復亦可为。\n但恐既復后，其变不可知。\n我兵学虽陋，公兵学虽奇。\n我说兵之难，公亦莫我违。\n河事异于兵，其难堪嘘欷。\n智有不可及，力有不可施。\n汲黯非不伟，所塞辄復隳。\n王遵无奈何，誓死而执圭。\n若与唐衢说，号哭垂涕洟。\n未说穿故道，未说治故堤。\n且说塞河口，所费不可推。\n诸所调发者，委积与山齐。\n卷埽者如云，进埽者如飞。\n下埽名入川，其势忧流移。\n上埽名争高，少动即势危。\n万人梯急赴，两大鼓急椎。\n作号声号令，用转光指麾。\n其救护危急，争须臾毫釐。\n又闻被灾郡，数路方荐饥。\n官私无畜聚，民力俱困疲。\n朝廷谋已劳，两宫食不怡。\n生民仰首望，使者忘寝饥。\n为之柰何乎，勿计速与迟。\n事虽有坚定，议论在所持。\n如一身数疾，必以先后医。\n假如移所费，用以业贫民。\n偿其所亡失，救其所苦辛。\n或贷其田租，或享其终身。\n独孤有常饩，使同室相亲。\n露尸与暴骸，收敛归诸坟。\n精选强明吏，处之使平均。\n乡官与胥徒，欺者以重论。\n如此庶几乎，可无愁怨人。\n下酬更生望，上慰再造仁。\n然而论议者，至今犹纷纷。\n或復其故道，或因其自然。\n公如决于一，勿使众议牵。\n在己者有义，在命者以天。\n而况行职分，而况本诚忱。\n圣朝无不察，知子之赤心。\n嗟余何为者，草莽且贱微。\n与公本无素，一见即弗遗。\n以伯兄处我，以古人相期。\n小设犹致说，大事宁无辞。\n年且六十一，未作沟中尸。\n常恐公礼义，如投诸污泥。\n岂欲为迂阔，不得已为诗。\n沥吾之肝胆，但恐同儿嬉。\n又恐误公事，公千万慎思。\n如将从近功，即深图便宜。\n如必谋久利，唯古人是希。\n是询而是度，是访而是咨。\n或博物君子，或宿儒老师。\n或滨河野叟，或市井年耆。\n或愚直夫妇，所言无蔽欺。\n或老胥退兵，耳闻而目窥。\n或世为水学，可与讲是非。\n或博募水工，按地形高卑。\n从便道穿渠，稍引河势披。\n海既为大壑，汴既分一支。\n如关窍疏通，臟腑病可治。\n此说如何哉，但恐出于狂。\n如何完障塞，如何復诸塘。\n观变而待时，亦恐谋不臧。\n为復有说者，且须严边防。\n如魏尚守边，见称于冯唐。\n如祭彤久任，使匈奴伏藏。\n以车制衝突，如卫青武刚。\n多置强弩手，如李广大黄。\n选募如马隆，练卒如高王。\n如汉置奔命，使我军势张。\n短兵斫马胫，衝车乱其行。\n赏不以首级，所以严部分。\n大陷刀如墙，可以坚吾阵。\n羊叔子以德，郭子仪以信。\n光弼战河阳，挥旗令直进。\n其时诸军势，如决水千仞。\n杨素不用车，可汗下马拜。\n仅以其身免，号哭而大败。\n将帅在方略，胜却百万兵。\n安边在良将，胜却筑长城。\n愿子治水功，有以酬明时。\n便领铁林兵，尽衣犀牛皮。\n连营环绣帽，大纛随牙旗。\n分金赐勇敢，藏书付偏裨。\n先声义信远，下令霜风驰。\n出塞有丰草，近关无马蹄。\n穹庐大漠外，别部黑山西。\n伐谋为上策，何用长缨羁。\n本朝正明盛，以德服外夷。\n使来不受献，南越回山梯。\n西闭玉门关，东却高句丽。\n四夷无一事，各安巢穴栖。\n名将更无功，优诏勒鼎彝。\n师旋作鼓吹，军容除虎貔。\n银珰致郊劳，翰林严鏁扉。\n除书纸用麻，省吏身着绯。\n公方有所念，山足江之湄。\n无心入黄阁，有表辞赤墀。\n乞得老来身，浩歌还会稽。\n白云与绿波，无所不可之。\n春风桃花坞，秋色黄菊篱。\n茶篮与酒榼，壶矢兼琴棋。\n烹鸡炊黍饭，可倩庞公妻。\n岂无会稽老，雪夜同泛溪。\n亦有二三子，棹歌相追随。\n散尽橐中金，留得身上衣。\n有宅是官借，无田可扶犁。\n闲吟题寺观，长啸入云霓。\n公得我诗后，一梦须先归。",
        "dynasty": "宋",
        "collection_info": null
    },
    {
        "uuid": "dd7d334c78f06bcb06e9333b1b435b41",
        "title": "李太白杂言",
        "author": "徐积",
        "content": "噫嘻欷奇哉，自开闢以来，不知几千万余年。\n至于开元间，忽生李诗仙。\n是时五星中，一星不在天。\n不知何物为形容，何物为心胸。\n何物为五臟，何物为喉咙，开口动舌生云风。\n当时大醉骑游龙，开口向天吞玉虹。\n玉虹不死蟠胸中，然后吐出光焰万丈凌虚空。\n盖自有诗人以来，我未尝见大泽深山。\n雪霜冰霰，晨霞夕霏。\n万化千变，雷轰电掣。\n花葩玉洁，青天白云，秋江晓月。\n有如此之人，有如此之诗。\n屈生何悴，宋玉何悲。\n贾生何戚，相如何疲。\n人生胡用自缧绁，当须荦荦不可羁。\n乃知公是真英物，万迭秋山耸清骨。\n当时杜甫亦能诗，恰如老骥追霜鹘。\n戴乌纱，着宫锦，不是高歌即酣饮。\n饮时独对月明中，醉来还抱清风寝。\n嗟君逸气何飘飘，枉教谪下青云霄。\n大抵人生有用有不用，岂可戚戚反效儿女曹。\n采蟠桃于海上，寻紫芝于山腰。\n吞汉武之金茎沆瀣，吹弄玉之秦楼凤箫。",
        "dynasty": "宋",
        "collection_info": null
    },
    {
        "uuid": "7b6d3f093ce9441673ca5d4025840d32",
        "title": "送程守",
        "author": "徐积",
        "content": "蜀之有眉，有山有江。\n江大而浚，山形甚庞。\n是生程公，为国重器。\n可处大任，可决大事。\n凡有措置，凡有施设。\n坚不可摇，牢不可拔。\n所以蜀人，号为铁塔。\n维公有子，为山阳守。\n所性所养，质直真厚。\n维其质直，不浮不苟。\n不生巧心，不为利口。\n维其真厚，不矫不激。\n体无邪气，面无邪色。\n视其气貌，察其动静。\n可知所养，可知所性。\n可知其德，可知其政。\n质直真厚，故不生事。\n不为小数，不任小智。\n以恕辅法，因法行恕。\n不烦不苛，不暴不怒。\n遂使斯民，如行大路。\n无险可虞，无伤可虑。\n肌肤以完，手足可措。\n姦凶以衰，盗贼亦沮。\n父母妻子，邑居田庐。\n各安其故，各保其居。\n为政如此，民是以和。\n是以可慕，是以可歌。\n不能歌者，太守之量。\n可歌可传，可法可尚。\n可以容众，可以任重。\n无适不可，惟上所用。",
        "dynasty": "宋",
        "collection_info": null
    },
    {
        "uuid": "f03d5cebca42b8fcd2af8164b461af01",
        "title": "送李端叔",
        "author": "徐积",
        "content": "有人颇似长沙傅，得官亦望长沙去。\n去时好赋楚江谣，还使风骚满江路。\n便须酌酒弔三闾，正是忠魂冤愤处。\n县令如今未去时，兰亭故事犹可为。\n莫惜千筒万筒往，诸君方壮我已疲。\n登科学究文章豪，数奇老将诗能高。\n长沙县令号才吏，方将睥睨谢与曹。\n凉风即是八九月，红萸黄菊花将发。\n正是诗家得意时，莫学古人悲莫节。\n东南美者有吴姬，红襦绣袂无所施。\n把酒一卮轻皓腕，得诗一句胜蛾眉。\n山夫野叟只如此，诸君达者应相嗤。\n有酒且慢饮，有歌且慢讴。\n共君说怀抱，未语先搔头。\n良久欲说说不得，胸中有物如山丘。\n君不闻东家女子花见羞，十六未嫁便悲忧。\n墙头楼上到日晚，马骤车奔如水流。\n西家亦有闺中女，月璧龙珠求未许。\n有心自比蟠桃花，无言窃笑阳台雨。\n谢鲲便是妾家邻，败唇折齿犹相语。\n何况五陵轻侠儿，抛金掷玉教人非。\n一夫奔处千夫驰，不论荣辱与刺讥。\n羶中之蚁酰中鸡，攫金逐兽两眼迷。\n主人下马客已齐，拜起俯仰容正卑。\n有如六月卖蒲葵，唯恐不售霜风凄。\n言至于此良可悲，所以慷慨见于诗。\n谁能起舞谁能歌，瓮中有物如秋波。\n古来多少无奈何，要须一醉都销磨。\n茫茫人间歧路多，不如海水通天河。",
        "dynasty": "宋",
        "collection_info": null
    },
    {
        "uuid": "99fb42b1d806d987a0eff4b8e4fa768d",
        "title": "上赵少师",
        "author": "徐积",
        "content": "义高德厚贤在躬，进荣退美光初终。\n越有神明相元功，疾忧之外康宁中。\n乃眷乃顾爰徂东，徒御虽寡人望雄。\n其高可仰厚可宗，兹行允美江淮风。\n父老相呼告儿童，三朝无事繄厥忠。\n公谋公惠世所蒙，肆安于贾田安农。\n温衣蔽体食饱胸，小攘大窃消姦凶。\n州牢县狱囚多空，欢心和气成年丰。\n汝曹虽騃念所从，汝心汝貌加爱恭。\n薪蒸勿采米勿舂，亟歌屡舞驰省公。\n有人昔与公车逢，汝阴颍尾洛与嵩。\n山有迹兮水有踪，水之鹤兮山之松。\n一朝赐号逍遥翁，马资仆费官与供。\n汝曹努力吾老癃，公若再来勤筑宫。",
        "dynasty": "宋",
        "collection_info": null
    },
    {
        "uuid": "4aa90ea679ac5a002d88e023a20ef435",
        "title": "俊老行送林次中赴都司",
        "author": "徐积",
        "content": "熙宁察院一开口，谁人胆落御史手。\n其时面坚黑髭鬚，力欲回天气衝斗。\n一从蹭蹬作外官，所居不苟心迹安。\n刚不可回坚不变，头如霜雪心如丹。\n所以论者悦而服，所养有义其质端。\n东西南北二十载，一朝有敕却召还。\n皂囊封上晓班肃，绣衣步入秋霜寒。\n义有所徇乞得身，白日降下天上人。\n黄金龙节青囊印，赤帷熊乘朱斑轮。\n以其余才修职分，以其余力娱精神。\n望淮楼上对秋色，玉女花前泣晚春。\n时时共帐过南郭，来就陶潜漉酒巾。\n与人论事不必合，直无所苟气色真。\n持此以往无不可，古人所以为正臣。\n淮南一路事如草，嘉苗恶莠俱分了。\n中心皎皎如斯乎，外计区区何足道。\n两宫日月方齐明，羣公戮力营太平。\n公议急须招俊老，清风先已过南京。",
        "dynasty": "宋",
        "collection_info": null
    },
    {
        "uuid": "00c718d82a9e35b70cfd27dc9535b489",
        "title": "鲁恭王祠",
        "author": "徐积",
        "content": "帝子非无贤，孰有恭王者。\n脱身辞汉储，一芥视天下。\n勇故不失义，智故不失几。\n身既脱诸险，德亦潜其辉。\n羣姦非无目，浑浑无罅窥。\n阴谋不得奋，佞舌不得施。\n以此终其身，万世不可非。\n初王受汉封，奉诏实都鲁。\n如何千载后，庙貌在东楚。\n岂非王之赐，生尝及兹土。\n所以淮上人，世世作神宇。\n然而鬼神道，不可接形声。\n所感唯以德，所通唯以诚。\n去年冬不雪，江淮非一城。\n人心谁无戚，蔡守最不宁。\n守乃款王祠，俯伏祈于廷。\n其日腊且尽，其夕大雪零。\n前驱方入郭，后乘犹在垧。\n田者欢于野，途者欢于行。\n如饥哺斯食，如疾医斯平。\n骄阳遁无迹，和气来有形。\n因知王之心，虽殁不变更。\n好诚而乐义，凛凛如平生。\n一祷辄已应，为赐良不轻。\n侯拜神之贶，民歌侯之明。",
        "dynasty": "宋",
        "collection_info": null
    },
    {
        "uuid": "54f4f22862ad176172189f83e009809b",
        "title": "莫饮吴江水寄陈莹中",
        "author": "徐积",
        "content": "莫饮吴江水，胸中恐有波涛起。\n莫食湘江鱼，令人冤愤成悲呼。\n湘江之竹可为箭，吴江之水好淬剑。\n箭射谗夫心，剑斫谗夫面。\n谗夫心虽破，胸中胆犹大。\n谗夫面虽破，口中舌犹在。\n生能人为患，死能为鬼害。\n患兮害兮将奈何，两卮薄酒一长歌。\n洒向风烟付水波，遣弔胥山共汨罗。",
        "dynasty": "宋",
        "collection_info": null
    },
    {
        "uuid": "8503573c81dfac1316ddfbb8a92aca0b",
        "title": "琼花歌",
        "author": "徐积",
        "content": "春皇自厌花多红，欲得花颜如玉容。\n春皇青女深相得，先教敛与秋霜色。\n乃有雪月供光，星榆献白，艑量银汉琉璃湿。\n人閒美玉捣作灰，荆山昆山鬼神泣。\n天上有人名玉女，投壶之外能为素。\n姑射神人解种花，先须此物为根芽。\n天罅地窍掬精粹，蟾身骊颔偷光华。\n其时正是天地交，二气上下阴阳调。\n此花孕育得其正，其閒邪气无纤毫。\n所以其色为正色，出乎其类拔乎萃。\n一如君子有诸内，粹然其色见于外。\n三月将尽四月前，百花开尽春萧然。\n扬州日暖花开未，春香不动花房闭。\n仙掌秋高玉露浓，蛟人泣下珠玑碎。\n黄鹂本是花中客，啼尽好声求不得。\n春皇费尽养花心，春风使尽开花力。\n春归鶑去花始开，谁人放出深闺来。\n唐家天子太平时，太真浴罢华清池。\n红裳绣袂厌君眼，更作地仙披羽衣。\n麻姑睡起蓬莱岛，风吹玉面秋天晓。\n洛川女子能长生，水中肌骨成瑶琼。\n褒姒不见诸侯兵，尽日不笑如无情。\n宋玉移家安在哉，东邻不画臙脂腮。\n卓文君去成都速，锦衣金翠慵装束。\n吹箫客貌果何如，见说其人名弄玉。\n若比此花俱不足，淫妖怪艷文之累。\n一如妇人有贤德，不为邪色辞正色。\n孀居之女能自持，终身唯着大练衣。\n又如正色立朝者，不以柔媚为奸欺。\n以此论之乃可重，人之不正将胡为。\n论德乃是花之杰，论色乃是花之绝。\n洛阳花名古云好，看花须向扬州道。\n君不见去年花下吹黑风，霹雳闪电搜玉龙。\n此时半夜花光中，不觉屈曲蟠长虹。\n又不闻天上琳琅树，种在烟霞最深处。\n白云枝叶白玉英，此花莫是琳琅精。\n此花爱圆不爱缺，一树花开似明月。\n襄王半夜指为云，谢女黄昏吟作雪。\n杏花俗艷梨花粗，柳花细碎梅花疏。\n桃花不正其容冶，牡丹不谨其体舒。\n如此之类无足奇，此花之外更有谁。\n世非红紫不入眼，此花何用求人知。\n诗人自与花相期，长告年年乞一枝。",
        "dynasty": "宋",
        "collection_info": null
    },
    {
        "uuid": "8571e913e2b76af60d9f7a075ed4e806",
        "title": "姚黄",
        "author": "徐积",
        "content": "黄河南畔伊川北，姚家宅是真花窟。\n古来多少豪奢儿，埋却千鶑万鶑骨。\n中央精粹得之多，西方秀气来相和。\n天与明光常借日，水宫暗脉正通河。\n春风如酒半酣时，谁教谷雨报花期。\n司马坂前娇半启，洛阳城内人俱知。\n姚家门巷车马填，墙头墙下人差肩。\n花上红绡都蔽日，花傍翠幕恰如烟。\n玉面儿来争供帐，锦袍郎去鬬抛钱。\n无人不说姚花好，费却春功亦不少。\n日长风暖绿梢低，坐上金仙困将倒。\n曲尘餠剂和香檀，何以贮之承露槃。\n烂锦脱来嫌太艷，鲜衣染就欲骖鸾。\n君看此花肌肉丰，一尺余高千万重。\n粧面深藏青步障，宝冠斜堕碧霞丛。\n步摇好称钗凤凰，玉镮犀佩珠鸣珰。\n帝女何缘心好道，阿娇安用金为房。\n绀窠累栖舒雁雏，沈烟喷出狻猊炉。\n一种养成余意态，千花瘦尽春肌肤。\n峨峨一器欹且倾，覆杯难辨钟与觥。\n染以鲛绡求正色，叩之玉挺希宫声。\n魏家红共牛家碧，迭霸花中耸高格。\n如今俛首甘下风，九十种中为第一。\n此花莫似武昭仪，出得宫来不画眉。\n情貌欲为狐媚态，衣裳却是比丘尼。\n杨妃本是倾国身，脱却红襦号太真。\n河水欲濡头上髻，马嵬犹着旧时裙。\n物色一定犹可疑，人心多变宜难知。\n容易莫评真与欺，貌或如是心或非。\n君不见老庄有深意，万物之中最防僞。",
        "dynasty": "宋",
        "collection_info": null
    },
    {
        "uuid": "650766007f37b85eef1a32fceee45b0a",
        "title": "大松",
        "author": "徐积",
        "content": "东海有物天下雄，万灵戮力生奇松。\n天精地粹萃其下，沧溟百道来相通。\n一根直去穿九泉，一根斜插鲸鱼渊。\n远者压折巨鳌背，近者倒缠山根偏。\n小枝可就千钧弓，大枝可挂万斛钟。\n唯有老干苦难状，吕光营外堆玄龙。\n身披北帝雄犀甲，虎贲连臂围不匝。\n无计都将大地遮，有心尽把浮云刷。\n樛枝入地旋復上，怪怪奇奇非一状。\n谷陵相变任古今，土木两行专王相。\n列帜空遗渭川垒，犒师留得杨隋帐。\n玄驹来撼亭亭盖，渌鱼飞入苍苍浪。\n最是半霄风雨声，山妖走尽川魅惊。\n十万争挥铁槊骑，百千齐阚黑旗兵。\n有时海面波涛小，一部仙韶下蓬岛。\n残声逐水散鸣琴，遗响穿云聚啼鸟。\n混沌死来凡几朝，清气浊气痕未消。\n独叶耸来新盖凤，双柯合处旧藏蛟。\n其本既异其事殊，德若有容材有余。\n大鹏斥鷃皆可居，相忘有似江湖鱼。\n美哉此木真不凡，能以智免斧斤閒。\n过尽工师无所用，庄周应作不材看。\n大松大松如此奇，方舆圆盖不可知。\n阴阳山海气合离，不然神物相护持。",
        "dynasty": "宋",
        "collection_info": null
    },
    {
        "uuid": "240eeb9bb657ba4c5de872a83b8b0829",
        "title": "芰荷歌",
        "author": "徐积",
        "content": "孔雀团花翡翠钿，青皇抛尽买花钱。\n渌鱼飞胆大如拳，琉璃瓦坠紫微天。\n湘妃曲谱谁可传，彩毫不动斜卷笺。\n我家食客常三千，杯槃一样青瑶圆。\n麻姑下来寻水仙，不见波澜只见烟。\n昨夜秋风吹洞房，起来先着碧霞裳。\n半含笑面齐鬬粧，家家院落绀为墙。\n不道采花人在傍，贪看飞来白纻郎。\n亦有美人贞且良，独在碧绡帏下藏。",
        "dynasty": "宋",
        "collection_info": null
    },
    {
        "uuid": "d513265d349ffda19c49964611d0f1f5",
        "title": "双树海棠  其一",
        "author": "徐积",
        "content": "独树已难有，双株岂易培。\n东风三月后，浓艷一时开。\n种是鸳鸯骨，根非玳瑁胎。\n英英万千数，滴滴四三枚。\n恐淡添猩血，矜香弃麝煤。\n鲛绡翡翠眼，宝钿珊瑚杯。\n绛节朝真去，丹砂驻貌迴。\n童粧两株色，花格一仙才。\n自得骖鸾侣，何烦跨凤台。\n明珠留汉水，碧洞寄天台。\n对举霓裳步，高铺绣被堆。\n超如御烟雾，势欲摆尘埃。\n冶艷皆泥滓，卑枝亦草莱。\n好临湘水照，莫近宋家栽。\n汉殿昭阳宠，唐家学士才。\n浴终兰液溅，帖就茜罗裁。\n惜粉轻匀面，偷霞试点顋。\n急窥鸾鑑了，齐报玉人来。\n不是沾红雪，仍非污落梅。\n啼痕纔彷佛，伫立各徘徊。\n真态有如此，深情安在哉。\n歌阑都不语，舞困可堪推。\n淡若疑相犯，烘然笑自媒。\n画眉郎忽误，挟弹客应猜。\n洒绛谁先戏，挥朱亦共陪。\n差肩奉青帝，联袂踏苍苔。\n好被金钱掷，宜兼玉箸催。\n罗巾如可试，瑶枕谩为灰。\n供帐朝还暮，买春琼与瑰。\n一枝怀旧物，百醮费新醅。\n目断秦山远，心分荆渚隈。\n柔姿谁是偶，温德汝为魁。\n绰绰闺房秀，匆匆风雨摧。\n离歌连理曲，送酒合欢杯。\n坠脸殷金谷，冤情怨马嵬。\n烟波水东去，歧路日西颓。\n遗恨传芳草，余阴伴绿槐。\n香魂如未散，相弔復相哀。",
        "dynasty": "宋",
        "collection_info": null
    },
    {
        "uuid": "5d7240a22e81195705a850e6ff3c06f0",
        "title": "双树海棠  其二",
        "author": "徐积",
        "content": "此花出在海州东，千涛万浪围山峰。\n不知谁是栽花翁，花根屈曲蟠双虹。\n英英鬬繁葩葩丰，晨霞夕霞滴不供。\n欻有神物射蛟龙，团团血溅摇春风。\n超然花格非凡容，吴姬半亸钗头红。\n谁人移下海中山，神仙姊妹来人閒。\n人閒无玉可消斑，歌姬舞态都且闲。\n当时血泪乱瑶关，金槃洗面痕犹殷。\n吹箫郎去先骑鸾，粧未成时情已阑。\n汉皋台下娇蹒跚，曾解明珠瑶佩环。\n无媒不嫁矜殊颜，自共美人香往还。\n霓衣同步绀云车，麻姑面上藏丹砂。\n绿鬓已坠金钗斜，酒红不着罗衫遮。\n且教半笑含春华，但恐分飞成乱霞。\n宜哉天下为名花，连根都种名卿家。\n温温容态孰可加，有如女德贞无邪。\n共君醉倒插乌纱，从他羣儿笑哑哑。",
        "dynasty": "宋",
        "collection_info": null
    },
    {
        "uuid": "147901037a7134a2e42a26ed9656db85",
        "title": "玉女花  其一",
        "author": "徐积",
        "content": "扬花可与名玉妃，楚花可与名玉女。\n天上瑶台是本居，人在月宫合同处。\n一点难容赤水霞，平生冷笑巫山雨。\n此女持身色太严，玉璧如槃求不许。",
        "dynasty": "宋",
        "collection_info": null
    },
    {
        "uuid": "4414d0635a8a0c63d640e4b967693468",
        "title": "玉女花  其二",
        "author": "徐积",
        "content": "国艷虽殊情太少，蛾眉不画双瞳瞭。\n新就明河洗面来，更佩明珠踏瑶草。\n不用朱鸾与紫霞，玉麒麟驾白云车。\n君看面上都无邪，更看身上都无瑕。\n越王国女金可邀，卓王孙女琴可招。\n更有秦王家弄玉，嫁人只被爱吹箫。",
        "dynasty": "宋",
        "collection_info": null
    },
    {
        "uuid": "cb5f8d5c24a6cde143c749758dc6af8a",
        "title": "和李道源清风谣",
        "author": "徐积",
        "content": "漫翁说尽清风好，犹能顾我邀吟藁。\n吟时欲倚白云飞，到时恐在红尘表。\n有如列子御风行，百骸齐奋双瞳瞭。\n借问清风何处来，玉水之心玉山杪。\n曾经昆阆拂瑶花，亦度潇湘过蓬岛。\n借问清风何处居，深寄碧芦藏绿篠。\n芭蕉径舞凤衣寒，薜荔墙翻龙甲老。\n遗英堕箨无处寻，一径十年未曾扫。\n但恐春深花木稀，定知秋后冰霜早。\n快心何羡楚王台，披襟适得麻姑爪。\n中山酒客饮辄醒，八斗司徒醉不倒。\n箫声易咽笛声哀，客思难平物容愀。\n君看檐前避暑巢，不是岩乌即沙鸟。\n万谷藏冰山气来，千涛喷雪江声遶。\n借问此閒清奈何，况是中宵月华皎。\n鷄鸣漏尽眠不成，披衣起看冰壶晓。\n便乘枯木饮明河，仍御双鳬入冥杳。\n籐床角簟无所施，綀布蒲葵价弥小。\n有客俄如梦觉时，窃笑梦中何扰扰。\n中心无累清则明，蔽者常稀欲者少。\n儿啼女笑坐可忘，兽鬬禽嬉悟俱了。\n毁誉一过遗如空，富贵浮云视弥藐。\n古人凛凛良可思，世俗纷纷何足道。\n尝闻外物可娱中，所以诗人取萱草。\n谁何乘兴为此行，坐摆尘埃出污潦。\n贾生可与忘悲忧，楚屈犹将醒怀抱。\n区区何用作离骚，弄琴听我清风操。",
        "dynasty": "宋",
        "collection_info": null
    },
    {
        "uuid": "ad1482825ca13305809359deeb1b35c7",
        "title": "望淮篇示门人",
        "author": "徐积",
        "content": "闲花落尽春无有，脚踏青红望淮走。\n到淮适值晚潮来，满淮鼓吹风波吼。\n传声急唤钓鱼船，船未到时洗双手。\n买得船中双白鱼，便访村前五青柳。\n旋烹野茗问村醪，五柳阴中坐良久。\n此行大略类陶潜，但乏黄花白衣酒。\n操舟人去一点鸥，帆入云开何处收。\n孤鸥浴处依浅滩，修竿放饵投深流。\n岂无野妇荷而汲，亦有老翁行且讴。\n君看此景直几钱，此时正是夕阳天。\n便教金印大如斗，何似鱼庵共钓船。\n有人问君莫要说，怀中取出吟翁篇。",
        "dynasty": "宋",
        "collection_info": null
    },
    {
        "uuid": "7fe5e4d4ad57480c804ee3871bd06a50",
        "title": "太华",
        "author": "徐积",
        "content": "怪怪不可状，谁云仞五千。\n直侵黄道穿，高傍白榆篇。\n秀气环秦甸，浓岚滴渭川。\n掌高长托日，汉狭半含巅。\n夜响金丹杵，秋香玉井莲。\n排虚摧劲翮，横锐决浮烟。\n隠豹文章异，孤松节操坚。\n渴虹麤饮涧，饥虎瘦吞泉。\n磴道奇花合，杉株古蔓缠。\n羣材皆挺特，余壤可陶甄。\n义兽期臻萃，妖狐困坠颠。\n二关资控扼，万里却腥羶。\n真势南衝斗，雄姿北阚燕。\n波涛清大海，风雨到穷边。\n镇压地常静，磨砻天更圆。\n他山皆俯视，何物可齐肩。",
        "dynasty": "宋",
        "collection_info": null
    },
    {
        "uuid": "f471f9f6a251761b015b8a83375d5427",
        "title": "管春风",
        "author": "徐积",
        "content": "我是蓬莱山上客，为管春风归不得。\n今年更是春来迟，江南未寄梅花枝。\n探春童子青霞衣，时时去上青云梯。\n春风消息苦不远，瑶台瑶水冰霜浅。\n蟠桃花在海东边，此花不烦春一点。\n东风日夜来人间，到时先催草根輭。\n大都红紫心先动，小桃先觉枝头重。\n更有纤纤杨柳枝，路傍先得行人弄。\n诗翁自爱蟠桃花，鸾鹤不在无云车。\n城南夜半无酒家，和冰和雪吞月华。\n有客笑中携剑去，偷得银瓶与肥羜。\n诗公两眼看浮云，为管春风不回顾。",
        "dynasty": "宋",
        "collection_info": null
    },
    {
        "uuid": "5af9ab2f8436f6b659393cd86ba258f3",
        "title": "高楼春",
        "author": "徐积",
        "content": "山阳有客似相如，身着儒衣当酒垆。\n尘埃市井不到处，烟霞往往生衣裾。\n一竿横挂数幅帛，题云酒味如醍醐。\n三月高楼满春色，椒浆琼液盈金壶。\n盘罗江笋烹淮鱼，樱实赤玉梅绀肤。\n弹丝敲金半空裏，醉挥玉爵撞珊瑚。\n凭阑直下是烟火，坐上清风凌太虚。\n夜深正然红蜡烛，罗幕遮风留客宿。\n是人俱爱何家楼，自是何君德如玉。",
        "dynasty": "宋",
        "collection_info": null
    },
    {
        "uuid": "39e72f75c8b3ecadea24b65d54762d30",
        "title": "淮之水示门人马存",
        "author": "徐积",
        "content": "君不见淮之水，春风吹，春雨洗。\n青熏衣，绿染指。\n渔不来，鸥不起。\n潋潋滟滟天尽头，只见孤帆不见舟。\n斜阳欲落未落处，尽是人间今古愁。\n今古愁兮将奈何，莫使骚人闻棹歌。\n我曹自是浩歌客，笑声酒面春风和。",
        "dynasty": "宋",
        "collection_info": null
    },
    {
        "uuid": "176258a76be363dcaf0f04a4ad25bcc3",
        "title": "项羽别虞姬",
        "author": "徐积",
        "content": "垓下将军夜枕戈，半夜忽然闻楚歌。\n词酸调苦不可听，拔山力尽无如何。\n将军夜起帐中舞，八百儿郎泪如雨。\n此时上马復何言，虞兮虞兮奈何汝。",
        "dynasty": "宋",
        "collection_info": null
    },
    {
        "uuid": "63707b12a5bc97fc3dc89c6b5a9dc0c0",
        "title": "虞姬别项羽",
        "author": "徐积",
        "content": "妾向道，向道将军施恩义，将军一心靳财利。\n妾向道，向道将军莫要为人患，坑却降兵二十万。\n怀王子婴皆被诛，天地神人咸愤怨。\n妾向道，向道将军莫如任贤能，却信姦言疑范增。\n当时若用范增者，将军早已安天下。\n天下成败在一人，将军左右多姦臣。\n受却汉王金四万，卖却君身与妾身。\n妾向道，向道将军不肯听，将军虽把汉王轻。\n汉王聪明有大度，天下英雄能驾御。\n将军唯恃力拔山，到此悲歌犹不悟。\n将军不悟兮空悲歌，将军虽悟兮其奈何。\n贱妾须臾为君死，将军努力渡江波。",
        "dynasty": "宋",
        "collection_info": null
    },
    {
        "uuid": "f2b590dcc80b7907009da1d701bcdd3d",
        "title": "白云先生",
        "author": "徐积",
        "content": "白云先生面如铁，一片良心似明月。\n腹中和气如春阳，齿下清风欲为雪。\n羣儿走马正讙讙，先生高躅方寻山。\n嵩山泰山俱有约，先访王乔后陈抟。\n浮丘严驾欲迎子，玉女整衣开瑶关。\n山中自是逍遥家，手磨红蕊生龙霞。\n鼎中气焰成何物，不炼黄金炼丹砂。\n明月一声何处啸，但觉半夜鸾凤叫。\n猿不敢号虎不鸣，一夜清风生万窍。\n此路高深易迷错，只见先生一双脚。\n山中不似俗人家，有客但寻猿与鹤。\n西峰犹有秦宫女，身上乱毛如鸟羽。\n秦时人事不忍闻，若见斯人莫与语。\n先生何以遗时人，先生有语醇乎醇。\n莫分巧拙与强弱，莫将外物成天真。\n岂不见北邙山下狐狸窟，掘出枯骸与陈骨。\n其閒岂无乡原人，其閒岂无强梁物。\n强梁物，乡原人，当时尔等空纷纷。\n后来之事竟何如，不及痴儿醉梦之浮云。",
        "dynasty": "宋",
        "collection_info": null
    },
    {
        "uuid": "76a38a227c116a35ea6e7b1f6327092e",
        "title": "山中乐",
        "author": "徐积",
        "content": "洞裏桃花开早春，洞中酒熟宴真人。\n红蕊紫芝俱在手，本家猿鹤亦随身。\n采拾饤饾随所有，物无不义即是真。\n何须谢傅山东妓，却用陶潜漉酒巾。\n漉酒復漉酒，何必金印大如斗。\n一瓢復一瓢，莫辨人间淳与浇。\n时情大抵恶贫贱，此閒却是青云霄。\n君不见古人自谓为贤豪，或入于佞或以骄。\n但言富贵我所欲，一身不保领与腰。\n孔光屈身事董贤，谷永阴与王凤交。\n贾谧之党遍天下，望尘拜者尤为妖。\n须臾苟得快所欲，终以血肉污斧刀。\n假令当日幸而免，后世讥笑安能逃。\n岂如孙登但长啸，眼看时事如鸿毛。\n嵇康阮籍不与语，何况纷纷儿女曹。",
        "dynasty": "宋",
        "collection_info": null
    },
    {
        "uuid": "3e5b8bf4db4561141062425dc669139c",
        "title": "花下饮",
        "author": "徐积",
        "content": "我向桃花下，立饮一杯酒。\n杯酒先濡鬚，花香随入口。\n花为酒家媪，春作诗翁友。\n此时酒量开，酒量添一斗。\n君看陌上春，令人笑拍手。\n半青篱畔草，半绿畦中韭。\n闲乌下牛背，奔豚穿狗窦。\n潜身猫相雀，引喙禽呼偶。\n包麻邻乞火，穿桑儿饷糗。\n物类虽各殊，所乐亦同有。\n谁知花下情，犹能忆杨柳。\n中心卒无累，外物任相揉。\n余方寓之乐，自号閒人叟。",
        "dynasty": "宋",
        "collection_info": null
    },
    {
        "uuid": "6df2ef0bf38bbf7957c6996e26324fd1",
        "title": "江南春",
        "author": "徐积",
        "content": "今年是处春风早，江南地暖春更好。\n春风先把江山扫，次入梅花后芳草。\n芳草春深更有情，直共江山到洞庭。\n落花流水从武陵，湖中有山春更青。\n日欲落时一点明，少年莫上岳阳城。",
        "dynasty": "宋",
        "collection_info": null
    },
    {
        "uuid": "18eeef175a95f45321f40b6c45ff4078",
        "title": "欢乐辞",
        "author": "徐积",
        "content": "吁嗟人兮，人生凡几何。\n汝胡不思兮，故为扰扰而纷纷。\n人生如一梦兮，万事如浮云。\n汝胡不思兮，胡不为直道兮。\n胡为薄物细故兮，疲精而劳神。\n汝之所得兮，余以为失兮。\n汝之所失兮，余以为得兮。\n汝胡不思兮，胡不为义而为仁。\n仁义之道如大路兮，人皆可以行兮，汝反以为艰兮。\n汝胡不思兮，胡为失性而离真。\n祸既自召兮，福亦自弃兮。\n汝胡不思兮，胡为乎灾及其身。\n善恶之报各以其类至兮，汝胡不思兮，胡不观乎古之人与今之人。\n嗟予言不可忽兮，汝胡不思兮。\n汝其书诸绅，吁嗟人兮。",
        "dynasty": "宋",
        "collection_info": null
    },
    {
        "uuid": "437587a5df6c3e78531f82dd0808de6d",
        "title": "登高辞",
        "author": "徐积",
        "content": "九月九日兮，登高何为。\n古有此语兮，吾未暇论其是非。\n菊花黄兮茱萸紫，二花此时还鬬开。\n花满握兮酒满杯，人人欲上高楼台。\n我与世人虽异好，此时亦难平襟怀。\n因思雕虫篆刻事，此文乃是儒之灾。\n如今此灾亦可避，不辞万里登崔嵬。\n其如此物避不得，但恐积蠹伤良才。\n是以天下美璞少，甚于矛戟戕琼瑰。\n纵有美璞直万镒，埋之尘土何由来。\n圣朝有意去灾害，愿将此物为渠魁。",
        "dynasty": "宋",
        "collection_info": null
    },
    {
        "uuid": "e33a927549750f9b40683f7c6452392e",
        "title": "淮阴义妇  其一",
        "author": "徐积",
        "content": "酷贼姦雠既已除，衔冤抱耻正号呼。\n当时但痛君非命，今日方知妾累夫。\n舍义取生真鄙事，杀身沈子乃良图。\n几年污辱无由雪，长使清淮涤此躯。",
        "dynasty": "宋",
        "collection_info": null
    },
    {
        "uuid": "69954e39ac8a3ad4c752c949ab4e34a9",
        "title": "淮阴义妇  其二",
        "author": "徐积",
        "content": "淮阴妇人何决烈，貌好如花心似铁。\n杀身沈子须臾閒，身虽已死名不灭。",
        "dynasty": "宋",
        "collection_info": null
    },
    {
        "uuid": "49dc3ff4cbe7ed177dadd14182e94444",
        "title": "北神烈妇",
        "author": "徐积",
        "content": "海水犹可泛，君身不可犯。\n淮水犹可潴，君名不可污。\n鸾凤犹可驯，冰霜犹可亲。\n不是云閒月，即是月边云。",
        "dynasty": "宋",
        "collection_info": null
    },
    {
        "uuid": "d58c4802cd2248d66eeddb60088bc737",
        "title": "赠子瞻  其一",
        "author": "徐积",
        "content": "翰林主人其姓苏，左臂不任十上书。\n几年乞得江与湖，吴中父老争欢呼。\n玉堂金户不肯居，肯来南郭寻樵夫。\n樵夫所识山与水，除此如何论奇伟。\n八月十五钱塘江，海门山下潮头起。\n”。",
        "dynasty": "宋",
        "collection_info": null
    },
    {
        "uuid": "d318afedcb4aa9dba42d47b491bef7a5",
        "title": "赠子瞻  其二",
        "author": "徐积",
        "content": "翰林岂特文章工，赤心白日相贯通。\n先与吴人除二凶，次与吴田谋常丰。\n乃与徒役开西湖，狭者使广塞者除。\n溉田不知几万夫，其田立变为膏腴。\n世世可知无旱枯，吴人衣食常有余。\n有余之人善可趣，官司亦可省刑诛。\n无穷之利谁与俱，前有白傅后有苏。\n翰林如此能成务，吴人叩额呼为父。\n未知何处立生祠，定是吴山行坐处。\n翰林却过淮之东，无人不看眉阳公。\n玉堂气貌将以恭，又到南城寻老农。\n仍使尊中酒不空，玉泉最好白醅醲。\n便将玉水倾喉咙，须臾醉倒无忧翁。\n老翁虽醉不敢迂，记得杭州三事书。\n欲毗舜智皋陶谟，事防沮隔有所拘。\n翰林此说若行诸，圣朝惠泽可大敷。\n譬如雷雨动天衢，旷然霈然而廓如。\n无分草木与虫鱼，一时奋振皆霑濡。\n满堂饮酒尽欢娱，更无一人泣向隅。\n老农虽然无所逋，愿同众口齐欢呼。",
        "dynasty": "宋",
        "collection_info": null
    },
    {
        "uuid": "50b3898664aa91918afdc3b309c4da89",
        "title": "赠子瞻  其三",
        "author": "徐积",
        "content": "昔者益州牧，意欲见杜微。\n不能以身往，使人舆致之。\n虽用为谏议，待士礼已非。\n而况君房辈，端坐呼子陵。\n子陵胸中气，直与青云平。\n岂肯为人屈，彼亦徒骄矜。\n孰如扬州牧，自处逊与恭。\n德不矜其盛，事不矜其功。\n南郭已三顾，迂身为衰翁。\n以手书所问，视面叹厥容。\n移时能立语，避乘乃鞠躬。\n不知古之人，几人能如公。",
        "dynasty": "宋",
        "collection_info": null
    },
    {
        "uuid": "8712fa1786abae6a4cb31763cf3ba894",
        "title": "感秋和张文潜  其一",
        "author": "徐积",
        "content": "泛泛河中舟，莫繫河上柳。\n君看道傍叶，行人一挥手。\n枝条旦旦空，颜色何可久。\n坐恐霜霰繁，诸媚归一朽。\n我有千丈松，亭亭不可揉。\n生在孤峰上，独与云霞偶。\n羣形靡且纷，不与较妍丑。\n羣动日夜驰，而以静为守。\n守松者为谁，白髪无憾叟。\n蓬蒿可蔽身，糟糠可餬口。\n言者寓于诗，默者寓于酒。\n谁知杯酌閒，便是无何有。\n念子于我深，我于子亦厚。\n记我守松篇，行行重回首。",
        "dynasty": "宋",
        "collection_info": null
    },
    {
        "uuid": "c61aedde98c5b0ebe2a1e4e33cc74477",
        "title": "感秋和张文潜  其二",
        "author": "徐积",
        "content": "张子非不厚，涕泗中夜起。\n兰蕙虽已衰，松筠正堪佩。\n君爱兰与蕙，忘我筠与松。\n君爱洛阳官，弃我淮上翁。\n翁如扬大夫，其心甘贱贫。\n不投天禄阁，却反离骚文。\n骚人虽已殁，万古为忠魂。\n欲知冤愤气，但看苍梧云。\n冤情寄湘水，冤声寄湘竹。\n年年霜露时，夜夜秋声哭。",
        "dynasty": "宋",
        "collection_info": null
    },
    {
        "uuid": "3b35145d53c23d70e60ce9e9d736837b",
        "title": "感秋和张文潜  其三",
        "author": "徐积",
        "content": "秋风一何惨，物形随以变。\n秋风如无情，虫鸟声俱怨。\n我无外物累，但有屋中燕。\n翩翩势将去，盼盼如有恋。\n此物虽至微，其旧殆可念。\n而况西郭交，年将屈五指。\n南城文字閒，东皋松竹裏。\n气类亦相合，老少两忘齿。\n昔居吾舍傍，今在河之涘。\n船头缆将解，船上桅将起。\n留君恨不早，此役定难止。\n如何舍我去，处我復何以。\n君看淮泗閒，一派良可喜。\n从来病浊污，而今稍清泚。\n人方涉其流，冠缨殆可洗。\n此行君乐否，一千五百里。\n未见洛阳山，先见洛阳水。",
        "dynasty": "宋",
        "collection_info": null
    },
    {
        "uuid": "1f9a2345b48ff7d8e956f07944012a5d",
        "title": "谢周裕之  其一",
        "author": "徐积",
        "content": "乐不须丝竹，花不须桃李。\n舞不须轻躯，歌不须皓齿。\n人生各有乐，顾我如何尔。\n我是两柳翁，家在南郭裏。\n诗酒以为乐，宾客至即喜。\n酒味酸或淡，瓷椀麤而伟。\n或无一饤菜，但费几张纸。\n人情慕富贵，公何视贱鄙。\n寒冷载肴酒，暮夜烦屐履。\n孚诚非猝然，饾亦劳止。\n不用卞郎瓠，但坐杜侯椅。\n两桌合八尺，一炉暖双趾。\n不以药随时，而用缯掩耳。\n或啖鱼菹尽，或爱藏蔬美。\n或取鱐与腊，或约酒以指。\n人皆悦真厚，谁敢停箸匕。\n一客癯而清，偶坐为六子。\n吟声尚鼓吹，欢情胜罗绮。\n俗物无所用，高会有如此。",
        "dynasty": "宋",
        "collection_info": null
    },
    {
        "uuid": "2258797324a68f0c33d42fea2d983039",
        "title": "谢周裕之  其二",
        "author": "徐积",
        "content": "义无所不感，诚无所不动。\n诚义既如此，外物斯何用。\n以外表诸中，以物将其义。\n所谓君子诚，诚亦不虚致。\n人有忘恩者，嗟叹而泣涕。\n我心非土木，亦有眼中泪。",
        "dynasty": "宋",
        "collection_info": null
    },
    {
        "uuid": "16d733fb52fd79892cf2bf82699bb0b9",
        "title": "赠玉师失鹦鹉词",
        "author": "徐积",
        "content": "红蹊翠坞风花客，家有千山万山碧。\n一从流落在人閒，玉环绦重金笼窄。\n金笼一片烟霞晓，花艷成团柳枝袅。\n足穿蜀锦茜靴牢，身着吴绫绀袍小。\n参差微露红霞裙，丹喙即是胭脂唇。\n真是人閒富贵物，何异朱门罗绮身。\n慧性驯姿良可取，只被多言仍巧语。\n前身不是亡国臣，即是倾城倾国女。\n门外人来连报客，点茶沽酒俱催索。\n叫人名字学人言，吴语秦声俱记得。\n大都有似原人为，视人欢戚为笑啼。\n俗客面前多俚语，逢僧辄诵阤罗尼。\n嗟嗟何用畜此禽，岁月养成姦巧深。\n莫信口中一片舌，对面千里万里心。\n主人曰予未有知，为爱能言不放归。\n不道姦心多诈僞，吭肠纔饱脱身飞。",
        "dynasty": "宋",
        "collection_info": null
    },
    {
        "uuid": "df15722e1ed31901777458074b1c4fd4",
        "title": "送蒋宪颖叔",
        "author": "徐积",
        "content": "五岭之南，其极西徼。\n其旁大海，木深山峭。\n内有溪洞，外有交趾。\n皮厚肉坚，铁为骨髓。\n雉兔伏藏，猱猿突起。\n动如飘风，猛如湍水。\n独恩不畏，独威不怀。\n扰之则去，抚之则来。\n恩之与威，不可去一。\n宽猛交济，不可无术。\n坐当一面，则有帅臣。\n按刑将漕，要皆得人。\n以德以才，公称其选。\n能不择官，义不辞远。\n始闻有命，严装以需。\n青毡角簟，药鼎茶炉。\n琴堂旧谱，铃阁新书。\n史帙籤重，诗囊卷粗。\n前施斋舫，后设行厨。\n公既拜命，不敢宁居。\n乃戒徒御，乃建帆樯。\n鸣刁击鼓，旗帜开张。\n州人感恩，父老童稚。\n知不可留，以足顿地。\n或前塞路，或后从行。\n或献花酒，或犒从兵。\n或望于野，或送一程。\n即日渡江，江南春早。\n雪尽冰消，江山如扫。\n柳径桃蹊，梅花芳草。\n沽酒村遥，卖鱼船小。\n晨散乌羣，暮归白鸟。\n春正好时，已到岳阳。\n岳阳楼下，苍苍茫茫。\n岳阳楼上，飞沫浮光。\n江山旧物，吴楚凄凉。\n夜宿巴陵，晓过洞庭。\n湖中水绿，湖口山青。\n黄陵古祠，长沙古路。\n潇江湘江，风烟古渡。\n岳麓茶林，沙洲橘树。\n此时春深，衡阳雁去。\n时饮一杯，时吟几句。\n更望九嶷，清诗无数。\n揽辔登山，日日西南。\n褰帷叱驭，车不停骖。\n乃有部吏，乃有蛮酋。\n青衫负弩，锦帕缠头。\n公曰使者，实典兵刑。\n增置强弩，多募土兵。\n宜浚其隍，宜坚其城。\n公曰弓手，宜如旧制。\n加之训练，可使精锐。\n可代城郭，为民捍蔽。\n公曰民命，悬在狱官。\n不可不慎，不可不宽。\n宽于善良，勿失有罪。\n恶人如虎，养之成害。\n公曰生民，不可无教。\n教民之官，县令最要。\n今则不然，困于簿领。\n甚者可除，烦者可省。\n仍復乡官，则无所病。\n凡我部吏，各恭厥职。\n夜则精思，昼则宣力。\n一节当官，赤心为国。\n如此教告，如此施设。\n吏则心服，民则心悦。\n诸公闻之，荐者交章。\n朝廷器之，下诏褒扬。\n召而用之，优于冯唐。",
        "dynasty": "宋",
        "collection_info": null
    },
    {
        "uuid": "c03e717b08efa6fc26cfff17ba968f97",
        "title": "谢吕帅寄书",
        "author": "徐积",
        "content": "畴昔逢公时，老人悦公义。\n率然应公问，而云在藏器。\n公以问为好，其法为可传。\n老语不记时，人事成恍然。",
        "dynasty": "宋",
        "collection_info": null
    },
    {
        "uuid": "62bdd921fc9950b96e86dba25cba4427",
        "title": "送程运判",
        "author": "徐积",
        "content": "江南风物可醒酒，江山气势侵牛斗。\n大庾梅花入界香，南康瀑布从天吼。\n此閒好共吴人乐，井蛟为害须除却。\n观风未到庾公楼，褰帷先上滕王阁。\n仙籁鸣时独凤吟，剑池黑处双龙跃。\n县令宁无种秫翁，还似王弘就翁酌。\n最是高贤徐穉坟，急赍酒脯祠溟漠。\n部吏争迎使者车，野人夹道亦欢呼。\n且得官司减鞭笞，若逢水旱放田租。\n关市如何从薄赋，设法通商为远图。\n方今圣世虽无事，须修武备戒不虞。\n生民所恃在城邑，更严壁垒完其郛。\n何况荆湖与二广，溪洞尽是蛮所居。\n一日除书遣受降，便持斧钺建油幢。\n阵上风神应更伟，军中才气亦无双。\n势似疾雷从便道，挥兵直指富良江。",
        "dynasty": "宋",
        "collection_info": null
    },
    {
        "uuid": "6f79bf00b336bfb3c8b4218a70b2c5d6",
        "title": "代玉师谢苏子瞻",
        "author": "徐积",
        "content": "海上山翁归，童子言有客。\n身披一鹤氅，足曳双鳬舄。\n控却大鹏头，踏着巨鰲脊。\n面带玉山气，手画龙泥壁。\n诸仙争进砚，一笑已投笔。\n其夕刮两眼，烧却犀一尺。",
        "dynasty": "宋",
        "collection_info": null
    },
    {
        "uuid": "f0c26549c76186d6de8adda5608d64ec",
        "title": "寄李道源",
        "author": "徐积",
        "content": "春风本是诗家友，典却琴书也沽酒。\n呼童去问紫霄翁，近来枕上吟诗否。\n不醉不吟将奈何，过却今年春已多。\n胸中壮气吐不出，看看空作送春歌。",
        "dynasty": "宋",
        "collection_info": null
    },
    {
        "uuid": "66351715ffbe77bce7045e1fb0384f83",
        "title": "酬李道源弹琴之句  其一",
        "author": "徐积",
        "content": "数尺焦桐常在手，知子爱歌兼爱酒。\n今朝已是二月三，梅花驿使曾来否。\n古今多少无奈何，古人慷慨良已多。\n为报陶潜且饮酒，无弦琴上不须歌。",
        "dynasty": "宋",
        "collection_info": null
    },
    {
        "uuid": "80fb851658d3d253ef9ea23c0d4afa92",
        "title": "酬李道源弹琴之句  其二",
        "author": "徐积",
        "content": "漫翁来索诗千首，须与古人沽美酒。\n近来声调太寻常，不知得似阳春否。\n漫翁教我歌云何，水远山长春思多。\n安得桓伊吹短笛，共君慷慨一时歌。",
        "dynasty": "宋",
        "collection_info": null
    },
    {
        "uuid": "b6cb9e1820adc518b2efe4ea7054f503",
        "title": "和马秀才",
        "author": "徐积",
        "content": "君看淮上翁虽老，胸中意气从来好。\n白日吟到夜，夜后吟到晓。\n门前是双柳，树上无栖鸟。\n西边是人家，人家儿夜啼。\n四更五更后，往往催鸣鷄。\n东边是空庭，空庭清风多。\n吟声上河汉，河汉生银波。\n移声入明月，桂树无停柯。\n蟾蜍不得睡，狡兔将奈何。\n清风却下来，直入淮之水。\n不知淮东西，波浪如何止。\n清风清风不復住，復住射阳湖上路。\n宁知烈士怨曹袁，义鬼哀哀冤来诉。\n此声未可□臧洪，不须更往吴江去。\n吴江心中有冤血，寃声吼兮寃气结。\n奈何乎湘江亦有独醒夫，醒时何故沈其躯。\n当时鱼腹今在无，此声莫过洞庭湖。",
        "dynasty": "宋",
        "collection_info": null
    },
    {
        "uuid": "b169eb5aecad901364a2615714c956f7",
        "title": "谢皇华使者",
        "author": "徐积",
        "content": "皇华使者将就车，先声即日传江湖。\n良民置酒相歌呼，姦人落胆猾吏逋。\n手中平握三尺书，权衡轻重量锱铢。\n冤声弊狱一切除，宁其家室完其肤。\n本朝宽大恩涵濡，一物不被成焦枯。\n烦公大手持刀鈇，开塞去拥锄荆芜。\n其和易致仁易孚，此行遂与春风俱。\n蛮酋鼠窜稽天诛，官兵指日缚狂奴。\n皮囊插羽征军须，人方汲汲公有余。\n藉公之智须公谋，使星已动宜疾驱。\n非惟一道无无辜，朝廷南顾无忧虞。\n吾州父老将何如，呼其子弟牵仆夫。\n絷之维之马与驹，晨炊夕爨空其郛。\n亦有下客身鳏孤，怀公礼义心区区。\n寄诗如问公起居，公能报我荆州书。",
        "dynasty": "宋",
        "collection_info": null
    },
    {
        "uuid": "575f0295ee823810b6a1c08e7aaaf7c8",
        "title": "谢田守",
        "author": "徐积",
        "content": "前日李山阳，说公安且裕。\n精神健復初，决遣敏如故。\n吏復畏其明，民復爱其恕。\n可保长康宁，但更勉将护。\n寻闻车马出，州人喜可知。\n或出车前望，或走车后随。\n南郭有贱叟，虽愚亦更喜。\n不敢问公者，恐烦答数纸。\n贱叟固自讼，太守谦愈劳。\n即以出之日，折简亲挥毫。\n送之上尊酒，副以黄巨苞。\n情意专如此，礼义积已高。\n贱叟不能报，自恨如时辈。\n所以作诗者，欲公重自爱。\n自爱以为国，为国斯为民。\n慰我之乡党，悦公之慈亲。",
        "dynasty": "宋",
        "collection_info": null
    },
    {
        "uuid": "bd7d7eece92f8a42e3938dd49c5b48d4",
        "title": "谢毕令",
        "author": "徐积",
        "content": "一身多难过春风，两眼未见花枝红。\n近来废却无限吟，今年自觉诗无功。\n毕令与我好相识，遗我春醅表胸臆。\n知我爱酒兼爱诗，使我吟哦醉春色。\n春色半酣正二月，草头争露花争裂。\n是花是草属诗家，若无此酒几虚设。\n此酒有似君德醇，先入六腑搜吟魂。\n相将醉魄御烟云，游遍江淮无限春。",
        "dynasty": "宋",
        "collection_info": null
    },
    {
        "uuid": "3e97809fdd60820ec46b80911131401a",
        "title": "谢王观文",
        "author": "徐积",
        "content": "东野鳏夫未识公，寄声直入茅庐中。\n茅庐四面生春风，草头添绿花添红。\n东野鳏夫最好吟，感公高义藏于心。\n为公制作平戎曲，弹向蔡家焦尾琴。",
        "dynasty": "宋",
        "collection_info": null
    },
    {
        "uuid": "870757bc05cc137519219128cc2cdb02",
        "title": "谢呼延禁侍",
        "author": "徐积",
        "content": "有客从京南，来寻淮上叟。\n气貌良肃雍，辞令亦温厚。\n如此已可喜，遗我故人书。\n须臾四千里，恍惚游江湖。",
        "dynasty": "宋",
        "collection_info": null
    },
    {
        "uuid": "4859c07360c7751c62dcf52e91d82111",
        "title": "昨日之夕和蒋颖叔",
        "author": "徐积",
        "content": "昨日之夕谁扣扉，大使遣人来索诗。\n吟声一发巢乌飞，一夜清风摇木枝。\n吟亦不住风不停，安知半夜风出城。\n大使船上风霜清，更添南郭吟哦声。",
        "dynasty": "宋",
        "collection_info": null
    },
    {
        "uuid": "34d2995296ae644c12fcee4b37830261",
        "title": "寄崔尉",
        "author": "徐积",
        "content": "人閒多少无奈何，劝君收泪且酣歌。\n不须载酒但相过，共君摧手踏青莎。\n东皋閒日苦无多，南城应是合吟哦。\n胸中有泪难消磨，惟予诗兴如风波。",
        "dynasty": "宋",
        "collection_info": null
    },
    {
        "uuid": "e5661fc3ec8d328b144a724cd2f47012",
        "title": "送张君河朔之行",
        "author": "徐积",
        "content": "尝闻此道春来迟，山中积雪埋狐狸。\n黄河三月冰正合，朔风凛凛吹人衣。\n吁嗟客路正寒苦，数千里外将何为。\n答云此去非徒尔，有如羽翼投高枝。\n主人之贤闻天下，出门舍此将安之。\n嗟予赠此復何说，少年养取胸中奇。\n古人之学不可废，丈夫之操不可移。\n江淮之上亲且老，临行须约将归时。\n边城吹角客心乱，此时应望东南飞。",
        "dynasty": "宋",
        "collection_info": null
    },
    {
        "uuid": "cec9c82ee2fa7b627804b15c87858a77",
        "title": "答范君锡泛泛爱花之句",
        "author": "徐积",
        "content": "泛泛爱花非爱一，范掾爱花如此密。\n一从春色到人閒，每月弄花三十日。\n第一花中爱牡丹，待与金钗共玉冠。\n第二桃花及杏花，此花大抵颜色奢。\n又爱墙头看海棠，乱点燕脂如急粧。\n更无閒暇及芳草，却解迴头觑绿杨。\n其余好花有何限，范掾看花眼头烂。\n见花如见故人来，寻花太紧攀花慢。\n洛阳城内骑马走，山阳城外坐监酒。\n坐地爱花情更深，时时取酒为花斟。\n谁知有此风流掾，诗情酒兴纷如霰。\n好来闲伴老翁吟，老翁是物吟将遍。\n海閒亦有蟠桃花，可能同发乘桴愿。",
        "dynasty": "宋",
        "collection_info": null
    },
    {
        "uuid": "6f145e4af9593d0ad1392965709c11bd",
        "title": "赠倪敦復",
        "author": "徐积",
        "content": "北轩主人吴中清，所居才义皆有名。\n曾在东皋压众宾，人皆阁笔诗已成。\n其时于我最有情，如今相见情更深。\n野人情义亦不轻，夜来枕上为公吟。",
        "dynasty": "宋",
        "collection_info": null
    },
    {
        "uuid": "6a1aa9e4c7391e52facaf04ab4d6cfbf",
        "title": "赠张敏叔",
        "author": "徐积",
        "content": "张家船上雪压篷，船头船尾堆玉虹。\n此时半夜明月中，有人两脚登云空。\n其人便是吟哦客，能作清诗无俗格。\n更向孤舟雪裏吟，一生多难头先白。\n白毛吟处彻骨清，喉咙往往生寒冰。\n可能乘兴到南郭，戴家为子烧破琴。",
        "dynasty": "宋",
        "collection_info": null
    },
    {
        "uuid": "85e1196d8456f1fe73977e19b7861219",
        "title": "送汝弼赴潭倅  其一",
        "author": "徐积",
        "content": "莫说江南行路长，山苍苍兮水茫茫。\n莫问长沙城远近，洞庭湖口是潇湘。\n去时先上岳阳城，夜宿巴陵探阴晴。\n泛洞庭时四五更，出湖口处曈昽明。\n平生闻说潭与衡，今来吏隠驻箳篂。\n四时所见皆所经，湖青草兮庙黄陵。\n眼看君山别洞庭，笑谈却作江南行。\n巴陵渡口转船头，一帆风过岳阳楼。\n行尽江山到真州，画船旗鼓入扬州。",
        "dynasty": "宋",
        "collection_info": null
    },
    {
        "uuid": "3c690112b5a1c109d9acd52483ef4922",
        "title": "送汝弼赴潭倅  其二",
        "author": "徐积",
        "content": "不作长沙行，湖湘少斯客。\n洁身不可污，好义是所积。\n口不出巧言，面不为邪色。\n谁可谋定交，斯人不可失。",
        "dynasty": "宋",
        "collection_info": null
    },
    {
        "uuid": "d28b052cc8c535d7b8514d5ff6503ef6",
        "title": "富贵篇答李令",
        "author": "徐积",
        "content": "我有一筒诗，写出千年意。\n将令后世观，不是前言戏。\n感君再唱洞庭谣，我亦重歌酬子惠。\n古人达者尝有云，富不如贫贱胜贵。\n君不见古之富贵郎，父祖俱封异姓王。\n一门五侯三将军，弟兄同入中书堂。\n对开大第连几坊，私门列戟森锋铓。\n十二帘捲珠荧煌，双姬扶起坐牙床。\n绿鬟红袖花成行，左盼右顾生春阳。\n高车食客剑佩锵，堂上已满坐两廊。\n巨镬大鼎烹牛羊，玉壶挹酒金船长。\n美人拜客求尽觞，歌姬一误已绝吭。\n缠头彩币堆如冈，酬歌买笑金鸳鸯。\n奴袍火浣直两箱，三千廐马红锦障。\n厕帏文绣炉熏香，更衣侍妾如闺房。\n主人意气秋鹰扬，其心端如彩凤凰。\n一言合意青云翔，须臾睚眦磨刀鎗。\n门前腊月可烘裳，一日失势成冰隍。\n小者腰领尸道旁，大者连颈宗族亡。\n犬鷄散尽空遗墙，野鸟入室山魈藏。\n呜呼哀哉可叹伤，至死不悟犹陆梁。\n古来如此有多少，岂似洞庭湖上老。\n无租无税一生閒，有饭有鱼一杯饱。\n日落波閒烟正昏，云开湖口山光晓。\n棹翁适自巴陵迴，挂帆直指潇湘道。\n有言不问俗穷通，何忧可入翁怀抱。\n修竿短棹已自足，更有前村一茅屋。\n卖鱼沽酒任醉醒，绣户朱门自歌哭。\n嗟予未往心先慕，更谢棹翁询去住。\n风前月下有谁知，醉魄吟魂自来去。\n堂前画作荆南图，梦中记得巴陵路。",
        "dynasty": "宋",
        "collection_info": null
    },
    {
        "uuid": "77ed98927ea7e1b92ff43977413b15e8",
        "title": "寄管久中",
        "author": "徐积",
        "content": "我头未白心先老，吐出精诚为君祷。\n若无归计似陶潜，学取萧生抱关好。",
        "dynasty": "宋",
        "collection_info": null
    },
    {
        "uuid": "8c964dc88b65608fd5450648f22ebc26",
        "title": "赠查宣教",
        "author": "徐积",
        "content": "晚来閒共秋风约，惟有黄花莫吹却。\n有人怀抱似陶潜，待向东篱共花酌。",
        "dynasty": "宋",
        "collection_info": null
    },
    {
        "uuid": "1c7b1a5e0216f3db5767e783abe89a70",
        "title": "答卢鲁山秀才",
        "author": "徐积",
        "content": "吾道一于中，所得无背向。\n吾神充乎形，所得无衰王。\n气入春风和，兴与秋鹰扬。\n有累已驱除，无酒亦酣畅。\n外如不可挠，内如不可状。\n更读鲁山诗，何乐可能尚。",
        "dynasty": "宋",
        "collection_info": null
    },
    {
        "uuid": "1d19bd072654238a86ea7ef35ba49ed7",
        "title": "签刘子静秀才并示鲁山",
        "author": "徐积",
        "content": "难逢一笑乐，易遇千黄金。\n而况吾胸中，所得盖已深。\n百物正烂熳，二子方歌吟。\n一乐已自足，两乐交吾心。",
        "dynasty": "宋",
        "collection_info": null
    },
    {
        "uuid": "db2b5be754c8ee0f56c8b4b81009f85c",
        "title": "和鲁山感春  其一",
        "author": "徐积",
        "content": "君看纷纷能几时，一番情态随春尽。\n欢者常少戚者多，共君且趁春风歌。\n莫学时人种花草，不似山中松桂好。",
        "dynasty": "宋",
        "collection_info": null
    },
    {
        "uuid": "9654364c91c5d01102d7232f78871bc6",
        "title": "和鲁山感春  其二",
        "author": "徐积",
        "content": "一笑一啼何日休，一荣一悴何时尽。\n樽中野酒亦无多，日伴吟翁慷慨歌。\n茅屋窗前栖乱草，胜却花閒绣裀好。",
        "dynasty": "宋",
        "collection_info": null
    },
    {
        "uuid": "5c3e32340fa98da549258a4e809584ca",
        "title": "呈次中",
        "author": "徐积",
        "content": "烦公素叶诗，答我碧芦柬。\n我亦为长句，枕上不合眼。\n两城俄相通，一意如同撰。\n用韵亦无殊，便可书之板。",
        "dynasty": "宋",
        "collection_info": null
    },
    {
        "uuid": "88dbecc23a1144e185185d423b492ffe",
        "title": "述怀寄吕帅",
        "author": "徐积",
        "content": "君看关西山壁立，春云突尽春空窄。\n浓岚洒去渭川寒，孤峰深与秦天碧。\n白云流水岂无情，立马吟诗定相忆。\n且倩东风先寄声，我整西装期已迫。\n吟到秋风放我归，归来待作潇湘客。",
        "dynasty": "宋",
        "collection_info": null
    },
    {
        "uuid": "ac0d34702431a1ed58f34f51135085e5",
        "title": "和李自明  其一",
        "author": "徐积",
        "content": "青松何嵒嵒，生在孤高处。\n能鸣月下风，更入云閒路。\n云汉何渺茫，远过衡山阳。\n松风上河汉，高韵落三湘。",
        "dynasty": "宋",
        "collection_info": null
    },
    {
        "uuid": "603bc71b44ce02f65aceab825eb77825",
        "title": "和李自明  其二",
        "author": "徐积",
        "content": "我有金玉交，家在临流处。\n秋来诗更清，吟喉饮风露。\n崔子在何方，清思满残阳。\n不知今夜梦，几度过衡湘。",
        "dynasty": "宋",
        "collection_info": null
    },
    {
        "uuid": "6749ddb54a5e60d4652eecc1c5a9e17b",
        "title": "送沅州通判",
        "author": "徐积",
        "content": "过湘江时君且听，但恐水中有冤声。\n当时无地容屈平，众人皆醉嫌独醒。\n烦君须弔独醒翁，以酒注之鱼腹中。\n不须以物缠米筒，但投诗去责蛟龙。\n为君质直有古风，能高其义哀其忠。\n投诗已罢弔已终，寄声急报南城翁。",
        "dynasty": "宋",
        "collection_info": null
    },
    {
        "uuid": "de6696298303851ba5b61f5714b0a694",
        "title": "赠吕帅",
        "author": "徐积",
        "content": "玉门关静边烽息，回首金城赵充国。\n绣帽霜鬚马上吟，诗兴如云满秋色。\n最好青门长乐坡，灞桥路上情更多。\n绣岭风烟新草木，潼关形势旧山河。\n洛阳城阙秋风紧，有诏疾驱催大尹。\n两瞳直是有精神，管取无宽亦无猛。",
        "dynasty": "宋",
        "collection_info": null
    },
    {
        "uuid": "f9acf7341ca118211c1cb1f478210f3e",
        "title": "寄道原  其一",
        "author": "徐积",
        "content": "好笑李诗翁，寄身明月中。\n饥肠吞白露，醉口吐清风。\n时时跨霜鹤，步步凌秋空。\n相呼且相待，略住白云峰。",
        "dynasty": "宋",
        "collection_info": null
    },
    {
        "uuid": "735608c6cddef9fc42b2c4aa35127b91",
        "title": "寄道原  其二",
        "author": "徐积",
        "content": "漫翁身上霜可刮，酒未醒时诗已发。\n急放人去守船门，恐向河中捉明月。",
        "dynasty": "宋",
        "collection_info": null
    },
    {
        "uuid": "fce14f172ba656adec17420f96eacb34",
        "title": "和李自明",
        "author": "徐积",
        "content": "病叟相逢恨不早，蒹葭敢比瑶林好。\n谁作羊车卫玠看，不道好玄扬子老。\n使君礼义高如山，清风更可清尘寰。\n明日王君来访我，陶潜欲卧君须还。",
        "dynasty": "宋",
        "collection_info": null
    },
    {
        "uuid": "1a65245ae57cd5524f3c88f32c9b2a76",
        "title": "送吕掾归扬州",
        "author": "徐积",
        "content": "年年二月春色稠，今年二月寒未收。\n路上无花空酒瓯，清吟清啸到扬州。\n到扬州后登高城，绿波芳草连江津。\n吟哦若望江南春，梅花便是江头云。",
        "dynasty": "宋",
        "collection_info": null
    },
    {
        "uuid": "a61093e2f09a5392eedfa2594e41a3ba",
        "title": "寄范掾",
        "author": "徐积",
        "content": "昨日沽酒典布袄，今朝所典未可保。\n最好绵衾剩典钱，又恐夜寒妻懊恼。\n两务酒官俱见怜，沽我好酒如甘泉。\n为报孟光莫恶发，待将黄卷换青钱。",
        "dynasty": "宋",
        "collection_info": null
    },
    {
        "uuid": "b4e13975987b87d255bdf44e88aabe12",
        "title": "送晦叔",
        "author": "徐积",
        "content": "两人俱是白髪翁，不用语言情意通。\n且喜胸中无一事，一生常在平易中。\n愿公活百岁，我活九十九。\n白髪变成黄髪翁，回来同把一杯酒。",
        "dynasty": "宋",
        "collection_info": null
    },
    {
        "uuid": "ce5bc76a61fdb5bc41e24461a8c9341d",
        "title": "赠张敏叔",
        "author": "徐积",
        "content": "张子生平最多难，未老头毛白一半。\n头虽更白诗更清，正作诗时人莫唤。\n头不肯转身不移，口中声调霜风凄。\n太清宫殿月明时，第一莫吹松竹诗。",
        "dynasty": "宋",
        "collection_info": null
    },
    {
        "uuid": "904af51330f342542764136496203a61",
        "title": "送辛朝奉",
        "author": "徐积",
        "content": "几日迟迟辞我去，梦中犹忆南城路。\n不知昨夜月明时，泮水宫中来几度。\n三月春风正向西，我将心逐春风飞。\n送过高丽亭下路，别遣春风随客衣。",
        "dynasty": "宋",
        "collection_info": null
    },
    {
        "uuid": "d85f29bfb41c827b1463e186d4115913",
        "title": "送崔主簿赴雅安",
        "author": "徐积",
        "content": "见说西川好山水，此行便是秋风裏。\n洛阳年少本多才，马上一挥吟一纸。\n凤凰羽翮非徒尔，上击浮云九千里。\n枳棘须教别鸟栖，自趁春风便飞起。",
        "dynasty": "宋",
        "collection_info": null
    },
    {
        "uuid": "10205ab67bcbd3f066c99300bd5d01e6",
        "title": "送张九掾兼简同事钱明府可与慎叔良蔡彦规同一笑也",
        "author": "徐积",
        "content": "有人独酌南窗酒，春是故人诗是友。\n故人消息在江南，为我江头探杨柳。\n诗人见春双眼明，迎春送春俱有情。\n何况温温张九掾，可无诗句赠君行。",
        "dynasty": "宋",
        "collection_info": null
    },
    {
        "uuid": "fafd55fd921c83bc96d4e4fda2ec930a",
        "title": "送王潜圣",
        "author": "徐积",
        "content": "公车待报凡几年，萧生罢去心浩然。\n盐渎野中寻旧隠，扬子江头呼渡船。\n太湖波浪湿秋天，洞庭橘柚生红烟。\n马踏新霜吴岭外，猿啼小雪建溪边。\n关西夫子虽迟暮，行笑行吟正安步。\n菑川海上牧羊儿，亦说公孙放豚去。",
        "dynasty": "宋",
        "collection_info": null
    },
    {
        "uuid": "b639e8801ba9f6b7dbf056c95c47adea",
        "title": "寄张文潜",
        "author": "徐积",
        "content": "不知今之人，谁识张县尉。\n勿问胸中事，但看面上气。\n所谓人英者，正是斯人辈。\n前年南郭中，文酒日夜会。\n一从舍我去，忽忽再逾岁。\n今兹岁且尽，为子吟不睡。\n起坐却就枕，伸头出纸被。\n约是三四更，老老抱双脚。\n此时吟正酣，声调不可却。\n春风起淮东，须臾到嵩洛。\n往往入子家，但子眠不觉。\n子觉将奈何，声尽情思多。\n上东门外路，洛水生春波。\n还我大松来，不用寄诗歌。",
        "dynasty": "宋",
        "collection_info": null
    },
    {
        "uuid": "a9d4f16aad03d24d965fc90828e23a71",
        "title": "代简呈通理察院",
        "author": "徐积",
        "content": "去年过时花未红，今年过时春未融。\n春未融时得子来，吟翁面上生春风。\n吟翁近来成白颔，种种头毛无一半。\n唯有胸中气未衰，更得公来激吾懦。",
        "dynasty": "宋",
        "collection_info": null
    },
    {
        "uuid": "b0e9a3d2083924dbc82d6aca9f390537",
        "title": "送诗僧严上人",
        "author": "徐积",
        "content": "日晚孤云飞，故山在何处。\n八月凉秋时，正望江头去。\n定无尘埃气，清风与白露。",
        "dynasty": "宋",
        "collection_info": null
    },
    {
        "uuid": "b41fcea7d804604f168475da5f71ff1e",
        "title": "送端叔  其一",
        "author": "徐积",
        "content": "端叔上马去，巷口马头转。\n我唤端叔时，端叔急回面。\n记取此时意，莫使落风埃。\n上东门外水，正望楚州来。\n此水一来不復见，不及黄沙塞头雁。",
        "dynasty": "宋",
        "collection_info": null
    },
    {
        "uuid": "25cf12bc3fc76596988d906767e0f074",
        "title": "送端叔  其二",
        "author": "徐积",
        "content": "是物可寄情，是物可寄声。\n不须使黄犬，延州歧路远。\n莫怪不登淮上楼，只为淮水不西流。\n直待衔芦雁却回，其时随到天尽头。",
        "dynasty": "宋",
        "collection_info": null
    },
    {
        "uuid": "86727707f19c24f3613b70d08c2058ae",
        "title": "再送端叔",
        "author": "徐积",
        "content": "关中日落时，但见山相接。\n塞上闭城时，但听吹芦叶。\n延州平安火过早，月出山头照孤堡。\n王家池上醉欲倒，铜钵声中诗已了。\n落笔挥成露布草，主人更索平戎表。\n文章意气入杳冥，金船插羽如飞鸟。\n诸军鼓吹高牙晓，大纛门开扑余燎。\n壮士犀衣剑气寒，客身依旧红霞绕。\n陆生待寄梅花枝，庾郎莫爱芙蓉好。",
        "dynasty": "宋",
        "collection_info": null
    },
    {
        "uuid": "3782df15861451d9ffc1d94d225e0737",
        "title": "呈路倅",
        "author": "徐积",
        "content": "三十年居官，而无一椽屋。\n随身清风高，所至义行足。\n今兹尽室来，何可久船宿。\n奴僮已暴露，勿使乏饘粥。\n也须谋外物，种取柳与菊。\n记取节节高，爱我茅檐竹。\n其时花尽落，手把麦黄绿。\n公酌我须釂，公吟我须续。\n慷慨见怀抱，静介无所欲。\n最是谒祠堂，老泪潸可掬。\n迩来六七岁，病叟头已秃。\n万事置浮云，壮气自满腹。\n感激论忠义，犹爱唐衢哭。\n更思桓野王，把笛吹一曲。",
        "dynasty": "宋",
        "collection_info": null
    },
    {
        "uuid": "571552e64993233ffd46a94246f4cef9",
        "title": "奉呈河中教授",
        "author": "徐积",
        "content": "不息之谓诚，诚所以入德。\n无微而弗大，何往不可适。\n惟其能言者，自求其所得。\n唯其自得之，久而能弗失。",
        "dynasty": "宋",
        "collection_info": null
    },
    {
        "uuid": "ac854cdea3bd7990f73bae2c7aaf5c0c",
        "title": "奉酬守道",
        "author": "徐积",
        "content": "教官昨自江南来，但有清风无尘埃。\n曾遇芙蓉池上客，仍过方家旧钓台。",
        "dynasty": "宋",
        "collection_info": null
    },
    {
        "uuid": "3d1b0abaa10c93979359016d7c9502a7",
        "title": "赠蔡长官子",
        "author": "徐积",
        "content": "去年冬至第一日，省墓人回船过急。\n不知两眼血干无，使我时时为君泣。",
        "dynasty": "宋",
        "collection_info": null
    },
    {
        "uuid": "3f3bf0b1371fb84d583ac15d5c87a4e2",
        "title": "谢董元达",
        "author": "徐积",
        "content": "鄱阳董元达，七叩樵夫门。\n新葅乏三韭，浊酒欠一樽。\n名言有余理，老怀思共论。\n今日復一来，刮我两眼昏。",
        "dynasty": "宋",
        "collection_info": null
    },
    {
        "uuid": "28e77932f4bcd898ba11865874e7ca3b",
        "title": "谢石运干仲谋",
        "author": "徐积",
        "content": "奉议清而温，义心无所遗。\n已能顾白鬚，更与吟清诗。\n更与吟诗清奈何，樵翁一夜为吟哦。\n吟到四更月出后，床头看月忽成歌。",
        "dynasty": "宋",
        "collection_info": null
    },
    {
        "uuid": "5c9404137c22f6f79d6232bd09f550e1",
        "title": "寄陈伯模",
        "author": "徐积",
        "content": "腊月初四日，有人叩吾庐。\n言从江上来，手把鄱阳书。\n发书见康强，细字盈数纸。\n仍说九雏中，两雏正飞起。",
        "dynasty": "宋",
        "collection_info": null
    },
    {
        "uuid": "14dd8565100612a6bd6a04550eee1017",
        "title": "送李光道",
        "author": "徐积",
        "content": "忆昔见子时，我在西关住。\n顾我已衰朽，爱子特明悟。\n其后十数年，于此数见之。\n气貌日益好，胸中即可知。\n貌者德之表，精神气所为。\n气无所不适，其本在养颐。\n所养得其正，其美充四肢。\n子是名公孙，家法能自持。\n子学有旧业，尤富礼与诗。\n重之以所养，何适而弗宜。\n古人有大路，行者皆坦夷。\n夫以子之明，岂惑于多歧。\n修鞭与长辔，逸驾无停时。\n古人亦何人，勿问皆可追。\n昨见子笔札，老人为子喜。\n其言逊而恭，贲然有文理。\n愿子更勉之，莫忘老人语。\n所居求正人，正人德之辅。",
        "dynasty": "宋",
        "collection_info": null
    },
    {
        "uuid": "c7f3bb87114a649d0b7ea7ef36544261",
        "title": "卜居一篇二章别望之  其一",
        "author": "徐积",
        "content": "卜居何所尚，静轩栽此君。\n万事付流水，一心游白云。",
        "dynasty": "宋",
        "collection_info": null
    },
    {
        "uuid": "61ce485320ed5f8c555eb71ec29642bb",
        "title": "卜居一篇二章别望之  其二",
        "author": "徐积",
        "content": "亦有灵寿杖，可登浮光山。\n圣朝须旧德，玉笋虚清班。",
        "dynasty": "宋",
        "collection_info": null
    },
    {
        "uuid": "22bdbdcf06452914af91b32f320e9685",
        "title": "西山高寄崔刑部",
        "author": "徐积",
        "content": "西山高，胡为高。\n上有磨天之巨势，下有黄河不测之险，甚于蜀道之难。\n西山高，长安之路如云霄。\n乘无逸驾兮飞无劲翮，我欲往兮有千艰百险之相辽。\n西山高，长安之路如天遥。\n夜短梦不到，白日其心劳。\n西山高，我欲往兮方穷处于蓬蒿。\n恩之大兮报不可以速，太山之重兮置之有若鸿毛。\n西山高，无如之何兮徒引领而长谣。\n青门路兮有时到，愿公之寿兮如松乔。",
        "dynasty": "宋",
        "collection_info": null
    },
    {
        "uuid": "bff03ffaf4153b16a9be78e08d09bb4c",
        "title": "答崔伯易白雪之句",
        "author": "徐积",
        "content": "北叟有奇歌，调与声俱绝。\n此歌本难名，强名为白雪。\n一唱白云开，再唱青云裂。\n朝唱迎朱霞，暮唱入明月。\n声在明月宫，桂树生秋风。\n秋风吹明河，银浪翻长虹。\n河汉与海通，安知声所终。\n如此谁可知，但问牵牛公。\n如此谁可听，直须登青冥。\n酒仙骑赤龙，诗仙骑长鲸。\n一夜到平明，北叟声且停。\n遗响来南城，犹似孤鸾鸣。\n南公对北叟，阮籍逢孙登。\n阮籍正长啸，孙登作凤鸣。\n羞杀阮步兵，笑杀孙先生。",
        "dynasty": "宋",
        "collection_info": null
    },
    {
        "uuid": "b3f2d3711dca741825e690aa8116bc49",
        "title": "送张宜父赴南从幕府",
        "author": "徐积",
        "content": "江南秋色芙蓉香，满江秋水倾银潢。\n泛水依花人姓张，涛翻浪涌挥文章。\n突然出者何苍苍，巨鳌曝背来中央。\n鼋鼍仰首伏四旁，登临谈笑得庾郎。\n安得霜鹘腰胯长，骑上秋空追鹔鹴。\n北望海门形势强，美哉壮观吴封疆。\n若将前代论兴亡，直谈孙氏到陈梁。\n凡为佐命可哀伤，其诸姦孽如豺狼。\n倾谗正直诬忠良，以国贩卖为贾商。\n歌姬舞女金满堂，不须为盗持刀鎗。\n身虽幸免遗其殃，子孙戮辱甚犬羊。\n所以不欲读史书，鼻洟目汁沾髭鬚。\n润州支使相如无，山阳老子如唐衢。",
        "dynasty": "宋",
        "collection_info": null
    },
    {
        "uuid": "9811a23c6a1f81e10fffa6d709244e8b",
        "title": "寄吴行甫",
        "author": "徐积",
        "content": "人事无穷时，白日常纷纷。\n夜久静不眠，枕上还思君。\n形神有合离，忽过江之濆。\n已过江之濆，更随东南云。",
        "dynasty": "宋",
        "collection_info": null
    },
    {
        "uuid": "a47f1074439c504d0e916f6137504e15",
        "title": "赠荆南王秀才天爵集虚二堂求诗仍往武陵",
        "author": "徐积",
        "content": "天爵名甚高，集虚名甚悟。\n悟高已与俗人非，更望武陵花下去。",
        "dynasty": "宋",
        "collection_info": null
    },
    {
        "uuid": "6de5edb4a69feb7726e7097fe628d5b4",
        "title": "送李昂长官",
        "author": "徐积",
        "content": "征南兵势欲平蛮，军声杀气秋风寒。\n南国此时霜霰早，八月草黄枫叶丹。\n江有渚兮山有麓，君向洞庭何处宿。\n四垂天幕乱波平，九嶷山送愁岚绿。\n日斜叶落黄陵祠，月明风起清湘竹。\n愁娥远放峡云来，冤臣莫借江声哭。\n雁号孤喙度苍梧，猿叫哀肠抱霜木。\n君看樵坞与渔村，绿橘黄柑随柿熟。\n此行正合风骚情，县衙仍在衡山足。\n新岚老翠滴吟窗，风松云溜生琴曲。\n衡人侧耳听先声，报道官来不碌碌。\n可使汝农无逃田，可使汝市无冤狱。\n汝胥可脱簿书烦，汝民可免鞭笞辱。\n日中放吏不坐厅，夜半投金不受嘱。\n回时唯载俸余钱，茶满衡山无一掬。",
        "dynasty": "宋",
        "collection_info": null
    },
    {
        "uuid": "9f20408b4af6def4917c2f932b9b7a1e",
        "title": "谢江倅",
        "author": "徐积",
        "content": "病叟在所收，越已为高义。\n就而饮食之，盛具烦亲致。\n让榻行殊礼，朋酒代贿币。\n非徒追古风，兼使奉时祭。",
        "dynasty": "宋",
        "collection_info": null
    },
    {
        "uuid": "9bcdc515e11b4609f3528b1587c2650e",
        "title": "谢李次翁",
        "author": "徐积",
        "content": "次翁情义高，不在古人下。\n惠我春山芽，清吟为增价。\n记得西窗无，言诗遂及雅。\n且待李张来，说子到清夜。",
        "dynasty": "宋",
        "collection_info": null
    },
    {
        "uuid": "961ff101898424685d88a3323ecda217",
        "title": "答李昂长官富贵贫贱终篇之贶",
        "author": "徐积",
        "content": "前日正凭几，长鬚叩我门。\n手置一筒诗，义高辞且温。\n三读至终篇，尤爱子所存。\n我有不言意，子已自得之。\n余将缺不报，嘉意忽如遗。\n吾闻诸物理，动静固其性。\n静有不如动，动有不如静。\n所病入于邪，大率要归正。\n穷通存乎时，死生存乎命。\n与其以邪通，孰如以正穷。\n汉之主父偃，其卒败以凶。\n不义而有生，不如死于夭。\n所以君子徒，而恶跖寿考。\n谓富不如贫，谓贵不如贱。\n其说岂徒尔，亦各有所见。\n贫贱与富贵，亦不必去取。\n始也以道得，卒也以道处。\n岂特区区身，时乎非小补。\n万世頼其法，天下受其祜。\n所以古君子，得之亦不拒。\n处之不以道，君子所不与。\n景公马千驷，孔子贤夷齐。\n曾孟藐晋楚，原颜甘冻饥。\n我爱张车骑，我爱郭汾阳。\n大业中兴汉，余基再造唐。\n天资既忠厚，以义能自将。\n德盛不敢肆，功大不敢当。\n匿迹远权势，以身繫存亡。\n以宽不以刻，以逊不以强。\n兹可谓之贤，虽盛其何伤。\n博陆岂不伟，区区蔽孽显。\n当时虽已幸，其后卒不免。\n至于充谧辈，何足污齿牙。\n机云死好进，乐晏死佞邪。\n下近隋唐閒，其辈尤可嗟。\n甚者弊天下，非惟凶而家。\n所以富与贵，有时而可恶。\n淫夫所不从，奔女所不娶。\n色美而行非，嫫母胜西施。\n所以汉烈女，深恨蔡文姬。\n文姬文姬其奈何，如姬之辈可悲歌。\n我欲采药山之阿，亦欲把钓披渔蓑。\n茫茫人閒歧路多，不如海水通天河。",
        "dynasty": "宋",
        "collection_info": null
    },
    {
        "uuid": "e406ce70ac89a82abac1e8e25a375d6a",
        "title": "赠陈留逸人  其一",
        "author": "徐积",
        "content": "不知何许人，忽在陈留市。\n生来无得失，物则有泰否。\n春时看物生，秋冬看物老。\n大意寓之笛，余情付云鸟。\n无处不可居，不问江与湖，亦不问田庐。\n今夜入城市，往往呼狂夫。\n狂夫胜独醒，以身葬江鱼。",
        "dynasty": "宋",
        "collection_info": null
    },
    {
        "uuid": "a98212351b00d92e3e75f97c7758af2a",
        "title": "赠陈留逸人  其二",
        "author": "徐积",
        "content": "有人持一管，不用芦叶卷。\n能作陇头声，其女操六板。\n吹者寓其声，拍者会其情。\n情声与气貌，内外俱和平。\n时时入酒家，便插几枝花。\n归来无一事，醉卧日西斜。\n人或问所得，答云无忧嗟。\n或问其所欲，何物可相累。\n我爱斯人者，富贵所不如。\n有如此娱乐，作如何称呼。\n呼为无忧人，画作无忧图。\n更画几枝花，酒瓢与酒壶。",
        "dynasty": "宋",
        "collection_info": null
    },
    {
        "uuid": "270c3272f9f0f1b4ce0f49e2c7096206",
        "title": "谢叶祖洽",
        "author": "徐积",
        "content": "叶公有高义，常叩茅茨居。\n不嫌杜微病，更附荆州书。\n龚遂合驰传，郭伋方驻车。\n海人受公赐，约在秋风初。",
        "dynasty": "宋",
        "collection_info": null
    },
    {
        "uuid": "43cdab66fbba1c46553715ce6c9a9360",
        "title": "送沈判官",
        "author": "徐积",
        "content": "四月芙蓉花未开，王家客去登瑶台。\n瑶台高在白玉京，麟毫玉谱书姓名。\n名儒庾子能清悟，肯学买臣与严助。\n受福王明不为身，泽遍生民便归去。",
        "dynasty": "宋",
        "collection_info": null
    },
    {
        "uuid": "f7197d133c4a021f63cc45bb685a8a8a",
        "title": "酬传道",
        "author": "徐积",
        "content": "有客从东来，乃是徐方秀。\n言行过乎恭，篇章一何富。\n顾我白髪叟，赠以青瑶枝。\n我将投木桃，桃始开花时。",
        "dynasty": "宋",
        "collection_info": null
    },
    {
        "uuid": "7f4ddcab87908ff4256e40409384a720",
        "title": "寄龚豫之",
        "author": "徐积",
        "content": "海角龚支使，平生无所苟。\n而今五十六，岂肯变所守。\n岂独龚支使，古来无奈何。\n达人自知命，世俗徒悲歌。",
        "dynasty": "宋",
        "collection_info": null
    },
    {
        "uuid": "d09c31bee544309350b297e0a53a9f1f",
        "title": "谢永城令陈德任举",
        "author": "徐积",
        "content": "县令有余义，以碣表孤坟。\n昔尝致酒脯，两手披荆榛。\n今乃重加惠，使与羣冢辨。\n数十百年后，名亦附公传。",
        "dynasty": "宋",
        "collection_info": null
    },
    {
        "uuid": "1149962a77cc33049f2a0ee78dec39bc",
        "title": "寄豫之",
        "author": "徐积",
        "content": "掘地须臾便得泉，主人劲直使之然。\n此水埋藏千万年，岂无勃勃气衝天。\n主人意气蛰亦久，不知谁是掘泉手。\n最好盐场作选人，面目心肠无所苟。",
        "dynasty": "宋",
        "collection_info": null
    },
    {
        "uuid": "4822db742c9d4dac5fc5af0574089e0f",
        "title": "赠郎朝散",
        "author": "徐积",
        "content": "仕宦何须论权贵，司宾且喜属郎倅。\n篇章淮上至今传，德性清温善酬对。\n神仙船过北神来，应思诗老任员外。\n沙河路上且吟诗，犹有黄花伴吟醉。",
        "dynasty": "宋",
        "collection_info": null
    },
    {
        "uuid": "5487b1cf7c343c42b36511329f7f4daf",
        "title": "乞留草赠路倅  其一",
        "author": "徐积",
        "content": "膝上已无三尺桐，门前更少两株柳。\n唯有庭芜似野风，告留且伴东皋叟。",
        "dynasty": "宋",
        "collection_info": null
    },
    {
        "uuid": "e5cb73cfb8ab020337188bb6cadf317e",
        "title": "乞留草赠路倅  其二",
        "author": "徐积",
        "content": "君看我家门外草，欲把烟姿慰吟老。\n谁知人静雨余时，还似村深日斜好。",
        "dynasty": "宋",
        "collection_info": null
    },
    {
        "uuid": "7e5d2b4e1e77db516ccd02e9421e3b6b",
        "title": "答倪令挑战之句",
        "author": "徐积",
        "content": "南城病客方闭门，西郭檄书俄入手。\n霜涛洗开醉合眼，清风吹起困低首。\n诗阵须知少敢当，吟魔已遁无何有。\n可笑将军不用机，示以强兵殆非诱。",
        "dynasty": "宋",
        "collection_info": null
    },
    {
        "uuid": "c640112c086a5c4bc7cc4c2e6c40daa1",
        "title": "答俞簿",
        "author": "徐积",
        "content": "诗者为乐章，所以贵声调。\n我虽好之笃，子乃得之妙。\n子妙既相逢，如何慰病翁。\n有时闻数阕，尽日想清风。",
        "dynasty": "宋",
        "collection_info": null
    },
    {
        "uuid": "e73aa5fba8e39c1bef02404ca406330f",
        "title": "送思权随赵守往扬州",
        "author": "徐积",
        "content": "一自移船便恐行，城中两夜梦河汀。\n武林夫子在船宿，往往将身梦入城。\n夫子恋德虽未休，不过送公到扬州。\n我遣吟魂无远近，直过潇湘江渡头。",
        "dynasty": "宋",
        "collection_info": null
    },
    {
        "uuid": "efda0407c81fe094d085b7d5bf17c5b3",
        "title": "谢存中送四花并酒",
        "author": "徐积",
        "content": "有人自折四般花，手中四色成云霞。\n瑶瓶贮酒白如沙，呼童急送野人家。\n一般花是水林檎，白处偷红红不匀。\n笑脸易残留恨色，浅粧难就带啼痕。\n无夫少妇善居寡，以礼自防容不冶。\n君看盈盈闪色桃，酒红睡起未全消。\n意待倾城又倾国，花中偷得两般色。\n深色桃花将奈何，猩猩血染春衫罗。\n欲成鸾凤吹箫急，借涂铅粉施朱多。\n却是梨花白为胜，四色花中容最正。\n若与梅花相并时，花叶花柯较麤硬。\n为花倾出瑶瓶酒，香泉急溜蚍蜉走。\n两手各擎花一枝，深闪桃花将与谁。\n主人醉起欲骑马，自插乌纱带取归。",
        "dynasty": "宋",
        "collection_info": null
    },
    {
        "uuid": "f030d83712966acedb16437a271ba6eb",
        "title": "寄蒋大漕",
        "author": "徐积",
        "content": "大使莫忧淮上老，无山可望梅花少。\n梅花可种山奈何，日中枕上山更多。\n不开两眼行一步，悬崖绝磴青嵯峨。\n岂无閒僧坐林下，亦有樵子持斧柯。\n起来恍惚从万里，便买玄猿栽薜萝。\n人閒流水寓之意，天外白云来者歌。",
        "dynasty": "宋",
        "collection_info": null
    },
    {
        "uuid": "8f80ba48e2806413f2dd466b74cd42e1",
        "title": "寄汝弼",
        "author": "徐积",
        "content": "行人过江来，遗我数纸书。\n书云困行役，家事仍纷如。\n真州嫁孤妹，苏州取病弟。\n方且谋医药，相期未可冀。",
        "dynasty": "宋",
        "collection_info": null
    },
    {
        "uuid": "15e6622ab8ef232b2fa232576938a4f6",
        "title": "古风一篇赠梅使君",
        "author": "徐积",
        "content": "古有贤令尹，为贫民出租。\n今亦有贤令，代民偿所逋。\n何必偿所逋，不忍伤肌肤。\n君以古人心，能为古人义。\n我是吟哦翁，亦有古人意。\n几夜月明中，为君吟古风。",
        "dynasty": "宋",
        "collection_info": null
    },
    {
        "uuid": "b008548271a46e4eb5f6f51eb420bb00",
        "title": "寄江子和",
        "author": "徐积",
        "content": "客有江子和，时时慰衰老。\n寄我江黄书，其意不草草。\n恐我有疾病，欲我得寿考。\n古人正如是，但恐今人少。",
        "dynasty": "宋",
        "collection_info": null
    },
    {
        "uuid": "024f2c2b4255a7d7a50e826c31b71c79",
        "title": "送吕明府",
        "author": "徐积",
        "content": "古人吕明府，而爱南郭吟。\n不嫌我衰朽，知子有良心。\n良心何爱吟笑翁，为我平生怀抱空。\n一心常在浮云外，万事付之流水中。",
        "dynasty": "宋",
        "collection_info": null
    },
    {
        "uuid": "6b496c2b8014c34979ea0db3cd6d2a59",
        "title": "送陈明府",
        "author": "徐积",
        "content": "人而有常德，古人良所贵。\n乃有陈明府，其如斯所谓。\n予常察之久，得之辞与气。\n何以为不忘，比诸大羹味。",
        "dynasty": "宋",
        "collection_info": null
    },
    {
        "uuid": "58a8ec50ed25b315d5b63423caf24c89",
        "title": "再送吕明府",
        "author": "徐积",
        "content": "昨泛江都船，曾作寒冷篇。\n今浮清洛水，仍是清风裏。\n野岸有幽花，孤村有酒家。\n此酒与此花，尤宜日西斜。\n大抵人生要自乐，保必持花与杯酌。\n有无酒花俱笑吟，为我回头望南郭。",
        "dynasty": "宋",
        "collection_info": null
    },
    {
        "uuid": "82720affcd98a7401fbb114c9d9625e4",
        "title": "有客所养厚一首赠送吴安中归省其兄",
        "author": "徐积",
        "content": "有客所养厚，气貌已可知。\n而况五日閒，议论未停时。\n亹亹来逼人，我觉老且疲。\n何人慰衰朽，须臾合復离。\n所为安中喜，鸿鹄翩翩飞。\n最好西湖上，一床同寝衣。",
        "dynasty": "宋",
        "collection_info": null
    },
    {
        "uuid": "4b6ef8962e9522bf69abf2654cc7de56",
        "title": "和吴奉议",
        "author": "徐积",
        "content": "一物勿令侵吾神，一事勿使摇吾真。\n养诸内者气欲息，散所滞者体欲伸。\n为报平居既安叟，幸为平世难老臣。\n亦有閒僧晤言否，呼来伴子逍遥身。",
        "dynasty": "宋",
        "collection_info": null
    },
    {
        "uuid": "ad715e405fa98f81cd257245c29a559d",
        "title": "赠程秀才",
        "author": "徐积",
        "content": "我是南郭翁，门前两株柳。\n君是谁家隽，肯来顾衰朽。\n兄弟六人应姓荀，一人错认李膺门。\n不谈俗物唯谈文，更说长淮谣主人。",
        "dynasty": "宋",
        "collection_info": null
    },
    {
        "uuid": "43a7a5acef45d4844f9d619d41a93021",
        "title": "所祝送宁秀才",
        "author": "徐积",
        "content": "所祝君者，岂敢如息。\n在养在正，在进在德。\n在好闻过，在亲亮直。\n精讲明辨，所以臧也。\n早夜思索，不可忘也。\n以正而通，以正而穷。\n以义而始，以义而终。\n勉之戒之，其所养者，勿使害之。",
        "dynasty": "宋",
        "collection_info": null
    },
    {
        "uuid": "d2ef49cfd67e12760e615042632c50df",
        "title": "送张子厚滕县行",
        "author": "徐积",
        "content": "战国甚于狼虎鬬，孟子力将仁义兴。\n岂无父老传闻事，为我访之邹薛滕。",
        "dynasty": "宋",
        "collection_info": null
    },
    {
        "uuid": "a5c0f9f5bf317b576373c3b332ce963b",
        "title": "送钱思权",
        "author": "徐积",
        "content": "子处我为兄，我以子如弟。\n何待去呼唤，自可来相视。\n不敢苦留君，留君住数日。\n待问六年事，但恐烦纸笔。\n昨日从早起，等君到昏黑。",
        "dynasty": "宋",
        "collection_info": null
    },
    {
        "uuid": "abeb59bdff669cc681c9c9a1525ab534",
        "title": "赠张教授",
        "author": "徐积",
        "content": "君看两鸿亡所依，江南塞北何所归。\n一鸿留在淮之湄，一鸿独犯霜露飞。\n哀復哀兮将奈何，愿期弟子废蓼莪。\n先翁经却忧患多，为君半夜成悲歌。",
        "dynasty": "宋",
        "collection_info": null
    },
    {
        "uuid": "99b9667e4806f45385532f01b61c96cb",
        "title": "戏答  其一",
        "author": "徐积",
        "content": "我喉已吞霜，我口復吞月。\n吞霜吞月太麤豪，五臟心胸总清彻。\n东家亦有人中清，一从年少名豪英。\n文章余事能用兵，蛇矛丈八折羽旌。\n排成大阵将横行，太华屹立洪河倾。\n螭腾豹躣哮虎鸣，斗胆可落突眼睛。\n衝车突骑出不意，锋不可当声动地。\n前军已胜后兵继，唱罢凯歌毡帐睡。\n将军但筑受降城，老大不烦修武备。",
        "dynasty": "宋",
        "collection_info": null
    },
    {
        "uuid": "b59d6b7b5c7889d3a472d7d70f3877f7",
        "title": "戏答  其二",
        "author": "徐积",
        "content": "君看月上霜，君看霜下月。\n不知月盖霜，不知霜盖月。\n但觉我一身，上下中央四旁总澄彻。\n霜是何物如此清，月是何物如此明。\n白头老翁坐中庭，半夜可数毛髪茎。\n羣阴积聚纯粹精，虾蟆吸尽瑶池津。\n银河两道来藏冰，玉龙走入蟠千寻。\n倩君两耳为我听，其閒恐有波浪声。\n初出海时蛟螭鸣，却入海时潮头生。\n小鲸走入尾闾内，大鲸大鳅寒不睡。\n莫教射倒金银宫，鰲背神人难设备。",
        "dynasty": "宋",
        "collection_info": null
    },
    {
        "uuid": "6f709623bb95ad12cfc45cebaea91e88",
        "title": "赠徐彦",
        "author": "徐积",
        "content": "昔者见君面，记得秋风时。\n遗我寿阳书，故人情可知。\n一从西城居，復来南郭住。\n时时还忆君，不知在何处。",
        "dynasty": "宋",
        "collection_info": null
    },
    {
        "uuid": "df0a36844f8933d863fb6b0f7802d6db",
        "title": "寄朱少府",
        "author": "徐积",
        "content": "过巴陵后北风猛，洞庭水白湘波冷。\n江头风猛霜霰多，竹节老硬竹梢紧。\n此时谁为湘江行，其人有道直而清。\n宜其所至无冤情，蛟龙不復侵屈平。",
        "dynasty": "宋",
        "collection_info": null
    },
    {
        "uuid": "ac78c55eae16163facfc14bd741f5b5d",
        "title": "代人上陕西漕生辰",
        "author": "徐积",
        "content": "尝闻五百岁，一有贤人生。\n议者实在公，仍与圣运并。\n全资五岳粹，高挹太元清。\n与帝为元老，与国为名卿。\n中外试已烦，玉振而金声。\n漕柄虽云剧，其道安足行。\n宜哉廊庙器，蹇蹇王之庭。\n春色满长安，春山围长垧。\n春芳森绮绣，春风锵瑶琼。\n秦封几千里，富庶而安荣。\n人与春意和，净竦长安城。\n何以献公寿，庄氏之椿龄。\n何以献公福，洪范之康宁。\n黄河为富贵，太华为功名。\n此诗何为者，聊用歌羣情。",
        "dynasty": "宋",
        "collection_info": null
    },
    {
        "uuid": "aae5af879b93fad6153f20813c538c01",
        "title": "赠慎伯筠",
        "author": "徐积",
        "content": "掘尽昆崙山，美璞纔一双。\n何人横大阵，未战敌已降。\n秋风吹老桧，明月沈空江。\n礼天者大事，其器不可尨。",
        "dynasty": "宋",
        "collection_info": null
    },
    {
        "uuid": "71acf56c40d70de799437096cc026854",
        "title": "送秦漕",
        "author": "徐积",
        "content": "维古之人，厥修有道。\n使臣之美，于诗可考。\n其马维良，曰骐曰驹。\n六辔贲如，如沃如濡。\n而况其身，洁不可污。\n身不可污，其可辱乎。\n载驱载驰，载驰载驱。\n虽则驰驱，咨询咨诹。\n以来厥修，聚其所闻。\n使于四方，如圭如璋。\n烨烨煌煌，为国之光。\n其美无疆，后人不忘。\n维时不忘，而有斯人。\n斯人维何，维古人是思。\n古人是思，是思是为，如璋如圭。\n如圭如璋，维德之辉。\n如醖如藉，维德之仪。\n维德在躬，维日不足。\n是问是辩，善也弥笃。\n美哉是乎，诚自中出。\n诚隠而显，成己成物。\n维诚则然，亦在所勉。\n勉而弗已，终之不倦。\n所往所居，老生腐儒。\n穷商贱贾，野人山夫。\n彼所知者，出于精专。\n情僞利害，穷根到源。\n其可遗乎，可使之言。",
        "dynasty": "宋",
        "collection_info": null
    },
    {
        "uuid": "1f853124c348e5a6a47f8633d2f49a9c",
        "title": "寄太康知县周宣德",
        "author": "徐积",
        "content": "冬之季月，月及上弦。\n太康书来，慰此皤然。\n并其成法，别为一书。\n敏而有术，使我嗟吁。\n考其大指，官之楷模。\n官守其约，事总其要。\n何弊不除，何隠弗照。\n如陛高台，俯视四旁。\n不持度量，是物可量。\n挈裘之领，提纲之纲。\n维简维能，维能维精。\n维精维思，维思维诚。\n既诚既明，既信既行。\n日有余力，民亦閒暇。\n不肯顽恶，孰为欺诈。\n不出一符，不遗一力。\n或将尔车，或负尔穑。\n四境之内，如云坌集。\n一岁之事，先期以办。\n私无所扰，公无所患。\n至于盗贼，无处伏藏。\n情既暴露，脱身奔亡。\n吏案可空，刑书可阁。\n俾尔室家，既安且乐。\n岂唯太康，世蒙其业。\n凡百有司，皆来取法。\n勿毁其成，在彼后人。\n勿有所嫉，勿摇勿倾。\n如川斯流，勿窒其行。\n美哉太康，不负厥官。\n到官之日，坐席未安。\n所成者大，所及者远。\n何以加之，加于所勉。\n又何加焉，不倦于终。\n遗之无穷，智者之功。",
        "dynasty": "宋",
        "collection_info": null
    },
    {
        "uuid": "c4fe43438b7eab2e66a3a7741a3bcb19",
        "title": "送张漕正",
        "author": "徐积",
        "content": "以正名官，居官以正。\n岂惟朝廷，生民之幸。\n名官以正，居官以直。\n岂惟生民，宗庙社稷。\n积者为庆，流者为泽。\n远者无疆，久者无极。\n此奚有他，一言之力。\n维时我后，智勇兼有。\n揭日当天，操杓运斗。\n随手如意，不劳而治。\n明明赫赫，有因有革。\n所因者宜，所革者当。\n维当维宜，生民之望。\n维正维言，民之望之。\n维言维正，何以尚之。\n越有诤臣，义不顾身。\n白刃可蹈，赤心可倾。\n既曰真矣，弗变弗移。\n既曰直矣，弗阿弗随。\n何事可沮，何利可回。\n不可则止，其可则为。\n往司厥官，往成厥功。\n回天论事，有祖之风。",
        "dynasty": "宋",
        "collection_info": null
    },
    {
        "uuid": "4327668db76d9062b482aef6f17aac8b",
        "title": "送赵漕偁",
        "author": "徐积",
        "content": "人之古貌，心未必醇。\n心醇貌古，或非通人。\n我视赵公，其貌甚古。\n心德俱醇，通达明悟。\n我曹山野，岂足尽知。\n但据所见，以类可推。\n大河之说，何其通达。\n精简平允，明辨昭皙。\n盖其心得，身至自阅。\n坐而可言，起而可设。\n又云九河，勿守故迹。\n但求禹意，然后为得。\n此说尤奇，汉儒不及。\n我自黑头，尽心河渠。\n逢人辄问，三十年余。\n得公此说，庶几成书。\n既讲大河，遂及赈饥。\n如此方略，所繫甚大。\n乡官胥徒，实为巨害。\n使领虽贤，吏不可乏。\n必得官吏，斯为善法。\n可为利泽，可制奸猾。\n如其备预，莫若义仓。\n勿取军民，勿法隋唐。\n裒多益寡，斯谋乃臧。\n损上益下，民悦无疆。\n可自王公，下至选人。\n每月之俸，百取一分。\n凡千钱者，其出钱十。\n斛取一升，缣取一疋。\n各从本所，贮其本色。\n主者不劳，但视其籍。\n不移一符，不烦一力。\n月知所增，岁知所积。\n出者不劳，如无所出。\n其所损者，毫毛涓滴。\n一仓之内，诸所畜聚，尽是官俸。\n凡皆为民，不得移用。\n即移用者，法不可纵。\n不以去官，不以赦原。\n设法如此，其谁敢干。\n古人所贵，讲辨之学。\n应而弗精，询谋诹度。\n惟是陋生，不足待问。\n问而不应，应而不精。\n君子不为，非人之情。\n惟是弗精，面目腼然。\n在乎復教，庶无后愆。",
        "dynasty": "宋",
        "collection_info": null
    },
    {
        "uuid": "b5114c184a0cd478989258cad2735823",
        "title": "送赵守",
        "author": "徐积",
        "content": "齐有高密，有沂有沐。\n旁有泰山，莒鲁郊关。\n粤有人焉，气清神耸。\n立节以高，处义而重。\n维节维义，肇自布衣。\n根本渊源，所养可知。\n以义为文，洪畅精微。\n以义持守，隠如坚城。\n以义作为，动如精兵。\n面有正色，口无谀声。\n赤心可割，肝胆可倾。\n以义接物，不矜不骄。\n以义临民，实庇汝曹。\n实康实济，实恺实悌。\n民实宜之，实受其惠。\n方今天下，虽曰治安。\n正在所恤，民有饥寒。\n公所往居，岂肯草草。\n戒吏侵渔，欲民温饱。\n言者为准，行者为表。\n维恕维平，除烦去扰。\n狼摧其牙，虎缩其爪。\n父子室家，足以相保。\n作此诗者，岂徒然乎。\n庶使其民，传告欢呼。",
        "dynasty": "宋",
        "collection_info": null
    },
    {
        "uuid": "e9c5382e35c51b902bf564111c2d5159",
        "title": "谢玉师",
        "author": "徐积",
        "content": "河沙亦可数，海水亦有畔。\n师恩及吾母，其多卒无算。\n远者穷无边，深者入黄泉。\n黄泉儿莫到，慈母忽有告。\n冥冥长夜中，如行白日道。\n儿一别母容，可想不可逢。\n凭师无量恩，恍惚如相通。\n师恩若何为，真诚与高义。\n幽明虽有殊，母子各有慰。\n欲报将奈何，肉镌骨可磨。\n泣尽感恩泪，慷慨成悲歌。",
        "dynasty": "宋",
        "collection_info": null
    },
    {
        "uuid": "50d4ae8df64c3b8d7c0c5ab56e6bc6ac",
        "title": "送云鹤山人",
        "author": "徐积",
        "content": "星非甘公，卦非焦赣。\n善言五部，枝干迭用。\n所据甚精，所发必中。\n辅之以教，其益弥众。\n以刚止邪，以柔止讼。\n躁者使静，义者使动。\n仁使之修，虐戒之纵。\n险者使平，浮者使重。\n如此庶乎，殆可折衷。\n行矣勉之，斯言可诵。",
        "dynasty": "宋",
        "collection_info": null
    },
    {
        "uuid": "61db4a65b2d5efa1b01797fa13ac6bdd",
        "title": "送李守孝博",
        "author": "徐积",
        "content": "外官之重，其惟使乎。\n使者之重，兵政刑诛。\n持挈纲领，设施楷模。\n以实去僞，以清革污。\n善本须养，恶根必鉏。\n非严不肃，非宽不舒。\n非威不行，非信不孚。\n诸如此类，一不可无。\n而况百粤，岭阳海隅。\n其俗彍悍，戒吏侵渔。\n缓之则怀，扰之则吁。\n又况其徼，溪洞蛮居。\n虑要先定，戒须早图。\n使臣之重，不其然欤。\n命使维何，曰山阳守。\n维山阳守，其质忠厚。\n既明而恕，惟所自有。\n以严以威，以左以右。\n维恕维平，维详维精。\n所济维敏，所孚维诚。\n刑无必用，事皆原情。\n或虚其狱，或空其庭。\n称者盈巷，传者盈城。\n四境之内，尽为欢声。\n其体则庄，面无浮气。\n其目则瞭，心无所蔽。\n不激不诡，不迁不泥。\n亦不自务，亦不自恃。\n好谋好询，使臣所贵。\n维询维谋，何以酬之。\n维时武备，为国修之。\n我闻番禺，熙宁之前。\n弓手之外，枪手三千。\n总计一路，何啻万数。\n因而循之，不烦招募。\n可增其籍，可当土兵。\n不费斗粟，不用尺缯。\n其便如此，何惮弗兴。\n付之善吏，以成其能。\n训之练之，按阅有程。\n可如汉制，选择骁锐。\n号为奔命，无所不备。\n岂惟广东，自广而西。\n闻命即赴，势张力齐。\n如声如响，如鸷如飞。\n如决大水，从山赴溪。\n盖神速者，用兵之奇。\n仍坚其城，仍浚其池。\n虽有交趾，正如狐狸。\n伏藏窟穴，其何能为。",
        "dynasty": "宋",
        "collection_info": null
    },
    {
        "uuid": "fbdd6f3417a61bb4bec79b8ab01b4e8f",
        "title": "赠武夷旅人",
        "author": "徐积",
        "content": "武夷旅人，而有气节。\n不肯琐琐，亦不屑屑。\n持此守身，归慰其亲。\n既慰其亲，亦告乡人。",
        "dynasty": "宋",
        "collection_info": null
    },
    {
        "uuid": "1d6be8aab1b43bb34362439ea025c353",
        "title": "赠庞公",
        "author": "徐积",
        "content": "司马德操，来就庞公。\n杖履直入，名姓不通。\n坐其堂上，指挥呼索。\n催令作黍，云我有客。\n庞公妻子，堂下罗列。\n拜且听命，奔走陈设。\n此时庞公，适自外归。\n忽见司马，其喜可知。\n一堂之上，相从笑语。\n其旁观者，莫分客主。\n我读其书，爱其古风。\n真厚如此，精诚交通。\n量如溟海，义薄云空。\n至于妻子，亦为叹者。\n苟非其人，往往见駡。\n盖有是夫，而有是妇。\n能佐夫义，善敬夫友。\n可警薄俗，可示厥后。",
        "dynasty": "宋",
        "collection_info": null
    },
    {
        "uuid": "5f8b58efc6ddedf105ed714622c0b493",
        "title": "送裴守",
        "author": "徐积",
        "content": "维时西南，巴蜀一道。\n强楚侵疆，故蜀东徼。\n水激以猛，山迫而峭。\n人性坚悍，地形险要。\n孰往而使，孰抚而教。\n惟帝难之，乃眷东顾。\n曰山阳守，智足知务。\n能正而和，能察而恕。\n严所以立，宽所以辅。\n性不狎侮，躬有法度。\n是表是仪，可俾可付。\n其往钦哉，所居必裕。\n公拜稽首，驰传以起。\n入境褰帷，登山叱驭。\n设施有本，先后有序。\n可者立行，不可立去。\n公曰来汝，吏受约束。\n天子圣人，汝勿苛酷。\n民心无他，罪生不足。\n穷阎荒村，颓垣破屋。\n岂可罗网，更入牢狱。\n公曰兵官，当去其懦。\n贼侮则犯，贼畏则挫。\n勉之在勤，戒之在惰。\n兵要素练，慎勿安坐。\n公曰县尉，县无城郭。\n姦者鼠伺，狂者兽攫。\n一邑性命，弓手是持。\n选择补之，训练使之。\n即有能者，有以劳之。\n即不能者，戒之告之。\n在昔汉氏，蛮多变者。\n失信失恩，扰之故也。\n今则不然，有以处汝。\n德以服汝，威以御汝。\n恩以结汝，信以固汝。\n汝无自恃，皇帝神武。\n凡公敕戒，吏皆奉行。\n何法不恕，何刑不平。\n何兵不练，何技不精。\n一纲尽举，百为大成。\n盗贼衰息，蛮夷信服。\n四封之内，截然整肃。\n小人有依，良民受福。\n天子嘉之，驰传以召。\n慈母喜之，载色载笑。\n神亦祚之，永锡难老。",
        "dynasty": "宋",
        "collection_info": null
    },
    {
        "uuid": "454e436c3d7b1c750eb2be2ab7f4aaf3",
        "title": "送范宣德",
        "author": "徐积",
        "content": "客有斯人，而有美质。\n可养而充，其在不息。\n养之以正，充之以义。\n何适不可，何为弗至。",
        "dynasty": "宋",
        "collection_info": null
    },
    {
        "uuid": "fe6f615feda60ed159430ccec1852021",
        "title": "送李推官",
        "author": "徐积",
        "content": "物有所兴，因人而就。\n其人维何，所性忠厚。\n能谋而果，能明而究。\n身任其责，力成厥构。\n既成之法，可继于后。\n入门而东，自南而北。\n如污斯隆，如枉斯直。\n如塞斯通，如隘斯闢。\n如翼斯张，如衡斯举。\n如蔀斯赫，如閴斯睹。\n室有明窗，墙有坚堵。\n地无游蚁，穴无伏鼠。\n既完既成，既安既处。\n师乎师乎，岂可苟然。\n心为道本，身为义先。\n心之所无，道不可传。\n身之所无，口不可宣。\n唯正唯直，求己以全。\n以义以命，如耕平田。\n处心积虑，贯通神明。\n无忝乡校，勿负朝廷。\n成人子弟，慰人父兄。\n二三职事，其亦警戒。\n欲善诸外，先治诸内。\n存诚防邪，集义养气。\n作僞心劳，作德心逸。\n如此两句，守而勿失。\n谨佐尔师，各修其职。\n庶乎诸生，其则不远。\n已修加修，已善加善。\n不率者从，不类者变。\n子弟如此，父兄所愿。\n可慰乡人，可成学风。\n可酬其劳，可称厥功。",
        "dynasty": "宋",
        "collection_info": null
    },
    {
        "uuid": "fff2511058b1fefcfa261dd517ee2e82",
        "title": "送乔司法",
        "author": "徐积",
        "content": "乔掾循循，有如寒士。\n面无浮气，能训诸理。\n可养可充，曰正曰直。\n其维思诚，其在不息。",
        "dynasty": "宋",
        "collection_info": null
    },
    {
        "uuid": "18b850d515a00522c3a3a1b76f6e9dd5",
        "title": "送贾镇卿",
        "author": "徐积",
        "content": "萧县大夫，气质端劲。\n其中所养，不邪而正。\n正以辅才，恕以辅明。\n面无谀色，口无谀声。\n若斯人者，宜于王庭。\n而况一县，为惠为泽。\n恕所以惠，威所以立。\n猛宽得中，韦抗是也。\n诛姦殄寇，有贺齐者。\n东汉庞参，作守汉阳。\n政所以茂，实繄任棠。\n以君之正，以君常德。\n力追古人，是宜是适。",
        "dynasty": "宋",
        "collection_info": null
    },
    {
        "uuid": "841ed857bc6149da2809b3ba65c54485",
        "title": "可养一章赠别范子舟",
        "author": "徐积",
        "content": "可养可充，曰性曰气。\n以君美质，斯已可贵。\n养而充之，何所弗至。",
        "dynasty": "宋",
        "collection_info": null
    },
    {
        "uuid": "0f1d599fbc7050ccb8f9054d7d9cc9fa",
        "title": "送山阳宰",
        "author": "徐积",
        "content": "大夫三年，平恕如一。\n静而不烦，民安厥室。\n大夫去矣，何以述之。\n我述民言，民实德之。",
        "dynasty": "宋",
        "collection_info": null
    },
    {
        "uuid": "20bc199681492267bf71c2debf0449c7",
        "title": "赠吕公侍讲",
        "author": "徐积",
        "content": "我敬吕公，以其德齿。\n敬之爱之，何时已已。\n美哉吕公，文在其中。\n见乎外者，古人之风。\n维贤有德，神相其祉。\n何以祝公，勿药有喜。",
        "dynasty": "宋",
        "collection_info": null
    },
    {
        "uuid": "353add675e4207872a31a7d178e0d88f",
        "title": "送汪宫教",
        "author": "徐积",
        "content": "尧亲其亲，教官得人。\n所性忠厚，貌纯气真。\n学为耕稼，经为本根。\n实之为行，贲之为文。\n辞令出口，法度在身。\n大学小学，其谁弗循。\n循之维何，维义是适。\n不骄不肆，无邪无僻。\n大者敬义，如汉元王。\n小者乐善，如汉王苍。\n乐善敬义，何有不臧。\n保躬无悔，受福无疆。\n无疆之福，维顺维忠。\n维忠维顺，维师之功。",
        "dynasty": "宋",
        "collection_info": null
    },
    {
        "uuid": "7a5be56926061e86f52e27bc49c5343d",
        "title": "代诸生送蒋守  其一",
        "author": "徐积",
        "content": "明明楚侯，为国之光。\n王明是选，王命是将。\n皇皇者华，六辔如濡。\n辔且如濡，其德可孚。\n其孚维何，洁不可污。\n皇皇者华，六辔沃若。\n辔且沃若，其德可度。\n其度维何，清不可浊。\n洁也不污，清也不浊。\n德则不渝，泽则不涸。\n民则宜之，民则乐之，神亦作之。",
        "dynasty": "宋",
        "collection_info": null
    },
    {
        "uuid": "e7e0b7acfa9af6783bbdf20ef6bad547",
        "title": "代诸生送蒋守  其二",
        "author": "徐积",
        "content": "长淮之南，楚为最剧。\n守者为谁，以才以德。\n守既视事，未逾厥月。\n吏则胥畏，民则胥悦。\n物来必应，事至立决。\n守之动静，皆有法度。\n不苟不简，不暴不怒。\n处烦以敏，辅严以恕。\n庭无滞讼，狱无冤囚。\n民无愁叹，俗有歌讴。\n古之三府，谣言奏事。\n今岂不然，兼采公议。\n付之使节，是以用之。\n付之远俗，是以重之。\n其俗既平，其刑既清。\n章德表功，来朝两宫。\n两宫圣明，柱上记名。",
        "dynasty": "宋",
        "collection_info": null
    },
    {
        "uuid": "c87d7665d0ac2ac14fea784dd5f7f7eb",
        "title": "送山阳太守李公",
        "author": "徐积",
        "content": "维淮东南，孰为州最。\n曰李大夫，实劳于外。\n公虽老矣，方壮方刚。\n处剧而静，不烦以详。\n大率郡县，事如草芒。\n而况楚州，车轮中央。\n侯繇其衝，客出四旁。\n北迎大车，南乱巨航。\n公移私讯，骈檄交章。\n大夫酬应，谈笑以将。\n大夫甚健，日力有余。\n事至立决，罪无囚拘。\n教以好语，完其体肤。\n据案而坐，处之须臾。\n吏休两廊，庭中空虚。\n所以楚人，爱公之敏。\n挥刀截绳，弯弓射隼。\n敏所以辅，其本则明。\n穷姦破僞，窥心见情。\n譬如工师，譬如良匠。\n手无所设，目无所妄。\n物随以就，法随以施。\n大寻小尺，方矩圆规。\n嗟民虽愚，所以有几。\n曰敏曰明，曰公有体。\n曰不生事，曰不悖理。\n不阿不随，不激不诡。\n民以是悦，众以是和。\n何以送之，其可弗歌。\n在昔奏事，实采谣言。\n凡我乡党，宜歌斯篇。",
        "dynasty": "宋",
        "collection_info": null
    },
    {
        "uuid": "8c9e84f3eb9f5de2b21a9c408a55b77f",
        "title": "送江倅",
        "author": "徐积",
        "content": "昔之别驾，则有王祥。\n其民歌之，海隅称焉。\n今亦有人，能绍厥后。\n民之悦之，称不容口。\n庶民所见，乃其皮肤。\n见察情僞，见敏簿书。\n见法平恕，见狱空虚。\n事见无留，才见有余。\n己不敢肆，人安厥居。\n其所见者，止于君子。\n良士大夫，谓其所性。\n得之刚毅，所以能断。\n所以无蔽，所以敢为，所以勇义。\n决遣簿书，是其余事。\n汉之朱博，赵张龚尹。\n抚恤大众，何独古人。\n王祥虽贤，失在宝刀。\n正而平者，心则不摇。\n人或赠之，则弗受之。\n借曰受之，何佩有之。\n弗佩曰正，曰平维平，宜于朝廷。\n用之一方，一方之纲。\n在我者正，是谓为政。",
        "dynasty": "宋",
        "collection_info": null
    },
    {
        "uuid": "5908d38ab38bfc3571cb2dae2510a649",
        "title": "送蔡守",
        "author": "徐积",
        "content": "维淮之南，楚为剧州。\n守土之吏，孰明以周。\n蔡公既来，爰究爰乂。\n明维照姦，威维沮僞。\n维明维威，无敢恣睢。\n侯曰可矣，其治孔易。\n乃兴学校，示之本原。\n儒居儒处，礼容义言。\n乃修释奠，教民之恭。\n有严其色，有孚其颙。\n乃行乡饮，躬为主人。\n拜辱拜豆，盥洗献宾。\n其仪孔肃，其礼孔均。\n乃召父老，父老俱来。\n幅巾短褐，浩其盛哉。\n父老升矣，侯则兴矣。\n父老坐矣，侯则妥矣。\n父老未醉，笑歌其声。\n父老既醉，髪白颜頳。\n父老去矣，侯则举矣。\n馈之物矣，告之语矣。\n其语维何，维善是示。\n善者使修，恶者使止。\n告尔宗族，告尔邻里。\n维时父老，奉之以行。\n维时庶民，亦克用承。\n悖傲者沮，善良者兴。\n狠不敢鬬，强不敢凌。\n不义之讼，莫涉吾庭。\n行之期年，几移其风。\n吏事用简，狱牢数空。\n道上之物，必归其主。\n行路之人，无或敢取。\n逋攘慝姦，明其购赏。\n倾其巢穴，破其支党。\n侯曰未也，江淮之患，不备不虞。\n乃召尉逻，乃呼卒徒。\n乃张尔弓，乃操尔殳。\n乃坐乃作，乃驰乃驱。\n勇者乃奋，怯者乃舒。\n我备既强，我戎既整。\n小剽之攘，破胆缩颈。\n侯之方略，可以捍边。\n捍边如何，威名毅然。\n何兵不精，何城不坚。\n虏不敢犯，敌不敢前。\n侯有所祈，曾不旋日。\n雪霶雨零，舆濡衣湿。\n维其有德，将之以诚。\n神由以格，物由以亨。\n侯之为人，不患不恕。\n维恕维威，维民维宜。\n侯为使者，不患不威。\n维威维恕，维感维豫。\n侯之察狱，不患不明。\n维恕维明，维平维精。\n维时岭表，维时海隅。\n闻侯之风，既安且需。\n冤者使伸，戚者使愉。\n吏长则进，物残则除。\n抉其已垢，刮其已污。\n维有其才，无施不可。\n用之本朝，维良维佐。\n用之一方，一方之纲。\n嗟今之人，莫如侯者。\n侯之所为，可示天下。\n维其可示，是以可歌。",
        "dynasty": "宋",
        "collection_info": null
    },
    {
        "uuid": "d4055554cfefae244e232c811256ec07",
        "title": "谢李自明",
        "author": "徐积",
        "content": "养以其久，真以其积。\n维积维久，是以为德。\n德而德之，或表而失。\n德而弗德，然后能造。\n孰为斯施，孰为斯报。\n德其德者，伐干以斧。\n弗德其德，培以根土。\n德乎斯乎，其孰御乎。",
        "dynasty": "宋",
        "collection_info": null
    },
    {
        "uuid": "b5c8e6033f63870e506712b7eaf67244",
        "title": "赠胡大夫",
        "author": "徐积",
        "content": "兵有三难，一曰难知。\n二曰难处，三曰难言。\n眇忽精微。\n伟哉胡公，讲辨必精。\n以兵为难，是为知兵。\n是为力学，是为老成。\n惜乎老矣，未见设施。\n其谁知公，胸中之奇。\n弗施于兵，施于有政。\n所在所居，斯民之幸。",
        "dynasty": "宋",
        "collection_info": null
    },
    {
        "uuid": "278426a33387b8b18abdd41315b43106",
        "title": "送吕清叔  其一",
        "author": "徐积",
        "content": "寒水如烟霜似雪，半夜疏窗透明月。\n此时有客正不眠，淮上吟声无断绝。",
        "dynasty": "宋",
        "collection_info": null
    },
    {
        "uuid": "4f6333ab06c7e16733b4917ebc1d9c94",
        "title": "送吕清叔  其二",
        "author": "徐积",
        "content": "昨夜月初圆，今宵月初缺。\n月圆月缺本无情，惟有文通恨难说。",
        "dynasty": "宋",
        "collection_info": null
    },
    {
        "uuid": "27c79804a1f2b6f35e19558dfc0ad39d",
        "title": "送吕清叔  其三",
        "author": "徐积",
        "content": "惨惨黄昏天欲雪，萧萧淮浦人声绝。\n风击寒云雁正鸣，客眠孤棹灯方灭。",
        "dynasty": "宋",
        "collection_info": null
    },
    {
        "uuid": "410e52b24c25fa055890d4582e56a526",
        "title": "赠王观文",
        "author": "徐积",
        "content": "一自西征登将坛，探其窟穴除其残。\n邻羌余喘虽偷安，匈奴右臂殊不完。\n闻公姓字摧胆肝，穹庐部落匿可汗。\n何当饮马朔海干，雄文高勒燕然山。\n古来从事多壮夫，凯歌得意更豪麤。\n共公谈笑观投壶，醉笔挥成露布书。\n归来却佐神圣王，爱贤乐道不敢忘。\n德功甚盛谦尊光，始终一节郭汾阳。",
        "dynasty": "宋",
        "collection_info": null
    },
    {
        "uuid": "9bcd88ef5331e16ea8232793c2217370",
        "title": "答张文刚",
        "author": "徐积",
        "content": "张子问着书，使我长嗟吁。\n有意在黄绢，无能任白驹。\n筋力如老骥，颐颔生霜鬚。\n二子少且壮，努力相雕枯。",
        "dynasty": "宋",
        "collection_info": null
    },
    {
        "uuid": "cf8badd0854edec30113222d6a1d8a1f",
        "title": "答刘子静",
        "author": "徐积",
        "content": "风兰不復采，风树何由静。\n一日復一日，大龙自驰骋。\n无限好花开，何异秋风景。\n洒泪报君诗，正是鹤孤警。",
        "dynasty": "宋",
        "collection_info": null
    },
    {
        "uuid": "94d57d2e317e431fc35d48a21c9a81cc",
        "title": "答颖叔",
        "author": "徐积",
        "content": "大使莫忧淮上叟，万事付之诗与酒。\n若问我家何所营，为比陶潜少三柳。",
        "dynasty": "宋",
        "collection_info": null
    },
    {
        "uuid": "51f9ded6deed4cb7bdc8490110fbe735",
        "title": "和张文潜晚春  其一",
        "author": "徐积",
        "content": "春在亦饮酒，春去亦饮酒。\n若问此閒时，便是无何有。",
        "dynasty": "宋",
        "collection_info": null
    },
    {
        "uuid": "fa9aa9daf78dd47ff09e7e9a0e02f136",
        "title": "和张文潜晚春  其二",
        "author": "徐积",
        "content": "昨日枝头红，鲜鲜染人指。\n今朝寻不见，已在污泥底。",
        "dynasty": "宋",
        "collection_info": null
    },
    {
        "uuid": "4e7170c739707cdab401974bf6834ed3",
        "title": "和张文潜晚春  其三",
        "author": "徐积",
        "content": "麦颖未黄干，桑实半红湿。\n恰得一犁雨，田事正火急。",
        "dynasty": "宋",
        "collection_info": null
    },
    {
        "uuid": "fcf7efa90fcf3f3b9b71979f9a2ea10d",
        "title": "和张文潜晚春  其四",
        "author": "徐积",
        "content": "人事无如何，多于道傍草。\n但问酒有无，莫管老不老。",
        "dynasty": "宋",
        "collection_info": null
    },
    {
        "uuid": "ee8a94f2c7580ee3c489b78e150f1112",
        "title": "和张文潜晚春  其五",
        "author": "徐积",
        "content": "人生少娱乐，閒日亦有数。\n药草正肥时，好望云山去。",
        "dynasty": "宋",
        "collection_info": null
    },
    {
        "uuid": "e6e28eaca71dce3f7f2af17eee91451e",
        "title": "和张文潜晚春  其六",
        "author": "徐积",
        "content": "风暖燕窠牢，云晴鸟翅健。\n物生自有乐，亦各适其愿。",
        "dynasty": "宋",
        "collection_info": null
    },
    {
        "uuid": "5d670fdea1c052c76e9d8a98f0618233",
        "title": "示诸生",
        "author": "徐积",
        "content": "子莫为文学纤丽，须是浑浑有古气。\n本源要在养诸中，不然恐汝为时辈。",
        "dynasty": "宋",
        "collection_info": null
    },
    {
        "uuid": "ee7c0bd3dcd2d1e3b8954f06a2f23b88",
        "title": "谢张尉",
        "author": "徐积",
        "content": "鱼葅乃以玉版名，可将苦酒试光明。\n张华陆机勿下筯，盘中恐作霹雳声。",
        "dynasty": "宋",
        "collection_info": null
    },
    {
        "uuid": "59eee56c8c7fc5f9b418ee5f3c220e3f",
        "title": "送秦漕",
        "author": "徐积",
        "content": "以身送客情几何，以心送客情最多。\n任意所之无远近，不论山险与风波。",
        "dynasty": "宋",
        "collection_info": null
    },
    {
        "uuid": "34e097fd001809aa973c49a11b0dd9a2",
        "title": "赠郑毅夫",
        "author": "徐积",
        "content": "摩天羽翮森森齐，胸中壮气蟠虹霓。\n区区世俗谁相知，青云歧路看如泥。",
        "dynasty": "宋",
        "collection_info": null
    },
    {
        "uuid": "9ff7c14e1cc0414f081d09dc7682caed",
        "title": "送陈长官赴衡阳",
        "author": "徐积",
        "content": "楚天摇落霜风早，山色依依江渺渺。\n洞庭水寒帆影孤，雁声正在衡阳道。\n君不见屈原憔悴贾生夭，遗恨至今犹未了。\n日晚江头船住时，行人莫望江边草。",
        "dynasty": "宋",
        "collection_info": null
    },
    {
        "uuid": "c1c3999f9285188159e87c663e6f3a10",
        "title": "南山有奇木赠慎彦邻",
        "author": "徐积",
        "content": "人皆患穷饿，子独无寒饥。\n子乃何为者，汲汲售于是。\n汉之公孙弘，唐之张柬之。\n子岂不知此，与世相驱驰。\n南山有奇木，荦荦松桧姿。\n此木在深山，年代不可知。\n烟云终日荫，雨露早夜滋。\n一干可为栋，一枝可为榱。\n耽耽廊庙中，小大皆可施。\n子岂不知此，汲汲将何为。\n子其自努力，发愤而忘疲。\n孔孟非异域，行者皆可几。\n退之虽绝足，大步亦可追。\n嗟子之兄弟，与我如四支。\n余言子其听，无使我歔欷。",
        "dynasty": "宋",
        "collection_info": null
    },
    {
        "uuid": "d13e6c8a1cc01cae6f9c1cea9ea5c2c3",
        "title": "答何楚才",
        "author": "徐积",
        "content": "有客能操耒，而舍其良田。\n有客善攻玉，而探珠于渊。\n二者之是非，子以谓何如。\n子乃舍所急，若是其渠渠。\n然余有二说，可为不可为。\n所为不可者，子家无寒饥。\n所谓可为者，奉养之所资。\n余此二说者，子当慎择之。\n余尝奇子貌，亦尝怜子文。\n不能为子谋，嗟哉空云云。",
        "dynasty": "宋",
        "collection_info": null
    },
    {
        "uuid": "cb14e5b426d0073e5aac508f928793b4",
        "title": "还崔秀才唱和诗",
        "author": "徐积",
        "content": "元白有余势，孟韩无困辞。\n子美骨格老，太白文采奇。\n当时大道久破碎，人人文字萎薾而支离。\n天生数子将卓卓，鸱鸮正成羣，一鹗摩天飞。\n嗟君不与数子共，使君逸气填塞无所施。\n我来虽无知，黄金白玉看如泥。\n自从诗卷一入手，掣然直上青云梯。\n十宵不睡亦不困，厌宾日日关柴扉。\n秋风猎猎吹横河，苍天万里生银波。\n起来半夜吸一口，睡魂酒病都消磨。",
        "dynasty": "宋",
        "collection_info": null
    },
    {
        "uuid": "b93a588d1e743e2dd4e69531cdc60196",
        "title": "赠慎叔良  其一",
        "author": "徐积",
        "content": "昔日黑头交，今为白髪叟。\n约是三十年，情好于此久。\n且待花开时，同把一盏酒。\n君看我门前，兼有两株柳。",
        "dynasty": "宋",
        "collection_info": null
    },
    {
        "uuid": "f616f0aaa4460bba5ae7794fb96a1e79",
        "title": "赠慎叔良  其二",
        "author": "徐积",
        "content": "昨日故人来，慰此白颔叟。\n两叟忽相见，面色如饮酒。\n将此酒色面，抵却春风寒。\n饮酒岂易比，欢好良所难。\n我已五十八，君已五十七。\n人生勿草草，两公须努力。",
        "dynasty": "宋",
        "collection_info": null
    },
    {
        "uuid": "b452e69d0e4068aad17bc25e0f06419e",
        "title": "赠慎叔良  其三",
        "author": "徐积",
        "content": "相逢便吐胸中奇，直道而交与世违。\n砚席已逾三载共，鸾凰须约一时飞。\n嗟予从事于今僻，似子知音自古稀。\n好去上书言得失，买臣犹取虎符归。",
        "dynasty": "宋",
        "collection_info": null
    },
    {
        "uuid": "404c58566de4fe680ae0e753a2bb341b",
        "title": "赠卢鲁山  其一",
        "author": "徐积",
        "content": "充囊勿用钱，古律长短篇。\n子勉如不已，斯文终可传。",
        "dynasty": "宋",
        "collection_info": null
    },
    {
        "uuid": "4ef03e71c991203f70a4ff15acde50ed",
        "title": "赠卢鲁山  其二",
        "author": "徐积",
        "content": "一诗将两年，不出非空然。\n为子有佳行，重为进德篇。\n孔孟有常处，四通八达路。\n其道甚坦夷，行之莫能御。\n夜思而昼行，求至慎勿遽。\n存诚防他歧，积微从寸步。\n积之能不已，其率可驰骛。\n仁义固其常，忠信乃先具。\n正直常与游，前却慎勿顾。\n所谓气马者，尤宜审其御。\n孟子言最详，扬雄亦深悟。\n勉之復勉之，子无忽吾语。\n凡我今之人，皆欲达其所。\n而况乡闾中，待君为处女。",
        "dynasty": "宋",
        "collection_info": null
    },
    {
        "uuid": "66135bc33ac2952fb4bdf93a6947d553",
        "title": "寄秦少游",
        "author": "徐积",
        "content": "子用心于我，知者蔡彦规。\n彦规今死矣，谁能述所为。\n若说子用心，古人如此稀。\n顾我不能报，临老形于诗。",
        "dynasty": "宋",
        "collection_info": null
    },
    {
        "uuid": "2134fc5b953bbadb17e8ea3da59342db",
        "title": "赠钱思权  其一",
        "author": "徐积",
        "content": "好笑两学官，果然作不了。\n子去恐无船，我眠幸有草。\n君看野田中，閒花亦不少。\n昨日有人来，赠我吟诗藁。",
        "dynasty": "宋",
        "collection_info": null
    },
    {
        "uuid": "ed8d0f27c5a5527103f1a5ad169da5a3",
        "title": "赠钱思权  其二",
        "author": "徐积",
        "content": "有客叩茅庐，时来见鳏老。\n今朝二十七，春风有多少。\n共子乐有余，如何醉不倒。\n坐中忽索马，归慰亲怀抱。",
        "dynasty": "宋",
        "collection_info": null
    },
    {
        "uuid": "2d84534997b5dd4148a67eba8c488094",
        "title": "赠钱思权  其三",
        "author": "徐积",
        "content": "有客怀刚义，无物能干抱。\n堂有白头亲，惟忧甘旨少。\n其家十五口，行计亦草草。\n也须谋饘粥，不可使饥倒。",
        "dynasty": "宋",
        "collection_info": null
    },
    {
        "uuid": "f47f13a3f2ff2907c720d8effd9115e2",
        "title": "赠钱思权  其四",
        "author": "徐积",
        "content": "同室与乡邻，势与他人异。\n义当同子去，岂敢徇于利。\n但恐登舟时，无以慰亲意。\n沽与玉瓮醅，岂烦酒官义。",
        "dynasty": "宋",
        "collection_info": null
    },
    {
        "uuid": "7b46412d7088e324085e18e95832c56e",
        "title": "赠袁评事",
        "author": "徐积",
        "content": "今年七十岁，岁岁增康宁。\n人閒有寿鹤，天上有寿星。\n更若欲齐椿，但看南华经。",
        "dynasty": "宋",
        "collection_info": null
    },
    {
        "uuid": "0c2c4d36e62a1299108e7faddfb6b026",
        "title": "大河上蒋宝文",
        "author": "徐积",
        "content": "大河者大事，我辈安足明。\n野人好狂言，夫子知本情。\n念此有官守，不可从公行。\n心方愧古人，渤海之王生。",
        "dynasty": "宋",
        "collection_info": null
    },
    {
        "uuid": "1c3cff2513ded24b1a36aa9c84c34e1e",
        "title": "寄王十七丈",
        "author": "徐积",
        "content": "舒州怀宁尉，是我丈人行。\n两遗小书去，其礼若非抗。\n何德称殊礼，胡颜拜首贶。\n更致附吟哦，以问公无恙。",
        "dynasty": "宋",
        "collection_info": null
    },
    {
        "uuid": "48242ff955911f653667541435d6169a",
        "title": "寄张芸叟",
        "author": "徐积",
        "content": "豳有张芸叟，言行俱无邪。\n摄官为别驾，虢州仍近家。\n寄书来报我，便可取其兄。\n两缣为一被，同卧復同行。",
        "dynasty": "宋",
        "collection_info": null
    },
    {
        "uuid": "c193e4152e21aeb908701433a8ad6d8b",
        "title": "寄吴安中",
        "author": "徐积",
        "content": "十月十四日，人自江东来。\n书询杜微病，粟代陆生梅。\n高义有如子，恤病而救灾。\n老身将入土，报之何如哉。",
        "dynasty": "宋",
        "collection_info": null
    },
    {
        "uuid": "5d946be4c09d37a73121304bf6b3f621",
        "title": "赠魏教谕",
        "author": "徐积",
        "content": "酒官幸得风流掾，任贵须沽不须贱。\n共君吟笑醉春风，诗似阳春共黄绢。\n祝君长作白头吟，台背肌肤冻黧面。",
        "dynasty": "宋",
        "collection_info": null
    },
    {
        "uuid": "c4cc8e171bff14d662e6059ab091327d",
        "title": "赠陈诚父",
        "author": "徐积",
        "content": "东海陈诚父，回身过山阳。\n登时来见我，言恕而行方。\n主人太山野，薄意似酒浆。\n仍劝客莫饮，恐酒有所伤。",
        "dynasty": "宋",
        "collection_info": null
    },
    {
        "uuid": "3cd2f474791f3f73707f65978a20e23c",
        "title": "赠张才父",
        "author": "徐积",
        "content": "自笑陶潜辈，相逢却论兵。\n谁知阵上客，时访郭西生。\n喜公抱忠义，顾我非纵横。\n今来求笃论，古事聊一评。\n奇正要两存，众寡不可轻。\n兵间有万变，所惭思弗精。",
        "dynasty": "宋",
        "collection_info": null
    },
    {
        "uuid": "3bcf13701a4feced38b94580f7354779",
        "title": "赠陈纠",
        "author": "徐积",
        "content": "子来别我时，送子到巷口。\n约去百步地，出巷更引首。\n乃与二三子，回所舍依依。\n故人情可见，何用送行诗。",
        "dynasty": "宋",
        "collection_info": null
    },
    {
        "uuid": "97e225f269206bf7bdcdbedab7de79a6",
        "title": "和蒋龙图  其一",
        "author": "徐积",
        "content": "公之所设施，道德之余事。\n有性给其才，无物蔽其意。\n大车积以载，牛刀迎者解。\n以要操其纲，以妙观其会。\n善誉不尽知，善毁没可讥。\n校之古人辈，彼若有所为。\n公之所然者，以智不以凿。\n其力日以裕，其济日以博。\n至于我曹者，使相望相闻。\n犹能领官属，携诗叩吾门。\n先看陶家柳，次看陶家菊。\n茶中许投花，坐上呼燃烛。\n顾我为乐叟，勉我以不倦。\n我是孟东野，终附郑公传。",
        "dynasty": "宋",
        "collection_info": null
    },
    {
        "uuid": "a668c05f99b163d779303d55b4d60a29",
        "title": "和蒋龙图  其二",
        "author": "徐积",
        "content": "鹢口衔波船过猛，樯幔排云北风紧。\n耽吟俊老绣衣寒，传诗急使筠筒冷。\n诗同使者从何来，谢安枕上吟哦回。\n吟哦去望江南雪，雪中往往梅花开。",
        "dynasty": "宋",
        "collection_info": null
    },
    {
        "uuid": "2421db3fcc2e76bbeb4b97fbb5d63d1c",
        "title": "和李自明",
        "author": "徐积",
        "content": "自明多奇辞，更为奇怪歌。\n好共卢仝骑绿耳，吟哦直上昆崙坡。\n更令张旭辈，醉中挥笔书嵯峨。\n安用呼老子，两脚跨橐驼。\n有命得坚疾，无术除沉痾。\n一从水木迭用事，肺为废物囚网罗。\n而况小暑之后有初伏与大暑，更添热厉兼昏魔。\n骨閒赫赤炭丸走，皮上烘炙铁手摩。\n有时一屋之内但觉汤火近，不辨镬与锅。\n手持匕箸腹先胀，酒到喉咙颜已酡。\n青黏漆叶无所用，鸟伸熊顾其奈何。\n五臟孰云可湔洗，百骸终恐生虫窠。\n脱身难上赤霄路，梦魂忽泛沧溟波。\n沧溟尽处是星汉，有人常弄机与梭。\n枯槎去后更无客，历历赤桂来经过。\n取得良书挂牛角，持将斗柄吞明河。\n但把明河吞满腹，不去龙田拾瑶玉。\n便控鳌头出海来，霞点云痕在眉目。\n起穿两柳行青莎，怪歌使我须吟哦。\n吟哦作文非小事，要为法度后世无讥诃。\n大抵文章本诸内，归之无憾斯平和。\n拟之于经辅之友，精讲明辩相切磋。\n君虽病肝，其心可用教。\n我虽病肺，心亦不自阿。\n日夜思索，已矣老矣，所学亡失多。",
        "dynasty": "宋",
        "collection_info": null
    },
    {
        "uuid": "b824b2f7bc2171398119cac850258719",
        "title": "和倪敦復  其一",
        "author": "徐积",
        "content": "一别北轩君，参商与胡越。\n先声从西来，尘榻为君拂。\n吟行时引头，吟坐即摇笔。\n未见问行人，既见惜短日。\n缓颊相问劳，剧谈尽忠切。\n耳窍虽塞豆，口角自流沫。\n崔子祥而论，祝令闵且说。\n篱閒菊参差，樽中酒澄澈。\n把酒互相劝，投菊两不绝。\n客主莫分辨，僮仆亦娱悦。\n若比庞公家，妻子不罗列。\n悔令唱骊歌，惜不醉寒月。\n念子为令尹，行义高突兀。\n当官志不回，敛版腰可折。\n与俗皆背驰，而慕古遗烈。\n竹节生便坚，剑气久已发。\n其时东野外，频烦大夫谒。\n篇章日相寻，气势谁可遏。\n仍携大轴来，使我两目阅。\n人事有合离，岁月成恍惚。\n逸翮腾方高，骏马足不蹷。\n子实不我忘，我亦不子忽。\n与之气类同，见之心欲豁。\n金城不可破，铁槊不可夺。\n择交盖已定，言志亦已合。\n布阵诗甚详，挥洒手不歇。\n更约临行时，斯言可赠别。",
        "dynasty": "宋",
        "collection_info": null
    },
    {
        "uuid": "378ae0c823a926e6fa8ab4383911169d",
        "title": "和倪敦復  其二",
        "author": "徐积",
        "content": "县令醉时花满睫，县令卧时云满榻。\n其时北面竹轩凉，雨声霎罢风飒飒。\n美人争唱醒酒歌，湿透红绡声未匝。\n玉容沃以沉香水，瑶槃冻屑珠玑杂。\n魂梦适从何处来，帐中犹把浮云踏。\n自说骑鸾向阆风，到时玉洞诸仙合。\n只被桃花迷杀人，行顾瑶关忽双阖。\n枕上犹能走笔吟，纍纍吐出珠千蛤。\n压倒唐时白与元，两翁相顾如何答。",
        "dynasty": "宋",
        "collection_info": null
    },
    {
        "uuid": "a24692d9c0fa9535a38d82eb9adf9c7e",
        "title": "答范君锡  其一",
        "author": "徐积",
        "content": "醉中吟问风流掾，酒价太高何日贱。\n如何使我典衣沽，诗人未有春衫绢。\n诗人有酒不须歌，自有春风四面多。\n山阳才吏倪大夫，烦君为我特致书。\n正月腊寒犹未去，诸君吟坐待围炉。",
        "dynasty": "宋",
        "collection_info": null
    },
    {
        "uuid": "bcb298904e2d59d55325f238b6102ed4",
        "title": "答范君锡  其二",
        "author": "徐积",
        "content": "报漫翁，无钱可沽酒。\n青衫典不得，黄卷卖不售。\n借问公田中，秫米种几斗。\n休管将来旱与水，莫为妻儿种粳米。\n兄来留下二万钱，送与酒家主人未。\n不然何计见春风，空将花插白头翁。\n簿书营营几时了，何如载酒访扬雄。",
        "dynasty": "宋",
        "collection_info": null
    },
    {
        "uuid": "1a5c3e96cb2a8aa8acf98e87dae4362b",
        "title": "答范君锡  其三",
        "author": "徐积",
        "content": "漫翁俊逸几无偶，安得吟诗类中酒。\n却是蓬头枕上吟，不知还有人嗔否。\n漫翁春思今如何，但觉新诗老更多。\n却应笑我粗豪甚，颇似将军出塞歌。",
        "dynasty": "宋",
        "collection_info": null
    },
    {
        "uuid": "e445735d9293243a3cda6c69f8cbd532",
        "title": "呈周裕之",
        "author": "徐积",
        "content": "海陵周裕之，又为淮上客。\n来寻南郭路，不见张宜伯。\n宜伯在京口，不知谁与游。\n时时应北望，只可见瓜州。",
        "dynasty": "宋",
        "collection_info": null
    },
    {
        "uuid": "32f30ad072505fe31ce3033b4f8d726c",
        "title": "恨君不作洛阳客",
        "author": "徐积",
        "content": "余虽不作洛阳客，自有吟魂兼醉魄。\n吟魂醉魄御风行，看尽千花万花色。\n宁知洛浦有人留，挽定春衫归不得。\n脱身误入嵩山中，山中逢见白鬚翁。\n欢然借我双金童，须臾引入花林中。\n乱花深处迷西东，花光照天香熏空。\n金盆挹酒双瑶钟，酒酣邀我吟春风。\n绀云千丈挥玉虹，搜罗万变穷神功。\n有人飞下紫霄峰，酬诗解佩声玲珑。\n余方却步不与语，笑余不似郑交甫。",
        "dynasty": "宋",
        "collection_info": null
    },
    {
        "uuid": "d681c479c9aa2782ff5476fd449ff42c",
        "title": "答钱思权",
        "author": "徐积",
        "content": "两箇学官位，都来一步地。\n青眼与白眼，五日不相视。\n子为道涂行，我为刀笔吏。\n两者较勤劳，大同而小异。",
        "dynasty": "宋",
        "collection_info": null
    },
    {
        "uuid": "7e2c49a79997ff5c209fb608bb7624ff",
        "title": "妾薄命",
        "author": "徐积",
        "content": "妾家本住吴山侧，曾与吴姬鬬颜色。\n燕脂两脸绿双鬟，有貌有才为第一。\n十岁能吟谢女诗，十五为文学班姬。\n十六七后渐多难，一身困瘁成流离。\n尔后孤贫事更多，教妾一身无奈何。\n其时痴騃被人误，遂入朱门披绮罗。\n朱门美人多嫉妒，教妾一身无所措。\n眉不敢画眼不抬，饮气吞声过朝暮。\n受尽苦辛人不知，却待归时不得归。\n罗衣满身空挹泪，何时却着旧时衣。",
        "dynasty": "宋",
        "collection_info": null
    },
    {
        "uuid": "d385e5159182ae428677dd7447135353",
        "title": "如今",
        "author": "徐积",
        "content": "如今八月九月时，吟翁还爱黄菊篱。\n及见清风杨柳枝，时时对柳呼酒卮。\n头颅半秃牙齿稀，村田未去寻牛衣。\n为唱骊驹不及时，主人先道无庸归。",
        "dynasty": "宋",
        "collection_info": null
    },
    {
        "uuid": "7802b6dc6a29b2b801ae6e513ff77eab",
        "title": "梦中作",
        "author": "徐积",
        "content": "诗翁吟袖忽翩然，使脱红尘腾紫烟。\n一身病骨如生翅，两道银河不用船。\n奔星相随趁明月，鸣鸾引去追飞仙。\n琅玕树下夜宴起，云童为汲瑶山水。\n仍遣诗筒寄阆风，诗筒落下烟霞中。\n人閒知是吟哦翁，举头齐望青冥空。",
        "dynasty": "宋",
        "collection_info": null
    },
    {
        "uuid": "413a5b88557bb641b61ebebb97555e69",
        "title": "谁何哭",
        "author": "徐积",
        "content": "谁何哭，哀且危。\n白头母，朱颜儿。\n儿忽舍母去，母何用生为。\n架上有儿书，箧中有儿衣。\n儿声不復闻，儿貌不復窥。\n谁何哭，哀復哀。\n肠未绝，心先摧。\n母恃儿为命，儿去不復来。\n朝看他人儿，暮看他人子。\n一日一夜閒，十生九復死。\n君不见昨夜人静黄昏时，含辛抱痛无人知。\n其时忽不记儿死，倚门引颈望儿归。",
        "dynasty": "宋",
        "collection_info": null
    },
    {
        "uuid": "aad7765049530ac058f7141d458d0521",
        "title": "客去",
        "author": "徐积",
        "content": "客去即吟诗，吟诗即饮酒。\n时时进一杯，往往积成斗。\n贪忆洛阳花，忘却江头柳。\n借问别离客，得似寻常否。",
        "dynasty": "宋",
        "collection_info": null
    },
    {
        "uuid": "84f71ba37bbb0e3b051bf11cac12e43e",
        "title": "醉中咏牡丹",
        "author": "徐积",
        "content": "此花未开时，美子藏深闺。\n香心若无有，深浅何由知。\n前日花忽开，美人放出深闺来。\n春风尽日不相管，鶑是郎兮蝶是媒。\n谁将金钱掷西子，笑中不掩燕脂腮。\n君王亲执紫金盏，太真又醉白瑶台。\n此花万态不可说，莫教容易为尘埃。\n我心虽然淡如水，为花一醉何辞哉。",
        "dynasty": "宋",
        "collection_info": null
    },
    {
        "uuid": "2f2f876c6df640410de0e0d588efd5ae",
        "title": "杨柳枝",
        "author": "徐积",
        "content": "杨柳杨柳復杨柳，舞罢青衫困垂手。\n相如病思最多情，沈约才清更酣酒。\n君看好鸟鸣枝閒，日与春风问安否。\n清明前后峭寒时，好把香绵閒抖擞。",
        "dynasty": "宋",
        "collection_info": null
    },
    {
        "uuid": "2dcb4534ec59204bfeb1a8a758fa4b3f",
        "title": "睡  其一",
        "author": "徐积",
        "content": "睡入凈域居，梦有殊方乐。\n不须泛海装，去采神仙药。\n手闢黄金阙，足踏巨鳌殻。\n更作西方行，真到昆崙脚。",
        "dynasty": "宋",
        "collection_info": null
    },
    {
        "uuid": "91b078d141c96a761b452e147d81b33e",
        "title": "睡  其二",
        "author": "徐积",
        "content": "人莫嗟劳生，睡者吾一乐。\n困来入醉乡，梦去得仙药。\n瘦胫鹤伸足，老背龟侧殻。\n日出纸窗明，烟霞忽失脚。",
        "dynasty": "宋",
        "collection_info": null
    },
    {
        "uuid": "d2e8299ad1a98f678e9e3c3aa4f404be",
        "title": "醉题友人诗后",
        "author": "徐积",
        "content": "可惜两眼青，不见一室白。\n为子吟喉干，使我酒面赤。\n醉中一夜骑鸾凤，麻姑空敞桃花洞。\n南楼下去北轩中，西关放过东皋梦。",
        "dynasty": "宋",
        "collection_info": null
    },
    {
        "uuid": "587bad96ded668d7e64595c350b8e655",
        "title": "同门人夜看花示卢鲁山",
        "author": "徐积",
        "content": "罢酒已半夜，重来慰幽花。\n可惜遭风雨，太半成泥沙。\n移坐环其丛，含香嚼其华。\n五人摘满手，归来千万葩。",
        "dynasty": "宋",
        "collection_info": null
    },
    {
        "uuid": "38e5da191ffee2d1ade0194d467972b0",
        "title": "谢人惠梅花",
        "author": "徐积",
        "content": "江南费尽春风力，岭头驿使无消息。\n有人赠我一枝花，满面春风与春色。",
        "dynasty": "宋",
        "collection_info": null
    },
    {
        "uuid": "34675447e5b130dfaee617d0bb36b3ec",
        "title": "代简招魏君",
        "author": "徐积",
        "content": "诗老今朝颇安否，且来同酌一杯酒。\n虽无鼓吹相欢娱，自可笑吟相拍手。",
        "dynasty": "宋",
        "collection_info": null
    },
    {
        "uuid": "dc3b26c205e88a056dcc871e99a43790",
        "title": "偶题",
        "author": "徐积",
        "content": "轺车使者良苦辛，手持汉节入红尘。\n青嶂断时初见日，黄沙飞处不逢人。\n妾身安在何足恤，红帘翠幙遮罗裙。\n男儿大抵贵忠义，而况委质为人臣。\n不忧死节奉王事，但恐偷生为妾身。\n妾嫁郎时尚痴騃，可惜黄金如土卖。\n误将玉体与儇儿，身卧污泥佩兰茝。\n无礼无义将奈何，但抱罗衣千万带。\n欲令高节比梁鸿，说与墦閒仍不改。\n莫嗟远别离，离合良有时。\n所愿君自爱，养取胸中奇。\n莫恨别离久，愿君自持守。\n所守义或非，得之适为丑。\n君莫爱妾身，妾以死奉君。\n一片玉为面，百尺布裁裙。\n子亦当何如，为国爱其躯。\n一节死不变，如妾事吾夫。\n束带人待行，牵衣未能别。\n遗子酒一卮，听我歌三阕。\n其一献君寿，白髪为君偶。\n其二祝康宁，玉体和而平。\n其三无累家，无令妾咨嗟。\n不患不富贵，所患入于邪。",
        "dynasty": "宋",
        "collection_info": null
    },
    {
        "uuid": "508810d2296d4202608be9357bb5e1dc",
        "title": "三月三日作",
        "author": "徐积",
        "content": "今朝乃是三月三，三分春色二分去。\n一分春色能几多，吟翁老病无如何。\n却思翁在秦中时，年少爱游山与溪。\n其时人物如神仙，手携酒榼擎花枝。\n人不惜钱似痴騃，乞者与之见者买。\n人人俱着好衣裳，处处纷纷成五采。\n山上山前闹如市，人半归时城欲闭。\n西溪最是柏坡头，人家占却无閒地。\n更有几处入城早，清明上巳踏芳草。\n若无疾病与死亡，人家大抵无烦恼。",
        "dynasty": "宋",
        "collection_info": null
    },
    {
        "uuid": "c39941794c53fbe347bef28cae935c8c",
        "title": "雁从何处来",
        "author": "徐积",
        "content": "雁从何处来，正望东南飞。\n毛閒认白露，肚下看残晖。\n浮云共烟水，日夜为所依。\n衡阳是故山，但恐故人稀。",
        "dynasty": "宋",
        "collection_info": null
    },
    {
        "uuid": "d62eb74f60162cd9cd5fef1afaa901c5",
        "title": "金沙行",
        "author": "徐积",
        "content": "关西不雨凡几城，孜孜谁独劳其情。\n镇潼太守真贤明，驱车远有金沙行。\n春空破碧幢高旌，东风环佩锵瑶琼。\n溪翁不钓童不耕，隆隆千里讴歌声。\n从容祷罢残霞横，莲花顶上微云生。\n云兮云兮云莫停，霈然一洒尘埃清。",
        "dynasty": "宋",
        "collection_info": null
    },
    {
        "uuid": "3025d89b9de4f26cafa34e1b1b6d71af",
        "title": "梦李白",
        "author": "徐积",
        "content": "乌纱巾，紫绮裘。\n梦中太白从吾游，陶陶烂醉江山秋。\n半夜起来觅不见，头背长安泪如霰。",
        "dynasty": "宋",
        "collection_info": null
    },
    {
        "uuid": "91017153debf87d4da45f2a712e806aa",
        "title": "好笑南郭翁",
        "author": "徐积",
        "content": "好笑南郭翁，白鬓爱杨柳。\n如今十月后，犹饮菊花酒。\n杨柳色渍面，菊花香渍牙。\n喉咙溜香汁，肠胃浮香葩。\n所饮几何酒，所吟无限诗。\n若言丝与管，便是吟哦时。\n心无一事累，意与千古期。\n一身成土木，两脚登云霓。\n但欲比陶潜，岂肯为杜微。\n公有如此客，可不使公知。\n更问公安否，且喜公来归。",
        "dynasty": "宋",
        "collection_info": null
    },
    {
        "uuid": "13423046b26bf9a6c4153c3109744ea8",
        "title": "观草  其一",
        "author": "徐积",
        "content": "一从有意惜庭芜，几日无心到杨柳。\n好色尽归帘下翁，余光掬与船中叟。\n绀液难从日下干，芳姿易向霜中老。\n纔到春还车马稀，青青胜却朱颜好。",
        "dynasty": "宋",
        "collection_info": null
    },
    {
        "uuid": "d295547db57afbd2e4f216fbda0075a0",
        "title": "观草  其二",
        "author": "徐积",
        "content": "山前胜入樵儿手，亦胜江头伴烟柳。\n閒中好步陶先生，醉裏宜眠郑云叟。\n我闢閒阶恨不早，草正茸茸花又老。\n人心好恶任不齐，但问青红阿谁好。",
        "dynasty": "宋",
        "collection_info": null
    },
    {
        "uuid": "5d7f98be28e614e5f8d4ae2504cc1fe5",
        "title": "观草  其三",
        "author": "徐积",
        "content": "观草亦有术，可使无涯际。\n谁知帘下情，或有林閒味。\n南郭虽如此，东皋亦何异。\n便可弃衣冠，閒枕青云睡。",
        "dynasty": "宋",
        "collection_info": null
    },
    {
        "uuid": "a90a06e17e85d601a77b01cc80343f1e",
        "title": "绣屏戏呈思权",
        "author": "徐积",
        "content": "先生卧内花为屏，锦堆四面红云生。\n珊瑚枕上三四更，半醒半醉魂梦惊。\n安得仙葩千万英，不是天台是武陵。",
        "dynasty": "宋",
        "collection_info": null
    },
    {
        "uuid": "39b765b9f5b6610cd45ea019bd369721",
        "title": "与熊熊作策写诗",
        "author": "徐积",
        "content": "此是熊熊策，先题吴季诗。\n季自题学书，如此怜吾儿。\n季有古人风，怜儿心可知。",
        "dynasty": "宋",
        "collection_info": null
    },
    {
        "uuid": "49f0f97dcca4d263c76f03f027eb2db5",
        "title": "莫望草",
        "author": "徐积",
        "content": "莫望坡头日，日色催行人。\n莫望河上草，草色空连云。\n云边芳草路，茫然是何处。\n行人望不见，草色自如故。",
        "dynasty": "宋",
        "collection_info": null
    },
    {
        "uuid": "91ffe764eb1a6d37a4a5a015f9317227",
        "title": "书乐陵王伯年太子传",
        "author": "徐积",
        "content": "酷哉武成，枉杀乐陵。\n一步一杖，遶堂土頳。\n投之池中，池水尽赤。\n其妃哀号，至死不食。\n其指其手，拳不可擘。\n九院之后，小尸犹在。\n骨碎肉烂，绯袍金带。\n一袍有靴，一髻有解。\n哀哉呜呼，此儿何罪。\n贼人之孤，负人之託。\n毒如豺狼，险如溪壑。\n身自为孽，其子受之。\n扼咽蒙头，连颈横尸。\n报应如此，其来勿问。\n与其自杀，不容尺寸。\n我哀其愚，作为此诗。\n永贻厥鉴，勿为险欺。",
        "dynasty": "宋",
        "collection_info": null
    },
    {
        "uuid": "b1da627d785bed42c10c08153518f120",
        "title": "哭崔刑部",
        "author": "徐积",
        "content": "前年离长安，与公为死诀。\n长安门外长乐坡，胸中壮气浑消磨。\n其时夜宿灞桥上，梦中勒马犹西望。\n江淮之上情愈劳，去年曾寄西山高。\n今年今日春将归，春风不似秋风时。\n山阳数月雨不止，泥深穷巷行人稀。\n忽闻公死终南山，坐中忽过东西关。\n黄泉一去几万里，吁嗟公兮何时还。\n盂有水兮无食荐，烹有茶兮无酒奠。\n魂兮来兮不可知，来若飘风去如电。\n报恩之事终有期，未必儒生只贫贱。",
        "dynasty": "宋",
        "collection_info": null
    },
    {
        "uuid": "b079f4e021233651986d79d163292a94",
        "title": "哭狗狗",
        "author": "徐积",
        "content": "东门园上春风微，醇醇冢上花成围。\n醇醇一去不復返，食一盂兮酒一卮。\n悲莫悲乎今日，伤莫伤乎旧衣。\n思其言而想其貌，吁嗟乎天殇吾儿。",
        "dynasty": "宋",
        "collection_info": null
    },
    {
        "uuid": "5556d6513aa8f07e21d25c0df14e8379",
        "title": "偶述",
        "author": "徐积",
        "content": "罇中一勺水，其味诚淡薄。\n尽日设重席，无人与酬酢。\n东邻有旨酒，金壶而玉爵。\n门前罗轩车，陶陶一何乐。",
        "dynasty": "宋",
        "collection_info": null
    },
    {
        "uuid": "f017b72f38b75b4b1adbfef5151dbc1c",
        "title": "闵灾词",
        "author": "徐积",
        "content": "神地出渊泉，商羊向天舞。\n电火烧黑空，雷车震金鼓。\n大块噫风吹黄沙，黄沙须臾化为雾。\n此时阴气一何盛，蚓嘘云兮鬼啸雨。\n雨绳绳兮云蒸蒸，天惨惨兮朝復莫。\n嗟尔长淮之民，何生而苦。\n方馑而饥，方疫而愈。\n乃有此患，普及于汝。\n地涌水泉，天降淫雨。\n浩浩之势，包山逾阜。\n汝居无庐，汝耕无土。\n汝口嗷嗷，其谁安诉。\n吾闻尧水凡九年，民虽昏垫不失所。\n愿我君王发德音，一变悲号作歌舞。",
        "dynasty": "宋",
        "collection_info": null
    },
    {
        "uuid": "f2861dc35012d76fff0826a80f51d534",
        "title": "復古颂",
        "author": "徐积",
        "content": "其难其难，道亦大艰，或缺或完。\n战国盗窃，嬴秦暴孽，遗风余烈。\n所存几何，枯株之柯，填源之波。\n汉得天下，方有学者，其徒盖寡。\n孝文孝武，稍稍復古。\n仲舒之伍，巉嵒峥嵘。\n穷先王经，道乃大明。\n西汉之风，与三代同，实儒之功。\n晋魏寇雠，学者寖浮，不源而流。\n齐梁之閒，斧斫刀剜，大朴益残。\n隋唱唐和，元气尽破，为斯文祸。\n学者皇皇，赋道大光，六经逃藏。\n冶容艷肤，绣衣红襦。\n众奔羣趋，若大有为。\n谓之背驰，终身寒饥。\n物不终盛，皇帝有命，万口齐庆。\n復明经科，大张网罗，海隅山阿。\n麟之奔奔，凤之轩轩，龙之蜿蜿。\n会稽之竹，昆崙之玉，牛山之木。\n逄蒙执射，伯乐进马，造父御驾。\n琴瑟既更，韶音游声，復还于今。\n唐虞之谟，夏商之书，其庶几乎。\n天下之赋，摧缩消沮，迷失道路。\n革万世弊，兴万世利，繄我皇帝。\n臣敢不歌，流为大和，百世不磨。",
        "dynasty": "宋",
        "collection_info": null
    },
    {
        "uuid": "9d28b0ddae9f1e6271f638e1d1d15a2c",
        "title": "暴雨",
        "author": "徐积",
        "content": "玉女投壶天大笑，千寻火炬当空照。\n老龙行迟天忽怒，雷车壮士渹连鼓。\n黑鳞铁甲十万许，急把银河倾作雨。",
        "dynasty": "宋",
        "collection_info": null
    },
    {
        "uuid": "1a0759c0f46daaf62f4036af2c09c325",
        "title": "思诚斋夜坐",
        "author": "徐积",
        "content": "胸中不平气，忽然凌太虚。\n无人哭一声，半夜思唐衢。",
        "dynasty": "宋",
        "collection_info": null
    },
    {
        "uuid": "9e7e5c9d44e9f7d52ce3544c12561e7d",
        "title": "逃席",
        "author": "徐积",
        "content": "主人虽好事，其来不知几。\n胡不筑高垣，胡不关重扉。\n不敢直道退，遂由邪径归。\n饮过即有疾，何以慰亲闱。",
        "dynasty": "宋",
        "collection_info": null
    },
    {
        "uuid": "d929fd5b64236f123752acac61afd244",
        "title": "有客何为者",
        "author": "徐积",
        "content": "有客何为者，不穿亦不凿。\n匣中是何物，尘埃渍锋锷。\n登山守直道，荆榛与沟壑。\n安得百亩田，以就斑衣乐。",
        "dynasty": "宋",
        "collection_info": null
    },
    {
        "uuid": "b7582182d2cb63333414b5605fb8e462",
        "title": "周长官出二子诗相示",
        "author": "徐积",
        "content": "丹山一凤双雏生，十分羽翼三分成。\n未能飞奋先能鸣，纔鸣不作凡鸟声。\n羽毛安得相混并，鹏霄九万当冥冥。\n箫韶九奏仪王庭，光华舜旦魁羣经。",
        "dynasty": "宋",
        "collection_info": null
    },
    {
        "uuid": "9bbcf425e90b00d3bd4a022d2a22167d",
        "title": "又赠二子",
        "author": "徐积",
        "content": "周氏二子千人英，余观其诗余辄惊。\n浑然骨格已老成，凛乎辞句冰霜清。\n不然何以知君名，余知必作诗之精。\n今观君诗眉且低，文章老大无人知。\n少年便莫相轻欺，丈夫壮气如虹蜺。\n古之庸者犹雄飞，青云自有相逢时。",
        "dynasty": "宋",
        "collection_info": null
    },
    {
        "uuid": "97c5536c3991d853fc3ea87e417f7192",
        "title": "封本堂",
        "author": "徐积",
        "content": "物无其实，其名弗至。\n实以先之，名以次之。\n事无其实，君子弗名。\n可表其实，可考其行。\n名以表之，行以考之。\n信斯名者，斯民可见。\n乐斯名者，斯堂可燕。\n可燕可歌，使臣之光。\n有孚实惠，民悦无疆。",
        "dynasty": "宋",
        "collection_info": null
    },
    {
        "uuid": "80daf83c209fe6988aa5f6051968b6fe",
        "title": "书江氏芝草记后",
        "author": "徐积",
        "content": "天门嶪嶪，洞达通彻。\n地虽幽阴，明白昭晰。\n有来即应，无往弗答。\n或旋其日，或逾厥月。\n或降吉祥，或出妖孽。\n或生美好，或产丑缺。\n或使合并，或令分裂。\n凡皆若此，其故可说。\n人之所喜，神则欢悦。\n和气流畅，精粹凝结。\n草木受之，形类孤绝。\n其无所苟，而不徒设。\n爰有江氏，世载其德。\n子子孙孙，能敬勿失。\n其叔有令，如出诸意。\n戮力同心，道路相继。\n二十六丧，收敛聚会。\n在圉之北，同日俱痤。\n乃有二物，以彰厥美。\n其一维何，是曰灵芝。\n如盖上设，如杠下持。\n其色黄紫，其光陆离。\n其肉坚厚，弗柯弗衰。\n其二维何，是曰连理。\n巨干修枝，贯通骨髓。\n物不可间，人不得披。\n以类考之，不必异本。\n其奇若此，其吉勿问。\n其恍其惚，其惚其恍。\n必寓诸物，以来神贶。\n维神之贶，如冈如陵。\n有德者胜，德虽可胜。\n其心兢兢，则亦可承。\n维神之贶，必以其类。\n或大其家，或大其世。\n敬之戒之，永终厥义。",
        "dynasty": "宋",
        "collection_info": null
    },
    {
        "uuid": "e52bbacd665b3356d7b0683ffd68fae3",
        "title": "新安吕公尚书夫人坟",
        "author": "徐积",
        "content": "彼美新安，有水有山。\n有坟岿然，百五十年。\n爰有曾孙，赤韨朱轩。\n来守兹土，以慰斯坟。\n扫除必躬，奉祠必亲。\n水毛陆产，膋牲上尊。\n百物皆具，千兵骏奔。\n观者如堵，从者如云。\n心追无穷，诚通无垠。\n溟漠之魄，恍惚之魂。\n如闢其涂，如启其门。\n如兴于寝，如作于室。\n如出黄泉，如见白日。",
        "dynasty": "宋",
        "collection_info": null
    },
    {
        "uuid": "cab7483c2263a4eed88bb5b12ad6b363",
        "title": "谢秀才晦庵",
        "author": "徐积",
        "content": "山有武夷，水有建溪。\n有猿有鹤，有庵可栖。\n有庵可栖，云乎不归。",
        "dynasty": "宋",
        "collection_info": null
    },
    {
        "uuid": "88ed5a2b46a5e7469c2a841722346ffa",
        "title": "哀吟赠蔡子骧女",
        "author": "徐积",
        "content": "蔡氏之子，彼仲女者。\n考之古今，如仲者寡。\n有德之容，有德之性。\n所好所习，一出于正。\n貌庄而丽，气温而醇。\n女子之中，而有斯人。\n慈良端厚，内敏而重。\n终日寡言，亦不戏弄。\n字无难易，所见辄识。\n不知此女，从何而得。\n读释氏书，欣然有适。\n身之所有，皆出自然。\n如何不幸，不假之年。\n扬州道中，死于六月。\n二十七日，暑气酷烈。\n二十九日，三更大殓。\n形神如生，体亦不变。\n其气甚洁，其香甚郁。\n附于身者，何用珠玉。\n不知此女，而往何处。\n杳杳冥冥，云霞烟雾。\n世之所有，则维其常。\n若斯人者，独秀孤芳。\n吾于其母，是为内兄。\n哀吟恻恻，慰其死生。",
        "dynasty": "宋",
        "collection_info": null
    },
    {
        "uuid": "a5f89ebcaf5dff1e7994376ac7f1d58e",
        "title": "题淮阴泰山行宫庙",
        "author": "徐积",
        "content": "泰山隆隆，作镇于东。\n有如配林，在淮之阴。\n厥庙维严，厥貌维肖。\n斯民奉之，是为别庙。",
        "dynasty": "宋",
        "collection_info": null
    },
    {
        "uuid": "436db91060a7659f09cabd8226e5af7a",
        "title": "登淮阴古城",
        "author": "徐积",
        "content": "此城不可名甘罗，淮阴侯国冤忿多。\n其气鬰鬰而勃勃，遂令平地生嵯峨。",
        "dynasty": "宋",
        "collection_info": null
    },
    {
        "uuid": "adab1a9344ae706f05f15de4c4526544",
        "title": "爱爱歌",
        "author": "徐积",
        "content": "吴越佳人古云好，破家亡国可胜道。\n昨夜閒观爱爱歌，坐中叹息无如何。\n爱爱乃是娼家女，浑金璞玉埋尘土。\n歌舞吴中第一人，绿髪双鬟纔十五。\n耳闻眼见是何事，不谓其人乃如许。\n操心危兮虑患深，半夜灯前泪如雨。\n假如一笑得千金，不如嫁作良人妇。\n桃李不为当路花，芙蓉开向秋风渚。\n忽然一日逢张氏，便约终身不相弃。\n山可磨兮海可枯，生唯一兮死无二。\n有如樗栎丛中木，忽然化作潇湘竹。\n又如黄鸟春风时，迁乔木兮出幽谷。\n文君走马来成都，弄玉吹箫纔几曲。\n不闻马上琵琶声，却在山头望夫哭。\n去年春风还满房，昨夜月明还满床。\n行人一去不復返，不是江山歧路长。\n前年犹惜金缕衣，去年不画深燕脂。\n今年今日万事已，鲛绡翡翠看如泥。\n一女二夫兮妾之所羞，不忠于所事兮其将何求。\n蛾眉皓齿兮乃妾之雠，不如无生兮庶几无尤。\n喓喓草虫兮趯趯阜螽，靡不有初兮鲜克有终。\n鸳鸯于飞兮毕之罗之，人閒此恨兮消何时。\n深山人迹不到处，病鸾敛翅巢空枝。",
        "dynasty": "宋",
        "collection_info": null
    },
    {
        "uuid": "48d49a1a153a2f0c8d456a5e6c4c0a44",
        "title": "一般花下饮一盏",
        "author": "徐积",
        "content": "一般花下饮一盏，但是花开不须拣。\n乱红乱翠已迷人，犹望桃源迴醉眼。",
        "dynasty": "宋",
        "collection_info": null
    },
    {
        "uuid": "b59bc835b123ae7fcd829a797bcd9e5f",
        "title": "题寄亭",
        "author": "徐积",
        "content": "大抵人閒同一寓，外物之来寓中寓。\n主人于尔本无心，谁使之来谁使去。\n来时无所增吾悦，去时谈笑亦不辍。\n惟有山叟与溪翁，屋裏閒云船上月。\n一从古往成蹉跎，失之则憾得之歌。\n不从平路从风波，或遭陷穽或网罗。\n有人嚙臂遗其亲，有人之楚復之秦。\n侯门洒扫宁苦辛，牛衣涕泣伤贱贫。\n谁人衒鬻来上书，谁人乞贷留公车。\n谁人入关便弃繻，谁思躣马疾其驱。\n更有隋时二隠夫，欲将林壑谋金朱。\n倒行之辈尤可吁，当时自欲烹其躯。\n却是扬雄所性恬，谁须名字学韦贤。\n积薪可恨汲生言，不道真风任自然。\n自然处者其为谁，以寄名亭如此奇。\n俗人所患在失之，安知达者静者心平夷。\n达者洞然无所蔽，静者泊然无所累。\n无蔽无累无所营，其中主者性与诚。\n登斯亭兮观斯名，人閒万事皆可平。",
        "dynasty": "宋",
        "collection_info": null
    },
    {
        "uuid": "3375b62418ecd6b94b80b424b7f4c259",
        "title": "耳边啼鸟唤不起",
        "author": "徐积",
        "content": "耳边啼鸟唤不起，有人醉卧春风裏。\n被花迷入梦魂中，却上烟霞弄瑶水。",
        "dynasty": "宋",
        "collection_info": null
    },
    {
        "uuid": "337c9f3b7cbbd6a507f6b64c4c968730",
        "title": "偶述",
        "author": "徐积",
        "content": "淮阴寄食卒为将，南阳閒卧卒为相。\n孟轲之道其如何，枉尺如何直寻丈。",
        "dynasty": "宋",
        "collection_info": null
    },
    {
        "uuid": "a47775be8fc0cc0f268bd124b4366e28",
        "title": "有客不为赋",
        "author": "徐积",
        "content": "有客不为赋，而乃求荣阶。\n是犹适吴楚，却背东西来。\n孟郊从进士，闻者徒相咍。\n退之髪已秃，知己其谁哉。\n余独谓不然，此事何足哀。\n但恐子之道，未足为奇侅。\n子歌坚诚好，不为利所回。\n得则为颜氏，失则为隤孏。\n为子歌一阕，为子酌一杯。\n余歌为尔宜何歌，余闻日月如飞梭。\n但忧其道不到古，穷通之事余如何。",
        "dynasty": "宋",
        "collection_info": null
    },
    {
        "uuid": "6652d94913101a135be96c7d077ad0b1",
        "title": "八月十四夜",
        "author": "徐积",
        "content": "有人望月吟太虚，半夜秋风生碧芦。\n碧芦风起吹老桂，吟声入月惊蟾蜍。\n明夜中秋更好吟，兔肥蟾大桂成林。\n桂兔之外有何物，玉池水到中秋溢，秋风刮水如霜滴。",
        "dynasty": "宋",
        "collection_info": null
    },
    {
        "uuid": "fe5f800433fadd88ec7f3d6491e536ac",
        "title": "中秋月下作赠吕秘校",
        "author": "徐积",
        "content": "去年中秋月，与子共吟诗。\n今年中秋月，与子嗟别离。\n前书约相见，颇说中秋期。\n夜久风霜寒，对月空相思。",
        "dynasty": "宋",
        "collection_info": null
    },
    {
        "uuid": "2a067327491f22c8aeac4f4970bbf303",
        "title": "寄汝弼",
        "author": "徐积",
        "content": "山阳如许大，不与我同住。\n翩翩雁与鸿，可惜分飞去。\n淮中极清泚，亦有洲与沚。\n一雁自安栖，一鸿望江水。",
        "dynasty": "宋",
        "collection_info": null
    },
    {
        "uuid": "5db8abe8741ed1f3d0aa86d5e40e530a",
        "title": "寄张宜伯",
        "author": "徐积",
        "content": "空中气候何苍苍，风力不劲云不黄。\n一冬无雪农家忙，为忧麰麦不丰穰。\n若有雪时满引觞，仍将诗去报庾郎。\n牢收浙帅厨中羊，恐有剑客过城隍。",
        "dynasty": "宋",
        "collection_info": null
    },
    {
        "uuid": "34c9156f10303e0388dcf1828f281750",
        "title": "渔者",
        "author": "徐积",
        "content": "缚竹编茅杂乱蓬，四篱俱是野花丛。\n莫道江湖山色好，篱落不禁秋后风。\n秋后风从西北起，身上蓑衣冷如水。\n夫妻却在钓船中，儿孙走入芦花裏。\n夫妻不会作活计，辛苦卖鱼沽酒费。\n儿孙身上更贫穷，白日无衣夜无被。\n昨日前村酤酒处，今朝忽见无人住。\n闻道江南地更暖，移舟急望江南去。",
        "dynasty": "宋",
        "collection_info": null
    },
    {
        "uuid": "82a66ecf438f0724d8f8d07cd1b07dc4",
        "title": "钓者",
        "author": "徐积",
        "content": "有人口诵浮云曲，手把潇湘一竿竹。\n荻花洲上作茅庵，坐看江头浪如屋。",
        "dynasty": "宋",
        "collection_info": null
    },
    {
        "uuid": "a5924053fdfcae917fc9e5aaa08fb760",
        "title": "渔翁",
        "author": "徐积",
        "content": "白髪老翁心似铁，网尽溪鱼犹未歇。\n船中浑是卖鱼钱，买酒烹鱼醉明月。",
        "dynasty": "宋",
        "collection_info": null
    },
    {
        "uuid": "5e852e8813a0fb007e50abb787ac2c68",
        "title": "渔父乐",
        "author": "徐积",
        "content": "水曲山隈四五家，夕阳烟火隔芦花。\n渔唱歇，醉眠斜，纶竿蓑笠是生涯。",
        "dynasty": "宋",
        "collection_info": null
    },
    {
        "uuid": "5a24f22dc84ffce901ab78221e5b8366",
        "title": "渔父乐 无一事",
        "author": "徐积",
        "content": "见说红尘罩九衢，贪名逐利各区区。\n论得失，问荣枯，争似侬家占五湖。",
        "dynasty": "宋",
        "collection_info": null
    },
    {
        "uuid": "0f01992c1c2ec59a4bbad1bc8b2e58b0",
        "title": "渔父乐 堪画看",
        "author": "徐积",
        "content": "讨得渔竿买得船，归休何必待高年。\n深浪裏，乱云边，只有逍遥是水仙。",
        "dynasty": "宋",
        "collection_info": null
    },
    {
        "uuid": "283b2c5f4042be2aecfc6c62be8f88ef",
        "title": "渔父乐 谁学得",
        "author": "徐积",
        "content": "饱则高歌醉即眠，只知头白不知年。\n江遶屋，水随船，买得风光不着钱。",
        "dynasty": "宋",
        "collection_info": null
    },
    {
        "uuid": "fb88d318061b10015d06f16c1d08fc14",
        "title": "渔父乐 君看取",
        "author": "徐积",
        "content": "管得江湖占得山，白云同散学云閒。\n清旦出，夕阳还，不知身在画屏閒。",
        "dynasty": "宋",
        "collection_info": null
    },
    {
        "uuid": "292130df84c2d9c1750e2cd4927a11c1",
        "title": "渔父乐 君不悟",
        "author": "徐积",
        "content": "一酌村醪一曲歌，回看尘世足风波。\n忧患大，是非多，纵得荣华有几何。",
        "dynasty": "宋",
        "collection_info": null
    },
    {
        "uuid": "826e9c2562baf9e1ce705f7d47ed95b1",
        "title": "濉阳",
        "author": "徐积",
        "content": "尝闻唐李氏，世号为贤妻。\n以力营七丧，或谓难庶几。\n孰知蔡家妇，其事乃同之。\n岂特在中馈，无往而无仪。\n孝于其所尊，慈于其所卑。\n即知义所在，能终义所为。\n我生至此极，我嫁逢百罹。\n其属死略尽，其骨俱无归。\n身为未亡人，心乃真男儿。\n以己任其责，无忘须臾时。\n但恐事不济，安知恤寒饥。\n乃捐奉生具，而为送亡资。\n面不御膏沐，首不加冠笄。\n金珠鬻于市，文绣容何施。\n更无囊中装，唯有身上衣。\n殆将截其髪，幸苟完其肌。\n所得盖良苦，所积从细微。\n如此十年久，犹以为支离。\n日下卜诸良，宅兆相厥宜。\n一举十八丧，一旦得所依。\n手自植松楸，身亦沾涂泥。\n何暇裹两足，但知勤四肢。\n居者叹于室，行者泣于歧。\n鸟亦助叫号，人思操虆梩。\n冥冥长夜魂，所获喜可知。\n鬰鬰佳城中，不为中道尸。\n卒办其家事，少慰而心悲。\n义深海可涸，行坚山可摧。\n孤诚贯白日，幽光凌虹霓。\n吾闻古烈女，荦荦非无奇。\n一死盖易处，一节亦易持。\n至如张氏者，使人尤歔欷。\n谁为孝妇传，谁为黄绢碑。\n亦有淮上翁，为述濉阳诗。\n移书太史氏，无令兹逸遗。",
        "dynasty": "宋",
        "collection_info": null
    },
    {
        "uuid": "cf6e4ddbac70287baf485ed48ffdb1ae",
        "title": "临卧",
        "author": "徐积",
        "content": "临卧更饮一杯酒，自唱仙谣拍双手。\n春风欺醉入怀来，留下乱花香一斗。",
        "dynasty": "宋",
        "collection_info": null
    },
    {
        "uuid": "029cf9d3cb9b06514a82b2b1eebe2ee9",
        "title": "哀哀词",
        "author": "徐积",
        "content": "哀哀復哀哀，哀哀至此极。\n孤儿与慈母，中路忽相失。\n恍惚须臾閒，终日不復得。\n谁復坐我堂，谁復入我室。\n谁復饮儿酒，谁復哺儿食。\n儿饥復谁念，儿寒復谁恤。\n耳不闻慈语，目不见慈色。\n譬如行路人，日远如一日。\n行人犹可期，远道犹可追。\n天穷地尽处，一日犹可归。\n哀哀復哀哀，此去无尽时。\n谁言生离别，不知死别离。\n君不见人已闭门鸟已栖，黄昏冢畔孤儿啼。",
        "dynasty": "宋",
        "collection_info": null
    },
    {
        "uuid": "ff20c4d3e866ce2239d71209bb9e8420",
        "title": "李阳冰篆",
        "author": "徐积",
        "content": "书之有古篆，文之有六经。\n秦汉而下浸以徙，隶学基路生重扃。\n其閒述者亦世出，牛蹄之水纔一泓。\n先生之志在復古，胸中直气何森森。\n独乘骐骥追大朴，执缚浮锐攘欃枪。\n手中一笔千万变，天风号令驱雷霆。\n蛇蟠蠖屈体既具，鹗立虎视势乃成。\n刚柔伸屈有常势，天地之道阳与阴。\n杰然出者其势耸，岳仞五千磨太清。\n盘然屈者非一屈，黄河九折来沧溟。\n庞然一画势自若，老将坚卧中军营。\n至于一点亦有象，地丘人目天之星。\n先生大体贵淳古，轻轻重重齐权衡。\n周家太师负黼扆，高冠大旆朝王庭。\n唐虞二帝正揖让，皋夔稷契环两楹。\n圣人作乐有大本，剔抉淫卫完古音。\n大匠作室以规矩，悉去臲𡰈除斜撑。\n专车骨节世不朽，今乃一纵而一横。\n巨灵以手遏大难，印入山骨磨不平。\n雄恢严毅不可犯，手中常握十万兵。\n信乎创字自有说，宜必象形而象声。\n天地之大有万象，万象不能遁其情。\n呜呼篆法乃如此，大哉刚健纯粹精。\n走兽之类为麒麟，飞鸟之类为鹪鹏。\n蹊径之类为大路，垣墙之类为坚城。\n以德论之为圣人，以法论之为朝廷。\n傍睨众字乃可笑，太山之重鸿毛轻。\n亡国之主好逸豫，儿女子辈多骄淫。\n圣人之后惟孟子，古篆之后唯阳冰。\n金浑玉璞天下宝，嗟乎世俗多聋盲。\n欲行古道世辄笑，欲言古学世辄惊。\n志之所之在一赋，斗筲之器徒易盈。\n雕虫篆刻满天下，不矜实行矜虚名。\n六经尘土塞高阁，圣人之道成坎坑。\n况乎古篆固可弃，胡为独好于先生。",
        "dynasty": "宋",
        "collection_info": null
    },
    {
        "uuid": "a76e9df4f489ce65c490695168b9a3c9",
        "title": "弔屈平",
        "author": "徐积",
        "content": "洞庭湖口君须过，为我回头弔屈平。\n楚国谁曾怜直道，湘江依旧寄冤声。\n反骚义命贤扬子，作赋讥伤陋贾生。\n若是独醒无不可，荷蓑犹可钓而耕。",
        "dynasty": "宋",
        "collection_info": null
    },
    {
        "uuid": "eee9bf4bfc34dc9a038b24619bc61d00",
        "title": "重阳日访马存秀才席上寄崔公太守",
        "author": "徐积",
        "content": "区区拖损一紬袍，行到郊居力已劳。\n有命自知谁畏祸，无灾可避谩登高。\n黄金菊满花情薄，白玉樽深酒兴豪。\n尽日使君人不至，渊明吟醉也陶陶。",
        "dynasty": "宋",
        "collection_info": null
    },
    {
        "uuid": "aeedf5c39e316869479b6028c6627589",
        "title": "哭彦规  其一",
        "author": "徐积",
        "content": "已矣哀哉死有终，青衫就木未为穷。\n义如有枉荣斯辱，事苟无邪蹇胜通。\n力致全丧关右帅，泣寻孤榇郭西翁。\n精神入梦非生及，使我低颜愧古风。",
        "dynasty": "宋",
        "collection_info": null
    },
    {
        "uuid": "1c4cf695b19cf9a7528c74693338245d",
        "title": "哭彦规  其二",
        "author": "徐积",
        "content": "初余视子髪垂肩，及至成童便耸然。\n忧患缠来成白颔，声名随去入黄泉。\n孤甥见恤情非浅，暴骨收藏义可传。\n多少文章零落尽，朝廷何处访遗编。",
        "dynasty": "宋",
        "collection_info": null
    },
    {
        "uuid": "3ad7c82b7ae830b83a4e2fd6f140de99",
        "title": "哭彦规  其三",
        "author": "徐积",
        "content": "与君相得久忘言，晚更倾肠共豁然。\n刬尽丘陵平作路，决开沟浍合为川。\n古人刎颈终相杀，世俗操心爱胁肩。\n六十老翁能有几，却寻旧友向黄泉。",
        "dynasty": "宋",
        "collection_info": null
    },
    {
        "uuid": "1ee7ded0e77aa6852203046877891a39",
        "title": "哭彦规  其四",
        "author": "徐积",
        "content": "有时半日两敲门，语罢南窗坐北轩。\n意外得文哀绝笔，理中论事酷能言。\n须知是物非无本，若论斯人自有源。\n不蹈不袭真所性，洪河自古出昆崙。",
        "dynasty": "宋",
        "collection_info": null
    },
    {
        "uuid": "271c4e5dfb5443efd4b47b2098fb1a5c",
        "title": "哭彦规  其五",
        "author": "徐积",
        "content": "青衫伴我情弥重，白首期君事忽乖。\n天下若教俱好义，道傍安得有遗骸。\n且将绵盖孤儿寝，谁折荆为稚女钗。\n吟至此篇还索酒，更持姜桂坐寒斋。",
        "dynasty": "宋",
        "collection_info": null
    },
    {
        "uuid": "f27e7d29158dc60e8962cba847a9590a",
        "title": "哭彦规  其六",
        "author": "徐积",
        "content": "我诵千涛喷雪诗，急提笔去写僧扉。\n碧芦阴处评文坐，黄菊花时载酒随。\n老丈为儿亲送药，衰翁頼子少呼医。\n最是秦中葬枯骨，不须铭墓只镌肌。",
        "dynasty": "宋",
        "collection_info": null
    },
    {
        "uuid": "7708c79303b1500e0d547032861ae2af",
        "title": "哭彦规  其七",
        "author": "徐积",
        "content": "道傍有无车马通，朝復莫兮秋且冬。\n草头半折木已空，鸟啄噤兮霜与风。\n白鸥肚上残日红，一丘莽苍黄昏中。\n亦有松陵怨诗否，此时谁访谈玄翁。",
        "dynasty": "宋",
        "collection_info": null
    },
    {
        "uuid": "a5aa6831a81d1b6044b43c31a9a9a9b7",
        "title": "赠胡大夫",
        "author": "徐积",
        "content": "好读奇书好运筹，横刀常赋玉关秋。\n铜符正选千兵守，金印犹虚万户侯。\n艗趁潮来家易到，龙投池上剑难求。\n应须读尽平蛮策，二广封疆近吉州。",
        "dynasty": "宋",
        "collection_info": null
    },
    {
        "uuid": "cf17f30f6982fd2306aef9d87fdc591f",
        "title": "寄吕帅  其一",
        "author": "徐积",
        "content": "北边控扼重瀛州，虎视鹰扬属壮猷。\n尽道胡人新断臂，安知汉将欲舂喉。\n为文法度堆青简，奉使勋劳半白头。\n六路全秦与全魏，不须野战觅封侯。",
        "dynasty": "宋",
        "collection_info": null
    },
    {
        "uuid": "e7e30633a663439c9ff3f2941773e47c",
        "title": "寄吕帅  其二",
        "author": "徐积",
        "content": "师屯十万建牙旗，大纛森森重使威。\n燕颔将军宜绣帽，龙骧战士爱犀衣。\n银鎗作队行春去，蜡炬成林校猎归。\n更看铃斋凭几处，文如布阵翰如飞。",
        "dynasty": "宋",
        "collection_info": null
    },
    {
        "uuid": "20f106e04fdec3cedaf06de24ee35499",
        "title": "寄吕帅  其三",
        "author": "徐积",
        "content": "胡人勇悍真勍敌，汉将威名重泰山。\n隠若金城当一面，横如铁阵控三关。\n防秋甲士屯田去，牧马毡裘避塞还。\n儒帅着书閒暇否，两淮人物太平閒。",
        "dynasty": "宋",
        "collection_info": null
    },
    {
        "uuid": "085e79418c95f27e06c5ea6f88ae46c4",
        "title": "寄吕帅  其四",
        "author": "徐积",
        "content": "帅臣所统在燕南，事事如窥指掌閒。\n仗钺精神堪破虏，搤吭形势正当关。\n十洲部分连沧海，一道军声过黑山。\n文武非徒尹吉甫，前时方叔已平蛮。",
        "dynasty": "宋",
        "collection_info": null
    },
    {
        "uuid": "7cf227fd9dcfeb3b52a5cbdacfaa20b6",
        "title": "寄吕帅  其五",
        "author": "徐积",
        "content": "事皆术内宜谋帅，奇在胸中合运筹。\n战士常骑突阵马，将军须养犒师牛。\n雅歌坐燕春归塞，缓带行吟月上楼。\n且劝主人宜饮酒，边城六月已如秋。",
        "dynasty": "宋",
        "collection_info": null
    },
    {
        "uuid": "750972c1daae52e3b3afd295283e8468",
        "title": "赠刘懋功",
        "author": "徐积",
        "content": "李令归来岁月深，池人得子贵其情。\n定知县事依前简，还记官曹復旧清。\n如问以思谋所贵，能严而恕罚斯轻。\n芙蓉水上人相忆，因寄梅花附此声。",
        "dynasty": "宋",
        "collection_info": null
    },
    {
        "uuid": "b4e6dd392239d332aa2cdeeb9acd787a",
        "title": "赠汪判官",
        "author": "徐积",
        "content": "庾郎醖藉本仙材，适自王家池上回。\n杨柳风前红蜡炬，芙蓉香畔白髯顋。\n便摇健笔挥诗藁，仍替衰翁倒酒罍。\n说与泗州倪发勾，梦随淮水向东来。",
        "dynasty": "宋",
        "collection_info": null
    },
    {
        "uuid": "bba5f8601ac4ff8d4cddee413833fd5d",
        "title": "赠刘閤使",
        "author": "徐积",
        "content": "荦荦雄名骇世閒，堂堂谁敢举头看。\n高谈豹略今无敌，谁污龙泉血未干。\n蛮贡急趋金殿肃，胡蹝深入铁山閒。\n关中自号诗书将，肯愧齐王在将坛。",
        "dynasty": "宋",
        "collection_info": null
    },
    {
        "uuid": "c80e8400e88d01991e2dd710381aef4a",
        "title": "寄路倅",
        "author": "徐积",
        "content": "此中可恨恨无山，犹胜纷纷富贵閒。\n绿野尽充公好尚，朱门安得水回环。\n对云披住云边浪，踏月空行月下湾。\n好戴宫纱着宫锦，时时吟去復吟还。",
        "dynasty": "宋",
        "collection_info": null
    },
    {
        "uuid": "0db89ca4b5f0f548d17c4e11e98e1f72",
        "title": "和范君锡观梅  其一",
        "author": "徐积",
        "content": "君看梅艷似何人，不画蛾眉色自真。\n冷寄北风淮上雪，暖思南国岭头春。\n莫嗔俗眼偏相弃，若比夭桃太不匀。\n我共参军同所好，折来酣笑插乌巾。",
        "dynasty": "宋",
        "collection_info": null
    },
    {
        "uuid": "17345ef6c8bbc2937e435dd7f87f41e0",
        "title": "和范君锡观梅  其二",
        "author": "徐积",
        "content": "月庭有影终难辨，雪径无香不易分。\n江上肌肤新出浴，岭头环佩忽藏云。\n少他几幅青罗袂，解与何人绣段裙。\n我爱此花真一色，将诗急报范参军。",
        "dynasty": "宋",
        "collection_info": null
    },
    {
        "uuid": "34ee0f77681c883eed254145fbb3fc2d",
        "title": "和吕秘校观梅  其一",
        "author": "徐积",
        "content": "若论君颜色，琼瑶未足珍。\n花中谁作偶，物外独先春。\n有艷皆归朴，无妖可媚人。\n江南看已厌，洛浦种还新。\n日晚巫山雨，墙低宋玉邻。\n施朱其已僞，傅粉亦非真。\n堪把歌诗赠，何辞唱和频。\n君篇为第一，便可献枫宸。",
        "dynasty": "宋",
        "collection_info": null
    },
    {
        "uuid": "74b0c075dc2ef67ba8df2f498fd78fe8",
        "title": "和吕秘校观梅  其二",
        "author": "徐积",
        "content": "寒梅虽淡薄，乃是物之珍。\n天与离羣性，花前独步春。\n江皋多冒雪，山路不逢人。\n根本蟠虽久，花趺长自新。\n妖姿虽共处，正色愿相邻。\n纵使红为饰，何如素是真。\n北人殊未识，南国见何频。\n须假东风力，春香到紫宸。",
        "dynasty": "宋",
        "collection_info": null
    },
    {
        "uuid": "5dbde44886969a2164f8572e75d63ff5",
        "title": "寄顾瀛州",
        "author": "徐积",
        "content": "本朝谋帅得雄刚，气语无邪面目方。\n掌握事严持斧钺，咽喉地紧扼豺狼。\n铁林猛士新翻阵，幕府奇书旧满囊。\n可减边兵三十万，匈奴走入黑山藏。",
        "dynasty": "宋",
        "collection_info": null
    },
    {
        "uuid": "97e6721194e82eb29e659d4e1cba3188",
        "title": "送倪敦復  其一",
        "author": "徐积",
        "content": "手持报简人归后，足步迴廊角住声。\n但恐舟行随早晚，此时秋色半阴晴。\n明朝路向云边望，今夜诗须枕上成。\n四壁无灯窗有月，直无老梦到三更。",
        "dynasty": "宋",
        "collection_info": null
    },
    {
        "uuid": "275cfb819793941fba79a53ebdec4bad",
        "title": "送倪敦復  其二",
        "author": "徐积",
        "content": "连朝送客经三日，每夜忘眠约数更。\n枕上寻船无梦去，窗间望月有诗成。\n莫愁病叟添愁思，为恐行人趁晓晴。\n急送村醪追后乘，要教饮处忆南城。",
        "dynasty": "宋",
        "collection_info": null
    },
    {
        "uuid": "00a7d6e66ead88ef8795eb88c509b131",
        "title": "送倪敦復  其三",
        "author": "徐积",
        "content": "各自逢人且寄音，仍须南北梦相寻。\n已成鳬雁分飞势，更值淮湖连日阴。\n每论事时于义切，重来别后此情深。\n山东定饮登高酒，剩折黄花望我吟。",
        "dynasty": "宋",
        "collection_info": null
    },
    {
        "uuid": "45f57b3d8f453f1091306a58bbf9e335",
        "title": "寄吕海州",
        "author": "徐积",
        "content": "朱轮海上新迎部，玉笋朝中旧立班。\n曾屈高风来泮水，宜将老梦到朐山。\n霞张列炬红弥野，潮作飞霜白叩关。\n三四百州为第一，日华先照郡楼閒。",
        "dynasty": "宋",
        "collection_info": null
    },
    {
        "uuid": "f2921caae7f5838bdb72a7c84b5c54fc",
        "title": "赠至几  其一",
        "author": "徐积",
        "content": "淮东学士求新范，海角仙人弃旧居。\n不用更携扬子醖，但来同噉庾郎蔬。\n赤墀待把文章献，黄绶难亲议论余。\n泮水宫中方就讲，何烦留下橐中书。",
        "dynasty": "宋",
        "collection_info": null
    },
    {
        "uuid": "f2009f6ac256b8d8578b2f1bb289fe1a",
        "title": "赠至几  其二",
        "author": "徐积",
        "content": "西城塔下逢君后，南郭庠中借馆居。\n正共孤甥栖暖席，未如老圃灌寒蔬。\n直生岂敢嗟年暮，饿死犹惭乞祭余。\n六十衰翁如可教，更忙须遗所藏书。",
        "dynasty": "宋",
        "collection_info": null
    },
    {
        "uuid": "8661822016ba2eae9e11c5b0273d13f4",
        "title": "赠至几  其三",
        "author": "徐积",
        "content": "僧房几载如禅定，州序今来以义居。\n直道褐衣犹胜锦，枉身牢鼎不如蔬。\n何心敢冀浆先馈，无善兼令岁有余。\n最是学文方自讼，只堪把笔教儿书。",
        "dynasty": "宋",
        "collection_info": null
    },
    {
        "uuid": "0b96956577c06b52563753b81f67e306",
        "title": "赠至几  其四",
        "author": "徐积",
        "content": "南州本是诸儒秀，上国宜从大隠居。\n别我好留仙竹杖，送君欲献野芹蔬。\n所惭下士文章陋，未报诸公礼义余。\n若见汝阴前太守，为言迂阔正谈书。",
        "dynasty": "宋",
        "collection_info": null
    },
    {
        "uuid": "28088089b15bdf5178524bcf3a6945cf",
        "title": "赠至几  其五",
        "author": "徐积",
        "content": "谁家门外柳双株，满屋清风是我居。\n霜后正逢篱下菊，雪前已贮瓮中蔬。\n沫流口角耽吟睡，毛坠头心久病余。\n努力正如初学辈，老瞳昏涩夜看书。",
        "dynasty": "宋",
        "collection_info": null
    },
    {
        "uuid": "6a556170a4b91ff55688903d7e8cf8cb",
        "title": "復明经",
        "author": "徐积",
        "content": "上欲求稽古，天书下四溟。\n儒风久湮鬰，诏意乃丁宁。\n削剥因唐氏，源流自汉庭。\n春秋披日月，易象炳丹青。\n礼乐搜潜奥，诗书抉杳冥。\n今焉拘注疏，何谓復明经。",
        "dynasty": "宋",
        "collection_info": null
    },
    {
        "uuid": "2716dec296b9054d8cfc0c2c5ac2797c",
        "title": "和蒋龙图",
        "author": "徐积",
        "content": "吟翁如共老庄游，物外能齐乐与忧。\n鳌背不为三岛客，鱼竿终泛五湖舟。\n何须大使诗来问，合使幽人病为瘳。\n陶令菊花犹有在，未知肯饮一杯不。",
        "dynasty": "宋",
        "collection_info": null
    },
    {
        "uuid": "adae16d805c7f244700136cb72937416",
        "title": "送吕清叔  其一",
        "author": "徐积",
        "content": "人为多情乃送君，余虽不送情更深。\n破窗半夜风霜冷，危坐灯前为子吟。",
        "dynasty": "宋",
        "collection_info": null
    },
    {
        "uuid": "1ca6f4ff273672c94edd9f2cd7abbba6",
        "title": "送吕清叔  其二",
        "author": "徐积",
        "content": "平生志在青云霄，十年不飞藏羽毛。\n夫子乃是知我者，吟诗赠子何辞劳。",
        "dynasty": "宋",
        "collection_info": null
    },
    {
        "uuid": "5861dd641b0396c41a72d96640e1c542",
        "title": "送吕清叔  其三",
        "author": "徐积",
        "content": "匆匆一棹向东行，抖擞空囊无一金。\n买鱼沽酒向村市，典却蔡家焦尾琴。",
        "dynasty": "宋",
        "collection_info": null
    },
    {
        "uuid": "92569cc419374cdf89c331ed0939c98a",
        "title": "送吕清叔  其四",
        "author": "徐积",
        "content": "深院吟哦夜半时，须有鬼神听此诗。\n吟声往往到明月，淮上有风摇桂枝。",
        "dynasty": "宋",
        "collection_info": null
    },
    {
        "uuid": "85eaacbe7689d24691835bdb44a6349d",
        "title": "和蒋颖叔  其一",
        "author": "徐积",
        "content": "城外人传大使来，吟翁正共客衔杯。\n赤帷便记长安道，骏马仍思御史台。\n义色可令姦胆破，刚姿不为疾风摧。\n公能几日山阳住，待报舟人且倒桅。",
        "dynasty": "宋",
        "collection_info": null
    },
    {
        "uuid": "1d6e4e97563f03dcd1428bab0b1e3d68",
        "title": "和蒋颖叔  其二",
        "author": "徐积",
        "content": "盛德尊光不召宾，玉环星弁自迂身。\n北窗卧者陶元亮，大使车中陆子真。\n自道老来心逾壮，若论兵后气弥真。\n所惭旧学非精义，仰负高风如古人。",
        "dynasty": "宋",
        "collection_info": null
    },
    {
        "uuid": "197c05985a3886e20d0b62176810cca6",
        "title": "送人之洛阳",
        "author": "徐积",
        "content": "待到伊川濯尽尘，洛阳城下且留身。\n文才得似长沙傅，试问如今有几人。",
        "dynasty": "宋",
        "collection_info": null
    },
    {
        "uuid": "5b2523d8e9364c0c3ece03b679fc5645",
        "title": "寄苏子由",
        "author": "徐积",
        "content": "午日移阴后，行人罢燕时。\n路从西郭去，船值北风吹。\n梦裏犹迴首，心中欲附诗。\n从来义如此，两意自相知。",
        "dynasty": "宋",
        "collection_info": null
    },
    {
        "uuid": "d64f49fbf6c012533fe95553b3317d98",
        "title": "赠慎叔良",
        "author": "徐积",
        "content": "我是东皋叟，君居在屋东。\n已曾同砚席，最好共耕农。\n蕙帐兼栖鹤，篮舆亦带笻。\n若评樵采事，须更唤邻翁。",
        "dynasty": "宋",
        "collection_info": null
    },
    {
        "uuid": "f136f65917c883f4413d718277751bd4",
        "title": "寄田大夫",
        "author": "徐积",
        "content": "老掾成迂阔，弥年信不通。\n白头负高义，病眼想清风。\n奉使更三节，题名在两宫。\n有人能举类，旧德起淮东。",
        "dynasty": "宋",
        "collection_info": null
    },
    {
        "uuid": "740d992803d5981f83d032d7ce6e246f",
        "title": "寄慎朝奉",
        "author": "徐积",
        "content": "一别三千里，俱为六十翁。\n日中多俗事，枕上忆清风。\n闻子生双凤，看书快两瞳。\n以囊仍贮果，寄我厥苞红。",
        "dynasty": "宋",
        "collection_info": null
    },
    {
        "uuid": "370ec3c373c51902e7e4bd2d1474c296",
        "title": "寄张景修",
        "author": "徐积",
        "content": "东南未回客，行乐又经年。\n吴市花朝酒，松江月夜船。\n穷阎无屋住，广殿有诗传。\n若论平生事，无如任自然。",
        "dynasty": "宋",
        "collection_info": null
    },
    {
        "uuid": "cade53c76f478eeec3a9646e33009bb8",
        "title": "寄朱博士",
        "author": "徐积",
        "content": "吴有朱夫子，相知凡几年。\n心怜闭门叟，书附过江船。\n行已为人表，文应许世传。\n临风有余诲，时復慰皤然。",
        "dynasty": "宋",
        "collection_info": null
    },
    {
        "uuid": "e3386a8245296e078ce02bb6b9f1649a",
        "title": "和李闳中",
        "author": "徐积",
        "content": "幕官真有道，野叟是何人。\n被此新诗赠，兼之古意醇。\n若论今古事，前是老农身。\n谁谓芙蓉客，能来相顾频。",
        "dynasty": "宋",
        "collection_info": null
    },
    {
        "uuid": "9497139e0625db797014e6fa6e157d1d",
        "title": "送王潜圣  其一",
        "author": "徐积",
        "content": "前日喜重来，今朝復送迴。\n出门无仆马，为子走风埃。\n远客有诗赠，短亭无酒杯。\n南州虽得士，东观却遗才。",
        "dynasty": "宋",
        "collection_info": null
    },
    {
        "uuid": "008f90014bfc9374bc72d4dedc1c9d7f",
        "title": "送王潜圣  其二",
        "author": "徐积",
        "content": "一自渡江津，茫然不记春。\n船谙淮上月，马惯洛阳尘。\n可去问唐举，未须惭买臣。\n终令旧关吏，还似弃繻人。",
        "dynasty": "宋",
        "collection_info": null
    },
    {
        "uuid": "6558a951951e5c0ce68fd3cbcdb4ad6a",
        "title": "送王潜圣  其三",
        "author": "徐积",
        "content": "两翅慢如云，倦飞归故林。\n褐夫怀有玉，贫女叹无金。\n北阙报初罢，南陔情更深。\n升堂拜亲后，先看白头簪。",
        "dynasty": "宋",
        "collection_info": null
    },
    {
        "uuid": "3089f5bd66d3ab640a6458f2be92e23c",
        "title": "送王潜圣  其四",
        "author": "徐积",
        "content": "南北倦游客，离家几问津。\n文随年共老，名与德俱新。\n射策谩稽古，抱关犹误亲。\n穷通只如此，宁愧断机人。",
        "dynasty": "宋",
        "collection_info": null
    },
    {
        "uuid": "400e17f4609faacc55f5da0f42dbe5ef",
        "title": "送李守",
        "author": "徐积",
        "content": "千兵州将已严装，犹入西庵曳绣裳。\n坐燕起来中酒色，行春归后落花香。\n难酬高义情弥重，欲述余恩事更长。\n但看楚人遮道处，草头垂泪湿残阳。",
        "dynasty": "宋",
        "collection_info": null
    },
    {
        "uuid": "2f9824722bff18de3e6922a8582bc9ed",
        "title": "寄林虙",
        "author": "徐积",
        "content": "昔者淮南使，刚中辅以和。\n生前无所苟，身后事如何。\n有子泣枯草，无人诵蓼莪。\n林公为不死，下客谩悲歌。",
        "dynasty": "宋",
        "collection_info": null
    },
    {
        "uuid": "d6e95fea372c6527be8dbba1b42c0397",
        "title": "送蒋宪  其一",
        "author": "徐积",
        "content": "节用黄金诏紫泥，皇华仍赋使臣诗。\n三千里路争迎送，五十州官待指挥。\n尽解纍囚南到日，却寻急传北归时。\n趣装亦有明珠否，八树成林桂一枝。",
        "dynasty": "宋",
        "collection_info": null
    },
    {
        "uuid": "4469209830678516c61ee94bf103ba09",
        "title": "送蒋宪  其二",
        "author": "徐积",
        "content": "远服兵刑事可知，全吴分野有星移。\n汉家诏使登车后，蜀道忠臣叱驭时。\n山色迎来城到近，桂香随去马行迟。\n梅林亦是公家管，广帅应须寄北枝。",
        "dynasty": "宋",
        "collection_info": null
    },
    {
        "uuid": "ad3de278f30aef9812a2965f287574f9",
        "title": "和蹇受之 诗",
        "author": "徐积",
        "content": "出乎志者莫如诗，商也能言得自谁。\n雅颂汉时犹未远，风骚齐后若何衰。\n翰林飞去秋鹰健，工部行来老骥迟。\n亦有孟韩联句好，姓张员外合肩随。",
        "dynasty": "宋",
        "collection_info": null
    },
    {
        "uuid": "e5d42d8aa0d9d63fa7c2799d9b389574",
        "title": "和蹇受之 笛",
        "author": "徐积",
        "content": "清而劲者笛为奇，哀绝孤高更不卑。\n日暮谁人凭楼处，月明离妇捣衣时。\n何烦作赋摅师愤，最好倾心破主疑。\n一弄便能歌怨曲，唐衢义哭合相随。",
        "dynasty": "宋",
        "collection_info": null
    },
    {
        "uuid": "a4aa92d46af4ee1502c6f82b4c7588f2",
        "title": "和蹇受之 醉",
        "author": "徐积",
        "content": "醉乡恍惚在空虚，若论真恬世所无。\n坐客任贪清者圣，今人何作古之愚。\n宜教侧帽穿花过，更好敲门趁月沽。\n谁似陶潜最潇洒，篮舆归去不须扶。",
        "dynasty": "宋",
        "collection_info": null
    },
    {
        "uuid": "0ed4a165785f1a494374aeac141f0226",
        "title": "和蹇受之 笑",
        "author": "徐积",
        "content": "笑乐真情岂可诬，乐而不笑是何拘。\n日中无事逢棋局，春后有花兼酒壶。\n轻侠儿前抚手掌，滑稽传后掩髭鬚。\n江南陆俊还安否，乞与笻枝使自扶。",
        "dynasty": "宋",
        "collection_info": null
    },
    {
        "uuid": "4f4b07b795b45bc89cd116905d8855bd",
        "title": "谢赵朝散",
        "author": "徐积",
        "content": "一识明侯二十年，老农依旧未归田。\n学无所得成迂阔，义有其终尚爱怜。\n下笔自书青竹汗，上樽仍附玉山泉。\n如斯厚意难空饮，待折梅花配酒船。",
        "dynasty": "宋",
        "collection_info": null
    },
    {
        "uuid": "67d3c65467bffac9dbad83914358335c",
        "title": "谢秦少游",
        "author": "徐积",
        "content": "讲罢潮沟吟绿槐，手持铜钵待相陪。\n青瞳好客难留住，白足高僧又带迴。\n今日许寻陶令菊，明年约寄陆生梅。\n庞公妻子方炊黍，且报舟人莫起桅。",
        "dynasty": "宋",
        "collection_info": null
    },
    {
        "uuid": "b56d69a0655ec97401a9fdcb2e9c25dd",
        "title": "送李漕",
        "author": "徐积",
        "content": "淮上衰翁何所为，有人宽厚误相知。\n光华奉使方行部，款密成书更附诗。\n在泮饮时常睠睠，乘轺过日倍迟迟。\n缘公礼义如斯重，好寄梅花近北枝。",
        "dynasty": "宋",
        "collection_info": null
    },
    {
        "uuid": "4e978833c21694dcfa535b6c7aac4935",
        "title": "送云鹤山人",
        "author": "徐积",
        "content": "倦鹤寻流水，閒云归故山。\n青囊书在否，留取教人閒。",
        "dynasty": "宋",
        "collection_info": null
    },
    {
        "uuid": "3b1e0199255ff17e13b7ece63e60a7bf",
        "title": "和孙元规资政游园  其一",
        "author": "徐积",
        "content": "禁烟娱乐且须频，二月风光特地新。\n料得壶中无俗客，更闻歌者尽阳春。\n酒来花下斟琼液，茶向松閒碾玉尘。\n应笑谢安空寂寞，东山终日为何人。",
        "dynasty": "宋",
        "collection_info": null
    },
    {
        "uuid": "651c5f211bc78ba98a4b703bae21a0da",
        "title": "和孙元规资政游园  其二",
        "author": "徐积",
        "content": "红作帘帷翠作裀，随轩歌舞一时新。\n未知醒者何如醉，且向樽前莫负春。\n烟重柳梢寒蘸水，日高花径暖生尘。\n自从三月芳菲后，误入桃源又几人。",
        "dynasty": "宋",
        "collection_info": null
    },
    {
        "uuid": "767e61f56513d944dd1cf07d3911d4ca",
        "title": "和孙元规资政游园  其三",
        "author": "徐积",
        "content": "竹为篱落水为邻，草碧花红一径新。\n尽日欢声连绿野，满城和气入韶春。\n歌姬汗湿眉閒翠，舞妓香生袜下尘。\n酒阵诗兵皆大敌，未知元帅属何人。",
        "dynasty": "宋",
        "collection_info": null
    },
    {
        "uuid": "d2ea13896df953369a313f41504a30ac",
        "title": "赠玉师失鹦鹉  其一",
        "author": "徐积",
        "content": "淮边羁思岭头云，绀彩腾时电影奔。\n一日恰如时辈事，十年空负主人恩。\n良因外貌贪驯性，何况中心狎巧言。\n他日雕笼如再养，玉环金鏁铁为门。",
        "dynasty": "宋",
        "collection_info": null
    },
    {
        "uuid": "90822e35ac33f8aa1f173aafbb391188",
        "title": "赠玉师失鹦鹉  其二",
        "author": "徐积",
        "content": "淡烟白浦月黄昏，倚遍阑干空倚门。\n接翅定思云外侣，偷栖应望水边村。\n尽传世上新诗去，惟有笼中旧物存。\n便是却来休更养，不能成事只能言。",
        "dynasty": "宋",
        "collection_info": null
    },
    {
        "uuid": "250d9b2b0c502bc43c8c9751a6f24954",
        "title": "谢蒋颖叔  其一",
        "author": "徐积",
        "content": "赤帷大乘皇华使，鸣玉锵金访教官。\n红旆缓摇春日晚，清风先入泮宫寒。\n一瓢郑叟醉初醒，五柳陶翁卧不安。\n便着青衫迎谢傅，更无茶果荐杯盘。",
        "dynasty": "宋",
        "collection_info": null
    },
    {
        "uuid": "741d3a18c45ca4d83460b6a2bc6adedb",
        "title": "谢蒋颖叔  其二",
        "author": "徐积",
        "content": "吟翁未去水云閒，坐假虚名屈上官。\n忽似仰山心貌竦，更思言事骨毛寒。\n绣衣自可招黄绶，星弁须来对鹖冠。\n莫怪开门迎候早，今冬无雪卧袁安。",
        "dynasty": "宋",
        "collection_info": null
    },
    {
        "uuid": "18bc8860d2f93a44022d889a297bb52e",
        "title": "泣谢陈德任",
        "author": "徐积",
        "content": "义重江湖叟，情施墟墓閒。\n孤魂慰长夜，老泪湿衰颜。\n一奠方铭骨，三年更倚山。\n更分心两处，恍惚自收还。",
        "dynasty": "宋",
        "collection_info": null
    },
    {
        "uuid": "5be5b706cd97387184fe029c326b93d2",
        "title": "和汤令",
        "author": "徐积",
        "content": "所幸生平世，甘于贫与痾。\n被誉嗤杜簿，挟勇耻荆轲。\n已恨逢君晚，无辞教我多。\n野芹容一献，更索采樵歌。",
        "dynasty": "宋",
        "collection_info": null
    },
    {
        "uuid": "bd506a6d243e4227c4c33f1463ce1474",
        "title": "召汝弼",
        "author": "徐积",
        "content": "外府新雠校，问君来不来。\n春随流水远，日被落花催。\n烦子神仙御，尽予贤圣杯。\n何时松径下，同坐踏苍苔。",
        "dynasty": "宋",
        "collection_info": null
    },
    {
        "uuid": "ee90a3f31de662b9e451979c4757ff1e",
        "title": "赈饥篇赠程守  其一",
        "author": "徐积",
        "content": "楚有循良守，流民萃一方。\n薪蒸温病骨，菽粟饫饥肠。\n永欲充编户，无心忆故乡。\n恩深何以报，惟有一炉香。",
        "dynasty": "宋",
        "collection_info": null
    },
    {
        "uuid": "8bf8923841f228e640e1854fb51bf1c4",
        "title": "赈饥篇赠程守  其二",
        "author": "徐积",
        "content": "乞得诸仓粟，流民获所依。\n已燃薪御冻，仍用楮为衣。\n病骨蒙新暖，羸肌復旧肥。\n故乡虽有屋，此处可忘归。",
        "dynasty": "宋",
        "collection_info": null
    },
    {
        "uuid": "f38a0f645f87ecf1d3257732610dd67b",
        "title": "送山阳宰高奉议",
        "author": "徐积",
        "content": "大夫归旆暖摇春，正好浮淮向汴津。\n一片青山迎去棹，两堤芳草伴行人。\n当官事业今弥劭，满橐文章老更新。\n记取吾乡蒙实惠，吟翁亦是旧编民。",
        "dynasty": "宋",
        "collection_info": null
    },
    {
        "uuid": "245c5b57fd915aaf9c535f1972d3c0e6",
        "title": "送吴坦求",
        "author": "徐积",
        "content": "清风门外客移船，南郭衰翁但惘然。\n未吐赤心无限事，重寻皓首几何年。\n茶须饱饭吞甘溜，酒便空心注玉泉。\n醉倒淮东郑云叟，吟哦声调入云烟。",
        "dynasty": "宋",
        "collection_info": null
    },
    {
        "uuid": "c68e55c0da335c157a8cfaee9ce5b39c",
        "title": "赠颖叔",
        "author": "徐积",
        "content": "一从西郭恩初重，又至南庠义更深。\n自恨杜微无所听，若忘龚遂是何心。\n已知霜露情弥感，更值淮湖气作阴。\n昨夜起来无月色，谁知我为蒋公吟。",
        "dynasty": "宋",
        "collection_info": null
    },
    {
        "uuid": "47ab10a3e4906ed1785d299348785e85",
        "title": "答李闳中节推",
        "author": "徐积",
        "content": "王家池上芙蓉客，曾把新诗赠野人。\n不道形骸成土木，却言风月长精神。\n凡禽易识甘题凤，野兽难分误比麟。\n努力唱歌酬不得，枉教白雪落红尘。",
        "dynasty": "宋",
        "collection_info": null
    },
    {
        "uuid": "1accb19280f4c0c2b9dffdf9e2e59dd8",
        "title": "和沈判官",
        "author": "徐积",
        "content": "精神满腹其才裕，清白当官所性存。\n国士正居王俭府，野人未识李膺门。\n诗筒便恐传新句，酒席方陪饮上樽。\n从此定须怀贱叟，他时来访我儿孙。",
        "dynasty": "宋",
        "collection_info": null
    },
    {
        "uuid": "449d78ec18667240e91582cd45ea780d",
        "title": "谢蔡子骧",
        "author": "徐积",
        "content": "好客重来直上厅，庞家妻女合炊秔。\n名言一坐令谁听，老病双瞳为子明。\n有道长官方就禄，无能司户欲归耕。\n如斯出处俱平易，义理难时即共评。",
        "dynasty": "宋",
        "collection_info": null
    },
    {
        "uuid": "6496db916654a4e56f33836b06f60c4c",
        "title": "寄朱至机  其一",
        "author": "徐积",
        "content": "云出无心鹤倦飞，还家欢笑綵为衣。\n雪醅为寿酒初熟，玉脔供甘鱼正肥。\n侍燕每操笻杖去，看花常御板舆归。\n故人愿子无穷庆，莫使淮南音信稀。",
        "dynasty": "宋",
        "collection_info": null
    },
    {
        "uuid": "d8cf2c70c0ff838c6bfa0909ff50219e",
        "title": "寄朱至机  其二",
        "author": "徐积",
        "content": "六十诗翁爱幅巾，清江濯尽洛阳尘。\n若无野客来同巷，合有山僧去作邻。\n醉卧不知云到枕，吟行唯许鹤随身。\n眼看富贵真如梦，说到穷通定笑人。",
        "dynasty": "宋",
        "collection_info": null
    },
    {
        "uuid": "2b442f6afda8159148209afe6758dac0",
        "title": "寄颖叔",
        "author": "徐积",
        "content": "南郭茶杯菊未香，西檐老柳觉疏黄。\n家无县令双鳬舄，梦有仙人五色羊。\n梅信易传来岭北，雁书难附过衡阳。\n定知远俗怀公义，若说威名背负芒。",
        "dynasty": "宋",
        "collection_info": null
    },
    {
        "uuid": "c417ada441bdb6b80e09698e88d74ace",
        "title": "送娄六秀才",
        "author": "徐积",
        "content": "趋时之悔真良说，枉己之徒信厚颜。\n学者渊源当似海，丈夫持守要如山。\n挺然特起麟孤角，鄙矣谁窥豹一斑。\n为子临行双泣下，白头人倚夕阳关。",
        "dynasty": "宋",
        "collection_info": null
    },
    {
        "uuid": "6dbcdf1bc365dfcb01045acbb6dbd55d",
        "title": "和杨守清容堂",
        "author": "徐积",
        "content": "赤县堂名清与容，主人兼得古人风。\n此閒便是烟波上，何处更寻山谷中。\n志激懦贪无弊俗，诏宣宽大有余功。\n若将全德评今昔，应笑陈蕃郭令公。",
        "dynasty": "宋",
        "collection_info": null
    },
    {
        "uuid": "8fb64777956e721878967b75a35434e6",
        "title": "书狄梁公传",
        "author": "徐积",
        "content": "李氏山河势若蓬，手提长剑截长虹。\n请将唐室中兴事，可比汾阳再造功。\n直道不为邪党败，逆鳞深得诤臣风。\n儒生若有逢时幸，未必勋劳尽在公。",
        "dynasty": "宋",
        "collection_info": null
    },
    {
        "uuid": "cc00f9c8cdc319483c6fdbd4a1c77019",
        "title": "夜赏春寄敦復",
        "author": "徐积",
        "content": "莫道山阳官苦辛，大夫未是不閒人。\n昼来琴上披寻曲，夜入花閒点检春。\n拖袂带归香满袖，迴灯引去蝶随身。\n高才自有风流格，吟作吴谣事最新。",
        "dynasty": "宋",
        "collection_info": null
    },
    {
        "uuid": "1f75d4c0df3e7ee805f9caf2d8abb7bf",
        "title": "戏答君锡酣战之句",
        "author": "徐积",
        "content": "檄书插羽来何速，铁骑成林势未分。\n北垒噉声雄似虎，南营杀气猛如云。\n阵前剑客投犀袂，帐外歌姬曳绣裙。\n且待挥兵酣战罢，却行三舍避将军。",
        "dynasty": "宋",
        "collection_info": null
    },
    {
        "uuid": "6977a6330c6bce7ad56ed804023af543",
        "title": "和崔刑部凭栏",
        "author": "徐积",
        "content": "伏读凭栏意，私心辄慨然。\n圣徒须企圣，贤党必思贤。\n主上方高枕，民閒正息肩。\n使君当自逸，治状已光前。",
        "dynasty": "宋",
        "collection_info": null
    },
    {
        "uuid": "0d05a4a938e55f4505701b8268f0bc17",
        "title": "示汝弼",
        "author": "徐积",
        "content": "十载交情义有余，离羣还叹索然居。\n一番思我须成梦，每度人来定寄书。\n此日相从尤款密，他时何处觅迂疏。\n回来径哭青墩墓，莫向南城问旧庐。",
        "dynasty": "宋",
        "collection_info": null
    },
    {
        "uuid": "a55606703b3672135778f64f21ccda4b",
        "title": "和汝弼",
        "author": "徐积",
        "content": "芦叶衔来逢北雁，筠筒信断候南风。\n看回白马残阳后，吟尽閒云落月中。\n酌水何时寻陆子，寄裙前日为梁鸿。\n孟光多谢闺房秀，醉酒亡缯是我翁。",
        "dynasty": "宋",
        "collection_info": null
    },
    {
        "uuid": "3965f6acf47dedcb1c41475dcc75c255",
        "title": "呈敦復",
        "author": "徐积",
        "content": "朝奉清心自皎然，应将外物比腥羶。\n诗歌与性相娱乐，声色因丧永弃捐。\n有义睠余东野旧，无能留子北窗眠。\n殷勤为釂陶家酒，更送甆杯与竹笺。",
        "dynasty": "宋",
        "collection_info": null
    },
    {
        "uuid": "7362cc91bcf78a84a6f85958050b9979",
        "title": "代书寄次翁",
        "author": "徐积",
        "content": "病叟虽迂阔，交情自不疏。\n喜逢归去客，为谢寄来书。\n入幕评文后，临川视事余。\n携壶吟两柳，还梦野人居。",
        "dynasty": "宋",
        "collection_info": null
    },
    {
        "uuid": "ae35925c7fa6c19caad9c61983ec98f3",
        "title": "上蒋公",
        "author": "徐积",
        "content": "公如郑相怜穷士，我在所知韩孟閒。\n下客心形浑是木，高贤礼义欲齐山。\n十年用力人谁及，百计酬恩事总艰。\n投笔若从班定远，横戈先出玉门关。",
        "dynasty": "宋",
        "collection_info": null
    },
    {
        "uuid": "5ff4db9ba9f5a45a8b8453ca289df5c0",
        "title": "和路朝奉退居",
        "author": "徐积",
        "content": "彼美东南隽，尧时作外臣。\n有何归去物，全得老来身。\n一节都无变，平生总是真。\n勇于罗守退，甘似庾郎贫。\n士望今谁耦，儒林旧绝伦。\n其心醇是本，以德厚为珍。\n避盗抽园笋，容奴取库银。\n时情付流水，外物尽浮云。\n久矣谋閒坐，谁乎愿要津。\n书藏万卷好，诗换一筒新。\n聚道为家法，分粮恤外姻。\n清风还楚部，余惠在江民。\n藉草宜兰佩，穿松称鹿巾。\n鲙材须活鲤，羹剂要香莼。\n日暖花村路，风温荇浦春。\n耽吟白居士，沈醉李仙人。\n骥凤鸣来久，驹雏教已驯。\n义终光国史，名自压朝绅。\n顾我愚而陋，烦公爱以仁。\n深恩无报处，北望正劳神。",
        "dynasty": "宋",
        "collection_info": null
    },
    {
        "uuid": "c44c929668547e341dec1dd4dcdea92e",
        "title": "送至机",
        "author": "徐积",
        "content": "闭门有幸藏衰病，策杖无因奉俊游。\n绳缠筋骸方就枕，火烧皮骨正思秋。\n览君健句如逢药，慰我孤怀胜凭楼。\n见说束装行未得，梦魂先到楚江头。",
        "dynasty": "宋",
        "collection_info": null
    },
    {
        "uuid": "d586ccfee4e926457e8c5ea113f05516",
        "title": "寄路倅洪泽阻水  其一",
        "author": "徐积",
        "content": "黄金宫阙紫瑶关，鹓鹭思陪玉笋班。\n仙仗好教鳬舄去，客槎却在斗牛閒。\n有为义对霜涛涌，无敌诗同铁阵閒。\n谁报京师羣弟子，先生吏隠鬓毛斑。",
        "dynasty": "宋",
        "collection_info": null
    },
    {
        "uuid": "a3ce49aef8d9fa3daf244cab0e163458",
        "title": "寄路倅洪泽阻水  其二",
        "author": "徐积",
        "content": "莫教容易过龟山，多少人心愿復还。\n更有南城黄绶客，但吟西户绿杨閒。\n纔经浊汴无澄浪，且趁清淮洗醉颜。\n安得就公歌一曲，缓吟迟步夕阳湾。",
        "dynasty": "宋",
        "collection_info": null
    },
    {
        "uuid": "69aaff3abf86f6bd890fe8ec0b6ff149",
        "title": "和潘朝奉邹国公配飨",
        "author": "徐积",
        "content": "丹书一下人神庆，美矣先朝贵孟公。\n能与百王兴漏典，长令万国仰遗风。\n躬为独行生无禄，道配弥高祭有宫。\n孰谓阔迂穷至死，正而穷胜枉而通。",
        "dynasty": "宋",
        "collection_info": null
    },
    {
        "uuid": "0c9bfbf7f1c5f211284079788f40a90e",
        "title": "和路朝奉新居  其一",
        "author": "徐积",
        "content": "世俗纷纷事总虚，诗翁今作逸人居。\n勤穿东地缘栽竹，喜占明窗为着书。\n近市好赊春肆酒，就淮仍买晚罾鱼。\n忽撑小艇来西郭，不问皆知访仲车。",
        "dynasty": "宋",
        "collection_info": null
    },
    {
        "uuid": "9f89d9865912f2eae92266cfeed22dcd",
        "title": "和路朝奉新居  其二",
        "author": "徐积",
        "content": "诗翁爱酒典衣沽，六子将孙侍燕居。\n正要白家醇酿法，不须刘德僞金书。\n厨经雪后炊无黍，门近淮濒食有鱼。\n何以献公寻一物，庾郎三韭载盈车。",
        "dynasty": "宋",
        "collection_info": null
    },
    {
        "uuid": "9c74fe3ace29ecbcb334c722dedad220",
        "title": "和路朝奉新居  其三",
        "author": "徐积",
        "content": "昔也闻名诵子虚，今来白颔隔城居。\n新诗解道论头句，旧客仍移把臂书。\n北郭高风真隠豹，南州循政喻烹鱼。\n归时见说临川路，父老争留太守车。",
        "dynasty": "宋",
        "collection_info": null
    },
    {
        "uuid": "64d36079fbcf3e805e48c2131a380125",
        "title": "和路朝奉新居  其四",
        "author": "徐积",
        "content": "陈傅门前客姓徐，有何智术佐閒居。\n接檐俛仰令遮雨，缚竹纵横为架书。\n趁雪斸田移草木，和湾汲水贮龟鱼。\n上元已过清明近，更约寻花不用车。",
        "dynasty": "宋",
        "collection_info": null
    },
    {
        "uuid": "e9a824937435611d64f1a6dd6cd1f39c",
        "title": "和路朝奉新居  其五",
        "author": "徐积",
        "content": "谁家住处近田庐，朝奉抽簪就退居。\n竹叶已成新岁酒，梅花未领故人书。\n呼童解袂扪饥蝨，趁日开箱曝蠹鱼。\n一似散仙閒到夜，卧屏仍看五云车。",
        "dynasty": "宋",
        "collection_info": null
    },
    {
        "uuid": "3849089b44071ce5872b9b19586cf76b",
        "title": "和路朝奉新居  其六",
        "author": "徐积",
        "content": "坐想堂前弄白鬚，蒲茵笋席正高居。\n綵衣六子傍供膳，锦髻诸孙自教书。\n爱士主人新置榻，清身太守旧悬鱼。\n更吟整斗论头句，胜却西庵诗一车。",
        "dynasty": "宋",
        "collection_info": null
    },
    {
        "uuid": "42cb9c8d31e132f4aff66f558475187d",
        "title": "和路朝奉新居  其七",
        "author": "徐积",
        "content": "不辨时人直与迂，浊缨且喜近淮居。\n朝衣脱后常耽睡，野史修时或借书。\n恨乏青山供采药，爱看白鸟伺吞鱼。\n东园卖酒花开近，待看诗翁倒载车。",
        "dynasty": "宋",
        "collection_info": null
    },
    {
        "uuid": "ce4bf89e4b9ccefcfd139e61f51a0a16",
        "title": "和路朝奉新居  其八",
        "author": "徐积",
        "content": "簿领脱来如一梦，身名全后喜宁居。\n生来自信无非义，世上何缘作谤书。\n所养有源数大水，其贤可乐比嘉鱼。\n愿公八十为更老，玉币三招乃就车。",
        "dynasty": "宋",
        "collection_info": null
    },
    {
        "uuid": "bdd854663a99a5370cc89a02536630a4",
        "title": "和路朝奉新居  其九",
        "author": "徐积",
        "content": "自是平时大隠徒，何须水宿与山居。\n都无长物垂空橐，却有閒房聚逸书。\n近见雪消思野蕨，遥呼船问忆江鱼。\n卸帆便去寻村酒，醉使儿孙推鹿车。",
        "dynasty": "宋",
        "collection_info": null
    },
    {
        "uuid": "4f29c4e831c9e843fd42644bc22bf490",
        "title": "和路朝奉新居  其一○",
        "author": "徐积",
        "content": "身着练袍履用蒲，鹖冠鸠杖称郊居。\n家中但乏青囊印，坐处便看黄卷书。\n赁屋为无扬子宅，休官非为武昌鱼。\n长年不出何妨事，况是门悬致仕车。",
        "dynasty": "宋",
        "collection_info": null
    },
    {
        "uuid": "d6cc880ed64db5ae4dad61f59319fe46",
        "title": "和路朝奉新居  其一一",
        "author": "徐积",
        "content": "夷白先生好对庐，醉吟处士作邻居。\n幅巾自去呼樵父，蜡屐何时访竹书。\n坐想高谈摇麈尾，情知相谇跨鲸鱼。\n更怜同姓陪罇酒，胜却荀生得御车。",
        "dynasty": "宋",
        "collection_info": null
    },
    {
        "uuid": "114d9ce52458a53c6352e9599a08ce16",
        "title": "和路朝奉新居  其一二",
        "author": "徐积",
        "content": "路家巷口是何渠，半似城中半野居。\n已退白仙常按曲，未归陆俊谩传书。\n雪消墙外逢挑菜，日暖门前见捕鱼。\n更有花閒行处乐，旧时歌舞愿随车。",
        "dynasty": "宋",
        "collection_info": null
    },
    {
        "uuid": "917d5d48cc1172ca36a0c7295a7d6721",
        "title": "和路朝奉新居  其一三",
        "author": "徐积",
        "content": "好养玄猿共鹤雏，茅茨盖屋竹閒居。\n家无越使千金橐，腹有齐臣四部书。\n一自临川登画鹢，便烦别驾掌铜鱼。\n吟哦还作诗仙退，恰似骖鸾凤驾车。",
        "dynasty": "宋",
        "collection_info": null
    },
    {
        "uuid": "bf9aa2f7bd04b358793beeb64dd49f81",
        "title": "和路朝奉新居  其一四",
        "author": "徐积",
        "content": "世閒诗淡郑云叟，寿且安宁陶隠居。\n爱酒自开浮蚁瓮，耽诗如好换鹅书。\n箨冠戴后搘笻竹，鹤氅披来控鲤鱼。\n学作蓬莱吟醉客，何须驷马驾安车。",
        "dynasty": "宋",
        "collection_info": null
    },
    {
        "uuid": "f9970c24b7e4407124710ca9002c8a69",
        "title": "和路朝奉新居  其一五",
        "author": "徐积",
        "content": "西庵翁上北城隅，为望临川旧守居。\n所恨足无双翅舄，但将诗代一函书。\n甥教洗游多沽酒，妻使磨刀细切鱼。\n洒扫待公来献寿，亲扶杖履醉升车。",
        "dynasty": "宋",
        "collection_info": null
    },
    {
        "uuid": "fd950c7de70b10b6cf93ba59055d9606",
        "title": "送路倅  其一",
        "author": "徐积",
        "content": "所居有本能行义，此去无人不恋恩。\n情似绿波长送棹，梦如飞絮忽随轩。\n帐前旧学千余子，橐裏新文数万言。\n何日从君温故业，待操几杖问渊源。",
        "dynasty": "宋",
        "collection_info": null
    },
    {
        "uuid": "fa9a8b0eff7bdb19b98d74dd288c22da",
        "title": "送路倅  其二",
        "author": "徐积",
        "content": "我曹初作綵衣郎，白纻先生正擅场。\n大笔可堪专簿领，远图终恐用文章。\n清淮绝唱新盈卷，绿髪奇篇旧满囊。\n此去功名都未测，公年方永力方强。",
        "dynasty": "宋",
        "collection_info": null
    },
    {
        "uuid": "b425749837fa0b32fcdb4b0bb8dcb029",
        "title": "和石宣德五柳亭",
        "author": "徐积",
        "content": "五柳神君气貌端，所希所向静而安。\n每思往行投閒地，肯逐时情慕热官。\n秫酒易醒风户猛，葛巾难卧月窗寒。\n也应种得东篱菊，好置篮舆自在观。",
        "dynasty": "宋",
        "collection_info": null
    },
    {
        "uuid": "371e459bdfc1d116af819ec0ba218204",
        "title": "送秦漕",
        "author": "徐积",
        "content": "昭昭所性详而辨，坦坦其行乐且恬。\n公义已令淮部肃，清风更入朔方严。\n行无瑕颣孤标耸，养有根源数器兼。\n犹使樵夫来教我，樵歌为述古人谦。",
        "dynasty": "宋",
        "collection_info": null
    },
    {
        "uuid": "e287122bde739e23ab924a01359b2ef3",
        "title": "送宫教郎朝奉",
        "author": "徐积",
        "content": "博士高才御点名，往陪羣俊盍朝簪。\n门颁锦诏先生入，帝锡绨衣后殿深。\n设坐宫官严绛帐，执经王子肃青衿。\n尧亲已被钦文化，更倚师谟称上心。",
        "dynasty": "宋",
        "collection_info": null
    },
    {
        "uuid": "dc208f4a265aea9bc727db6229fc0d13",
        "title": "送李宪  其一",
        "author": "徐积",
        "content": "使臣车用赤帷裳，帝选明侯重岭阳。\n后乘未离淮分野，先声已遍越封疆。\n宜教廉吏心如水，但恐贪夫背有霜。\n大抵当官须去害，人閒所在有豺狼。",
        "dynasty": "宋",
        "collection_info": null
    },
    {
        "uuid": "c4ecd75ebb1a63d58875f38201bbd316",
        "title": "送李宪  其二",
        "author": "徐积",
        "content": "五船鸣鼓待严装，且赴双莲旧燕堂。\n不用水沈熏紫绶，过梅林后一身香。",
        "dynasty": "宋",
        "collection_info": null
    },
    {
        "uuid": "ea110c1d7f56bf65d6ecdf8fae689543",
        "title": "送程守  其一",
        "author": "徐积",
        "content": "楚人相唤守河梁，鸣角楼前驻画樯。\n未肯放船来北渚，且教载酒去东堂。\n倾城和气传芳草，沿路清风配绿杨。\n见说新班名玉笋，赤墀登对待冯唐。",
        "dynasty": "宋",
        "collection_info": null
    },
    {
        "uuid": "9c5e2baa79349a6670e4eaba0087dba9",
        "title": "送程守  其二",
        "author": "徐积",
        "content": "闻道西城欲解船，病翁怀抱更骚然。\n将心已附诸生辈，策杖难随庶老肩。\n负义本非今世俗，报恩终愧古人贤。\n不才自讼无他技，合作诗歌更百篇。",
        "dynasty": "宋",
        "collection_info": null
    },
    {
        "uuid": "589cd098f5910f3514c8c7cf759fe0d7",
        "title": "送人从军",
        "author": "徐积",
        "content": "古来雄隽是从军，问罪残羌正有名。\n黑槊将陪黄钺帅，银鎗队拥铁林兵。\n十州假息恩涵覆，百载逋诛事贯盈。\n首恶更应囚巨轞，壮图难议请长缨。\n须空大漠迁降虏，好决洪河刷逆城。\n报国主人心更勇，西山勒颂得班生。",
        "dynasty": "宋",
        "collection_info": null
    },
    {
        "uuid": "6217ebc045e2eaf9e2217ab41773e423",
        "title": "赠山翁",
        "author": "徐积",
        "content": "耳听人言似不闻，心于时事若无分。\n一生已是青山物，更欲将身换白云。",
        "dynasty": "宋",
        "collection_info": null
    },
    {
        "uuid": "8d6b71957c8c7da61669a25d85de424a",
        "title": "山翁答无分之句",
        "author": "徐积",
        "content": "身边外物虽无语，事到中心自有分。\n莫道山翁头似雪，心如剑戟气如云。",
        "dynasty": "宋",
        "collection_info": null
    },
    {
        "uuid": "918cd1d18b7fe7b179e47dd8c82c91b3",
        "title": "谢张才甫笻竹杖  其一",
        "author": "徐积",
        "content": "老来无物可搘颐，正要一茎筇竹枝。\n满袖清风秋月淡，陶潜遶遍菊花篱。",
        "dynasty": "宋",
        "collection_info": null
    },
    {
        "uuid": "aa0c926eaaea4afa80b3c8ace3b8a521",
        "title": "谢张才甫笻竹杖  其二",
        "author": "徐积",
        "content": "手中忽把一枝笻，称我逍遥林下风。\n不是西征车上物，临行自合与诗翁。",
        "dynasty": "宋",
        "collection_info": null
    },
    {
        "uuid": "822e7aa34b86cb30adad04fdf35c3bc9",
        "title": "戏呈魏评事  其一",
        "author": "徐积",
        "content": "北斋有酒夜开门，独酌灯前酒一樽。\n只被诗魔无处避，待教醉魄战吟魂。",
        "dynasty": "宋",
        "collection_info": null
    },
    {
        "uuid": "7effe6abb1d167f52dc303d8a30d5881",
        "title": "戏呈魏评事  其二",
        "author": "徐积",
        "content": "我向灯前置酒杯，南轩北户一时开。\n如今正是花时节，且放春风数路来。",
        "dynasty": "宋",
        "collection_info": null
    },
    {
        "uuid": "682309a70cb8221bd897397e28d14513",
        "title": "戏呈魏评事  其三",
        "author": "徐积",
        "content": "紫府瑶关夜更深，阿谁閒醉洞中春。\n呼童去问烟霞事，只见桃花不见人。",
        "dynasty": "宋",
        "collection_info": null
    },
    {
        "uuid": "943eb8da18c7401b8faca068df722471",
        "title": "寄江子和",
        "author": "徐积",
        "content": "为问江行辈，何时访白鬚。\n老怀何所慰，得子寄来书。",
        "dynasty": "宋",
        "collection_info": null
    },
    {
        "uuid": "ed31bdfc21d167808f6cec34bbf93ed7",
        "title": "和路太博",
        "author": "徐积",
        "content": "莫教竹马误羣儿，谢守行春未可知。\n落尽梅花寒食近，却应桃李怪来迟。",
        "dynasty": "宋",
        "collection_info": null
    },
    {
        "uuid": "a2452d8da16f8fc4bc2f2ce1993b2a0f",
        "title": "谢颖叔",
        "author": "徐积",
        "content": "能歌白雪公常事，不醉黄花我几曾。\n一绝便胜书一纸，情知高义过刘弘。",
        "dynasty": "宋",
        "collection_info": null
    },
    {
        "uuid": "d1560907ea8485ea3788a9c5fcaeae35",
        "title": "寄王观文",
        "author": "徐积",
        "content": "扁舟欲泛湘江月，亦泛洞庭湖上春。\n十年此意逢今日，且喜洪州有主人。",
        "dynasty": "宋",
        "collection_info": null
    },
    {
        "uuid": "660dec12cb475f0241815cfa9b7978db",
        "title": "别崔刑部",
        "author": "徐积",
        "content": "黄金何日上燕台，致主犹轻乐毅才。\n便是功名未如意，报恩宁肯惜重来。",
        "dynasty": "宋",
        "collection_info": null
    },
    {
        "uuid": "5262bec77382f0f2e1ba3de1a158880f",
        "title": "送秦少游",
        "author": "徐积",
        "content": "叟罢耕耘妾罢机，匆匆人意甚牵衣。\n可怜数里笙歌地，但见一番杨柳稀。",
        "dynasty": "宋",
        "collection_info": null
    },
    {
        "uuid": "436e2f7d6a5444737f46315901c5c036",
        "title": "送慎彦邻赴举",
        "author": "徐积",
        "content": "天子诏多士，喜君为此行。\n美璞必三献，大禽终一鸣。",
        "dynasty": "宋",
        "collection_info": null
    },
    {
        "uuid": "bf5dd74b97339a19a3b52619b0dbeace",
        "title": "寄蔡子骧",
        "author": "徐积",
        "content": "为报庐陵客，逢人且寄声。\n不知无恙否，何日到南城。",
        "dynasty": "宋",
        "collection_info": null
    },
    {
        "uuid": "2a7bae3da3465a5ee5884d87c7e95c5e",
        "title": "送管久中",
        "author": "徐积",
        "content": "半开醉眼天方晓，急遣诗筒去已迟。\n别恨离愁无尽处，青山绿水有穷时。",
        "dynasty": "宋",
        "collection_info": null
    },
    {
        "uuid": "3df9c9d06668a61d0208ef1730e01a4b",
        "title": "赠郑毅夫",
        "author": "徐积",
        "content": "致主跻民道未完，白衣卿相且盘桓。\n龙头已是输君早，更向麒麟阁上看。",
        "dynasty": "宋",
        "collection_info": null
    },
    {
        "uuid": "154b50dafd6d9ccc725e113c66b71eaf",
        "title": "戏答何楚才酒肆",
        "author": "徐积",
        "content": "身在尘埃气在云，丈夫贫贱岂须论。\n且为韩信淮阴事，休着相如犊鼻裈。",
        "dynasty": "宋",
        "collection_info": null
    },
    {
        "uuid": "19a85d19d48041eaa1dfe7352fc020b0",
        "title": "和张文潜晚春  其一",
        "author": "徐积",
        "content": "留春是芳草，送春宜柳花。\n日长花正乱，谁倚阑干斜。",
        "dynasty": "宋",
        "collection_info": null
    },
    {
        "uuid": "24dcd531f05fd4d2045eb39022b7066d",
        "title": "和张文潜晚春  其二",
        "author": "徐积",
        "content": "问花开何迟，问花底急飞。\n人閒惜花少，阆苑等花归。",
        "dynasty": "宋",
        "collection_info": null
    },
    {
        "uuid": "0ab20a650c84c3dc139173d244304b99",
        "title": "和张文潜晚春  其三",
        "author": "徐积",
        "content": "易贮千寻水，难藏一点春。\n也须几杯酒，还似送行人。",
        "dynasty": "宋",
        "collection_info": null
    },
    {
        "uuid": "b43641b12b7ef72a5439c9a2d4a6df54",
        "title": "和张文潜晚春  其四",
        "author": "徐积",
        "content": "渡水衣须扱，穿林手自披。\n经春脚力软，但恐上山迟。",
        "dynasty": "宋",
        "collection_info": null
    },
    {
        "uuid": "e54c13a772b7d02361aa9ded21855d5e",
        "title": "二老寄朱广微  其一",
        "author": "徐积",
        "content": "二老相思又隔年，僧窗閒坐復何缘。\n吟翁最好盐城住，时把歌诗付酒船。",
        "dynasty": "宋",
        "collection_info": null
    },
    {
        "uuid": "7b58cec849a0733deddbd1d684eac14d",
        "title": "二老寄朱广微  其二",
        "author": "徐积",
        "content": "寄声切问朱监利，对面勤询刘贵池。\n或见广东程使者，为言收得寄来诗。",
        "dynasty": "宋",
        "collection_info": null
    },
    {
        "uuid": "ca80aa076737c35170b7d5edff7e1b51",
        "title": "送曾子开",
        "author": "徐积",
        "content": "扬子江头风正寒，行人莫叹渡头难。\n江头杨柳岂常在，但向江头洗眼看。",
        "dynasty": "宋",
        "collection_info": null
    },
    {
        "uuid": "7f8df72ad8bafac679a7a991f98eb1d0",
        "title": "送慎彦邻",
        "author": "徐积",
        "content": "只知北海鹏将化，不谓丹山凤正栖。\n却忆吴江桥上月，共君长啸入云霓。",
        "dynasty": "宋",
        "collection_info": null
    },
    {
        "uuid": "f51b75b3c53f97560b3d546dedb00ee1",
        "title": "呈舒信道",
        "author": "徐积",
        "content": "淮干风起木枝摇，颔下甆瓯一尺高。\n我是折薪扶耒手，中丞且莫笑麤豪。",
        "dynasty": "宋",
        "collection_info": null
    },
    {
        "uuid": "b20bd58494062c97e4d06a6a32dc7560",
        "title": "呈张敏叔",
        "author": "徐积",
        "content": "子善居官事可宗，淮西声誉接淮东。\n皆知所识明无敌，两主斯文敏有功。\n丽赋总应输老匠，清诗恰好送秋风。\n便乘急棹辞谯守，酌酒仍吟塞上翁。",
        "dynasty": "宋",
        "collection_info": null
    },
    {
        "uuid": "0de866c1b0180a6644d21c421ede0aec",
        "title": "赠探花郎",
        "author": "徐积",
        "content": "采花车骑似游龙，未入桃园先阆风。\n衫上十分新染翠，衣閒一点半开红。\n身如骥子无双俊，人报鳌山第几宫。\n便是醉仙何处去，上林园在五云中。",
        "dynasty": "宋",
        "collection_info": null
    },
    {
        "uuid": "de72034a0fdc6b964426ba971144ba37",
        "title": "寄吕秘校",
        "author": "徐积",
        "content": "淮上诗盟不可寻，诗筒来往负初心。\n风花雪月虽无限，留待他年共子吟。",
        "dynasty": "宋",
        "collection_info": null
    },
    {
        "uuid": "1e8cc9d4517b3f11b0a0a194e0080db9",
        "title": "赠余进士",
        "author": "徐积",
        "content": "江南风物清温好，关内河山气势雄。\n更看蜀中山水秀，一时兼取作吟翁。",
        "dynasty": "宋",
        "collection_info": null
    },
    {
        "uuid": "17f3ffcd57a0cafe38905e51805a016c",
        "title": "寄王潜圣",
        "author": "徐积",
        "content": "谁言急景似飞梭，我把光阴欲快磨。\n却想残春笑君处，无何有路觅君多。",
        "dynasty": "宋",
        "collection_info": null
    },
    {
        "uuid": "91e254a3e8ebe868f7a924efe0805c96",
        "title": "答范君锡",
        "author": "徐积",
        "content": "有人惠我一枝花，五彩妆成千万葩。\n蜀纸写诗酬国艷，吴缾汲水贮香霞。\n半酣酒色从人赠，尽带春风入我家。\n醉倒吟翁君不见，儿童偷与插乌纱。",
        "dynasty": "宋",
        "collection_info": null
    },
    {
        "uuid": "b45cfd3bd806ea83c5651c2f242151c4",
        "title": "上胡先生",
        "author": "徐积",
        "content": "昨夜重思太古音，确然独抱一张琴。\n因何不听吾夫子，枉被雕虫累到今。",
        "dynasty": "宋",
        "collection_info": null
    },
    {
        "uuid": "ec9f5c47771b920fa6a9d46e290ad657",
        "title": "和潘朝奉",
        "author": "徐积",
        "content": "大人高调我旁酬，韵欲更时更少留。\n待学鸾歌声已嗄，将追骥乘老而遒。\n晓随帆去云连海，莫望潮来月满洲。\n须道诗翁非世俗，年家情义几时休。",
        "dynasty": "宋",
        "collection_info": null
    },
    {
        "uuid": "e8af80d9d93d75d8326057a7ed2d3652",
        "title": "和吕秘校  其一",
        "author": "徐积",
        "content": "董子书帏正寂寥，阮君何事顾吾曹。\n两篇有若双琼赠，八句多于一字褒。\n莫恨潘安头早白，须知郢客调弥高。\n鸾凰岂是尘埃物，待看青云振羽毛。",
        "dynasty": "宋",
        "collection_info": null
    },
    {
        "uuid": "d567fedc1e5b0745e0b12b6564222976",
        "title": "和吕秘校  其二",
        "author": "徐积",
        "content": "王子如今未梦刀，不须感慨论官曹。\n寝郎悟意犹为相，鄠尉知名固可褒。\n嗟尔岁华何太速，顾予儒业若为高。\n四诗已有重笺意，肯学区区郑与毛。",
        "dynasty": "宋",
        "collection_info": null
    },
    {
        "uuid": "9a45cd3f8506bd03e291842adbcc5882",
        "title": "和吕秘校  其三",
        "author": "徐积",
        "content": "东平心事本雄豪，何必才名独慕曹。\n学比今儒醇且奥，诗如古义刺而褒。\n邹之夫子诚堪叹，霸者将军未足高。\n贤杰固当谋远到，莫论山岳与鸿毛。",
        "dynasty": "宋",
        "collection_info": null
    },
    {
        "uuid": "29f80e0181d9203589d7871ae88445d0",
        "title": "和吕秘校  其四",
        "author": "徐积",
        "content": "能建功名是俊豪，区区时辈乃儿曹。\n班超投笔宁无志，樊哙横行谢见褒。\n兵法每羞孙膑诈，将才惟爱武侯高。\n他年不负东平约，待假偏师入不毛。",
        "dynasty": "宋",
        "collection_info": null
    },
    {
        "uuid": "86cb494212e95fffa9f1c1f485cccc0b",
        "title": "和吕秘校  其五",
        "author": "徐积",
        "content": "我谓君才似楚骚，文章自可作清曹。\n但持古道徐而待，莫顾时人毁与褒。\n水以源深流自远，竹因根老节弥高。\n如今且作东山卧，万事纷纷比一毛。",
        "dynasty": "宋",
        "collection_info": null
    },
    {
        "uuid": "298c9cd69391567c6f94a8fda35ad8bd",
        "title": "和吕秘校  其六",
        "author": "徐积",
        "content": "东平夫子困徒劳，又着青衫诣选曹。\n州县颇闻舆论屈，朝廷当用诏书褒。\n囊中莫把诗编去，辇下方虞纸价高。\n曼倩若教为近侍，舍人须愧古无毛。",
        "dynasty": "宋",
        "collection_info": null
    },
    {
        "uuid": "f2a34324f4b4bc526cd0281b719c7532",
        "title": "和吕秘校  其七",
        "author": "徐积",
        "content": "方今天子急贤时，不信王通愿已违。\n梅福九江虽好遁，陶公八翮亦难飞。\n世排韩愈为文僻，客顾扬生载酒稀。\n多谢好诗来赠我，晓斋歌诵暮而归。",
        "dynasty": "宋",
        "collection_info": null
    },
    {
        "uuid": "8416ff26a3dc754d6b454a5ae57c7751",
        "title": "和吕秘校  其八",
        "author": "徐积",
        "content": "汾上儒生又续诗，阳春巴调本相违。\n聊因扣角摅深愤，安得摩天逞快飞。\n陶氏弄琴乖俗甚，井丹持刺出门稀。\n有时入市谋甘脆，怀橘携壶即便归。",
        "dynasty": "宋",
        "collection_info": null
    },
    {
        "uuid": "085abbac13039b29e54c44ca03c26952",
        "title": "和吕秘校  其九",
        "author": "徐积",
        "content": "太平儒者好吟诗，鼓腹而歌事岂违。\n顾我才华常患少，喜君辞翰动而飞。\n不忧陋巷箪瓢罄，惟恐兰亭唱和稀。\n更约山翁同一醉，梅花将谢燕将归。",
        "dynasty": "宋",
        "collection_info": null
    },
    {
        "uuid": "0796785940580158a2df93d3f0b221b7",
        "title": "和吕秘校  其一○",
        "author": "徐积",
        "content": "吾道穷通自有时，功名岂便与心违。\n摩天未逐溟鹏奋，敛翅尚如篱鶠飞。\n鸣凤卜迟君莫笑，玉山醉倒事何稀。\n梅花将谢剩沽酒，待向花前倒载归。",
        "dynasty": "宋",
        "collection_info": null
    },
    {
        "uuid": "f0bc049b96f0e8ece43448f7809ecd09",
        "title": "赠蔡子骧二子",
        "author": "徐积",
        "content": "凤子能双举，新从日下回。\n日边是云雾，却带越书来。",
        "dynasty": "宋",
        "collection_info": null
    },
    {
        "uuid": "8579d54d353e955907bb34195907612e",
        "title": "答崔汝弼",
        "author": "徐积",
        "content": "忽对苍髯叟，谁吟老柳枝。\n岂无解印日，兼是省官时。\n子实安于命，吾何戏以诗。\n如能少施设，亦可慰余思。",
        "dynasty": "宋",
        "collection_info": null
    },
    {
        "uuid": "fa172ff13f410269f6d91b19a03999bb",
        "title": "答魏老  其一",
        "author": "徐积",
        "content": "满面春风醉落晖，满头红艷带花归。\n醉眠自有风流格，不是无人为解衣。",
        "dynasty": "宋",
        "collection_info": null
    },
    {
        "uuid": "39bc00bf6f2e393ac6655d3887868223",
        "title": "答魏老  其二",
        "author": "徐积",
        "content": "一片山中云自飞，葛巾有酒琴无徽。\n陶公自是秋风客，不见黄花未肯归。",
        "dynasty": "宋",
        "collection_info": null
    },
    {
        "uuid": "03ebf6791ead23dfa68dc914bcb0c140",
        "title": "答杨存中",
        "author": "徐积",
        "content": "出郭人来又换诗，七香官酒杏花枝。\n我诗却恐春风惜，莫使春风度度知。",
        "dynasty": "宋",
        "collection_info": null
    },
    {
        "uuid": "2fcd039c0bf933751f3c6a676130d548",
        "title": "谢张先生出示铁笛",
        "author": "徐积",
        "content": "南阳张老本仙才，铁笛其形亦怪哉。\n辄莫片时吹便已，凤凰非独待箫来。",
        "dynasty": "宋",
        "collection_info": null
    },
    {
        "uuid": "121511e421b65d6701a7732c42696e0b",
        "title": "上林殿院次公  其一",
        "author": "徐积",
        "content": "身虽老矣心弥壮，义必为之世所谙。\n新着绣衣行殿内，又骑骢马使淮南。\n升堂避席非常礼，就室迂身共燕谈。\n更问熊熊与老老，应咍稚女拜而参。",
        "dynasty": "宋",
        "collection_info": null
    },
    {
        "uuid": "bf80912ffd4e23ecabb738c060a1d98f",
        "title": "上林殿院次公  其二",
        "author": "徐积",
        "content": "一从缙笏垂绅后，所至官曹不苟拘。\n皓首积成高世义，赤心倾在逆鳞书。\n温如冬日人之望，严载秋霜使者车。\n以爱以威无不济，恩从城市入田庐。",
        "dynasty": "宋",
        "collection_info": null
    },
    {
        "uuid": "06f3bcce9480e40e9ce8fb3ef203ac12",
        "title": "上林殿院次公  其三",
        "author": "徐积",
        "content": "衰翁大半白髭鬚，活到明年六十余。\n未死须为治河说，此生难就赈饥书。\n西庵共坐诸僧榻，南郭亲逢大使车。\n记得偶同诗韵否，淮东使者亦嗟歔。",
        "dynasty": "宋",
        "collection_info": null
    },
    {
        "uuid": "aa743e120a7a9c9be9277fde780258c8",
        "title": "上林殿院次公  其四",
        "author": "徐积",
        "content": "老身如坐白云山，人日登高我自閒。\n莫道此心无乐事，未知何日有愁颜。\n月将寒影投书幌，菊遣秋香过竹关。\n悔不醉时篱下卧，和花和蘂一时攀。",
        "dynasty": "宋",
        "collection_info": null
    },
    {
        "uuid": "96523a92ec98e6fab272400c41ace188",
        "title": "上林殿院次公  其五",
        "author": "徐积",
        "content": "闭门老子卧游山，心去穿云身自閒。\n平地散仙曾有号，坐曹为吏亦何颜。\n吟诗着屐都无齿，探月开门更不关。\n酒后爱逢花后发，花枝好向醉中攀。",
        "dynasty": "宋",
        "collection_info": null
    },
    {
        "uuid": "0627577920bbca2e51e46d75fed96d4d",
        "title": "上林殿院次公  其六",
        "author": "徐积",
        "content": "老怀秋思各思山，绿髪儿童事事閒。\n感物但搔头上雪，呼人莫笑镜中颜。\n篮舆自可来尝酒，芒屐犹能去渡关。\n玉井有花高百尺，秦王宫女许谁攀。",
        "dynasty": "宋",
        "collection_info": null
    },
    {
        "uuid": "019225af3f1e875e0648bac33cfb33a3",
        "title": "上林殿院次公  其七",
        "author": "徐积",
        "content": "三叹枉教陪一唱，诗仙争肯伴樵夫。\n金刀刮尽尘埃气，玉水洗成冰雪肤。\n涸胃已惭搜思竭，干喉兼觉出羣麤。\n余篇只等功成后，留和棹歌寻五湖。",
        "dynasty": "宋",
        "collection_info": null
    },
    {
        "uuid": "46f1c5b48cda8c6ae3f6b7436fc31403",
        "title": "上林殿院次公  其八",
        "author": "徐积",
        "content": "两人外迹本相疏，何故孤孤为病夫。\n未报已惭公面目，有情顾入我肌肤。\n将身荷负嫌躯小，引臂镌镕要骨麤。\n尽力吟哦吟不尽，此时寒雨满淮湖。",
        "dynasty": "宋",
        "collection_info": null
    },
    {
        "uuid": "e5d23f0080b565e4deb3d891b08731de",
        "title": "上林殿院次公  其九",
        "author": "徐积",
        "content": "林氏家藏万帙书，五船便可当五车。\n别顾客舟施坐榻，更谋官舫作行厨。\n写时教子烘青竹，读处呼童捉蠹鱼。\n悔不早知都借取，终身挟策灌园蔬。",
        "dynasty": "宋",
        "collection_info": null
    },
    {
        "uuid": "726efb6f823d51ed4158dbe865576ba1",
        "title": "寄顾龙图",
        "author": "徐积",
        "content": "龙图莫怪白鬚翁，依旧閒吟閒笑中。\n未有梅花充信物，但将竹简换诗筒。\n子如行路真无巧，我信居山养有功。\n气类相从应得士，并州兼有傅元通。",
        "dynasty": "宋",
        "collection_info": null
    },
    {
        "uuid": "b67bbdc59506ce37d3f771439eecb02d",
        "title": "寄张子中",
        "author": "徐积",
        "content": "时辈区区耳尽聋，姓张夫子在关中。\n孤松节操乖今俗，独凤文章得古风。\n至宝却须三献捷，病鸾终看一飞雄。\n儒家自是诗书将，又况潜心郭令公。",
        "dynasty": "宋",
        "collection_info": null
    },
    {
        "uuid": "d74e988350cc9a889c8b206b1de2db9f",
        "title": "过故乡",
        "author": "徐积",
        "content": "不似严生乞会稽，一身名义总无非。\n何须佩印如金斗，若论还乡胜锦衣。\n行处眼前新事满，坐来门外故人稀。\n有时载酒寻闾巷，认得当年老父归。",
        "dynasty": "宋",
        "collection_info": null
    },
    {
        "uuid": "1258d28e4781d16d3aa37eaf8b9b4e33",
        "title": "少年行",
        "author": "徐积",
        "content": "车马朝游去，笙歌暮宴归。\n绣帏初睡起，红日上帘衣。",
        "dynasty": "宋",
        "collection_info": null
    },
    {
        "uuid": "fcd470b104c5377cf05cc7d214660c27",
        "title": "赠李通直",
        "author": "徐积",
        "content": "昨见君家父祖碑，德功俱茂节多奇。\n初终义正今难有，积累源深后可知。\n但得名为骐骥子，何须身到凤凰池。\n其先付予皆良法，随所居官任设施。",
        "dynasty": "宋",
        "collection_info": null
    },
    {
        "uuid": "1c665c6325675049923be61f1b6c94e3",
        "title": "寄范君锡",
        "author": "徐积",
        "content": "人事大难知，悲欢与合离。\n忽惊残腊尽，还忆去年时。\n对雪我无酒，招沽子有诗。\n春深相赠物，花共绿杨枝。",
        "dynasty": "宋",
        "collection_info": null
    },
    {
        "uuid": "42413bf57f8efc57947910fa32e3ae7f",
        "title": "寄崔汝弼  其一",
        "author": "徐积",
        "content": "黄艷花前白颔翁，忆君诗思入霜风。\n如今相去犹未远，明年把酒望江东。",
        "dynasty": "宋",
        "collection_info": null
    },
    {
        "uuid": "1799ec2e210be0d680aa6032e1a546d6",
        "title": "寄崔汝弼  其二",
        "author": "徐积",
        "content": "除却行吾义，其他任自然。\n胸中清水溜，颔下白毛鲜。\n别我未逾月，思君似隔年。\n北轩翁在此，曾醉菊花边。",
        "dynasty": "宋",
        "collection_info": null
    },
    {
        "uuid": "8f4c027628fb170fe1dbeb4ffceaa257",
        "title": "寄崔汝弼  其三",
        "author": "徐积",
        "content": "不见吾崔子，南城两度春。\n应从湘水梦，来就泮宫人。\n壮气胸中旧，衰毛颔下新。\n明年六十六，望子过淮滨。",
        "dynasty": "宋",
        "collection_info": null
    },
    {
        "uuid": "fd48ed4b4e3dc91b41ffbc43b128fc37",
        "title": "寄崔汝弼  其四",
        "author": "徐积",
        "content": "数幅长沙纸，慇勤为写怀。\n知公富情义，念我老形骸。\n处世日无几，归耕计未谐。\n若论身后事，贱骨要深埋。",
        "dynasty": "宋",
        "collection_info": null
    },
    {
        "uuid": "40764ba79a3e4c81c6bbc920225e54c4",
        "title": "寄裴守",
        "author": "徐积",
        "content": "高丽亭下张帆日，引首将心送画船。\n本恨无因到夔国，谁知有梦向澶渊。\n情逾旧物非徒尔，义等高山合使然。\n料得政成公事少，冬温常在北堂前。",
        "dynasty": "宋",
        "collection_info": null
    },
    {
        "uuid": "bf8507224319e3ae2bf49a7636150f5a",
        "title": "赠卢君常",
        "author": "徐积",
        "content": "人世情怀已索然，幸无不义入黄泉。\n不须永诀行相见，六十三翁能几年。",
        "dynasty": "宋",
        "collection_info": null
    },
    {
        "uuid": "ef8cc08c4620b9d08856a264f0386457",
        "title": "君向潇湘我向秦",
        "author": "徐积",
        "content": "我望秦关方整驾，子如湘水欲登舟。\n马嘶山坞谁家宿，缆繫江枫何处留。\n壠上耕随残月去，日边帆带落霞收。\n灞陵古恨骚人意，歌向樽前不易酬。",
        "dynasty": "宋",
        "collection_info": null
    },
    {
        "uuid": "1c98292ae27591352d868d7872da1934",
        "title": "寄朱广微",
        "author": "徐积",
        "content": "两官本是好吟翁，云出山来鹤入笼。\n记得僧轩閒坐否，无人到处水边鸿。",
        "dynasty": "宋",
        "collection_info": null
    },
    {
        "uuid": "857d6d3136119dcaeb2a65c84d9bac22",
        "title": "答白云之句  其一",
        "author": "徐积",
        "content": "我是白云云是我，自知云我不须分。\n时人若问山翁意，看取山头一片云。",
        "dynasty": "宋",
        "collection_info": null
    },
    {
        "uuid": "4a65cde627e866756c8f1346a90aefcf",
        "title": "答白云之句  其二",
        "author": "徐积",
        "content": "朝共白云行，暮共白云归。\n眠时云亦眠，以云为寝衣。\n白云白云常在身，有时忽共白云分。\n君看天外逍遥物，便是山翁身上云。",
        "dynasty": "宋",
        "collection_info": null
    },
    {
        "uuid": "6d0253bdc662b8c45aa17cc48146ea8d",
        "title": "菊花",
        "author": "徐积",
        "content": "为汝花中开最孤，诗翁何惜屡提壶。\n却应有意酬青眼，浑似倾心向白鬚。\n击铜钵时吟更好，掷金钱后醉相娱。\n杨妃只有黄裙在，且问风霜留得无。",
        "dynasty": "宋",
        "collection_info": null
    },
    {
        "uuid": "7fa865c55dbb6c3e662bb9487ae9f8fd",
        "title": "赠黄鲁直",
        "author": "徐积",
        "content": "不见故人弥有情，一见故人心眼明。\n忘却问君船住处，夜来清梦遶西城。",
        "dynasty": "宋",
        "collection_info": null
    },
    {
        "uuid": "66a17b19b6ba68ebc37c47bc203e0ea6",
        "title": "示诸君",
        "author": "徐积",
        "content": "古俗今时不用分，只将虚实判浇淳。\n养心有要先除僞，入德无难只用真。\n此道若从为得路，他歧如往是迷津。\n我曹好尚虽迂阔，最爱山夫共野人。",
        "dynasty": "宋",
        "collection_info": null
    },
    {
        "uuid": "263b8d4a56b809b9a24555e0404028c1",
        "title": "妾薄命  其一",
        "author": "徐积",
        "content": "偷把罗衣裛泪痕，落花江上泣青春。\n空将凤管题君怨，自是蛾眉累汝身。\n翠黛不须匀绿鬓，红膏休更点朱唇。\n自然彼此无心妬，犹恐多言巧中人。",
        "dynasty": "宋",
        "collection_info": null
    },
    {
        "uuid": "3bea0423dbedb00d80c299752824a732",
        "title": "妾薄命  其二",
        "author": "徐积",
        "content": "春深江浦流还涨，雨后山花落更多。\n举目未言先有泪，当樽欲唱不成歌。\n心知自古皆如此，事到如今不奈何。\n莫向夕阳楼上望，几人遗恨满烟波。",
        "dynasty": "宋",
        "collection_info": null
    },
    {
        "uuid": "d82d13d8bf49f0478905ecb038f518b3",
        "title": "妾薄命  其三",
        "author": "徐积",
        "content": "将身误入楚王宫，负却家山事总空。\n枕上无言吟夜雨，花前有泪洒春风。\n假饶醉饱朱门内，岂似寒饥漏屋中。\n更有文君作奔妾，争如寂寞嫁梁鸿。",
        "dynasty": "宋",
        "collection_info": null
    },
    {
        "uuid": "276111f4191974e499cace45f890f5db",
        "title": "妾薄命  其四",
        "author": "徐积",
        "content": "女子恩雠事可知，我曹何用弔吴姬。\n如斯才貌如斯苦，也似贤人被妬时。",
        "dynasty": "宋",
        "collection_info": null
    },
    {
        "uuid": "ab7706f6f21984ee8c089fe945ed919d",
        "title": "玺书长句",
        "author": "徐积",
        "content": "随船父老踏青莎，人各持杯奈醉何。\n谣俗恋恩成太息，吟翁乐义合长歌。\n皆知察物严而恕，谁似当官正不阿。\n东汉武威任郡守，至今高义耸峨峨。",
        "dynasty": "宋",
        "collection_info": null
    },
    {
        "uuid": "3ac52657bc8edf5d807590d24b371ab9",
        "title": "瑶真诗  其一",
        "author": "徐积",
        "content": "此花所在宜开馆，彼玉维瑶合比君。\n每到黄昏成淡月，却临晓后作团云。\n人閒僞采何如质，物裏孤芳自胜羣。\n应笑马嵬坡下女，太真为号繫黄裙。",
        "dynasty": "宋",
        "collection_info": null
    },
    {
        "uuid": "98110313c8410140f574a28b5b408142",
        "title": "瑶真诗  其二",
        "author": "徐积",
        "content": "不知记得瑶林否，故国曾陪阆苑春。\n色貌易分浑是正，性情虽辨总归真。\n红尘世上无双物，白雪宫中第几人。\n若问谁何名玉女，一般严静敌霜神。",
        "dynasty": "宋",
        "collection_info": null
    },
    {
        "uuid": "99f0fc8e9068ba88cf0b69f0132cbcb1",
        "title": "咏慎郎中园木香",
        "author": "徐积",
        "content": "仙子霓裳曳绀霞，琼姬仍坐碧云车。\n谁言十日春归去，犹有春风在慎家。",
        "dynasty": "宋",
        "collection_info": null
    },
    {
        "uuid": "1cb40281dc51d05cbf19ef5be566fe27",
        "title": "长春花  其一",
        "author": "徐积",
        "content": "谁言造物无偏处，独遣春光住此中。\n叶裏深藏云外碧，枝头常借日边红。\n曾陪桃李开时雨，仍伴梧桐落后风。\n费尽主人歌与酒，不教閒却卖花翁。",
        "dynasty": "宋",
        "collection_info": null
    },
    {
        "uuid": "fe0b54a0a356f93a2c3d9f6e019a31e1",
        "title": "长春花  其二",
        "author": "徐积",
        "content": "一从春色入花来，便把春阳不放回。\n雪圃未容梅独占，霜篱初约菊同开。\n长生洞裏神仙种，万岁楼前锦绣堆。\n过尽白驹都不管，绿杨红杏自相催。",
        "dynasty": "宋",
        "collection_info": null
    },
    {
        "uuid": "4b83b8f03cc6dbef23bbd612b86e0208",
        "title": "长春花  其三",
        "author": "徐积",
        "content": "一谢芳菲更不还，谁何娇步独盘桓。\n虽于物态为难有，却是时情总易阑。\n日晒香肌难避暑，雪濡粉面亦禁寒。\n等閒莫使人知处，长与诗家醉后看。",
        "dynasty": "宋",
        "collection_info": null
    },
    {
        "uuid": "369a0f02d63dd08022be2f36e26d4d94",
        "title": "长春花  其四",
        "author": "徐积",
        "content": "谁与猩猩血染红，重重迭迭费春工。\n应无暴物侵和气，自有深根藏暖风。\n每见灵芝三秀了，回看凡艷一时空。\n如环光景循将遍，又到江南梅信通。",
        "dynasty": "宋",
        "collection_info": null
    },
    {
        "uuid": "4bf6c65cc5323ff65366abb457dda33b",
        "title": "长春花  其五",
        "author": "徐积",
        "content": "枝上疏疏花启房，轻绡重锦迭为裳。\n更分深浅两般色，不作寻常一面妆。\n蕣有红华须鬬艷，兰虽清节亦交香。\n吟翁未畅先投笔，为与东君咏海棠。",
        "dynasty": "宋",
        "collection_info": null
    },
    {
        "uuid": "b5341cd507795e4f27fb978c2d32393b",
        "title": "天下风流无绿杨",
        "author": "徐积",
        "content": "天下风流无绿杨，半遮妆面出宫墙。\n客醉任铺红锦段，马嘶争繫紫丝缰。\n上东门外我回首，长乐坡头谁断肠。\n最好春深山下路，乱花熏与一身香。",
        "dynasty": "宋",
        "collection_info": null
    },
    {
        "uuid": "ae4fac3d72fb3c5544498d4f9d140401",
        "title": "谁把閒愁付绿杨",
        "author": "徐积",
        "content": "谁把閒愁付绿杨，我疑浑是别离肠。\n每教啼鸟呼春色，更共平芜送夕阳。\n山下人行云惨惨，渡头船去水茫茫。\n高楼亦有思归客，莫望天涯寻故乡。",
        "dynasty": "宋",
        "collection_info": null
    },
    {
        "uuid": "9ccf37d062dd4f85cbcc6c83b0eac94f",
        "title": "一生多恨瘦纤纤",
        "author": "徐积",
        "content": "一生多恨瘦纤纤，染尽春华绿试圆。\n十二楼台寒怕雨，九重宫殿暖愁烟。\n城边放客寻花路，溪畔留人载酒船。\n莫向坝陵桥上望，白云流水旧山川。",
        "dynasty": "宋",
        "collection_info": null
    },
    {
        "uuid": "e4d26d04603da9f29d3322d5049f3a0b",
        "title": "一片花飞减却春",
        "author": "徐积",
        "content": "一片花飞减却春，共君同作管花人。\n急将步障围载圃，莫使狂风近四邻。",
        "dynasty": "宋",
        "collection_info": null
    },
    {
        "uuid": "eafcf4240f35d691dab0f7de4141b1bb",
        "title": "问杨柳",
        "author": "徐积",
        "content": "我爱风流杨柳枝，杨柳如何报我诗。\n落花满面春风晓，借与丝鞭走马时。",
        "dynasty": "宋",
        "collection_info": null
    },
    {
        "uuid": "30fe7a8e2b0469ab647a70d8ccc72d2b",
        "title": "白莲花",
        "author": "徐积",
        "content": "水一重重玉一重，更无妖色媚西风。\n虽然物外能为素，又恐人閒只爱红。",
        "dynasty": "宋",
        "collection_info": null
    },
    {
        "uuid": "9ea1269fc4e4e8348bd31743c12a6c54",
        "title": "野花",
        "author": "徐积",
        "content": "一点香心寂寞春，牧童归后更无人。\n谁家庭院栽杨柳，犹自飞花入四邻。",
        "dynasty": "宋",
        "collection_info": null
    },
    {
        "uuid": "67dcecb0aec8fcd9df859612d18834c8",
        "title": "谢人惠梅花",
        "author": "徐积",
        "content": "我共梅花情最深，左持樽酒右持灯。\n持灯持酒岂辞倦，却是春香不自胜。",
        "dynasty": "宋",
        "collection_info": null
    },
    {
        "uuid": "32025816e6ec48ee197f853cb1b040db",
        "title": "海棠花  其一",
        "author": "徐积",
        "content": "彼美花兮宜晚春，柔姿淑艷是何人。\n十分国色妆须淡，数点胭脂画未匀。\n带雨容开浑是恨，出墙头望恰如真。\n几时谪下蓬莱岛，霞污仙衣痕尚新。",
        "dynasty": "宋",
        "collection_info": null
    },
    {
        "uuid": "3bc67e9abd00a080257e1cea26b7bc3d",
        "title": "海棠花  其二",
        "author": "徐积",
        "content": "一度相逢一度春，不知名姓是何人。\n十分国色妆须淡，数点胭脂画未匀。\n好把东皇为上客，便堪宋玉作西邻。\n临卭道士今何在，说与唐宗是太真。",
        "dynasty": "宋",
        "collection_info": null
    },
    {
        "uuid": "974838bdb1e2a001d7e2b2063479c65b",
        "title": "别玉女花",
        "author": "徐积",
        "content": "辞他玉女难空手，酌尽银缾醉未休。\n任是职严风望峻，也须一步一回头。",
        "dynasty": "宋",
        "collection_info": null
    },
    {
        "uuid": "15899d8f70d4dca0aef891675f554dc8",
        "title": "绿杨  其一",
        "author": "徐积",
        "content": "绿杨何处不相逢，到处伴他花草红。\n只为人閒苦离别，更无情绪管春风。",
        "dynasty": "宋",
        "collection_info": null
    },
    {
        "uuid": "f9ebb53ebcaff58b24abd2dffa2dcfb4",
        "title": "绿杨  其二",
        "author": "徐积",
        "content": "且寻绿院朱扉好，莫看山前水畔容。\n肌肤瘦尽春风甚，更被春风舞不供。",
        "dynasty": "宋",
        "collection_info": null
    },
    {
        "uuid": "8fe97c4155287e2af3bef2c2bb42d75e",
        "title": "柳絮  其一",
        "author": "徐积",
        "content": "君看青蚕蘂，閒花便弃捐。\n临风竞离别，就地忽团圆。\n孤客正心乱，浮云来马前。\n灞桥逢杜甫，老泪更潸然。",
        "dynasty": "宋",
        "collection_info": null
    },
    {
        "uuid": "36a47deb9b3b998580f90146dd9391ea",
        "title": "柳絮  其二",
        "author": "徐积",
        "content": "长条徒自重，狂絮去何之。\n禁籞穿花树，春江扑酒旗。\n因风无定意，着物有閒时。\n谢女何为者，深情在雪诗。",
        "dynasty": "宋",
        "collection_info": null
    },
    {
        "uuid": "19a60930da6d13024373662aa013df87",
        "title": "荷花",
        "author": "徐积",
        "content": "池上交加碍钓船，汉宫新妓约三千。\n绿箩枝叶能承露，红玉肌肤不惹烟。\n巫峡已曾萦客梦，西施何处掷金钱。\n无人为把秋香惜，聊借西风赠此篇。",
        "dynasty": "宋",
        "collection_info": null
    },
    {
        "uuid": "420aa1a5bf6da1737d9d21f7395afc7d",
        "title": "败荷",
        "author": "徐积",
        "content": "有客方笑歌，谁人吟败荷。\n但言为秋惜，不道碍船过。\n折柄刺芒在，乱丝根本多。\n江头浪如屋，今夜奈风何。",
        "dynasty": "宋",
        "collection_info": null
    },
    {
        "uuid": "65050fbde7c542ee6c6ec7d3ac97eba1",
        "title": "杏花  其一",
        "author": "徐积",
        "content": "窗外花开红满枝，董生正下读书帷。\n东风到晚殊无定，今夜清香属阿谁。",
        "dynasty": "宋",
        "collection_info": null
    },
    {
        "uuid": "a8546c75e7daf906d3f332f0a14ce29e",
        "title": "杏花  其二",
        "author": "徐积",
        "content": "一点胭脂淡染腮，十分颜色为谁开。\n残灯欲尽书帏闭，犹有清香半夜来。",
        "dynasty": "宋",
        "collection_info": null
    },
    {
        "uuid": "815b696be64d734f5b6c3103f5378422",
        "title": "双头芍药  其一",
        "author": "徐积",
        "content": "金谷栽培异，春皇养育殊。\n一枝轻耸翠，双萼密承朱。\n根是鸳鸯化，生来姊妹俱。\n同行虽有伴，并寝总无夫。\n共鑑匀妆脸，偷霞点绛肤。\n东邻与西子，谢女共罗敷。\n解佩还曾否，为云总解无。\n情深难独步，力弱易相扶。\n卓氏弥伤寡，长门愈恨孤。\n鬬夸红粉面，齐着绣罗襦。\n尽好藏金屋，谁堪作舞姝。\n郎须待刘阮，家想住秦吴。\n翠幙浑遮步，雕阑并向隅。\n黄金难买笑，为尔倒金壶。",
        "dynasty": "宋",
        "collection_info": null
    },
    {
        "uuid": "52c7d80bc84b5a5c1d1fabc3dfb4e478",
        "title": "双头芍药  其二",
        "author": "徐积",
        "content": "国艷妆成总一般，月娥霜女不相干。\n春闺有恨须招伴，夜帐无夫并怯寒。\n谁道皇英沈水去，好教刘阮凭阑看。\n阳台云雨如俱解，妬宠争妍有万端。",
        "dynasty": "宋",
        "collection_info": null
    },
    {
        "uuid": "ee71117346f459a4f232f26f35018194",
        "title": "双头芍药  其三",
        "author": "徐积",
        "content": "越艷吴姿总一般，娇鶑之外孰相干。\n虽同交甫江边见，不似刘郎洞裏看。\n未必解争春帝宠，却应同笑月娥寒。\n阿谁能伴诗人醉，不惜红绡与万端。",
        "dynasty": "宋",
        "collection_info": null
    },
    {
        "uuid": "a5aec2761fb4fa14f5d728ebea6ac56a",
        "title": "春草",
        "author": "徐积",
        "content": "日暖郊前雪尽时，东风吹起绿初齐。\n人来花下禽偷避，客到山前路已迷。\n洛邑少年金作弹，杜陵骄马玉为蹄。\n歌楼酒市无寻处，踏遍青青日已西。",
        "dynasty": "宋",
        "collection_info": null
    },
    {
        "uuid": "40c4fd8fa10364133baf075cbcde5e0b",
        "title": "题紫极宫",
        "author": "徐积",
        "content": "不须骑凤跨鲸鰲，来访蓬宫是我曹。\n玉笈着书金简重，碧牌题字紫垣高。\n因思大道閒閒意，顿觉浮生事事劳。\n一榻清风曾昼卧，略无尘梦及三刀。",
        "dynasty": "宋",
        "collection_info": null
    },
    {
        "uuid": "99ea2f518a9d8d17119f43dd89f098a0",
        "title": "移竹和倪敦復",
        "author": "徐积",
        "content": "孙公高义薄千金，岂顾池边竹浅深。\n此物定非今俗好，与公相伴古人心。\n但看岁久孤坚操，不为墙閒尺寸阴。\n正是北窗閒卧日，陶家兼有一张琴。",
        "dynasty": "宋",
        "collection_info": null
    },
    {
        "uuid": "be08ae85884f60e005558e4278868a6b",
        "title": "柳上见鶑",
        "author": "徐积",
        "content": "杨柳枝头见，适从何处来。\n青春三月尽，黄艷一花开。\n旧燕元相识，新鸦近与陪。\n声声吟得好，未必乏诗才。",
        "dynasty": "宋",
        "collection_info": null
    },
    {
        "uuid": "f7ba763b11258b79d24f1dddec10daf5",
        "title": "赠玉师鹦鹉",
        "author": "徐积",
        "content": "学得能言不自閒，雕笼何异网罗閒。\n客来青锁常遮面，人去长门深闭关。\n感物寸肠丝欲断，离羣双泪血犹殷。\n如何放我西归去，骨肉相抛在陇山。",
        "dynasty": "宋",
        "collection_info": null
    },
    {
        "uuid": "df5a68f991d0e7891932580dcd75ff9c",
        "title": "舞马诗",
        "author": "徐积",
        "content": "开元天子太平时，夜舞朝歌意转迷。\n绣榻尽容骐骥足，锦衣浑盖渥洼泥。\n纔敲画鼓头先奋，不假金鞭势自齐。\n明日梨园翻旧曲，范阳戈甲满西来。",
        "dynasty": "宋",
        "collection_info": null
    },
    {
        "uuid": "dcd65c34b48b73720ed94ff0c7684549",
        "title": "题扇 儒扇",
        "author": "徐积",
        "content": "讲罢穷神易，吟成泣鬼文。\n心营四海事，手握一环云。",
        "dynasty": "宋",
        "collection_info": null
    },
    {
        "uuid": "a4a08f448753493fa17ecd8521805000",
        "title": "题扇 道扇",
        "author": "徐积",
        "content": "携待真坛醮，摇吟玉笈书。\n面题金鼎诀，背画五云车。",
        "dynasty": "宋",
        "collection_info": null
    },
    {
        "uuid": "3b840e375efe62588b295273d659098e",
        "title": "题扇 释扇",
        "author": "徐积",
        "content": "把月行杉径，将风上竹轩。\n倒持敲磬罢，还指佛书言。",
        "dynasty": "宋",
        "collection_info": null
    },
    {
        "uuid": "b4775c6dfd0be9349490de9239361126",
        "title": "题扇 贞女扇",
        "author": "徐积",
        "content": "妾非宋家邻，亦笑巫山神。\n便是楚王来，掩面不从人。",
        "dynasty": "宋",
        "collection_info": null
    },
    {
        "uuid": "6d3638e62ccb5ef84fe5d4e42aadca0d",
        "title": "题扇 贞妇扇",
        "author": "徐积",
        "content": "笑亦待君掩，泣亦待君遮。\n黄金买不见，妾貌好如花。",
        "dynasty": "宋",
        "collection_info": null
    },
    {
        "uuid": "9ea2beb66e764f1044c743858512f255",
        "title": "题扇 妆妇扇",
        "author": "徐积",
        "content": "妾貌非不奇，行坐自遮面。\n楼上晓妆成，楼下无人见。",
        "dynasty": "宋",
        "collection_info": null
    },
    {
        "uuid": "daf419bd90226a4e87fdb4948459870d",
        "title": "题扇 贫女扇",
        "author": "徐积",
        "content": "妾有一尺绢，已为身上衣。\n自织清溪蒲，团团手中持。\n朝寻麦陇去，暮汲水泉归。\n无人不看妾，不使见蛾眉。",
        "dynasty": "宋",
        "collection_info": null
    },
    {
        "uuid": "410b45e4324d769a0b6724777fdb7b3f",
        "title": "题扇 寝妇扇",
        "author": "徐积",
        "content": "酒阑歌已阕，解佩灯先灭。\n罗帐隔清风，玉腕摇明月。",
        "dynasty": "宋",
        "collection_info": null
    },
    {
        "uuid": "f2db2a87d939fb66dc2afcf1361f29c4",
        "title": "题扇 离妇扇",
        "author": "徐积",
        "content": "年来不把紫箫吹，玉指掺掺弄素辉。\n一自征人渡辽去，唯有清风动妾衣。",
        "dynasty": "宋",
        "collection_info": null
    },
    {
        "uuid": "e0b6b1547309069be69b827fae665a64",
        "title": "题扇 孀妇扇",
        "author": "徐积",
        "content": "已写共姜誓，仍题督护歌。\n更无脂粉污，唯有泪痕多。",
        "dynasty": "宋",
        "collection_info": null
    },
    {
        "uuid": "55c1d6d3004fcc839a88b425d7b07b78",
        "title": "华阳山和查教授  其一",
        "author": "徐积",
        "content": "衝断浮云截断霞，满天矛戟竞槎牙。\n日来洞口迴龙驭，月倚风前开桂花。\n暮雨势连巫峡远，春泉流过楚江赊。\n物灵地怪非凡境，凤子鸾雏各一家。",
        "dynasty": "宋",
        "collection_info": null
    },
    {
        "uuid": "e93e64855ba86768d939ed9952b65ab7",
        "title": "华阳山和查教授  其二",
        "author": "徐积",
        "content": "玉井温温浸月华，幢幢松桧耸高牙。\n半峰已断人閒路，绝顶自开天上花。\n可恨白云吟处起，何堪行路望中赊。\n怪来得似希夷子，借问如今有几家。",
        "dynasty": "宋",
        "collection_info": null
    },
    {
        "uuid": "67c2116677a51f5cb24321b4dfc23c99",
        "title": "华阳山和查教授  其三",
        "author": "徐积",
        "content": "险物背阴弥炅矗，奇峰当午更呀牙。\n须知南地饶春色，安得北风吹雪花。\n紫府真人来最近，红尘俗客到弥赊。\n因何占得多阳地，莫是南方火帝家。",
        "dynasty": "宋",
        "collection_info": null
    },
    {
        "uuid": "837697dbb4f18c2a0caf7f5e66202c40",
        "title": "华阳山和查教授  其四",
        "author": "徐积",
        "content": "芝似蒿莱玉似沙，更多麟趾与驺牙。\n云横秦塞妨归雁，风过荆州带落花。\n游似赤松人已绝，隠如玄豹事何赊。\n秦宫女子今何在，好问当时秦汉家。",
        "dynasty": "宋",
        "collection_info": null
    },
    {
        "uuid": "f00d19c95f7fee856e22e353024060bd",
        "title": "华阳山和查教授  其五",
        "author": "徐积",
        "content": "朝隠真风暮隠霞，鸾麟接步虎摩牙。\n岩藏午日冬无雪，池碍南箕荷有花。\n子欲高眠浮世外，我思长啸白云赊。\n撄宁未必非仙骨，况有峰头玉女家。",
        "dynasty": "宋",
        "collection_info": null
    },
    {
        "uuid": "8c2de5741fb173913a251adc481921bd",
        "title": "华山  其一",
        "author": "徐积",
        "content": "数峰向背隔秦吴，看尽名山画不如。\n秋洒玉浆和沆瀣，夜张云窟隠蟾蜍。\n凤迷丹穴来还近，羽化红尘事总虚。\n何日共君同去看，也须閒步也骑馿。",
        "dynasty": "宋",
        "collection_info": null
    },
    {
        "uuid": "a614d22383004bcb183213e6695d27b8",
        "title": "华山  其二",
        "author": "徐积",
        "content": "一条云路谁曾到，万丈仙梯也不如。\n好上青云骑鸑鷟，更探明月弄蟾蜍。\n风初定处云烟合，日未中时碧洞虚。\n山下不须骑骏马，为言行客且乘馿。",
        "dynasty": "宋",
        "collection_info": null
    },
    {
        "uuid": "bb2d9694754c7ba8008a7c04871d1f91",
        "title": "华山  其三",
        "author": "徐积",
        "content": "华阳山仞五千余，便是蓬莱亦未如。\n泉脉无声通渤澥，松梢有韵拂蟾蜍。\n朝逢逋客谈仙箓，夜听真人习步虚。\n见说猿猱猛似虎，莫教山下养黔馿。",
        "dynasty": "宋",
        "collection_info": null
    },
    {
        "uuid": "c87efe1135d2e25d16dd56f60fed03b8",
        "title": "华山  其四",
        "author": "徐积",
        "content": "诸山伛偻復盘纡，唯有三峰势突如。\n酒母下来乘夭矫，药娥飞去化蟾蜍。\n可为世上殊方乐，便觉人閒万事虚。\n安得往来严下路，不持鞭策驾疲馿。",
        "dynasty": "宋",
        "collection_info": null
    },
    {
        "uuid": "1159d82db0d4278134f27f08cfc754a0",
        "title": "秋山",
        "author": "徐积",
        "content": "气势不可犯，秋从何处通。\n新岚滴欲尽，旧翠洗将空。\n徙履寒云裏，倚楼残照中。\n快吟吟不畅，长啸入松风。",
        "dynasty": "宋",
        "collection_info": null
    },
    {
        "uuid": "4087433fedd1dc75b76c7e6dd7fdfcdd",
        "title": "太华",
        "author": "徐积",
        "content": "镇压秦衝仞五千，莲熏白日掌扪天。\n旁连少华诚微类，西顾终南只一拳。\n大壑波涛终到海，东峰松桧久凌烟。\n可为梁栋为舟楫，一构明堂一济川。",
        "dynasty": "宋",
        "collection_info": null
    },
    {
        "uuid": "b07c7fde65b43948713645f3e0e7f586",
        "title": "宿山馆  其一",
        "author": "徐积",
        "content": "下马开门日已沈，旋寻村路乞樵灯。\n隔云吠去谁家犬，踏月归来何处僧。\n潭上风生千嶂吼，枕前泉落一床冰。\n呼儿笑问今宵事，身在危峰第几层。",
        "dynasty": "宋",
        "collection_info": null
    },
    {
        "uuid": "0553243b1948c2fb236539d8d1809d15",
        "title": "宿山馆  其二",
        "author": "徐积",
        "content": "且喜破窗明有月，不嫌坏壁暗无灯。\n解衣就枕方成寐，渡涧穿林忽梦僧。\n一榻寒云身卧水，半宵急雨竹敲冰。\n鷄鸣未晓鞭馿去，迴顾烟岚迭万层。",
        "dynasty": "宋",
        "collection_info": null
    },
    {
        "uuid": "4ff1c8ce47c157035dda97766656b450",
        "title": "宿山馆  其三",
        "author": "徐积",
        "content": "烟萝断处初逢舍，云竹疏时忽见灯。\n崄磴未归樵坞叟，破庵已去诵经僧。\n暗龙吟罢庭无月，寒狖啼来谷有冰。\n君看床头铁鳞甲，雨痕苔晕几千层。",
        "dynasty": "宋",
        "collection_info": null
    },
    {
        "uuid": "690f4f9aac1c13d958ee20a3917879aa",
        "title": "宿山馆  其四",
        "author": "徐积",
        "content": "倦客待沽山下酒，饥童先上竈头灯。\n行经怪穴思防虎，坐听疏钟欲访僧。\n手弄一张琴似铁，匣藏三尺剑如冰。\n调高器古无人伴，身上烟霞空几层。",
        "dynasty": "宋",
        "collection_info": null
    },
    {
        "uuid": "3492c607174ba04f2d5528306a91e51c",
        "title": "宿山馆  其五",
        "author": "徐积",
        "content": "好勇不须探虎穴，爱奇何用点犀灯。\n当求义路勤行己，休把福田閒问僧。\n一榻静无尘世物，半宵浑似玉池冰。\n起来题作清心馆，此去泥污千万层。",
        "dynasty": "宋",
        "collection_info": null
    },
    {
        "uuid": "8395c1150f7e1b4e096aa34b0a7eca1c",
        "title": "宿山馆  其六",
        "author": "徐积",
        "content": "龙归潭面千寻黑，虎视林隈两炬灯。\n执爨正燃吹饭火，乞餐恰值寄眠僧。\n倦听雨后诸岩溜，渴忆春前一片冰。\n卧看满山红日晓，碧瑶城阙鬰千层。",
        "dynasty": "宋",
        "collection_info": null
    },
    {
        "uuid": "43be075c711ca9b7bcd6225bb78e3840",
        "title": "宿山馆  其七",
        "author": "徐积",
        "content": "好云入座邀为伴，野火当门借作灯。\n汲水卖来樵舍妇，采芝携去竹溪僧。\n风岩暴响闻颠木，月幌微明见断冰。\n谁信此来无路入，败篱折壁两三层。",
        "dynasty": "宋",
        "collection_info": null
    },
    {
        "uuid": "39e0e42ebf2be180d1a271dba7a6eb28",
        "title": "宿山馆  其八",
        "author": "徐积",
        "content": "厨头火灭童偷饭，梁上巢空鸟避灯。\n入夜更无同舍客，今朝唯有放猿僧。\n樵庵已贮霜前果，竹磴犹存腊后冰。\n谁道烟霄花上处，一梯云级万余层。",
        "dynasty": "宋",
        "collection_info": null
    },
    {
        "uuid": "904955b365fed48ec1eda08ce7992089",
        "title": "宿山馆  其九",
        "author": "徐积",
        "content": "解鞍息马夜将深，倦兴贪眠辄废灯。\n感物忽惊尘世事，谈真却忆旧山僧。\n当峰豹寝方潜雾，隔涧狐鸣若渡冰。\n此处不唯饶物怪，从来歧路险层层。",
        "dynasty": "宋",
        "collection_info": null
    },
    {
        "uuid": "bc5b31082d5fc66c5d4f6564c9b1c09a",
        "title": "宿山馆  其一○",
        "author": "徐积",
        "content": "远村樵采皆归舍，近涧人烟已上灯。\n黍饭未炊催秣马，蕨羹初熟喜逢僧。\n兽争食鬬牙磨血，鸟近泉栖羽刷冰。\n若到红尘人见问，不将水溜结为层。",
        "dynasty": "宋",
        "collection_info": null
    },
    {
        "uuid": "58a0969c57836e03b2889eae58b3fc55",
        "title": "宿溪亭",
        "author": "徐积",
        "content": "一榻溪亭直万钱，满床明月伴閒眠。\n荷花不把秋香惜，又逐西风到枕前。",
        "dynasty": "宋",
        "collection_info": null
    },
    {
        "uuid": "4ba834cfca4f4b7991e0636635d4daf6",
        "title": "过望思台",
        "author": "徐积",
        "content": "昔日姦邪事可哀，如今空筑望思台。\n冥冥恨魄何之去，唯有南山暮雨来。",
        "dynasty": "宋",
        "collection_info": null
    },
    {
        "uuid": "7e1437a8ac1e7e5650ad3a7b7241f72a",
        "title": "望淮亭和君锡并简敦復  其一",
        "author": "徐积",
        "content": "泽国茫茫似十洲，有情空上夕阳楼。\n可凭流水传人意，莫望远山添客愁。\n南浦雪思乘棹往，北轩春负插花游。\n若论仕宦何非义，二子无容说愧羞。",
        "dynasty": "宋",
        "collection_info": null
    },
    {
        "uuid": "4ac6c0d0381ff832f6525c7f5febc9b8",
        "title": "望淮亭和君锡并简敦復  其二",
        "author": "徐积",
        "content": "烟波何处是汀洲，白鸟归来且下楼。\n木落更随寒雨尽，山空仍带夕阳愁。\n诗筒去是兰亭事，客棹来非剡水游。\n我问两人同榜彦，仕方行义若为羞。",
        "dynasty": "宋",
        "collection_info": null
    },
    {
        "uuid": "fe39accb6ab4bd92f44c13c3a8b855d2",
        "title": "天都仙  其一",
        "author": "徐积",
        "content": "甘露洒时黄道肃，绀霞环处紫宫严。\n金华未启瑶台晓，流月奔星共一帘。",
        "dynasty": "宋",
        "collection_info": null
    },
    {
        "uuid": "fa4f9eeabebb9a01bbadb0059578b47a",
        "title": "天都仙  其二",
        "author": "徐积",
        "content": "真童列仗严如兵，诛姦号令雷风行。\n俄闻一物不遂性，急传口诏春阳生。",
        "dynasty": "宋",
        "collection_info": null
    },
    {
        "uuid": "3f5581422fa12abd27149c15c72ca86a",
        "title": "天都仙  其三",
        "author": "徐积",
        "content": "天兵十万着犀衣，手执金幢踏彩霓。\n龙共玉麟相次列，羣鸾班在凤凰西。",
        "dynasty": "宋",
        "collection_info": null
    },
    {
        "uuid": "400ebc9b0e6b00941afb0793014a1bdb",
        "title": "早朝仙  其一",
        "author": "徐积",
        "content": "紫瑶阙上烟霞晓，赤玉阶前剑佩齐。\n十二金童传诏罢，云冠星弁一时低。",
        "dynasty": "宋",
        "collection_info": null
    },
    {
        "uuid": "8268482d23eb0f570099604afb6f89c4",
        "title": "早朝仙  其二",
        "author": "徐积",
        "content": "紫府真人朝玉京，三千玉版先进名。\n叩头欲跪紫烟合，但闻玉佩玲珑声。",
        "dynasty": "宋",
        "collection_info": null
    },
    {
        "uuid": "9bcafcfcbadccc1ed2b7a6d8bdc94753",
        "title": "早朝仙  其三",
        "author": "徐积",
        "content": "阊阖云深未启关，霓衣夹道已成班。\n须臾特诏仙官入，日月诸星共放还。",
        "dynasty": "宋",
        "collection_info": null
    },
    {
        "uuid": "eba11a59098e199eb2d3270e52fdff8f",
        "title": "朝迴仙",
        "author": "徐积",
        "content": "匆匆朝罢九重天，便按蓬莱御紫烟。\n趁得蟠桃花下宴，鼓箫诸部约三千。",
        "dynasty": "宋",
        "collection_info": null
    },
    {
        "uuid": "27a9b923e15666ce1eaf38367697ce2d",
        "title": "文仙",
        "author": "徐积",
        "content": "紫微诏诰都经手，东壁图书尽在家。\n何日再游羣玉府，吟窗依旧锁烟霞。",
        "dynasty": "宋",
        "collection_info": null
    },
    {
        "uuid": "b50c34e6ab5a95c0b2367af9ebe78dce",
        "title": "武仙",
        "author": "徐积",
        "content": "冠佩严严坐绛云，环兵列仗是何人。\n诸仙禀命羣灵肃，玉册金符尽在身。",
        "dynasty": "宋",
        "collection_info": null
    },
    {
        "uuid": "a2f7aa2a9fcbbf32c9629703237490ea",
        "title": "富仙",
        "author": "徐积",
        "content": "碧霞楼上常先晓，白玉宫中爱早寒。\n乱玉甃成池浴凤，浑金削就栋栖鸾。",
        "dynasty": "宋",
        "collection_info": null
    },
    {
        "uuid": "562eddcdf6a9bfbc3ba6e2f2cf792094",
        "title": "贫仙",
        "author": "徐积",
        "content": "莫怪先生身上贫，眼看外物似浮云。\n房中除却琴棋后，更有门前鹤一羣。",
        "dynasty": "宋",
        "collection_info": null
    },
    {
        "uuid": "b925fc956cf316e4cd8ee0b6987a8deb",
        "title": "贵仙",
        "author": "徐积",
        "content": "凤节霓旌拥万神，五云车骑驾龙麟。\n腰閒独佩黄金箓，元是瑶宫第一人。",
        "dynasty": "宋",
        "collection_info": null
    },
    {
        "uuid": "7040f849a93df28d532b599ef2daa933",
        "title": "吟仙",
        "author": "徐积",
        "content": "金编诵处无人见，玉洞题时有凤知。\n昨夜忽然何处去，月中吟就白云诗。",
        "dynasty": "宋",
        "collection_info": null
    },
    {
        "uuid": "ebb98716446a9439011deaebed848200",
        "title": "醉仙",
        "author": "徐积",
        "content": "曾共诸仙宴紫微，金钟插羽疾于飞。\n醉魂已望三山去，犹整华冠齐羽衣。",
        "dynasty": "宋",
        "collection_info": null
    },
    {
        "uuid": "a56cc12bb2f709cef909e6a391f5413f",
        "title": "醉起仙",
        "author": "徐积",
        "content": "佩环声动出金华，凤引鸾随入绛霞。\n行到瑶台云路狭，侧身趋避玉妃车。",
        "dynasty": "宋",
        "collection_info": null
    },
    {
        "uuid": "a52594927fd0a513b0d42d62154b1f36",
        "title": "廉仙",
        "author": "徐积",
        "content": "人閒日月分庭过，天外星河入户流。\n是物化金无所用，满田种玉不曾收。",
        "dynasty": "宋",
        "collection_info": null
    },
    {
        "uuid": "6d85643f461b18355ea0c442c670b710",
        "title": "寡欲仙",
        "author": "徐积",
        "content": "膝上横琴鹤在傍，白云衣共白云裳。\n夜深閒卧南窗月，更有清风共一床。",
        "dynasty": "宋",
        "collection_info": null
    },
    {
        "uuid": "1b2e1fe507e7a6d2c2872648a9e292c5",
        "title": "地仙",
        "author": "徐积",
        "content": "瑶台紫府都归梦，碧洞红尘总是家。\n蓬岛有时来问信，桃源无处不开花。",
        "dynasty": "宋",
        "collection_info": null
    },
    {
        "uuid": "b099b90958691c4214ec01358a648270",
        "title": "玉妃",
        "author": "徐积",
        "content": "琳琅宫殿本无尘，犹跨青鸾踏紫云。\n怪得晓来天色淡，海霞都在玉妃裙。",
        "dynasty": "宋",
        "collection_info": null
    },
    {
        "uuid": "d113c6c7eb6970f668bccb67a16a5bb3",
        "title": "麻姑  其一",
        "author": "徐积",
        "content": "折尽青林多少花，麻姑却在蔡经家。\n瑶台好醉无人醉，凤怨鸾栖空暮霞。",
        "dynasty": "宋",
        "collection_info": null
    },
    {
        "uuid": "676f1a2106fe936c149a7ef91d196bd4",
        "title": "麻姑  其二",
        "author": "徐积",
        "content": "不道风尘良苦辛，却停仙仗醉红尘。\n青鸾一去无消息，只被麻姑误杀人。",
        "dynasty": "宋",
        "collection_info": null
    },
    {
        "uuid": "f504419d79af36add5429161072e819d",
        "title": "閒仙",
        "author": "徐积",
        "content": "先生坐时云满裳，先生卧时云满床。\n白云终日自来去，若比先生云尚忙。",
        "dynasty": "宋",
        "collection_info": null
    },
    {
        "uuid": "5093c11654f11921003d8dc5a4d41d45",
        "title": "棋仙",
        "author": "徐积",
        "content": "壶中白日何曾夜，洞裏桃花别是春。\n一局閒棋犹未了，坐中老却采樵人。",
        "dynasty": "宋",
        "collection_info": null
    },
    {
        "uuid": "b63dc3e0a2a67d20c977c0a996e0f200",
        "title": "夜宴仙  其一",
        "author": "徐积",
        "content": "阊阖宫中夜宴开，手挥明月坐瑶台。\n不教偷药姮娥到，却放投壶玉女来。",
        "dynasty": "宋",
        "collection_info": null
    },
    {
        "uuid": "fe1f58937aea16573bf7713c7946f6f0",
        "title": "夜宴仙  其二",
        "author": "徐积",
        "content": "明月宫中夜宴多，坐中齐唱白云歌。\n瑶环玉佩三千女，不着人閒俗绮罗。",
        "dynasty": "宋",
        "collection_info": null
    },
    {
        "uuid": "61d1d3d3e82cdde6372a9f8fac1070b2",
        "title": "困仙",
        "author": "徐积",
        "content": "洞中一觉春风梦，落尽桃源万树花。\n竈上丹砂寻不见，骑鸾误入阿谁家。",
        "dynasty": "宋",
        "collection_info": null
    },
    {
        "uuid": "e8e413b69277353565799c30ca586359",
        "title": "浴仙",
        "author": "徐积",
        "content": "玉佩珠襦自辟尘，瑶池浴罢卧红云。\n指挥莫放香波去，留与龙儿并凤羣。",
        "dynasty": "宋",
        "collection_info": null
    },
    {
        "uuid": "6969c12ad2b2389c73c9cf5ba1187450",
        "title": "诗酒仙  其一",
        "author": "徐积",
        "content": "玉谱天书金版字，桂花浓酿碧霞浆。\n无人敢与为诗敌，有客时来觅酒尝。",
        "dynasty": "宋",
        "collection_info": null
    },
    {
        "uuid": "1f0e99f692d14706213b745f08c8a314",
        "title": "诗酒仙  其二",
        "author": "徐积",
        "content": "閒云淡月为诗态，春日春风是酒容。\n玉女争求新乐府，金童时献碧瑶钟。",
        "dynasty": "宋",
        "collection_info": null
    },
    {
        "uuid": "50bca2837af995f1a2ab485db2df1e24",
        "title": "太平仙",
        "author": "徐积",
        "content": "谁知我是太平仙，歌罢浮云笑暮烟。\n更倚玉楼吟乐府，断虹消尽月明天。",
        "dynasty": "宋",
        "collection_info": null
    },
    {
        "uuid": "920b37f3a5bd00958981d5e0987810dd",
        "title": "赠别仙",
        "author": "徐积",
        "content": "平日忠言薄万金，此时何惜赠君行。\n好名不是真人事，莫向人閒留姓名。",
        "dynasty": "宋",
        "collection_info": null
    },
    {
        "uuid": "584e8aeb7eccebe3ca2c85b41f39ee72",
        "title": "雪仙",
        "author": "徐积",
        "content": "九重天路忽难通，谁与传书寄阆风。\n鹤驭三千无处觅，银潢万丈一时空。",
        "dynasty": "宋",
        "collection_info": null
    },
    {
        "uuid": "694a764df367178538b461915802c56a",
        "title": "望仙",
        "author": "徐积",
        "content": "好云消尽鹤空来，一去麻姑更不迴。\n紫府路从何处去，碧桃花向梦中开。",
        "dynasty": "宋",
        "collection_info": null
    },
    {
        "uuid": "ec42e7638e1be226c8dc60c66541905e",
        "title": "无妄仙",
        "author": "徐积",
        "content": "清风窗外云初去，明月池中鹤自还。\n春色一帘閒睡过，瑶花落尽不抽关。",
        "dynasty": "宋",
        "collection_info": null
    },
    {
        "uuid": "a87925e2f23598a340c26c59a74783db",
        "title": "希夷仙  其一",
        "author": "徐积",
        "content": "白云夫子号希夷，碧玉窗中下绛帷。\n皓首勒成书万帙，病鸾偷见鹤偷知。",
        "dynasty": "宋",
        "collection_info": null
    },
    {
        "uuid": "037596d953b45196899f738936d3140c",
        "title": "希夷仙  其二",
        "author": "徐积",
        "content": "红尘旧学今虽废，紫府新书近已齐。\n三十六仙俱不见，玉函金锁印龙泥。",
        "dynasty": "宋",
        "collection_info": null
    },
    {
        "uuid": "fde22d39e1978d14308e67ff86c9f235",
        "title": "悟仙",
        "author": "徐积",
        "content": "昔日闻人说上清，如今高步太元庭。\n有时却忆红尘事，恰似梦回并酒醒。",
        "dynasty": "宋",
        "collection_info": null
    },
    {
        "uuid": "e19e209b3c04725335ee2a9f1e05db1a",
        "title": "恶僞仙",
        "author": "徐积",
        "content": "本希上圣忘言学，傍采南华寓意书。\n去僞即真虽有道，未知人意自何如。",
        "dynasty": "宋",
        "collection_info": null
    },
    {
        "uuid": "57f76249bdb7eefb256cbe51cf7018ce",
        "title": "剑仙",
        "author": "徐积",
        "content": "此剑曾将赤霄倚，云雷欲战秋风起。\n携下赤霄磨玉山，玉山色变龙蛇寒。\n霜飞浪活河汉精，星辰日月分光明。\n天生神物不可犯，曾向人閒诛不平。\n玉龙不死常在腰，一抹血腥犹未消。\n莫教望见延平水，待与天地除凶妖。",
        "dynasty": "宋",
        "collection_info": null
    },
    {
        "uuid": "cdfc5d7f14319e948538a5d6008d1d5d",
        "title": "水仙  其一",
        "author": "徐积",
        "content": "曾乘秋浪泛银河，拨尽閒云恣浩歌。\n明月一环来拂面，玉龙十万总随波。",
        "dynasty": "宋",
        "collection_info": null
    },
    {
        "uuid": "efc5d39265ed39923418e6d37dbc1f46",
        "title": "水仙  其二",
        "author": "徐积",
        "content": "天上瑶池为别馆，海閒金阙是离宫。\n徐行按尽烟波国，高步却来云汉中。",
        "dynasty": "宋",
        "collection_info": null
    },
    {
        "uuid": "3155a1c0c42c525919450effc2b7c40d",
        "title": "水仙  其三",
        "author": "徐积",
        "content": "昨夜曾游洛女家，自知此处胜烟霞。\n回鸾更按湘妃曲，醉踏烟波弄月华。",
        "dynasty": "宋",
        "collection_info": null
    },
    {
        "uuid": "5734ab67c00c94d4e3c0e9961a9e0f23",
        "title": "水仙  其四",
        "author": "徐积",
        "content": "龙驭曾游绛水霞，回来却坐赤鲸车。\n夜深正解双珠佩，莫点犀灯照我家。",
        "dynasty": "宋",
        "collection_info": null
    },
    {
        "uuid": "47e7aa9d93b713e2bf57b9e9ea5f57ad",
        "title": "无累仙",
        "author": "徐积",
        "content": "尘世纷纷总是空，花开花落几时穷。\n有人若问烟霞事，我是逍遥无累翁。",
        "dynasty": "宋",
        "collection_info": null
    },
    {
        "uuid": "af33796de4f38d574bbc714a6678846c",
        "title": "笑仙",
        "author": "徐积",
        "content": "天上人閒自不同，莫将浇俗比真风。\n真风大抵无今古，万事都来一笑中。",
        "dynasty": "宋",
        "collection_info": null
    },
    {
        "uuid": "5b469dd31cb2c5be000c1fd75595f3d9",
        "title": "忧仙",
        "author": "徐积",
        "content": "我是真人何所忧，所忧世俗好多求。\n相谋相诈何时了，一笑一啼无日休。",
        "dynasty": "宋",
        "collection_info": null
    },
    {
        "uuid": "fa0081c4e48022ef38ea40f99d93069e",
        "title": "闵仙",
        "author": "徐积",
        "content": "祸福之来本自求，世人闻语不回头。\n但知自快身前欲，不道永为身后羞。",
        "dynasty": "宋",
        "collection_info": null
    },
    {
        "uuid": "48819f81de1e138fb18c683465a72ad1",
        "title": "又水仙  其一",
        "author": "徐积",
        "content": "紫金沙路明珠阙，浴罢龙儿洗明月。\n待来人世等麻姑，只被尘埃污罗袜。",
        "dynasty": "宋",
        "collection_info": null
    },
    {
        "uuid": "743c6c04bcf35d8e1c37f5929dda9779",
        "title": "又水仙  其二",
        "author": "徐积",
        "content": "为买蟠桃海上花，明珠满载玉龙车。\n蓬山诸子须相问，笑指烟波是我家。",
        "dynasty": "宋",
        "collection_info": null
    },
    {
        "uuid": "c7af38af79789f02d0511f05cf0356e4",
        "title": "又水仙  其三",
        "author": "徐积",
        "content": "我是江湖都一掬，海水虽深不濡足。\n待教平地产明珠，但恐世人更多欲。",
        "dynasty": "宋",
        "collection_info": null
    },
    {
        "uuid": "27d222162f7b7f756955389a56a92036",
        "title": "又水仙  其四",
        "author": "徐积",
        "content": "伍子波涛空淼然，至今犹有不平言。\n屈原褊浅尤多忿，但恐有时来诉冤。",
        "dynasty": "宋",
        "collection_info": null
    },
    {
        "uuid": "3de6685582be8a133cb1d5a85d86dc06",
        "title": "劳仙",
        "author": "徐积",
        "content": "朝采药，暮采药，踏尽閒云一双脚。\n出一山，入一山，先生如此何时閒。\n有时两脚不出户，不炼黄金即炼丹。\n先生手足已劳苦，一心欲把河沙数。\n却笑閒仙无所为，閒仙端坐亦相嗤。\n大都世事亦如此，相笑相非无尽时。",
        "dynasty": "宋",
        "collection_info": null
    },
    {
        "uuid": "9ef59eb38e6d14bb26df9dd016d17c65",
        "title": "宴仙",
        "author": "徐积",
        "content": "紫瑶楼上宴真人，脍是鲸鲵脯是麟。\n醉倒玉妃何处去，烟霞迎步鹤随身。",
        "dynasty": "宋",
        "collection_info": null
    },
    {
        "uuid": "5dc6d62a90b16e8d900abdc696c4bd8c",
        "title": "晨起仙",
        "author": "徐积",
        "content": "帐外双童持剑履，一榻红云睡初起。\n满面清风潄月华，瑶浆更挹明河水。",
        "dynasty": "宋",
        "collection_info": null
    },
    {
        "uuid": "c93a0138fe900ad5d30b0444bfa35498",
        "title": "童仙",
        "author": "徐积",
        "content": "忆昔为儿跨竹梢，谁何传与太平谣。\n如今羽化已千载，绿鬓朱颜更不凋。",
        "dynasty": "宋",
        "collection_info": null
    },
    {
        "uuid": "84c71d772d2e0c385a708166cd99b907",
        "title": "老仙",
        "author": "徐积",
        "content": "脚踏青云身已老，访道修真恨不早。\n曾见商周全盛时，不及唐虞古风好。",
        "dynasty": "宋",
        "collection_info": null
    },
    {
        "uuid": "1637804fcc6e60c3afc05485221ba030",
        "title": "饱仙",
        "author": "徐积",
        "content": "谁道真人能辟谷，先生每食无余肉。\n邻家便是忍饥仙，餬口之粮犹不足。",
        "dynasty": "宋",
        "collection_info": null
    },
    {
        "uuid": "85cd402cb3a4366253d43560c71225b7",
        "title": "饥仙",
        "author": "徐积",
        "content": "粮虽不足气常充，真是根源久是功。\n真久不惟能养气，幽明亦可感而通。",
        "dynasty": "宋",
        "collection_info": null
    },
    {
        "uuid": "41d59805caf23f23ce089d3d3dffb1b4",
        "title": "茶仙",
        "author": "徐积",
        "content": "赐得龙田不种花，自携瑶水灌烟霞。\n谁将玉树双枝换，只得春前一寸芽。",
        "dynasty": "宋",
        "collection_info": null
    },
    {
        "uuid": "e9161c7402c632eb1a51958fb9311e69",
        "title": "狂仙",
        "author": "徐积",
        "content": "香枝洒面瑶池水，霞艷装衣阆苑花。\n一半是狂兼是醉，急教扶去卧烟霞。",
        "dynasty": "宋",
        "collection_info": null
    },
    {
        "uuid": "6071ca26107553ac2e177c469323d9c4",
        "title": "迷路仙",
        "author": "徐积",
        "content": "当时采药因迷路，平上青云不用梯。\n却似人閒行路者，醉魂春梦至今迷。",
        "dynasty": "宋",
        "collection_info": null
    },
    {
        "uuid": "6c31fdd5cf42f6cfb587e468cd587f40",
        "title": "卖药仙",
        "author": "徐积",
        "content": "蹄涔蚁垤何须较，芳草浮云事可知。\n曾向人閒闲卖药，尘埃满眼看儿嬉。",
        "dynasty": "宋",
        "collection_info": null
    },
    {
        "uuid": "6dd5a2d79ecc3025b0ee473452c03e50",
        "title": "无知仙",
        "author": "徐积",
        "content": "为向平时寻古风，幅巾芒履走尘中。\n俗人不识烟霞客，唤作无知卖药翁。",
        "dynasty": "宋",
        "collection_info": null
    },
    {
        "uuid": "a64f323c8ee0f9dc6c55566cf4fcbefd",
        "title": "飞仙  其一",
        "author": "徐积",
        "content": "不用骖鸾不御风，腾身拖袂便乘空。\n方从碧海游三岛，却驾烟霞上紫宫。",
        "dynasty": "宋",
        "collection_info": null
    },
    {
        "uuid": "43fa763ae4c0f392125e58c6f2400fdb",
        "title": "飞仙  其二",
        "author": "徐积",
        "content": "十万里余都一息，须知此道非人力。\n有时閒望玉山游，鸾凤满天追不得。",
        "dynasty": "宋",
        "collection_info": null
    },
    {
        "uuid": "8a3a712496385675fdb4f6126ffe897a",
        "title": "谪仙  其一",
        "author": "徐积",
        "content": "曾宴巫山十二峰，归来谪下广寒宫。\n如今已得瑶环赐，便揖浮丘骑玉虹。",
        "dynasty": "宋",
        "collection_info": null
    },
    {
        "uuid": "4208fea29b10211315c4c4d1ebc1c46d",
        "title": "谪仙  其二",
        "author": "徐积",
        "content": "自脱霓裳辞玉关，玉符金字谪人閒。\n人閒虽与烟霞隔，醉梦吟魂自往还。",
        "dynasty": "宋",
        "collection_info": null
    },
    {
        "uuid": "5df60b899e7f9cf182e4e255a2a4ed62",
        "title": "忘忧仙",
        "author": "徐积",
        "content": "鸟不曾喧兽不争，鸾歌凤舞碧瑶城。\n羣童尽唱忘忧曲，也似人閒乐太平。",
        "dynasty": "宋",
        "collection_info": null
    },
    {
        "uuid": "fb6d074b5f43242642ccd99eb55ab994",
        "title": "力仙  其一",
        "author": "徐积",
        "content": "崆峒道人良多识，易以真为难以力。\n岂无羣圣可相师，亦有一篇言道德。",
        "dynasty": "宋",
        "collection_info": null
    },
    {
        "uuid": "413a3b6dac49ab851de64621d0e72c07",
        "title": "力仙  其二",
        "author": "徐积",
        "content": "挟虎搏蛟良有力，扼断鲸咽批豹额。\n虎豹虽狞却易防，蝼蚁口中藏剑戟。",
        "dynasty": "宋",
        "collection_info": null
    },
    {
        "uuid": "b1029b6b2502cc5352db4842ed305658",
        "title": "急仙",
        "author": "徐积",
        "content": "但把真声吹鼓箫，凤来凤去不须招。\n浮槎河上无徒涉，种玉田中莫揠苗。",
        "dynasty": "宋",
        "collection_info": null
    },
    {
        "uuid": "34845158a96442496966261872087806",
        "title": "慢仙",
        "author": "徐积",
        "content": "急仙烧炼日盈罐，慢仙十日未能半。\n一人卖药走不停，一人得金不肯换。",
        "dynasty": "宋",
        "collection_info": null
    },
    {
        "uuid": "cc52cd82ff2fb2cd010f326e4dee92ac",
        "title": "又雪仙  其一",
        "author": "徐积",
        "content": "华盖车前龙步滑，紫微垣上凤巢寒。\n一时扫下尘泥去，却入汉家盛露盘。",
        "dynasty": "宋",
        "collection_info": null
    },
    {
        "uuid": "f87b0f24a55b789117066e0964dfcbb4",
        "title": "又雪仙  其二",
        "author": "徐积",
        "content": "人閒多是苦寒饥，短褐疏衾正弊时。\n欲把霞衣都覆盖，却辞玉女宴瑶池。",
        "dynasty": "宋",
        "collection_info": null
    },
    {
        "uuid": "332263558b02a330cb9baa55cbded114",
        "title": "求仙",
        "author": "徐积",
        "content": "神仙不知真有无，其术可图不可图。\n得之不得存乎命，躁不以命良可吁。\n愚夫忘欲弃所爱，父母无子妻无夫。\n本求长生不死术，夭厥所寿残厥躯。",
        "dynasty": "宋",
        "collection_info": null
    },
    {
        "uuid": "a42da0f2d22f04cc6eca9069a48d5dc5",
        "title": "玉霞弟子",
        "author": "徐积",
        "content": "玉霞弟子非无学，金箓名仙亦有才。\n却作左慈筵上术，谁将酒脯尽携来。",
        "dynasty": "宋",
        "collection_info": null
    },
    {
        "uuid": "dd314df1e02e688411744655781c4e3c",
        "title": "藐仙",
        "author": "徐积",
        "content": "藐哉小哉其奈何，牛蹄之水一泓多。\n若是胸中能自养，长源巨派倾洪河。",
        "dynasty": "宋",
        "collection_info": null
    },
    {
        "uuid": "ddc924aed92c6bbe289e81ef5ad9a8ba",
        "title": "奇仙",
        "author": "徐积",
        "content": "奇哉奇哉有此仙，胸中广大可容天。\n深莫测兮高可仰，沧浪之水太山颠。",
        "dynasty": "宋",
        "collection_info": null
    },
    {
        "uuid": "9182f29aa802302c87de0c6d2619a500",
        "title": "不可知",
        "author": "徐积",
        "content": "歌谣纔作彩衣童，策杖俄为白髪翁。\n走遍红尘人莫问，先生意在不言中。",
        "dynasty": "宋",
        "collection_info": null
    },
    {
        "uuid": "ad04a4a85d257071e05b60d802275952",
        "title": "莫回头",
        "author": "徐积",
        "content": "薄夫用意终归险，更有乡原事可羞。\n多少古人遗恨在，红尘歧路莫回头。",
        "dynasty": "宋",
        "collection_info": null
    },
    {
        "uuid": "d9a31cbc162c4806ba63335f6e99975b",
        "title": "无奈何  其一",
        "author": "徐积",
        "content": "我曹意者非忘物，自是为仙无奈何。\n海水玩来如股掌，人心难处甚风波。",
        "dynasty": "宋",
        "collection_info": null
    },
    {
        "uuid": "5ff4af2d6e685d560984c54fa12398db",
        "title": "无奈何  其二",
        "author": "徐积",
        "content": "无奈何兮无奈何，失之哀兮得之歌。\n巧拙其閒不容寸，得失相去能几何。",
        "dynasty": "宋",
        "collection_info": null
    },
    {
        "uuid": "0ec2006d5c9179b7fb2320732b434029",
        "title": "谪仙",
        "author": "徐积",
        "content": "我是蓬莱山上客，暂到人閒管春色。\n谢家池馆耸吟魂，卓氏酒垆閒醉魄。\n人閒春色将奈何，潋潋滟滟浓如波。\n归来说与秦王女，麻姑偷去唱为歌。",
        "dynasty": "宋",
        "collection_info": null
    },
    {
        "uuid": "d27e0f5402d22db111250a37afc926da",
        "title": "劝君",
        "author": "徐积",
        "content": "劝君莫折杨柳枝，枝无根本任风吹。\n劝君莫爱水中萍，萍随流水何时停。\n莫爱春风山上草，纔到秋风便吹了。\n更有篱边红槿花，朝来锦绣暮泥漥。\n不似茅庵水上家，碧芦门径白汀沙。\n两眼仅分鸥与鸦，口无巧语心无邪。\n不但无邪兼寡欲，钓得一鱼心便足。\n渔衣便是岸头莎，钓竿自种篱边竹。",
        "dynasty": "宋",
        "collection_info": null
    },
    {
        "uuid": "1a34c2ea13f16a7efc3dee68eab674ad",
        "title": "龙",
        "author": "徐积",
        "content": "云是口中气，雨是口中沫。\n口中嘘吸须臾閒，天下焦枯一时活。",
        "dynasty": "宋",
        "collection_info": null
    },
    {
        "uuid": "f73f2d78eeb46a81a3ff4599cfcaab6e",
        "title": "凤",
        "author": "徐积",
        "content": "百尺楼头凤一羣，声如韶濩羽如云。\n开口一鸣天路白，六龙驰上海之濆。",
        "dynasty": "宋",
        "collection_info": null
    },
    {
        "uuid": "41f67b9530dd01cc3ae21e652c5386ca",
        "title": "鸾",
        "author": "徐积",
        "content": "吹箫台上曾歌舞，留住秦云伴秦女。\n近来长趁紫宸朝，麟凤肩随龙接武。",
        "dynasty": "宋",
        "collection_info": null
    },
    {
        "uuid": "6c4f4983a504ffeb0413a139a0f3d0fa",
        "title": "鹤",
        "author": "徐积",
        "content": "任教鸡鹜争糠粃，脱身一举三千里。\n如今直入凤凰池，口啄琅玕饮瑶水。\n旧羣流落在人閒，为趁稻粱飞不起。",
        "dynasty": "宋",
        "collection_info": null
    },
    {
        "uuid": "160935347b19d0a7ec4f8badd66fc765",
        "title": "清虚台题华州崔氏园",
        "author": "徐积",
        "content": "名园自郊谷，何况筑高台。\n酷暑未尝到，清风长自来。\n云岚瞰山罅，烟水近池隈。\n谁更将松竹，萧森四面栽。",
        "dynasty": "宋",
        "collection_info": null
    },
    {
        "uuid": "b52465f4a5952d48257c59275b21aa08",
        "title": "华州太守花园",
        "author": "徐积",
        "content": "南园花谢北园开，红拂栏干翠拂苔。\n却是梧桐且栽取，丹山相次凤凰来。",
        "dynasty": "宋",
        "collection_info": null
    },
    {
        "uuid": "24e797ae0c6e3b2c8c39b90787695599",
        "title": "送李守",
        "author": "徐积",
        "content": "莫说真州南畔路，楚望亭南路已遥。\n只可寄声来见问，更难折简去相招。\n船头何处逢秋水，山下谁家把酒瓢。\n且趁潮行急摇橹，到江州后更无潮。",
        "dynasty": "宋",
        "collection_info": null
    },
    {
        "uuid": "f94ea8964fd4ebaa2a2f1a26b32fb38f",
        "title": "拟和御制赏花钓鱼",
        "author": "徐积",
        "content": "禁苑千花一夜开，祥烟深处翠华来。\n重轮日色辉天步，万岁山声荐寿杯。\n鱼跃灵池初浩渺，凤巢阿阁正徘徊。\n姚虞臣主方赓唱，蓬荜儒生愿窃陪。",
        "dynasty": "宋",
        "collection_info": null
    },
    {
        "uuid": "7b883263f6a1e35442b933effba8f1af",
        "title": "舞",
        "author": "徐积",
        "content": "十幅华裀遍画堂，仙家妆束学霓裳。\n一双舞袖鸾凤势，满院春风罗绮香。\n巫峡朝云无定意，汉滨珠佩杂鸣珰。\n歌声未罢全无力，归去重闱泣晕妆。",
        "dynasty": "宋",
        "collection_info": null
    },
    {
        "uuid": "06dcd7d9b6587835c37484e303e9c975",
        "title": "钱塘江潮  其一",
        "author": "徐积",
        "content": "独派岂从天汉坠，千涛争趁海波还。\n齐声怒过轰雷鼓，乱沫喷来碎玉山。\n尘土刮开心目外，冰霜留在骨毛閒。\n君看江上潮平后，恰似鱼龙战鬬閒。",
        "dynasty": "宋",
        "collection_info": null
    },
    {
        "uuid": "21bdbda5846eeb10f811c3d7b971c2d9",
        "title": "钱塘江潮  其二",
        "author": "徐积",
        "content": "沧溟几道入江淮，此独奇哉復怪哉。\n风雨初随霜练起，雷霆俄送雪山来。\n岂无海物齐驱过，亦似神兵合阵迴。\n君向西湖亭上看，杭州不信有尘埃。",
        "dynasty": "宋",
        "collection_info": null
    },
    {
        "uuid": "28634371ae40bf69f7102f3eae4e27e9",
        "title": "秋水",
        "author": "徐积",
        "content": "水与秋月色，清无一点瑕。\n有情山共远，无限日初斜。\n鹭下沈寒苇，雁空遗暖沙。\n旋将堤畔木，学泛斗边槎。",
        "dynasty": "宋",
        "collection_info": null
    },
    {
        "uuid": "133bc17dbb4333410ceee6a63bc35d5a",
        "title": "题东轩  其一",
        "author": "徐积",
        "content": "我有东轩景，喜君为此行。\n一如旷野外，四面好风生。\n但见云连树，不知山是城。\n重来如有约，秋水夕阳明。",
        "dynasty": "宋",
        "collection_info": null
    },
    {
        "uuid": "d9ec5200c7279623f426b104e32656ae",
        "title": "题东轩  其二",
        "author": "徐积",
        "content": "我家东轩好凭栏，柳一林边水一湾。\n城下人烟都似野，城头云树恰如山。",
        "dynasty": "宋",
        "collection_info": null
    },
    {
        "uuid": "90abad47d6d2d9549c10667a1718f4cd",
        "title": "中秋月  其一",
        "author": "徐积",
        "content": "青女霜华夜不收，一天如扫月如流。\n素娥奔去已千古，狡兔隠来还几秋。\n冷逼蚊雷声陡息，光摧萤火色何幽。\n尘埃两眼洗不浄，安得凌云万丈楼。",
        "dynasty": "宋",
        "collection_info": null
    },
    {
        "uuid": "be9ab5fd74437c3ea34da4610498bf03",
        "title": "中秋月  其二",
        "author": "徐积",
        "content": "珠箔珊珊挂玉钩，金梯轧轧倚红楼。\n桂摇团影上层汉，桐坠疏阴纔半秋。\n万顷玉田和露白，一环瑶水带霜流。\n何人独向绣帏泣，烛泪淋漓香篆幽。",
        "dynasty": "宋",
        "collection_info": null
    },
    {
        "uuid": "eecdfd1958f13e0046e6a3bbf059d000",
        "title": "九月九  其一",
        "author": "徐积",
        "content": "九日诸公欲上山，淮东病叟正閒閒。\n如从酒伴无惭色，傥论贤才即汗颜。\n适载巨疱寻陋巷，仍封大轴委樵关。\n不知我是扶犁手，玉树成林尽许攀。",
        "dynasty": "宋",
        "collection_info": null
    },
    {
        "uuid": "b499d216f3c04b0b75195a2b517be53b",
        "title": "九月九  其二",
        "author": "徐积",
        "content": "何必南山与北山，此心非独此时閒。\n手持白酒为常事，头带黄华是强颜。\n醉后浩歌来就榻，醒时清啸起抽关。\n谁人遗我明霞曲，声在赤霄无处攀。",
        "dynasty": "宋",
        "collection_info": null
    },
    {
        "uuid": "4b49744783249a3b5954d0cae7b7ad23",
        "title": "九月九  其三",
        "author": "徐积",
        "content": "有人才思耸如山，已燕淮亭未肯閒。\n亲载绿醽温病骨，更歌白雪慰苍颜。\n老凭书几犹操笔，暮等吟筒正启关。\n两手尘泥俱涤尽，金茎玉露我须攀。",
        "dynasty": "宋",
        "collection_info": null
    },
    {
        "uuid": "488cec1032ac1a3e0c1ff9991e673fab",
        "title": "九月九  其四",
        "author": "徐积",
        "content": "桓家宾客正寻山，刘子藏身尽日閒。\n忽为着书惊晚节，更因把菊觉衰颜。\n白衣来缓思沽酒，绣岭登高梦入关。\n最好莲华峰上路，藤条葛蔓手齐攀。",
        "dynasty": "宋",
        "collection_info": null
    },
    {
        "uuid": "b0084211a352e71be55779a4006a84d4",
        "title": "九月九  其五",
        "author": "徐积",
        "content": "堂堂兵阵列如山，羽檄交飞势未閒。\n敌国正强无备处，我师潜遁若为颜。\n已张火炬严刁斗，更使辕门置铁关。\n欲就将军送降款，金城万雉莫能攀。",
        "dynasty": "宋",
        "collection_info": null
    },
    {
        "uuid": "b29be4b853d843a05a59ab6a9d339235",
        "title": "九月九  其六",
        "author": "徐积",
        "content": "不是妻孥须入山，着书未得片时閒。\n琴逢嵇叔难施手，啸比孙登合腼颜。\n几日偃旗兼卧鼓，今朝延敌又开关。\n我师欲遁无归路，严垒如云试一攀。",
        "dynasty": "宋",
        "collection_info": null
    },
    {
        "uuid": "df910a6d58b486254685fc72bc24d2cf",
        "title": "除夜  其一",
        "author": "徐积",
        "content": "春意匆匆又欲还，一年都似片时閒。\n青云有路终须到，白日无情不暂閒。\n任老岂妨修古道，更贫未肯忆深山。\n明朝献寿何为祝，长着斑衣奉母颜。",
        "dynasty": "宋",
        "collection_info": null
    },
    {
        "uuid": "9776829069038d88d3bc51695a1771bf",
        "title": "除夜  其二",
        "author": "徐积",
        "content": "但得文章与道深，年来年去不关心。\n几时上得青云后，两鬓从教白髪侵。\n匣内深藏三尺剑，罇前独抱一张琴。\n辞高调古弹将晓，待倩春风听此音。",
        "dynasty": "宋",
        "collection_info": null
    },
    {
        "uuid": "ed12fda0c9a8965e29203401939990f8",
        "title": "除夜  其三",
        "author": "徐积",
        "content": "一灯高照草堂中，大笑高歌送岁穷。\n柳色花光将属我，雪寒霜凛任相攻。\n铜壶漏促三更尽，白玉罇深一釂空。\n待到平明无别事，只将诗句赠春风。",
        "dynasty": "宋",
        "collection_info": null
    },
    {
        "uuid": "ca8086a73a9af7b76aaef042ba3c7342",
        "title": "除夜  其四",
        "author": "徐积",
        "content": "前日慈闱献寿觥，为亲歌咏祝长生。\n被君翻作阳春曲，却使巴人和不成。",
        "dynasty": "宋",
        "collection_info": null
    },
    {
        "uuid": "497a9027145b334eba863fed14f03199",
        "title": "喜雨上山阳守",
        "author": "徐积",
        "content": "山阳太守奉更书，尽束行装载轴舻。\n已有仁风为惠爱，更留甘雨活焦枯。\n秔塍带溜苍苗奋，麦陇藏烟绀颖敷。\n看取北郊临去日，争先献酒是农夫。",
        "dynasty": "宋",
        "collection_info": null
    },
    {
        "uuid": "d599dbc6615cca6a8213b2fb466bfeb5",
        "title": "咏雪",
        "author": "徐积",
        "content": "雪者阴之类，大寒之所为。\n于人无暖意，着物有消时。\n万草若相畏，孤松亦自持。\n閒阶不须扫，日照与风吹。",
        "dynasty": "宋",
        "collection_info": null
    },
    {
        "uuid": "c9d5aec3cb011ef6ab74f90c8650eb0a",
        "title": "答雪",
        "author": "徐积",
        "content": "一夜寒声梦不成，读书灯暗雪窗明。\n起来待唱巴人曲，閒得阳春第一声。",
        "dynasty": "宋",
        "collection_info": null
    },
    {
        "uuid": "e0b618904d94f359e4ebac4191071b87",
        "title": "春雪  其一",
        "author": "徐积",
        "content": "天上星榆一夜雕，晓风吹紧下层霄。\n溪头岸狭流应涨，帘外春寒到不消。\n数骑急投村墅宿，几人忙奔酒家谣。\n登高望遍东城路，又领诗兵战寂寥。",
        "dynasty": "宋",
        "collection_info": null
    },
    {
        "uuid": "62fa8f167df5bb4b16bbd53061119f28",
        "title": "春雪  其二",
        "author": "徐积",
        "content": "雪满东风只到关，西飞还不到长安。\n鹭翘孤白精神健，鶑敛黄金羽翼寒。\n远岭玉迷樵木径，晚溪冰压钓鱼竿。\n陇头鼓腹讴吟者，但向深秋前后看。",
        "dynasty": "宋",
        "collection_info": null
    },
    {
        "uuid": "97e55805f08b3ef06c5c56e0706898f2",
        "title": "雪中书事",
        "author": "徐积",
        "content": "闻道西家高捲帘，昂头吟笑雪花天。\n东家正泛一杯酒，北望孀亲夜不眠。",
        "dynasty": "宋",
        "collection_info": null
    },
    {
        "uuid": "7344b6312b8103febe0f79002fd1b2e1",
        "title": "秋风",
        "author": "徐积",
        "content": "万物已衰歇，干坤正泬寥。\n数声何处起，万窍一时号。\n好木望君惜，残蓬任汝飘。\n霜空静如扫，努力助飞鵰。",
        "dynasty": "宋",
        "collection_info": null
    },
    {
        "uuid": "327c19d234b65a4b6219286c3bfa115c",
        "title": "秋云",
        "author": "徐积",
        "content": "淡似秋河水，浓于春坞烟。\n陇头寒塞雁，峡外晚江天。\n忽断月华坠，乍明虹影连。\n西风休强管，飞势自翩翩。",
        "dynasty": "宋",
        "collection_info": null
    },
    {
        "uuid": "5ac01913e9456973ca63d165b2b361ab",
        "title": "樵家",
        "author": "徐积",
        "content": "邻叟是耕渔，怡然只自如。\n草迷春径狭，雀噪晚篱疏。\n自向林泉惯，翻嫌市井居。\n儿童尽樵采，斗粟亦无余。",
        "dynasty": "宋",
        "collection_info": null
    },
    {
        "uuid": "15a6ac08b5b84d4ee1d9e1cb716d5148",
        "title": "村家",
        "author": "徐积",
        "content": "阶前生蔓草，门外是多歧。\n老叟行无伴，儿童饱自嬉。\n鸱羣巢众树，狐迹过疏篱。\n不肯勤耕耨，丰凶为有时。",
        "dynasty": "宋",
        "collection_info": null
    },
    {
        "uuid": "6ffb9411fb9a54b10919d7321841c44b",
        "title": "渔者  其一",
        "author": "徐积",
        "content": "枯笠摇风雪满衣，年年辛苦事渔矶。\n有时钓得鳣鲸上，又被行人买得归。",
        "dynasty": "宋",
        "collection_info": null
    },
    {
        "uuid": "fb84e7703e21ac5434c0e1894cc14b75",
        "title": "渔者  其二",
        "author": "徐积",
        "content": "家住前村芦苇中，一生无事是渔翁。\n眼看波浪如平地，身向江湖若断蓬。\n小艇醉眠寒夜雨，短帆閒挂夕阳风。\n营营市井应相笑，不道锥刀尽是空。",
        "dynasty": "宋",
        "collection_info": null
    },
    {
        "uuid": "0382c842b741cf2030e43a74d8ebc39f",
        "title": "织女",
        "author": "徐积",
        "content": "此身非不爱罗衣，月晓霜寒不下机。\n织得罗成还不着，卖钱买得素丝归。",
        "dynasty": "宋",
        "collection_info": null
    },
    {
        "uuid": "a59fc46de93dfc5911ff8de6b1f78345",
        "title": "雪  其一",
        "author": "徐积",
        "content": "淮上飞花正皓然，日车月御欲停鞭。\n千形凛凛如无地，一片苍苍忽露天。\n洞口似迷山路处，斗閒疑泛海槎年。\n长瓢酒挹云泉酿，大轴诗题锦水笺。\n僧舍手抔留煮茗，渔庵缾贮借烹鲜。\n喜余稻糁投饥喙，惭乏绨袍赠冻肩。\n白裏好张红步障，猛中宜摆绛戎旃。\n扫开寥廓凭风帚，抉去纷纭忆剑仙。\n猎火正燃云有焰，旅庖何在突无烟。\n未应门外同袁子，曾买污莱数亩田。",
        "dynasty": "宋",
        "collection_info": null
    },
    {
        "uuid": "753d41849fbd51174813908a94be1d13",
        "title": "雪  其二",
        "author": "徐积",
        "content": "君看飞雪竞翩翩，云将争驱正着鞭。\n人望已酬残腊后，物华兼值早梅天。\n招沽北掾输平日，走马西州忆少年。\n漏屋旋消濡弊褐，破窗穿过湿余笺。\n蹄涔易见真漥满，粪土难辞僞色鲜。\n席户冷灰人削迹，朱门热炙客摩肩。\n纷纷万事还如此，寂寂幽怀尽舍旃。\n流水明中争趁月，断鸿深处独藏仙。\n谁家渔棹空闻笛，何处樵村只见烟。\n最好耕农相贺了，牛衣醉卧夕阳田。",
        "dynasty": "宋",
        "collection_info": null
    },
    {
        "uuid": "3dab39a4ee8bdca2f14c16aafba4ed1d",
        "title": "雪  其三",
        "author": "徐积",
        "content": "侯款诸祠方彻奠，车回五骏既投鞭。\n云如大练生淮浦，雪似繁星落楚天。\n有客弄花知乐岁，何人感物惜流年。\n南城病仆惟沽酒，西郭诗章但买笺。\n隠伏急因明处见，垢污多自夜来鲜。\n佣将粺谷纔餬口，拾去濡薪未息肩。\n白面鞴鹰红锦臂，乌山围兽赤缯旃。\n却燃灯坐疑为梦，欲上楼看恐有仙。\n玉镜台前侵皓月，碧纱窗外弄青烟。\n树头还有鸿栖否，船是寒沙水畔田。",
        "dynasty": "宋",
        "collection_info": null
    },
    {
        "uuid": "790571a06328b78d1a5a349f3e9f83fe",
        "title": "雪  其四",
        "author": "徐积",
        "content": "诸少逸驾追无前，我乘驽马持短鞭。\n更添一老爱白雪，但开两眼寻青天。\n诗中戈矛欲挥我，君家伯仲空忘年。\n摇笔吟哦有裂管，倒囊抖擞无遗笺。\n谁知羣形消即露，却还本质污与鲜。\n田庐有蓬尚塞户，樵衣无布堪补肩。\n羣儿上垄刍且牧，孤戍曝日旗与旃。\n人閒安得真洞府，空中失脚飞神仙。\n明月随来会星弁，白云迎去升紫烟。\n溪湾留下断虹卧，山阴亦有玲珑田。",
        "dynasty": "宋",
        "collection_info": null
    },
    {
        "uuid": "4e5f9d2c3ed4df081400cfc255e03ce7",
        "title": "雪  其五",
        "author": "徐积",
        "content": "一夜五宫星茫然，投壶笑电挥赤鞭。\n何物变为淮上雪，余花散入江南天。\n东家乞火温稚子，西邻赊酒娱高年。\n樵翁头上笠戴月，渔父手中帆卷笺。\n庾子贞家但寻菜，鲍通直辈弥矜鲜。\n卞郎方弄瓠杯杓，浙帅已亡羊髀肩。\n当门正好张敝席，隔篱可笑窥华旃。\n最是珊珊上楼佩，恰如冉冉升空仙。\n牵牛童儿饮河汉，扶犁老子耕云烟。\n漫翁何处拾瑶草，自有梅花大庾田。",
        "dynasty": "宋",
        "collection_info": null
    },
    {
        "uuid": "6c923a8e79b61abdca06f6df5434272a",
        "title": "雪  其六",
        "author": "徐积",
        "content": "江西词客休刺船，马上俊郎休弄鞭。\n且看满城花落地，恰如穷谷晓时天。\n松林独干凌坚操，麦垄疏毛白少年。\n犬信宜将筒护纸，鸿书须用帛为笺。\n月中两艷非投暗，物裏千形不较鲜。\n最好一环围井口，有时数点露山肩。\n纷来上相挥长麈，侧去诸卿蔽曲旃。\n水畔谁为佩珠女，车中人是行云仙。\n吟裁笛竹清梅瘦，忽爨琴桐湿更烟。\n近日无钱酬酒媪，且教借卖漫翁田。",
        "dynasty": "宋",
        "collection_info": null
    },
    {
        "uuid": "33d5144d2ebeb38febc5277ef04078d8",
        "title": "雪  其七",
        "author": "徐积",
        "content": "昨霄梦看六龙渊，鹤御惊回坠晓鞭。\n万顷落花春晚后，一床清水月明天。\n门无黄雀张罗地，室有玄熊应梦年。\n入竹好鸣寒玉佩，寄梅兼附白云笺。\n杨妃绣段披方稳，李逸乌纱裹更鲜。\n避色莫投妆妇指，弄香须扑舞蛾肩。\n羣乌噪过巢无树，一兔奔归猎有旃。\n溪叟正如翘苇鹭，山翁弥似出尘仙。\n僧檐鸟伺斋余饭，客竈猫栖爨后烟。\n且报漫翁来掘壁，墙閒便是我家田。",
        "dynasty": "宋",
        "collection_info": null
    },
    {
        "uuid": "44718eb02a8f996d736bc1d4ee087732",
        "title": "雪  其八",
        "author": "徐积",
        "content": "吟怀忽共雪纷然，罪逆余骸自可鞭。\n罔极之恩无报日，难平所感欲呼天。\n身骑騕褭成童岁，手握狻猊未丱年。\n三釂冷醅将及斗，一挥醉笔恰盈笺。\n当时饰束头毛绿，今日衣濡眦血鲜。\n楚泮师儒新腼目，秦关父老旧随肩。\n中心但比孤青桧，外物无庸大赤旃。\n每指多图为酖毒，自言寡欲即神仙。\n房中得子眠温席，突外从人笑冷烟。\n以此终身慰泉壤，不须问舍与求田。",
        "dynasty": "宋",
        "collection_info": null
    },
    {
        "uuid": "779d0effcd79d9acc01bdc6958591f8d",
        "title": "雪  其九",
        "author": "徐积",
        "content": "荀翁犹慕李膺贤，漫叟当车我执鞭。\n辕下两骖将逐骥，墙閒一穴欲窥天。\n兵锋甚锐逢今日，铁阵横行记昔年。\n将钺挥金何用剑，檄书插羽不须笺。\n勇骑龙子神弥俊，笑扼犀吭血正鲜。\n一鼓已输元帅手，双矛将解敌人肩。\n我徒北首思投甲，子使西来约卷旃。\n自是见羸谋饵虏，却云养气欲希仙。\n已严军令除添竈，但恐师期忽举烟。\n设若渝盟相掩袭，衝车突骑占平田。",
        "dynasty": "宋",
        "collection_info": null
    },
    {
        "uuid": "338778d2aabebe066cc4f617a3c9ce78",
        "title": "雪  其一○",
        "author": "徐积",
        "content": "团团藓晕埋青钱，稍稍竹树藏绀鞭。\n鸬鷀覆水鱼沉渊，罞罿蔽地禽冲天。\n梅房处女鶑坐禅，草头稚子松耆年。\n浮光飞沫人游川，斜行大字鸿书笺。\n壮士可论持守坚，美人休说容华鲜。\n乞余之夫尤慕羶，附炎之子弥胁肩。\n穿花走马锦藏鞯，垂云阅武车张旃。\n虢姨满路空遗钿，陈妃倚阁真神仙。\n有人情似山中泉，其情浓如春深烟。\n留下断芦云蓑篇，长令雪满淮之田。",
        "dynasty": "宋",
        "collection_info": null
    },
    {
        "uuid": "ee29c2d7dc165781e68e5636a457ab13",
        "title": "偶述",
        "author": "徐积",
        "content": "寂然閒地好弦歌，胸中森森万仞戈。\n自道壮图终有用，未知时事竟如何。\n千金似粪无心愿，一剑如霜为国磨。\n吟辄废眠诗骨瘦，酒能消思醉颜酡。\n起登夜阁乘明月，笑倚寒山望太阿。\n谁道吾儒无壮士，蔺生功烈胜廉颇。",
        "dynasty": "宋",
        "collection_info": null
    },
    {
        "uuid": "e9c477d67f170947e73f9d5701a0a248",
        "title": "催妆  其一",
        "author": "徐积",
        "content": "鲁巷予方乐，秦楼子幸俱。\n所期为列女，应不讪庸夫。\n野叟田无璧，仙娥佩有珠。\n鸾歌迎弄玉，麟脯宴麻姑。\n自是闺中秀，何烦脸上朱。\n君看阆风客，亲驾五云车。",
        "dynasty": "宋",
        "collection_info": null
    },
    {
        "uuid": "7c6e06d6ac5b9212fe91fad467e96c2a",
        "title": "催妆  其二",
        "author": "徐积",
        "content": "行事从来号阔迂，酒閒诗兴便豪觕。\n卢公误妾平生事，嫁得东皋卧草夫。",
        "dynasty": "宋",
        "collection_info": null
    },
    {
        "uuid": "d5e15d7a01e0c8b66d10292660fda652",
        "title": "锦被堆",
        "author": "徐积",
        "content": "春风萧索为谁张，日暖仍熏百和香。\n遮处好将罗作帐，衬来堪用玉为床。\n风吹乱展文君宅，月下还铺宋玉墙。\n好向谢家池上种，绿波深夜盖鸳鸯。",
        "dynasty": "宋",
        "collection_info": null
    },
    {
        "uuid": "750196ffbcd01ef1a7f50be9d8f3ffaf",
        "title": "神宗皇帝輓词  其一",
        "author": "徐积",
        "content": "顾託艰难后，宫城昼闭关。\n师屯五校肃，日驭六龙閒。\n易贮金茎露，难寻玉府山。\n裕陵人散后，犹望白云閒。",
        "dynasty": "宋",
        "collection_info": null
    },
    {
        "uuid": "db31705310dfb907a18f333781ce66fb",
        "title": "神宗皇帝輓词  其二",
        "author": "徐积",
        "content": "启殡龙輴动，森森凤翣移。\n迎神帐殿远，背阙梓宫迟。\n日惨河山路，草枯霜霰时。\n綵庭觉潇洒，应诵廖莪诗。",
        "dynasty": "宋",
        "collection_info": null
    },
    {
        "uuid": "ff30f83b813181ad3a69742c45f119b6",
        "title": "代人进太皇輓词  其一",
        "author": "徐积",
        "content": "九载忧勤事，倾心为继明。\n手扶天柱起，身御日车行。\n大业真无负，全功定有成。\n生民正歌舞，万丈玉山倾。",
        "dynasty": "宋",
        "collection_info": null
    },
    {
        "uuid": "02a6db4544721a1efffd3b8a3fd2ce00",
        "title": "代人进太皇輓词  其二",
        "author": "徐积",
        "content": "绛节排山仗，珠襦换玉衣。\n不乘黄鹄去，即御赤鸾飞。\n受谥心无媿，朝真德有辉。\n太元庭上客，闻义亦歔欷。",
        "dynasty": "宋",
        "collection_info": null
    },
    {
        "uuid": "fbe3481dc2cb445fd5ac775f9e6d0a0a",
        "title": "代人进太皇輓词  其三",
        "author": "徐积",
        "content": "一自姬周后，难乎有此才。\n明将照幽隠，泽欲被蒿莱。\n外属私恩绝，本朝公道开。\n勒铭何处好，嵩岳鬰崔嵬。",
        "dynasty": "宋",
        "collection_info": null
    },
    {
        "uuid": "3f0d2fae136b27b3123c6f6d73b1c2b7",
        "title": "代人进太皇輓词  其四",
        "author": "徐积",
        "content": "玉殿菆宫启，龙輴叩陛初。\n严兵犹惊夜，列仗已当车。\n路指新陵阙，窗留旧简书。\n移班近东处，风月一帘虚。",
        "dynasty": "宋",
        "collection_info": null
    },
    {
        "uuid": "4eb667c747a26963dccde67d80ab11c3",
        "title": "代人进太皇輓词  其五",
        "author": "徐积",
        "content": "导骑鸣鞭去，魂车恋阙迟。\n梓宫何处宿，幄殿夕阳时。\n天上有名姓，人閒无路歧。\n三泉深百尺，神御復何之。",
        "dynasty": "宋",
        "collection_info": null
    },
    {
        "uuid": "76a73ab38aa41bd56ad3b60951ea3956",
        "title": "阎博士輓词  其一",
        "author": "徐积",
        "content": "可惜方刚士，平生气貌严。\n有朋搔白首，无路弔苍髯。\n地下新潜德，人閒故养恬。\n儒林与孝友，二传子须添。",
        "dynasty": "宋",
        "collection_info": null
    },
    {
        "uuid": "323c6676fffc435f511dbf050ae502fb",
        "title": "阎博士輓词  其二",
        "author": "徐积",
        "content": "一梦龙蛇后，难寻博士星。\n所居城见月，仍用柏为庭。\n白马车齐送，黄宫户永扃。\n松陵今夜客，恸哭入冥冥。",
        "dynasty": "宋",
        "collection_info": null
    },
    {
        "uuid": "14150d6d30a89b09aeb60780c4664812",
        "title": "苗户部輓词  其一",
        "author": "徐积",
        "content": "虽负文场志，何惭国士风。\n王廷曾抗论，庙鼎合铭功。\n玉树摧平地，朱霞落半空。\n故人遗叹在，秋后有惊鸿。",
        "dynasty": "宋",
        "collection_info": null
    },
    {
        "uuid": "13ba3f0d0a0def9e23f3d11378000de6",
        "title": "苗户部輓词  其二",
        "author": "徐积",
        "content": "已矣公归矣，哀哉将奈何。\n黄宫无处乐，玄冕有谁歌。\n南越生祠久，东川画像多。\n孤穷亲党在，共立碣嵯峨。",
        "dynasty": "宋",
        "collection_info": null
    },
    {
        "uuid": "fd3f8e64a40c256770b3637e1ed69671",
        "title": "林漕輓词  其一",
        "author": "徐积",
        "content": "国士青云器，儒林合抱松。\n羽仪丹穴凤，头角剑津龙。\n玉笋班虽贵，皇华使愈恭。\n人亡其政在，尚可访遗踪。",
        "dynasty": "宋",
        "collection_info": null
    },
    {
        "uuid": "4a64da718fbd892b4722be3dd587ec50",
        "title": "林漕輓词  其二",
        "author": "徐积",
        "content": "一梦无回处，庞眉坐柏庭。\n几时逢白日，万事付哀铃。\n画翣行须缓，黄宫到便扃。\n松陵诗莫和，恸哭不堪听。",
        "dynasty": "宋",
        "collection_info": null
    },
    {
        "uuid": "2912301709c78984079cc09deaf500f2",
        "title": "蔡学士輓词  其一",
        "author": "徐积",
        "content": "斗分星孤陨，虞庭凤不还。\n金龙抛使节，玉笋误朝班。\n世德元明后，家声王谢閒。\n国功图未卒，归老负江山。",
        "dynasty": "宋",
        "collection_info": null
    },
    {
        "uuid": "a3d61dff617e4d98d6a978e4fe377b4c",
        "title": "蔡学士輓词  其二",
        "author": "徐积",
        "content": "命也虽亡矣，但须铭此坟。\n朝中寻故事，江外访遗文。\n远思归流水，高风寄白云。\n忠魂在斯否，义亦不忘君。",
        "dynasty": "宋",
        "collection_info": null
    },
    {
        "uuid": "ce37b07575326b33e01027238b879b49",
        "title": "蔡学士輓词  其三",
        "author": "徐积",
        "content": "旧业儒编富，新装使橐空。\n洁身辞白日，随柩载清风。\n义与人心在，名须江水穷。\n诸山同岘首，有子胜羊公。",
        "dynasty": "宋",
        "collection_info": null
    },
    {
        "uuid": "b03deba6b947115c776e9d9e8236f4fb",
        "title": "蔡学士輓词  其四",
        "author": "徐积",
        "content": "且止明旌住，玄堂即闭关。\n素丝蒙柩往，白垩洗车还。\n身后千诗在，生前万事閒。\n松陵哀怨客，来弔自湖山。",
        "dynasty": "宋",
        "collection_info": null
    },
    {
        "uuid": "1794e7006b99b1b91b9f1d6ad2d1199b",
        "title": "苏子瞻輓词  其一",
        "author": "徐积",
        "content": "起起公终矣，斯文将奈何。\n新书传异域，旧隠寄东坡。\n直道谋身少，孤忠为国多。\n死生公论在，高义山峨峨。",
        "dynasty": "宋",
        "collection_info": null
    },
    {
        "uuid": "4d4be89f939cc0bb14b6ed3a0ae87a38",
        "title": "苏子瞻輓词  其二",
        "author": "徐积",
        "content": "白玉棺无价，青囊葬有书。\n奔星来启路，走电去随车。\n官是修文号，人同上行居。\n峨嵋山下客，谁是跨鲸鱼。",
        "dynasty": "宋",
        "collection_info": null
    },
    {
        "uuid": "e41e29788fd974119d849896f748754c",
        "title": "蹇侍郎輓词  其一",
        "author": "徐积",
        "content": "旧德朝之望，平生勇所为。\n赤心逢谊主，皓首弃明时。\n路入皇宫近，谁将画翣移。\n有人号欲绝，莫诵蓼莪诗。",
        "dynasty": "宋",
        "collection_info": null
    },
    {
        "uuid": "c6b8d447173717680645ed6614397a9e",
        "title": "蹇侍郎輓词  其二",
        "author": "徐积",
        "content": "一闭玄堂后，更分明与幽。\n虽辞白日去，不忘锦江游。\n古桧苍颜在，孤云壮气收。\n文章如可访，遣使入西州。",
        "dynasty": "宋",
        "collection_info": null
    },
    {
        "uuid": "e409ee0d282a78af519567438ffa04da",
        "title": "杨集贤輓词  其一",
        "author": "徐积",
        "content": "彼美朝之望，光终不较年。\n醇风随入地，义气去凌烟。\n身后人人慕，生前事事贤。\n故交贫与贱，沈痛欲呼天。",
        "dynasty": "宋",
        "collection_info": null
    },
    {
        "uuid": "d57b0e2a3fc27cf8e826ec98c09a47b8",
        "title": "杨集贤輓词  其二",
        "author": "徐积",
        "content": "门静车声歇，庭虚燕几閒。\n芸籤新汗简，玉笋旧清班。\n事寄浮云外，身从大梦閒。\n復为长夜寝，恸哭入玄关。",
        "dynasty": "宋",
        "collection_info": null
    },
    {
        "uuid": "94b3cdfab632d261da20ed026a1850c7",
        "title": "韦侍郎輓词  其一",
        "author": "徐积",
        "content": "彻殡哀铃动，蒙棺素币舒。\n明旌先启路，画翣侧随车。\n长夜玄堂近，平生燕坐虚。\n须臾泉户阖，輓绋且徐徐。",
        "dynasty": "宋",
        "collection_info": null
    },
    {
        "uuid": "d66dff5680ecd15e2992817537e142ff",
        "title": "韦侍郎輓词  其二",
        "author": "徐积",
        "content": "野水鹤犹回，旧山云不归。\n不归将奈何，但恐云无依。\n公是吴中老，吴人爱公好。\n公好不来归，泪湿江边草。",
        "dynasty": "宋",
        "collection_info": null
    },
    {
        "uuid": "d0c1c4aa1147e87b7468bbef2bf9e520",
        "title": "林殿院輓词",
        "author": "徐积",
        "content": "吁嗟人兮，而有斯人。\n以义为质兮，以刚守身。\n内明白而外昭哲兮，气貌甚真。\n动则不苟兮，可使之为国，可使之为民。\n使之为国兮取义舍生，使之论事兮倾出赤心。\n世方好柔兮我方刚，彼为辕下驹兮我方鹰扬。\n彼作威之臣人莫敢当，我方藐视兮直攻其强。\n彼作福之臣兮烹煎牛羊罗列酒浆，我方折其匕箸兮覆杯而不尝。\n以甘易苦兮自以为常，以退为进兮如寝诸床。\n所往所居，不察刀笔者害兮簿书有蔽。\n隠必露兮伏必发，照姦胆兮破姦穴。\n小姦积忿兮五臟欲裂，大姦睚眦兮其眦有血，口且欲吞兮齿且欲嚙。\n何诬之不诬何说，哆兮侈兮三寸之舌。\n颜渊偷饭，曾参鬬杀。\n慈母投杼兮其谁不信，所頼公明兮得无悔吝。\n夫何不幸兮人之云亡，谁司有命兮付与之不长。\n揭丹旐兮归晋疆，望江湖兮归故乡。\n太行山上秋风起，度浮梁兮盟津水。\n符离东畔更凄凉，山阳犹有旧吟窗。\n吴人俱望扬子江，素车白马迎道旁。\n故人亦有孤与孀，更忧今岁寒无裳。\n洞庭橘柚正青黄，鲈鱼鲙美莼羹香。\n且缓哀铃送酒觞，一辞白日掩玄堂。\n玄堂一掩难开扃，夜復夜兮何时停。\n负高才兮成鬰鬰，揭高义兮徒冥冥。\n一心在兮湖水清，万事空兮山月明。\n悲恸处，是松陵，云惨兮，鸟哀鸣。\n念骨肉兮摧心形，鬚鬓班兮涕纵横。",
        "dynasty": "宋",
        "collection_info": null
    },
    {
        "uuid": "339a2c89a3ff49092863429cfa7cd1ef",
        "title": "宁倅輓词  其一",
        "author": "徐积",
        "content": "人生如逆旅，来去何容易。\n对面正谈笑，转头成梦寐。\n伤哉手上书，已矣胸中事。\n义不復驾骥，洒尽辞家泪。",
        "dynasty": "宋",
        "collection_info": null
    },
    {
        "uuid": "f0024baad295498eae9db50a14288aed",
        "title": "宁倅輓词  其二",
        "author": "徐积",
        "content": "记得高山否，淮东非所归。\n谁迎玄冕去，自趁白云飞。\n泣尽孤儿血，空遗旧日衣。\n容州公莫去，此地故人稀。",
        "dynasty": "宋",
        "collection_info": null
    },
    {
        "uuid": "474e68fa630482121340f696922e9561",
        "title": "宁倅輓词  其三",
        "author": "徐积",
        "content": "平生富情义，至死不寐悔。\n更无桃花米，惟有银鱼佩。\n一家将奈何，九子尚无配。\n魂兮且勿忧，幸有山公在。",
        "dynasty": "宋",
        "collection_info": null
    },
    {
        "uuid": "0d71e60755f8c533c84277594c764295",
        "title": "李朝议輓词",
        "author": "徐积",
        "content": "一从洪井到处州，见说洪人总泪流。\n本望圣朝令久任，若论明吏合封侯。\n高才所至都无事，厚德于今可镇浮。\n故作此诗传野史，不须铭记掩诸幽。",
        "dynasty": "宋",
        "collection_info": null
    },
    {
        "uuid": "2eccf12ff5c1990dc6dd4f5d046bab6b",
        "title": "哭张六",
        "author": "徐积",
        "content": "欲视目已瞑，欲语口已噤。\n欲动肉已寒，欲书手已硬。\n惟有心上热，惟存心中悲。\n此热须臾閒，此悲无休时。\n所悲孤儿寒，所悲孤儿饥。\n苦苦復苦苦，此悲遂入土。",
        "dynasty": "宋",
        "collection_info": null
    },
    {
        "uuid": "0c8561a69d67a62b75f69a88d51be415",
        "title": "招陈顾魂輓词",
        "author": "徐积",
        "content": "鱼有所归，鸟有所栖。\n孤坟纍纍，子将何依。\n束子之装，裹子之粮。\n促登汝航，往归汝乡。",
        "dynasty": "宋",
        "collection_info": null
    }
]