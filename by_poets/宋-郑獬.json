[
    {
        "title": "失调名 玉环妾意无渝",
        "author": "郑獬",
        "content": "玉环妾意无渝。\n问君心、朝槿何如。",
        "dynasty": "宋",
        "collection_info": null
    },
    {
        "title": "好事近 江上探春回",
        "author": "郑獬",
        "content": "江上探春回，正值早梅时节。\n两行小槽双凤，按凉州初彻。\n谢娘扶下绣鞍来，红靴踏残雪。\n归去不须银烛，有山头明月。",
        "dynasty": "宋",
        "collection_info": null
    },
    {
        "title": "好事近 把酒对江梅",
        "author": "郑獬",
        "content": "把酒对江梅，花小未禁风力。\n何计不教零落，为青春留得。\n故人莫问在天涯，尊前苦相忆。\n好把素香收取，寄江南消息。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "郑獬",
        "content": "女娲炼五石，上补天之缺。\n如锢黄金液，万古无由裂。\n尧舜首制度，巨防高巀嵲。\n后世日破穿，通为万鼠穴。\n譬彼果蓏虫，熟烂恣攻嚙。\n岂无良工手，一起为施设。\n非若天之难，前辈有夔卨。\n苟或不关心，女娲亦为拙。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "郑獬",
        "content": "块泥封两耳，师旷亦为聋。\n离朱捏两目，触面不得通。\n折弓断其臂，安得为逢蒙。\n白日照六合，光耀当天中。\n苟为物所蚀，齯齿犹成童。\n君子诚其意，默通大化工。\n所以虞舜明，不在双重瞳。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "郑獬",
        "content": "秦皇按长剑，杀人如刈草。\n何独李斯辈，竟以丞相老。\n汉元服儒衣，收谏如蓄宝。\n何独萧望之，诛鉏恨不早。\n沧海飞天波，枯泽淤行潦。\n刘累婴其喉，蛟龙不为暴。\n鲁士固多贤，亲师仲尼道。\n至于出处间，惟有颜生到。",
        "dynasty": "宋",
        "collection_info": null
    },
    {
        "title": "感秋六首  其一",
        "author": "郑獬",
        "content": "落日在高木，辉辉淡秋容。\n白云起天镜，飞去忽无踪。\n雨藓烂漫紫，幽径谁相从。\n孤虑如有根，纠结生心胸。\n良时忽已晚，撇耳过晨钟。\n事业余濩落，抚己真何庸。\n投箸不能食，却立倚长松。\n酒敲百万兵，此忧不可攻。",
        "dynasty": "宋",
        "collection_info": null
    },
    {
        "title": "感秋六首  其二",
        "author": "郑獬",
        "content": "短松青铁干，童童三尺余。\n花实少姿媚，独与寒心俱。\n暴霜时侵凌，奋怒张雄鬚。\n长楸拥肿材，旁荫可容车。\n秋风一夕来，解剥惟朽株。\n物性在坚柔，何必长短殊。\n楸叶已泥滓，松干犹青肤。\n无烦问高下，且辨荣与枯。",
        "dynasty": "宋",
        "collection_info": null
    },
    {
        "title": "感秋六首  其三",
        "author": "郑獬",
        "content": "我思洞庭橘，赤金三寸圆。\n磊落火齐珠，缀树团紫烟。\n病肺燥不治，嘘吐气欲然。\n玉醴埋九地，凿井不得泉。\n我欲涉洞庭，采橘秋云边。\n骇浪破我舟，蛟龙怒腾骞。\n安得万里风，吹落堕我前。",
        "dynasty": "宋",
        "collection_info": null
    },
    {
        "title": "感秋六首  其四",
        "author": "郑獬",
        "content": "日车辗东井，一阴穿土生。\n死草出飞火，杀机从此萌。\n况及八月秋，大昴腾光精。\n气势日发励，干坤露峥嵘。\n万木赤立死，百虫相弔鸣。\n菲菲黄菊花，幽丛发孤英。\n采撷对樽酒，悲歌不能倾。\n所悲阳德消，日与群阴争。",
        "dynasty": "宋",
        "collection_info": null
    },
    {
        "title": "感秋六首  其五",
        "author": "郑獬",
        "content": "林杪一蝉噪，翛翛凉风来。\n清响断復连，裂耳增余哀。\n浩露洗明月，珠树凉璀璀。\n蜕飞各有时，讵能人力裁。\n儒生守文字，舌腐犹蒿莱。\n空肠贮古书，独立谁为媒。\n咄哉丈夫气，胡为久徘徊。",
        "dynasty": "宋",
        "collection_info": null
    },
    {
        "title": "感秋六首  其六",
        "author": "郑獬",
        "content": "轩轩苍角鹰，杀气凌高秋。\n一息一万里，独与长风游。\n猎骑走霹雳，落臂无虚投。\n古冢白鼻狐，立死不得留。\n飞霜未杀草，拥翅寒胡愁。\n畜力以待奋，仁如林中鸠。\n今兹顺天诛，狡穴破奸谋。\n美哉青骹姿，识时谁与俦。",
        "dynasty": "宋",
        "collection_info": null
    },
    {
        "title": "秋声",
        "author": "郑獬",
        "content": "蚯蚓如嘒管，逢时土中鸣。\n秋蝉抱枝死，不敢鼓秋声。\n听者何无厌，忽如鸣秦筝。\n大雨漂九土，旷荡空太清。",
        "dynasty": "宋",
        "collection_info": null
    },
    {
        "title": "回次妫川大寒",
        "author": "郑獬",
        "content": "地风如狂兕，来自黑山旁。\n坤维欲倾动，冷日青无光。\n飞沙击我面，积雪沾我裳。\n岂无玉壶酒，饮之冰满肠。\n鸟兽不留迹，我行安可当。\n云中本汉土，几年非我疆。\n元气遂隳裂，老阴独盛强。\n东日拂沧海，此地埋寒霜。\n况在穷腊后，堕指乃为常。\n安得天子泽，浩荡渐穷荒。\n扫去妖氛俗，沐以楚兰汤。\n东风十万家，画楼春日长。\n草踏锦靴缘，花入罗衣香。\n行人卷双袖，长歌归故乡。",
        "dynasty": "宋",
        "collection_info": null
    },
    {
        "title": "大寒呈张太博",
        "author": "郑獬",
        "content": "寒风怒蓬勃，排户入吾室。\n沙灰涨天黑，白日赤黄色。\n捉衣拥肩坐，心脾寒憀栗。\n须臾天气变，阴黯如涂漆。\n跳空雨雹飞，四走珠玑出。\n数子方嘆惊，共怪天公逸。\n先生携书来，昂颐杖飞策。\n乃召二三子，环坐与之席。\n呼童令取酒，盘饤杂梨栗。\n酒行寒气除，春阳生四壁。\n先生说大义，驰骛何纤悉。\n洞彻人精神，两耳飞霹雳。\n老语植根节，九牛不可屈。\n尧眉与舜目，缅若曾相识。\n如当夜黑中，光耀见赤日。\n退思圣贤业，所积在劘剔。\n韦皮画山龙，块泥亦瓦砾。\n人固有识智，非如物之植。\n而不自刻苦，昼夜如刀尺。\n年齿方壮健，男儿宜努力。\n方今太平民，尚未获苏息。\n谁能拱两手，看人树勋绩。",
        "dynasty": "宋",
        "collection_info": null
    },
    {
        "title": "迫晚风雪出省咏张公达红梅之句",
        "author": "郑獬",
        "content": "雪花障路飞，飘湿红杏鞯。\n归马碧蹄疾，踏破白玉田。\n揽辔独长想，物境真可怜。\n朝绂未挂身，豪逸倚少年。\n结客上高楼，珠箔遮碧天。\n烧酒紫烟沸，割炙白膏鲜。\n美人挪素手，笑弄琵琶絃。\n醉眼生乱云，不省到家眠。\n俊游或如失，倒指还掺然。\n薄莫出华省，下马灯已燃。\n强笑破老颜，寄恨挥华笺。\n翫世张公子，嗜酒真神仙。\n抛掷咏红梅，负伊清樽前。\n再读再三嘆，心断空悁悁。\n起予如茧丝，织愁成短篇。",
        "dynasty": "宋",
        "collection_info": null
    },
    {
        "title": "雷震",
        "author": "郑獬",
        "content": "四月老阳尽，蛰雷方发声。\n七月连大雨，碾天三日鸣。\n夜或发狂震，卧者皆起惊。\n奔电晔然作，忽如烈火明。\n高树大百尺，霹倒烧其根。\n往往光曜中，时见怪物形。\n飞雹大如指，万弩相奔倾。\n椎击鸟雀群，掩地交纵横。\n雷者主号令，为天之常经。\n奋豫既过时，及此何匉訇。\n无乃号令失，安得四时平。\n春秋书震电，推之在五行。\n天道傥可信，使我心不宁。",
        "dynasty": "宋",
        "collection_info": null
    },
    {
        "title": "冬日同仲巽及府寮游万寿寺",
        "author": "郑獬",
        "content": "峻阜如蟠虹，蓄泄气象灵。\n绀宇隠红树，缭若画在屏。\n联骑转城角，沙步俯回汀。\n野寺对寒水，白壁敞云扃。\n嶚深松桂黑，地古莓苔青。\n朱橘拥繁梢，悬缀黄金铃。\n横梯出虚阁，古像铜青荧。\n眺听揖秋境，豁露无藏形。\n清气换俗骨，萧爽毛髮醒。\n汲泉煮露芽，却坐竹间亭。\n高谈落四座，金石朗众听。\n脱落见逸调，骤如马在垧。\n眇然遗组绂，太山一浮萍。\n落景不我顾，檐角出寒星。\n燕客未渠央，归鞍安得停。\n岁宴幸丰乐，楚人饱且宁。\n蟋蟀刺褊陋，及时洒子庭。\n传闻落帽山，风凉久凋零。\n已酿白玉泉，连车载百瓶。\n行期一佳赏，相与快烦冥。",
        "dynasty": "宋",
        "collection_info": null
    },
    {
        "title": "直宿省中",
        "author": "郑獬",
        "content": "娟娟海棠花，小蕊春来瘦。\n斑斑青竹枝，疏叶未生就。\n碧砌画栏干，雨断黄昏后。\n厌酒未能眠，时拾残花嗅。",
        "dynasty": "宋",
        "collection_info": null
    },
    {
        "title": "奉使过居庸关  其一",
        "author": "郑獬",
        "content": "铁山五十里，𤡑兽不能逾。\n两壁如夹城，行人贯众鱼。\n巨关隔元气，寒暑南北殊。\n一夫扼其键，万马不能趋。\n石氏窥三川，荒唐谁与谟。\n不能仗大义，割地事匈奴。\n封树未拱把，敌骑已长驱。\n后嗣竟衔璧，白衣拜穹庐。\n自此失天险，一柱折坤舆。\n世宗有英气，手撼昆崙墟。\n关南下六城，卧病归东都。\n太祖得天下，僭窃即为诛。\n右顾取蜀汉，左顾平荆吴。\n欲藏百万缣，万里购头颅。\n可用一赤组，坐使缚单于。\n奇策秘九地，白日忽。",
        "dynasty": "宋",
        "collection_info": null
    },
    {
        "title": "奉使过居庸关  其二",
        "author": "郑獬",
        "content": "西徂。\n壮士折其弓，痛哭望鼎湖。\n先帝务养民，束箒不忍除。\n岁时遗缯絮，天府藏丹书。\n桑柘入燕山，牛羊卧平芜。\n我行谬使节，踏冰出中涂。\n路傍二三老，幅巾垂白鬚。\n喜见汉衣冠，叩首或欷歔。\n不能自拔扫，百年落鬼区。\n天数终有合，行上督亢图。\n酹酒弔遗民，泪湿苍山隅。",
        "dynasty": "宋",
        "collection_info": null
    },
    {
        "title": "湖上",
        "author": "郑獬",
        "content": "秋影落西湖，渌波浄如眼。\n摇船入芰荷，船裏清香满。\n花深不见人，但听歌声远。\n还从过船处，折倒青荷伞。\n为采秋芳多，不觉飞霞晚。\n回船未到堤，更引金莲盏。",
        "dynasty": "宋",
        "collection_info": null
    },
    {
        "title": "湖上遇雨",
        "author": "郑獬",
        "content": "老龙怒相搏，快雨忽喷洒。\n天公白羽箭，竦竦射万瓦。\n电眼窥人屋，狂雷震欲下。\n直疑恶溪山，扫除重造化。\n顷之苍云裂，天光出缝罅。\n变怪忽寂寥，干坤似新画。\n秀霭翠堪包，清风健可跨。\n林影走群龙，溪声回万马。\n更无一尘飞，清光熨平野。\n沙路浄无泥，侵凉宜早驾。\n高堂应念归，屈指期到舍。",
        "dynasty": "宋",
        "collection_info": null
    },
    {
        "title": "入采石",
        "author": "郑獬",
        "content": "始饮秦淮水，已湔京洛缨。\n自嫌尘土迹，恐污江山清。\n太虚淡秋影，霜物尤疏明。\n拟问白云公，贳此秋岩耕。",
        "dynasty": "宋",
        "collection_info": null
    },
    {
        "title": "汴河曲",
        "author": "郑獬",
        "content": "朝漕百舟金，暮漕百舟粟。\n一岁漕几舟，京师犹不足。\n此河百余年，此舟日往復。\n自从有河来，宜积万千屋。\n如何尚虚乏，仅若填空谷。\n岁或数未登，飞传日逼促。\n嗷嗷众兵食，已忧不相属。\n东南虽奠安，亦宜少储蓄。\n奈何尽取之，曾不留斗斛。\n秦汉都关中，厥田号衍沃。\n二渠如肥膏，凶年亦生谷。\n公私富囷仓，何必收珠玉。\n因以转实边，边兵皆饱腹。\n不闻漕汴渠，尾尾舟衔轴。\n关中地故存，存渠失淘斸。\n或能寻旧源，鸠工凿其陆。\n少缓东南民，俾之具饘粥。\n兹岂少利哉，可为天下福。",
        "dynasty": "宋",
        "collection_info": null
    },
    {
        "title": "寄题辰州沅阳馆",
        "author": "郑獬",
        "content": "张侯守辰溪，作馆清溪上。\n峻趾拥崇冈，跋海鰲足壮。\n石嶝盘山回，游人出屏障。\n林壑互蔽亏，昏明各异状。\n辰溪俯洞夷，登临少佳况。\n不知自何人，于此废真赏。\n漥池失蛟龙，破屋藏魍魉。\n如持万黄金，弃之在污壤。\n张侯一芟扫，耳目復清旷。\n坤倪伏诙谲，闪倐见气象。\n素壁照清秋，檐牙屹相望。\n啼鸟共徘徊，飞云自来往。\n携樽听鸣泉，便可倾佳酿。\n烟披舞袖润，谷应歌声响。\n客醉未容归，明月纤纤上。\n幽怀傥自得，所适即为放。\n兹地虽陋僻，境静犹足尚。\n壮士偃旗眠，落日惟樵唱。\n缓带一来游，清风日萧爽。",
        "dynasty": "宋",
        "collection_info": null
    },
    {
        "title": "戍邕州",
        "author": "郑獬",
        "content": "兵符下西州，将军催部伍。\n鸣锣张大旗，早发邕州戍。\n家家送出城，走哭遮行路。\n邕州万里余，北人那可去。\n毒草见人摇，雄虺大如树。\n二月瘴烟发，熏蒸剧甑釜。\n病者如倒林，十纔起四五。\n偶有脱死归，扶杖皆病偻。\n逃生既不暇，安能捕寇虏。\n跳踊一蛮来，取之易攫鼠。\n顾彼有土人，挥金可召募。\n狃练得精卒，亦足为爪距。\n妻儿蓄里闾，于心必爱护。\n较之勇怯间，相去犹豚虎。\n一朝有缓急，伸缩用臂股。\n何必遣戍兵，觳觫就死所。\n愿留中州人，无填岭南土。",
        "dynasty": "宋",
        "collection_info": null
    },
    {
        "title": "留侯庙",
        "author": "郑獬",
        "content": "留侯仗奇策，十年藏下邳。\n狙击秦始皇，独袖紫金椎。\n兹为少年戏，聊夸游侠儿。\n退学黄石书，始见事业奇。\n两龙斗不解，天地血淋漓。\n摄袖见高祖，成败由指麾。\n重宝啖诸将，峣关遂不支。\n斥去六国谋，辍食駡食其。\n卒言信布越，可以为骑驰。\n余策及太子，四老前致词。\n立谈天下事，坐作帝王师。\n功名竟糠粃，拨去曾亡遗。\n往从赤松游，世网不能羁。\n韩彭死铁钺，萧樊困囚纍。\n荣辱两不及，孤翮愈难追。\n陈留本故封，道左空遗祠。\n两鬼守其门，帐坐盘蛟螭。\n威灵动风云，飘爽回旌旗。\n我来谒祠下，文章竟何为。\n长啸咏高风，三日不知饥。",
        "dynasty": "宋",
        "collection_info": null
    },
    {
        "title": "游清凉寺",
        "author": "郑獬",
        "content": "野思不可收，瞥若孤云生。\n船头插芳草，閒踏飞花行。\n春江摇夕阳，绿波鳞鳞明。\n更欲待潮归，高城闻鼓声。",
        "dynasty": "宋",
        "collection_info": null
    },
    {
        "title": "夜半",
        "author": "郑獬",
        "content": "夜半群动息，高车始停轮。\n白日苦不没，役死天下人。\n黄金埋九地，家家恶贱贫。\n安得充所欲，不蹈通衢尘。",
        "dynasty": "宋",
        "collection_info": null
    },
    {
        "title": "记梦",
        "author": "郑獬",
        "content": "赤城老仙翁，面发日月华。\n独立石岩下，手把蟠桃花。\n授我碧简文，奇篆蟠丹砂。\n读之不可晓，翻身凌紫霞。",
        "dynasty": "宋",
        "collection_info": null
    },
    {
        "title": "苏刑部自湖北移漕淮南",
        "author": "郑獬",
        "content": "先公道义交，晚得苏公佐。\n俾予往拜之，兄事安敢堕。\n漂忽十五年，日月如旋磨。\n近佩荆州符，吏牍方自课。\n苏侯乃外台，庶几容谬懦。\n若获巨木阴，似翳桑下饿。\n相约待秋深，事隙得高卧。\n风洒渚宫凉，碧溪绝尘涴。\n穿林或倦行，拂石还分坐。\n夙怀讵彷佛，幽事信坎坷。\n除书走马来，换节长淮左。\n嗟予踽踽游，有唱期谁和。\n楚老遮郭门，扳留知不可。\n别酒虽无欢，归帆幸少垛。\n苏侯贤大夫，历数今谁过。\n议论抵庙堂，有力莫能破。\n挺如白玉圭，棱角不可挫。\n大匠斲明堂，宜居左右个。\n犹驰使者车，挟策均万货。\n淮人久焦枯，苏息在欬唾。\n倾酒吐长言，遥为淮人贺。",
        "dynasty": "宋",
        "collection_info": null
    },
    {
        "title": "送吕稚卿郎中奉使江西",
        "author": "郑獬",
        "content": "赤蛟卧浅水，头角不可藏。\n天公果见之，叱起南山傍。\n吴侯蓄奇才，投刃谁能当。\n百吏如群鸦，簿领埋屋梁。\n据案即时决，眸子愈精光。\n不试巨鰲足，包裹百炼钢。\n如何若漫浪，华省亦为郎。\n日署百十字，支颐对修篁。\n酒醒晚意闷，睡美春味长。\n閒甚却索寞，相遇必壶觞。\n平子亦疏放，尔我两相忘。\n昨日凤凰下，诏书五色行。\n特赐黄金鱼，付以十州强。\n江山亦畏威，指顾随低昂。\n乃知飞龙厩，放出真乘黄。\n一秣一万里，争路看腾骧。\n此行况秋色，碧江襟袖凉。\n啄黍黄雀肥，鲥鱼如截肪。\n愿加数匕饭，以慰长相望。",
        "dynasty": "宋",
        "collection_info": null
    },
    {
        "title": "送元待制知福州",
        "author": "郑獬",
        "content": "常公廊庙姿，龙节殿南区。\n凿开文章源，儒学比蜀都。\n仪仪天章老，秀色发东吴。\n相望三百载，还拥朱轓车。\n风帆入天境，云际如飞鳬。\n到郡省风俗，少住使君旟。\n邦人爱文字，小吏亦诗书。\n欧生死北土，仙山失璠玙。\n魁怪遂横行，圣人恶夺朱。\n愿公正礼法，引之君子涂。\n骙骙万马群，必有真龙驹。\n它时杨得意，自可荐相如。",
        "dynasty": "宋",
        "collection_info": null
    },
    {
        "title": "送岷山杨道士游庐山",
        "author": "郑獬",
        "content": "独鹤志万里，不肯安故林。\n排翮下岷山，浩荡穷幽寻。\n初来识京师，魏阙鬰萧森。\n讲书勤万乘，赐服照华簪。\n群公作诗赠，却转清淮浔。\n振策寄灵隠，采芝宿孤岑。\n明月落西湖，澒洞万顷金。\n遂断浙江潮，喷薄白日阴。\n芙蓉满越国，耶溪秋水深。\n欲追二老迹，赤城窈嵚崟。\n海月入长啸，山风吹醉襟。\n回桡姑孰溪，相逢慰予心。\n绿髮颀而长，萧洒见球琳。\n共飞秋浦帆，飘若云间禽。\n舍我入庐阜，烟萝极登临。\n瀑布泻天来，飞雪寒涔涔。\n手攀青桂枝，侧听白猿吟。\n倚石读周易，临流挥素琴。\n于此可忘老，身世随浮沉。\n若见荆州客，为传金玉音。",
        "dynasty": "宋",
        "collection_info": null
    },
    {
        "title": "陪程太师宴柳湖归",
        "author": "郑獬",
        "content": "鸣珂晓日动，画旗春风斜。\n马蹄碧玉砧，踏破黄金沙。\n夹路尽高柳，屹如绀璧遮。\n草软藉游人，树暖啼娇鸦。\n长湖畜元气，飞亭插苍霞。\n开樽适逸调，笑言醉方哗。\n人意重于春，酒香浓胜花。\n所嗟无壮士，挽住白日车。\n上马横驮归，不省归到家。\n淮阳有此境，足为天下夸。\n要路谙机穽，㹞㹞争齿牙。\n愿公且留镇，所得欢无涯。\n卷袖倒大白，秀髮欹乌纱。\n时与东风期，一来赏春花。",
        "dynasty": "宋",
        "collection_info": null
    },
    {
        "title": "春日陪杨江宁宴感古作",
        "author": "郑獬",
        "content": "昔闻颜光禄，攀龙宴京湖。\n楼船入天镜，帐殿开云衢。\n君王歌大风，如乐丰沛都。\n延年献嘉作，邈与诗人俱。\n我来不及此，独立钟山孤。\n杨宰穆清飙，芳声腾海隅。\n英寮满四座，粲若琼林敷。\n鹢首弄倒景，蛾眉掇明珠。\n新絃采梨园，古舞娇吴歈。\n曲度绕云汉，听者皆欢娱。\n鷄栖何嘈嘈，沿月沸笙竽。\n古之帝宫苑，今乃人樵苏。\n感此劝一觞，愿君覆瓢壶。\n荣盛当作乐，无令后贤吁。",
        "dynasty": "宋",
        "collection_info": null
    },
    {
        "title": "稚卿约郭外之游",
        "author": "郑獬",
        "content": "举世尚刻饰，趋时独放达。\n醉眼挂飞云，孤心贮明月。\n大匠坐高堂，群材就剞劂。\n楩楠即赤霄，容此蟠根屈。\n平明万马趋，玉锁开双阙。\n晴云暖不收，飞绕龙旗阔。\n尧眼八采眉，下烛天光发。\n鸾鹄出阊门，稳路平沙滑。\n帘额见春辉，竹阴摇省闼。\n万事搅干坤，纷纷卷巾髮。\n安得黄金篦，静把尘相刮。\n屈指待春游，烟沸喉咽渴。\n拥树雪花消，中庭润于泼。\n腊酒寒未压，玉醅犹可拨。\n东风自爱花，已入香梢活。\n醉友好相寻，烟郊绿如抹。\n无为世网牵，直把名缰脱。\n白浪漂山来，意在秋毫末。\n险径虽可通，骅骝中一跋。\n两耳厌俗论，乍喜春泉聒。\n跃马携金樽，风雨不可夺。",
        "dynasty": "宋",
        "collection_info": null
    },
    {
        "title": "怀顾子惇",
        "author": "郑獬",
        "content": "託身事权门，譬如狎雕虎。\n餧之得其欲，弭首乃无怒。\n苟或咈其心，腾爪必伤汝。\n权门爱曲从，破殻出毛羽。\n一语不相酬，随手覆尘土。\n祸福非不明，焦烂犹奔赴。\n耸动会稽山，山前有直路。\n铸金不作鈎，断木宁为矩。\n终岁守衡茅，藜藿甘辛苦。",
        "dynasty": "宋",
        "collection_info": null
    },
    {
        "title": "赠朱省郎",
        "author": "郑獬",
        "content": "萧洒不羁性，本自出尘埃。\n弃去万物累，健翅天地回。\n白髮朱省郎，巀嶪称高才。\n春风如故人，昨日天涯来。\n置酒画堂晚，劝我白玉杯。\n调笑脱俗态，高谈若风雷。\n归来碧窗静，残照寒徘徊。\n岂知丈夫志，力劈青云开。\n孤坐泪横臆，慷慨无良媒。\n世事如转蓬，竟日千万回。\n捩翅凌赤霄，欲拉高山摧。\n谁可料前途，使我孤心哀。",
        "dynasty": "宋",
        "collection_info": null
    },
    {
        "title": "送方元忠",
        "author": "郑獬",
        "content": "京师恶尘土，两足没至踝。\n狂风暴然作，塞天赤如赭。\n事牵或出门，復又无馿跨。\n垢汗黏透衣，留迟固不遐。\n走归扫一室，凉泉急倾洒。\n琢琢客扣门，置帽懒出迓。\n呼童揖客进，客语惊邻舍。\n自夸已得计，归舟即日驾。\n风尘久厌苦，喜此脱去乍。\n淮影贮苍山，飞峰皆倒挂。\n霜月秋晖明，干坤曝图画。\n往往穷谷间，贤豪伏其下。\n去而从之游，精粗得陶冶。\n剖发露光铓，爬罗无缝罅。\n豨膏滑两轴，直纵飞黄靶。\n庶以卒吾业，孰能筹周舍。\n余云子语健，决去不可且。\n伊昔同壮游，清樽固屡把。\n病酒常至午，醉归每及夜。\n朋辈俱饮豪，斗酒快一写。\n穷甚或见怜，怪极亦遭駡。\n尔来五六年，退缩但嗟讶。\n老意渐相期，欢心早已谢。\n买得东皋田，束衣即归稼。\n箪笥苟非道，万石安能藉。\n期子在高秋，行当秣吾马。",
        "dynasty": "宋",
        "collection_info": null
    },
    {
        "title": "夜坐寄正夫",
        "author": "郑獬",
        "content": "月落如玉虹，飞过梧桐枝。\n开怀待归风，如与佳人期。\n白云娇娞嫷，绿树凉参差。\n安得饵琼华，慰此终夕饥。",
        "dynasty": "宋",
        "collection_info": null
    },
    {
        "title": "扶沟白鹤观有苏子兄弟赠黄道士诗二阕县令周原又以三篇纪之邀余同作",
        "author": "郑獬",
        "content": "道士黄初平，爱酒老不衰。\n二豪留醉墨，潇洒白云辞。\n流鶑境寂寞，无復落花枝。\n空余凤凰字，犹得周郎悲。",
        "dynasty": "宋",
        "collection_info": null
    },
    {
        "title": "哭渭夫二兄",
        "author": "郑獬",
        "content": "生平抱直气，鬼神不敢干。\n乃从异物化，使我涕泗澜。\n昔之初拜兄，申申从太原。\n府公颇好事，凿地种琅玕。\n筑学百余室，吾徒得所盘。\n嘈嘈诵古书，邻家嫌聒烦。\n间日课辞章，据义相讥弹。\n兄时处乎中，竦竦如长竿。\n负气颇刚简，未尝媚语言。\n与众不相合，节角难为刓。\n而独顾我喜，谓如椒在兰。\n璞玉逢砺石，圭璧不为难。\n离合虽屡更，于义则相完。\n应举来京师，羁旅谁为欢。\n投箧寄兄舍，乃同在家安。\n我常剧醉归，吐呕几席间。\n独兄在我旁，抚视夜不眠。\n虽非共饱乳，此意何疏亲。\n向虽闻兄病，已云不能餐。\n日唯饮醇酒，无乃酒为患。\n昨暮得报书，遂死不復还。\n掷书一痛哭，痛甚连心肝。\n恨我有此身，不生双羽翰。\n抟风一飞去，沥酒哭其棺。\n起坐空嘆泣，腷臆何由宽。\n揽笔作此诗，颠倒不成篇。\n焚之寄地下，兄乎其来观。",
        "dynasty": "宋",
        "collection_info": null
    },
    {
        "title": "送赵书记赴阙",
        "author": "郑獬",
        "content": "草头烟霏霏，草影摇斜晖。\n残花犹缀枝，故人何日归。\n不惜残花飞，惟惜故人稀。\n酒到君莫辞，淋漓从满衣。",
        "dynasty": "宋",
        "collection_info": null
    },
    {
        "title": "勉陈石二生",
        "author": "郑獬",
        "content": "精金埋深山，凿土不难得。\n大贝贮沧海，破浪亦能识。\n山趋猛虎穴，海入长蛟室。\n必意往取之，投躯不少惜。\n仁义藏遗书，尧孔圣人迹。\n不观不知道，触涂暗于漆。\n上无猛虎畏，下无长蛟逼。\n污辱不及身，灿灿嵬山璧。\n金贝岂饱腹，盗窥恐易失。\n纍纍畜满家，仅能一身佚。\n孰谓遗书贫，猗顿莫能易。\n其源固不赀，可为天下泽。\n二子齿甚少，蚤莫宜加力。\n剖剥见光铓，拄天一千尺。\n勿逐篱下雏，自跨凤凰翼。\n雄声落众耳，白日飞霹雳。\n偏亲况在堂，雪缕初垂白。\n泪眼望荣归，一书千万亿。\n夜灯绽寒衣，秋风吹素壁。\n胡为不奋飞，跳跃在泥碛。\n北阙挂贤科，将相尝曾历。\n五犗垂巨钩，往往长鲸食。\n学饱遂骞翔，青云无物隔。\n右顾玉堂人，左揖金鼎客。\n广庭罗鼓钟，朱门画幡戟。\n岁时献亲寿，腰金光照席。\n慈颜春云披，此乐直无敌。\n是为烈丈夫，后世称盛德。\n荣辱固在人，孰云非我职。",
        "dynasty": "宋",
        "collection_info": null
    },
    {
        "title": "别小女",
        "author": "郑獬",
        "content": "一别寸肠破，再别玄髮衰。\n人生无百年，那堪长别离。\n万事从委蜕，漆园真诞辞。\n去去復何言，东风双泪垂。",
        "dynasty": "宋",
        "collection_info": null
    },
    {
        "title": "咏竹寄元忠",
        "author": "郑獬",
        "content": "寄卧丞相庐，东轩富修竹。\n如对古贤人，高标镇浮俗。\n露气沃人清，烟色沾衣绿。\n丹凤何时来，瘦损琅玕玉。",
        "dynasty": "宋",
        "collection_info": null
    },
    {
        "title": "对雪寄一二旧友呈张仲巽宗益运判",
        "author": "郑獬",
        "content": "少年喜风雪，走上百尺楼。\n买酒不论钱，贳却紫貂裘。\n相从尽豪客，楼下繫紫骝。\n雄心视宇宙，万事叶沉浮。\n欲骑凤凰去，肯顾万户侯。\n误奏上林赋，白衣对冕旒。\n一钓沧海空，遂跨六鳌头。\n去年辞紫微，龙节得荆州。\n渚宫美游观，绛帐压清流。\n风雪不异昔，乱眼玉花稠。\n日月翻两车，俄惊十五秋。\n故人如飞云，零落不能收。\n老意虽未伏，酒量已难投。\n弔影对明烛，金樽谁献酬。\n隔年得一书，何足解沉忧。\n安得缩地术，来此醉相留。\n故人不可见，敢忘贫贱游。",
        "dynasty": "宋",
        "collection_info": null
    },
    {
        "title": "答吴伯固",
        "author": "郑獬",
        "content": "伯固读我诗，掉头吟不休。\n明日踵我门，作诗还相投。\n初读颇怪骇，如录万鬼囚。\n笔墨又劲绝，涌纸花光流。\n想其挥扫时，天匠无雕锼。\n倒下百箧珠，滑走不可收。\n嗟余文字拙，瑕颣多疮疣。\n乃如丑老妇，见此明镜羞。\n美言反见诵，伦拟非其俦。\n扶树腐木茂，使之凌昆丘。\n又欲唱其宫，使我商以讴。\n相搏如风雷，直与郊愈侔。\n子趋则甚易，于我宁得不。\n力敌气遂作，声应律乃酬。\n譬如楚汉翁，画地争鸿沟。\n我才非子对，何足当戈矛。\n幸子时见过，高吟消百忧。",
        "dynasty": "宋",
        "collection_info": null
    },
    {
        "title": "酬王生",
        "author": "郑獬",
        "content": "两日立我门，再拜求我诗。\n我诗非美粟，安得充君饥。\n十年诵周易，满腹文王辞。\n文王不可见，使我空涕洟。",
        "dynasty": "宋",
        "collection_info": null
    },
    {
        "title": "客舟",
        "author": "郑獬",
        "content": "沧江落日动，宿鸟归故山。\n託巢在高木，朝去夕必还。\n客舟逐南风，大雪留楚关。\n何日扫吾庐，种秫郧溪间。",
        "dynasty": "宋",
        "collection_info": null
    },
    {
        "title": "陈蔡旱",
        "author": "郑獬",
        "content": "万顷无寸苗，旱气白于水。\n桑叶虫蚀尽，蚕未三眠起。\n挽舟如挽山，何缘出泥滓。\n滞冤何足言，耕夫将饿死。",
        "dynasty": "宋",
        "collection_info": null
    },
    {
        "title": "村家",
        "author": "郑獬",
        "content": "临水夹疏篁，萧然一环堵。\n稚子戏芳草，小妇舂黄黍。\n为生虽甚微，犹足安吾土。\n应笑马上人，衣湿朝来雨。",
        "dynasty": "宋",
        "collection_info": null
    },
    {
        "title": "收麦",
        "author": "郑獬",
        "content": "小麦深如人，澶漫不见地。\n一苞十余茎，一茎五六穗。\n实粒大且坚，较岁增三倍。\n芟穫载满车，纍纍犊衔尾。\n大挈置之场，巃嵷丘陵起。\n妇姑趁天色，扑抶喧邻里。\n贫者攟其余，翁妪携稚子。\n农家兹有获，卒岁可无馁。\n去夏水漂屋，汩窜幸不死。\n以得补所失，囷圌可储峙。\n云问麦之收，丰饱何因尔。\n得非长官贤，政化顺天理。\n无乃农夫勤，蚤莫事耘耔。\n兹盖天公仁，雨泽以时至。\n消灭贼与蟊，陇亩皆稠穊。\n嗟嗟尔之民，无忘天公赐。",
        "dynasty": "宋",
        "collection_info": null
    },
    {
        "title": "羌奴",
        "author": "郑獬",
        "content": "豢饱则蹄啮，羌奴敢肆行。\n蚊蝱失驱逐，蝼蚁遂纵横。\n古先谋士帅，今谁可将兵。\n庙堂揽群策，还许访书生。",
        "dynasty": "宋",
        "collection_info": null
    },
    {
        "title": "古井",
        "author": "郑獬",
        "content": "百尺青梧桐，下有寒泉井。\n分明古镜中，照见梧桐影。\n朝汲水花清，暮汲水花冷。\n愿持沆瀣杯，远寄蓬山顶。",
        "dynasty": "宋",
        "collection_info": null
    },
    {
        "title": "老树",
        "author": "郑獬",
        "content": "老树十百围，赤日不满影。\n庙貌画鬼神，焰闪见光景。\n闾里颇惊动，豚壶日叩请。\n小巫口吟呀，祝奠屡折磬。\n安敢议翦伐，惟恐罹灾眚。\n乌雀不敢巢，繁阴实修整。\n岂有物所凭，阴姦设机穽。\n吾闻夏后氏，液金铸九鼎。\n窟穴尽发露，夔羊皆远屏。\n自从九鼎亡，草木亦有幸。",
        "dynasty": "宋",
        "collection_info": null
    },
    {
        "title": "松竹",
        "author": "郑獬",
        "content": "鉏兰种松竹，意嫌兰易衰。\n土气不变恶，物性先自欺。\n劲竹见破节，直松生曲枝。\n嗟嗟松与竹，空使幽兰悲。",
        "dynasty": "宋",
        "collection_info": null
    },
    {
        "title": "菊",
        "author": "郑獬",
        "content": "菊花初抱叶，始见春光来。\n绿蓓今着花，又见秋风回。\n高天不容土，白日安可栽。\n一世如大疟，寒暑还相催。\n使我明镜匣，羞为苍颜开。\n流年可奈何，独有金螺杯。\n閒秋无丈尺，付与令翦裁。\n况兹佳节近，秋日宜楼台。\n菊花又密闹，烂若金缕堆。\n如何不自乐，行绕空徘徊。\n秋风不惜花，即见飞苍苔。\n惟此一樽酒，万事皆尘埃。",
        "dynasty": "宋",
        "collection_info": null
    },
    {
        "title": "瘦马",
        "author": "郑獬",
        "content": "瘦马如束薪，寒沙粘绿髮。\n我非九方皋，谓有大宛骨。\n渴引寒泉饮，饥翦青刍秣。\n如何得甘豢，辄尔事蹄啮。\n朝来试锦鞯，衝踏行步阔。\n起立高于人，一顿金羁脱。\n圉人虽有恩，亦惧来奔蹶。\n古称去害群，吾宁痛鞭挞。\n咄哉尔何心，无乃忘本末。",
        "dynasty": "宋",
        "collection_info": null
    },
    {
        "title": "慈乌行",
        "author": "郑獬",
        "content": "鸦鸦林中雏，日晚犹未栖。\n口衔山樱来，独向林中啼。\n林中有鸦父，昔生六七儿。\n一朝弃之去，空此群雏悲。\n意谓父在林，还傍前山飞。\n山中得山樱，欲来反哺之。\n绕林復穿树，疑在叶东西。\n东西竟无有，还上高高枝。\n高枝仅空巢，见此涕沾衣。\n復念营巢初，手足生疮痍。\n朝飞恐雏渴，暮飞恐雏饥。\n一日万千回，日日衔黍归。\n今我羽翼成，反哺方有期。\n如何天夺去，遂成长别离。\n山樱正满枝，结子红琲肥。\n而我不得哺，安用自啄为。\n嗟嗟我薄祜，哺之固已迟。\n尚有慈母恩，群雏且相随。",
        "dynasty": "宋",
        "collection_info": null
    },
    {
        "title": "虾蟆",
        "author": "郑獬",
        "content": "积雨腐万物，吾庐亦颓压。\n虾蟆何无厌，短腹犹呼渴。\n吾欲携两股，掷之沧海阔。\n惧其渴太甚，跳去食明月。",
        "dynasty": "宋",
        "collection_info": null
    },
    {
        "title": "题杭郡阁",
        "author": "郑獬",
        "content": "雨影横残虹，秋容映阴日。\n寒江带暮流，晓角穿云出。\n峰藏翠如织，宿鸟去无迹。\n封书寄所怀，聊託金门翼。",
        "dynasty": "宋",
        "collection_info": null
    },
    {
        "title": "采鳬茨",
        "author": "郑獬",
        "content": "朝携一筐出，暮携一筐归。\n十指欲流血，且急眼前饥。\n官仓岂无粟，粒粒藏珠玑。\n一粒不出仓，仓中群鼠肥。",
        "dynasty": "宋",
        "collection_info": null
    },
    {
        "title": "故人梁天机家岢岚即五台山之南也余驰使云中道出山后跂望不及因成拙句以寄之",
        "author": "郑獬",
        "content": "君家在山南，我行在山北。\n山如碧连城，千里万重隔。\n我行君不知，乘冰赴异域。\n异域无春风，未晚日先黑。\n思君应在家，游衍甘眠食。\n復恐为荐书，去谒天子国。\n寒云在山头，应见真消息。\n我欲讯寒云，云飞攀不得。\n我马不行空，如何度山侧。\n相望两不知，立马情何极。",
        "dynasty": "宋",
        "collection_info": null
    },
    {
        "title": "春日",
        "author": "郑獬",
        "content": "树头啼鸟唤眠觉，无数柳绵飞入袍。\n乱花绕屋水光动，碧虹漏窗春日高。\n乳雀趁飞玉蛱蝶，娇鸦啄落金樱桃。\n倚栏正欲破閒闷，听得酒声鸣小槽。",
        "dynasty": "宋",
        "collection_info": null
    },
    {
        "title": "二月雪",
        "author": "郑獬",
        "content": "戊戌二月二十六，忽见大雪漫空来。\n长老惊嘆共相语，非时有雪诚怪哉。\n阳爻四画已出地，至今百蛰不闻雷。\n怪得气候斗暄暖，便疑赤帝来相排。\n黑风倏起捲沧海，白日黯黯如烟煤。\n须臾大雹杂猛雨，满地走迸琼与瑰。\n阴气蓄怒固未已，即时飞雪相倾颓。\n青灵何处避威侮，苍凤停车寒毰毸。\n天地万物失光彩，草树僵冻成枯荄。\n凌暴春工大酷烈，似恨百花先时开。\n隠公三月亦雨雪，仲尼春秋书为灾。\n是时鲁国行谬政，天心可用人理推。\n我疑此雪不虚应，必有沴气戕栽培。\n去年六月已大水，居人万类生鱼顋。\n当时夏税不得免，至今里正排门催。\n农夫出田掘野荠，饿倒只向田中埋。\n方春鸟兽尚有禁，不许弹猎伤胚胎。\n而况吾民戴君后，上官不肯一挂怀。\n岂无愁苦动天地，所以当春阴气乖。\n只消黄纸一幅诏，敕责长吏须矜哀。\n蠲除余租不尽取，收提赤子苏饥骸。\n沛然德泽满天下，坐中可使春风回。",
        "dynasty": "宋",
        "collection_info": null
    },
    {
        "title": "通州雨夜寄孙中叔",
        "author": "郑獬",
        "content": "黑雨喷薄阴云驱，昏林号风秋声粗。\n海气熏煮怒不泄，彭彭十月推雷车。\n湿衣悯默瞠无睡，起对樽酒谁为娱。\n此心岂復有双羽，一夜飞去不可拘。\n昔与子同入京师，借屋共寄西城庐。\n爱我议论有可采，携草就我夸染濡。\n炼出五色补天漏，拈笔蘸墨纵横涂。\n子云朋友当如是，脱然意快如狞驹。\n京师天子之所宅，楼殿堆迭骑天衢。\n瓦光流碧滑欲走，缋画颠倒横相舁。\n东风熏浓一千里，黄蜂蝴蝶飞蘧蘧。\n高楼张旗斗煮酒，沉香满榼金真珠。\n玉盆一饮醉不醒，落花满衫行相扶。\n未几子去游西洛，嗟我出门独骑馿。\n晚落尘埃两袖泪，望子不见风吹裾。\n三月殿前试不中，青冥失计游五湖。\n抚剑东南看沧海，大江正值秋风初。\n我疑海神怒天热，直欲上薄东日乌。\n干坤顿撼壮人意，揭竿便欲寻狂奴。\n九月归来已霜蚤，肥膏紫蟹溶金酥。\n南窗灯火夜可喜，箧中卷册聊铺舒。\n读倦抱膝一吐气，契阔各在天一隅。\n相别于今二百日，飞雁南来无北书。\n游从欢喜似旧否，洛下为学安稳无。\n虽然贫窘少倚頼，空肠慎勿多悲吁。\n圣贤独立以待用，提出日月还唐虞。\n天地当中贯一柱，孟子所谓大丈夫。\n躁儿跳跃不足数，插翅强欲飞蟾蜍。\n纵子不遇乃至死，勉之学为荀杨徒。",
        "dynasty": "宋",
        "collection_info": null
    },
    {
        "title": "荆江大雪",
        "author": "郑獬",
        "content": "长鲸戏浪喷沧海，北风吹干成雪花。\n漫空倾下不暂住，三日不见金老鸦。\n天工斗巧变物境，玉作荆州十万家。\n须臾堆地厚一尺，直疑天漏亡由遮。\n白头老柏最崛强，压折铁干纷鬖髿。\n竹屋夜倒不知数，但闻走下雷霆车。\n南方瘴土本炎热，经腊犹生碧草芽。\n忽遭大雪固可怪，冻儿赤立徒悲嗟。\n青钱满把不酬价，斗粟重于黄金沙。\n此时刺史颇自愧，起望霁景殊无涯。\n有民不能为抚养，安用黄堂坐两衙。",
        "dynasty": "宋",
        "collection_info": null
    },
    {
        "title": "和仲巽荆州大雪",
        "author": "郑獬",
        "content": "黑云扑下一天雪，开帘正见花飘飖。\n渌樽覆案不能饮，缅怀白髮同心交。\n拈毫窜纸聊自戏，不觉大语惊连鳌。\n呼儿誊本寄之去，岂敢有意夸雄豪。\n谚称抛砖引鸣玉，遂蒙老手来相嘲。\n且言本出将家子，惯看飞云连沙起。\n常骑快马臂苍鹰，走屠赤豹裂青兕。\n燕山崛岉鬰天起，玉关石壁俱天垒。\n昔缨汉冠为汉民，今埋胡沙作胡鬼。\n欲携熊虎十万师，独以一箒扫群螘。\n左钤休屠批谷蠡，直出龙沙五千里。\n呜呼君言岂不伟，单于闻之须怖死。\n莫羞茜袖双鬓华，盘屈肺肝生嘆嗟。\n君不见东海老翁含两齿，投竿起载文壬车。\n又不见荆州长史年七十，手提九鼎还唐家。\n穷通变化不可测，蟠蛟宁久藏泥沙。\n况君着意经营久，奇策峥嵘烂星斗。\n殿前即日拜将军，缚取单于不引手。\n我实读书枉用心，伊皋功名竟何有。\n待君金甲破敌归，且作长歌倾贺酒。",
        "dynasty": "宋",
        "collection_info": null
    },
    {
        "title": "杭州喜雪",
        "author": "郑獬",
        "content": "吴儿经年不识雪，忽惊大片遮空来。\n黑帝不分苦荒拙，六花一夜随风开。\n平明扫径招佳客，座上岂无邹与枚。\n荆州新酿泼醅熟，清光透彻黄金杯。",
        "dynasty": "宋",
        "collection_info": null
    },
    {
        "title": "冬日示杨季若梁天机",
        "author": "郑獬",
        "content": "天河忽侧飞雹倾，丁丁屋瓦相敲鸣。\n扑衣写下白玉粒，脚底踏碎真珠声。\n官舍高屋苦濩落，此时不易孤客情。\n颍侯恰寄玉泉酿，乳花甘滑琉璃清。\n红糟淮白復脆美，佐之绿菘作吴羹。\n纵谈往旧杂嘲戏，大笑觞倒金酒觥。\n閒以罚令却寂默，四座睥睨如伏兵。\n人生会合即为乐，况子归意凌青冥。\n赤尾鲤鱼在泥滓，行见两翅穿鳞生。\n跳身耸鬣望东海，苍崖枯涸埋层冰。\n明年春风扫地起，一起万物皆光明。",
        "dynasty": "宋",
        "collection_info": null
    },
    {
        "title": "出城寄梁天机",
        "author": "郑獬",
        "content": "春风徘徊来何时，花光还破小桃枝。\n不因出城见花树，春到人间殊不知。\n昔年逢花便买酒，看花走马犹嫌迟。\n花傍不醉不肯去，醉到春归花已飞。\n谁怜官绂少风味，入春未拈金酒卮。\n岂惟花少醉亦少，当时故人今更稀。",
        "dynasty": "宋",
        "collection_info": null
    },
    {
        "title": "淮扬大水",
        "author": "郑獬",
        "content": "淮扬水暴不可言，绕城四面长波皴。\n如一大瓢寄沧海，十万生聚瓢中存。\n水之初作自何尔，旧堤有病亡其唇。\n划然大浪劈地出，正如百万狂牛犇。\n顷之漂泊成大泽，壮士挟山不可堙。\n居民窜避争入郭，郭内众人还塞门。\n老翁走哭觅幼子，哀赴卒为蛟龙吞。\n岂独异物乃为害，恶人行劫不待昏。\n此时虾蟆亦得志，撩鬚睥睨河伯尊。\n附城庐舍尽水府，惟见屋脊波间横。\n间或大雨又暴作，直疑瓶盎相奔倾。\n沟渠涨满无处泄，往往床下飞泉鸣。\n只恐此城澒洞彻，城中坐见鱼颊生。\n豪子室中具大筏，此筏岂便长全身。\n朝夕筑塞渐排去，两月未见车间尘。\n且喜余生尚存世，资储谁復伤漂沦。\n京师乃处天下腹，亦闻大水来扣阍。\n至于河朔南两蜀，长江大河俱腾掀。\n岂惟淮阳一弹地，洪涛乃撼半干坤。\n臣闻九畴天公书，三十六字先五行。\n兹谓水德不润下，盖与土气交相争。\n愿召近臣讲大义，使之搜凿灾害根。\n下书遣使巡郡国，旷然一发天子恩。\n家贫溺死无以葬，赐以棺轊收冤魂。\n蠲除租赋勿收责，宽其衣食哺子孙。\n开发仓库收寒饿，庶几疮痏无瘢痕。\n不尔便恐委沟壑，强者趣聚蚕蝨群。\n伏藏山林弄凶器，今可先事塞其源。\n朝廷固当有处置，贱臣何者敢僭论。\n元元仰首望德泽，惟愿陛下无因循。",
        "dynasty": "宋",
        "collection_info": null
    },
    {
        "title": "行次汉水寄荆南漕唐司勋",
        "author": "郑獬",
        "content": "汉水渺渺东南流，萧萧雨打杏花洲。\n欲託双鱼寄书札，不知几日到荆州。\n荆州故人日渐远，到时绿草满沙头。\n争得报章来阙下，凤林北去不通流。",
        "dynasty": "宋",
        "collection_info": null
    },
    {
        "title": "忆陪诸公会张侯之第",
        "author": "郑獬",
        "content": "姚黄左紫虽绝品，不言不笑空夭斜。\n不如共访张公子，自有三枝解语花。\n主人耳热更促席，坐客眼乱忘归家。\n扁舟一夕若风雨，怅望落日沉寒沙。",
        "dynasty": "宋",
        "collection_info": null
    },
    {
        "title": "山阳太守见招值病以长句谢之",
        "author": "郑獬",
        "content": "山阳大都天下夸，长淮蟠山无垠涯。\n春风万里汉东来，流辉泱漭不可遮。\n绕城楼台满空紫，瓦光碧滑流成波。\n东园花草趁姿媚，真珠蓓蕾黄金芽。\n太守政閒日无事，隼旟聊驻朱轮车。\n宝明簪裾尽贤彦，金盆泻酒成飞花。\n山河喧咽歌管外，舞裾绣画金缕霞。\n都人来从无居人，飞尘杂沓何繁华。\n固知太守为民意，与民欢然无怨嗟。\n明日邀我復同游，我已病酒醉在家。\n伏枕不得从车尘，坐见落日啼栖鸦。",
        "dynasty": "宋",
        "collection_info": null
    },
    {
        "title": "还汪正夫山阳小集",
        "author": "郑獬",
        "content": "汪子文章何伟奇，如观天子乘舆仪。\n怛然暴见殊惊疑，舌拄上腭两目痴。\n定神屏气试引窥，渐识羽卫行相随。\n金吾佽飞开中逵，横刀执矟铁马驰。\n画旆赤白盘龙螭，大角一百二十支。\n铙鼓嘲轰杂横吹，绣幡绛幢何纷披。\n䍐罼铍戟开黄麾，属车{车急}辚霹雳移。\n侍郎御史冠峨危，圆扇孔雀双翅垂。\n辟邪白泽飞麟麒，金辂赤马火鬣鬐。\n飘飘凤盖翳华芝，水光铁甲羽林儿。\n二十四仗驱熊貔，长殳阔剑梢魍夔。\n团花绛袖武士衣，大小不同虽异宜。\n要之尽是圣贤为，奇服怪玩一不施。\n斥之所以尊皇威，汪子之文正类斯。\n一十五轴纷葳蕤，烂光直欲纸上飞。\n长篇短篇倾珠玑，题说论序及赋诗。\n篇虽不同皆有归，要之孔子韩退之。\n留读旬日不知疲，大渴适得甘露饴。\n我欲诵记留肝脾，惟我老钝无记持。\n又无小吏操笔挥，或可写留慰朝饥。\n二者不遂其赍咨，今復夺去心黭黟。\n室中斗觉无光辉，灵宝不可留洿池。\n风雨送还沧海湄，嗟我居陈逾岁时。\n两耳无闻如塞泥，遂恐聋瞶不可医。\n子来乃得时攻治，摐金伐石鸣鼓鼙。\n气豪却似相凌欺，因子文章张我师。\n使我发此狂简辞。",
        "dynasty": "宋",
        "collection_info": null
    },
    {
        "title": "梁卦孙过饮",
        "author": "郑獬",
        "content": "手搓两眼睡已足，落花满床红飘飖。\n山鸟不须报春曙，清明自放端门朝。\n夜来宾客偶过我，呼奴留客解金镳。\n花枝颠倒插翠帽，酒杯倾泼淋春袍。\n更深客去我亦醉，画帘残烛香初销。\n俛仰之间乃陈迹，酒醒梦断还无聊。\n白云已抱日光落，春水自共东风摇。\n圣贤劳心当万事，吾徒扫榻频相招。\n好花欲尽速来饮，为君倒瓮倾春醪。",
        "dynasty": "宋",
        "collection_info": null
    },
    {
        "title": "和人柳溪",
        "author": "郑獬",
        "content": "三月二十七，春丛已半空。\n细草着露作团绿，落花拥溪相压红。\n南北游人归未归，日斜飞絮撩东风。",
        "dynasty": "宋",
        "collection_info": null
    },
    {
        "title": "汪正夫云已厌游湖上顾予犹未数往遂成长篇寄之",
        "author": "郑獬",
        "content": "君已厌折湖上花，我犹驱迫坐两衙。\n须知乐事属閒客，日日携觞不在家。\n况君才力自少对，取次落笔成天葩。\n春风湖上与之敌，豪放丽绝无以加。\n幽岩绝壁无不到，欲缘云汉寻天槎。\n顷属胜游不得往，犹如野马绊在车。\n眼看红英零落尽，长条已被绿叶遮。\n春芳虽晚犹得在，山丹正好红相夸。\n终当摆去百事役，与君共蹑南山霞。\n虽老犹能沃金叶，卞娘送以双琵琶。\n已教楼下排花舫，醉到碧山春日斜。",
        "dynasty": "宋",
        "collection_info": null
    },
    {
        "title": "寄题明州太守钱君倚众乐亭",
        "author": "郑獬",
        "content": "使君何所乐，乐在南湖滨。\n有亭若孤鲸，覆以青玉鳞。\n四面拥荷花，花气摇红云。\n使君来游携芳樽，两边佳客坐翠裀。\n鄞江鲜鱼甲如银，玉盘千里紫丝莼。\n金壶行酒双美人，小履轻裙不动尘。\n壮年行乐须及辰，高谈大笑留青春。\n游人来看使君游，芙蓉为檝木兰舟。\n横箫短笛悲晚景，画帘绣幕翻中流。\n贪欢寻胜意不尽，相招却渡白苹洲。\n日落使君扶醉归，游人散后水烟霏。\n紫鳞跳復戏，白鸟落还飞。\n岂独乐斯民，鱼鸟亦忘机。\n使君今作螭头臣，游人依旧岁时新。\n空余华榜照湖水，更作佳篇夸北人。",
        "dynasty": "宋",
        "collection_info": null
    },
    {
        "title": "为题小灵隠修广师法喜堂",
        "author": "郑獬",
        "content": "浮屠藏家多在山，飞舟跨海烦往还。\n不如广师开此堂，清旷不减山中间。\n前有怪石天所镵，莓苔模糊苍鬼颜。\n我时跨马来扣关，访师对石终日閒。",
        "dynasty": "宋",
        "collection_info": null
    },
    {
        "title": "代人上明龙图",
        "author": "郑獬",
        "content": "凶徒盗覆甘陵城，白日堂堂枭呼鸣。\n生灵十万陷死地，长刀大戟交纵横。\n留都丞相统河北，雷霆四驰诸侯兵。\n铁林合围三十里，甲光如水鱼鳞明。\n风霜旷野苦暴露，未得鼠子腥吾烹。\n天子悯恻览群议，冠盖满朝贤公卿。\n安得破贼如裴度，开封大尹宜其行。\n公拜稽首出就驾，画旆猎猎蟠虬狞。\n沛然德泽随车来，一煦万物皆发生。\n士卒奋怒争以死，遂穷巢穴诛根萌。\n平贼之功无与让，当见大轴归老成。\n夔皋拱列帝舜坐，愿补日月歌太平。",
        "dynasty": "宋",
        "collection_info": null
    },
    {
        "title": "题关彦长孤山四照阁",
        "author": "郑獬",
        "content": "湖山天下之绝境，群山绕湖千百重。\n碧笋四插明镜外，此阁正落明镜中。\n绿波一穗扫沙尾，拥门尽是红芙蓉。\n清香断处接苍霭，绿萝攀树登高峰。\n当轩不置窗与槛，湖光山翠还相通。\n侧耳似闻天上语，接手便欲翻长空。\n忽疑跃入画屏上，但觉毛髮生清风。\n光景动荡失天地，直与颢气争雌雄。\n君何容易得此处，着意镵凿由天公。\n西湖虽然多佳境，游人到此景遂穷。\n昔日郎官退居此，足踏藤履手携筇。\n时陪金壶宴亲旧，船飞两楫如归鸿。\n溪鱼鲜白玉膏脆，林果红熟燕脂浓。\n挥弄清泉倚苍石，当时即是神仙翁。\n又况诸子尽奋发，绿袍照烂时相从。\n我来登览但嘆息，有家不得居江东。\n至今此景常入梦，尚有清气留心胸。\n屡蒙书尾追拙唱，强临纸札诚难工。\n湖山有灵必见笑，便与弃掷无留踪。\n直须收拾买邻舍，兄乎异日能相容。",
        "dynasty": "宋",
        "collection_info": null
    },
    {
        "title": "上李太傅",
        "author": "郑獬",
        "content": "陈人尝传李太傅，云作太守来此州。\n顷遭暴水拉堤出，设施画略排横流。\n大偷尝欲穴堤腹，掩之即日断其头。\n至于小猾幸民祸，鈎罗姓名皆不留。\n陈人恬恬但眠食，恃公牢固如山丘。\n今兹水暴潴外郭，眼见盗贼何由仇。\n况我方在艰阨中，窜奔日惧蛟龙求。\n乌乎不见李太傅，使我涕泪成沈忧。",
        "dynasty": "宋",
        "collection_info": null
    },
    {
        "title": "次韵程丞相重九日示席客",
        "author": "郑獬",
        "content": "湖光飞出洞庭秋，拍手齐看山公游。\n黑云抱日离东海，苍霞穿漏红光浮。\n我公重惜此佳节，携宾留燕停鸣驺。\n城角直穿一气外，碧鳞缥缈飞高楼。\n晚花纤丽金靥闹，平莎蒙密绿髮稠。\n手把玻璃笑当坐，飘然逸气凌云遒。\n须臾大卷出新作，铁网包住鲸与虬。\n四座传观赏佳句，丝管不发清歌留。\n茱萸着酒紫香透，芙蓉插髻双眉修。\n后堂新压菊花酿，倾在玉盆凝不流。\n美人再拜劝公饮，一饮可忘今古愁。\n谁谓长戈可驻景，谁谓萱草能忘忧。\n斯言寥阔不可考，乐事须向尊前求。\n霓裳法曲古来绝，小槽琵琶天下尤。\n只此醉乡有佳境，此境不与人间侔。",
        "dynasty": "宋",
        "collection_info": null
    },
    {
        "title": "酬余补之见寄",
        "author": "郑獬",
        "content": "吾友补之会稽家，高眉大眼称才华。\n入京共收太学第，姓名头角相撑磨。\n高楼管弦相与杂，黄金酒面溶成波。\n樽前轩昂如孤鹰，四顾不见雀与蛙。\n试招纸笔恣挥扫，纵横喷薄不可遮。\n我疑君心如春风，呵吐草树皆成花。\n忽然惊爆险绝句，旱天霹雳雷霆车。\n我辈观之瞪两眼，汗流满面空长嗟。\n明年南北别君去，落照满帆秋风斜。\n天涯朋欢少披豁，还如穴鰋跳泥沙。\n两耳喧聒久厌苦，思君便欲飞仙槎。\n前时得君山阳书，副之长句封天葩。\n笔墨劲健愈精绝，铁绳钮缚虬爪牙。\n有时风雨恐飞去，尝自密锁金鸦叉。\n嗟我文字苦悭短，才力不敌两角蜗。\n下笔欲答辄自止，如君一句已可夸。\n持此聊且谢勤叩，念君不见愁无涯。",
        "dynasty": "宋",
        "collection_info": null
    },
    {
        "title": "酬随子直十五兄",
        "author": "郑獬",
        "content": "通州穷并大海涯，厥壤不毛坤德亏。\n床下矍索穴蟛蜞，我初来居常吟悲。\n见君颜采方伸眉，眸子清彻鬓垂颐。\n中怀洞然无由歧，镌镵文字干有司。\n古书细钞指生胝，弟侄鳬雁行纍纍。\n脱衣易粟饴其饥，慈祥孝友乡里推。\n前者天子亲飨祠，黄纸赦书疾风驰。\n挂罗山林网逸遗，守臣奉诏敢言迟。\n外台使者争荐之，野庐供饩礼所宜。\n白袍大袖何纷披，来居太学森兰芝。\n世俗讥议喜瑕疵，苍蝇往来工谗词。\n椎凿璞玉生疮痍，猛虎不如墙下貍。\n听者虽明岂无疑，紫薇群公文章师。\n发以鉅策健笔随，铺纸吐论语亦奇。\n缀名纸末何其卑，藻火为裳诚倒施。\n赤骥不得黄金羁，编之下枥耳羸垂。\n令我包羞心鬰伊，一舸东入长淮湄。\n勿言显发遂无期，青衫犹足慰妻儿。\n海陵得君七字诗，重谢解谤称相知。\n我虽有言如钝锥，说之不入何能为。\n愿子加餐善自持，高山峨峨寸土基。\n前涂如壁不可窥，荣落穷通各有时。",
        "dynasty": "宋",
        "collection_info": null
    },
    {
        "title": "戏酬正夫",
        "author": "郑獬",
        "content": "汪子怪我不作诗，意欲窘我荒唐辞。\n自顾拙兵苦顿弱，安敢犯子之鼓鼙。\n子之文章既劲敏，屡从大敌相摩治。\n左立风后右立牧，黄帝秉钺来指麾。\n蚩尤跳梁从风雨，电师雷鬼相奔驰。\n顷之截首挂大旆，两肩冢葬高峨危。\n如何韬伏不自发，欲用古术先致师。\n遗之巾帼武侯策，司马岂是寻常儿。\n应须敌气已衰竭，然后铁骑来相追。\n回戈坐致穷庞伏，得非欲学韩退之。\n嗟我岂敢与子校，唯图自守坚城陴。\n况兹忧窘久废绝，空余衰老扶疮痍。\n开卷旧字或不识，岂能有意争雄雌。\n朝来据鞍试矍铄，是翁独足相撑支。\n检勒稍稍就部伍，亦欲一望将军旗。\n曹公东壁不羞走，周郎未得相凌欺。\n便须持此邀一战，非我无以发子奇。",
        "dynasty": "宋",
        "collection_info": null
    },
    {
        "title": "送蔡同年守四明",
        "author": "郑獬",
        "content": "尚书蔡公在廊庙，器业文章第一人。\n绣墩赐坐议大政，天子称之社稷臣。\n渥洼遗种出骥子，纔生七日超其群。\n蔚如长松倚绝壁，洒落不杂人间尘。\n东风共醉杏花下，沧波浩荡天地春。\n近者诸公荐御史，宰相未识真麒麟。\n却借朱袍下南国，画船醉眠官不嗔。\n吾徒对酒共嘆息，破车快犊诚难驯。\n陈蕃高才虽少对，辟书聊慰汝南民。\n溪山见君亦须喜，飞云遮路迎车轮。\n朱云风采久寂寞，岂宜远处沧海滨。",
        "dynasty": "宋",
        "collection_info": null
    },
    {
        "title": "送仲巽归阙下",
        "author": "郑獬",
        "content": "老骥不妄行，苍鹰不虚击。\n高车折轴弃路旁，茧栗犊儿负其力。\n指麾万事自有理，不须破海惊霹雳。\n君不见张侯白头郎，仗节雍容在南国。\n事如倒山落面来，谈笑当之不遗策。\n往时夸者欲惊俗，揭浪翻风一千尺。\n屡成大狱沸如糜，六月飞霜触白日。\n张侯不矜亦不倚，老骥苍鹰称其德。\n洞庭之北十二州，吏民帖帖甘眠食。\n有诏夺归不得留，正值风雨花狼籍。\n离思浩荡入青春，楚泽荆山淡无色。\n此行况是赤县官，贤者宜令天子识。\n公虽已老心尚存，今不急用真可惜。\n但用河南张汉阳，何必东山谢安石。",
        "dynasty": "宋",
        "collection_info": null
    },
    {
        "title": "送人东上",
        "author": "郑獬",
        "content": "骐骥太俊不得驭，尘埃尚走高阳翁。\n奇文泣下鬼神血，高议凿开天地聋。\n平明仗剑背我去，老蛟奋鬣归江东。",
        "dynasty": "宋",
        "collection_info": null
    },
    {
        "title": "送李处士南归",
        "author": "郑獬",
        "content": "驾车跨马声嘈嘈，长剑阔佩横满朝。\n尘埃走趋颜髮老，先生久客得无劳。\n夜来气味有秋色，归心斗与秋风高。\n揭竿跨浪好归去，扁舟烂醉眠云涛。\n大小不能荐天子，遗诗有意徒哓哓。",
        "dynasty": "宋",
        "collection_info": null
    },
    {
        "title": "题名碑石琢之已成求章伯益先生篆额",
        "author": "郑獬",
        "content": "老匠隳山斩苍石，偃然巨璞长于席。\n锐凿飞椎日镵击，金錞嘲轰满虚室。\n白沙礲就大禹圭，绀滑自同青玉色。\n两螭攫拏相斗立，欲求大篆冠其额。\n先生绝妙不须言，引墨为我一落笔，蟠屈玉筯入石壁。\n吾曹名氏遂辉赫，异物不復容侵蚀。\n赤尾鲤鱼问消息，丐我数字得不得。",
        "dynasty": "宋",
        "collection_info": null
    },
    {
        "title": "读朝报",
        "author": "郑獬",
        "content": "天子晓坐朝明光，丞相叩头三拜章。\n乞还相印避贤路，愿为天子专城隍。\n上恩深厚未闻可，丞相退让闻四方。\n浓书大纸批圣语，鸣驺却入中书堂。",
        "dynasty": "宋",
        "collection_info": null
    },
    {
        "title": "滞客",
        "author": "郑獬",
        "content": "五月不雨至六月，河流一尺清泥浑。\n舟人繫鼓挽舟去，牛头刺地挽不行。\n我舟繫岸已七日，疑与绿树同生根。\n忽惊黑云涌西北，风号万窍秋涛奔。\n截断两脚不到地，半夜霹雳空杀人。\n须臾云破见星斗，老农嘆息如衔冤。\n高田已槁下田瘦，我为滞客何足言。",
        "dynasty": "宋",
        "collection_info": null
    },
    {
        "title": "感怀",
        "author": "郑獬",
        "content": "北风哭夜星辰寒，竹篱敲戛鸣琅玕。\n老蟾瘦噤失光采，天地冻合鱼龙干。\n嘅然忆归几千里，长江大山交屈蟠。\n湘水东去注不极，我心夜夜如鸣湍。\n弟兄起居谅欢适，高堂綵衣翩翻翻。\n嗟我摧颓落苍海，两腋恨无双飞翰。\n远方就学何所得，数年短髮才胜冠。\n何时拂袖得归去，春风笑满南陔兰。",
        "dynasty": "宋",
        "collection_info": null
    },
    {
        "title": "木渠",
        "author": "郑獬",
        "content": "木渠远自西山来，下溉万顷民间田。\n谁谓一石泥数斗，直是万顷黄金钱。\n去年出谷借牛耕，今年买牛车连连。\n须知人力夺造化，膏雨不如山下泉。\n雷公不用苦震怒，且放乖龙閒处眠。\n安得木渠通万里，坐令四海成丰年。",
        "dynasty": "宋",
        "collection_info": null
    },
    {
        "title": "道旁稚子",
        "author": "郑獬",
        "content": "稚儿怕寒床下啼，两骭赤立仍苦饥。\n天之生汝岂为累，使汝不如鳬鹜肌。\n官家桑柘连四海，岂无寸缕为汝衣。\n羡尔百鸟有毛羽，冰雪满山犹解飞。",
        "dynasty": "宋",
        "collection_info": null
    },
    {
        "title": "买桑",
        "author": "郑獬",
        "content": "出持旧粟买桑叶，满斗纔换几十钱。\n桑贵粟贱不相直，老蚕仰首将三眠。\n前日风雨乖气候，冻死箔卷埋中田。\n蚕不见丝粟空鬴，安得衣食穷岁年。",
        "dynasty": "宋",
        "collection_info": null
    },
    {
        "title": "题正夫小斋栽新竹",
        "author": "郑獬",
        "content": "斲开俗境栽新竹，满地冰圆映玉肤。\n高梢争出翠凤尾，孤根对植苍龙鬚。\n雨声曾洗越溪石，风影写成湘水图。\n独有素娥留夜月，与君相对倒金壶。",
        "dynasty": "宋",
        "collection_info": null
    },
    {
        "title": "捕蝗",
        "author": "郑獬",
        "content": "翁妪妇子相催行，官遣捕蝗赤日裏。\n蝗满田中不见田，穗头栉栉如排指。\n凿坑篝火齐声驱，腹饱翅短飞不起。\n囊提籝负输入官，换官仓粟能得几。\n虽然捕得一斗蝗，又生百斗新蝗子。\n只应食尽田中禾，饿杀农夫方始死。",
        "dynasty": "宋",
        "collection_info": null
    },
    {
        "title": "獐猿",
        "author": "郑獬",
        "content": "翠树不从青嶂出，蟠根却向屏中生。\n黄獐引脰探绿叶，老猿护雏枝上惊。\n獝然相顾见异态，谁言野物能忘情。\n我来赏激绕屏下，亦疑此身林中行。\n自古画工无画者，今得绝笔方传名。\n吾庐昔在郧溪上，满溪桃花春水明。\n曾随麋鹿藉芳草，更倚白云听啸声。",
        "dynasty": "宋",
        "collection_info": null
    },
    {
        "title": "省中画屏芦雁",
        "author": "郑獬",
        "content": "高堂倾动长江流，黄芦群雁满沧洲。\n扫开长安尘土窟，写出江南烟水秋。\n两雁斜飞入空阔，四雁顾慕横沙头。\n高风拉折苍玉干，芦花雪尽无人收。\n赤日飞光不敢近，但觉爽气屏间浮。\n尝闻画龙入神变，坐驰云雨天地游。\n只恐此雁亦飞去，潇潇万里谁能留。",
        "dynasty": "宋",
        "collection_info": null
    },
    {
        "title": "黄雀",
        "author": "郑獬",
        "content": "啾啾黄雀竹间飞，日晚復归枝上栖。\n雪粒盖地三寸玉，地肤冻裂不作泥。\n锦鞴公子臂苍鹘，快马踏下黄云低。\n马前紫兔跃白草，老拳下批饥儿啼。\n啄鲜裂血饱腹去，可怜黄雀空死饥。",
        "dynasty": "宋",
        "collection_info": null
    },
    {
        "title": "和御制赏花钓鱼",
        "author": "郑獬",
        "content": "晓日开阊阖，春风满未央。\n水摇天仗影，花杂御衣香。\n覆槛红梢接，连鈎紫鬣长。\n千钟浮帝酒，五色染天章。\n邹马摛嘉颂，夔龙拜寿觞。\n金舆归晚处，正在五云旁。",
        "dynasty": "宋",
        "collection_info": null
    },
    {
        "title": "程丞相生日",
        "author": "郑獬",
        "content": "大昴光芒正，荆河气象浑。\n始知真相出，遂见本朝尊。\n汉地汝阳国，程侯司马孙。\n精刚得金气，深厚体干元。\n申甫生周岳，皋夔拱舜轩。\n山河归妙算，社稷繫昌言。\n九鼎群生重，洪鑪一气奔。\n群雏忌鵰鹗，众草失兰荪。\n慷慨提千骑，扶摇下九阍。\n秦关春草短，洼水暮云屯。\n诗必曹刘敌，兵须卫霍论。\n谈余珠委积，笔落凤腾骞。\n秀髮烟霞外，丹心金石存。\n未归真宰柄，犹倚大师藩。\n日月回龙角，星辰会紫垣。\n气凌金节润，风入绣旗翻。\n歌管倾南国，簪裾拜庆门。\n飞黄下天厩，缥酒赐尧樽。\n固有神灵护，应知福禄蕃。\n蟠桃三结实，未见老云根。",
        "dynasty": "宋",
        "collection_info": null
    },
    {
        "title": "后阁四松",
        "author": "郑獬",
        "content": "丞相当时植，幽襟对此开。\n人知舟檝器，天假栋梁材。\n错落龙鳞出，襹褷鹤翅回。\n重阴罗武库，细响静山台。\n得地公堂裏，移根涧水隈。\n吴城梦寐远，泰岳岁年催。\n转觉飞缨谬，何因继组来。\n几寻珠履蹟，愿比角弓培。\n柏悦犹依社，星高久照台。\n后凋应共操，无復问良媒。",
        "dynasty": "宋",
        "collection_info": null
    },
    {
        "title": "夜意",
        "author": "郑獬",
        "content": "卧北斗柄直，插西月角横。\n风吹病骨醒，秋入壮心惊。\n骐骥老方健，太阿灵有声。\n山河寄功业，樽酒识平生。\n豺虎须探穴，朝廷可息兵。\n山西少劲气，天外纵长庚。\n自古输成算，谁人解请缨。\n干戈五十万，何日到燕城。",
        "dynasty": "宋",
        "collection_info": null
    },
    {
        "title": "出城",
        "author": "郑獬",
        "content": "尘土满城黑，出城双眼宽。\n山川秋意恶，风雨晚潮寒。\n物象飒以变，泥污不可蟠。\n英豪重节概，儿女感衰残。\n霜老琱弓劲，风焦画鼓干。\n蛟螭正无頼，好掷六鳌竿。",
        "dynasty": "宋",
        "collection_info": null
    },
    {
        "title": "晚晴",
        "author": "郑獬",
        "content": "人间久厌雨，最快是初晴。\n骤见碧林影，喜闻归雁声。\n干坤一苏醒，耳目两聪明。\n寄语浮云意，休来污太清。",
        "dynasty": "宋",
        "collection_info": null
    },
    {
        "title": "乍凉",
        "author": "郑獬",
        "content": "云涌海潮黑，轩窗凉气侵。\n清风醒病骨，快雨破烦心。\n喷薄紫荷盖，飘飖青桂林。\n作诗招醉友，方外一相寻。",
        "dynasty": "宋",
        "collection_info": null
    },
    {
        "title": "淮西道中",
        "author": "郑獬",
        "content": "夹道柳梢长，竹桥风影凉。\n行人残照裏，归路白云旁。\n泉浅带土味，岩深闻草香。\n到家花已尽，杏颊拥枝黄。",
        "dynasty": "宋",
        "collection_info": null
    },
    {
        "title": "舟泊",
        "author": "郑獬",
        "content": "鸣橹解双缆，寒蒸江气昏。\n春云兼雨重，晚水带潮浑。\n小市鱼虾集，空亭燕雀喧。\n一尊得浓睡，行计不须论。",
        "dynasty": "宋",
        "collection_info": null
    },
    {
        "title": "江行",
        "author": "郑獬",
        "content": "碧草已堪翦，长江二月头。\n林深藏宿雨，岸豁聚春流。\n潮背燕支浦，山横桑落州。\n松醪欺客病，易醉苦难投。",
        "dynasty": "宋",
        "collection_info": null
    },
    {
        "title": "雨后江上",
        "author": "郑獬",
        "content": "船泊碧鑑裏，清风晚思长。\n江皋过微雨，秋色满斜阳。\n浮野山光动，侵衣水气凉。\n好寻紫溪叟，共醉碧荷香。",
        "dynasty": "宋",
        "collection_info": null
    },
    {
        "title": "云中忆归",
        "author": "郑獬",
        "content": "何日燕南去，平生此别稀。\n定知花已发，不及雁先归。\n寒日连云惨，惊沙带雪飞。\n云中风土恶，换尽别家衣。",
        "dynasty": "宋",
        "collection_info": null
    },
    {
        "title": "临淮大水",
        "author": "郑獬",
        "content": "大水没树杪，涉冬原隰平。\n蛟龙移窟宅，蒲稗出纵横。\n坏屋久不补，污田晚更耕。\n接春恐流散，何策活苍生。",
        "dynasty": "宋",
        "collection_info": null
    },
    {
        "title": "迩英阁早直",
        "author": "郑獬",
        "content": "绿树荫修廊，云深别殿凉。\n星文开帝座，玉色泛天光。\n大典尊周孔，名家盛汉唐。\n自怜携钓手，持笔翠旒旁。",
        "dynasty": "宋",
        "collection_info": null
    },
    {
        "title": "朝退",
        "author": "郑獬",
        "content": "朝退洗双耳，厌闻人是非。\n不知春意晚，时有燕声归。\n散木还容老，孤云亦倦飞。\n趋时自疏阔，不是学忘机。",
        "dynasty": "宋",
        "collection_info": null
    },
    {
        "title": "閒居二首  其一",
        "author": "郑獬",
        "content": "空庭罗雀网，应似翟侯居。\n多病惟寻药，忘机不着书。\n僧来留石鼎，人在典金鱼。\n惟有南窗睡，春来分不疏。",
        "dynasty": "宋",
        "collection_info": null
    },
    {
        "title": "閒居二首  其二",
        "author": "郑獬",
        "content": "不从山下住，若箇似山家。\n留地教移竹，开门自扫花。\n林疏容鹤卧，溪浄怕云遮。\n落日杖藜去，塍头看稻牙。",
        "dynasty": "宋",
        "collection_info": null
    },
    {
        "title": "閒闷",
        "author": "郑獬",
        "content": "閒闷万千缕，金刀不可裁。\n逢人心不记，见酒眼方开。\n乱梦无时断，残春数日回。\n东风固相恼，时送落花来。",
        "dynasty": "宋",
        "collection_info": null
    },
    {
        "title": "晚闷",
        "author": "郑獬",
        "content": "晚闷牢难破，秋怀勇未降。\n何人归楚国，竟日忆涢江。\n鼠迹排书簏，虫丝网酒缸。\n江都章未报，枕手卧南窗。",
        "dynasty": "宋",
        "collection_info": null
    },
    {
        "title": "小轩",
        "author": "郑獬",
        "content": "凿见碧天影，秋光注小轩。\n消閒惟蠹简，破闷有金尊。\n怪石中边透，老松鬚鬣繁。\n人生有佳尚，尘土暗朱门。",
        "dynasty": "宋",
        "collection_info": null
    },
    {
        "title": "不出",
        "author": "郑獬",
        "content": "高卧即经旬，林间挂葛巾。\n野云閒照水，山鸟自啼春。\n酿酒期佳客，开书见古人。\n莓苔渍双履，不识洛阳尘。",
        "dynasty": "宋",
        "collection_info": null
    },
    {
        "title": "忆在晋阳",
        "author": "郑獬",
        "content": "忆在晋阳日，曾为痛饮家。\n披衣投宿酒，把烛觅残花。\n莫解玉骢马，且留金钿车。\n壮游今不復，愁卧鬓将华。",
        "dynasty": "宋",
        "collection_info": null
    },
    {
        "title": "送周密学知真定府",
        "author": "郑獬",
        "content": "白髮汉中郎，旌旗下建章。\n雪通沙路润，春入塞云黄。\n地势井陉口，天文大昴旁。\n平时卷金甲，壮略寄壶觞。",
        "dynasty": "宋",
        "collection_info": null
    },
    {
        "title": "送惠思归杭州",
        "author": "郑獬",
        "content": "湖上秋风满，归怀岂易宽。\n身随秦树老，梦入浙江寒。\n为客久应厌，到家贫亦安。\n石房旧书在，重拂绿尘看。",
        "dynasty": "宋",
        "collection_info": null
    },
    {
        "title": "送盛寺丞",
        "author": "郑獬",
        "content": "萧相关中守，元瑜邺下豪。\n秋风嘶白马，路草照青袍。\n地入参旗近，河连积石高。\n当年兵战处，尊酒属吾曹。",
        "dynasty": "宋",
        "collection_info": null
    },
    {
        "title": "送张景山知康州",
        "author": "郑獬",
        "content": "遂溪张太守，恳意乞南州。\n家在白云下，郡当沧海头。\n旌旗泷水晚，风雨瘴山秋。\n解却淮西印，轻为万里游。",
        "dynasty": "宋",
        "collection_info": null
    },
    {
        "title": "赠任某",
        "author": "郑獬",
        "content": "寂寞任夫子，穷山秋气寒。\n尘埃双鬓白，金石寸心丹。\n不悔穷经老，所嗟行道难。\n太阿终亦断，宁久匣中蟠。",
        "dynasty": "宋",
        "collection_info": null
    },
    {
        "title": "寄汪正夫",
        "author": "郑獬",
        "content": "汪子清彻骨，竦如秋竹竿。\n高名九鼎重，俊气一峰寒。\n议论今谁对，文章古所难。\n青蝇变白黑，无污碧琅玕。",
        "dynasty": "宋",
        "collection_info": null
    },
    {
        "title": "寄陆宪元",
        "author": "郑獬",
        "content": "陆子处乎顺，虽穷志愈刚。\n剑埋金不蚀，圭折玉犹方。\n古意閒中见，浮名静外忘。\n行藏吾自得，可笑接舆狂。",
        "dynasty": "宋",
        "collection_info": null
    },
    {
        "title": "李道士",
        "author": "郑獬",
        "content": "金鼓破南粤，山中冷不闻。\n是非同一马，富贵自浮云。\n吐纳龙虎气，遨游麋鹿群。\n朝来问丹诀，已酌冻醪醺。",
        "dynasty": "宋",
        "collection_info": null
    },
    {
        "title": "次韵酬张择甫",
        "author": "郑獬",
        "content": "别后正春孟，溪头黄柳芽。\n相思满芳草，独自照残花。\n晚树秦川阔，黄云瘴海赊。\n上楼无别望，归路向西斜。",
        "dynasty": "宋",
        "collection_info": null
    },
    {
        "title": "留别汪正夫",
        "author": "郑獬",
        "content": "夫子青云士，声名孰与齐。\n心经时事老，颜向俗人低。\n气象必衝斗，风雷犹蛰泥。\n行看万里志，聊尔谢群鸡。",
        "dynasty": "宋",
        "collection_info": null
    },
    {
        "title": "赠仪真密禅师",
        "author": "郑獬",
        "content": "浑沦老学佛，到处说支郎。\n断臂求诸法，浮杯遍十方。\n自栽双柏树，独坐一绳床。\n惟有林间客，时来扣竹房。",
        "dynasty": "宋",
        "collection_info": null
    },
    {
        "title": "即事简友人",
        "author": "郑獬",
        "content": "门巷遍芳草，相期春醉稀。\n可怜双燕到，还似故人归。\n幽鸟隔溪语，落花穿竹飞。\n谁知静者乐，石上脱朝衣。",
        "dynasty": "宋",
        "collection_info": null
    },
    {
        "title": "久不得孙中叔信",
        "author": "郑獬",
        "content": "秋风起天末，之子在穷途。\n久客住应闷，故乡归得无。\n清淮不到渭，晚树自沈吴。\n愿寄一樽酒，与君消壮图。",
        "dynasty": "宋",
        "collection_info": null
    },
    {
        "title": "明皇",
        "author": "郑獬",
        "content": "四海不摇草，九重藏祸根。\n十年傲尧舜，一笑破干坤。\n羌貊皆冠冕，豺狼尽子孙。\n潼关兵已破，会忆老臣言。",
        "dynasty": "宋",
        "collection_info": null
    },
    {
        "title": "晋阳宫基",
        "author": "郑獬",
        "content": "金屋无寸瓦，苍然老树青。\n海枯露龙穴，火尽见坤灵。\n自昔流血处，于今土气腥。\n废兴千载事，过耳一飞霆。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "郑獬",
        "content": "招提去山远，还似在山家。\n晚日惟归鸟，春风自落花。\n空谈销剑火，醉墨洒天葩。\n更欲拏舟去，清溪月正华。",
        "dynasty": "宋",
        "collection_info": null
    },
    {
        "title": "题处士居",
        "author": "郑獬",
        "content": "高卧太湖石，自嫌名利腥。\n网罗当道路，鸿鹄出青冥。\n气贮秋琴淡，心蟠古剑灵。\n我来閒剧论，山鬼不须听。",
        "dynasty": "宋",
        "collection_info": null
    },
    {
        "title": "王氏园",
        "author": "郑獬",
        "content": "车马少行迹，邻僧为掩门。\n飞泉鸣似雨，老竹瘦于孙。\n幽鸟静相语，晚花寒亦繁。\n主人双绶重，游客倒金樽。",
        "dynasty": "宋",
        "collection_info": null
    },
    {
        "title": "简夫别墅",
        "author": "郑獬",
        "content": "静境清无敌，门前繫鹿车。\n买山凭野客，觅竹到邻家。\n棋为寻图胜，书因借本差。\n平时非厌仕，所乐在桑麻。",
        "dynasty": "宋",
        "collection_info": null
    },
    {
        "title": "简夫北墅",
        "author": "郑獬",
        "content": "先生已到舍，稚子未归樵。\n草晚牛羊病，场登雀鼠骄。\n孔颜虽困鲁，夔契未忘尧。\n自笑非逋客，烦君重见招。",
        "dynasty": "宋",
        "collection_info": null
    },
    {
        "title": "挽程中书令三首  其一",
        "author": "郑獬",
        "content": "社稷方为繫，干坤岂不容。\n庙堂遗剑履，风雨失蛟龙。\n汉将莲花幕，周人马鬣封。\n小羌犹慢礼，先折太阿锋。",
        "dynasty": "宋",
        "collection_info": null
    },
    {
        "title": "挽程中书令三首  其二",
        "author": "郑獬",
        "content": "旧爱霓裳曲，翻闻薤露歌。\n贤人今已矣，天道竟如何。\n泉下一抔尽，人间万事多。\n空余幕中客，写泪剧悬河。",
        "dynasty": "宋",
        "collection_info": null
    },
    {
        "title": "挽程中书令三首  其三",
        "author": "郑獬",
        "content": "湖上千条柳，山翁旧日栽。\n自从春水绿，不见相车来。\n明月何须好，余花忽更开。\n平生歌舞地，零落湿苍苔。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其一",
        "author": "郑獬",
        "content": "恭俭同尧舜，忧勤固损年。\n悲风来万国，白日下中天。\n薄葬遵周室，初陵兆洛川。\n至仁推庙号，百世不能迁。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其二",
        "author": "郑獬",
        "content": "四海一明鑑，舟车万里通。\n名王花赐绶，战士锦韬弓。\n孝武曾疲战，明皇亦召戎。\n争如四十载，终始太平中。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其三",
        "author": "郑獬",
        "content": "付託神灵器，子孙千万年。\n果为天下福，遂得圣人传。\n已定无疆业，方成顾命篇。\n明朝无一事，脱屣或登仙。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其四",
        "author": "郑獬",
        "content": "歌舞西陵望，衣冠渭北游。\n应从天上乐，不为世间留。\n龙去鼎湖晚，雁飞汾水秋。\n群臣泪横臆，空拜翠云裘。",
        "dynasty": "宋",
        "collection_info": null
    },
    {
        "title": "挽仁宗皇帝辞五首  其五",
        "author": "郑獬",
        "content": "曾从西池幸，宫花落未稀。\n日随黄伞转，云绕赭袍飞。\n临水楼台在，伤心歌管非。\n都门旧行处，却望寿山归。",
        "dynasty": "宋",
        "collection_info": null
    },
    {
        "title": "挽吴宣徽  其一",
        "author": "郑獬",
        "content": "平生负高节，至死寸心丹。\n明主虽容进，孤臣岂易安。\n神归嵩岳黑，人哭洛川寒。\n不识平津面，临风亦涕汍。",
        "dynasty": "宋",
        "collection_info": null
    },
    {
        "title": "挽吴宣徽  其二",
        "author": "郑獬",
        "content": "大策三千字，朝廷耳目醒。\n高名动牛斗，直气破雷霆。\n美行皆成法，閒谈尽可铭。\n悲哉真玉树，风雨一飘零。",
        "dynasty": "宋",
        "collection_info": null
    },
    {
        "title": "伤田肃秀才",
        "author": "郑獬",
        "content": "働哭遂灭性，谁言天道长。\n未收双宝剑，已失一飞黄。\n稚子遥虚祭，孤棺寄异乡。\n可怜江夏守，不得荐黄香。",
        "dynasty": "宋",
        "collection_info": null
    },
    {
        "title": "石榴",
        "author": "郑獬",
        "content": "高枝重欲折，霜老裂丹肤。\n试剖紫金椀，满堆红玉珠。\n根虽传大夏，种必近仙都。\n题作江南信，人应贱橘奴。",
        "dynasty": "宋",
        "collection_info": null
    },
    {
        "title": "贡麟",
        "author": "郑獬",
        "content": "麟本出中国，无闻贡海滨。\n岂将远方兽，烦我太平民。\n烹割罗牲饩，奔趋扫路尘。\n汉高尝聘士，此礼属蛮人。",
        "dynasty": "宋",
        "collection_info": null
    },
    {
        "title": "昔游",
        "author": "郑獬",
        "content": "小旗短棹西池上，青杏煮酒寒食头。\n绿杨阴裏穿小巷，闹花深处藏高楼。\n紫丝络马客欲起，锦袖挽衣人相留。\n逢春倚醉不自醒，明朝始对春风羞。",
        "dynasty": "宋",
        "collection_info": null
    },
    {
        "title": "夜怀",
        "author": "郑獬",
        "content": "独倚青桐听鼓声，参旗历落上三更。\n凉风卷雨忽中断，明月背云还倒行。\n頼有清吟消意马，岂无美酒破愁城。\n是非人世何须校，方外曾师阮步兵。",
        "dynasty": "宋",
        "collection_info": null
    },
    {
        "title": "独游",
        "author": "郑獬",
        "content": "马后独携一壶酒，林间更解紫纶巾。\n飞来白鹭即佳客，相对好花为美人。\n万事易忘唯剧醉，四时难判是残春。\n吴儿曾识陶彭泽，又见羲皇一散民。",
        "dynasty": "宋",
        "collection_info": null
    },
    {
        "title": "野步",
        "author": "郑獬",
        "content": "留着云扉尽晚关，穿林踏破紫苔斑。\n虹蜺渴雨欲下涧，魍魉避人还入山。\n石觜露烟孤历刺，溪腰缠草绿湾环。\n野僧有意待明月，独倚一筇松竹间。",
        "dynasty": "宋",
        "collection_info": null
    },
    {
        "title": "清明郊外",
        "author": "郑獬",
        "content": "桃叶青青杏子肥，清明雨后旧花稀。\n草翻蝴蝶日将晚，门掩秋韆人未归。\n春艷浓堪烧美酒，湖光绿好染罗衣。\n柳条满插金车上，一路香尘去似飞。",
        "dynasty": "宋",
        "collection_info": null
    },
    {
        "title": "骤寒",
        "author": "郑獬",
        "content": "四拥苍云拂浪惊，北风飞下海涛声。\n水摇冰骨冻未得，雨作雪花开不成。\n玉匣宝刀锋欲折，铁衣战骑力还生。\n杏梢柳叶无聊頼，为祝鸣鸠探晚晴。",
        "dynasty": "宋",
        "collection_info": null
    },
    {
        "title": "晚发关山",
        "author": "郑獬",
        "content": "烛前行客捲征衣，路转平林入翠微。\n家在白云乡裏住，人从明月岭边归。\n来时未见梨花破，别后方惊燕子飞。\n绿树连阴十三驿，从今归梦到家稀。",
        "dynasty": "宋",
        "collection_info": null
    },
    {
        "title": "宿白雪驿",
        "author": "郑獬",
        "content": "春酒味浓殊不解，绕廊倚柱独徘徊。\n苍山碧树共沈寂，明月断云相往来。\n细雨忽飘溪外去，好风却傍竹间回。\n朝来已有西归燕，为问庭花几日开。",
        "dynasty": "宋",
        "collection_info": null
    },
    {
        "title": "再至会稽",
        "author": "郑獬",
        "content": "自怜多病趁朝稀，合引朱轓东路归。\n名姓未通丹陛下，梦魂已过浙江飞。\n人生如意即为乐，世事惊心渐觉非。\n正是春风催酒熟，蝤蛑霜饱蛤蜊肥。",
        "dynasty": "宋",
        "collection_info": null
    },
    {
        "title": "金陵道中",
        "author": "郑獬",
        "content": "六国相排一局棋，岸头百草野烟微。\n树深啼鸟自相失，山静晚云犹未归。\n濡口潮回残照满，石城春尽乱花飞。\n周郎屈指图天下，谁道江南玉鲙肥。",
        "dynasty": "宋",
        "collection_info": null
    },
    {
        "title": "汴河夜行",
        "author": "郑獬",
        "content": "汴流长恐日夜落，夜行愁杀刺船郎。\n橹声惊破老龙睡，船底触翻明月光。\n大儿灯下寻难字，小女窗间学翦裳。\n自笑病夫无所事，一尊身世两相忘。",
        "dynasty": "宋",
        "collection_info": null
    },
    {
        "title": "下第后与孙仲叔饮",
        "author": "郑獬",
        "content": "万里青云失意深，画楼酒美共登临。\n不羞独落众人后，却是重辜亲老心。\n一缺不完非折剑，至刚无屈是精金。\n男儿三十年方壮，何必尊前泪满襟。",
        "dynasty": "宋",
        "collection_info": null
    },
    {
        "title": "江上",
        "author": "郑獬",
        "content": "芦叶萧萧江上秋，鲥鱼清酒解消忧。\n云纔散后月当浦，潮欲来时风满楼。\n好景未应输白鹭，飞尘终不到扁舟。\n晚来天卷苍霞尽，万顷玻璃烂不收。",
        "dynasty": "宋",
        "collection_info": null
    },
    {
        "title": "次韵汪正夫对雨",
        "author": "郑獬",
        "content": "雨气飘萧动竹斋，惊秋高思若为裁。\n壮心虽被愁催去，欢意须凭酒借来。\n云脚一从边地合，风头半是海潮回。\n长汀从此伤摇落，独有骚人最费才。",
        "dynasty": "宋",
        "collection_info": null
    },
    {
        "title": "雨余",
        "author": "郑獬",
        "content": "飞雨淙淙万弩奔，雨余气象变朝曛。\n长虹挂雨出青嶂，落日翻光烧赤云。\n得水跳蛙惟召闹，投林栖雀自求群。\n欲寻方外无穷乐，更满梨花四五分。",
        "dynasty": "宋",
        "collection_info": null
    },
    {
        "title": "水馆",
        "author": "郑獬",
        "content": "绕舍清流淙碧玉，尘怀开阔洒然醒。\n窗棂风入秋气活，桥脚倒撑天面青。\n露湿风标红芰老，雨生鳞甲伏龙腥。\n将书借取琴高鲤，从此横骑入杳冥。",
        "dynasty": "宋",
        "collection_info": null
    },
    {
        "title": "春尽二首  其一",
        "author": "郑獬",
        "content": "春尽行人未到家，春风应怪在天涯。\n夜来过岭忽闻雨，今日满溪俱是花。\n前树未回疑路断，后山纔转便云遮。\n夜间绝少尘埃污，惟有清泉漾白沙。",
        "dynasty": "宋",
        "collection_info": null
    },
    {
        "title": "春尽二首  其二",
        "author": "郑獬",
        "content": "禁籞平明帐殿开，华芝初下未央来。\n人间彩凤仪韶曲，天上流霞满御杯。\n花近赭袍偏灿烂，鱼窥仙仗亦徘徊。\n蓬莱绝景何曾到，自愧尘踪此一陪。",
        "dynasty": "宋",
        "collection_info": null
    },
    {
        "title": "松陵道中",
        "author": "郑獬",
        "content": "萧萧落日荻花林，秋浪陂陀快醉襟。\n江上碧峰偏入眼，沙边白鸟最知心。\n百分美酒酬双鬓，一觉高眠敌万金。\n闻道鲈鱼属张翰，飞帆欲过五湖寻。",
        "dynasty": "宋",
        "collection_info": null
    },
    {
        "title": "次韵丞相柳湖席上",
        "author": "郑獬",
        "content": "湖上春深不见沙，画桥飞影入晴霞。\n园林到处消得酒，风雨等閒飞尽花。\n令罚艷歌传盏急，诗成醉墨落笺斜。\n兰亭乐事无丝管，待与羲之子细夸。",
        "dynasty": "宋",
        "collection_info": null
    },
    {
        "title": "早朝马上口占",
        "author": "郑獬",
        "content": "赤城横绝六鳌头，夹道栏干覆御沟。\n残月画楼双阙晓，凉风绿树万家秋。\n联飞群鹄愧豪彦，醉卧落花思旧游。\n御史临班望天陛，紫云飞绕翠云裘。",
        "dynasty": "宋",
        "collection_info": null
    },
    {
        "title": "早朝",
        "author": "郑獬",
        "content": "花鬣斑虬驾早朝，玉栏宫殿压云涛。\n九州画地中原壮，万象横天紫极高。\n日月辉明留阙角，龙蛇蟠结动旌旄。\n群仙遥望蓬莱拜，五色非烟绕赭袍。",
        "dynasty": "宋",
        "collection_info": null
    },
    {
        "title": "恭和御制赏花钓鱼",
        "author": "郑獬",
        "content": "辇路鲜云五色开，一声清跸下天来。\n水光翠绕九重殿，花气醲熏万寿杯。\n绣幕烟深红匼匝，文竿风引绿徘徊。\n蓬山绝景无人到，诏许群仙尽日陪。",
        "dynasty": "宋",
        "collection_info": null
    },
    {
        "title": "题垂虹桥寄同年叔楙秘校",
        "author": "郑獬",
        "content": "三百栏干锁画桥，行人波上踏灵鳌。\n插天螮蝀玉腰阔，跨海鲸鲵金背高。\n路险截开元气白，影寒压破大江豪。\n此中自与银河接，不必仙槎八月涛。",
        "dynasty": "宋",
        "collection_info": null
    },
    {
        "title": "槜李亭",
        "author": "郑獬",
        "content": "閒抱琴书槜李游，仙坛古屋一筇留。\n驿桥通市人沽酒，湖水依城客放舟。\n葵扇桃笙聊却暑，苹花枫叶已知秋。\n坡翁仙去诗声在，寂寞林塘卧白鸥。",
        "dynasty": "宋",
        "collection_info": null
    },
    {
        "title": "月波楼",
        "author": "郑獬",
        "content": "古壕凿出明月背，楼角飞来兔影中。\n野色更无山隔断，天光直与水相通。\n溪藏画舫青纹接，人住荷花碧玉丛。\n谁把金鱼破清暑，晚云深处待归风。",
        "dynasty": "宋",
        "collection_info": null
    },
    {
        "title": "题淮阴侯庙",
        "author": "郑獬",
        "content": "汉高不得淮阴将，天下雌雄未可知。\n力劝君王回蜀道，便携诸将破秦师。\n故人斩首诚非策，女子阴谋遂见欺。\n终使英雄鉴成败，未图功业自先疑。",
        "dynasty": "宋",
        "collection_info": null
    },
    {
        "title": "初春欲为小饮先寄运使唐司勋运判张都官",
        "author": "郑獬",
        "content": "人生长与赏心违，莫遣樽前笑语稀。\n老去未羞花插帽，醉来不怕酒淋衣。\n免听画鼓催朝去，且驻金鞍待月归。\n休道东风犹早在，落梅已扑翠苔飞。",
        "dynasty": "宋",
        "collection_info": null
    },
    {
        "title": "九日登有美堂",
        "author": "郑獬",
        "content": "点检东山窈窕娘，直须醉倒为重阳。\n山光湖水一时好，酒面菊花同色黄。\n便好共谋长夜饮，未应排出少年场。\n伤时感旧知何限，还忆荆州落寞乡。",
        "dynasty": "宋",
        "collection_info": null
    },
    {
        "title": "次韵张公达游西池",
        "author": "郑獬",
        "content": "醉漾兰舟不忍归，斜阳已落碧云西。\n天开银汉水初满，春入武陵人自迷。\n殿倚鳌头连并幕，桥飞虹影度金堤。\n游人不惜残花地，无限落红粘马蹄。",
        "dynasty": "宋",
        "collection_info": null
    },
    {
        "title": "吕稚卿唐彦范并赋游西池亦成菲句",
        "author": "郑獬",
        "content": "青翰龙舟云外横，黄金殿阁镜中明。\n波光柳色恰相似，酒味人心俱有情。\n醉洒珠玑留满纸，晚骑鸾凤下层城。\n游人应解笑狂客，隔水映花闻语声。",
        "dynasty": "宋",
        "collection_info": null
    },
    {
        "title": "同彦范谒仲巽饮之甚乐仲巽且有北归之期情见卒章辄用写呈",
        "author": "郑獬",
        "content": "明珠堆满赤金盘，未买花前笑倚栏。\n特地寻春难约伴，等閒携酒却成欢。\n人生试把从头算，世事何烦着眼看。\n莫怪夜深犹换烛，它时相望在长安。",
        "dynasty": "宋",
        "collection_info": null
    },
    {
        "title": "再和",
        "author": "郑獬",
        "content": "海棠乱插满琱盘，为爱繁梢更绕栏。\n顾我有情还惜别，闻君未去且留欢。\n锦裀只就花边卧，细袖偏宜烛下看。\n若背荆州容易去，故人于义未为安。",
        "dynasty": "宋",
        "collection_info": null
    },
    {
        "title": "游金明池",
        "author": "郑獬",
        "content": "万座笙歌醉復醒，绕池罗幕翠烟生。\n云藏宫殿九重碧，春入干坤五色明。\n波底画桥天上动，岸边游客鑑中行。\n金舆时幸龙舟宴，花外风飘万岁声。",
        "dynasty": "宋",
        "collection_info": null
    },
    {
        "title": "盆池",
        "author": "郑獬",
        "content": "绿髮柔莎碧甃连，湛如蛟穴贮寒泉。\n谁将宝镜遗在地，照见浮云浸破天。\n数鬣游鱼纔及寸，一层绿荇小于钱。\n待将闹物都除却，放出秋蟾夜夜圆。",
        "dynasty": "宋",
        "collection_info": null
    },
    {
        "title": "李都尉芙蓉堂",
        "author": "郑獬",
        "content": "堂上芙蓉花最饶，开时不见玉栏桥。\n来从洛浦见罗袜，生在楚宫俱细腰。\n何处仙人来跨凤，夜深明月好吹箫。\n剩收秋蕊为佳酿，醉入飞云解画桡。",
        "dynasty": "宋",
        "collection_info": null
    },
    {
        "title": "东园招孙中叔",
        "author": "郑獬",
        "content": "花路横梢已碍马，断无人迹赏年芳。\n绿杨成穗点着地，蝴蝶作团飞过墙。\n不禁梦回多黯鬰，长因酒后得凄凉。\n期君待与春翁约，买取东风任醉乡。",
        "dynasty": "宋",
        "collection_info": null
    },
    {
        "title": "次韵元肃兄汴口阻风",
        "author": "郑獬",
        "content": "风阻浪头如駴马，险于天堑欲摧车。\n却随宿雁留寒渚，深羡飞云韂碧虚。\n对酒客怀真土梗，满船生计只图书。\n世无勇奡携之去，不得连鳌作鲙鱼。",
        "dynasty": "宋",
        "collection_info": null
    },
    {
        "title": "次韵元肃兄三题汴渠夜泛",
        "author": "郑獬",
        "content": "汴渠夜泛亦快意，月射长波如断冰。\n不见湘灵挥宝瑟，空教水怪避犀灯。\n烟云迭影相亏蔽，星斗翻芒互降升。\n好蓄金钱多买酒，满船载去觅严陵。",
        "dynasty": "宋",
        "collection_info": null
    },
    {
        "title": "雨夜怀唐安",
        "author": "郑獬",
        "content": "归心日夜逆江流，官柳三千忆蜀州。\n小阁帘栊频梦蝶，平湖烟水已盟鸥。\n萤依湿草同为旅，雨滴空阶别是愁。\n堪笑邦人不解事，区区犹借陆君留。",
        "dynasty": "宋",
        "collection_info": null
    },
    {
        "title": "过魏都",
        "author": "郑獬",
        "content": "忆把貂裘买玉壶，重来不敢解金鱼。\n当时曾谒将军府，今日还乘使者车。\n歌管渐非人去后，楼台依旧雪消初。\n韩门弟子偏怊怅，泪满朝阳耆旧书。",
        "dynasty": "宋",
        "collection_info": null
    },
    {
        "title": "劝客饮",
        "author": "郑獬",
        "content": "谁解西回沧海波，且听白苎数声歌。\n人生所得只如此，世事到头无奈何。\n酒海莫教空濩落，金堆安用鬰嵯峨。\n古今共是一丘土，只有刘生得计多。",
        "dynasty": "宋",
        "collection_info": null
    },
    {
        "title": "初入姑苏会饮",
        "author": "郑獬",
        "content": "凉风飘洒入高阁，满城绿树飞云涛。\n渴来梦吞沧海阔，醉后眼挂青天高。\n湘江姹女碧瑶佩，金谷谪仙红锦袍。\n吴儿柔软不惯见，应笑侬家诗酒豪。",
        "dynasty": "宋",
        "collection_info": null
    },
    {
        "title": "正夫饮遐举家留佳什仆酷爱其金斗玉泉之句辄次高韵",
        "author": "郑獬",
        "content": "相逢渐向白头年，世路谙来尽付天。\n六印虽多终是客，一壶纔倒即为仙。\n穿天入月捉诗句，搥鼓插旗飞酒船。\n长愿醉眠浑不醒，虚名安用俗儿传。",
        "dynasty": "宋",
        "collection_info": null
    },
    {
        "title": "次韵梁天机见寄",
        "author": "郑獬",
        "content": "一听秋声鬓已凋，孤心惊起拂星杓。\n轮囷自分为蟠木，濩落宁堪作大瓢。\n新箧唱酬诗草满，旧衣倾泼酒痕消。\n高篇已许临佳菊，更作栏桿护翠条。",
        "dynasty": "宋",
        "collection_info": null
    },
    {
        "title": "往年与刘元忠诸公寻春夜归今兹卧病感而成篇",
        "author": "郑獬",
        "content": "已醒又醉倦游客，乍雨却晴寒食天。\n共繫紫骝芳树下，却随红烛落花前。\n层城已报黄金锁，外苑犹贪碧草眠。\n明月春风依旧好，竹溪散尽酒中仙。",
        "dynasty": "宋",
        "collection_info": null
    },
    {
        "title": "喜吴几道迁右正言知谏院",
        "author": "郑獬",
        "content": "精金喜入陶镕手，玉鑑直须明主知。\n志士本来能许国，古人所恨不逢时。\n汉成不用朱云剑，舜帝尝闻大禹辞。\n莫道孤居无感激，挼挲两耳听京师。",
        "dynasty": "宋",
        "collection_info": null
    },
    {
        "title": "戏学张水部赠河南少尹",
        "author": "郑獬",
        "content": "河南少尹鬓如丝，甪里先生是吏师。\n花下放衙因试酒，竹间留客为寻棋。\n年劳只许钞书数，月俸长留买药资。\n已说开春须上表，终南山下乞分司。",
        "dynasty": "宋",
        "collection_info": null
    },
    {
        "title": "施君作诗赠谦师亦求拙句乃作五十六字缀其后",
        "author": "郑獬",
        "content": "闻道天台谦上人，溪鱼野鸟共忘形。\n林间无事结跏坐，石上更安圆觉经。\n定处只应山鬼护，讲时还有海龙听。\n何年蜡屐缘云径，一叩灵仙不死庭。",
        "dynasty": "宋",
        "collection_info": null
    },
    {
        "title": "送曹比部赴袁州",
        "author": "郑獬",
        "content": "船头猎猎两旗翻，六月江风洒面寒。\n一日却称新太守，十年曾是旧郎官。\n中间忧患诚为甚，向老风情亦未阑。\n紫背蛤蜊白醪酒，开樽长解忆长安。",
        "dynasty": "宋",
        "collection_info": null
    },
    {
        "title": "次韵元肃兄见喜知荆州二首  其一",
        "author": "郑獬",
        "content": "逾年谬掌凤凰诏，择日拜章芸若庭。\n拥节笑归江汉国，飞帆醉拂斗牛星。\n留连物景诗千首，准拟交亲酒百瓶。\n共采芳兰晨事毕，不妨儿侄夜横经。",
        "dynasty": "宋",
        "collection_info": null
    },
    {
        "title": "次韵元肃兄见喜知荆州二首  其二",
        "author": "郑獬",
        "content": "西风原上鹡鸰鸣，喜见朱旗画兽狞。\n尘袖渐抛秦地远，云帆聊作楚江行。\n人家掩映寒塘水，秋物鲜明绿树橙。\n欲表新阡在郧国，不同张翰浪逃名。",
        "dynasty": "宋",
        "collection_info": null
    },
    {
        "title": "忆泛西湖",
        "author": "郑獬",
        "content": "四面青山紫绣围，平湖万顷碧罗衣。\n风摇酒面金鳞活，月弄波光玉篆飞。\n醉客半眠红烛下，画船行唱采莲归。\n十年衣袖遮尘土，惆怅飞云满翠微。",
        "dynasty": "宋",
        "collection_info": null
    },
    {
        "title": "次韵石秀才淮上偶作",
        "author": "郑獬",
        "content": "出汴忽如鱼脱网，长淮万里断烦嚣。\n白云已抱日光转，碧浪更和天面摇。\n自此乘槎须犯斗，谁能鞭石解为桥。\n玉京醉客无消息，不及蓬山两信潮。",
        "dynasty": "宋",
        "collection_info": null
    },
    {
        "title": "酬卢载",
        "author": "郑獬",
        "content": "三百年来无作者，杜陵气象久焦干。\n纵吟一夜鬼神哭，开卷满天星斗寒。\n浑脱无踪宜造化，尘泥有意污波澜。\n伤怀刻句无人会，寄与江南庾信看。",
        "dynasty": "宋",
        "collection_info": null
    },
    {
        "title": "舟次芜湖却寄维扬刁学士",
        "author": "郑獬",
        "content": "柳叶初黄未解飞，东风还与赏心违。\n纵逢春处花期少，自过江来酒病稀。\n平子解酬青玉案，秋娘能唱缕金衣。\n扬州二十四桥月，长忆醉乘明月归。",
        "dynasty": "宋",
        "collection_info": null
    },
    {
        "title": "夏夜淮上寄随子直",
        "author": "郑獬",
        "content": "天面玻璃滑欲流，淮光浮动浩难收。\n夜凉明月都如水，雨后清风却似秋。\n几日重来还把酒，一回相忆却登楼。\n穷愁着得新书就，好寄双鱼碧海头。",
        "dynasty": "宋",
        "collection_info": null
    },
    {
        "title": "曹伯玉驾部相会于姑孰既别得书及诗因以拙句奉寄",
        "author": "郑獬",
        "content": "东风绰约过前溪，碧草纤纤苦未齐。\n春到好花随处有，醉来佳客不相携。\n高眠未博黄金印，秀句如镌白玉圭。\n倒指驿程今甚处，画船应过楚江西。",
        "dynasty": "宋",
        "collection_info": null
    },
    {
        "title": "素风堂",
        "author": "郑獬",
        "content": "颍水纤纤清露石，仙翁于此买烟村。\n唐朝三百盛冠盖，丞相几家余子孙。\n耀世文章虽已远，传家清白至今存。\n由来人物能相继，又见芝兰秀一番。",
        "dynasty": "宋",
        "collection_info": null
    },
    {
        "title": "致政李祠部  其一",
        "author": "郑獬",
        "content": "画省仙翁绿鬓斑，林间高挂两朱轓。\n更无归计买泉石，欲以清名遗子孙。\n閒作好诗消白日，都将生事付清尊。\n嗟予忧病为疏阔，不得携筇奉笑言。",
        "dynasty": "宋",
        "collection_info": null
    },
    {
        "title": "致政李祠部  其二",
        "author": "郑獬",
        "content": "尊酒还成世外名，二千石印一毫轻。\n骥虽老去壮心伏，鹤自病来仙骨清。\n林下已能忘岁月，人间何必仕公卿。\n淮扬尘土无佳赏，每见山翁眼乍明。",
        "dynasty": "宋",
        "collection_info": null
    },
    {
        "title": "寄长沙燕守度",
        "author": "郑獬",
        "content": "魏都南馆相逢日，斗向春风倒一尊。\n连夜花开驻归骑，即时席上插降旛。\n云藏梦泽烟蒲老，秋卷湘江雪浪翻。\n闻道玉厨新酿熟，莫将余沥酹潺湲。",
        "dynasty": "宋",
        "collection_info": null
    },
    {
        "title": "送颍川使君韩司门",
        "author": "郑獬",
        "content": "喜君又佩鱼符去，驷马雍容朱两轓。\n自昔诸侯颍阴国，太平宰相魏公孙。\n水边日落旌旗暗，花外风高鼓角喧。\n到部行春应未晚，绿村正是杏梢繁。",
        "dynasty": "宋",
        "collection_info": null
    },
    {
        "title": "次韵程丞相牡丹",
        "author": "郑獬",
        "content": "曾倒金壶为牡丹，矮床设座绕花坛。\n有人偷插玉钗上，到夜更留银烛看。\n醉裏春风遗翠帽，归时寒月送琱鞍。\n如今兰棹催西去，惆怅明年谁倚栏。",
        "dynasty": "宋",
        "collection_info": null
    },
    {
        "title": "寄关彦长",
        "author": "郑獬",
        "content": "黄金斗印未垂腰，绕舍湖山弄翠涛。\n饥凤羽毛寒不铩，卧龙头角老方高。\n樽前襟抱生平尽，醉裏文章气格豪。\n休论升沉向衰俗，功名到底属吾曹。",
        "dynasty": "宋",
        "collection_info": null
    },
    {
        "title": "次韵酬项城姚子张到县感事",
        "author": "郑獬",
        "content": "胶西童子近之官，坐按春秋讨隠桓。\n休嘆折腰向彭泽，犹胜索米困长安。\n来篇喜见万金字，厚报恨无双玉盘。\n莫就白云买烟艇，磻溪久已弃鱼竿。",
        "dynasty": "宋",
        "collection_info": null
    },
    {
        "title": "送郭元之东下",
        "author": "郑獬",
        "content": "梢梢十幅健帆风，大醉长歌下浙东。\n甲乙未能求将相，诗书多是误英雄。\n百年尽寄閒心外，万事都抛冷笑中。\n白面书生少奇策，不知谁建太平功。",
        "dynasty": "宋",
        "collection_info": null
    },
    {
        "title": "送隋孝廉之官桐庐",
        "author": "郑獬",
        "content": "万乘君王曾降诏，敝裘瘦马入咸秦。\n太平策略三千字，天下英豪二十人。\n自合乘时攀日月，如何随众走风尘。\n桐庐主簿官虽小，百里之间亦有民。",
        "dynasty": "宋",
        "collection_info": null
    },
    {
        "title": "和张公达暮春寄宋使君",
        "author": "郑獬",
        "content": "独绕栏干正惜春，不堪西望陇头云。\n弄烟细柳纔三尺，着地残花厚一分。\n梁苑草深平似熨，秦关山暖翠如熏。\n骑鲸李白时过我，未引金尊先说君。",
        "dynasty": "宋",
        "collection_info": null
    },
    {
        "title": "再和",
        "author": "郑獬",
        "content": "使君携酒送余春，缥缈高怀倚白云。\n新曲旋教花下按，好题只就席间分。\n阮公醉帽玉山倒，谢女舞衣沈水熏。\n自笑尘埃满朱绂，良辰乐事两输君。",
        "dynasty": "宋",
        "collection_info": null
    },
    {
        "title": "寄题冲雅虚心亭",
        "author": "郑獬",
        "content": "高僧酷爱翠云枝，雨后新阴翠入衣。\n为恨烟溪生处远，自寻云径劚将归。\n有时风雨斗不解，只恐蛟龙活欲飞。\n好向繁梢结秋实，丹山正是凤凰饥。",
        "dynasty": "宋",
        "collection_info": null
    },
    {
        "title": "张寺丞见讶久不致书兼惠佳篇辄用奉答",
        "author": "郑獬",
        "content": "数日看花生怕迟，杭州更有乱花围。\n为贪携酒寻春去，不及修书趁雁归。\n且击壮怀期篆鼎，莫缘华髮便沾衣。\n谁知寂寞寒山外，万里苍鹰正苦饥。",
        "dynasty": "宋",
        "collection_info": null
    },
    {
        "title": "奉诏赴琼林苑燕饯太尉潞国文公出镇西都",
        "author": "郑獬",
        "content": "都门秋色满旌旗，祖帐容陪醉御卮。\n功业迥高嘉佑末，精神如破贝州时。\n匣中宝剑腾霜锷，海上仙桃压露枝。\n昨日更闻褒诏下，别看名姓入烝彝。",
        "dynasty": "宋",
        "collection_info": null
    },
    {
        "title": "送程公闢给事出守会稽兼集贤殿修撰",
        "author": "郑獬",
        "content": "越州太守何潇洒，应为能吟住集仙。\n雪急紫蒙催玉勒，日长青琐听熏絃。\n一时冠盖倾离席，半醉珠玑落彩笺。\n自恨君恩浑未报，五湖终负钓鱼船。",
        "dynasty": "宋",
        "collection_info": null
    },
    {
        "title": "寄程公闢",
        "author": "郑獬",
        "content": "念昔都门手一携，春禽几向苎萝啼。\n梦回金殿风光别，吟到银河月影低。\n舞急锦腰迎十八，酒酣金盏照东西。\n何时得遂扁舟去，雪棹同君泛剡溪。",
        "dynasty": "宋",
        "collection_info": null
    },
    {
        "title": "送公闢给事自青州致政归吴中",
        "author": "郑獬",
        "content": "青琐仙人解玉符，秋风一夜满江湖。\n曾歌郢水非凡曲，未扫旄头负壮图。\n终日望君天欲尽，平生知我世应无。\n扁舟应约元宫保，潇洒莲泾二丈夫。",
        "dynasty": "宋",
        "collection_info": null
    },
    {
        "title": "郧阳道中",
        "author": "郑獬",
        "content": "白马春风绿草长，行人踏破碧溪光。\n隔山啼鸟自相应，临水幽花应更香。\n壠上惊飞青尾雉，桑间閒立蒨裙娘。\n白头关吏还相问，不信相如是故乡。",
        "dynasty": "宋",
        "collection_info": null
    },
    {
        "title": "送石中允致仕归新昌",
        "author": "郑獬",
        "content": "凤凰山下网罗疏，翠翮摇空去有余。\n陶令已抛彭泽印，谢敷今作会稽居。\n碧峰四向晚吟处，啼鸟数声春醉初。\n更放鱼舠鑑湖上，芙蓉香裏卧看书。",
        "dynasty": "宋",
        "collection_info": null
    },
    {
        "title": "吴比部致仕归蕲阳",
        "author": "郑獬",
        "content": "蘧公四十已知非，长揖公卿卧翠微。\n结绶才还双阙下，上书便乞故乡归。\n伏辕赤骥相随老，出网冥鸿自在飞。\n应向黄梅访逋客，白云飘洒紫荷衣。",
        "dynasty": "宋",
        "collection_info": null
    },
    {
        "title": "送宋屯田之湖南转运判官",
        "author": "郑獬",
        "content": "绿绶郎官笑白头，更携龙节领诸侯。\n抟风初击三千水，投刃方排十二牛。\n行色未抛京洛地，先声已压洞庭秋。\n汉家刺部官虽小，一鑑寒冰照八州。",
        "dynasty": "宋",
        "collection_info": null
    },
    {
        "title": "送陈睦赴河中幕",
        "author": "郑獬",
        "content": "紫皇初放第三榜，中有英豪绝世无。\n天厩本生骐骥子，云霄又得凤凰雏。\n不须虎斗终全赵，自是龙骧首破吴。\n虽作莲花帐前客，丹台到了姓名殊。",
        "dynasty": "宋",
        "collection_info": null
    },
    {
        "title": "南归呈王乐道",
        "author": "郑獬",
        "content": "渐少尘沙眼渐开，骎骎归骑不须催。\n春风自过燕山好，寒色还从易水回。\n归雁却飞天北去，白云应傍日边来。\n行行上苑花如缀，共献君王万寿杯。",
        "dynasty": "宋",
        "collection_info": null
    },
    {
        "title": "闻南阳吕谏议长逝",
        "author": "郑獬",
        "content": "子文三仕去何频，一卧南阳竟没身。\n明主自应容直道，皇天何事杀忠臣。\n拄天力屈空留草，贯日心存不化尘。\n黄壤不知人世事，为君恸哭楚江滨。",
        "dynasty": "宋",
        "collection_info": null
    },
    {
        "title": "哀苏明允",
        "author": "郑獬",
        "content": "丰城宝剑忽飞去，玉匣灵踪自此无。\n天外已空丹凤穴，世间还得二龙驹。\n百年飘忽古无奈，万事凋零今已殊。\n惆怅西州文学老，一丘空掩蜀山隅。",
        "dynasty": "宋",
        "collection_info": null
    },
    {
        "title": "伤贾老",
        "author": "郑獬",
        "content": "世事一毫不挂眼，放怀只用酒为年。\n已从车后携一榼，更向杖头留百钱。\n顾我曾传丹鼎诀，疑君便是紫芝仙。\n忽如蝉蜕不復见，雨坏茅斋八九椽。",
        "dynasty": "宋",
        "collection_info": null
    },
    {
        "title": "樊秀才下第",
        "author": "郑獬",
        "content": "平时爱子多集句，此日金刀得翦裁。\n自谓罗中先得隽，岂知天外已遗才。\n炉开遂失黄金矿，石划犹藏白玉杯。\n独倚西风倍惆怅，却忧车马到门来。",
        "dynasty": "宋",
        "collection_info": null
    },
    {
        "title": "张李二君获荐喜而成篇兼简岑令蒋掾",
        "author": "郑獬",
        "content": "榜帖初传见姓名，喜来把读绕栏行。\n长风又送二龙去，明月已看双桂生。\n群玉聚来俱是宝，真金炼出始为精。\n虽知自是文章得，须待秦台宝鑑明。",
        "dynasty": "宋",
        "collection_info": null
    },
    {
        "title": "勉学者",
        "author": "郑獬",
        "content": "绕座群书如累玉，夜灯忘睡昼忘饥。\n文章须用圣贤断，议论要通今古疑。\n孟子岂无仁义国，荀卿犹作帝王师。\n太平歧路安于掌，好跨大宛万里驰。",
        "dynasty": "宋",
        "collection_info": null
    },
    {
        "title": "自贻",
        "author": "郑獬",
        "content": "乌巾筇杖白云夫，寄谢黄公旧酒垆。\n懒性惟看高士传，归心空展旧山图。\n病来瘦骨支离在，老去欢情积渐无。\n啼鸟落花应怪问，绿尘何事满金壶。",
        "dynasty": "宋",
        "collection_info": null
    },
    {
        "title": "衰疾",
        "author": "郑獬",
        "content": "大梦为生固有涯，屡攻衰疾可惊嗟。\n时于耳窍啸秋蚓，併向目睛飞黑花。\n门外挂罗同翟尉，座隅占鵩类长沙。\n支离犹食三钟粟，买取涢溪好住家。",
        "dynasty": "宋",
        "collection_info": null
    },
    {
        "title": "山中桃花",
        "author": "郑獬",
        "content": "春入关山亦未迟，苎萝山下见西施。\n不羞白髮欺双鬓，且对清尊插一枝。\n纵落不随流水去，仅开惟有白云知。\n何须惆怅无人赏，自有春风二月时。",
        "dynasty": "宋",
        "collection_info": null
    },
    {
        "title": "同贾运使章职方王推官赏梅",
        "author": "郑獬",
        "content": "花前留客解金鞍，拣遍繁梢尽折残。\n翠帽插来无处着，玉盘收取与人看。\n无言有意空相对，欲去重来更绕栏。\n把酒殷勤须会取，风头只待作春寒。",
        "dynasty": "宋",
        "collection_info": null
    },
    {
        "title": "雪中梅",
        "author": "郑獬",
        "content": "腊雪欺梅飘玉尘，早梅斗巧雪中春。\n更无俗艷能相杂，惟有清香可辨真。\n姑射仙人冰作体，秦家公主粉为身。\n素娥已自称佳丽，更作广寒宫裏人。",
        "dynasty": "宋",
        "collection_info": null
    },
    {
        "title": "菊",
        "author": "郑獬",
        "content": "宝钉万数拥寒枝，寂寞幽香蝶亦稀。\n未把玉栏移得去，直须翠帽插将归。\n定逢野客寻常折，忍逐秋风取次飞。\n好备一尊相就饮，醉来从遣露霑衣。",
        "dynasty": "宋",
        "collection_info": null
    },
    {
        "title": "齐山晚归",
        "author": "郑獬",
        "content": "饮散齐山晚，夕阳秋浦红。\n不须鞭五马，十里听松风。",
        "dynasty": "宋",
        "collection_info": null
    },
    {
        "title": "出都次南顿",
        "author": "郑獬",
        "content": "驻马绿阴下，离人正忆家。\n可怜桃李树，犹有未开花。",
        "dynasty": "宋",
        "collection_info": null
    },
    {
        "title": "酴醿",
        "author": "郑獬",
        "content": "清香无物敌，粉叶自成围。\n白玉珑璁髻，珍珠缨络衣。",
        "dynasty": "宋",
        "collection_info": null
    },
    {
        "title": "题僧文莹所居壁",
        "author": "郑獬",
        "content": "西湖频送客，绿波舟檝轻。\n春入萝径静，浪花翻远晴。",
        "dynasty": "宋",
        "collection_info": null
    },
    {
        "title": "咏史",
        "author": "郑獬",
        "content": "汉地龙蛇始遘迍，曹公崛起定经纶。\n阴谋用尽得天下，谁道彼雏解笑人。\n魏生被责灌将军，股栗如何不自陈。\n若使当时有英气，肯为丞相扫门人。\n汉家行赏尽论功，祸福于人岂易穷。\n解把旧恩酬项伯，独将大义斩丁公。",
        "dynasty": "宋",
        "collection_info": null
    },
    {
        "title": "读蜀志",
        "author": "郑獬",
        "content": "曹公屈指当时辈，天下英雄数使君。\n髀肉消来还感泣，争教汉鼎不三分。",
        "dynasty": "宋",
        "collection_info": null
    },
    {
        "title": "庄鵾辞海",
        "author": "郑獬",
        "content": "归路渐惊红叶老，旧山已落白云深。\n庄鵾聊欲辞沧海，越鸟终须忆故林。",
        "dynasty": "宋",
        "collection_info": null
    },
    {
        "title": "下第游金明池",
        "author": "郑獬",
        "content": "骑杀青都白玉麟，归来狂醉后池春。\n人间得丧寻常事，不避郎君走马尘。",
        "dynasty": "宋",
        "collection_info": null
    },
    {
        "title": "久泊余杭关外水涸不能行晚雨甚快解舟有日矣",
        "author": "郑獬",
        "content": "初看红芰小开头，今见青房结子稠。\n深谢晚云怜滞客，故飞凉雨送归舟。",
        "dynasty": "宋",
        "collection_info": null
    },
    {
        "title": "画屏",
        "author": "郑獬",
        "content": "翠篠疏明临晚水，紫葵点缀落晴沙。\n山鷄对卧绿蒲叶，野鸭争衔黄荇花。",
        "dynasty": "宋",
        "collection_info": null
    },
    {
        "title": "夷陵张仲孚以荆州无山为戏辄书二绝  其一",
        "author": "郑獬",
        "content": "使君终日倚朱栏，绿树高楼掩映间。\n自有碧江无限好，荆州佳境不须山。",
        "dynasty": "宋",
        "collection_info": null
    },
    {
        "title": "夷陵张仲孚以荆州无山为戏辄书二绝  其二",
        "author": "郑獬",
        "content": "雨后飞云冉冉回，碧天都似镜初开。\n只应峡口多山处，不见秋光万里来。",
        "dynasty": "宋",
        "collection_info": null
    },
    {
        "title": "再赋如山",
        "author": "郑獬",
        "content": "小堂草草屋三间，暇日徜徉养寿閒。\n揭榜如山还自笑，何人不老似青山。",
        "dynasty": "宋",
        "collection_info": null
    },
    {
        "title": "客意",
        "author": "郑獬",
        "content": "已换春衫别后衣，此心长共白云飞。\n高堂寿酒年年事，趁取榴花及早归。",
        "dynasty": "宋",
        "collection_info": null
    },
    {
        "title": "读司马君实撰吕献可墓志",
        "author": "郑獬",
        "content": "一读斯文泪泻襟，摩天直气万千寻。\n知君不独悲忠义，又有兼忧天下心。",
        "dynasty": "宋",
        "collection_info": null
    },
    {
        "title": "读李英公传",
        "author": "郑獬",
        "content": "李密被诛犹不负，文皇顾命更何疑。\n岂将当日奔亡后，比得他年富贵时。",
        "dynasty": "宋",
        "collection_info": null
    },
    {
        "title": "晓凉",
        "author": "郑獬",
        "content": "银河垂角斗星稀，晓簟微凉梦破迟。\n落月半庭人未起，好风摇动碧桐枝。",
        "dynasty": "宋",
        "collection_info": null
    },
    {
        "title": "三月",
        "author": "郑獬",
        "content": "三月江南梅子青，春游已过画船横。\n酒怀索寞人初倦，已喜金杯弄水声。",
        "dynasty": "宋",
        "collection_info": null
    },
    {
        "title": "夜寒",
        "author": "郑獬",
        "content": "阑干徙倚未能眠，云破初开碧玉天。\n满地雪花寒不扫，恨无明月对婵娟。",
        "dynasty": "宋",
        "collection_info": null
    },
    {
        "title": "晚晴",
        "author": "郑獬",
        "content": "渐觉沙头碧草干，开帘更把晚云看。\n波光月色俱清绝，应有新花怯夜寒。",
        "dynasty": "宋",
        "collection_info": null
    },
    {
        "title": "雪晴",
        "author": "郑獬",
        "content": "一抹明霞暗淡红，瓦沟已见雪花溶。\n前山未放晓寒散，犹锁白云三两峰。",
        "dynasty": "宋",
        "collection_info": null
    },
    {
        "title": "秋晴",
        "author": "郑獬",
        "content": "雨洗秋空明似水，瓦光浮动碧差差。\n好风晴日虚窗浄，正是幽人养病时。",
        "dynasty": "宋",
        "collection_info": null
    },
    {
        "title": "尘埃",
        "author": "郑獬",
        "content": "袖裏金锤白㲲袍，尘埃自古出英豪。\n胸中愤气蟠不得，一夜虹蜺万丈高。",
        "dynasty": "宋",
        "collection_info": null
    },
    {
        "title": "明月",
        "author": "郑獬",
        "content": "一环明月午初停，自挂虚窗不可扃。\n恰见梧桐一双影，绿阴漠漠覆中庭。",
        "dynasty": "宋",
        "collection_info": null
    },
    {
        "title": "听泉",
        "author": "郑獬",
        "content": "为爱飞泉洒雪凉，无缘移近曲栏旁。\n直须买断清溪住，引取寒声绕卧床。",
        "dynasty": "宋",
        "collection_info": null
    },
    {
        "title": "湖上",
        "author": "郑獬",
        "content": "湖山只合住真仙，家在郧溪未有缘。\n欲把金钱三百万，万松岭上买云眠。",
        "dynasty": "宋",
        "collection_info": null
    },
    {
        "title": "采江",
        "author": "郑獬",
        "content": "江上云亭霁景鲜，画屏展尽一山川。\n迟迟欲去犹回首，目尽孤烟白鸟边。",
        "dynasty": "宋",
        "collection_info": null
    },
    {
        "title": "江行五绝  其一",
        "author": "郑獬",
        "content": "马当之西绝险处，青山独出无四邻。\n且繫画船枫树下，行人去赛小姑神。",
        "dynasty": "宋",
        "collection_info": null
    },
    {
        "title": "江行五绝  其二",
        "author": "郑獬",
        "content": "三日禁船官不容，波如连屋万千重。\n莫向长江争道路，如今风雨属蛟龙。",
        "dynasty": "宋",
        "collection_info": null
    },
    {
        "title": "江行五绝  其三",
        "author": "郑獬",
        "content": "清明村落自相过，小妇簪花分外多。\n更待山头明月上，相招去踏竹枝歌。",
        "dynasty": "宋",
        "collection_info": null
    },
    {
        "title": "江行五绝  其四",
        "author": "郑獬",
        "content": "快帆美满送船去，忽值高沙船不行。\n只道今朝风色好，不知还有暗滩生。",
        "dynasty": "宋",
        "collection_info": null
    },
    {
        "title": "江行五绝  其五",
        "author": "郑獬",
        "content": "西江庙前飞来鸟，紫金作翅尾毕逋。\n翻空趁船接红果，衔去却哺林中雏。",
        "dynasty": "宋",
        "collection_info": null
    },
    {
        "title": "观涛",
        "author": "郑獬",
        "content": "怒涛沃日为之阴，下有蛟龙不测深。\n若比人间恶风浪，长江风浪本无心。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其一",
        "author": "郑獬",
        "content": "闻道春流下斗门，扁舟应得解南村。\n欲看竹箭开新涨，更插杨枝记旧痕。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其二",
        "author": "郑獬",
        "content": "正爱春波妥妥长，微吟倚棹落花旁。\n狂风忽送蛟龙雨，翻动一天星斗光。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其三",
        "author": "郑獬",
        "content": "柳枝拂水万千缕，水去柳枝还却回。\n不似桃花爱飘荡，等閒流出碧溪来。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其四",
        "author": "郑獬",
        "content": "坝上春流滑滑来，行人相语笑相催。\n解舟直入碧天去，天上晚云行处开。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其五",
        "author": "郑獬",
        "content": "小鸟群飞独木阴，笑声骚屑如鸣琴。\n见人接翅却飞去，还入前村枫树林。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其六",
        "author": "郑獬",
        "content": "稚子持竿坐芳草，鱼儿跋尾出浮萍。\n会稽巨犗沈犹脱，沧海骊龙睡不醒。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其七",
        "author": "郑獬",
        "content": "酒徒不復少年时，白髮狂歌亦未衰。\n更与春风酬一醉，好花犹有两三枝。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其八",
        "author": "郑獬",
        "content": "青天万里放醉眼，啼鸟一声伤客心。\n携手寻春春尽日，此时真直万黄金。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其九",
        "author": "郑獬",
        "content": "春水骎骎抹旧痕，儿童乘浪戏青云。\n去如跳鲤忽惊散，来似游鳬还作群。",
        "dynasty": "宋",
        "collection_info": null
    },
    {
        "title": "水浅舟滞解闷十绝  其一○",
        "author": "郑獬",
        "content": "斗城缥缈浮云裏，归路陂陀碧草斜。\n北极已看龙虎气，神州渐近帝王家。",
        "dynasty": "宋",
        "collection_info": null
    },
    {
        "title": "登第后作",
        "author": "郑獬",
        "content": "文闱数战夺先锋，变化须知自古同。\n霹雳一声从地起，到头身是白云翁。",
        "dynasty": "宋",
        "collection_info": null
    },
    {
        "title": "探花",
        "author": "郑獬",
        "content": "粉蓓团梢相并开，醉中走马探花回。\n春衫不惜露痕污，直入闹花深处来。",
        "dynasty": "宋",
        "collection_info": null
    },
    {
        "title": "上朝",
        "author": "郑獬",
        "content": "秋风御路冠盖满，晓月画楼钟鼓迟。\n卧听传呼丞相入，可怜正是上朝时。",
        "dynasty": "宋",
        "collection_info": null
    },
    {
        "title": "翰林夜直",
        "author": "郑獬",
        "content": "中使传宣学士家，君王令草侍中麻。\n紫泥金印才封了，莲烛然残一寸花。",
        "dynasty": "宋",
        "collection_info": null
    },
    {
        "title": "夜宿秘阁",
        "author": "郑獬",
        "content": "金马藏书大帝家，绕檐鸣玉滴冰牙。\n晚云不动寒风断，残雪时飞三两花。",
        "dynasty": "宋",
        "collection_info": null
    },
    {
        "title": "乞郡",
        "author": "郑獬",
        "content": "晓日银台再上书，相君何日奏丹涂。\n紫皇有意怜衰老，乞与扬州第五符。",
        "dynasty": "宋",
        "collection_info": null
    },
    {
        "title": "省中栽花",
        "author": "郑獬",
        "content": "凌晨上马晚方回，不省好花开未开。\n谁把金钱买花树，带将春色入城来。",
        "dynasty": "宋",
        "collection_info": null
    },
    {
        "title": "试院中怀公达",
        "author": "郑獬",
        "content": "黄衫自掌贡闱琐，强刷尘心酒一杯。\n天上谪仙如见忆，可能骑取老鲸来。",
        "dynasty": "宋",
        "collection_info": null
    },
    {
        "title": "被恩出使",
        "author": "郑獬",
        "content": "镜湖清浅越山寒，好倚秋云刮眼看。\n万里尘沙卷飞雪，却持汉节使呼韩。",
        "dynasty": "宋",
        "collection_info": null
    },
    {
        "title": "出北关",
        "author": "郑獬",
        "content": "去年此地送行客，俛仰之间迹已陈。\n今日復来相别处，使君却是北归人。",
        "dynasty": "宋",
        "collection_info": null
    },
    {
        "title": "过十丈山",
        "author": "郑獬",
        "content": "惯向长安事朝谒，满衫尘土厚于泥。\n行人若爱青山好，何不暂时留马蹄。",
        "dynasty": "宋",
        "collection_info": null
    },
    {
        "title": "白云道中",
        "author": "郑獬",
        "content": "翠璧连环三百里，行人不奈爱山何。\n莫辞下马寻云径，前到淮西尘已多。",
        "dynasty": "宋",
        "collection_info": null
    },
    {
        "title": "过三十六洞  其一",
        "author": "郑獬",
        "content": "草深树密不见溪，但闻地底溪声迴。\n忽从山口渡流水，始知此溪山北来。",
        "dynasty": "宋",
        "collection_info": null
    },
    {
        "title": "过三十六洞  其二",
        "author": "郑獬",
        "content": "苍山连环不断头，溪声绕山无时休。\n后溪已穿绿树去，前溪却向山前流。",
        "dynasty": "宋",
        "collection_info": null
    },
    {
        "title": "过三十六洞  其三",
        "author": "郑獬",
        "content": "高溪却泻低溪水，溪裏分明见白沙。\n夜来山上暴风雨，溪口流出红桃花。",
        "dynasty": "宋",
        "collection_info": null
    },
    {
        "title": "离蔡州",
        "author": "郑獬",
        "content": "风吹醉面出南州，两行红裙立马头。\n已过落花时节晚，不须再拜苦相留。",
        "dynasty": "宋",
        "collection_info": null
    },
    {
        "title": "离云中一首",
        "author": "郑獬",
        "content": "南归喜气满东风，草软沙平马足松。\n料得家人相聚说，也知今日发云中。",
        "dynasty": "宋",
        "collection_info": null
    },
    {
        "title": "入涿州",
        "author": "郑獬",
        "content": "饮马桑干流水浑，燕山未晚已黄昏。\n衣襟犹带长安酒，不分江湖浣旧痕。",
        "dynasty": "宋",
        "collection_info": null
    },
    {
        "title": "回至涿州",
        "author": "郑獬",
        "content": "来时正犯长安雪，今见春风入塞初。\n为问行人多少喜，燕山南畔得家书。",
        "dynasty": "宋",
        "collection_info": null
    },
    {
        "title": "五松山",
        "author": "郑獬",
        "content": "天上仙人谪世间，醉中偏爱五松山。\n锦袍已跨鲸鱼去，惟有山僧自往还。",
        "dynasty": "宋",
        "collection_info": null
    },
    {
        "title": "秦淮  其一",
        "author": "郑獬",
        "content": "秦氏无过一再传，欲图万里据秦川。\n汉家只在芒山下，却谓金陵五百年。",
        "dynasty": "宋",
        "collection_info": null
    },
    {
        "title": "秦淮  其二",
        "author": "郑獬",
        "content": "四海龙蛇日沸腾，秦皇万世欲相承。\n汉家王气芒山起，却事东巡凿秣陵。",
        "dynasty": "宋",
        "collection_info": null
    },
    {
        "title": "淮上  其一",
        "author": "郑獬",
        "content": "桐柏山中草木灵，淮源潏潏绕山鸣。\n谁人凿出浑河水，污却长波万丈清。",
        "dynasty": "宋",
        "collection_info": null
    },
    {
        "title": "淮上  其二",
        "author": "郑獬",
        "content": "车盖飞云不放船，长疑水府贮神仙。\n淮灵须信疏慵甚，欲住荆州不计年。",
        "dynasty": "宋",
        "collection_info": null
    },
    {
        "title": "自天竺遇雨却回灵隠",
        "author": "郑獬",
        "content": "月桂峰前快雨飞，林间避雨亦沾衣。\n才晴便出西山路，却共断云相趁归。",
        "dynasty": "宋",
        "collection_info": null
    },
    {
        "title": "舟行次南都遇雨  其一",
        "author": "郑獬",
        "content": "雨声飘断忽南去，云势旋生从北流。\n料得凉风消息近，萧萧只在柳梢头。",
        "dynasty": "宋",
        "collection_info": null
    },
    {
        "title": "舟行次南都遇雨  其二",
        "author": "郑獬",
        "content": "老火烧空未拟收，忽惊快雨破新秋。\n晚云浓淡落日下，已似楚江南岸头。",
        "dynasty": "宋",
        "collection_info": null
    },
    {
        "title": "自灵隠回谒孤山勤上人",
        "author": "郑獬",
        "content": "猎猎长松十里风，归时路与北山通。\n陶潜今日无余事，更过虎溪寻远公。",
        "dynasty": "宋",
        "collection_info": null
    },
    {
        "title": "赠冲雅师",
        "author": "郑獬",
        "content": "姑孰上人溪上居，碧松摇雨晚凉初。\n谁将六角竹枝扇，来问羲之觅草书。",
        "dynasty": "宋",
        "collection_info": null
    },
    {
        "title": "赤壁",
        "author": "郑獬",
        "content": "帐前斫案决大议，赤壁火船烧战旗。\n若使曹公忠汉室，周郎争敢破王师。",
        "dynasty": "宋",
        "collection_info": null
    },
    {
        "title": "早起",
        "author": "郑獬",
        "content": "头疼宿酒未能解，独怕晓寒帘捲迟。\n懊恨桃花爱飘荡，夜来压折海棠枝。",
        "dynasty": "宋",
        "collection_info": null
    },
    {
        "title": "送禅雅归姑苏",
        "author": "郑獬",
        "content": "秋风江上白云飞，江气飘萧欲洒衣。\n正是荷花满吴国，诗人灵彻故山归。",
        "dynasty": "宋",
        "collection_info": null
    },
    {
        "title": "嘲范蠡",
        "author": "郑獬",
        "content": "千重越甲夜成围，宴罢君王醉不知。\n若论破吴功第一，黄金只合铸西施。",
        "dynasty": "宋",
        "collection_info": null
    },
    {
        "title": "湖上晚归",
        "author": "郑獬",
        "content": "江梅向腊雪初飞，莫向花前酒数稀。\n为报玉堂批诏客，夜来乘月北山归。",
        "dynasty": "宋",
        "collection_info": null
    },
    {
        "title": "柳湖晚归",
        "author": "郑獬",
        "content": "碧天写入柳湖底，天上醉游春日斜。\n便留画舫入城去，不忍马蹄踏落花。",
        "dynasty": "宋",
        "collection_info": null
    },
    {
        "title": "舟中睡起",
        "author": "郑獬",
        "content": "铜盘绿水浸红蕖，风捲纱幮睡足初。\n金殿故人如借问，为言病酒懒修书。",
        "dynasty": "宋",
        "collection_info": null
    },
    {
        "title": "重到城东有感三首  其一",
        "author": "郑獬",
        "content": "曾访花翁醉玉壶，重来花下尽平芜。\n东风绕袖应相识，记得当年旧酒徒。",
        "dynasty": "宋",
        "collection_info": null
    },
    {
        "title": "重到城东有感三首  其二",
        "author": "郑獬",
        "content": "好春初满杏园花，十里曾携载酒车。\n今日黄云衰草地，不堪更送贾长沙。",
        "dynasty": "宋",
        "collection_info": null
    },
    {
        "title": "重到城东有感三首  其三",
        "author": "郑獬",
        "content": "仙桃移在玉栏初，红抹胭脂嫩点酥。\n闻道飘零落人世，清香得似旧时无。",
        "dynasty": "宋",
        "collection_info": null
    },
    {
        "title": "逢贾老",
        "author": "郑獬",
        "content": "买得虚名东路归，自怜鸥鸟本忘机。\n吾师不用苦迎送，亦是当时一布衣。",
        "dynasty": "宋",
        "collection_info": null
    },
    {
        "title": "赠徐登先生",
        "author": "郑獬",
        "content": "鬓髪如黳眼正青，炼来玉骨已通灵。\n我来欲问金丹诀，三日林间醉不醒。",
        "dynasty": "宋",
        "collection_info": null
    },
    {
        "title": "柳湖席上呈夏宫苑",
        "author": "郑獬",
        "content": "千条万条杨柳丝，好花不过三两枝。\n今日樽前为君饮，明朝酒病终不辞。",
        "dynasty": "宋",
        "collection_info": null
    },
    {
        "title": "阻风游铜陵护法寺",
        "author": "郑獬",
        "content": "白浪浮江打白沙，江头绿竹对僧家。\n春风也似玉京好，一树残红山杏花。",
        "dynasty": "宋",
        "collection_info": null
    },
    {
        "title": "正夫草卷已就余例亦奏牍今得绝笔",
        "author": "郑獬",
        "content": "琳琅之宝出荆山，合作珪璋与佩环。\n楚泽白茅最微陋，何缘亦在贡书间。",
        "dynasty": "宋",
        "collection_info": null
    },
    {
        "title": "送王殿直",
        "author": "郑獬",
        "content": "玉尺新裁白纻衣，杨花纷泊满衫飞。\n少年不怕风尘恶，污却鄣泥走马归。",
        "dynasty": "宋",
        "collection_info": null
    },
    {
        "title": "寄洞元师  其一",
        "author": "郑獬",
        "content": "一尊聊寄洞元师，既到山中春未迟。\n料得醉眠岩石上，晚风零落小桃枝。",
        "dynasty": "宋",
        "collection_info": null
    },
    {
        "title": "寄洞元师  其二",
        "author": "郑獬",
        "content": "洞元道士酒中仙，散髮人间五十年。\n醉后不知山月上，竹间横枕一琴眠。",
        "dynasty": "宋",
        "collection_info": null
    },
    {
        "title": "送晓容",
        "author": "郑獬",
        "content": "庞眉苍面已衰翁，犹踏天衢尘土中。\n收得閒名好归去，鲜鱼白酒醉秋风。",
        "dynasty": "宋",
        "collection_info": null
    },
    {
        "title": "寄郭祥正",
        "author": "郑獬",
        "content": "天门翠色未饶云，姑孰波光欲夺春。\n怪得溪山不寂寞，江南又有谪仙人。",
        "dynasty": "宋",
        "collection_info": null
    },
    {
        "title": "寄题峡州宜都县古亭",
        "author": "郑獬",
        "content": "古人已逐秋草没，明月空随秋浪翻。\n安得古人似明月，长来此地对金樽。",
        "dynasty": "宋",
        "collection_info": null
    },
    {
        "title": "戏言寄霅溪使君唐司勋",
        "author": "郑獬",
        "content": "水精宫殿从来小，寂寞蓬莱不可游。\n十万人家明镜裏，神仙都会是杭州。",
        "dynasty": "宋",
        "collection_info": null
    },
    {
        "title": "出金陵却寄蒋山元师",
        "author": "郑獬",
        "content": "不及林间红鹤群，飞泉却得夜深闻。\n风帆又绝秦淮去，回望北山空白云。",
        "dynasty": "宋",
        "collection_info": null
    },
    {
        "title": "招余补之",
        "author": "郑獬",
        "content": "赤泥圆印木兰酒，欲饮无人共把杯。\n只隔春江一潮信，可能閒访故人来。",
        "dynasty": "宋",
        "collection_info": null
    },
    {
        "title": "忆南中兄弟",
        "author": "郑獬",
        "content": "河上青青榆叶稀，湘童何日报南归。\n可嗟不及衡阳雁，兄弟相将作队飞。",
        "dynasty": "宋",
        "collection_info": null
    },
    {
        "title": "遣兴勉友人",
        "author": "郑獬",
        "content": "人生三万六千日，二万日中愁苦身。\n惟有无心消遣得，有心到了是痴人。",
        "dynasty": "宋",
        "collection_info": null
    },
    {
        "title": "伤王霁",
        "author": "郑獬",
        "content": "欲炼此心成古镜，清光直透太虚明。\n朝来一洒故人泪，依旧尘埃满匣生。",
        "dynasty": "宋",
        "collection_info": null
    },
    {
        "title": "稚子",
        "author": "郑獬",
        "content": "稚子谁怜衰病余，戏残斗草绕庭除。\n朝来竟学黄家画，画破新传几本书。",
        "dynasty": "宋",
        "collection_info": null
    },
    {
        "title": "田家",
        "author": "郑獬",
        "content": "数亩低田流水浑，一树高花明远村。\n云阴拂暑风光好，却将微雨送黄昏。",
        "dynasty": "宋",
        "collection_info": null
    },
    {
        "title": "汪正夫为人撰墓志有中金之赠因以二绝戏之  其一",
        "author": "郑獬",
        "content": "飘然才思是真仙，凤字仍留碧玉镌。\n换得黄金满书箧，可能独具买山钱。",
        "dynasty": "宋",
        "collection_info": null
    },
    {
        "title": "汪正夫为人撰墓志有中金之赠因以二绝戏之  其二",
        "author": "郑獬",
        "content": "宝字奇文刻夜台，黄金论价未当才。\n诸生可是无豪气，不就韩公乞取来。",
        "dynasty": "宋",
        "collection_info": null
    },
    {
        "title": "病中  其一",
        "author": "郑獬",
        "content": "丞相新诗懒未酬，一编药录在床头。\n何时病骨健于鹘，直与秋风万里游。",
        "dynasty": "宋",
        "collection_info": null
    },
    {
        "title": "病中  其二",
        "author": "郑獬",
        "content": "病来翻喜此身閒，心在浮云去住间。\n休问游人春早晚，花开花落不相关。",
        "dynasty": "宋",
        "collection_info": null
    },
    {
        "title": "谢病",
        "author": "郑獬",
        "content": "自缘谢病惭朝绂，渐有心期访旧庐。\n为问桃花岩下客，有田肯贳子真无。",
        "dynasty": "宋",
        "collection_info": null
    },
    {
        "title": "昔日",
        "author": "郑獬",
        "content": "昔日挥毫多壮思，半天拂下凤凰儿。\n夜来雪洒松窗急，开卷先逢白髮诗。",
        "dynasty": "宋",
        "collection_info": null
    },
    {
        "title": "蓝桥送客回谒张郎中",
        "author": "郑獬",
        "content": "都无歌管伴金杯，草草蓝桥送客回。\n寒雨飘零不成雪，剡溪閒访戴逵来。",
        "dynasty": "宋",
        "collection_info": null
    },
    {
        "title": "酬公达",
        "author": "郑獬",
        "content": "小吏扣关声啄啄，山夫惊落手中杯。\n不知天上何缘到，袖裏携将明月来。",
        "dynasty": "宋",
        "collection_info": null
    },
    {
        "title": "哭重伋兼穰令",
        "author": "郑獬",
        "content": "古剑沈来不可寻，白沙堆下葬黄金。\n凭君莫向大江哭，泪人黄泉冤更深。",
        "dynasty": "宋",
        "collection_info": null
    },
    {
        "title": "自嘲",
        "author": "郑獬",
        "content": "乐府休翻白苎歌，樽前已怯卷红螺。\n壮心虽欲未伏老，争奈秋来白髮何。",
        "dynasty": "宋",
        "collection_info": null
    },
    {
        "title": "尝酒",
        "author": "郑獬",
        "content": "病髮搔来不满簪，一樽聊復洒烦襟。\n只应从此欢心减，不及年年酒味深。",
        "dynasty": "宋",
        "collection_info": null
    },
    {
        "title": "饮醉",
        "author": "郑獬",
        "content": "小钟连罚十玻璃，醉倒南轩烂似泥。\n睡起不知人已散，斜阳犹在杏花西。",
        "dynasty": "宋",
        "collection_info": null
    },
    {
        "title": "巽亭小饮",
        "author": "郑獬",
        "content": "花开花落何须问，劝尔东风酒一杯。\n世事正如沧海水，早潮才去晚潮来。",
        "dynasty": "宋",
        "collection_info": null
    },
    {
        "title": "酒寄通州吴先生",
        "author": "郑獬",
        "content": "往年醉倒先生家，今寄绿洒沧海涯。\n此酒到时春已晚，犹应趁得赏残花。",
        "dynasty": "宋",
        "collection_info": null
    },
    {
        "title": "酒寄郭祥正",
        "author": "郑獬",
        "content": "第一荆州白玉泉，兰舟载与酒中仙。\n却须捉住鲸鱼尾，恐怕醉来骑上天。",
        "dynasty": "宋",
        "collection_info": null
    },
    {
        "title": "次韵程丞相观牡丹  其一",
        "author": "郑獬",
        "content": "满车桂酒烂金醅，坐绕春丛醉即回。\n争得此花长在眼，一朝只放一枝开。",
        "dynasty": "宋",
        "collection_info": null
    },
    {
        "title": "次韵程丞相观牡丹  其二",
        "author": "郑獬",
        "content": "碧凉伞下罩罗敷，只恐晴晖透锦襦。\n醉倚玉栏问春色，此花胜得洛中无。",
        "dynasty": "宋",
        "collection_info": null
    },
    {
        "title": "次韵程丞相观牡丹  其三",
        "author": "郑獬",
        "content": "第一名花洛下开，马驮金餠买将回。\n西施自是越溪女，却为吴王赚得来。",
        "dynasty": "宋",
        "collection_info": null
    },
    {
        "title": "丝头黄芍药",
        "author": "郑獬",
        "content": "扬州绝格已为稀，北土花翁载得归。\n白玉圆盘围一尺，满堆金缕淡黄衣。",
        "dynasty": "宋",
        "collection_info": null
    },
    {
        "title": "招同僚赏双头荷花",
        "author": "郑獬",
        "content": "为爱荷花并蒂开，便将荷叶作金杯。\n桃根桃叶俱殊色，且看相携渡水来。",
        "dynasty": "宋",
        "collection_info": null
    },
    {
        "title": "酬张仲巽见督龙山之游  其一",
        "author": "郑獬",
        "content": "渚宫曾燕菊千枝，落日须将急琖追。\n料得山花也相爱，使君来晚不嫌迟。",
        "dynasty": "宋",
        "collection_info": null
    },
    {
        "title": "酬张仲巽见督龙山之游  其二",
        "author": "郑獬",
        "content": "倒尊掷帽愧新诗，后日欢游亦可追。\n自是东风多逸兴，不关南郡出游迟。",
        "dynasty": "宋",
        "collection_info": null
    },
    {
        "title": "梁天机约重阳见访而汪正夫简报书斋丛菊辄有小蕊因书一绝呈正夫",
        "author": "郑獬",
        "content": "简报丛菊生小蕊，枝头应似拨冰醅。\n故人有信来相访，好祝秋风及早开。",
        "dynasty": "宋",
        "collection_info": null
    },
    {
        "title": "重九后见新菊",
        "author": "郑獬",
        "content": "年年时节菊初开，满插花枝倒酒杯。\n今日秋风欺病客，惟将白髮上头来。",
        "dynasty": "宋",
        "collection_info": null
    },
    {
        "title": "江梅",
        "author": "郑獬",
        "content": "杭州别乘有余才，戏作佳篇寄我来。\n已教吴娘学新曲，凤山亭下赏江梅。",
        "dynasty": "宋",
        "collection_info": null
    },
    {
        "title": "雪裏梅",
        "author": "郑獬",
        "content": "武皇未识长卿才，多向吴王故国来。\n谁见江南佳赏处，月中词客雪中梅。",
        "dynasty": "宋",
        "collection_info": null
    },
    {
        "title": "和汪正夫梅  其一",
        "author": "郑獬",
        "content": "少陵老杜独怜才，长句还如铁马来。\n酒味渐佳春渐好，苦教陆凯咏寒梅。",
        "dynasty": "宋",
        "collection_info": null
    },
    {
        "title": "和汪正夫梅  其二",
        "author": "郑獬",
        "content": "世上庸儿苦忌才，脱身曾把虎鬚来。\n他年若隠吴门去，从此真仙不姓梅。",
        "dynasty": "宋",
        "collection_info": null
    },
    {
        "title": "和汪正夫梅  其三",
        "author": "郑獬",
        "content": "江南江北谪仙才，为爱湖山特地来。\n愿得春寒过三月，樽前留得腊前梅。",
        "dynasty": "宋",
        "collection_info": null
    },
    {
        "title": "和汪正夫梅  其四",
        "author": "郑獬",
        "content": "禁林自笑老无才，觅得杭州刺史来。\n饮散凭栏却怊怅，不堪忆着故园梅。",
        "dynasty": "宋",
        "collection_info": null
    },
    {
        "title": "和汪正夫梅  其五",
        "author": "郑獬",
        "content": "好花赋与本天才，料得灵根天上来。\n应为长安恶风土，故教北地不栽梅。",
        "dynasty": "宋",
        "collection_info": null
    },
    {
        "title": "和汪正夫梅  其六",
        "author": "郑獬",
        "content": "妖花烂漫敌清才，邺骑还惊宝玦来。\n郑国枉教兰作佩，定应不识楚江梅。",
        "dynasty": "宋",
        "collection_info": null
    },
    {
        "title": "和汪正夫梅  其七",
        "author": "郑獬",
        "content": "座中豪客洛阳才，醉舞春风拂袖来。\n明日却寻歌管地，中庭空有折残梅。",
        "dynasty": "宋",
        "collection_info": null
    },
    {
        "title": "和汪正夫梅  其八",
        "author": "郑獬",
        "content": "丽赋多传楚客才，新诗还自楚江来。\n雪痕未涨龙池水，风信先飞庾岭梅。",
        "dynasty": "宋",
        "collection_info": null
    },
    {
        "title": "和汪正夫梅  其九",
        "author": "郑獬",
        "content": "探花最费庾郎才，欲把琱盘折取来。\n不奈雪花苦相误，梢头无处认真梅。",
        "dynasty": "宋",
        "collection_info": null
    },
    {
        "title": "和汪正夫梅  其一○",
        "author": "郑獬",
        "content": "诗入鷄林白傅才，当年曾佩左符来。\n尊前依旧江山好，不见章台驿使梅。",
        "dynasty": "宋",
        "collection_info": null
    },
    {
        "title": "和汪正夫梅  其一一",
        "author": "郑獬",
        "content": "刘蕡直气压群才，却束尘衣取次来。\n开府刚肠破金石，可能刻意赋寒梅。",
        "dynasty": "宋",
        "collection_info": null
    },
    {
        "title": "和汪正夫梅  其一二",
        "author": "郑獬",
        "content": "欲酬强韵若为才，昨夜归时趁月来。\n寂寞后堂初醉起，金盆犹浸数枝梅。",
        "dynasty": "宋",
        "collection_info": null
    },
    {
        "title": "和汪正夫梅  其一三",
        "author": "郑獬",
        "content": "好花有意似怜才，时泛清香入袂来。\n待得繁梢都结实，莫将细核比杨梅。",
        "dynasty": "宋",
        "collection_info": null
    },
    {
        "title": "和汪正夫梅  其一四",
        "author": "郑獬",
        "content": "流俗休教见美才，不如长入醉乡来。\n江南蚤是多风雨，莫向花前唱落梅。",
        "dynasty": "宋",
        "collection_info": null
    },
    {
        "title": "和汪正夫梅  其一五",
        "author": "郑獬",
        "content": "江南还有谢娘才，试数春期几日来。\n綵胜未随钗上燕，玉台先插鬓边梅。",
        "dynasty": "宋",
        "collection_info": null
    },
    {
        "title": "和汪正夫梅  其一六",
        "author": "郑獬",
        "content": "木秃风摧正为才，几将挤陷九渊来。\n见君说着须酸鼻，何必樽前更食梅。",
        "dynasty": "宋",
        "collection_info": null
    },
    {
        "title": "和汪正夫梅  其一七",
        "author": "郑獬",
        "content": "穷通繫命不由才，富贵偏宜老后来。\n花草犹教有先后，凭君试看北枝梅。",
        "dynasty": "宋",
        "collection_info": null
    },
    {
        "title": "落梅",
        "author": "郑獬",
        "content": "醉墨纷纷尽雅才，等閒携酒探花来。\n笙歌已散游人去，更逐东风拾落梅。",
        "dynasty": "宋",
        "collection_info": null
    },
    {
        "title": "竹  其一",
        "author": "郑獬",
        "content": "经时不到紫云溪，新笋烂斑青玉枝。\n生怪南山恶风雨，夜来长得碧龙儿。",
        "dynasty": "宋",
        "collection_info": null
    },
    {
        "title": "竹  其二",
        "author": "郑獬",
        "content": "冰骨清疏绿玉君，连环高节粉花纹。\n截来好作仙翁箒，独倚扶桑扫白云。",
        "dynasty": "宋",
        "collection_info": null
    },
    {
        "title": "竹  其三",
        "author": "郑獬",
        "content": "鸾节朝元昨日归，玲珑玉佩解云衣。\n几多碧玉凤凰尾，斗向秋烟不肯飞。",
        "dynasty": "宋",
        "collection_info": null
    },
    {
        "title": "鹭鸶",
        "author": "郑獬",
        "content": "小屏飞鹭雪褵褷，窗影初摇晚竹枝。\n独倚枕函无一事，无何乡裏觉来时。",
        "dynasty": "宋",
        "collection_info": null
    },
    {
        "title": "食鱼忆新开湖  其一",
        "author": "郑獬",
        "content": "柳条穿颊一双鲤，鳞插金钱腰尾长。\n何日酒泉飞白浪，湖边先问把罾郎。",
        "dynasty": "宋",
        "collection_info": null
    },
    {
        "title": "食鱼忆新开湖  其二",
        "author": "郑獬",
        "content": "曾繫画船湖北树，船家新撇白醪醅。\n紫荷盖下黄金尺，只就罾头买得来。",
        "dynasty": "宋",
        "collection_info": null
    },
    {
        "title": "顷年尝与董伯孙数子猎兔抵马栏今日重来解鞍佛舍见高仪之题云跃马飞鹘至此追念畴昔因纪一绝兼呈仪之",
        "author": "郑獬",
        "content": "昔年尝臂海东鹘，醉客高飞铁马群。\n今日见君题壁处，自怜曾是旧将军。",
        "dynasty": "宋",
        "collection_info": null
    },
    {
        "title": "浚沟庙蜥蜴",
        "author": "郑獬",
        "content": "不归大海不藏山，碧瓦朱栏绿树闲。\n应待老龙纔睡着，便偷云雨落人间。",
        "dynasty": "宋",
        "collection_info": null
    },
    {
        "title": "雨雪杂下  其一",
        "author": "郑獬",
        "content": "雨斗雪声相杂下，飘萧密势洒空来。\n北风有意待寒腊，只放飞花一半开。",
        "dynasty": "宋",
        "collection_info": null
    },
    {
        "title": "雨雪杂下  其二",
        "author": "郑獬",
        "content": "楚江云暖冻未得，雪粒飘来着地稀。\n恰似小园寒食后，梨花零乱雨中飞。",
        "dynasty": "宋",
        "collection_info": null
    },
    {
        "title": "祈雨",
        "author": "郑獬",
        "content": "平地三尺雨，农家三尺金。\n我愿此雨力，生穗长如林。",
        "dynasty": "宋",
        "collection_info": null
    },
    {
        "title": "春",
        "author": "郑獬",
        "content": "雪后清风特地斜，柳条疏瘦未藏鸦。\n与君试去探春信，看到梅梢第几花。",
        "dynasty": "宋",
        "collection_info": null
    },
    {
        "title": "夏",
        "author": "郑獬",
        "content": "避暑恨无双羽翰，银河亦恐浪花干。\n坐来已倦还临水，卧去无眠復倚栏。\n拟截白云铺玉簟，好收明月贮金盘。\n如何一见张公子，清论如冰洒座寒。",
        "dynasty": "宋",
        "collection_info": null
    },
    {
        "title": "行旅",
        "author": "郑獬",
        "content": "捲衣上马去骎骎，檐雨飘零楚客心。\n归路渐惊红叶老，旧山已落白云深。\n庄鹏聊欲辞沧海，越鸟终须忆故林。\n初启松阡青未合，岭头一望一沾襟。",
        "dynasty": "宋",
        "collection_info": null
    },
    {
        "title": "紫花砚",
        "author": "郑獬",
        "content": "耕得紫玻璃，凿成天马蹄。\n润应通月窟，洗合就云溪。",
        "dynasty": "宋",
        "collection_info": null
    },
    {
        "title": "新春词  其一",
        "author": "郑獬",
        "content": "春色应随步辇还，珠旒玉几照龙颜。\n紫云殿下朝元罢，便领东风到世间。",
        "dynasty": "宋",
        "collection_info": null
    },
    {
        "title": "新春词  其二",
        "author": "郑獬",
        "content": "春风细拂绿波长，初过层城渡建章。\n草色未迎雕辇翠，柳梢先学赭衣黄。",
        "dynasty": "宋",
        "collection_info": null
    },
    {
        "title": "新春词  其三",
        "author": "郑獬",
        "content": "晴晖散入凤凰楼，一桁朱帘不下鈎。\n汉殿斗簪双彩燕，并和春色上钗头。",
        "dynasty": "宋",
        "collection_info": null
    },
    {
        "title": "新春词  其四",
        "author": "郑獬",
        "content": "小池春破玉玲珑，声触帘鈎渐好风。\n閒绕栏干掐花树，春痕已着半梢红。",
        "dynasty": "宋",
        "collection_info": null
    },
    {
        "title": "松滋褚都督义门",
        "author": "郑獬",
        "content": "贞观得奇士，子孙宅荆土。\n一家五百口，六世同所处。",
        "dynasty": "宋",
        "collection_info": null
    },
    {
        "title": "浮云楼",
        "author": "郑獬",
        "content": "楼在浮云缥缈间，浮云破处见朱栏。\n山光对入郧城紫，溪影横飞梦泽寒。",
        "dynasty": "宋",
        "collection_info": null
    },
    {
        "title": "梅花",
        "author": "郑獬",
        "content": "梅爱山傍水际栽，非因弱柳近章台。\n重重叶叶花依旧，岁岁年年客又来。",
        "dynasty": "宋",
        "collection_info": null
    },
    {
        "title": "谢赐飞白书",
        "author": "郑獬",
        "content": "伏驲驰天阙，飞文下玉除。\n奎成苍颉字，龙受伏羲书。\n功业升平外，文章妙绝初。\n形声秦隶拙，点画蔡邕疏。\n轴动星辰转，笔停风雨余。\n珍藏传万世，安敢比琼琚。",
        "dynasty": "宋",
        "collection_info": null
    },
    {
        "title": "伏谒太神御殿诗",
        "author": "郑獬",
        "content": "景烟满殿晓香清，日角龙颜五色明。\n五季积成天下乱，千年方有圣人生。\n重开混沌立万象，独斩蚩尤销五兵。\n愿作周公清庙颂，神孙世世告升平。",
        "dynasty": "宋",
        "collection_info": null
    },
    {
        "title": "闵雨",
        "author": "郑獬",
        "content": "潭底乖龙唤不譍，骄阳似欲败西成。\n虚堂永夜耿无寐，起听四郊车水声。",
        "dynasty": "宋",
        "collection_info": null
    },
    {
        "title": "钱塘观灯",
        "author": "郑獬",
        "content": "碧海芙蓉彻夜开，乱花前后尽楼台。\n坐看万里河汉外，移下一天星斗来。\n醉客倚栏吹玉笛，美人弄镜插香梅。\n谁能飞入月宫去，捉住嫦娥不放回。",
        "dynasty": "宋",
        "collection_info": null
    },
    {
        "title": "偶题",
        "author": "郑獬",
        "content": "寸心不着一尘飞，坐见孤云冉冉归。\n万境去来无不可，白鸥争得见忘机。",
        "dynasty": "宋",
        "collection_info": null
    },
    {
        "title": "寄并州故人  其一",
        "author": "郑獬",
        "content": "年来羁客减欢游，少对清樽浣别愁。\n社裏故人相忆否，夜来归梦到并州。",
        "dynasty": "宋",
        "collection_info": null
    },
    {
        "title": "寄并州故人  其二",
        "author": "郑獬",
        "content": "去年寒食柳溪头，着意寻花醉未休。\n今日天涯最惆怅，满江烟雨吊春愁。",
        "dynasty": "宋",
        "collection_info": null
    },
    {
        "title": "送吴中復镇长沙",
        "author": "郑獬",
        "content": "初登西汉文章府，便领吴王第一州。\n绕郭白云衡岳近，满帆明月洞庭秋。",
        "dynasty": "宋",
        "collection_info": null
    },
    {
        "title": "城东",
        "author": "郑獬",
        "content": "草湿烟村暴雨晴，踏沙闲信马蹄行。\n客心到处不称意，春色向人如有情。\n野外一双新燕去，丛间三数小花明。\n松溪渔老应相笑，十载尘埃竞姓名。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其一",
        "author": "郑獬",
        "content": "高标不畏雪霜侵，枉斸孤根出旧林。\n但恐长安无地种，人家桃李自成阴。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其二",
        "author": "郑獬",
        "content": "北山山下翠重重，禅老栽成夹道松。\n蛇子蛇孙长鳞鬣，乌龙幻出万苍龙。",
        "dynasty": "宋",
        "collection_info": null
    },
    {
        "title": "乌龙老栽松既以诗三首  其三",
        "author": "郑獬",
        "content": "栽松初不为茯苓，自要禅关门径深。\n禅老一朝飞锡去，不妨留下海潮音。",
        "dynasty": "宋",
        "collection_info": null
    },
    {
        "title": "诗一首",
        "author": "郑獬",
        "content": "高论唐虞儒者事，卖交负国岂胜言。\n凭君莫笑金槌陋，却是屠酤解报恩。",
        "dynasty": "宋",
        "collection_info": null
    },
    {
        "title": "句  其一",
        "author": "郑獬",
        "content": "未识春风面，先闻乐府名。\n洗粧浓出塞，进艇客登瀛。",
        "dynasty": "宋",
        "collection_info": null
    },
    {
        "title": "句  其二",
        "author": "郑獬",
        "content": "好拥双旌便东下，画船明月绿杨津。",
        "dynasty": "宋",
        "collection_info": null
    },
    {
        "title": "句  其三",
        "author": "郑獬",
        "content": "东飞江云北飞燕，同寄青春不相见。",
        "dynasty": "宋",
        "collection_info": null
    },
    {
        "title": "句  其四",
        "author": "郑獬",
        "content": "朝来已与碧桃约，留住东风不放归。",
        "dynasty": "宋",
        "collection_info": null
    },
    {
        "title": "句  其五",
        "author": "郑獬",
        "content": "长亭搔首晚悠悠。",
        "dynasty": "宋",
        "collection_info": null
    }
]