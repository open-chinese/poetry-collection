[
    {
        "uuid": "a0370bae0cd37f934a4299d196d8b244",
        "title": "小重山令・小重山 人绕湘皋月坠时",
        "author": "姜夔",
        "content": "人绕湘皋月坠时。\n斜横花树小，浸愁漪。\n一春幽事有谁知。\n东风冷、香远茜裙归。\n鸥去昔游非。\n遥怜花可可，梦依依。\n九疑云杳断魂啼。\n相思血，都沁绿筠枝。",
        "dynasty": "宋",
        "collection_info": null
    },
    {
        "uuid": "c5863ab8f15765cfa36769899a400245",
        "title": "江梅引・江城梅花引 人间离别易多时",
        "author": "姜夔",
        "content": "人间离别易多时。\n见梅枝。\n忽相思。\n几度小窗，幽梦手同携。\n今夜梦中无觅处，漫徘徊。\n寒侵被、尚未知。\n湿红恨墨浅封题。\n宝筝空、无雁飞。\n俊游巷陌，算空有、古木斜晖。\n旧约扁舟，心事已成非。\n歌罢淮南春草赋，又萋萋。\n漂零客、泪满衣。",
        "dynasty": "宋",
        "collection_info": null
    },
    {
        "uuid": "f17638d3fbccf2941c7702425724a6cf",
        "title": "蓦山溪 与鸥为客",
        "author": "姜夔",
        "content": "与鸥为客。\n绿野留吟屐。\n雨行柳垂阴，是当日、仙翁手植。\n一亭寂寞。\n烟外带愁横，荷苒苒，展凉云，横卧虹千尺。\n才因老尽，秀句君休觅。\n万绿正迷人，更愁入、山阳夜笛。\n百年心事，惟有玉阑知，吟未了，放船回，月下空相忆。",
        "dynasty": "宋",
        "collection_info": null
    },
    {
        "uuid": "43ea722e1b3e4fa0ff711d5f1f048d39",
        "title": "莺声绕红楼 十亩梅花作雪飞",
        "author": "姜夔",
        "content": "十亩梅花作雪飞。\n冷香下、携手多时。\n两年不到断桥西。\n长笛为予吹。\n人妒垂杨绿，春风为、染作仙衣。\n垂杨却又妒腰枝。\n近前舞丝丝。",
        "dynasty": "宋",
        "collection_info": null
    },
    {
        "uuid": "7d8b18ece23af7c7b6c53f0412e8436a",
        "title": "鬲溪梅令 好花不与殢香人",
        "author": "姜夔",
        "content": "好花不与殢香人。\n浪粼粼。\n又恐春风归去绿成阴。\n玉钿何处寻。\n木兰双桨梦中云。\n小横陈。\n漫向孤山山下觅盈盈。\n翠禽啼一春。",
        "dynasty": "宋",
        "collection_info": null
    },
    {
        "uuid": "9517f47fbb98a8c150bec78065ab1d93",
        "title": "阮郎归 红云低压碧玻璃",
        "author": "姜夔",
        "content": "红云低压碧玻璃。\n惺惚花上啼。\n静看楼角拂长枝。\n朝寒吹翠眉。\n休涉笔，且裁诗。\n年年风絮时。\n绣衣夜半草符移。\n月中双桨归。",
        "dynasty": "宋",
        "collection_info": null
    },
    {
        "uuid": "62e8ee28d7355d7f3a71b9d843e6f4b6",
        "title": "阮郎归 旌阳宫殿昔徘徊",
        "author": "姜夔",
        "content": "旌阳宫殿昔徘徊。\n一坛云叶垂。\n与君闲看壁间题。\n夜凉笙鹤期。\n茅店酒，寿君时。\n老枫临路歧。\n年年强健得追随。\n名山游遍归。",
        "dynasty": "宋",
        "collection_info": null
    },
    {
        "uuid": "2c380a933a4465f9593a744a1f4479ae",
        "title": "好事近 凉夜摘花钿",
        "author": "姜夔",
        "content": "凉夜摘花钿，苒苒动摇云绿。\n金络一团香露，正纱厨人独。\n朝来碧缕放长穿，钗头挂层玉。\n记得如今时候，正荔枝初熟。",
        "dynasty": "宋",
        "collection_info": null
    },
    {
        "uuid": "358e04f47005d7b04bb22b6ebaa779eb",
        "title": "点绛唇 燕雁无心",
        "author": "姜夔",
        "content": "燕雁无心，太湖西畔随云去。\n数峰清苦。\n商略黄昏雨。\n第四桥边，拟共天随住。\n今何许。\n凭栏怀古。\n残柳参差舞。",
        "dynasty": "宋",
        "collection_info": null
    },
    {
        "uuid": "5100a70ea64e6fc40ed3c0fb21976b85",
        "title": "点绛唇 金谷人归",
        "author": "姜夔",
        "content": "金谷人归，绿扬低扫吹笙道。\n数声啼鸟。\n也学相思调。\n月落潮生，掇送刘郎老。\n淮南好。\n甚时重到。\n陌上生春草。",
        "dynasty": "宋",
        "collection_info": null
    },
    {
        "uuid": "882c9c557980c9407a90bce7e7a909c4",
        "title": "虞美人 西园曾为梅花醉",
        "author": "姜夔",
        "content": "西园曾为梅花醉。\n叶翦春云细。\n玉笙凉夜隔帘吹。\n卧看花梢摇动、一枝枝。\n娉娉袅袅教谁惜。\n空压纱巾侧。\n沈香亭北又青苔。\n唯有当时蝴蝶、自飞来。",
        "dynasty": "宋",
        "collection_info": null
    },
    {
        "uuid": "8321ec0c1710cd6f34952fe1e310ff0f",
        "title": "虞美人 摩挲紫盖峰头石",
        "author": "姜夔",
        "content": "摩挲紫盖峰头石。\n上瞰苍崖立。\n玉盘摇动半崖花。\n花树扶蔬、一半白云遮。\n盈盈相望无由摘。\n惆怅归来屐。\n而今仙迹杳难寻。\n那日青楼、曾见似花人。",
        "dynasty": "宋",
        "collection_info": null
    },
    {
        "uuid": "0d7899298cddac636808c16a1b38348c",
        "title": "忆王孙 冷红叶叶下塘秋",
        "author": "姜夔",
        "content": "冷红叶叶下塘秋。\n长与行云共一舟。\n零落江南不自由。\n两绸缪。\n料得吟鸾夜夜愁。",
        "dynasty": "宋",
        "collection_info": null
    },
    {
        "uuid": "78061ac6e7a6275c36072b03d043d732",
        "title": "少年游 双螺未合",
        "author": "姜夔",
        "content": "双螺未合，双蛾先敛，家在碧云西。\n别母情怀，随郎滋味，桃叶渡江时。\n扁舟载了，匆匆归去，今夜泊前溪。\n杨柳津头，梨花墙外，心事两人知。",
        "dynasty": "宋",
        "collection_info": null
    },
    {
        "uuid": "b823a177e556ea1d7d06b4c1b6c3db2f",
        "title": "鹧鸪天 京洛风流绝代人",
        "author": "姜夔",
        "content": "京洛风流绝代人。\n因何风絮落溪津。\n笼鞋浅出鸦头袜，知是凌波漂渺身。\n红乍笑，绿长嚬。\n与谁同度可怜春。\n鸳鸯独宿何曾惯，化作西楼一缕云。",
        "dynasty": "宋",
        "collection_info": null
    },
    {
        "uuid": "e8001c54279f918d4df8f5a00e1a9034",
        "title": "鹧鸪天 曾共君侯历聘来",
        "author": "姜夔",
        "content": "曾共君侯历聘来。\n去年今日踏莓苔。\n旌扬宅里疏疏磬。\n挂屩枫前草草杯。\n呼煮酒，摘青梅。\n今年官事莫徘徊。\n移家径入蓝田县，急急船头打鼓催。",
        "dynasty": "宋",
        "collection_info": null
    },
    {
        "uuid": "5221ce9e0865084593b58317787cf55f",
        "title": "鹧鸪天 柏绿椒红事事新",
        "author": "姜夔",
        "content": "柏绿椒红事事新。\n隔篱灯影贺年人。\n三茅钟动西窗晓，诗鬓无端又一春。\n慵对客，缓开门。\n梅花闲伴老来身。\n娇儿学作人间字，郁垒神荼写未真。",
        "dynasty": "宋",
        "collection_info": null
    },
    {
        "uuid": "d889e5227f22feb79dfdf274a2c36173",
        "title": "鹧鸪天 巷陌风光纵赏时",
        "author": "姜夔",
        "content": "巷陌风光纵赏时。\n笼纱未出马先嘶。\n白头居士无呵殿，只有乘肩小女随。\n花满市，月侵衣。\n少年情事老来悲。\n沙河塘上春寒浅，看了游人缓缓归。",
        "dynasty": "宋",
        "collection_info": null
    },
    {
        "uuid": "77685c92feb3ba638a94b79360ac7456",
        "title": "鹧鸪天 忆昨天街预赏时",
        "author": "姜夔",
        "content": "忆昨天街预赏时。\n柳悭梅小未教知。\n而今正是欢游夕，却怕春寒自掩扉。\n帘寂寂，月低低。\n旧情惟有绛都词。\n芙蓉影暗三更后，卧听邻娃笑语归。",
        "dynasty": "宋",
        "collection_info": null
    },
    {
        "uuid": "6ad3eef9c3e58d1ab24b1aac1d84a127",
        "title": "鹧鸪天 肥水东流无尽期",
        "author": "姜夔",
        "content": "肥水东流无尽期。\n当初不合种相思。\n梦中未比丹青见，暗里忽惊山鸟啼。\n春未绿，鬓先丝。\n人间别久不成悲。\n谁教岁岁红莲夜，两处沈吟各自知。",
        "dynasty": "宋",
        "collection_info": null
    },
    {
        "uuid": "892c841efa565541b9d91cc6adba3ad2",
        "title": "鹧鸪天 辇路珠帘两行垂",
        "author": "姜夔",
        "content": "辇路珠帘两行垂。\n千枝银烛舞僛僛。\n东风历历红楼下，谁识三生杜牧之。\n欢正好，夜何其。\n明朝春过小桃枝。\n鼓声渐远游人散，惆怅归来有月知。",
        "dynasty": "宋",
        "collection_info": null
    },
    {
        "uuid": "4907175bcadceb4fa8a12072ea4eb494",
        "title": "夜行船 略彴横溪人不度",
        "author": "姜夔",
        "content": "略彴横溪人不度。\n听流澌、佩环无数。\n屋角垂枝，船头生影，算唯有、春知处。\n回首江南天欲暮。\n折寒香、倩谁传语。\n玉笛无声，诗人有句，花休道、轻分付。",
        "dynasty": "宋",
        "collection_info": null
    },
    {
        "uuid": "238d1ad2fa33ce4eab0fda14cbb06a02",
        "title": "杏花天 绿丝低拂鸳鸯浦",
        "author": "姜夔",
        "content": "绿丝低拂鸳鸯浦。\n想桃叶、当时唤渡。\n又将愁眼与春风，待去。\n倚兰桡、更少驻。\n金陵路。\n莺吟燕舞。\n算潮水、知人最苦。\n满汀芳草不成归，日暮。\n更移舟、向甚处。",
        "dynasty": "宋",
        "collection_info": null
    },
    {
        "uuid": "685210fb808c173c7beb4fb677502396",
        "title": "醉吟商小品・小品 又正是春归",
        "author": "姜夔",
        "content": "又正是春归，细柳暗黄千缕。\n暮鸦啼处。\n梦逐金鞍去。\n一点芳心休诉。\n琵琶解语。",
        "dynasty": "宋",
        "collection_info": null
    },
    {
        "uuid": "fead0daa53adae134b850a2b29d54b2b",
        "title": "玉梅令 疏疏雪片",
        "author": "姜夔",
        "content": "疏疏雪片。\n散入溪南苑。\n春寒锁、旧家亭馆。\n有玉梅几树，背立怨东风，高花未吐，暗香已远。\n公来领略，梅花能劝。\n花长好、愿公更健。\n便揉春为酒，翦雪作新诗，拚一日、绕花千转。",
        "dynasty": "宋",
        "collection_info": null
    },
    {
        "uuid": "a8797c24dfc5d141bdbec29ea6166ed4",
        "title": "踏莎行 燕燕轻盈",
        "author": "姜夔",
        "content": "燕燕轻盈，莺莺娇软。\n分明又向华胥见。\n夜长争得薄情知，春初早被相思染。\n别后书辞，别时针线。\n离魂暗逐郎行远。\n淮南皓月冷千山，冥冥归去无人管。",
        "dynasty": "宋",
        "collection_info": null
    },
    {
        "uuid": "e98ab2da3294d1fbdbece8128f55cadf",
        "title": "诉衷情 石榴一树浸溪红",
        "author": "姜夔",
        "content": "石榴一树浸溪红。\n零落小桥东。\n五日凄凉心事，山雨打船篷。\n谙世味，楚人弓。\n莫忡忡。\n白头行客，不采苹花，孤负熏风。",
        "dynasty": "宋",
        "collection_info": null
    },
    {
        "uuid": "8cce851be52137973d0768b65115ae90",
        "title": "浣溪沙 着酒行行满袂风",
        "author": "姜夔",
        "content": "着酒行行满袂风。\n草枯霜鹘落晴空。\n销魂都在夕阳中。\n恨入四弦人欲老，梦寻千驿意难通。\n当时何似莫匆匆。",
        "dynasty": "宋",
        "collection_info": null
    },
    {
        "uuid": "55c52cde97eae1e67fd83540dcc5881a",
        "title": "浣溪沙 春点疏梅雨后枝",
        "author": "姜夔",
        "content": "春点疏梅雨后枝。\n翦灯心事峭寒时。\n市桥携手步迟迟。\n蜜炬来时人更好，玉笙吹彻夜何其。\n东风落靥不成归。",
        "dynasty": "宋",
        "collection_info": null
    },
    {
        "uuid": "673f0b0cf5942041d5214c5b641d4b7d",
        "title": "浣溪沙 钗燕笼云晚不忺",
        "author": "姜夔",
        "content": "钗燕笼云晚不忺。\n拟将裙带系郎船。\n别离滋味又今年。\n杨柳夜寒犹自舞，鸳鸯风急不成眠。\n些儿闲事莫萦牵。",
        "dynasty": "宋",
        "collection_info": null
    },
    {
        "uuid": "521eb0d7962fa73e463e3d4170abfcdc",
        "title": "浣溪沙 雁怯重云不肯啼",
        "author": "姜夔",
        "content": "雁怯重云不肯啼。\n画船愁过石塘西。\n打头风浪恶禁持。\n春浦渐生迎棹绿，小梅应长亚门枝。\n一年灯火要人归。",
        "dynasty": "宋",
        "collection_info": null
    },
    {
        "uuid": "a62a85d5eaf8169041e34c66584645dd",
        "title": "浣溪沙 花里春风未觉时",
        "author": "姜夔",
        "content": "花里春风未觉时。\n美人呵蕊缀横枝。\n隔帘飞过蜜蜂儿。\n书寄岭头封不到，影浮杯面误人吹。\n寂寥惟有夜寒知。",
        "dynasty": "宋",
        "collection_info": null
    },
    {
        "uuid": "fd1a9134ecdebab97acb3e9d26e434b9",
        "title": "浣溪沙 翦翦寒花小更垂",
        "author": "姜夔",
        "content": "翦翦寒花小更垂。\n阿琼愁里弄妆迟。\n东风烧烛夜深归。\n落蕊半黏钗上燕，露黄斜映鬓边犀。\n老夫无味已多时。",
        "dynasty": "宋",
        "collection_info": null
    },
    {
        "uuid": "771b6f26eb50cf4cca613a8c8adbc989",
        "title": "霓裳中序第一 亭皋正望极",
        "author": "姜夔",
        "content": "亭皋正望极。\n乱落江莲归未得。\n多病却无气力。\n况纨扇渐疏，罗衣初萦。\n流光过隙。\n叹杏梁、双燕如客。\n人何在，一帘淡月，仿佛照颜色。\n幽寂。\n乱蛩吟壁。\n动庾信、清愁似织。\n沈思年少浪迹。\n笛里关山，柳下坊陌。\n坠红无信息。\n漫暗水，涓涓溜碧。\n漂零久，而今何意，醉卧酒垆侧。",
        "dynasty": "宋",
        "collection_info": null
    },
    {
        "uuid": "862ace0365b10e01eff77683f6580c61",
        "title": "庆宫春・高阳台 双桨莼波",
        "author": "姜夔",
        "content": "双桨莼波，一蓑松雨，暮愁渐满空阔。\n呼我盟鸥，翩翩欲下，背人还过木末。\n那回归去，荡云雪、孤舟夜发。\n伤心重见，依约眉山，黛痕低压。\n采香径里春寒，老子婆娑，自歌谁答。\n垂虹西望，飘然引去，此兴平生难遏。\n酒醒波远，政凝想、明珰素袜。\n如今安在，唯有阑干，伴人一霎。",
        "dynasty": "宋",
        "collection_info": null
    },
    {
        "uuid": "3e44181d3300e338703d9acc5ffa2e98",
        "title": "齐天乐 庾郎先自吟愁赋",
        "author": "姜夔",
        "content": "庾郎先自吟愁赋。\n凄凄更闻私语。\n露湿铜铺，苔侵石井，都是曾听伊处。\n哀音似诉。\n正思妇无眠，起寻机杼。\n曲曲屏山，夜凉独自甚情绪。\n西窗又吹暗雨。\n为谁频断续，相和砧杵。\n候馆迎秋，离宫吊月，别有伤心无数。\n豳诗漫与。\n笑篱落呼灯，世间儿女。\n写入琴丝，一声声更苦。",
        "dynasty": "宋",
        "collection_info": null
    },
    {
        "uuid": "f0ade8babc12df1c929c0f3cc4e8692e",
        "title": "满江红 仙姥来时",
        "author": "姜夔",
        "content": "仙姥来时，正一望、千倾翠澜。\n旌旗共、乱云俱下，一依前山。\n命驾群龙金作轭，相从诸娣玉为冠。\n向夜深、风定悄无人，闻佩环。\n神奇处，君试看。\n奠淮右，诅江南。\n遣六丁雷电，别守东关。\n却笑英雄无好手，一篙春水走曹瞒。\n又怎知、人在小红楼，帘影间。",
        "dynasty": "宋",
        "collection_info": null
    },
    {
        "uuid": "be2b71726368a2f86759eed51ad9ac07",
        "title": "一萼红 古城阴",
        "author": "姜夔",
        "content": "古城阴。\n有官梅几许，红萼未宜簪。\n池面冰胶，墙腰雪老，云意还又沈沈。\n翠藤共、闲穿径竹，渐笑语、惊起卧沙禽。\n野老林泉，故王台榭，呼唤登临。\n南去北来何事，荡湘云楚水，目极伤心。\n朱户黏鸡，金盘簇燕，空叹时序侵寻。\n记曾共，西楼雅集，想垂杨、还袅万丝金。\n待得归鞍到时，只怕春深。",
        "dynasty": "宋",
        "collection_info": null
    },
    {
        "uuid": "a3ba6f42b85016ae786d9b9ba4260a49",
        "title": "念奴娇 闹红一舸",
        "author": "姜夔",
        "content": "闹红一舸，记来时、尝与鸳鸯为侣。\n三十六陂人未到，水佩风裳无数。\n翠叶吹凉，玉容销酒，更洒菰蒲雨。\n嫣然摇动，冷香飞上诗句。\n日暮。\n青盖亭亭，情人不见，争忍凌波去。\n只恐舞衣寒易落，愁入西风南浦。\n高柳垂阴，老鱼吹浪，留我花间住。\n田田多少，几回沙际归路。",
        "dynasty": "宋",
        "collection_info": null
    },
    {
        "uuid": "82de0f5284c99a78b2418adb1d34f878",
        "title": "念奴娇 楚山修竹",
        "author": "姜夔",
        "content": "楚山修竹，自娟娟、不受人间袢暑。\n我醉欲眠伊伴我，一枕凉生如许。\n象齿为材，花藤为面，终是无真趣。\n梅风吹溽，此君直恁清苦。\n须信下榻殷勤，け然成梦，梦与秋相遇。\n翠袖佳人来共看，漠漠风烟千亩。\n蕉叶窗纱，荷花池馆，别有留人处。\n此时归去，为君听尽秋雨。",
        "dynasty": "宋",
        "collection_info": null
    },
    {
        "uuid": "454e3e81abe25162f3436a544de7e53e",
        "title": "眉妩 看垂杨连苑",
        "author": "姜夔",
        "content": "看垂杨连苑，杜若侵沙，愁损未归眼。\n信马青楼去，重帘下，娉婷人妙飞燕。\n翠尊共款。\n听艳歌、郎意先感。\n便携手、月地云阶里，爱良夜微暖。\n无限。\n风流疏散。\n有暗藏弓履，偷寄香翰。\n明日闻津鼓，湘江上，催人还解春缆。\n乱红万点。\n怅断魂、烟水遥远。\n又争似相携，乘一舸、镇长见。",
        "dynasty": "宋",
        "collection_info": null
    },
    {
        "uuid": "a58382199f579564ee8106eb33767425",
        "title": "月下笛 与客携壶",
        "author": "姜夔",
        "content": "与客携壶，梅花过了，夜来风雨。\n幽禽自语。\n啄香心、度墙去。\n春衣都是柔荑翦，尚沾惹、残茸半缕。\n怅玉钿似扫，朱门深闭，再见无路。\n凝伫。\n曾游处。\n但系马垂杨，认郎鹦鹉。\n扬州梦觉，彩云飞过何许。\n多情须倩梁间燕，问吟袖、弓腰在否。\n怎知道，误了人，年少自恁虚度。",
        "dynasty": "宋",
        "collection_info": null
    },
    {
        "uuid": "872a0a7101c8b63cc5549a4e12bf82a9",
        "title": "清波引 冷云迷浦",
        "author": "姜夔",
        "content": "冷云迷浦。\n倩谁唤、玉妃起舞。\n岁华如许。\n野梅弄眉妩。\n屐齿印苍藓，渐为寻花来去。\n自随秋雁南来，望江国、渺何处。\n新诗漫与。\n好风景、长是暗度。\n故人知否。\n抱幽恨难语。\n何时共渔艇，莫负沧浪烟雨。\n况有清夜啼猿，怨人良苦。",
        "dynasty": "宋",
        "collection_info": null
    },
    {
        "uuid": "149bfeffb6cca6d37f3b59601af5c9c1",
        "title": "法曲献仙音 虚阁笼寒",
        "author": "姜夔",
        "content": "虚阁笼寒，小帘通月，暮色偏怜高处。\n树隔离宫，水平驰道，湖山尽入尊俎。\n奈楚客淹留久，砧声带愁去。\n屡回顾。\n过秋风、未成归计。\n谁念我、重见冷枫红舞。\n唤起淡妆人，问逋仙、今在何许。\n象笔鸾笺，甚而今、不道秀句。\n怕平生幽恨，化作沙边烟雨。",
        "dynasty": "宋",
        "collection_info": null
    },
    {
        "uuid": "f4b97508c56c25c25a89b019b12b1462",
        "title": "琵琶仙・自度曲 双桨来时",
        "author": "姜夔",
        "content": "双桨来时，有人似、旧曲桃根桃叶。\n歌扇轻约飞花，蛾眉正奇绝。\n春渐远、汀洲自绿，更添了、几声啼鴂。\n十里扬州，三生杜牧，前事休说。\n又还是、宫烛分烟，奈愁里、匆匆换时节。\n都把一襟芳思，与空阶榆荚。\n千万缕、藏鸦细柳，为玉尊、起舞回雪。\n想见西出阳关，故人初别。",
        "dynasty": "宋",
        "collection_info": null
    },
    {
        "uuid": "0c95bdd7fe6f15425dd7ad44805b707a",
        "title": "玲珑四犯 叠鼓夜寒",
        "author": "姜夔",
        "content": "叠鼓夜寒，垂灯春浅，匆匆时事如许。\n倦游欢意少，俯仰悲今古。\n江淹又吟恨赋。\n记当时、送君南浦。\n万里干坤，百年身世，唯有此情苦。\n扬州柳，垂官路。\n有轻盈换马，端正窥户。\n酒醒明月下，梦逐潮声去。\n文章信美知何用，漫赢得、天涯羁旅。\n教说与。\n春来要、寻花伴侣。",
        "dynasty": "宋",
        "collection_info": null
    },
    {
        "uuid": "d68891fbf93ed61a15e3538185413abc",
        "title": "侧犯 恨春易去",
        "author": "姜夔",
        "content": "恨春易去。\n甚春却向扬州住。\n微雨。\n正茧栗梢头弄诗句。\n红桥二十四，总是行云处。\n无语。\n渐半脱宫衣笑相顾。\n金壶细叶，千朵围歌舞。\n谁念我、鬓成丝，来此共尊俎。\n后日西园，绿阴无数。\n寂寞刘郎，自修花谱。",
        "dynasty": "宋",
        "collection_info": null
    },
    {
        "uuid": "195e49aabb76b7230ae22290badecbe9",
        "title": "水龙吟 夜深客子移舟处",
        "author": "姜夔",
        "content": "夜深客子移舟处，两两沙禽惊起。\n红衣入浆，青灯摇浪，微凉意思。\n把酒临风，不思归去，有如此水。\n况茂林游倦，长干望久，芳心事、箫声里。\n屈指归期尚未。\n鹊南飞、有人应喜。\n画栏桂子，留香小待，提携影底。\n我已情多，十年幽梦，略曾如此。\n甚谢郎、也恨飘零，解道月明千里。",
        "dynasty": "宋",
        "collection_info": null
    },
    {
        "uuid": "a6e11c2c86f333c06379928d027b64e1",
        "title": "探春慢 衰草愁烟",
        "author": "姜夔",
        "content": "衰草愁烟，乱鸦送日，风沙回旋平野。\n拂雪金鞭，欺寒茸帽，还记章台走马。\n谁念飘零久，漫赢得、幽怀难写。\n故人清沔相逢，小窗闲共情话。\n长恨离多会少，重访问竹西，珠泪盈把。\n雁碛波平，渔汀人散，老去不堪游冶。\n无奈苕溪月，又照我、扁舟东下。\n甚日归来，梅花零乱春夜。",
        "dynasty": "宋",
        "collection_info": null
    },
    {
        "uuid": "1dcd0b744d6966ef8fb3ef14d8933d02",
        "title": "八归 芳莲坠粉",
        "author": "姜夔",
        "content": "芳莲坠粉，蔬桐吹绿，庭院暗雨乍歇。\n无端抱影销魂处，还见筱墙萤暗，藓阶蛩切。\n送客重寻西去路，问水面、琵琶谁拨。\n最可惜、一片江山，总付与啼鴂。\n长恨相从未款，而今何事，又对西风离别。\n渚寒烟淡，棹移人远，缥缈行舟如叶。\n想文君望久，倚竹愁生步罗袜。\n归来后、翠尊双饮，下了珠帘，玲珑闲看月。",
        "dynasty": "宋",
        "collection_info": null
    },
    {
        "uuid": "d5fc74261708fa1c927b0870949c8420",
        "title": "解连环 玉鞭重倚",
        "author": "姜夔",
        "content": "玉鞭重倚。\n却沈吟未上，又萦离思。\n为大乔、能拨春风，小乔妙移筝，雁啼秋水。\n柳怯云松，更何必、十分梳洗。\n道郎携羽扇，那日隔帘，半面曾记。\n西窗夜凉雨霁。\n叹幽欢未足，何事轻弃。\n问后约、空指蔷薇，算如此溪山，甚时重至。\n水驿灯昏，又见在、曲屏近底。\n念唯有、夜来皓月，照伊自睡。",
        "dynasty": "宋",
        "collection_info": null
    },
    {
        "uuid": "cc9b4f5dcfb3173feb0224e2505de9d4",
        "title": "喜迁莺慢・喜迁莺 玉珂朱组",
        "author": "姜夔",
        "content": "玉珂朱组。\n又占了、道人林下真趣。\n窗户新成，青红犹润，双燕为君胥宇。\n秦淮贵人宅第，问谁记、六朝歌舞。\n总付与、在柳桥花馆，玲珑深处。\n居士。\n闲记取。\n高卧未成，且种松千树。\n觅句堂深，写经窗静，他日任听风雨。\n列仙更教谁做，一院双成俦侣。\n世间住。\n且休将鸡犬，云中飞去。",
        "dynasty": "宋",
        "collection_info": null
    },
    {
        "uuid": "be8321673edf8da23b01704cc299884a",
        "title": "摸鱼儿 向秋来、渐疏班扇",
        "author": "姜夔",
        "content": "向秋来、渐疏班扇，雨声时过金井。\n堂虚已放新凉入，湘竹最宜敧枕。\n闲记省。\n又还是、斜河旧约今再整。\n天风夜冷。\n自织锦人归，乘槎客去，此意有谁领。\n空赢得，今古三星炯炯。\n银波相望千顷。\n柳州老矣犹儿戏，瓜果为伊三请。\n云路回。\n漫说道、年年野鹊曾并影。\n无人与问。\n但浊酒相呼，疏帘自卷，微月照清饮。",
        "dynasty": "宋",
        "collection_info": null
    },
    {
        "uuid": "f7ecd6d6b5aba062799a9b61d9437248",
        "title": "扬州慢 淮左名都",
        "author": "姜夔",
        "content": "淮左名都，竹西佳处，解鞍少驻初程。\n过春风十里，尽荠麦青青。\n自胡马窥江去后，废池乔木，犹厌言兵。\n渐黄昏，清角吹寒，都在空城。\n杜郎俊赏，算而今，重到须惊。\n纵豆蔻词工，青楼梦好，难赋深情。\n二十四桥仍在，波心荡、冷月无声。\n念桥边红药，年年知为谁生。",
        "dynasty": "宋",
        "collection_info": null
    },
    {
        "uuid": "74f7196cc6ad7271f706407cb2d72a2c",
        "title": "长亭怨慢 渐吹尽、枝头香絮",
        "author": "姜夔",
        "content": "渐吹尽、枝头香絮。\n是处人家，绿深门户。\n远浦萦回，暮帆零乱向何许。\n阅人多矣，谁得似、长亭树。\n树若有情时，不会得、青青如此。\n日暮。\n望高城不见，只见乱山无数。\n韦郎去也，怎忘得、玉环分付。\n第一是、早早归来，怕红萼、无人为主。\n算空有并刀，难翦离愁千缕。",
        "dynasty": "宋",
        "collection_info": null
    },
    {
        "uuid": "9f1de51219be71d7587065ce10de2f96",
        "title": "淡黄柳 空城晓月",
        "author": "姜夔",
        "content": "空城晓月。\n吹入垂杨陌。\n马上单衣寒恻恻。\n看尽鹅黄嫩绿，都是江南旧相识。\n正岑寂。\n明朝又寒食。\n强携酒、小桥宅，怕梨花落尽成秋色。\n燕燕飞来，问春何在，唯有池塘自碧。",
        "dynasty": "宋",
        "collection_info": null
    },
    {
        "uuid": "2a1b2b29b02631178890e36b96711802",
        "title": "石湖仙 松江烟浦",
        "author": "姜夔",
        "content": "松江烟浦。\n是千古三高，游衍佳处。\n须信石湖仙，似鸱夷、翩然引去。\n浮云安在，我自爱、绿香红舞。\n容与。\n看世间、几度今古。\n卢沟旧曾驻马，为黄花、闲吟秀句。\n见说胡儿，也学纶巾敧雨。\n玉友金蕉，玉人金缕。\n缓移筝柱。\n闲好语。\n明年定在槐府。",
        "dynasty": "宋",
        "collection_info": null
    },
    {
        "uuid": "b4103bac93b2ecea8510fcf2d13a9a9e",
        "title": "暗香 旧时月色",
        "author": "姜夔",
        "content": "旧时月色。\n算几番照我，梅边吹笛。\n唤起玉人，不管清寒与攀摘。\n何逊而今渐老，都忘却、春风词笔。\n但怪得、竹外疏花，香冷入瑶席。\n江国。\n正寂寂。\n叹寄与路遥，夜雪初积。\n翠尊易泣。\n红萼无言耿相忆。\n长记曾携手处，千树压、西湖寒碧。\n又片片、吹尽也，几时见得。",
        "dynasty": "宋",
        "collection_info": null
    },
    {
        "uuid": "c36742f68a934568824b952899cb3c58",
        "title": "疏影 苔枝缀玉",
        "author": "姜夔",
        "content": "苔枝缀玉。\n有翠禽小小，枝上同宿。\n客里相逢，篱角黄昏，无言自倚修竹。\n昭君不惯胡沙远，但暗忆、江南江北。\n想佩环、月夜归来，化作此花幽独。\n犹记深宫旧事，那人正睡里，飞近蛾绿。\n莫似春风，不管盈盈，早与安排金屋。\n还教一片随波去，又却怨、玉龙哀曲。\n等恁时、重觅幽香，已入小窗横幅。",
        "dynasty": "宋",
        "collection_info": null
    },
    {
        "uuid": "850f369f87a29f6040ca2008a6266b2e",
        "title": "惜红衣 簟枕邀凉",
        "author": "姜夔",
        "content": "簟枕邀凉，琴书换日，睡馀无力。\n细洒冰泉，并刀破甘碧。\n墙头唤酒，谁问讯、城南诗客。\n岑寂。\n高柳晚蝉，说西风消息。\n虹粱水陌。\n鱼浪吹香，红衣半狼藉。\n维舟试望故国。\n眇天北。\n可惜渚边沙外，不共美人游历。\n问甚时同赋，三十六陂秋色。",
        "dynasty": "宋",
        "collection_info": null
    },
    {
        "uuid": "32dee2044786c338900cc9a730afaad6",
        "title": "角招 为春瘦",
        "author": "姜夔",
        "content": "为春瘦。\n何堪更绕西湖，尽是垂柳。\n自看烟外岫。\n记得与君，湖上携手。\n君归未久。\n早乱落、香红千亩。\n一叶凌波缥缈，过三十六离宫，遣游人回首。\n犹有。\n画船障袖。\n青楼倚扇，相映人争秀。\n翠翘光欲溜。\n爱着宫黄，而今时候。\n伤春似旧。\n荡一点、春心如酒。\n写入吴丝自奏。\n问谁识，曲中心、花前友。",
        "dynasty": "宋",
        "collection_info": null
    },
    {
        "uuid": "49f70f675c784f37102e19525b30f32d",
        "title": "征招 潮回却过西陵浦",
        "author": "姜夔",
        "content": "潮回却过西陵浦，扁舟仅容居士。\n去得几何时，黍离离如此。\n客途今倦矣。\n漫赢得、一襟诗思。\n记忆江南，落帆沙际，此行还是。\n迤逦。\n剡中山，重相见、依依故人情味。\n似怨不来游，拥愁鬟十二。\n一丘聊复尔。\n也孤负、幼舆高志。\n水葓晚，漠漠摇烟，奈未成归计。",
        "dynasty": "宋",
        "collection_info": null
    },
    {
        "uuid": "d6e0d473137a2ab2ca1210c36be1deae",
        "title": "秋宵吟 古帘空",
        "author": "姜夔",
        "content": "古帘空，坠月皎。\n坐久西窗人悄。\n蛩吟苦，渐漏水丁丁，箭壶催晓。\n引凉飔、动翠葆。\n露脚斜飞云表。\n因嗟念，似去国情怀，暮帆烟草。\n带眼销磨，为近日、愁多顿老。\n卫娘何在，宋玉归来，两地暗萦绕。\n摇落江枫早。\n嫩约无凭，幽梦又杳。\n但盈盈、泪洒单衣，今夕何夕恨未了。",
        "dynasty": "宋",
        "collection_info": null
    },
    {
        "uuid": "00dd0766faacc03e37c04822ae59e385",
        "title": "凄凉犯 绿杨巷陌",
        "author": "姜夔",
        "content": "绿杨巷陌。\n秋风起、边城一片离索。\n马嘶渐远，人归甚处，戍楼吹角。\n情怀正恶。\n更衰草寒烟淡薄。\n似当时、将军部曲，迤逦度沙漠。\n追念西湖上，小舫携歌，晚花行乐。\n旧游在否，想如今、翠凋红落。\n漫写羊裙，等新雁来时系着。\n怕匆匆、不肯寄与，误后约。",
        "dynasty": "宋",
        "collection_info": null
    },
    {
        "uuid": "488a2d5e62987315ac0bbd0fa39d96d8",
        "title": "翠楼吟 月冷龙沙",
        "author": "姜夔",
        "content": "月冷龙沙，尘轻虎落，今年汉酺初赐。\n新翻胡部曲，听毡幕、元戎歌吹。\n层楼高峙。\n看栏曲萦红，檐牙飞翠。\n人姝丽。\n粉香吹下，夜寒风细。\n此地。\n宜有词仙，拥素云黄鹤，与君游戏。\n玉梯凝望久，叹芳草、萋萋千里。\n天涯情味。\n仗酒袯清愁，花销英气。\n西山外。\n晚来还卷，一帘秋霁。",
        "dynasty": "宋",
        "collection_info": null
    },
    {
        "uuid": "0e120e8501049fce5c5870b0f780ed37",
        "title": "湘月・念奴娇 五湖旧约",
        "author": "姜夔",
        "content": "五湖旧约，问经年底事，长负清景。\n暝入西山，渐唤我、一叶夷犹乘兴。\n倦网都收，归禽时度，月上汀州冷。\n中流容与，画桡不点清镜。\n谁解唤起湘灵，烟鬟雾鬓，理哀弦鸿阵。\n玉麈谈玄，叹坐客、多少风流名胜。\n暗柳萧萧，飞星冉冉，夜久知秋信。\n鲈鱼应好，旧家乐事谁省。",
        "dynasty": "宋",
        "collection_info": null
    },
    {
        "uuid": "149c5a7761d1e62d773d1d069373b312",
        "title": "小重山令・小重山 寒食飞红满帝城",
        "author": "姜夔",
        "content": "寒食飞红满帝城。\n慈乌相对立，柳青青。\n玉阶端笏细陈情。\n天恩许，春尽可还京。\n鹊报倚门人。\n安舆扶上了，更亲擎。\n看花携乐缓行程。\n争迎处，堂下拜公卿。",
        "dynasty": "宋",
        "collection_info": null
    },
    {
        "uuid": "e37ad54c6a17452d0f8111675768f026",
        "title": "念奴娇 昔游未远",
        "author": "姜夔",
        "content": "昔游未远，记湘皋闻瑟，沣浦捐褋。\n因觅孤山林处士，来踏梅根残雪。\n獠女供花，伧儿行酒，卧看青门辙。\n一丘吾老，可怜情事空切。\n曾见海作桑田，仙人云表，笑汝真痴绝。\n说与依依王谢燕，应有凉风时节。\n越只青山，吴惟芳草，万古皆沈灭。\n绕枝三匝，白头歌尽明月。",
        "dynasty": "宋",
        "collection_info": null
    },
    {
        "uuid": "d5fcef1eeb6163c568613d2deb8124d8",
        "title": "卜算子 江左咏梅人",
        "author": "姜夔",
        "content": "江左咏梅人，梦绕青青路。\n因向凌风台下看，心事还将与。\n忆别庾郎时，又过林逋处。\n万古西湖寂寞春，惆怅谁能赋。",
        "dynasty": "宋",
        "collection_info": null
    },
    {
        "uuid": "8a61bcce6fe5fc880a028fbfe4492b40",
        "title": "卜算子 月上海云沈",
        "author": "姜夔",
        "content": "月上海云沈，鸥去吴波回。\n行过西泠有一枝，竹暗人家静。\n又见水沈亭，举目悲风景。\n花下铺毡把一杯，缓饮春风影。",
        "dynasty": "宋",
        "collection_info": null
    },
    {
        "uuid": "f5cdffd87f98f0a53ff5994d91a268f2",
        "title": "卜算子 藓干石斜妨",
        "author": "姜夔",
        "content": "藓干石斜妨，玉蕊松低覆。\n日暮冥冥一见来，略比年时瘦。\n凉观酒初醒，竹阁吟才就。\n犹恨幽香作许悭，小迟春心透。",
        "dynasty": "宋",
        "collection_info": null
    },
    {
        "uuid": "e2fb1b72677ca42fbd228dff07d5fecb",
        "title": "卜算子 家在马城西",
        "author": "姜夔",
        "content": "家在马城西，今赋梅屏雪。\n梅雪相兼不见花，月影玲珑彻。\n前度带愁看，一饷和愁折。\n若使逋仙及见之，定自成愁绝。",
        "dynasty": "宋",
        "collection_info": null
    },
    {
        "uuid": "435cf34122d3e4e62ea985519ed4165d",
        "title": "卜算子 摘蕊暝禽飞",
        "author": "姜夔",
        "content": "摘蕊暝禽飞，倚树悬冰落。\n下竺桥边浅立时，香已漂流却。\n空径晚烟平，古寺春寒恶。\n老子寻花第一番，常恐吴儿觉。",
        "dynasty": "宋",
        "collection_info": null
    },
    {
        "uuid": "d3a9d4a0221a8f2a2c28de5368da0775",
        "title": "卜算子 绿萼更横枝",
        "author": "姜夔",
        "content": "绿萼更横枝，多少梅花样。\n惆怅西村一坞春，开遍无人赏。\n细草藉金舆，岁岁长吟想。\n枝上么禽一两声，犹似宫娥唱。",
        "dynasty": "宋",
        "collection_info": null
    },
    {
        "uuid": "5ddfbdb74f817c2fb1b45ec2179bf4a2",
        "title": "卜算子 象笔带香题",
        "author": "姜夔",
        "content": "象笔带香题，龙笛吟春咽。\n杨柳娇痴未觉愁，花管人离别。\n路出古昌源，石瘦冰霜洁。\n折得青须碧藓花，持向人间说。",
        "dynasty": "宋",
        "collection_info": null
    },
    {
        "uuid": "f4ef0855003de0dd42f2e00ec62b25a3",
        "title": "卜算子 御苑接湖波",
        "author": "姜夔",
        "content": "御苑接湖波，松下春风细。\n云绿峨峨玉万枝，别有仙风味。\n长信昨来看，忆共东皇醉。\n此树婆娑一惘然，苔藓生春意。",
        "dynasty": "宋",
        "collection_info": null
    },
    {
        "uuid": "46f4e65ad64320ca3239448f0acb7e30",
        "title": "洞仙歌 花中惯识",
        "author": "姜夔",
        "content": "花中惯识，压架玲珑雪。\n乍见缃蕤间琅叶。\n恨春风将了，染额人归，留得个、袅袅垂香带月。\n鹅儿真似酒，我爱幽芳，远比酴醿又娇绝。\n自种古松根，待看黄龙，乱飞上、苍髯五鬣。\n更老仙、添与笔端春，敢唤起桃花，问谁优劣。",
        "dynasty": "宋",
        "collection_info": null
    },
    {
        "uuid": "0bda4b6757d11ab08b504bdd903160a8",
        "title": "蓦山溪 青青官柳",
        "author": "姜夔",
        "content": "青青官柳，飞过双双燕。\n楼上对春寒，卷珠帘、瞥然一见。\n如今春去，香絮乱因风，沾径草，惹墙花，一一教谁管。\n阳关去也，方表人肠断。\n几度拂行轩，念衣冠、尊前易散。\n翠眉织锦，红叶浪题诗。\n烟渡口，水亭边，长是心先乱。",
        "dynasty": "宋",
        "collection_info": null
    },
    {
        "uuid": "a917647fb920d4f3439cc3c928cb0c97",
        "title": "永遇乐 我与先生",
        "author": "姜夔",
        "content": "我与先生，夙期已久，人间无此。\n不学杨郎，南山种豆，十一征微利。\n云霄直上，诸公衮衮，乃作道边苦李。\n五千言，老来受用，肯教造物儿戏。\n东冈记得，同来胥宇，岁月几时难计。\n柳老悲桓，松高对阮。\n未办为邻地。\n长干白下，青楼朱阁，往往梦中槐蚁。\n却不如、洼尊放满，老夫未醉。",
        "dynasty": "宋",
        "collection_info": null
    },
    {
        "uuid": "d64f5c49d3fbc02e8b5ad70145b91226",
        "title": "虞美人 阑干表立苍龙背",
        "author": "姜夔",
        "content": "阑干表立苍龙背。\n三面巉天翠。\n东游才上小蓬莱。\n不见此楼烟雨、未应回。\n而今指点来时路。\n却是冥蒙处。\n老仙鹤驭几时归。\n未必山川城郭、是耶非。",
        "dynasty": "宋",
        "collection_info": null
    },
    {
        "uuid": "30b3be9fed4ce629b8354c377f3d082e",
        "title": "永遇乐 云隔迷楼",
        "author": "姜夔",
        "content": "云隔迷楼，苔封很石，人向何处。\n数骑秋烟，一篙寒汐，千古空来去。\n使君心在，苍厓绿嶂，苦被北门留住。\n有尊中酒差可饮，大旗尽绣熊虎。\n前身诸葛，来游此地，数语便酬三顾。\n楼外冥冥，江皋隐隐，认得征西路。\n中原生聚，神京耆老，南望长淮金鼓。\n问当时、依依种柳，至今在否。",
        "dynasty": "宋",
        "collection_info": null
    },
    {
        "uuid": "f11ef0ec399deec89280e57ff706f8b3",
        "title": "水调歌头 日落爱山紫",
        "author": "姜夔",
        "content": "日落爱山紫，沙涨省潮回。\n平生梦犹不到，一叶眇西来。\n欲讯桑田成海，人世了无知者，鱼鸟两相推。\n天外玉笙杳，子晋只空台。\n倚阑干，二三子，总仙才。\n尔歌远游章句，云气入吾杯。\n不问王郎五马，颇忆谢生双屐，处处长青苔。\n东望赤城近，吾兴亦悠哉。",
        "dynasty": "宋",
        "collection_info": null
    },
    {
        "uuid": "47dd83860b5058330d98aa057966cd1d",
        "title": "汉宫春 云曰归欤",
        "author": "姜夔",
        "content": "云曰归欤。\n纵垂天曳曳，终反衡庐。\n扬州十年一梦，俯仰差殊。\n秦碑越殿，悔旧游、作计全疏。\n分付与、高怀老尹，管弦丝竹宁无。\n知公爱山入剡，若南寻李白，问讯何如。\n年年雁飞波上，愁亦关予。\n临皋领客，向月边、携酒携鲈。\n今但借、秋风一榻，公歌我亦能书。",
        "dynasty": "宋",
        "collection_info": null
    },
    {
        "uuid": "294b850b481ffb9eb589654a1b855f01",
        "title": "汉宫春 一顾倾吴",
        "author": "姜夔",
        "content": "一顾倾吴。\n苎萝人不见，烟杳重湖。\n当时事如对弈，此亦天乎。\n大夫仙去，笑人间、千古须臾。\n有倦客、扁舟夜泛，犹疑水鸟相呼。\n秦山对楼自绿，怕越王故垒，时下樵苏。\n只今倚阑一笑，然则非欤。\n小丛解唱，倩松风、为我吹竽。\n更坐待、千岩月落，城头眇眇啼鸟。",
        "dynasty": "宋",
        "collection_info": null
    },
    {
        "uuid": "4544f9de2ee7ec161d0354f4bbfc0e22",
        "title": "点绛唇 祝寿筵开",
        "author": "姜夔",
        "content": "祝寿筵开，画堂深映花如绣。\n瑞烟喷兽。\n帘幕香风透。\n一点台星，化作人间秀。\n韶音奏。\n两行红袖。\n齐劝长生酒。",
        "dynasty": "宋",
        "collection_info": null
    },
    {
        "uuid": "779c0946e45af8ddd3d699f4a0fc8572",
        "title": "越女镜心・法曲献仙音 风竹吹香",
        "author": "姜夔",
        "content": "风竹吹香，水枫鸣绿，睡觉凉生金缕。\n镜底同心，枕前双玉，相看转伤幽素。\n傍绮阁、轻阴度。\n飞来鉴湖雨。\n近重午。\n燎银篝、暗熏溽暑。\n罗扇小、空写数行怨苦。\n纤手结芳兰，且休歌、九辩怀楚。\n故国情多，对溪山、都是离绪。\n但一川烟苇，恨满西陵归路。",
        "dynasty": "宋",
        "collection_info": null
    },
    {
        "uuid": "8cba1fda018ba2d39341f0f749b0edd4",
        "title": "月上海棠 红妆艳色",
        "author": "姜夔",
        "content": "红妆艳色，照浣花溪影，绝代姝丽。\n弄轻风、摇荡满林罗绮。\n自然富贵天姿，都不比、等闲桃李。\n帘栊静悄，月上正贪春睡。\n长记初开日，逞妖丽、如与人面争媚。\n过韶光一瞬，便成流水。\n对此日叹浮华，惜芳菲、易成憔悴。\n留无计。\n惟有花边尽醉。",
        "dynasty": "宋",
        "collection_info": null
    },
    {
        "uuid": "304f3bcc0584e920cf13badebbd7f432",
        "title": "庆宫春・高阳台 双桨莼波",
        "author": "姜夔",
        "content": "双桨莼波，一蓑松雨，暮愁渐满空阔。\n呼我盟鸥，翩翩欲下，背人还过木末。\n那回归去，荡云雪、孤舟夜发。\n伤心重见，依约眉山，黛痕低压。\n采香径里春寒，老子婆娑，自歌谁答。\n垂虹西望，飘然引去，此兴平生难遏。\n酒醒波远，政凝想、明素袜。\n如今安在，唯有阑干，伴人一霎。",
        "dynasty": "宋",
        "collection_info": null
    },
    {
        "uuid": "1ede5cf33292ff06b1223108b630a106",
        "title": "琵琶仙・自度曲 双桨来时",
        "author": "姜夔",
        "content": "双桨来时，有人似、旧曲桃根桃叶。\n歌扇轻约飞花，蛾眉正奇绝。\n春渐远、汀洲自绿，更添了、几声啼。\n十里扬州，三生杜牧，前事休说。\n又还是、宫烛分烟，奈愁里、匆匆换时节。\n都把一襟芳思，与空阶榆荚。\n千万缕、藏鸦细柳，为玉尊、起舞回雪。\n想见西出阳关，故人初别。",
        "dynasty": "宋",
        "collection_info": null
    },
    {
        "uuid": "e2907b5c8ef03b7d595eef8e2f88cb84",
        "title": "八归 芳莲坠粉",
        "author": "姜夔",
        "content": "芳莲坠粉，蔬桐吹绿，庭院暗雨乍歇。\n无端抱影销魂处，还见筱墙萤暗，藓阶蛩切。\n送客重寻西去路，问水面、琵琶谁拨。\n最可惜、一片江山，总付与啼。\n长恨相从未款，而今何事，又对西风离别。\n渚寒烟淡，棹移人远，缥缈行舟如叶。\n想文君望久，倚竹愁生步罗袜。\n归来后、翠尊双饮，下了珠帘，玲珑闲看月。",
        "dynasty": "宋",
        "collection_info": null
    },
    {
        "uuid": "6d0a6543d2c8c5aa3af97cce5709a544",
        "title": "翠楼吟 月冷龙沙",
        "author": "姜夔",
        "content": "月冷龙沙，尘轻虎落，今年汉初赐。\n新翻胡部曲，听毡幕、元戎歌吹。\n层楼高峙。\n看栏曲萦红，檐牙飞翠。\n人姝丽。\n粉香吹下，夜寒风细。\n此地。\n宜有词仙，拥素云黄鹤，与君游戏。\n玉梯凝望久，叹芳草、萋萋千里。\n天涯情味。\n仗酒清愁，花销英气。\n西山外。\n晚来还卷，一帘秋霁。",
        "dynasty": "宋",
        "collection_info": null
    },
    {
        "uuid": "6b52a521c69b6e3b57b4110702b628db",
        "title": "以长歌意无极好为老夫听为韵奉别沔鄂亲友  其一",
        "author": "姜夔",
        "content": "滔滔沔鄂留，有腼三宿桑。\n持钵了白日，事贱丸蛣蜣。\n念当去石友，烟席凌江湘。\n为君试歌商，歌短意则长。",
        "dynasty": "宋",
        "collection_info": null
    },
    {
        "uuid": "dcbb62f933ca64da5ec9ae5f61538183",
        "title": "以长歌意无极好为老夫听为韵奉别沔鄂亲友  其二",
        "author": "姜夔",
        "content": "佳人鲁山下，日弄清汉波。\n促絃调宝瑟，哀思感人多。\n咬哇秦缶击，冷落郢客歌。\n知音良不易，如此粲者何。",
        "dynasty": "宋",
        "collection_info": null
    },
    {
        "uuid": "7199e6577127d2f897e80ca18d4dedc7",
        "title": "以长歌意无极好为老夫听为韵奉别沔鄂亲友  其三",
        "author": "姜夔",
        "content": "英英白龙孙，眉目古人气。\n拮据营数椽，下帘草生砌。\n文章作径庭，功用见造次。\n无庸垂罄嗟，遗安鹿门意。",
        "dynasty": "宋",
        "collection_info": null
    },
    {
        "uuid": "5f9ef45f3994ceeb36ceb9793f98e4d8",
        "title": "以长歌意无极好为老夫听为韵奉别沔鄂亲友  其四",
        "author": "姜夔",
        "content": "诗人辛国士，句法似阿驹。\n别墅沧浪曲，绿阴禽鸟呼。\n颇参金粟眼，渐造文字无。\n儿辈例学语，屋壁祝蒲卢。",
        "dynasty": "宋",
        "collection_info": null
    },
    {
        "uuid": "33a1e00f22fe7022466035cee96102ea",
        "title": "以长歌意无极好为老夫听为韵奉别沔鄂亲友  其五",
        "author": "姜夔",
        "content": "山阴千载人，挥洒照八极。\n只今定武刻，犹带龙虎笔。\n单侯出机杼，岂自剑舞得。\n余波入竹石，绝叹咄咄逼。",
        "dynasty": "宋",
        "collection_info": null
    },
    {
        "uuid": "c31df6b2ecb20acc4477d0e5a7d45c0a",
        "title": "以长歌意无极好为老夫听为韵奉别沔鄂亲友  其六",
        "author": "姜夔",
        "content": "异时之罘君，在涅守曰颢。\n黄钟欠牛铎，淋漓弔遗稿。\n有子殊可人，特未见此老。\n客来请论文，但道曲肱好。",
        "dynasty": "宋",
        "collection_info": null
    },
    {
        "uuid": "9139e5b4d897f144beba4c9c462ab133",
        "title": "以长歌意无极好为老夫听为韵奉别沔鄂亲友  其七",
        "author": "姜夔",
        "content": "中郎逝千霜，曲高復谁为。\n庞翁趣无絃，郑伯功斲鼻。\n春风桃花溪，寒渌绕苍翠。\n何当从两君，放浪讨幽事。",
        "dynasty": "宋",
        "collection_info": null
    },
    {
        "uuid": "e261f2d1a36b26df238f2ab07508473f",
        "title": "以长歌意无极好为老夫听为韵奉别沔鄂亲友  其八",
        "author": "姜夔",
        "content": "宦达羞故妻，贱贫厌丘嫂。\n上书云雨迥，还舍笋蕨老。\n江皋鉏带经，决计恨不早。\n士无五羖皮，没世抱枯槁。",
        "dynasty": "宋",
        "collection_info": null
    },
    {
        "uuid": "4397a0b76a2668373b41baa97c99a9a1",
        "title": "以长歌意无极好为老夫听为韵奉别沔鄂亲友  其九",
        "author": "姜夔",
        "content": "伐木响虚牝，我愿友褐夫。\n九关呀虎豹，何时内高袪。\n黄鹄眇云树，鹦鹉澹烟芜。\n倚杖得清赏，洗心观本初。",
        "dynasty": "宋",
        "collection_info": null
    },
    {
        "uuid": "b56eba1202600fdf57d87dcb45c16f29",
        "title": "以长歌意无极好为老夫听为韵奉别沔鄂亲友  其一○",
        "author": "姜夔",
        "content": "孤鸿度关山，风霜摧翅瓴。\n影低白云莫，哀噭那忍听。\n士生有如此，储粟不满瓶。\n着书穷愁滨，可续离骚经。",
        "dynasty": "宋",
        "collection_info": null
    },
    {
        "uuid": "24dd9162400e880fcc515467f03e1e72",
        "title": "过湘阴寄千岩",
        "author": "姜夔",
        "content": "眇眇临风思美人，荻花枫叶带离声。\n夜深吹笛移船去，三十六湾秋月明。",
        "dynasty": "宋",
        "collection_info": null
    },
    {
        "uuid": "6b28f083d251dcaff0c8a708705fb5bf",
        "title": "雁图",
        "author": "姜夔",
        "content": "万里晴沙夕照西，此心唯有断云知。\n年年数尽秋风字，想见江南摇落时。",
        "dynasty": "宋",
        "collection_info": null
    },
    {
        "uuid": "4bff4561e0636bac8c266ff417cd53ea",
        "title": "赤松图",
        "author": "姜夔",
        "content": "山东隆准公，未语心已解。\n按剑堂下人，成事汝应退。\n非无带砺约，政尔有恩害。\n平生三寸舌，松间漱寒濑。",
        "dynasty": "宋",
        "collection_info": null
    },
    {
        "uuid": "da6a953b81c76cd9856d1db5a8f88bb8",
        "title": "送朝天续集归诚斋时在金陵",
        "author": "姜夔",
        "content": "翰墨场中老斲轮，真能一笔扫千军。\n年年花月无闲日，处处山川怕见君。\n箭在的中非尔力，风行水上自成文。\n先生只可三千首，回施江东日暮云。",
        "dynasty": "宋",
        "collection_info": null
    },
    {
        "uuid": "86f6db5f7801f1f0dfc4f75833f1dc34",
        "title": "送王孟玉归山阴",
        "author": "姜夔",
        "content": "淮南雪落云绕戍，王郎鸣鞭猎狐兔。\n问君本是山阴人，何不扁舟剡溪去。\n人生乐事将无同，知君此心如太空。\n只今去踏龙尾道，也似寒江蓑笠翁。\n鑑湖一曲荷花浦，君不归来花有语。\n旧宅应添竹几竿，到家不觉秋如许。\n十年雪裏看淮南，聚米能作淮南山。\n筹边妙处须急吐，政自不容修竹间。\n人道长江无六月，日光正射青芦叶。\n何以赠君濯炎热，雪即是诗诗是雪。",
        "dynasty": "宋",
        "collection_info": null
    },
    {
        "uuid": "49f668398ad32becc3bd5f9668756c8f",
        "title": "除夜自石湖归苕溪  其一",
        "author": "姜夔",
        "content": "细草穿沙雪半销，吴宫烟冷水迢迢。\n梅花竹裏无人见，一夜吹香过石桥。",
        "dynasty": "宋",
        "collection_info": null
    },
    {
        "uuid": "d9702e109947098416ba6439024650d3",
        "title": "除夜自石湖归苕溪  其二",
        "author": "姜夔",
        "content": "美人台上昔欢娱，今日空台望五湖。\n残雪未融青草死，苦无麋鹿过姑苏。",
        "dynasty": "宋",
        "collection_info": null
    },
    {
        "uuid": "d90eee0008ba48495f8a6326fc777a73",
        "title": "除夜自石湖归苕溪  其三",
        "author": "姜夔",
        "content": "黄帽传呼睡不成，投篙细细激流冰。\n分明旧泊江南岸，舟尾春风飐客灯。",
        "dynasty": "宋",
        "collection_info": null
    },
    {
        "uuid": "99ac9cbabbed32d57edebbfe31664c97",
        "title": "除夜自石湖归苕溪  其四",
        "author": "姜夔",
        "content": "千门列炬散林鸦，儿女相思未到家。\n应是不眠非守岁，小窗春意入灯花。",
        "dynasty": "宋",
        "collection_info": null
    },
    {
        "uuid": "0e3e94d3c6e0b0c71b6401817d569a86",
        "title": "除夜自石湖归苕溪  其五",
        "author": "姜夔",
        "content": "三生定自陆天随，又向吴松作客归。\n已拚新年舟上过，倩人和雪洗征衣。",
        "dynasty": "宋",
        "collection_info": null
    },
    {
        "uuid": "827a82933e44865da4072e10bfeb1b3c",
        "title": "除夜自石湖归苕溪  其六",
        "author": "姜夔",
        "content": "沙尾风回一棹寒，椒花今夕不登盘。\n百年草草都如此，自琢春词剪烛看。",
        "dynasty": "宋",
        "collection_info": null
    },
    {
        "uuid": "7ab98a8b3d2561c3d99936a43a0118bc",
        "title": "除夜自石湖归苕溪  其七",
        "author": "姜夔",
        "content": "笠泽茫茫雁影微，玉峰重迭护云衣。\n长桥寂寞春寒夜，只有诗人一舸归。",
        "dynasty": "宋",
        "collection_info": null
    },
    {
        "uuid": "f679728667e6d5139d4516236ae9aa12",
        "title": "除夜自石湖归苕溪  其八",
        "author": "姜夔",
        "content": "桑间篝火却宜蚕，风土相传我未谙。\n但得明年少行役，只裁白纻作春衫。",
        "dynasty": "宋",
        "collection_info": null
    },
    {
        "uuid": "0445dd1403fd317c911b2616b2fbf5f0",
        "title": "除夜自石湖归苕溪  其九",
        "author": "姜夔",
        "content": "少小知名翰墨场，十年心事只凄凉。\n旧时曾作梅花赋，研墨于今亦自香。",
        "dynasty": "宋",
        "collection_info": null
    },
    {
        "uuid": "ba58840a10857ecbb4fb1ca13a61f85c",
        "title": "除夜自石湖归苕溪  其一○",
        "author": "姜夔",
        "content": "环玦随波冷未销，古苔留雪卧墙腰。\n谁家玉笛吹春怨，看见鹅黄上柳条。",
        "dynasty": "宋",
        "collection_info": null
    },
    {
        "uuid": "ae62cfbbc74b93e7456adeaf40925a61",
        "title": "悼石湖三首  其一",
        "author": "姜夔",
        "content": "身退诗仍健，官高病已侵。\n江山平日眼，花鸟暮年心。\n九转终无助，三高竟欲寻。\n尚留巾垫角，胡虏有知音。",
        "dynasty": "宋",
        "collection_info": null
    },
    {
        "uuid": "0edcaa707f21582cc256f8c169f5e3ef",
        "title": "悼石湖三首  其二",
        "author": "姜夔",
        "content": "未作龙蛇梦，惊闻露电身。\n百年无此老，千首属何人。\n安得公长健，那知事转新。\n酸风忧国泪，高冢卧麒麟。",
        "dynasty": "宋",
        "collection_info": null
    },
    {
        "uuid": "14a34d17db1567a5795f395bf94af38f",
        "title": "悼石湖三首  其三",
        "author": "姜夔",
        "content": "未定情钟痛，何堪更悼亡。\n遣书知伏枕，来吊只空堂。\n雪裏评诗句，梅边按乐章。\n沉思酒杯落，天阔意茫茫。",
        "dynasty": "宋",
        "collection_info": null
    },
    {
        "uuid": "f93796a9e27dda9177a281ca83067b40",
        "title": "临安旅邸答苏虞叟",
        "author": "姜夔",
        "content": "垂杨风雨小楼寒，宋玉秋词不忍看。\n万里青山无处隠，可怜投老客长安。",
        "dynasty": "宋",
        "collection_info": null
    },
    {
        "uuid": "9e6472660077c921f383b742c217b5cd",
        "title": "张平甫哀挽",
        "author": "姜夔",
        "content": "将军家世出臞儒，合上青云作计疎。\n吴下宅成花未种，湖边地吉草新锄。\n空嗟过隙催人世，頼有提孩读父书。\n它日石羊芳草路，弟兄来此一沾裾。",
        "dynasty": "宋",
        "collection_info": null
    },
    {
        "uuid": "71c7a54247aac40e79e1309c1adac05f",
        "title": "题华亭钱参园池",
        "author": "姜夔",
        "content": "花裏藏仙宅，帘边驻客舟。\n浦涵沧海润，云接洞庭秋。\n草木山山秀，阑干处处幽。\n机云韬世业，暇日此夷犹。",
        "dynasty": "宋",
        "collection_info": null
    },
    {
        "uuid": "2d116aec306061a7ffa7d88b4c821a4a",
        "title": "寄上张参政",
        "author": "姜夔",
        "content": "姑苏台下梅花树，应为调羹故早开。\n燕寝休夸香雾重，鸳行却望衮衣来。\n前时甲第仍垂柳，今度沙堤已种槐。\n应念无枝夜飞鹊，月寒风劲羽毛摧。",
        "dynasty": "宋",
        "collection_info": null
    },
    {
        "uuid": "0757d3df1b6690f60adecdaf1defa7d3",
        "title": "雪中访石湖",
        "author": "姜夔",
        "content": "雪矸如玉城，偏师敢轻犯。\n黄芦阵野鹜，我自将十万。\n三战渠未降，北面石湖范。\n先生霸越手，定目一笑粲。",
        "dynasty": "宋",
        "collection_info": null
    },
    {
        "uuid": "c5796f7eeab9bb8e5acf57112d19464e",
        "title": "京口留别张思顺",
        "author": "姜夔",
        "content": "伯劳飞燕若为忙，还忆东斋夜共床。\n别后无书非弃我，春前会面却它乡。\n连宵为说经忧患，异日相逢各老苍。\n更欲少留天不许，晓风吹艇入垂杨。",
        "dynasty": "宋",
        "collection_info": null
    },
    {
        "uuid": "fc720e037c976ffdd1286c0f355e0d5a",
        "title": "虞美人草",
        "author": "姜夔",
        "content": "夜阑浩歌起，玉帐生悲风。\n江东可千里，弃妾蓬蒿中。\n化石那解语，作草犹可舞。\n陌上望骓来，翻愁不相顾。",
        "dynasty": "宋",
        "collection_info": null
    },
    {
        "uuid": "d89c9176e54ed7d92a0852c50b95105c",
        "title": "姑苏怀古",
        "author": "姜夔",
        "content": "夜暗归云绕柂牙，江涵星影鹭眠沙。\n行人怅望苏台柳，曾与吴王扫落花。",
        "dynasty": "宋",
        "collection_info": null
    },
    {
        "uuid": "1cc9267a8228bfd552e58ca3505ee55a",
        "title": "次韵德久",
        "author": "姜夔",
        "content": "篱落青青花倒垂，避人黄鸟雨中飞。\n西郊寂寞无车马，时有溪童卖菜归。",
        "dynasty": "宋",
        "collection_info": null
    },
    {
        "uuid": "57d25fefe38db3e170fd9b615d05e264",
        "title": "华藏寺云海亭望具区",
        "author": "姜夔",
        "content": "茫茫復茫茫，中有山苍苍。\n大哉夫差国，坐断天一方。\n夫差醉莲宫，大浪摇不醒。\n越师何从来，夺我玉万顷。\n年年亭上秋，一笛千古愁。\n谁能知许事，飞下双白鸥。",
        "dynasty": "宋",
        "collection_info": null
    },
    {
        "uuid": "06c71df471de45f366dfa84a22cf4797",
        "title": "次朴翁游兰亭韵",
        "author": "姜夔",
        "content": "亚字桥亭面面风，六人同坐树阴中。\n松交归路如留客，石碍流杯故恼公。\n山色最怜秦望绿，野花只作晋时红。\n夕阳啼鸟人将散，俛仰兴怀自昔同。",
        "dynasty": "宋",
        "collection_info": null
    },
    {
        "uuid": "e0842d724a64b19b4094645012ab3f83",
        "title": "同朴翁登卧龙山",
        "author": "姜夔",
        "content": "龙尾回平野，檐牙出翠微。\n望山怜绿远，坐树觉春归。\n草合平吴路，鸥忘覇越机。\n午凉松影乱，白羽对禅衣。",
        "dynasty": "宋",
        "collection_info": null
    },
    {
        "uuid": "c078b9e9dc79aedd14ff11203046480a",
        "title": "次韵胡仲方因杨伯子见寄",
        "author": "姜夔",
        "content": "此去庐陵定几程，向来筇杖未经行。\n悬知征棹云边集，大有吟情雪裏生。\n楚渡食萍应甚美，舜祠吹玉直能清。\n二君即日青冥上，唯我春山带雨耕。",
        "dynasty": "宋",
        "collection_info": null
    },
    {
        "uuid": "4cb49fdb07dc0a37ce1f0bc07fe8efa9",
        "title": "次石湖书扇韵",
        "author": "姜夔",
        "content": "桥西一水曲通村，岸阁浮萍绿有痕。\n家住石湖人不到，藕花多处别开门。",
        "dynasty": "宋",
        "collection_info": null
    },
    {
        "uuid": "fa201b77ca37e5dfd7eed4fabb1ed132",
        "title": "夏日寄朴翁朴时在灵隠",
        "author": "姜夔",
        "content": "风吹松树枝，怀我松间友。\n云从北山来，令我屡回首。\n山灵夜夜起，山雨侵人衣。\n遥知竹窗裏，自吟新雨诗。",
        "dynasty": "宋",
        "collection_info": null
    },
    {
        "uuid": "ddf67f385b77aae5b15d2b8d252119e1",
        "title": "竹友为徐南卿作  其一",
        "author": "姜夔",
        "content": "髮已星星带已宽，徐郎犹自客长安。\n家山竹好无由看，谩种庭心一两竿。",
        "dynasty": "宋",
        "collection_info": null
    },
    {
        "uuid": "5b44b38443a3b78e4238957595e90252",
        "title": "竹友为徐南卿作  其二",
        "author": "姜夔",
        "content": "世路苍黄总是愁，暮年须得小优游。\n如今渐觉知心少，剩种青青伴白头。",
        "dynasty": "宋",
        "collection_info": null
    },
    {
        "uuid": "7c4982386c709ac9f2627a5c421ccc31",
        "title": "贺张肖翁参政",
        "author": "姜夔",
        "content": "太一图书客屡谈，已知上相出淮南。\n银台日月非虚过，金鼎功名得细参。\n从此与人为雨露，应怜有客卧云岚。\n明朝起为苍生贺，旋着藤冠紫竹簪。",
        "dynasty": "宋",
        "collection_info": null
    },
    {
        "uuid": "0691dc33480c2e700a4f77d0e2c08126",
        "title": "同潘德久作明妃作  其一",
        "author": "姜夔",
        "content": "明妃未嫁时，满宫妬蛾眉。\n一朝辞玉陛，人人泪双垂。",
        "dynasty": "宋",
        "collection_info": null
    },
    {
        "uuid": "0e189a2b5a43560b8addd4e2fa5f4fdc",
        "title": "同潘德久作明妃作  其二",
        "author": "姜夔",
        "content": "年年心随雁，日日穹庐中。\n遥见沙上月，忽忆建章宫。",
        "dynasty": "宋",
        "collection_info": null
    },
    {
        "uuid": "018b545f97f5f5b2bb03d95ddcdf4583",
        "title": "同潘德久作明妃作  其三",
        "author": "姜夔",
        "content": "身同汉使来，不同汉使归。\n虽为胡中妇，只着汉家衣。",
        "dynasty": "宋",
        "collection_info": null
    },
    {
        "uuid": "248d1e4fe806985b15f5c061c302f667",
        "title": "乌夜啼",
        "author": "姜夔",
        "content": "老乌栖栖飞且号，晨来枝上啄楮桃。\n楮桃已空楮叶死，犹啄枯枝觅虫蚁。\n老乌赋分何其贫，未啼已被邻公嗔。\n吁嗟老乌不自省，墙头屋上纷成羣。\n吴中贵游重鹦鹉，千金远致能言语。\n花底红绦郑袖擎，盘中碧果秦宫取。\n天生灵物得人怜，过者须来鹦鹉边。\n老乌事事无足录，人间犹传夜啼曲。",
        "dynasty": "宋",
        "collection_info": null
    },
    {
        "uuid": "55a8a5e1986e007f7eb541c1719cbab2",
        "title": "寿朴翁",
        "author": "姜夔",
        "content": "与师同月不同年，归墨归儒各自缘。\n想得山中无寿酒，但携茶到菊花前。",
        "dynasty": "宋",
        "collection_info": null
    },
    {
        "uuid": "415980ef323cbbdd2d47e24b8e416980",
        "title": "湖上寓居杂咏  其一",
        "author": "姜夔",
        "content": "荷叶披披一浦凉，青芦奕奕夜吟商。\n平生最识江湖味，听得秋声忆故乡。",
        "dynasty": "宋",
        "collection_info": null
    },
    {
        "uuid": "a0eb2e5a5532c1a2e14c3aacc76b99d7",
        "title": "湖上寓居杂咏  其二",
        "author": "姜夔",
        "content": "湖上风恬月澹时，卧看云影入玻璃。\n轻舟忽向窗边过，摇动青芦一两枝。",
        "dynasty": "宋",
        "collection_info": null
    },
    {
        "uuid": "9a0459fa91846206a993439ec77ff0b0",
        "title": "湖上寓居杂咏  其三",
        "author": "姜夔",
        "content": "秋云低结乱山愁，千顷银波凝不流。\n堤畔画船堤上马，绿杨风裏两悠悠。",
        "dynasty": "宋",
        "collection_info": null
    },
    {
        "uuid": "1d93da0771e41b8d5b4126b487d65624",
        "title": "湖上寓居杂咏  其四",
        "author": "姜夔",
        "content": "处处虚堂望眼宽，荷花荷叶过栏干。\n游人去后无歌鼓，白水青山生晚寒。",
        "dynasty": "宋",
        "collection_info": null
    },
    {
        "uuid": "847c707352c6ce4c8c5e58601b33dde6",
        "title": "湖上寓居杂咏  其五",
        "author": "姜夔",
        "content": "辇路垂杨两行栽，苑门秋水欲平阶。\n朝朝南望宫云起，白鸟一双山下来。",
        "dynasty": "宋",
        "collection_info": null
    },
    {
        "uuid": "8300ce455ca29ecb1d953e87110a118e",
        "title": "湖上寓居杂咏  其六",
        "author": "姜夔",
        "content": "微波衝得绿萍开，数点青青粘石阶。\n绿葑自来还自去，来时须载白鸥来。",
        "dynasty": "宋",
        "collection_info": null
    },
    {
        "uuid": "70f619cfb999e2249f8ea2c34a1952e9",
        "title": "湖上寓居杂咏  其七",
        "author": "姜夔",
        "content": "布衣何用揖王公，归向芦根濯软红。\n自觉此心无一事，小鱼跳出绿萍中。",
        "dynasty": "宋",
        "collection_info": null
    },
    {
        "uuid": "a185f8a25c808128fbd7d6813a253c6e",
        "title": "湖上寓居杂咏  其八",
        "author": "姜夔",
        "content": "囊封万字总空言，露滴桐枝欲断絃。\n时事悠悠吾亦懒，卧看秋水浸山烟。",
        "dynasty": "宋",
        "collection_info": null
    },
    {
        "uuid": "51595cc5214059ef3bfb051ca24855d5",
        "title": "湖上寓居杂咏  其九",
        "author": "姜夔",
        "content": "苑墙曲曲柳冥冥，人静山空见一灯。\n荷叶似云香不断，小船摇曳入西陵。",
        "dynasty": "宋",
        "collection_info": null
    },
    {
        "uuid": "cce7bfd527d8533be4a64cda6d72d2ec",
        "title": "湖上寓居杂咏  其一○",
        "author": "姜夔",
        "content": "处士风流不并时，移家相近若依依。\n夜凉一舸孤山下，林黑草深萤火飞。",
        "dynasty": "宋",
        "collection_info": null
    },
    {
        "uuid": "36456c9fafac7cb90cc4470ae064288a",
        "title": "湖上寓居杂咏  其一一",
        "author": "姜夔",
        "content": "卧榻看山绿涨天，角门长泊钓鱼船。\n而今渐欲抛尘事，未了菟裘一怅然。",
        "dynasty": "宋",
        "collection_info": null
    },
    {
        "uuid": "8ae8815e5437c83bb676b68259f97b1e",
        "title": "湖上寓居杂咏  其一二",
        "author": "姜夔",
        "content": "钓窗不忍见南山，下有三雏骨未寒。\n惆怅古今同此味，二陵风雨晋师还。",
        "dynasty": "宋",
        "collection_info": null
    },
    {
        "uuid": "fa879bd1af7b9b164a194c4f6dbde895",
        "title": "湖上寓居杂咏  其一三",
        "author": "姜夔",
        "content": "柳下轩窗枕水开，画船忽载故人来。\n与君同过西城路，却指烟波独自回。",
        "dynasty": "宋",
        "collection_info": null
    },
    {
        "uuid": "d7214695265010d94eb5c6fc7faa0e42",
        "title": "湖上寓居杂咏  其一四",
        "author": "姜夔",
        "content": "指点移舟着柳堤，美人相顾復相携。\n上桥更觉秋香重，花在西陵小苑西。",
        "dynasty": "宋",
        "collection_info": null
    },
    {
        "uuid": "1f589b13637ce9187481d1fe1c754b26",
        "title": "坐上和约斋",
        "author": "姜夔",
        "content": "句入冰轮冷，愁因玉宇开。\n可无如此客，犹恨不能杯。\n好句长城立，寒鸦结阵来。\n箜篌莫停手，拚却断肠回。",
        "dynasty": "宋",
        "collection_info": null
    },
    {
        "uuid": "9cda83e2deb6d226a4247a6db81c64b8",
        "title": "出北关",
        "author": "姜夔",
        "content": "吴儿临水宅，四面见行舟。\n蒲叶浸鹅项，杨枝蘸马头。\n年年人去国，夜夜月窥楼。\n传语城中客，功名半是愁。",
        "dynasty": "宋",
        "collection_info": null
    },
    {
        "uuid": "67010009102a289d5db6e9259752ee83",
        "title": "平甫见招不欲往  其一",
        "author": "姜夔",
        "content": "老去无心听管絃，病来杯酒不相便。\n人生难得秋前雨，乞我虚堂自在眠。",
        "dynasty": "宋",
        "collection_info": null
    },
    {
        "uuid": "f3073ab66a565aaa64150eb09d6b7bdb",
        "title": "平甫见招不欲往  其二",
        "author": "姜夔",
        "content": "楼阁万重秋雨裏，峰峦四合暮潮边。\n凤城今夕凉如水，多少人家试管絃。",
        "dynasty": "宋",
        "collection_info": null
    },
    {
        "uuid": "1ff6861d0d6825b52da0008dff2c85d5",
        "title": "三高祠",
        "author": "姜夔",
        "content": "越国霸来头已白，洛京归后梦犹惊。\n沉思只羡天随子，蓑笠寒江过一生。",
        "dynasty": "宋",
        "collection_info": null
    },
    {
        "uuid": "fd186dc544b26db72fab5422d564ffde",
        "title": "过桐庐",
        "author": "姜夔",
        "content": "横看山色仰看云，十幅风帆不藉人。\n记取合江江畔树，他年此处好垂纶。",
        "dynasty": "宋",
        "collection_info": null
    },
    {
        "uuid": "78776742758c920eda45c8a2d77a123a",
        "title": "登乌石寺观张魏公刘安成岳武穆留题刘云侍儿意真奉命题记",
        "author": "姜夔",
        "content": "诸老凋零极可哀，尚留名字压崔嵬。\n刘郎可是疎文墨，几点烟脂污绿苔。",
        "dynasty": "宋",
        "collection_info": null
    },
    {
        "uuid": "3025951f040f66d1a50ad1f26221efc4",
        "title": "过垂虹",
        "author": "姜夔",
        "content": "自作新词韵最娇，小红低唱我吹箫。\n曲终过尽松陵路，回首烟波十四桥。",
        "dynasty": "宋",
        "collection_info": null
    },
    {
        "uuid": "f7186f78d50a16cde5027d238088f01a",
        "title": "访费山人",
        "author": "姜夔",
        "content": "稻丛茁茁欲齐肩，杨柳僛僛不蔽蝉。\n忽忆石头城下路，槿花斜压钓鱼船。",
        "dynasty": "宋",
        "collection_info": null
    },
    {
        "uuid": "7d4deecba0c45eb7f4b5588dfc9166c6",
        "title": "牛渚",
        "author": "姜夔",
        "content": "牛渚矶边渺渺秋，笛声吹月下中流。\n西风不识张京兆，画得蛾眉如许愁。",
        "dynasty": "宋",
        "collection_info": null
    },
    {
        "uuid": "545957e9021fb0300b88b01666f596a2",
        "title": "武康丞宅同朴翁咏牵牛",
        "author": "姜夔",
        "content": "青花绿叶上疎篱，别有长条竹尾垂。\n老觉淡粧差有味，满身秋露立多时。",
        "dynasty": "宋",
        "collection_info": null
    },
    {
        "uuid": "db9fa602e34710d6442c98eba16e15be",
        "title": "朴公悼牵牛甚奇余亦作",
        "author": "姜夔",
        "content": "不见青青绕竹生，西风篱落抱枯藤。\n道人一任空花过，愁杀山阴觅句僧。",
        "dynasty": "宋",
        "collection_info": null
    },
    {
        "uuid": "6e1fd4c23e2971cce60bae9158394713",
        "title": "春日书怀四首  其一",
        "author": "姜夔",
        "content": "九真何苍苍，乃在清汉尾。\n衡茅依草木，念远独伯姊。\n春来众芳滋，春去众芳委。\n兄弟各天涯，啼鴂见料理。\n汉江出巨鱼，风雷入驱使。\n安得挟我辀，西征二千里。",
        "dynasty": "宋",
        "collection_info": null
    },
    {
        "uuid": "918953fa67068e75411bd9ad2976d56d",
        "title": "春日书怀四首  其二",
        "author": "姜夔",
        "content": "春云驿路暗，游子眇归程。\n永怀故山下，风雨悲柏庭。\n翁仲不解语，幽鸟时时鸣。\n人家插垂柳，客裏又清明。",
        "dynasty": "宋",
        "collection_info": null
    },
    {
        "uuid": "1c8098408eea0b8a72b560764c580ea5",
        "title": "春日书怀四首  其三",
        "author": "姜夔",
        "content": "垂杨大别寺，春草郎官湖。\n家巷有石友，合并不待呼。\n瘦藤倚花树，花片藉玉壶。\n老郑谈绝妙，辛杨句敷腴。\n平生子姚子，貌古心甚儒。\n时邀野僧语，间与琴工俱。\n酒阑兴未了，左转城南隅。\n大江围楚碧，烟水入玄虚。\n留落不自恨，惟嗟故人疎。\n一月三见梦，梦中相与娱。\n日日潮风起，怅望武昌鱼。",
        "dynasty": "宋",
        "collection_info": null
    },
    {
        "uuid": "b4086d5abc438e87f222162f54e7a5ab",
        "title": "春日书怀四首  其四",
        "author": "姜夔",
        "content": "武昌十万家，落日紫烟低。\n亭亭头陀塔，高处白鸟栖。\n白鸟忽飞去，春山空四围。\n南楼有佳人，再召且再辞。\n闭门课文事，撄物深天机。\n斯人不可致，白鸟会来归。",
        "dynasty": "宋",
        "collection_info": null
    },
    {
        "uuid": "3f5e48a0112b6ede855a7781bd809ab6",
        "title": "过德清  其一",
        "author": "姜夔",
        "content": "木末谁家缥缈亭，画堂临水更虚明。\n经过此处无相识，塔下秋云为我生。",
        "dynasty": "宋",
        "collection_info": null
    },
    {
        "uuid": "73f31f21c91a486b3ac2e0cebbecc05b",
        "title": "过德清  其二",
        "author": "姜夔",
        "content": "溪上佳人看客舟，舟中行客思悠悠。\n烟波渐远桥东去，犹见阑干一点愁。",
        "dynasty": "宋",
        "collection_info": null
    },
    {
        "uuid": "ee17e763e78f41b917c00d16c858d144",
        "title": "予居苕溪上与白石洞天为邻潘德久字余曰白石道人且以诗见畀其词曰人间官爵似樗蒲采到枯松亦大夫白石道人新拜号断无缴驳任称呼予以长句报贶",
        "author": "姜夔",
        "content": "南山仙人何所食，夜夜山中煮白石。\n世人唤作白石仙，一生费齿不费钱。\n仙人食罢腹便便，七十二峰生肺肝。\n真租只在南山南，我欲从之不惮远。\n无方煮石何由软。\n佳名锡我何敢辞，但愁自比长苦饥。\n囊中只有转庵诗，便当掬水三嚥之。",
        "dynasty": "宋",
        "collection_info": null
    },
    {
        "uuid": "d55086a2a260ebae0e58fac7541f05a7",
        "title": "箜篌引",
        "author": "姜夔",
        "content": "箜篌且勿弹，老夫不可听。\n河边风浪起，亦作箜篌声。\n古人抱恨死，今人抱恨生。\n南邻卖妻者，秋夜难为情。\n长安买歌舞，半是良家妇。\n主人虽爱怜，贱妾那久住。\n缘贫来卖身，不缘触夫怒。\n日日登高楼，怅望宫南树。",
        "dynasty": "宋",
        "collection_info": null
    },
    {
        "uuid": "aa59003a720e61e4435f7936d77e02d4",
        "title": "陈君玉以小集见归用余还诚斋朝天续集韵作七字夔报贶",
        "author": "姜夔",
        "content": "笔陈无功汗左轮，而今老去不能军。\n水边白鸟闲于我，窗外梅花疑是君。\n欲向江湖行此话，可无朋友託斯文。\n新篇大是相料理，因忆西山扬子云。",
        "dynasty": "宋",
        "collection_info": null
    },
    {
        "uuid": "6a998b8925c3342328f1d4c91767f90e",
        "title": "丁巳七月望湖上书事",
        "author": "姜夔",
        "content": "白天碎碎如析绵，黑天昧昧如陈玄。\n白黑破处青天出，海月飞来光尚湿。\n是夜太史奏月蚀，三家各自矜算术。\n或云七分或食既，或云食昼不在夕。\n上令御史登吴山，下视海门监月出。\n年来历失无人修，三家之说谁为优。\n乍如破镜光炯炯，渐若小儿初食餠。\n时方下令严禁铜，破镜何为来海东。\n天边有餠不可食，闻说饥民满淮北。\n是镜是餠且勿论，须臾还我黄金盆。\n金盆当空四山静，平波倒浸云天影。\n下连八表共此光，上接银河通一冷。\n御史归家太史眠，人间不闻钟鼓传。\n白石道人呼钓船，一瓢欲酌湖中天。\n荷叶摆头君睡去，西风急送敲窗句。",
        "dynasty": "宋",
        "collection_info": null
    },
    {
        "uuid": "6413b0d26e03c242f214facf1062ef51",
        "title": "项里项王之里也在山阴西南二十余里地多杨梅苔梅皆妙天下王性之赋项里杨梅云只今枝头万颗红犹似咸阳三月火予近得苔梅一枝古怪特甚为作七言",
        "author": "姜夔",
        "content": "旧国婆娑几树梅，将军逐鹿未归来。\n江东父老空相忆，枝上年年长绿苔。",
        "dynasty": "宋",
        "collection_info": null
    },
    {
        "uuid": "75af4c0b8c1e3e8c16ca7e1897724314",
        "title": "寄田郎",
        "author": "姜夔",
        "content": "楚楚田郎亦大奇，少年风味我曾知。\n春城寒食谁相伴，夜月梨花有所思。\n剪烛屡呼金凿落，倚窗闲品玉参差。\n含情不拟逢人说，鹦鹉能歌自作词。",
        "dynasty": "宋",
        "collection_info": null
    },
    {
        "uuid": "48cec0228480003d00f7de25bb090090",
        "title": "待千岩  其一",
        "author": "姜夔",
        "content": "搴裳望洞庭，眼过天一角。\n初别未甚愁，别久今始觉。\n作笺非无笔，寒雁不肯落。\n芦花待挐音，怪底北风恶。",
        "dynasty": "宋",
        "collection_info": null
    },
    {
        "uuid": "207a22595c99950970d35dd5449056f7",
        "title": "待千岩  其二",
        "author": "姜夔",
        "content": "若人金石心，试命洞庭浪。\n传闻下巴陵，沥酒喜无恙。\n我行丹枫林，屡骋白苹望。\n乌鹊不可嗔，论功当坐上。",
        "dynasty": "宋",
        "collection_info": null
    },
    {
        "uuid": "cb8d33d903f3707441a7e234ee236e27",
        "title": "古乐府  其一",
        "author": "姜夔",
        "content": "裁衣赠所欢，曲领再三安。\n欢出无人试，闺中自着看。",
        "dynasty": "宋",
        "collection_info": null
    },
    {
        "uuid": "da345c13e420b6d4f2c6f47c36e89ee8",
        "title": "古乐府  其二",
        "author": "姜夔",
        "content": "甚欲逐郎行，畏人笑无媒。\n日日东风起，西家桃李开。",
        "dynasty": "宋",
        "collection_info": null
    },
    {
        "uuid": "4726b467c8b0e9852dd7a8e71aa059b1",
        "title": "古乐府  其三",
        "author": "姜夔",
        "content": "令我歌一曲，曲终郎见留。\n万一不当意，翻作平生羞。",
        "dynasty": "宋",
        "collection_info": null
    },
    {
        "uuid": "48b586d3b48437bf774d1b6b3fdb337d",
        "title": "赋千岩曲水",
        "author": "姜夔",
        "content": "红雨洒溪流，下濑仍小驻。\n鱼队猎残香，故故作吞吐。\n老子把一杯，微风忽吹去。",
        "dynasty": "宋",
        "collection_info": null
    },
    {
        "uuid": "d1849e21aed7057bfa5410eebe9fbba1",
        "title": "李陵台",
        "author": "姜夔",
        "content": "李陵归不得，高筑望乡台。\n长安一万里，鸿雁隔年回。\n望望虽不见，时时一上来。",
        "dynasty": "宋",
        "collection_info": null
    },
    {
        "uuid": "632d3240950a7e80d95b9c0071a9d383",
        "title": "送王德和提举淮东",
        "author": "姜夔",
        "content": "京尘吹帽汗淋衣，相见频年只道归。\n省裏移文那得了，家边持节未为非。\n煮干碧海知谁用，割尽黄云尚告饥。\n可得不为根本计，秋风还见雁南飞。",
        "dynasty": "宋",
        "collection_info": null
    },
    {
        "uuid": "971437593ed14f6c254e9cc941040731",
        "title": "寄时父",
        "author": "姜夔",
        "content": "迟君日日数归程，到得君归我已行。\n一路好山思共看，半年有酒不同倾。\n吾侪政坐清贫累，各自而今白髮生。\n人物眇然须强饭，天工应不负才名。",
        "dynasty": "宋",
        "collection_info": null
    },
    {
        "uuid": "7da36bc3e641dccf241efdb8a8fe5f31",
        "title": "雪中六解  其一",
        "author": "姜夔",
        "content": "塞草汀云护玉鞍，连天花落路漫漫。\n如今却忆当时健，下马题诗不道寒。",
        "dynasty": "宋",
        "collection_info": null
    },
    {
        "uuid": "7edd8fc48d7e47e611b295d86bf92fa6",
        "title": "雪中六解  其二",
        "author": "姜夔",
        "content": "黄鹤矶边晚渡时，柳花风急片帆飞。\n一声长笛鱼龙舞，白浪如山不肯归。",
        "dynasty": "宋",
        "collection_info": null
    },
    {
        "uuid": "31815bb35be6c53b71ed6eda63131a8b",
        "title": "雪中六解  其三",
        "author": "姜夔",
        "content": "万马行空转屋檐，高寒屡索酒杯添。\n故人家住吴山上，借得西湖自卷帘。",
        "dynasty": "宋",
        "collection_info": null
    },
    {
        "uuid": "33b4835918475026b3e4721813678fb4",
        "title": "雪中六解  其四",
        "author": "姜夔",
        "content": "曾泛扁舟诣石湖，恍然坐我范宽图。\n天寒远挂一行雁，三十六峰生玉壶。",
        "dynasty": "宋",
        "collection_info": null
    },
    {
        "uuid": "81b225af0f0280c6d46c489f407d5102",
        "title": "雪中六解  其五",
        "author": "姜夔",
        "content": "万壑千岩一样寒，城中别有玉龙蟠。\n旧人秉兴扁舟处，今日诗仙戴笠看。",
        "dynasty": "宋",
        "collection_info": null
    },
    {
        "uuid": "52b2b528d69581a136b05846360ae87c",
        "title": "雪中六解  其六",
        "author": "姜夔",
        "content": "沉香火裏笙箫合，暖玉鞍边雉兔空。\n办得煎茶有骄色，先生只合作诗穷。",
        "dynasty": "宋",
        "collection_info": null
    },
    {
        "uuid": "6eb558ef58c16cfcbf73d31201b6ccba",
        "title": "送李万顷",
        "author": "姜夔",
        "content": "猛相思裏得君来，政喜欢时却便回。\n别路苦无青柳折，到家应有小桃开。\n起居五马兼堂上，问讯千岩及阿灰。\n儿女痴顽夫妇健，漂零何日共尊罍。",
        "dynasty": "宋",
        "collection_info": null
    },
    {
        "uuid": "db6aa47855bd7fbc53788697a882e7a8",
        "title": "送陈敬甫",
        "author": "姜夔",
        "content": "十年所闻溢吾耳，去年诵君书一纸。\n古人三语得奇士，况此磊落数百字。\n相逢千岩万壑裏，有客如君请兄事。\n才高自古人所忌，论高不售反惊世，好诗取客如券契。\n我无三者犹至是，如君之贫不可避。\n如君之贫不可避，呼舟径渡寒潮外。",
        "dynasty": "宋",
        "collection_info": null
    },
    {
        "uuid": "7a4d995117146107514c11dbe556e729",
        "title": "越中士女春游",
        "author": "姜夔",
        "content": "秦山越树两依依，闲倚阑干看落晖。\n杨柳梢头春又暗，玉箫声裏夜游归。",
        "dynasty": "宋",
        "collection_info": null
    },
    {
        "uuid": "e65bc57f6c3b8f33ceae1e0cee3d747b",
        "title": "送彭仲讷往合肥三首  其一",
        "author": "姜夔",
        "content": "壮志只便鞍马上，客梦长到江淮间。\n谁能辛苦运河裏，夜与商人争往还。",
        "dynasty": "宋",
        "collection_info": null
    },
    {
        "uuid": "0a3f6a76c162f647350f3d465aa86f9c",
        "title": "送彭仲讷往合肥三首  其二",
        "author": "姜夔",
        "content": "我家曾住赤栏桥，邻里相过不寂寥。\n君若到时秋已半，西风门巷柳萧萧。",
        "dynasty": "宋",
        "collection_info": null
    },
    {
        "uuid": "fb28bce751edbd73686e339cc75d697f",
        "title": "送彭仲讷往合肥三首  其三",
        "author": "姜夔",
        "content": "小帘灯火屡题诗，回首青山失后期。\n未老刘郎定重到，烦君说与故人知。",
        "dynasty": "宋",
        "collection_info": null
    },
    {
        "uuid": "94484097ede17adb1e43f1e6b94081b3",
        "title": "下孤城",
        "author": "姜夔",
        "content": "人家多住竹篱中，杨柳疎疎尚带风。\n记得下孤城下路，白云依旧两三篷。",
        "dynasty": "宋",
        "collection_info": null
    },
    {
        "uuid": "9d3979471fb0d760d3d0306729a0cc6e",
        "title": "平甫放三十二鸥于吴松余不及与盟",
        "author": "姜夔",
        "content": "桥下松陵绿浪横，来迟不与白鸥盟。\n知君久对青山立，飞尽梨花好句成。",
        "dynasty": "宋",
        "collection_info": null
    },
    {
        "uuid": "b4e5279661db7f0416af25b25a146a83",
        "title": "萧山",
        "author": "姜夔",
        "content": "归心已逐晚云轻，又见越中长短亭。\n十里水边山下路，桃花无数麦青青。",
        "dynasty": "宋",
        "collection_info": null
    },
    {
        "uuid": "ed85028ae88e84703529da44a4a13488",
        "title": "生云轩",
        "author": "姜夔",
        "content": "在山长与云同斋，出山忆云云不来。\n千金买得太湖石，数峰相对寒崔嵬。\n朝来忽觉青苔湿，叆叆如炊石间出。\n白云何处不相逢，却怪年年枉相忆。\n王郎胸中横一丘，在山出山云与游。\n更呼白面老居士，来倚云根吟七字。",
        "dynasty": "宋",
        "collection_info": null
    },
    {
        "uuid": "9499bdffa474eac10f04ab1f5848e5bb",
        "title": "戊午春帖子",
        "author": "姜夔",
        "content": "晴窗日日拟雕虫，惆怅明时不易逢。\n二十五絃人不识，淡黄杨柳舞春风。",
        "dynasty": "宋",
        "collection_info": null
    },
    {
        "uuid": "309abc384e4112ab93a7d51199b49cd7",
        "title": "送项平甫倅池阳",
        "author": "姜夔",
        "content": "项侯声名天宇窄，与君俱是荆湖客。\n向来相闻不相值，长安城中乃相识。\n论文要得文中天，邯郸学步终不然。\n知君笔墨与性合，妙处突过苏李前。\n我如切切秋虫语，自诡平生用心苦。\n神凝或与元气接，屡举似君君亦许。\n西湖一曲古墙阴，清坐论诗夜向深。\n见谓人间有公等，不知来者不如今。\n干坤虽大知者少，君不见古人拙处今人巧。\n我徂山林口挂壁，如君合救狂澜倒。\n石渠春水绿泱泱，阁下无人白日长。\n万里江湖入归梦，子云不愿校书郎。\n九华山色梅根渡，半日风帆即秋浦。\n六条察吏安用许，幸有千岩作诗侣。",
        "dynasty": "宋",
        "collection_info": null
    },
    {
        "uuid": "c664bdc53afe4240ae58c02e7af1577a",
        "title": "偶题",
        "author": "姜夔",
        "content": "阿八宫中酒未醒，天风吹髮夜泠泠。\n归时只怕扶桑暖，赤脚横骑太一鲸。",
        "dynasty": "宋",
        "collection_info": null
    },
    {
        "uuid": "ca0a525db007664f2f89ee442009f421",
        "title": "陈日华侍儿读书",
        "author": "姜夔",
        "content": "绎句寻章久未休，花房日晏不梳头。\n谁教郎主能多事，乞与冥冥千古愁。",
        "dynasty": "宋",
        "collection_info": null
    },
    {
        "uuid": "7550c08c7ad85de806eda0cf95bdeb80",
        "title": "女郎山",
        "author": "姜夔",
        "content": "不见郢中能赋客，可怜负此女郎山。\n冰魂寂寞无归处，独宿鸳鸯沙水寒。",
        "dynasty": "宋",
        "collection_info": null
    },
    {
        "uuid": "7d7e85c0532c30d06b806d4c8aca3d5e",
        "title": "金神夜猎图二首  其一",
        "author": "姜夔",
        "content": "夜半金神羽猎，奔走山川百灵。\n云气旌旗来下，飒然已入青冥。",
        "dynasty": "宋",
        "collection_info": null
    },
    {
        "uuid": "a52e52ba733cd78f1a5dd202f3983037",
        "title": "金神夜猎图二首  其二",
        "author": "姜夔",
        "content": "后宫婵娟玉女，自鞚八尺飞龙。\n两两鸣鞭争导，绿云斜坠春风。",
        "dynasty": "宋",
        "collection_info": null
    },
    {
        "uuid": "6c9f6f614b728d0008caf2a376df6433",
        "title": "书乞米帖后",
        "author": "姜夔",
        "content": "银鈎铁画太师字，从人乞米亦可怜。\n五仓空虚胃神哭，竟日悄悄无炊烟。\n仙人留书说服气，道士辟谷期引年。\n人生不食浪自苦，独不见子桑鼓琴十日雨。",
        "dynasty": "宋",
        "collection_info": null
    },
    {
        "uuid": "054e23f8761bc39eb167c56f7fcb7f8f",
        "title": "次韵鸳鸯梅  其一",
        "author": "姜夔",
        "content": "晴日小溪沙暖，春梦怜渠颈交。\n只怕笛声惊散，费人月咏风嘲。",
        "dynasty": "宋",
        "collection_info": null
    },
    {
        "uuid": "e9b0b888811de0129e2bf4ed1b5e2cb8",
        "title": "次韵鸳鸯梅  其二",
        "author": "姜夔",
        "content": "漠漠江南烟雨，于飞似报初春。\n折过女郎山下，料应愁杀佳人。",
        "dynasty": "宋",
        "collection_info": null
    },
    {
        "uuid": "2875ce5492719792220b50a37598e4a5",
        "title": "呈徐通仲兼简仲锡通仲与诚斋为乡人近来赴调而诚斋去国又通仲久与千岩有苕霅之约而未至余挽通仲欲与同归千岩故末章及之",
        "author": "姜夔",
        "content": "斯文准干坤，作者难屈指。\n我从李郎游，知有徐孺子。\n春风橘洲前，白月太湖尾。\n怀哉来无期，玉唾炯在纸。\n去年识仲氏，何啻空谷喜。\n合并忽自天，倾倒见底裏。\n维君天下士，竹箭东南美。\n胡不在石渠，诸公当料理。\n千岩今林宗，泉石助风轨。\n示疾不下堂，有句高八米。\n此老笔砚交，诚斋古元礼。\n毫端洒秋露，去国词愈伟。\n属闻都门别，回首即桑梓。\n独怜苕溪上，垂榻俟行李。\n烟波肯寻盟，归棹为君舣。",
        "dynasty": "宋",
        "collection_info": null
    },
    {
        "uuid": "d2f7338213808e95eccbb122d5f1fa49",
        "title": "答沈器之二首  其一",
        "author": "姜夔",
        "content": "江汉乘流客，干坤不繫舟。\n玉琴虚素月，金剑落清秋。\n野鹿知随草，饥鹰故上鞴。\n风流大堤曲，一唱使人愁。",
        "dynasty": "宋",
        "collection_info": null
    },
    {
        "uuid": "b1396c1537a1dfa89d3f1f42e0dec6c7",
        "title": "答沈器之二首  其二",
        "author": "姜夔",
        "content": "涉远身良苦，登高望欲迷。\n试吟青玉案，不似白铜鞮。\n露下秋虫怨，风高北马嘶。\n槎头有新味，人在太湖西。",
        "dynasty": "宋",
        "collection_info": null
    },
    {
        "uuid": "6ccda925037d2ca27f0e59c4ac6ed027",
        "title": "鈎雪亭",
        "author": "姜夔",
        "content": "阑干风冷雪漫漫，惆怅无人把钓竿。\n时有官船桥畔过，白鸥飞去落前滩。",
        "dynasty": "宋",
        "collection_info": null
    },
    {
        "uuid": "ad508489627e94e2d64e7052c2b98781",
        "title": "马上值牧儿",
        "author": "姜夔",
        "content": "马背何如牛背，短衣落日空山。\n只么身归盘谷，未须名满人间。",
        "dynasty": "宋",
        "collection_info": null
    },
    {
        "uuid": "faeb587b837fb4633505c54ecb69f89a",
        "title": "契丹歌",
        "author": "姜夔",
        "content": "契丹家住云沙中，耆车如水马若龙。\n春来草色一万里，芍药牡丹相间红。\n大胡牵车小胡舞，弹胡琵琶调胡女。\n一春浪宕不归家，自有穹庐障风雨。\n平沙软草天鹅肥，胡儿千骑晓打围。\n皂旗低昂围渐急，惊作羊角凌空飞。\n海东健鹘健如许，鞴上风生看一举。\n万里追奔未可知，划见纷纷落毛羽。\n平章俊味天下无，年年海上驱群胡。\n一鹅先得金百两，天使走送贤王庐。\n天鹅之飞铁为翼，射生小儿空看得。\n腹中惊怪有新姜，元是江南经宿食。",
        "dynasty": "宋",
        "collection_info": null
    },
    {
        "uuid": "c26a387612d42bafe6843e51b051f659",
        "title": "绿萼梅",
        "author": "姜夔",
        "content": "黄云承袜知何处，招得冰魂付北枝。\n金谷楼高愁欲坠，断肠谁把玉龙吹。",
        "dynasty": "宋",
        "collection_info": null
    },
    {
        "uuid": "d2c589babb35bc08039dabd1d43b5c23",
        "title": "次韵千岩杂谣",
        "author": "姜夔",
        "content": "平生中散七不堪，凤麈时时伴燕谈。\n道士有神传火枣，故人无字入云蓝。\n雨凉竹叶宜三酌，日落荷花倚半酣。\n极欲扁舟南荡去，冷鸥轻燕略相谙。",
        "dynasty": "宋",
        "collection_info": null
    },
    {
        "uuid": "0c73de4a8c9656148e956e485e8f5246",
        "title": "寄上郑郎中",
        "author": "姜夔",
        "content": "梅根东望九华云，中有风流衣绣人。\n名下一生劳梦想，尊前数语倍情亲。\n节旄在道催归汉，花鸟留君且作春。\n见说祥风挟时雨，故园松菊亦精神。",
        "dynasty": "宋",
        "collection_info": null
    },
    {
        "uuid": "aef80f9b2c25083274a2b30beed59969",
        "title": "送左真州还长沙",
        "author": "姜夔",
        "content": "吴儿牵挽醉莼鲈，今日西归略自如。\n别路冷云随驿马，望乡乔木记吾庐。\n湘中花月偏怜酒，淮左儿童待拥车。\n凡我旧游君更历，橘洲相见讶无书。",
        "dynasty": "宋",
        "collection_info": null
    },
    {
        "uuid": "5cd33b7ae31616ae7c4c5db3f048762f",
        "title": "禽言如曰哥哥",
        "author": "姜夔",
        "content": "君不见苕溪西南石鼓山，鸟如鸜鹆啼其间。\n土人相传是阿弟，千呼万唤云復还。\n身为独雁失俦侣，所愧鹡鸰图急难。\n绕林哀哀诉明月，夜阑月落声渐咽。\n天地阔远兄不闻，苍崖下泪山竹裂。\n岂无鸦舅与鹁姑，人各有心非友于，陟冈四顾空欷歔。\n君不见江南望夫谁家子，登山化石不得语。",
        "dynasty": "宋",
        "collection_info": null
    },
    {
        "uuid": "4ee7ac238e07bffd91549d1c97f57523",
        "title": "次韵诚斋送仆往见石湖长句",
        "author": "姜夔",
        "content": "客来读赋作雌蜺，平生未闻衡说诗。\n省中诗人官事了，狎鸥入梦心无机。\n韵高落落悬清月，铿锵妙语春冰裂。\n一自长安识子云，三叹郢中无白雪。\n范公萧爽思出尘，有客如此渠不贫。\n堂堂五字作城守，平章劲敌君在口。\n二公句法妙万夫，西罩来橐中藏鲁玙。\n只今击节乌栖曲，不愧当年贺鑑湖。",
        "dynasty": "宋",
        "collection_info": null
    },
    {
        "uuid": "7896e4434e8bd116760d52452b561c0a",
        "title": "与和甫时甫分题画卷夔得剡溪图",
        "author": "姜夔",
        "content": "枯槎啅干鹊，交臂失夫君。\n柰此一尊酒，凭高空水云。",
        "dynasty": "宋",
        "collection_info": null
    },
    {
        "uuid": "553976e8c792d804d48b6b692b546753",
        "title": "东堂联句",
        "author": "姜夔",
        "content": "金风凉夜深，吹我萧萧髮。\n起折丹桂枝，惊落花上月。",
        "dynasty": "宋",
        "collection_info": null
    },
    {
        "uuid": "163ca6dcb9e4f0967c238a5ff1e48387",
        "title": "次韵武伯",
        "author": "姜夔",
        "content": "杨柳风微约暮寒，野禽容与只波间。\n道人心性如天马，可爱青丝十二闲。",
        "dynasty": "宋",
        "collection_info": null
    },
    {
        "uuid": "2335ed483b780d041c99ab153ff70ed9",
        "title": "观灯口号  其一",
        "author": "姜夔",
        "content": "世间形象尽成灯，烘火旋沙巧思生。\n列肆又多看不遍，游人一一把灯行。",
        "dynasty": "宋",
        "collection_info": null
    },
    {
        "uuid": "0a9d6e2d77f29f9b8769022e2387500d",
        "title": "观灯口号  其二",
        "author": "姜夔",
        "content": "市楼歌鼓太諠譁，灯若连珠照万家。\n太守令严君莫舞，游人空戴玉梅花。",
        "dynasty": "宋",
        "collection_info": null
    },
    {
        "uuid": "b4b380284032fba0bd46a9e262fd4681",
        "title": "观灯口号  其三",
        "author": "姜夔",
        "content": "游人总戴孟家蝉，争托星毬万眼圆。\n闹裏传呼大官过，后车多少尽婵娟。",
        "dynasty": "宋",
        "collection_info": null
    },
    {
        "uuid": "83e1a3b11a743f3f6ec546d733005e47",
        "title": "观灯口号  其四",
        "author": "姜夔",
        "content": "花帽笼头几岁儿，女儿学着内人衣。\n灯前月下无归路，不到天明亦不归。",
        "dynasty": "宋",
        "collection_info": null
    },
    {
        "uuid": "2cc0b4363bf696f42acb886dcb4628c0",
        "title": "观灯口号  其五",
        "author": "姜夔",
        "content": "好灯须买不论钱，别有玻璃价百千。\n教下贵人多预赏，买时长在一阳前。",
        "dynasty": "宋",
        "collection_info": null
    },
    {
        "uuid": "27166d7e1c09bb2f3eac1bcc530ac9b1",
        "title": "观灯口号  其六",
        "author": "姜夔",
        "content": "珠络玻璃到地垂，凤头衔带玉交枝。\n君王不赏无人进，天竺堂深夜雨时。",
        "dynasty": "宋",
        "collection_info": null
    },
    {
        "uuid": "17858289e663d606a9723646ac0ca8bb",
        "title": "观灯口号  其七",
        "author": "姜夔",
        "content": "纷纷铁马小回旋，幻出曹公大战年。\n若使英雄知□事，不教儿女戏灯前。",
        "dynasty": "宋",
        "collection_info": null
    },
    {
        "uuid": "2954c2f95d48ac29b3d595362779b11b",
        "title": "观灯口号  其八",
        "author": "姜夔",
        "content": "贵客鈎帘看御街，市中珍品一□□。\n帘前花架无行路，不得金钱不肯回。",
        "dynasty": "宋",
        "collection_info": null
    },
    {
        "uuid": "9f5e078c129e0d07ab6878d83788711d",
        "title": "观灯口号  其九",
        "author": "姜夔",
        "content": "修内司人偏戏鼓，辇官营裏独烧灯。\n春风到处皆君赐，金柳丝丝满凤城。",
        "dynasty": "宋",
        "collection_info": null
    },
    {
        "uuid": "54d86b9b04e48fd61e077ea1b8502ed6",
        "title": "观灯口号  其一○",
        "author": "姜夔",
        "content": "正好嬉游天作魔，翠裙无奈雨沾何。\n御街暗裏无灯火，处处但闻楼上歌。",
        "dynasty": "宋",
        "collection_info": null
    },
    {
        "uuid": "caf78834eca0197d115d7a08268e4a7a",
        "title": "和转庵丹桂韵",
        "author": "姜夔",
        "content": "野人復何知，自谓山泽好。\n来裨奉常议，识笳鼓羽葆。\n谁怜老垂垂，却入闹浩浩。\n营巢犹是寓，学圃何不早。\n淮桂手所植，汉瓮躬自抱。\n花开不忍出，花落不忍扫。\n佳客夜深来，清尊月中倒。\n一禅两居士，更约践幽讨。",
        "dynasty": "宋",
        "collection_info": null
    },
    {
        "uuid": "4395ebb1189a057fe96926a09e20e32e",
        "title": "陪张平甫游禹庙",
        "author": "姜夔",
        "content": "镜裏山林绿到天，春风只在禹祠前。\n一声何处提壶鸟，猛省红尘二十年。",
        "dynasty": "宋",
        "collection_info": null
    },
    {
        "uuid": "a04b6316f03f2724684d15e3ee861bc8",
        "title": "乍凉寄朴翁",
        "author": "姜夔",
        "content": "前日松间步屧归，更将荷叶障秋晖。\n如今城裏抛团扇，应是山中试夹衣。\n水有秋容莲渐少，树含凉气鸟慵飞。\n炎天既懒趋城市，从此尤须恋翠微。",
        "dynasty": "宋",
        "collection_info": null
    },
    {
        "uuid": "d47b554df8f9913ea99621c0afe59bde",
        "title": "寄俞子  其一",
        "author": "姜夔",
        "content": "此郎都无子弟气，夜对黄奶笼青灯。\n只今落脚堕鸢外，欲往从之叹未能。",
        "dynasty": "宋",
        "collection_info": null
    },
    {
        "uuid": "54f341601c655c03d034a1ecffb932a8",
        "title": "寄俞子  其二",
        "author": "姜夔",
        "content": "郎罢才名今白髮，佐州亦復坐穷边。\n甚欲出手相料理，东南风高难寄笺。",
        "dynasty": "宋",
        "collection_info": null
    },
    {
        "uuid": "a7509ec9e2981f8643ec5a6a5f8aa07e",
        "title": "昔游诗  其一",
        "author": "姜夔",
        "content": "洞庭八百里，玉盘盛水银。\n长虹忽照影，大哉五色轮。\n我舟渡其中，晁晁惊我神。\n朝发黄陵祠，暮至赤沙曲。\n借问此何处，沧湾三十六。\n青芦望不尽，明月耿如烛。\n湾湾无人家，只就芦边宿。",
        "dynasty": "宋",
        "collection_info": null
    },
    {
        "uuid": "72cc35f804c7402bc8116e5c92d7cf34",
        "title": "昔游诗  其二",
        "author": "姜夔",
        "content": "放舟龙阳县，洞庭包五河。\n汹汹不得道，茫茫将奈何。\n篙师请小泊，石矴沉泥沙。\n是中太无岸，强指苇与莎。\n滞留三四晨，大浪山嵯峨。\n同舟总下泪，自谓餧鼋鼍。\n白水日以长，仅存青草芽。\n转盼又已没，但见千顷波。\n此时羡白鸟，飞入青山阿。",
        "dynasty": "宋",
        "collection_info": null
    },
    {
        "uuid": "6420bd6d013470e8522a4a96793d5911",
        "title": "昔游诗  其三",
        "author": "姜夔",
        "content": "九山如马首，一一奔洞庭。\n小舟过其下，幸哉波浪平。\n大风忽怒起，我舟如叶轻。\n或升千丈坡，或落千丈坑。\n回望九马山，政与大浪争。\n如飞鹅车礮，乱打睢阳城。\n又如白狮子，山下跳鬇鬡。\n须臾入别浦，万死得一生。\n始知茵席湿，尽覆杯中羹。",
        "dynasty": "宋",
        "collection_info": null
    },
    {
        "uuid": "a8867e3be11d70ed78e418856eb42454",
        "title": "昔游诗  其四",
        "author": "姜夔",
        "content": "萧萧湘阴县，寂寂黄陵祠。\n乔木荫楼殿，画壁半倾欹。\n芦洲雨中淡，渔网烟外归。\n重华不可见，但见江鸥飞。\n假令无恨事，过此亦依依。",
        "dynasty": "宋",
        "collection_info": null
    },
    {
        "uuid": "3253bcfe971f457406499c61a03bb9f2",
        "title": "昔游诗  其五",
        "author": "姜夔",
        "content": "我乘五板船，将入沌河口。\n大江风浪起，夜黑不见手。\n同行子周子，渠胆大如斗。\n长竿插芦席，船作野马走。\n不知何所诣，生死付之偶。\n忽闻入草声，灯火亦稍有。\n杙船遂登岸，急买野家酒。",
        "dynasty": "宋",
        "collection_info": null
    },
    {
        "uuid": "b5f5c89cf581359b48497a6fc62e5acc",
        "title": "昔游诗  其六",
        "author": "姜夔",
        "content": "天寒白马渡，落日山阳村。\n是时无霜雪，万里风奔奔。\n外旃吹已透，内纩冰不温。\n吹马马欲倒，吹笠任飞翻。\n不见行路人，但见草木蕃。\n忽看野烧起，大焰烧干坤。\n声如震雷震，势若江湖吞。\n虎豹走散乱，麋鹿不足言。\n夜投野店宿，无壁亦无门。\n此行值三厄，幸得躯命存。\n明发见老姊，斗酒为招魂。",
        "dynasty": "宋",
        "collection_info": null
    },
    {
        "uuid": "88a83405341327ead6a96839a9d59d8b",
        "title": "昔游诗  其七",
        "author": "姜夔",
        "content": "扬舲下大江，日日风雨雪。\n留滞鳌背洲，十日不得发。\n岸冰一尺厚，刀剑触舟楫。\n岸雪一丈深，屹如玉城堞。\n同舟二三士，颇壮不恐慑。\n蒙毡闭篷卧，波裏任倾攧。\n晨兴视毡上，积雪何皎洁。\n欲上不得梯，欲留岸频裂。\n攀援始得上，幸有人见接。\n荒村三两家，寒苦衣食缺。\n买猪祭波神，入市路已绝。\n如今得安坐，闲对妻儿说。",
        "dynasty": "宋",
        "collection_info": null
    },
    {
        "uuid": "af3bec801217a8d12f5aa74a41c8c4db",
        "title": "昔游诗  其八",
        "author": "姜夔",
        "content": "青草长沙境，洞庭渺相连。\n洞庭西北角，云梦更无边。\n復有白湖沌，渺莽里数千。\n岂惟大盗窟，神龙所盘旋。\n白湖辛巳岁，忽堕死蜿蜒。\n一鳞大如箕，一髯大如椽。\n白身青鬐鬛，两角上梢天。\n半体卧沙上，半体犹沉渊。\n里正闻之官，官使吏致虔。\n作斋为禳禬，观者足阗阗。\n敛席覆其体，数里闻腥羶。\n一夕雷雨过，此物忽已迁。\n遗迹陷成川，中可行大船。\n是年虏亮至，送死江之壖。\n或云祖龙谶，诡异非偶然。\n近日山阳人，采菱不知还。\n望见三龙浮，目若电火燃。\n见龙多见尾，少见四体全。\n一龙已为异，三者亦罕传。\n又因渔湖侧，水中忽生烟。\n烟中一馿出，绕身步蹁跹。\n俄随霹雳去，欲诘无由缘。\n我闻语此事，乘舟往观焉。\n径往枯葭浦，白鹭争相先。\n湖有刘备庙，实司浩渺权。\n裴回无所见，归棹月明前。",
        "dynasty": "宋",
        "collection_info": null
    },
    {
        "uuid": "2ff5d890ef6ad19efdfa20a62896a3f2",
        "title": "昔游诗  其九",
        "author": "姜夔",
        "content": "昔游桃源山，先次白马渡。\n渡头何清深，鸿鹄在高树。\n白马亦洞天，昔人有奇遇。\n洞门不可见，但闻水声怒。\n瞻彼羽人宅，乃乘方船渡。\n修廊夹五殿，重阁映千树。\n规模象魏壮，回合绿阴护。\n山椒望五溪，壶头入指顾。\n故宫在其北，屋瓦带松雾。\n古杉晋时物，中空野人住。\n外围四十尺，内可十客聚。\n我游瞿仙馆，坛上表遗步。\n却下八迭坡，一亭众妙具。\n两山抱澄潭，老木枝榦互。\n瞻前秀而迥，坐久凛难驻。\n桃源独不见，僻在宫南路。\n山行转深邃，狙猿纷上下。\n石窦出微涓，令我意犹豫。\n昔闻渔舟子，水际见洞户。\n今看去溪远，定自后人误。\n惆怅却归来，此游不得屡。\n于今二十年，历历经行处。",
        "dynasty": "宋",
        "collection_info": null
    },
    {
        "uuid": "695ccc3fe114d514a445dc8561f55b5e",
        "title": "昔游诗  其一○",
        "author": "姜夔",
        "content": "昔游衡山下，看水入朱陵。\n半空扫积雪，万万玉花凝。\n或如生绡挂，或作薄雾横。\n纷纷虎豹吼，往往蛟龙惊。\n人语不相闻，溅雹漂我缨。\n有鱼缘峭壁，上上终不停。\n此中有神物，雷雨周八纮。",
        "dynasty": "宋",
        "collection_info": null
    },
    {
        "uuid": "91b56990a404979a70574effe092700e",
        "title": "昔游诗  其一一",
        "author": "姜夔",
        "content": "昔游衡山上，未晓入幽谷。\n欲识所坐舆，横版挂两竹。\n状如秋千垂，高下不倾覆。\n登山九千丈，中道多佛屋。\n一峰高一峰，峰峰秀林木。\n仰看同来客，木末见冠服。\n高台石桥路，寻常云所宿。\n下方雷雨时，此上自晴旭。\n紫盖何突兀，万里在一目。\n余峰六七十，仅如翠浪矗。\n北有懒瓒岩，大石庇樵牧。\n下窥半崖花，杯盂琢红玉。\n飞云身畔过，揽之不盈掬。\n祝融最高绝，紫盖不足录。\n俯视同仰观，苍苍万形伏。\n惟余岣嵝峰，南睇半空绿。\n彷佛认潇湘，向岳流屈曲。\n高处惊我魂，幡思宅平陆。\n其东有雷穴，灵异谨勿触。\n云来绵世界，云去一峰独。\n僧窗或留罅，云入不可逐。\n绝顶横石渠，仙人有遗躅。\n山多金光草，夜半如列烛。\n灵药不可寻，吁嗟归太速。",
        "dynasty": "宋",
        "collection_info": null
    },
    {
        "uuid": "e122cb349ecdde9d6f4065d9e6c806fc",
        "title": "昔游诗  其一二",
        "author": "姜夔",
        "content": "濠梁四无山，坡陀亘长野。\n吾披紫茸毡，纵饮面微赭。\n自矜意气豪，敢骑雪中马。\n行行逆风去，初亦畧霑洒。\n疾风吹大片，忽若乱飘瓦。\n侧身当其衝，丝鞚袖中把。\n重围万箭急，驰突更叱咤。\n酒力不支吾，数里进一斝。\n燎茅烘湿衣，客有见留者。\n裴回望神州，沉叹英雄寡。",
        "dynasty": "宋",
        "collection_info": null
    },
    {
        "uuid": "b987e544f637e22ba5111806a5bde9fd",
        "title": "昔游诗  其一三",
        "author": "姜夔",
        "content": "既离湖口县，未至落星湾。\n舟中三两程，程程见庐山。\n庐山遮半天，五老云为冠。\n朝看金迭迭，暮看紫巉巉。\n瀑布在山半，彷佛认一斑。\n庐山忽不见，云雨满人间。",
        "dynasty": "宋",
        "collection_info": null
    },
    {
        "uuid": "0b045b0df8a20c4779e3f9c930dac83b",
        "title": "昔游诗  其一四",
        "author": "姜夔",
        "content": "雪霁下扬子，闲望江上山。\n山山如白玉，日照金孱颜。\n是时江水浄，影落清镜寒。\n潮催庾信老，云送佛狸还。\n万古感心事，惆怅垂杨湾。",
        "dynasty": "宋",
        "collection_info": null
    },
    {
        "uuid": "5918b4a9222d1337a244c25a9f6065dd",
        "title": "昔游诗  其一五",
        "author": "姜夔",
        "content": "衡山为真宫，道士饮我酒。\n共坐有何人，山中白衣叟。\n问叟家何在，近住山洞口。\n殷勤起见邀，徐步入林薮。\n云深险径黑，石乱湍水吼。\n寻源行渐远，茅屋剪如帚。\n老烹茶味苦，野琢琴形丑。\n叟云司马僊，学道此居久。\n屋东大盘石，棋画今尚有。\n古木庇覆之，清泉石根走。\n因悲百年内，汲汲成白首。\n僊人固难值，隠者亦可偶。\n追惟恍如梦，欲画无好手。",
        "dynasty": "宋",
        "collection_info": null
    },
    {
        "uuid": "223aa0f43a2c3b2f6e3235f539471672",
        "title": "题杨冠卿客亭类稿",
        "author": "姜夔",
        "content": "杨侯笔力天下奇，早岁豪彦相追随。\n一班略见客亭稿，文采炳蔚惊羣儿。\n长安城中择幽栖，静退不愿时人知。\n大书前荣号雾隠，意与风虎云龙期。\n人皆炫耀身陆离，见草而悦忘皋比。\n南山十日不下食，君子一变谁能窥。\n正论不作世道微，通都大邑多狐狸。\n惜君爪牙不得施，公超五里亦奚为。",
        "dynasty": "宋",
        "collection_info": null
    },
    {
        "uuid": "51b6e1efceb5091431fc2c352988807d",
        "title": "琵琶洲",
        "author": "姜夔",
        "content": "行尽江南最远山，却寻干越上清滩。\n秋清云锦溪中过，玉石瑰奇一万般。",
        "dynasty": "宋",
        "collection_info": null
    },
    {
        "uuid": "ff7eba2deb99c3d3d9754d61c02ee264",
        "title": "桂花",
        "author": "姜夔",
        "content": "空山寻桂树，折香思故人。\n故人隔秋水，一望一回颦。\n南山北山路，载花如行云。\n阑干望双桨，秾枝储待君。\n西泠荫歌舞，夜夜明月嗔。\n弃捐頳玉佩，香尽作秋尘。\n楚调秋更苦，寂寥无復闻。\n来吟绿丛下，凉风吹练裙。",
        "dynasty": "宋",
        "collection_info": null
    },
    {
        "uuid": "bcd10b0d6285c3b99bc48262f224a974",
        "title": "郊祀后景灵宫恭谢纪事  其一",
        "author": "姜夔",
        "content": "六军文武浩如云，花簇头冠样样新。\n惟有至尊浑不戴，尽将春色赐羣臣。",
        "dynasty": "宋",
        "collection_info": null
    },
    {
        "uuid": "9765c0c68499f29c72281fd37aa52748",
        "title": "郊祀后景灵宫恭谢纪事  其二",
        "author": "姜夔",
        "content": "万数簪花满御街，圣人先自景灵回。\n不知后面花多少，但见红云冉冉来。",
        "dynasty": "宋",
        "collection_info": null
    },
    {
        "uuid": "8cd9a32f328bfaca8c3e56bf38265545",
        "title": "灯词  其一",
        "author": "姜夔",
        "content": "南陌东城尽舞儿，画金刺绣满罗衣。\n也知爱惜春游夜，舞落银蟾不肯归。",
        "dynasty": "宋",
        "collection_info": null
    },
    {
        "uuid": "fdeb9c4e9e517de1188d9ee534b42d2b",
        "title": "灯词  其二",
        "author": "姜夔",
        "content": "灯已阑珊月色寒，舞儿往往夜深还。\n只因不尽婆娑意，更向街心弄影看。",
        "dynasty": "宋",
        "collection_info": null
    },
    {
        "uuid": "2987fa2c9c23244718c965119138dec5",
        "title": "灯词  其三",
        "author": "姜夔",
        "content": "沙河云合无行处，惆怅来游路已迷。\n却入静坊灯火空，门门相似列蛾眉。",
        "dynasty": "宋",
        "collection_info": null
    },
    {
        "uuid": "d628153649429e8217f6fa55eee28d6c",
        "title": "灯词  其四",
        "author": "姜夔",
        "content": "游人归后天街静，坊陌人家未闭门。\n帘裏垂灯照尊俎，坐中嬉笑觉春温。",
        "dynasty": "宋",
        "collection_info": null
    },
    {
        "uuid": "193cc22c019f174b7e71b506422e6780",
        "title": "送王简卿归天台二首  其一",
        "author": "姜夔",
        "content": "迎风吹白髮，送客向黄岩。\n在事何为尔，如君自不凡。\n城阴当復会，诗卷可频缄。\n纵别无多久，江沙望远帆。",
        "dynasty": "宋",
        "collection_info": null
    },
    {
        "uuid": "8efda06e554bcf51a5ae7c1d834057d6",
        "title": "送王简卿归天台二首  其二",
        "author": "姜夔",
        "content": "雠书虽不愿，治粟亦何为。\n夜月同游处，春潮独往时。\n无心资造化，任运有成亏。\n护冷加餐食，幽居且自怡。",
        "dynasty": "宋",
        "collection_info": null
    },
    {
        "uuid": "b3ef46b998ae1ba7dff0aff9777b9af8",
        "title": "菖蒲",
        "author": "姜夔",
        "content": "岳麓溪毛秀，湘滨玉水香。\n灵苗怜劲直，达节着芬芳。\n岂谓盘盂小，而忘臭味长。\n拳山并勺水，所至未能量。",
        "dynasty": "宋",
        "collection_info": null
    },
    {
        "uuid": "3af8306fa829b3246246b0fea6b1c867",
        "title": "嘲林可山称和靖七世孙",
        "author": "姜夔",
        "content": "和靖当年不娶妻，因何七世有孙儿。\n若非鹤种并龙种，定是瓜皮搭李皮。",
        "dynasty": "宋",
        "collection_info": null
    },
    {
        "uuid": "a7b215062b256ea17c05811a6f94cf4c",
        "title": "三高祠",
        "author": "姜夔",
        "content": "不贪名爵伐功劳，勇退深虞祸患遭。\n甫里閒居耕钓乐，范张高处陆犹高。",
        "dynasty": "宋",
        "collection_info": null
    },
    {
        "uuid": "b5d8249bafde2fbb5c24bd20829ed4ec",
        "title": "和王秘书游水乐洞",
        "author": "姜夔",
        "content": "自是瀛洲客，还因野趣来。\n解衣吟寂寞，携酒上崔嵬。\n石洞山山秀，栀花树树开。\n只应岩下水，相送上船回。",
        "dynasty": "宋",
        "collection_info": null
    },
    {
        "uuid": "9e3e3f2ebcabe808fd8d3230510adc11",
        "title": "嘉泰壬戌上元日访全老于浄林广福院观沈传师碑隆茂宗画赠诗二首  其一",
        "author": "姜夔",
        "content": "深衣跨羸骖，杳杳春山路。\n入寺君未知，閒看移桂树。",
        "dynasty": "宋",
        "collection_info": null
    },
    {
        "uuid": "cac88d70d445460b2e4d14be0d691dbd",
        "title": "嘉泰壬戌上元日访全老于浄林广福院观沈传师碑隆茂宗画赠诗二首  其二",
        "author": "姜夔",
        "content": "沈碑含秀润，隆画出神奇。\n道人那得此，老子乃躭之。",
        "dynasty": "宋",
        "collection_info": null
    },
    {
        "uuid": "901a8e7daea3a8a3325978f83badbb1c",
        "title": "斋后与全老铦朴翁聪自闻酌龙井而归  其一",
        "author": "姜夔",
        "content": "四人松下共盘桓，笔砚花壶石上安。\n今日兴怀同此味，老仙留字在孱颜。",
        "dynasty": "宋",
        "collection_info": null
    },
    {
        "uuid": "070f5cd776ce248c9bb3f53a878ec8ec",
        "title": "斋后与全老铦朴翁聪自闻酌龙井而归  其二",
        "author": "姜夔",
        "content": "年时六月海扬尘，遥见青山起白云。\n闻有高僧来诵咒，岩前抛珓问龙君。",
        "dynasty": "宋",
        "collection_info": null
    },
    {
        "uuid": "e4800e131b589c59456193e105d86baf",
        "title": "自题画像",
        "author": "姜夔",
        "content": "鹤氅如烟羽扇风，赋情芳草绿阴中。\n黑头办了人间事，来看凌霜数点红。",
        "dynasty": "宋",
        "collection_info": null
    },
    {
        "uuid": "01b37d5bec6ff5dba406c4cbfa547fc1",
        "title": "寺中",
        "author": "姜夔",
        "content": "幸自不居城，西风觉又生。\n空山多雨气，废寺少人声。\n髮为忧时白，吟因入夜清。\n推窗问天色，犹有佛灯明。",
        "dynasty": "宋",
        "collection_info": null
    },
    {
        "uuid": "5ae28a2d119007372b34a1060db6cb53",
        "title": "有送",
        "author": "姜夔",
        "content": "怜君归橐路迢迢，到得茅斋转寂寥。\n应叹药栏经雨烂，土肥抽尽缩砂苗。",
        "dynasty": "宋",
        "collection_info": null
    },
    {
        "uuid": "7bc8f07213716079cfe8787e0f2ca8fa",
        "title": "于越亭",
        "author": "姜夔",
        "content": "松尾飕飕石浪寒，胡啼番曲转声酸。\n人间无此春风手，应是江妃夜夜弹。",
        "dynasty": "宋",
        "collection_info": null
    },
    {
        "uuid": "6b02a400478c20a0e0f2738e6571ae72",
        "title": "句  其一",
        "author": "姜夔",
        "content": "小山不能云，大山半为天。",
        "dynasty": "宋",
        "collection_info": null
    },
    {
        "uuid": "06f8c9495a293c981de1ffab7b4a3f5f",
        "title": "句  其二",
        "author": "姜夔",
        "content": "屋角红梅树，花前白石生。",
        "dynasty": "宋",
        "collection_info": null
    },
    {
        "uuid": "5b6c706bb56edd864f76882f43aa3c91",
        "title": "句  其三",
        "author": "姜夔",
        "content": "梅花竹裏无人见，一夜吹香过石桥。",
        "dynasty": "宋",
        "collection_info": null
    },
    {
        "uuid": "783e473f8b74d8d8feaefa8533b0ae6b",
        "title": "句  其四",
        "author": "姜夔",
        "content": "中兴无限艰难意，日暮湖平力士归。",
        "dynasty": "宋",
        "collection_info": null
    }
]