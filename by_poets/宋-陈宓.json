[
    {
        "uuid": "0ad54d3f54c2deb889b2c1affa820de7",
        "title": "庐山歌",
        "author": "陈宓",
        "content": "庐山清哉谁与俦兮，崭岩峭直跨番昜彭蠡而蹴九江。\n长川幽窞亘古今而不息兮，雨激而风撞。\n山深境寂人迹所希到兮，尽日仅一逄樵叟鹤髮而眉厖。\n路逶迤而险阻兮，越数千里之危谾。\n暑六月而不知兮，但觉鸣珂戞佩其下纷淙淙。\n天隔车马之氛埃兮，独许策杖而踰矼。\n宜幽人之履道兮，志精一而匪哤。\n草木坚劲而不凋兮，列云外之羽幢。\n如凝之之洁白兮，媲兹山而为双。\n田多瘠而少腴兮，食不饱而体不痝。\n青松为醪呼月为烛兮，漥尊瓢饮孰取乎琼巵而翠缸。\n彼丛物欲以自蔽兮，莫为之凿通明之八窗。\n醉生梦死真蟪蛄兮，阅千万岁独有贞柏与圣玒。\n苟能保此而不渝兮，又何有乎施邦。\n一到令人不忘兮，长神醉而心降。\n写此诗以自娱兮，当万幅之图画而揭以千仞之杠。",
        "dynasty": "宋",
        "collection_info": null
    },
    {
        "uuid": "5995560a5bbe66d16347418edc8f59a4",
        "title": "西湖歌",
        "author": "陈宓",
        "content": "夫君之游兮，嫣荷为之笑迎。\n夫君之归兮，白鹭为之致情。\n嗟此湖几千百年兮，曷尝遇夫夫君之清。\n人如玉兮水如镜，雨如珠兮山如屏，我为此歌兮不知谁为之声。\n抑天籁之自鸣，抑性情之自生。\n风卷其纸，陶然忘形。",
        "dynasty": "宋",
        "collection_info": null
    },
    {
        "uuid": "e90d6ad4ffb8cfbd5dc98256f5a5a7a8",
        "title": "读史偶题",
        "author": "陈宓",
        "content": "长孺濮阳人，十世士于卫。\n矫制发仓廪，河内被恩霈。\n辞令守东海，卧阁动经岁。\n田蚡与卫青，未尝屈其贵。\n张汤每遭駡，刀笔忝廷尉。\n无知五百人，阑出实何罪。\n犯颜为力谏，武帝不知愧。\n十年死淮阳，不入禁闼内。\n呜呼社稷臣，傅爰岂其配。",
        "dynasty": "宋",
        "collection_info": null
    },
    {
        "uuid": "bcd2655a7108ff28780be83f49981561",
        "title": "偶题  其一",
        "author": "陈宓",
        "content": "周党不受禄，严光不为公。\n皆当建武圣，固守空山穷。\n丈夫各有志，未必不合中。\n所以二百载，鸿基繫清风。\n彼浅者若人，一羽重于躬。",
        "dynasty": "宋",
        "collection_info": null
    },
    {
        "uuid": "1faa6d1f99570c57be7cc56a2281711f",
        "title": "偶题  其二",
        "author": "陈宓",
        "content": "向长不愿富，折像患不贫。\n奇祸伏所慕，藏身有余珍。\n向来东陵侯，岂似种瓜人。\n茫茫宇宙间，不得自由身。",
        "dynasty": "宋",
        "collection_info": null
    },
    {
        "uuid": "ebadd7781879b6eca05e26dbfd8b985b",
        "title": "读史",
        "author": "陈宓",
        "content": "巧哉吕相国，千金买名姬。\n设计售子楚，自诧居货奇。\n一死博富贵，大黠宁非痴。\n人力信莫及，天道吾不欺。",
        "dynasty": "宋",
        "collection_info": null
    },
    {
        "uuid": "06499fd6ecfc96b7d70b9a953a647b53",
        "title": "读史",
        "author": "陈宓",
        "content": "子房真男子，五世相韩国。\n父死未及仕，不受暴秦辱。\n家僮三百人，求客不顾族。\n持说说项梁，立成宗社復。\n梁亡羽不遣，事汉羽亦覆。\n眇然一身微，两暴以足蹴。\n由来蚤学礼，大义灭私欲。\n俯仰既无愧，何须真辟谷。\n遂令万世后，嘆咏长不足。",
        "dynasty": "宋",
        "collection_info": null
    },
    {
        "uuid": "18efac629222633e50d302df197e858f",
        "title": "怀古  其一",
        "author": "陈宓",
        "content": "不忧不愠颜氏子，载色载笑陶渊明。\n万顷黄陂挠不动，三贤万世仰高名。",
        "dynasty": "宋",
        "collection_info": null
    },
    {
        "uuid": "6e47be708326bc91b32ca7e9714478db",
        "title": "怀古  其二",
        "author": "陈宓",
        "content": "羲之誓墓终不仕，幼舆挑女因折齿。\n清高足以激懦贪，旷达端能丧廉耻。",
        "dynasty": "宋",
        "collection_info": null
    },
    {
        "uuid": "9448ed9223f06916f7692aae1650f114",
        "title": "偶题",
        "author": "陈宓",
        "content": "窦姬欲赵误至代，昭君色妍还作丑。\n信知天命不可移，举世奔趋果何有。",
        "dynasty": "宋",
        "collection_info": null
    },
    {
        "uuid": "680aefbd6f85da080365d522156d46f7",
        "title": "读诗",
        "author": "陈宓",
        "content": "举世莫遮太白眼，无物可解杜陵怀。\n当时悔不更痛饮，后世浮名安用哉。",
        "dynasty": "宋",
        "collection_info": null
    },
    {
        "uuid": "8fbd3d0c00722029571c3f45b4eab2c9",
        "title": "和枢上人评诗",
        "author": "陈宓",
        "content": "赠我古锦囊，诗卷若笋束。\n吟头久不掉，邂逅适我欲。\n刺眼讶龙蛇，远意追鸿鹄。\n陋语固自媿，高词敢虚辱。\n大雅久矣亡，三嘆对遗牍。\n不有靖节篇，何以悦我目。\n谪仙句无敌，有口不食粟。\n遂令后世儒，拳拳仰高躅。\n杜陵到圣处，正始顿牵復。\n挥毫动风雨，咳唾惊流俗。\n其余闹鼃蚓，谁屑与类族。\n亡国悦郑音，俚耳习胡曲。\n勃兴出韩柳，一洗陋学独。\n变化云在天，鲜妍锦来蜀。\n骅骝就夷路，造父为之仆。\n方扬秋月辉，忽散春花馥。\n洪钧运不停，常窘苦见逐。\n我宋得欧苏，妙语起山谷。\n后山又角立，作者復陆续。\n流派自天河，巨浪翻平陆。\n和风扇寰宇，絃诵兴庠塾。\n搏虎寝其皮，屠龙食其肉。\n掷简海蜃浮，举手天浆掬。\n会当三月初，论文约吾属。\n引杯送残红，分坐占新绿。\n笑语剧鹅鴈，酬倡交金玉。\n庶呈待聘珍，无以藏诸椟。",
        "dynasty": "宋",
        "collection_info": null
    },
    {
        "uuid": "a868a1edd34c878c6ab6c4bc2de3ce58",
        "title": "八三侄借半山诗因以示之",
        "author": "陈宓",
        "content": "我读半山诗，瞠乎不可及。\n风骚融老腹，取次有掇拾。\n清放太白章，悲壮杜陵集。\n争雄而竞秀，鼎峙高嶪岌。\n譬将云作锦，绚烂那得袭。\n又如月长新，纤圿不可入。\n山川谢佳丽，风雷怯呼吸。\n想当下笔时，会见真宰泣。\n惜哉有此奇，孔室未许入。\n当时死翰死，颜孟庶并立。",
        "dynasty": "宋",
        "collection_info": null
    },
    {
        "uuid": "7e172ec94a02831ba607953253d9f3c2",
        "title": "病后寄郑自正",
        "author": "陈宓",
        "content": "卧病六十朝，尪羸欲颠踬。\n中虚苦暴下，外怯因多涕。\n风邪动感触，寒热肆留滞。\n百病果难堪，未免趣医至。\n携持篚与箧，众药要尽试。\n㕮咀和参朮，煎煮杂姜桂。\n了无铢寸功，徒有千百累。\n金丹号起死，入腹作鼎沸。\n服之不能瘳，束手信无计。\n嗟余有天命，未许药石治。\n再拜谢群医，云病且平易。\n堆床屏丸散，养体亲滋味。\n曾不数阅日，颇能安寝寐。\n昨朝偶寻镜，自喜有瘥意。\n俄惊一目赤，灸灼如頳尾。\n熏疗技已穷，赤势殊未既。\n平旦涩难开，未晚痛先闭。\n于何我久病，復有此兢悸。\n当时呻吟余，犹解阅文字。\n兹焉眼如瞽，把卷直欲弃。\n旧书满窗几，日读不省记。\n赋性已不灵，此疾胡可被。\n悲来祇头低，坐处每酸鼻。\n何时双眼明，一览经满笥。\n行谊颜孟俦，文辞典坟媲。\n和顺积厥躬，膏泽施当世。\n今为辕下驹，横空但有气。\n又似笼中鹤，束缚剪两翅。\n会当有时节，飞骛历万里。",
        "dynasty": "宋",
        "collection_info": null
    },
    {
        "uuid": "fef509b57d87043481760087e6e4342d",
        "title": "檄中原",
        "author": "陈宓",
        "content": "大哉我宋得天下，仁比三代泽过之。\n太祖太宗贻典则，真宗仁考父母慈。\n熙丰足国振百度，要使宇内无蛮夷。\n哲宗元佑建皇极，敬用贤哲如蓍龟。\n百年上下享安泰，万里一域惟熙熙。\n春阳浩荡不肃物，遂使异类窥京师。\n当时臣子不知义，视虏豺豹身狐狸。\n曲生苟活竟亦死，甘堕狡计宁非痴。\n三光晦昧五岳坠，二圣北狩无还期。\n忠臣至今痛入髓，下逮童騃犹歔欷。\n嗟尔中原旧豪杰，久效左衽心何为。\n譬如屈伏猛兽下，荷戈伺便当乘机。\n如何颜厚不媿耻，反助貙虎为熊罴。\n数穷六十又且半，天意悔祸人知思。\n王师六月降时雨，洒尔万国苏鳏嫠。\n汝犹不念汝祖父，靖康狄祸几无遗。\n子孙壮大不能报，臣妾讐虏称男儿。\n天戈所麾速响应，拯汝涂炭革汝非。\n吾皇仁圣又恭俭，视民如子伤如饥。\n汝今效顺谨勿迟，同我四海长欢嬉。",
        "dynasty": "宋",
        "collection_info": null
    },
    {
        "uuid": "dbd28e44adff550af25dc702673db0ea",
        "title": "和徐绍奕",
        "author": "陈宓",
        "content": "将军承天宠，建此油幢碧。\n喑呜指顾间，匈奴期伏锧。\n堂堂帷幄算，暨暨貔貅力。\n填填画鼓鸣，烁烁红旗植。\n风高战场古，万里快驱轹。\n轩昂国士知，痛愤平城厄。\n兵求结髮战，马作腾槽踯。\n英声陵鬼方，义气殚禹迹。\n书驰羽檄忙，阵布鱼丽戢。\n漫天尘雾黄，照夜戈鋋白。\n羌胡那敢斗，枕籍多于箦。\n骈颈亟卖降，析骸仍乞食。\n君文比武事，雄伟世共识。\n顾我敢言勇，殆类殿奔策。\n它年后从车，万一效寸尺。\n声名蛮貊间，难避江湖僻。\n冥心进取地，高节空介特。\n囊锥不可隠，颖脱在朝夕。\n丽词工锦绣，妙语珍渠珀。\n何时驱俗氛，相会不旬隔。",
        "dynasty": "宋",
        "collection_info": null
    },
    {
        "uuid": "3c2d2897825df5984902b8647af1e3ee",
        "title": "和徐绍奕昭君图",
        "author": "陈宓",
        "content": "汉家无计饵单于，掖庭为出千金姝。\n秀色妍姿玉不如，天子一见先嗟吁。\n三千粉黛尔殊绝，谋身独拙何蠢愚。\n梨花带雨辞殿隅，遗恨画工犹可诛。\n世人重色多欷歔，不思婉娈同戈殳。\n君王蚤识应耽娱，皇天为遣投穹庐。\n乃知汉计自不疎，画工忧国非姦谀。\n君不见后世佳人号太真，坐令九鼎污胡尘。\n当时早解挥妖丽，长作开元一圣君。",
        "dynasty": "宋",
        "collection_info": null
    },
    {
        "uuid": "c6b96e036ce63ad5fdd1ca10ce92760a",
        "title": "通刺师道弟",
        "author": "陈宓",
        "content": "昔我先君子，受爵每惧盈。\n国恩恨未报，遗训昭誓盟。\n两兄既即世，与子相须生。\n学问若过时，书剑两无成。\n年各过五十，以恩厕簪缨。\n出虽稍迟滞，亦忝半刺荣。\n幸有旧田庐，勤俭可无营。\n宦游要及物，闲居亦舒情。\n乖隔踰一年，便风劳寄声。\n愿言速加鞭，晨兴课归程。\n有亲头已白，中夜梦纡萦。\n日日迟尔至，一尊欢笑并。\n五马固足恋，二毛还可惊。\n幸有故园竹，霜葩娱弟兄。\n岂务耳目玩，庶令心体平。\n一瓢晏共饮，诗书託余龄。",
        "dynasty": "宋",
        "collection_info": null
    },
    {
        "uuid": "d5cbf85a8ff10b69df5c6eedabe564f7",
        "title": "赠喻景山",
        "author": "陈宓",
        "content": "去时恨轻分，归路喜忽值。\n如何七八月，两作别离味。\n方衝腊雪还，可待秋风至。\n读书我无诀，须君授奇秘。",
        "dynasty": "宋",
        "collection_info": null
    },
    {
        "uuid": "fdaedece5fb543b6ea6a4cc236e7d850",
        "title": "和许月湖游鼓山",
        "author": "陈宓",
        "content": "伐坐尘坌中，秋汗正浃背。\n闻君游鼓山，骑马破烟霭。\n不向晓中看，安得识眉黛。\n飘然出樊笼，始觉此身大。\n登高望四远，何物非砺带。\n行窥灵源洞，往往众仙会。\n青山为佳人，分外作幽态。\n而我俗缘重，不到清凉界。\n新诗时一吟，忽在千岩外。",
        "dynasty": "宋",
        "collection_info": null
    },
    {
        "uuid": "7b98db187940f261c6d5669c1cf59d9f",
        "title": "和杨县尉五首  其一",
        "author": "陈宓",
        "content": "作者去千载，心事如相期。\n嗟我苦生晚，昼想夜梦之。\n杨君妙古学，挥毫满乌丝。\n今人有如此，可不结新知。",
        "dynasty": "宋",
        "collection_info": null
    },
    {
        "uuid": "9b74d7feaa36b442711c684391d69ef9",
        "title": "和杨县尉五首  其二",
        "author": "陈宓",
        "content": "昧者不自觉，役役尘土中。\n丈夫意有在，肯与儿辈同。\n毫锥可济世，不论汗马功。\n得君起予句，使我铭诸胸。",
        "dynasty": "宋",
        "collection_info": null
    },
    {
        "uuid": "4586859406a6e75c078eda9daf3ade17",
        "title": "和杨县尉五首  其三",
        "author": "陈宓",
        "content": "后生若无闻，诸老久矣衰。\n西蜀惜子云，南闽见孙枝。\n文章擅妍丽，草木春葳蕤。\n从君授真诀，恐我无仙姿。",
        "dynasty": "宋",
        "collection_info": null
    },
    {
        "uuid": "f4fb28f2eea30f2b212da096f49618ff",
        "title": "和杨县尉五首  其四",
        "author": "陈宓",
        "content": "君诗企风雅，圣处同天工。\n笔阵有前敌，一战可勒功。\n夜光谢牛斗，耿耿崔嵬凶。\n肯顾马千驷，甘心因诗穷。",
        "dynasty": "宋",
        "collection_info": null
    },
    {
        "uuid": "83c3af406616d7469708bd4ecd938ad2",
        "title": "和杨县尉五首  其五",
        "author": "陈宓",
        "content": "下帷抱遗经，比邻窥半面。\n万里上鹏程，九秋骞鹗荐。\n君乎真可人，我实未几见。\n请为金石交，功名期铁研。",
        "dynasty": "宋",
        "collection_info": null
    },
    {
        "uuid": "9a294af9ed3650e162a9f426d06ad471",
        "title": "和陈教",
        "author": "陈宓",
        "content": "昔我壬子岁，辞家莆山阳。\n迎妇丞相府，调官君子乡。\n于时公声名，岂独梁楚扬。\n闻者尽兴起，见者斋以庄。\n英华发经笥，土苴遗巾箱。\n虎蔚管庸见，海鉅蠡可量。\n伏波少已勇，捷出翰墨场。\n遗我明月珠，一见心先凉。\n掷地戞清玉，映日开炎光。\n春云可比态，百卉羞无芳。\n下顾阴何辈，颉颃李杜行。\n不知生最晚，磊磊何相望。\n文臻韩氏奥，学升夫子堂。\n道贯参曾唯，心悟颜斋忘。\n所读者何书，诵此虞与唐。\n所敬者何物，瞻彼昊与苍。\n仁义久已熟，出言如探囊。\n又同冲霄鹤，举世避轩昂。\n斯文尚何俟，木铎天其将。\n六经作黄麻，一赋卑长杨。\n厚赐顾曷报，有类相马偿。\n但当铭之心，刻佩联琳琅。\n区区重此来，得遂举一觞。\n洒然如热濯，车轮宽别肠。\n归将诧朋友，亲炙道德香。",
        "dynasty": "宋",
        "collection_info": null
    },
    {
        "uuid": "1f75f08189fbd4e3b3428775ef566d36",
        "title": "和王主簿韵  其一",
        "author": "陈宓",
        "content": "黄叶逐西风，归心与俱起。\n况復怀美人，相望一溪水。\n闻名知几年，会面数月耳。\n如何于其间，四旬还索处。\n美人志前修，脂车日千里。\n平生洁白行，尺璧绝瑕指。\n持以照寒溪，溪澄疑有滓。",
        "dynasty": "宋",
        "collection_info": null
    },
    {
        "uuid": "1a2e590660bc28cc7daf049c1f2fc6a4",
        "title": "和王主簿韵  其二",
        "author": "陈宓",
        "content": "飞乌哑哑鸣，未倦投深枝。\n如何三年仕，束带事鞯羁。\n丈夫志有在，岂为日再炊。\n事业不足道，空成楚冠縻。\n有时屏朱墨，静坐欲无为。\n不復顾目前，屠沽斗群儿。\n食焉不能怠，况有尸素讥。\n风俗幸朴茂，不与骄侈期。\n抚摩雅无术，一稔适登时。\n吏议尚见贷，兹怀敢萌欺。\n一日事必葺，九仞功易隳。\n垂满得佳友，天怜愚顿姿。",
        "dynasty": "宋",
        "collection_info": null
    },
    {
        "uuid": "4e4459ceba1b8b831c8b37ca2bf125bd",
        "title": "某尝次赞府卢丈高韵復承见示佳篇嘆咏之余辄成二首  其一",
        "author": "陈宓",
        "content": "卢君真吏师，盛名日方起。\n我昔尝与言，如以石投水。\n初听已莹心，久坐益醒耳。\n如何但悁企，不得亲燕处。\n经年始再见，相望才百里。\n新诗忽来前，喜染大羹指。\n词翰与其人，俱清绝尘滓。",
        "dynasty": "宋",
        "collection_info": null
    },
    {
        "uuid": "a1899fe663ee43d1d67badab33311dbe",
        "title": "某尝次赞府卢丈高韵復承见示佳篇嘆咏之余辄成二首  其二",
        "author": "陈宓",
        "content": "家山四年别，梅萼忽横枝。\n久拟投倦翼，还成效雌羁。\n初之一毫补，谩素五十炊。\n所就竟何事，敢言厌拘縻。\n吏民笑已满，虽勤欲奚为。\n答以事不然，吾心异群儿。\n矻矻不能闲，任汝了事讥。\n吾道日已长，天运无穷期。\n常恐业未富，无以答明时。\n归将闭门坐，谨学毋自欺。\n刻心事仁勇，立志防怠隳。\n乞我刀圭剂，发此蒙昧姿。",
        "dynasty": "宋",
        "collection_info": null
    },
    {
        "uuid": "38f5476f1ceb683f19f2944f1ff56b7f",
        "title": "和陈中行校书",
        "author": "陈宓",
        "content": "老梅抱奇姿，寂寞山之阳。\n风月已为友，云水环其乡。\n蜂蝶不能到，林深自扬扬。\n萧疎谢公墅，淡静午桥庄。\n门前有游子，跨马服牛箱。\n衝衝自朋往，衮衮不可量。\n谁趋雪霜地，竞媚桃李场。\n唯夸颜色好，岂寤道德凉。\n伟此岁寒植，千载有耿光。\n罙高万物表，耻并群花芳。\n刚肠逾铁石，劲气侵颜行。\n况有至佳实，未熟世已望。\n负以黄金鼎，登之白玉堂。\n调胹谐众口，隽永讵可忘。\n致君高舜禹，美俗归轩唐。\n药石神圣主，岂但尉黔苍。\n功名满蛮貊，誉处还括囊。\n终始不少玷，圭璋更颙昂。\n我实爱君厚，祷颂无以将。\n所愿进退节，皋夔与疏杨。\n遂使见慕徒，夙志惬以偿。\n翩翩赠行诗，满袖鸣玕琅。\n词翰两清绝，山阴咏壶觞。\n么微顾曷称，皦皦在中肠。\n持用娱霸旅，籍手拜含香。",
        "dynasty": "宋",
        "collection_info": null
    },
    {
        "uuid": "177c98662567c6f9ff31fd4846e23898",
        "title": "谢朱宰赋南园二十韵",
        "author": "陈宓",
        "content": "先君昔归老，手自植六梅。\n结亭在人境，尺地阳春回。\n岂无林塘胜，可以榭与台。\n自云饱世味，一室足欢咍。\n朝诗坐亭上，暮月行徘徊。\n旁观笑不足，独酌兴攸哉。\n清风去倏远，湫隘成鹿埃。\n经营五亩地，得此城南隈。\n凿池寿水遶，开堂壶山来。\n修竹翠成幄，低花锦繁堆。\n虽无亭舘巧，颇适疎散怀。\n尽日避车马，一径荒莓苔。\n有惭邑大夫，政成此衔杯。\n落叶风扫溉，山禽喜毰毸。\n哦诗动深谷，草木声喧豗。\n此邦渐惠泽，耆艾到提孩。\n独此小园植，秋芳迟君开。\n唯梅最辱爱，有句高崔嵬。\n青玉不足报，愿公坐中台。\n桃李满天下，绿野追唐裴。",
        "dynasty": "宋",
        "collection_info": null
    },
    {
        "uuid": "606e7444c9ace8b4ec89b8bed57f578d",
        "title": "答李武伯",
        "author": "陈宓",
        "content": "李郎江西彦，杰出天与才。\n勉斋恨得晚，垂绝倾所怀。\n朅来復入闽，吾道叹已乖。\n延平有书社，四儒孔门侪。\n地势得爽垲，山川似天开。\n群贤为一至，君至亦少谐。\n所读唯圣经，坦然疑无猜。\n藜藿足可饱，窗几无余埃。\n乐天復安土，何有羁旅哉。\n所望讲究精，南山赋台来。\n如何苦吟僻，却与长吉偕。\n昔人三百篇，词达谢剪裁。\n那用愁肝肾，推敲费安排。\n请寻颜氏乐，兀兀坐书斋。",
        "dynasty": "宋",
        "collection_info": null
    },
    {
        "uuid": "0aeedcc35c0ed38660a236713b4ee108",
        "title": "初到渔沧溪",
        "author": "陈宓",
        "content": "平生不到沧渔溪，邂逅相逢如有约。\n远观已得环岫奇，俯瞰未识游鱼乐。\n倚栏初试一铢饵，便有纤鳞最先觉。\n须臾蚁杂復蜂屯，短鬣轻鬐恣腾跃。\n小鱼拙谋谩狂肆，大鱼侧睨无能若。\n饵浮未下众所争，百鸟终难胜一鹗。\n昔日鲁侯思往棠，高情反被轩裳缚。\n安得如吾闲暇身，尽日相欢无适莫。\n阴春寒生尚可爱，想见六月清风濯。\n要须更待明月归，霜雪喧豗应不恶。",
        "dynasty": "宋",
        "collection_info": null
    },
    {
        "uuid": "e71bb67e0f94bd79992d6682fa27c572",
        "title": "重九招许真诸友登高和许韵",
        "author": "陈宓",
        "content": "群公错落俱琼瑰，胸蟠万古高嵬崔。\n红尘绝点不涴眼，更上翠壁陈尊罍。\n天低举手挼斗柄，挹彼鉅海倾蠡杯。\n酒酣咳唾作飞雪，下视不觉苏纮垓。\n须臾万象着，耿耿见中台。\n苍生堕崖下，仰首歌康哉。\n寒芒为一正，昌运行当开。\n回光更愿亲蒿莱，山林自古多奇才。",
        "dynasty": "宋",
        "collection_info": null
    },
    {
        "uuid": "56cb7597475ad03512b6fed0fa921efc",
        "title": "评书",
        "author": "陈宓",
        "content": "我非识字空有志，丱角已探翰墨场。\n于今四十竟何益，聊取上代资平章。\n率更清峭骨骼坚，云厌古柏微春阳。\n虞君态度绝可爱，皎皎玉女乘鸾翔。\n褚君妍姿媚人眼，晚岁亦復兀老苍。\n薛君风味宁不好，未免籍湜屡仆僵。\n太宗天性好儒翰，右军墨宝三千张。\n君臣刻意事摹仿，往往一造夫子堂。\n终然却视不可及，长松贞洁白玉刚。\n以言其体莫减增，以言其健不屈彊。\n以言其肌不露骨，以言其媚中含霜。\n仙人溷迹在尘世，欲自揜晦终遗光。\n岂如今人作潇洒，曼肤平胁施罗裳。\n安得刀圭换凡骨，飞上青天原此术。",
        "dynasty": "宋",
        "collection_info": null
    },
    {
        "uuid": "7b194671f0d4a2e9f2f8e758359496fa",
        "title": "长夏叹",
        "author": "陈宓",
        "content": "六月不雨旸乌骄，飞蝗更剪深田苗。\n农夫抱衾覆一亩，背裂口焦如火烧。\n农夫农夫莫怨怒，更有无田可耕处。\n昨日长淮禾稻区，白骨成堆今莫数。\n金缯百万去安边，城壁不修唯坏垣。\n人言犬羊盟誓坚，我愿夏日长如年。",
        "dynasty": "宋",
        "collection_info": null
    },
    {
        "uuid": "8e349375f6199727935fe9319878e56b",
        "title": "南康爱莲即事",
        "author": "陈宓",
        "content": "东君倦芳菲，首夏即酣寝。\n巧思蹶然兴，老手更谙稔。\n殷红间浓绿，濯此万机锦。\n桃李谩成蹊，岂解香席枕。\n最是碧筒杯，晚凉可以饮。",
        "dynasty": "宋",
        "collection_info": null
    },
    {
        "uuid": "daff1b4b17e3bfa74ec21ecfbe13cccc",
        "title": "与潘王二丈同游南康郡圃致爽亭",
        "author": "陈宓",
        "content": "瀑秩秩而可闻，山靡靡而旁绕。\n待皓月于台端，睇明河于木杪。",
        "dynasty": "宋",
        "collection_info": null
    },
    {
        "uuid": "29a5fbf0019a2ebe42550daad8049f99",
        "title": "游南康栖贤寺",
        "author": "陈宓",
        "content": "庐山东南五老峰，青天削出金芙蓉。\n谪仙此语谁解道，刻画造化鸿蒙中。\n我来正值小至后，暖日昭回迎朔风。\n却想冬深一奇观，万鹤飞舞漫苍穹。\n金相定变作玉质，华山千丈难为容。\n坐令胸次玉渊静，笔下三峡波持桩。\n人生此乐岂易得，向夕城鼓还冬冬。",
        "dynasty": "宋",
        "collection_info": null
    },
    {
        "uuid": "b6e33e6732612cc9792a4704f439c577",
        "title": "南康呈潘王二丈",
        "author": "陈宓",
        "content": "两载试江郡，政拙惭癃鳏。\n菖蒲值佳节，雨余尚清寒。\n山光作翠黛，环蘸重湖宽。\n龙舟从民乐，綵袖奉亲欢。\n征帆镇今古，天际自往还。\n斑鬓阅世态，心闲如石顽。\n怀哉归故园，千竹荷一湾。\n足了此生事，哦诗谢尘寰。",
        "dynasty": "宋",
        "collection_info": null
    },
    {
        "uuid": "e7c898608fc61fe4fad9d4b8b8cb7829",
        "title": "南康大雪",
        "author": "陈宓",
        "content": "嘉定己卯岁，正月十七朝。\n新春纔五日，大雪雱以飘。\n缤纷七昼夜，冷气充层霄。\n朔风搅宇宙，爆耳惊秋潮。\n大厦作小舫，轻舠想浮摇。\n江湖本浩荡，星渚尤多飈。\n常时尚闭户，此日寒殊骄。\n行人泊前岸，只尺万里遥。\n谁言民窭贫，积此珠与瑶。\n冻死不敢恨，千山长禾苗。\n蝗螟永入地，疠疫仍潜消。\n我得一笑归，还家诧渔樵。\n作诗纪事实，持付村童谣。",
        "dynasty": "宋",
        "collection_info": null
    },
    {
        "uuid": "24011e0d5e957ca4b1573b15c7aae87e",
        "title": "延平次郑倅答田父词韵",
        "author": "陈宓",
        "content": "儿饥谁与哺，衣破谁与补。\n田家安乐时，尚有饥寒苦。\n况值久旱余，十须逾缺五。\n加以疟鬼威，空庐倍贫窭。\n我适丁此时，期以报君父。\n人言灾害深，未知嗟近古。\n里闾十家聚，往往半理土。\n伊予忝刍牧，上恐负仁主。\n或妇失其夫，或子失其母。\n纍纍日就尽，公私窘捐瘠。\n此是政令乖，伊谁所自取。\n尝乞减十算，苍穹未蒙许。\n遂使强惭颜，缪称事摩抚。\n日冀天色寒，旧恙或可愈。\n如何腊已至，未有雪花舞。\n明当自投劾，待罪听官府。\n頼有贤二车，殚心能活汝。\n万一得归田，终焉与樵侣。\n躬耕可足食，为酒祀考祖。\n庶几樗栎材，没齿远斤斧。",
        "dynasty": "宋",
        "collection_info": null
    },
    {
        "uuid": "4b12b23d3516537f203c3ecdf78de24b",
        "title": "同师道弟奉亲游延平凤山",
        "author": "陈宓",
        "content": "我来一载强，再觌凤山面。\n时当秋末垂，群木尚葱倩。\n卓彼鸾停姿，清流洁于练。\n照影眩其仪，世治乃一见。\n伊予独何人，娄获遇奇盼。\n去年旱少收，田里多流转。\n今年虽得稔，旧恙復枝蔓。\n圣主肩有虞，斯瑞遂可援。\n却笑闽越氏，虽美谁与传。\n山势较奇崛，泉源费洿羡。\n坚松峻壁挂，暗溜阴崖溅。\n莎寒晚不雕，果异红堪恋。\n四围巧逻遮，千级窘攀缘。\n弟兄承板舆，向晚不知倦。\n诗成寄山中，聊用纪缱绻。",
        "dynasty": "宋",
        "collection_info": null
    },
    {
        "uuid": "b96d566cba1e0b7d8b8d2cddcf02509f",
        "title": "上巳日游延平修禊洞",
        "author": "陈宓",
        "content": "延平山水窟，平生涉其粗。\n距城五十里，岩壑难具模。\n崔嵬通上界，突兀动地枢。\n泉石自撞击，钧天恐难如。\n或若轰雷霆，或若唾珠玑。\n飞瀑自天下，循涯作清渠。\n云是鬼神力，巧凿三丈余。\n羽觞激如飞，聊助文字娱。\n崇山回环合，有洞容入居。\n觌面卓文笔，仰天真可书。\n幽花与修竹，揜映释氏庐。\n同游皆胜士，适值暮春初。\n山阴未足数，直想风舞雩。\n岂无休沐日，復洗红尘裾。",
        "dynasty": "宋",
        "collection_info": null
    },
    {
        "uuid": "70c6864d27986a7465a45d508a7a3392",
        "title": "三月游延平溪源",
        "author": "陈宓",
        "content": "溪源数里近，半载始能之。\n鸑鷟一峰耸，相参如有期。\n昔人卓庵地，惜不谭伫尼。\n我与五士游，正值暮春时。\n修梁四三所，尽得庐阜奇。\n清波映文石，珠玉光陆离。\n贪者反不顾，留为贫窭资。\n飞雪涌千石，宁为寒暑移。\n触热褦襶子，岂知世有斯。\n题名峻壁间，用惬异日思。",
        "dynasty": "宋",
        "collection_info": null
    },
    {
        "uuid": "cdcd4e5f059509004333318e4e5e94f4",
        "title": "和李艮翁延平山泉韵",
        "author": "陈宓",
        "content": "忆在延平郡，疑观夔府泉。\n分为万家泽，来自九天边。\n派别知何日，源深不计年。\n千筒如比栉，迭节似联鞭。\n劲健山难遏，纤微砭可穿。\n驶于河并注，捷剧箭初传。\n玉漏长点滴，鲛珠任碎圆。\n雨时衝鴈断，晴罢復鸡连。\n融夜春冰泮，清甘晓露涓。\n藤萝频助固，瓜瓞莫形绵。\n溅地花长润，飞空日倍鲜。\n用虽供甑爨，性本带云烟。\n留暑疑无地，为霖绰有天。\n沫飘飞絮擘，声动佩环联。\n势类虹垂汉，人夸瀑挂川。\n笛从王晋弄，笙是女娲编。\n蛇青仍夭娇，虬白更蜿蜒。\n解涤酆城气，攻参广教禅。\n喧令卧转稳，静觉坐能圣。\n松阁晨嚣寂，书窗夜听专。\n流觞情倍适，瀹茗味尤便。\n未饮襟先洁，将吟笔娄湔。\n一丝抽沼面，十仞激崖颠。\n旱日闻偏误，秋霄思易悬。\n旧守谩多事，题诗绝少缘。\n无功糜国廪，蔑效在民廛。\n有客多才思，心清契涧湲。\n长篇极模写，累日慰餐眠。\n岂直供三復，仍将写七絃。\n唱妍酬匪丽，缄寄兴悠然。",
        "dynasty": "宋",
        "collection_info": null
    },
    {
        "uuid": "1bb9dd34a6489f68ca8403317dbe3d37",
        "title": "和傅寺丞竹隠之什 竹隠",
        "author": "陈宓",
        "content": "举世谩扰扰，谁能伴南山。\n新怀太守印，雅意处士闲。\n朝夕爱此君，相对一水间。",
        "dynasty": "宋",
        "collection_info": null
    },
    {
        "uuid": "d1ed2b80017be429b17119daf69adeed",
        "title": "和傅寺丞竹隠之什 读书堂",
        "author": "陈宓",
        "content": "闭门声吾咿，世仰德行成。\n禄仕非有意，邦国须公荣。\n区区刀笔徒，未足称股肱。",
        "dynasty": "宋",
        "collection_info": null
    },
    {
        "uuid": "481170ed19e85b27a0d7f54937a450c7",
        "title": "和傅寺丞竹隠之什 载酒",
        "author": "陈宓",
        "content": "烂熳胸中辞，纵横笔下字。\n山阴觞咏行，少长亦毕至。\n前贤岂好饮，庶以除万事。",
        "dynasty": "宋",
        "collection_info": null
    },
    {
        "uuid": "6740c76df764a4609798d31be4c7034d",
        "title": "和傅寺丞竹隠之什 寒碧",
        "author": "陈宓",
        "content": "仙翰洒壁间，风雨来天外。\n高词写爱景，妙趣几人会。\n阶庭富桂枝，叶叶秋不坠。",
        "dynasty": "宋",
        "collection_info": null
    },
    {
        "uuid": "b1945d7541c37599fb8db6c2ff47b2d1",
        "title": "和傅寺丞竹隠之什 野趣",
        "author": "陈宓",
        "content": "颍川治最腾，宣室拟前席。\n岂容玉堂人，恋此野水碧。\n池荷杂岸苇，香气散月夕。",
        "dynasty": "宋",
        "collection_info": null
    },
    {
        "uuid": "3eb43e1ef4cd7255964b39cf7cfc6c2f",
        "title": "和傅寺丞竹隠之什 清风",
        "author": "陈宓",
        "content": "暑气人间盛，烦襟此地开。\n拂云千箇竹，不碍晚风来。",
        "dynasty": "宋",
        "collection_info": null
    },
    {
        "uuid": "e2fb86f2d2c5e59342a94f4273b677a8",
        "title": "和傅寺丞竹隠之什 暖红",
        "author": "陈宓",
        "content": "劲节岁寒碧，芳枝春暖红。\n清和夷惠德，千载尚闻风。",
        "dynasty": "宋",
        "collection_info": null
    },
    {
        "uuid": "bfade4ea005088b667787c46312bfe98",
        "title": "同郑寺丞登西瀑",
        "author": "陈宓",
        "content": "绍年一联镳，作意到西瀑。\n是时新喜晴，峻壁潄清玉。\n雷霆骇神覩，冰莹雪胸腹。\n临深足恐堕，坐石膝频促。\n晷长不知永，玩久愈未足。\n下山历斗潭，喧豗尚相逐。\n忽逾十五里，风雨送归躅。\n抵家如梦觉，始觉当暑溽。\n但愿身更强，后游多秉烛。",
        "dynasty": "宋",
        "collection_info": null
    },
    {
        "uuid": "11a55e749760fa9ee18f6c93e92e6d79",
        "title": "东湖四咏  其一",
        "author": "陈宓",
        "content": "我作城东湖，筑堤百余丈。\n水深纔四尺，岸曲八回往。\n中号小沧洲，拏舟径莲荡。\n迴环即数里，渌作三江涨。\n集鹭绝惊猜，跳鱼时跌宕。\n栏外一峰奇，意重友人饷。\n月夕命客游，不更蓬莱访。\n秋凉但曝书，未许歌吹上。",
        "dynasty": "宋",
        "collection_info": null
    },
    {
        "uuid": "454cd3b0a636478331d85c2c8d0aaf9c",
        "title": "东湖四咏  其二",
        "author": "陈宓",
        "content": "胡公是吾友，千载不改节。\n长作松筠青，烟云任明灭。\n岧峣占南面，硉兀压城阙。\n西来群岫驰，尊敬不敢越。\n余势抵东海，平夷復奇崛。\n陈岩亦加礼，北坐拱相谒。\n我楼于其中，往往媿时列。\n汲汲企前修，庶几不见绝。",
        "dynasty": "宋",
        "collection_info": null
    },
    {
        "uuid": "3b39c31cc3c44760fcd05774cdb7c869",
        "title": "东湖四咏  其三",
        "author": "陈宓",
        "content": "我筑屋三间，在湖东南隅。\n上号曰宽閒，观耕风雨余。\n下作小山房，可以读诗书。\n维南有松竹，轻阴遶室庐。\n维北有芰荷，浓绝涵窗虚。\n四壁何所有，经训揭砭愚。\n食息在耳目，日与圣贤居。\n园蔬尚可饱，老矣復何须。",
        "dynasty": "宋",
        "collection_info": null
    },
    {
        "uuid": "677e0eb866eed72c7d9b347445018e5f",
        "title": "东湖四咏  其四",
        "author": "陈宓",
        "content": "西山老禅叟，依厂安数椽。\n趺坐看东海，沧溟几桑田。\n前此復谁居，今踰三百年。\n钟鼓如一日，从教岁徂迁。\n人生苦浮脆，乃过金石坚。\n彼人尚能尔，况是古圣贤。\n石床对石室，静坐思悠然。\n相期在晚暮，用以补我愆。",
        "dynasty": "宋",
        "collection_info": null
    },
    {
        "uuid": "74b4b17db826cd7c77638b3dcdcc20b4",
        "title": "新池答问",
        "author": "陈宓",
        "content": "即宅见湖，移园就宅。\n以果易谷，以宽补窄。\n以娱亲姻，以燕宾客。\n曰田曰园，孰失孰得。",
        "dynasty": "宋",
        "collection_info": null
    },
    {
        "uuid": "eb91b59c133f2cd02bd4009d9a1df807",
        "title": "题傅侍郎寒碧十五韵 筠坞",
        "author": "陈宓",
        "content": "萍彩日相鲜，柳绵时暗度。\n无风亦生凉，有月助奇趣。\n偶来独坐时，爱此那能去。",
        "dynasty": "宋",
        "collection_info": null
    },
    {
        "uuid": "3dba64a63602d9e099e6022b46e0b77b",
        "title": "题傅侍郎寒碧十五韵 凈凉",
        "author": "陈宓",
        "content": "何物擢仙质，天然契吾性。\n不染浊水泥，明月水中映。\n只许此君看，风清雨娟凈。",
        "dynasty": "宋",
        "collection_info": null
    },
    {
        "uuid": "4cce4d7a71e9e540d725e7c9b56bc067",
        "title": "题傅侍郎寒碧十五韵 滋兰",
        "author": "陈宓",
        "content": "猗猗深林中，有类事谨独。\n采弃信所遭，幽芳孰荣辱。\n苦与群卉殊，千年犹有馥。",
        "dynasty": "宋",
        "collection_info": null
    },
    {
        "uuid": "5eb0743f906320f8512ae592008a7893",
        "title": "题傅侍郎寒碧十五韵 袭芳",
        "author": "陈宓",
        "content": "红紫事鼎盛，嫣然媚日风。\n香气袅不断，郁若篝衣烘。\n请勿别高下，一种春阳回。",
        "dynasty": "宋",
        "collection_info": null
    },
    {
        "uuid": "0cafd7358bf241eca6184d243551d82f",
        "title": "题傅侍郎寒碧十五韵 晚香",
        "author": "陈宓",
        "content": "春风斗妍丽，众卉芳可掬。\n丁时良亦好，暮景苦不足。\n独擅晚秋香，金英照寒渌。",
        "dynasty": "宋",
        "collection_info": null
    },
    {
        "uuid": "a5630e218e44000a877fe801bcbccb49",
        "title": "题傅侍郎寒碧十五韵 颂橘",
        "author": "陈宓",
        "content": "潇湘秋气高，群木秃如指。\n粲粲朱实繁，傲霜如有喜。\n愿言事封殖，勿使间棘枳。",
        "dynasty": "宋",
        "collection_info": null
    },
    {
        "uuid": "fc2857927516c01174d620efe77db218",
        "title": "题傅侍郎寒碧十五韵 种杏",
        "author": "陈宓",
        "content": "夭桃太繁媚，清瘦却怜梅。\n酌此二妙质，为君出奇开。\n酿作千日酒，高仙下崔嵬。",
        "dynasty": "宋",
        "collection_info": null
    },
    {
        "uuid": "a59783ac9e02dbbd2662e32f6588298b",
        "title": "题傅侍郎寒碧十五韵 梅坡",
        "author": "陈宓",
        "content": "江南开最蚤，犹及仲春时。\n此地先飞雪，多情却愿迟。",
        "dynasty": "宋",
        "collection_info": null
    },
    {
        "uuid": "afab69b51757490b55657565a70f25a8",
        "title": "题傅侍郎寒碧十五韵 宜月",
        "author": "陈宓",
        "content": "海底初上时，柳末清光发。\n满窗璠玙映，我胸中月地。",
        "dynasty": "宋",
        "collection_info": null
    },
    {
        "uuid": "57b4904787b664721ebfc194631e93b8",
        "title": "题傅侍郎寒碧十五韵 观鱼",
        "author": "陈宓",
        "content": "燕忙将水撇，鱼乐欲空跳。\n此意谁能会，光阴静裏消。",
        "dynasty": "宋",
        "collection_info": null
    },
    {
        "uuid": "64fae518e9e8d72c5385c9395b82d650",
        "title": "题傅侍郎寒碧十五韵 橘浦桥",
        "author": "陈宓",
        "content": "素药到眼明，浓香满怀入。\n不忍度方桥，斜阳更凝立。\n千里洞庭秋，一杯还可挹。",
        "dynasty": "宋",
        "collection_info": null
    },
    {
        "uuid": "1d2c43e3cb88a27c486f1d32c9ec935a",
        "title": "题傅侍郎寒碧十五韵 百花径",
        "author": "陈宓",
        "content": "谁言四时殊，春色镇长有。\n秀萼皆可餐，采采泛巵酒。\n殷红一月时，发挥仍有抑。",
        "dynasty": "宋",
        "collection_info": null
    },
    {
        "uuid": "0517d90221272270fe430ebba0e2bc76",
        "title": "题傅侍郎寒碧十五韵 流花桥",
        "author": "陈宓",
        "content": "春风事华侈，红紫逐香飘。\n水底从铺锦，还能似此桥。",
        "dynasty": "宋",
        "collection_info": null
    },
    {
        "uuid": "ad44b8acf0a5156d7524dca533ff553f",
        "title": "题傅侍郎寒碧十五韵 锦步障",
        "author": "陈宓",
        "content": "白傅落草堂，茶果替鱼肉。\n不妨天与富，锦绣以为谷。",
        "dynasty": "宋",
        "collection_info": null
    },
    {
        "uuid": "1f671b28a8acff5c6d2620e9f72b3c21",
        "title": "题傅侍郎寒碧十五韵 浮花",
        "author": "陈宓",
        "content": "古来诧范蠡，功名付沧洲。\n可惜所见小，只挟婵娟游。\n如公真爱世，请具济川舟。",
        "dynasty": "宋",
        "collection_info": null
    },
    {
        "uuid": "218ddb6db2225114a12e26e1f673ab9c",
        "title": "南园杂咏 壶中日月",
        "author": "陈宓",
        "content": "观书友古人，不羡胡公仙。\n新功坐有得，寸阴长如年。",
        "dynasty": "宋",
        "collection_info": null
    },
    {
        "uuid": "c7be353fb2d58274658f3c792f7fb7a2",
        "title": "南园杂咏 六梅亭",
        "author": "陈宓",
        "content": "终年一登亭，举目但楚怆。\n仙人竟何之，列树拱相向。",
        "dynasty": "宋",
        "collection_info": null
    },
    {
        "uuid": "08b957c86e3bd4355e61612127ccb184",
        "title": "南园杂咏 含晖亭",
        "author": "陈宓",
        "content": "青山照寒溪，朝暮有佳色。\n玄晖去千载，俛仰令人忆。",
        "dynasty": "宋",
        "collection_info": null
    },
    {
        "uuid": "51c696b02f83f775f5c0162bb59f1013",
        "title": "南园杂咏 清风亭",
        "author": "陈宓",
        "content": "熏炉驱俗氛，茗椀破尘虑。\n披襟六月凉，乘此欲归去。",
        "dynasty": "宋",
        "collection_info": null
    },
    {
        "uuid": "ce121df3048468b8a9d653c2a2c38dd3",
        "title": "南园杂咏 水月轩",
        "author": "陈宓",
        "content": "日夕风定时，上下映毫髮。\n那堪秋夜半，深处着明月。",
        "dynasty": "宋",
        "collection_info": null
    },
    {
        "uuid": "68a95729201c21102aaac0206bd4928e",
        "title": "南园杂咏 山光",
        "author": "陈宓",
        "content": "朝晴翠方浓，日夕色更玭。\n何时最鲜明，一雨自天洗。",
        "dynasty": "宋",
        "collection_info": null
    },
    {
        "uuid": "c879279176231298f548addbb23762b3",
        "title": "南园杂咏 隠斋",
        "author": "陈宓",
        "content": "出门易徇身，静处可固志。\n寂寞三十年，所忧非禄位。",
        "dynasty": "宋",
        "collection_info": null
    },
    {
        "uuid": "ce973079fa12519d357f9f10a2058501",
        "title": "南园杂咏 荷桥",
        "author": "陈宓",
        "content": "风微香无根，日落花更吐。\n横石数步余，却力不忍度。",
        "dynasty": "宋",
        "collection_info": null
    },
    {
        "uuid": "8861f55fa158cef261bd3200f3d61f33",
        "title": "南园杂咏 涤研池",
        "author": "陈宓",
        "content": "朝朝麝煤脱，霭霭云雾昏。\n幽深不数尺，中有蛟龙蹲。",
        "dynasty": "宋",
        "collection_info": null
    },
    {
        "uuid": "6ac06b41e91ec291ad4ac701435d2230",
        "title": "南园杂咏 竹亭",
        "author": "陈宓",
        "content": "谁将霜雪节，剪伐结此亭。\n更须千万箇，四面看青青。",
        "dynasty": "宋",
        "collection_info": null
    },
    {
        "uuid": "b9f6e62c5c190d7adb69fd4bab782bac",
        "title": "南园杂咏 松亭",
        "author": "陈宓",
        "content": "天生栋樑质，挺挺自幽伦。\n斧斤浑不施，遶柱起龙鳞。",
        "dynasty": "宋",
        "collection_info": null
    },
    {
        "uuid": "9979d3b81cba6c4fc544997a803c4ac7",
        "title": "延平次赵纠曹韵十四首 野亭",
        "author": "陈宓",
        "content": "春来一登眺，快见耕与桑。\n初冬拟丰乐，为酒升此堂。",
        "dynasty": "宋",
        "collection_info": null
    },
    {
        "uuid": "380a2cdb3ea6f5e6f5f8024abe761c55",
        "title": "延平次赵纠曹韵十四首 橘轩",
        "author": "陈宓",
        "content": "当年初种时，四老戏其中。\n何如与我辈，坐对霜天红。",
        "dynasty": "宋",
        "collection_info": null
    },
    {
        "uuid": "f2b1d595bbf64d61c73082e903c9eb47",
        "title": "延平次赵纠曹韵十四首 流杯石",
        "author": "陈宓",
        "content": "清波映文石，置此亦奇事。\n年年上巳时，聊将姓名记。",
        "dynasty": "宋",
        "collection_info": null
    },
    {
        "uuid": "701467eb74c42c80b3ac444791a19d3d",
        "title": "延平次赵纠曹韵十四首 尊贤堂",
        "author": "陈宓",
        "content": "山川秀而明，所居必名贤。\n主人虽凡骨，不慕衍客仙。",
        "dynasty": "宋",
        "collection_info": null
    },
    {
        "uuid": "d7dfaf9742ca83c042f3cf92cf7e95bc",
        "title": "延平次赵纠曹韵十四首 经史阁",
        "author": "陈宓",
        "content": "小阁瞰清池，荷花镇长见。\n吏休苟得暇，只携书一卷。",
        "dynasty": "宋",
        "collection_info": null
    },
    {
        "uuid": "45f8fbff9379b049c2dc40a9aee0f68f",
        "title": "延平次赵纠曹韵十四首 古香",
        "author": "陈宓",
        "content": "秋根託岩隈，静对意味长。\n春来长柔柯，无风自生香。",
        "dynasty": "宋",
        "collection_info": null
    },
    {
        "uuid": "95f234b966c918755997a1f3443a0717",
        "title": "延平次赵纠曹韵十四首 群仙观",
        "author": "陈宓",
        "content": "北山尽环合，柔岚轻杂云。\n一峰自能好，况此玉成群。",
        "dynasty": "宋",
        "collection_info": null
    },
    {
        "uuid": "2d8ffb596107a36ead5ecc259d9c22c3",
        "title": "延平次赵纠曹韵十四首 绿凈",
        "author": "陈宓",
        "content": "清池绿如染，到此颜为破。\n幸有诗仙来，珠玑剩教唾。",
        "dynasty": "宋",
        "collection_info": null
    },
    {
        "uuid": "2eff458ff76cb96f00a1eca55bfa1c6d",
        "title": "延平次赵纠曹韵十四首 玉井",
        "author": "陈宓",
        "content": "登高摘水花，永怀唐儒宗。\n若识真古意，何须最高峰。",
        "dynasty": "宋",
        "collection_info": null
    },
    {
        "uuid": "19b6fa8225e754a2aac7a8e6a8fe6e65",
        "title": "延平次赵纠曹韵十四首 第一溪山",
        "author": "陈宓",
        "content": "溪山号清绝，自古产奇人。\n可惜吾夫子，南来不到闽。",
        "dynasty": "宋",
        "collection_info": null
    },
    {
        "uuid": "0da8be0a14244104299ea6d037b73ebc",
        "title": "延平次赵纠曹韵十四首 熙春台",
        "author": "陈宓",
        "content": "我乘凋瘵后，未省见花开。\n安得一千里，同携登此台。",
        "dynasty": "宋",
        "collection_info": null
    },
    {
        "uuid": "392c167b76849c45cfe003bfd463d69c",
        "title": "延平次赵纠曹韵十四首 碁亭",
        "author": "陈宓",
        "content": "我少不努力，常愧夜讽子。\n亦有才高人，雍容即登此。",
        "dynasty": "宋",
        "collection_info": null
    },
    {
        "uuid": "c9cce3fb630f751887903fc962707c85",
        "title": "延平次赵纠曹韵十四首 紫气",
        "author": "陈宓",
        "content": "三尺有正气，外邪何可干。\n功用虽未见，韬藏谁将看。",
        "dynasty": "宋",
        "collection_info": null
    },
    {
        "uuid": "cc7676311f4ed3b7b3b893d94f33e6b5",
        "title": "延平次赵纠曹韵十四首 剑归",
        "author": "陈宓",
        "content": "神龙泽一世，岂但三尺用。\n清潭知几许，吞八九云梦。",
        "dynasty": "宋",
        "collection_info": null
    },
    {
        "uuid": "41de4e8a858ba4e1e20428a4a2c45174",
        "title": "延平倅厅十咏 逍遥阁",
        "author": "陈宓",
        "content": "山水有余静，都忘城市嚣。\n朱黝本自省，时焉此逍遥。",
        "dynasty": "宋",
        "collection_info": null
    },
    {
        "uuid": "c7899d4c048f95f6d5613a349ade45f2",
        "title": "延平倅厅十咏 尘表",
        "author": "陈宓",
        "content": "南山正相值，虚阁出林杪。\n不待清风生，修然游八表。",
        "dynasty": "宋",
        "collection_info": null
    },
    {
        "uuid": "3ac9d3af7d376f8291de1b2ee354db56",
        "title": "延平倅厅十咏 承志堂",
        "author": "陈宓",
        "content": "何人筑斯堂，刻意在承志。\n永怀霅川翁，清标作时瑞。",
        "dynasty": "宋",
        "collection_info": null
    },
    {
        "uuid": "564fb36991062253725f863646efa9f4",
        "title": "延平倅厅十咏 拥云",
        "author": "陈宓",
        "content": "寂寂万山底，晴岚晏犹氛。\n驰心惟魏阙，玉帝捧黄云。",
        "dynasty": "宋",
        "collection_info": null
    },
    {
        "uuid": "4cc83f0a806e24f373d6ec4cc4abe2e4",
        "title": "延平倅厅十咏 风月堂",
        "author": "陈宓",
        "content": "奇哉山水郡，风月以为乡。\n何人据其会，胸襟有余凉。",
        "dynasty": "宋",
        "collection_info": null
    },
    {
        "uuid": "3868147bf3e34e103907e719eb63f9d0",
        "title": "延平倅厅十咏 飞霞",
        "author": "陈宓",
        "content": "小阁本非宽，宇宙在其内。\n心与太初邻，不假飞霞佩。",
        "dynasty": "宋",
        "collection_info": null
    },
    {
        "uuid": "7d811bb7c82c000178019f567ffc72fb",
        "title": "延平倅厅十咏 环美",
        "author": "陈宓",
        "content": "昔人夸四美，胜事最难并。\n台榭花相映，青春月正明。",
        "dynasty": "宋",
        "collection_info": null
    },
    {
        "uuid": "ebe4aa2886a52641d81e6aa771828baa",
        "title": "延平倅厅十咏 浣尘",
        "author": "陈宓",
        "content": "修篁蘸方沼，常与此心通。\n永昼一卷书，闭抛听泉筒。",
        "dynasty": "宋",
        "collection_info": null
    },
    {
        "uuid": "a1b46900a6d0a63f499db040a027c356",
        "title": "延平倅厅十咏 天开图画",
        "author": "陈宓",
        "content": "通衢亘其南，危楼冠其北。\n如何境日新，烟云为笔墨。",
        "dynasty": "宋",
        "collection_info": null
    },
    {
        "uuid": "d3395ea014bdfb01179ac1f71921143c",
        "title": "延平倅厅十咏 延绿",
        "author": "陈宓",
        "content": "红紫漫纷纷，爱此耐久绿。\n密幄有深处，清风起余馥。",
        "dynasty": "宋",
        "collection_info": null
    },
    {
        "uuid": "b88094fb7c25009a4bffd86b8adeb8e3",
        "title": "和柯东海游安溪清水岩韵",
        "author": "陈宓",
        "content": "飞溜无时断，行云一日停。\n半年嗟苦雨，三度扣禅扃。\n岩岫方从认，松篁恰得醒。\n草花多掩敛，岸竹半伶俜。\n舟子应频唤，山农讶屡经。\n溅衣黄土重，侵屦碧泉冷。\n溪合高低白，林迷上下青。\n乍褰绵作障，重展玉为屏。\n古佛灵如在，微官德岂馨。\n心悬炷香案，容肃换衣亭。\n晚照催归骑，清风惜暑櫺。\n凭高闲一顾，人世是浮萍。",
        "dynasty": "宋",
        "collection_info": null
    },
    {
        "uuid": "513aa65542e0281c23e8efcab7c32067",
        "title": "南剑道中示友人",
        "author": "陈宓",
        "content": "坐见漫山有生意，因知此日更年华。\n风和已作二月景，日暖欲破三春花。\n菜撷青青山店圃，酒沽薄薄野人家。\n吾行有涯我独喜，杯盘虽菲君无嗟。",
        "dynasty": "宋",
        "collection_info": null
    },
    {
        "uuid": "f63a89993fcc8efdf1c3f3a6d3bf740e",
        "title": "瑞麦",
        "author": "陈宓",
        "content": "维此瑞麦，十有三茎。\n伊谁所树，中夏以生。\n丰年之庆，圣治之臻。\n我作此赞，播之颂声。",
        "dynasty": "宋",
        "collection_info": null
    },
    {
        "uuid": "26cd1b0602c70e068aab915db86a570b",
        "title": "感秋",
        "author": "陈宓",
        "content": "西风忽起江枫末，偏喜萧萧弄华髮。\n世间何物最坚牢，惟有古来天上月。",
        "dynasty": "宋",
        "collection_info": null
    },
    {
        "uuid": "5b77b7ea3f972076b936066013303c48",
        "title": "岁暮",
        "author": "陈宓",
        "content": "我有数顷田，读书尽岁暮。\n苟无饥渴态，不必羡华富。\n人生苦嗟卑，待日不可度。\n不思羲和车，去去岂反顾。\n闭门十年间，青云半尘土。\n光荣能几时，悔吝已莫数。\n所以五柳公，陶然乐贫窭。\n彼有五男儿，岂不后日虑。",
        "dynasty": "宋",
        "collection_info": null
    },
    {
        "uuid": "5275e286461298d2c8ef4f0a05126817",
        "title": "五月水益小园",
        "author": "陈宓",
        "content": "岿然俯溪亭，偃若与舟接。\n日涉有初心，风雨或阔蹑。",
        "dynasty": "宋",
        "collection_info": null
    },
    {
        "uuid": "d554e42aff5abcb4045964aa9936d85d",
        "title": "适兴",
        "author": "陈宓",
        "content": "鸿鴈绝稻粱，江湖自嬉饱。\n君看太庙牺，所欠非刍藁。",
        "dynasty": "宋",
        "collection_info": null
    },
    {
        "uuid": "9745c6cbc122f67cd81e37d71405c719",
        "title": "甘寝",
        "author": "陈宓",
        "content": "甘寝不易得，何人不贪睡。\n所以八尺床，惟贤始无愧。\n万钟固可乐，中夜或兴喟。\n谁谓颜巷贫，至宝赏所萃。",
        "dynasty": "宋",
        "collection_info": null
    },
    {
        "uuid": "cbadf370cfa4c511d1b46992517f8908",
        "title": "得水苍佩",
        "author": "陈宓",
        "content": "被褐磊落怀，白日凝光采。\n初疑东君佩，掷地今犹在。\n工倕巧得之，刻画探真宰。\n饥蛟出潜渊，怒势吁可骇。\n凭谁缚致斯，百勇不可解。\n常恐毫髮间，捷出风云会。\n今我隠几看，咫尺临沧海。\n平生冰雪心，至心无由改。\n情亲金石交，佩重韦弦戒。\n持身有不如，顾諟能无愧。",
        "dynasty": "宋",
        "collection_info": null
    },
    {
        "uuid": "e8af53494d186991bf6adc6477c5b487",
        "title": "得古杉于刘坑",
        "author": "陈宓",
        "content": "刘坑有嘉木，根柯炼青铜。\n云是昔参天，森环梵王宫。\n陵谷欻迁改，风雷行地中。\n于今五百载，渔父忽相逄。\n没渊直下觑，初惊睡骊龙。\n玩狎始一探，光怪万仞虹。\n百夫共引绠，娄断如飞蓬。\n一出千寻底，昂然势摩穹。\n伊谁扶大厦，此具信足充。\n拟用作津樑，阻滞断可通。\n斧斤一暂试，芬芳四随风。\n胡为久沈鬰，反羡爨下桐。\n显晦已千载，有如初植同。\n大哉一元气，运用无时穷。\n寿此不朽物，会与齐其终。",
        "dynasty": "宋",
        "collection_info": null
    },
    {
        "uuid": "f404d1f0156f1154cf5daa1702bd5b0c",
        "title": "谢长溪张兄惠其先世所得吴氏研屏",
        "author": "陈宓",
        "content": "蜀产有奇石，仙人对松鹤。\n文理自天成，玉质谢雕凿。\n化工岂眩巧，赋予无适莫。\n孰谓人意殊，自作喜与愕。\n但当此坚正，俯仰无愧作。",
        "dynasty": "宋",
        "collection_info": null
    },
    {
        "uuid": "4e962a866e1c7c99cf88bdacfe03bc18",
        "title": "凤咮",
        "author": "陈宓",
        "content": "千年寒潭底，饱孕精钢秀。\n何人出黝玉，手触气如馏。\n健笔举龙文，清音鸣凤咮。\n坐使端歙产，瞠乎仞溪后。",
        "dynasty": "宋",
        "collection_info": null
    },
    {
        "uuid": "306bdf6f61dfc47f3cf2e8260246dd0f",
        "title": "道间驰荔",
        "author": "陈宓",
        "content": "六月炎天下丹子，带露凌风日千里。\n吾皇慈俭却献来，六宫不袭唐朝事。\n王公厌饫远域珍，岂识宵驰常暍死。\n郡侯何用苦区区，暑气隆时劳送似。\n色香俱坏仅存名，鸟飞不到人何胜。\n登盘乍试犹嫌味，颗颗谁知血汗成。",
        "dynasty": "宋",
        "collection_info": null
    },
    {
        "uuid": "7746b19262f6f2460beafc5a92985172",
        "title": "春盘",
        "author": "陈宓",
        "content": "清晨采撷南山麓，金刀细细裁青縠。\n素盘恰办饥雷鸣，饱觉春阳满枯腹。\n我生头颔非虎燕，未许哜胾薄野䔩。\n从今葱韭艺一区，便可朝餐食无肉。\n君不见宝马雕鞍纨绔儿，匏壶之体充甘肥。\n一生饱死同蝤蛴，夷齐至今民称之。",
        "dynasty": "宋",
        "collection_info": null
    },
    {
        "uuid": "89409d1c6bf99e8b1b79ce9f6a8c1f09",
        "title": "谢建阳宰刘潜夫寄酒",
        "author": "陈宓",
        "content": "建阳则有王，桐城则有孟。\n王醖清而淳，孟盎和而劲。\n一酌适我情，再酌养我性。\n充腹皆阳和，阴慝不得并。\n或隔千里遥，或余百里径。\n水陆有远近，非好遂无胫。\n苟不遇益友，吾瓶讵能罄。",
        "dynasty": "宋",
        "collection_info": null
    },
    {
        "uuid": "d814b011e2222c9e1183937b54be6370",
        "title": "赠寒谷道人",
        "author": "陈宓",
        "content": "我昔过君门，心闲懒问君。\n君今来深谷，无心似孤云。\n淋浪身上衣，磊落袖中文。\n相违復相别，去宿白鸥群。",
        "dynasty": "宋",
        "collection_info": null
    },
    {
        "uuid": "76f04446ce4a42abc6472a085d1cb6d3",
        "title": "白山茶杂花",
        "author": "陈宓",
        "content": "奇葩冬后蘂，羞涩见东风。\n不变冰霜操，从他百卉红。\n芍药包红锦，橘花烂明珠。\n不復忆海棠，飘零烟雨中。",
        "dynasty": "宋",
        "collection_info": null
    },
    {
        "uuid": "e9015918e43714d8a7c9b99c949c689b",
        "title": "题延平李氏宅",
        "author": "陈宓",
        "content": "延平李氏庐，仙翁扁盘谷。\n虚堂纳水石，兰萱和修竹。\n距城才咫尺，作吏愧真俗。\n年余始一到，頼有客如玉。",
        "dynasty": "宋",
        "collection_info": null
    },
    {
        "uuid": "fc2f70fca1e3515b26b957340ff07704",
        "title": "开新池拟就僧僦地未遂",
        "author": "陈宓",
        "content": "一盆堪作沼，寻丈讵非塘。\n底用荷花盛，方能心境凉。\n忍将禾黍地，凿出水云乡。\n极目平畴阔，时看白鹭翔。",
        "dynasty": "宋",
        "collection_info": null
    },
    {
        "uuid": "8b0af6ed9de119e8a207b14c731c092e",
        "title": "易地成池",
        "author": "陈宓",
        "content": "南园无隙地，凿池向园东。\n中作平台迥，聊将小艇通。\n四围杨柳袅，十亩芰荷红。\n何必五湖去，门前足月风。",
        "dynasty": "宋",
        "collection_info": null
    },
    {
        "uuid": "bad6dcf2ddb0cd327b8bbaf0087ed24d",
        "title": "题妙寂寺  其一",
        "author": "陈宓",
        "content": "四遶青峦峻，西东碧浪扬。\n孤忠招宝翰，正色着祠堂。\n孰继功言盛，空嗟草木长。\n蓼莪。",
        "dynasty": "宋",
        "collection_info": null
    },
    {
        "uuid": "1fa7e14f51acf41ee4f8b6aafaaa395b",
        "title": "题妙寂寺  其二",
        "author": "陈宓",
        "content": "百代公师墓，千年妙应林。\n香随清昼永，山泣晚秋深。\n列桂团风露，高松耐古今。\n过墙深夜月，触目倍伤心。",
        "dynasty": "宋",
        "collection_info": null
    },
    {
        "uuid": "3aef5c61d65b90f5002d6c735931e8e9",
        "title": "题妙寂寺  其三",
        "author": "陈宓",
        "content": "寺古静还僻，小窗幽更深。\n观时知句眼，读易见天心。\n霜露宵增感，烟云晓见侵。\n独坐思往昔，愁绝泪盈襟。",
        "dynasty": "宋",
        "collection_info": null
    },
    {
        "uuid": "8b79601f6542dd46355151279201131c",
        "title": "復堂独坐",
        "author": "陈宓",
        "content": "漫道清明僎，真成首夏天。\n南风回础汗，小雨驻炉烟。\n花柳无心对，诗书隠几眠。\n杯茶时猛省，事业媿先贤。",
        "dynasty": "宋",
        "collection_info": null
    },
    {
        "uuid": "9d5c664ae928294731943d77a57457bb",
        "title": "荷花",
        "author": "陈宓",
        "content": "亭亭张翠盖，面面覩晨妆。\n玉鑑三千匣，金钗十二行。\n雨添骊水浴，风解月宫裳。\n对此谁能赋，端须铁石肠。",
        "dynasty": "宋",
        "collection_info": null
    },
    {
        "uuid": "8a81f7e7e5dbc9e67e390cff432ac13d",
        "title": "竹径",
        "author": "陈宓",
        "content": "新笋未全抽，春阴亦类秋。\n世间惟竹径，不扫更清幽。",
        "dynasty": "宋",
        "collection_info": null
    },
    {
        "uuid": "0f8c92faf2b5b7c1dad06058d2407135",
        "title": "即事",
        "author": "陈宓",
        "content": "黠鼠同姦吏，贪狡胜勇兵。\n盆翻施计巧，血战视身轻。\n拙笑龟贻患，饥怜萤独清。\n貂蝉何物者，冠冕得光荣。",
        "dynasty": "宋",
        "collection_info": null
    },
    {
        "uuid": "1a575a05f970968c2339a9e3245a082c",
        "title": "刺桐  其一",
        "author": "陈宓",
        "content": "名字传舆志，风流欠画图。\n高花人不采，留得映栖乌。",
        "dynasty": "宋",
        "collection_info": null
    },
    {
        "uuid": "c3bca9d855e950382a23b4ccd1343853",
        "title": "刺桐  其二",
        "author": "陈宓",
        "content": "尽护遶城家，炎风盛际花。\n漫天何所似，汉帜杂云霞。",
        "dynasty": "宋",
        "collection_info": null
    },
    {
        "uuid": "4ce117112d552b71fe3847db47b0f6d7",
        "title": "题隠居",
        "author": "陈宓",
        "content": "盘石疑溪月，茅檐潘竹风。\n琴尊随分有，夜夜主人公。",
        "dynasty": "宋",
        "collection_info": null
    },
    {
        "uuid": "b7654afa8fc9178b1c2184fe545b3908",
        "title": "纳凉",
        "author": "陈宓",
        "content": "竚立金明候，清宵意豁然。\n暑风犹袭燕，秋意已通蝉。\n竹径不知夏，漥尊别有天。\n吾曹能办此，不媿晋林贤。",
        "dynasty": "宋",
        "collection_info": null
    },
    {
        "uuid": "450ddd23a88c97c2408851123d978fd9",
        "title": "端午",
        "author": "陈宓",
        "content": "雨淬菖蒲剑，云荣角黍丝。\n光阴惊老大，节物媚童儿。\n谗口千年恨，怀贤一日思。\n兰蒿无好丑，采系用逄时。",
        "dynasty": "宋",
        "collection_info": null
    },
    {
        "uuid": "b7af0b9624b5e8773e6a2ad1cf23949d",
        "title": "昭君",
        "author": "陈宓",
        "content": "永巷鏁芳菲，春归入燕泥。\n粉身能报国，妾不爱蛾眉。",
        "dynasty": "宋",
        "collection_info": null
    },
    {
        "uuid": "f625e4e7356c61735d040374163da8c5",
        "title": "山寺",
        "author": "陈宓",
        "content": "疎林漏晓日，修竹起寒风。\n钟鼓催朝暮，千年如此同。",
        "dynasty": "宋",
        "collection_info": null
    },
    {
        "uuid": "500f267b4c9dabab917fb7c0ec08d5c6",
        "title": "入暮",
        "author": "陈宓",
        "content": "溪光延夕暝，山色接天青。\n独立待霜月，山童已触屏。",
        "dynasty": "宋",
        "collection_info": null
    },
    {
        "uuid": "97c8d77b061257e4c2254a172cf4b2b6",
        "title": "山中",
        "author": "陈宓",
        "content": "浅溪仍残照，山青更暮烟。\n人行罨画地，鸟度粉笺天。\n麦润先春秀，梅清破腊年。\n田家无力事，牛背落鸦眠。",
        "dynasty": "宋",
        "collection_info": null
    },
    {
        "uuid": "04b0d7ba299d34a08c8e89760b85e90d",
        "title": "冰山",
        "author": "陈宓",
        "content": "出自重阴地，来陈酷暑天。\n峥嵘真可仰，刻轹更成妍。\n气与骄阳敌，峰将太华肩。\n有人心计巧，直欲厄其巅。",
        "dynasty": "宋",
        "collection_info": null
    },
    {
        "uuid": "58122546d3bbd9873f045149f3e854b5",
        "title": "谢无碍菖蒲",
        "author": "陈宓",
        "content": "荣枯无异态，幽寂得长生。\n只待天河水，犹嫌玉井冰。\n松筠差少事，兰鬰已多情。\n独爱禅窗寒，客时几独凭。",
        "dynasty": "宋",
        "collection_info": null
    },
    {
        "uuid": "9bc129ee43eb7acad867435fede95fcd",
        "title": "宿羲丘桥",
        "author": "陈宓",
        "content": "月窗频悞晓，风涧更迷晴。\n蚤欲戴星上，翻成踏雨行。\n奇峰才一面，古佛尚余情。\n我亦爱闲者，它年寻此盟。",
        "dynasty": "宋",
        "collection_info": null
    },
    {
        "uuid": "d07bbe8120bf427875fe3b9229409073",
        "title": "晓抵埔头就陈氏食",
        "author": "陈宓",
        "content": "幸有安闲日，那无自在身。\n人如年易老，诗与事长新。\n雨霁还佳境，途穷得主人。\n驰驱四十里，盘礴县成闉。",
        "dynasty": "宋",
        "collection_info": null
    },
    {
        "uuid": "41ab5028e1d5928fbe5caffb9ca33f17",
        "title": "严州道中见月以祷雨不饮",
        "author": "陈宓",
        "content": "赤地三千里，离家四十程。\n岂无瓶可倒，忍对月仍明。\n在处嗟吁气，穷村鼓铎声。\n有神司下土，能不恻垂情。",
        "dynasty": "宋",
        "collection_info": null
    },
    {
        "uuid": "8611e6abe14bda7925890c79af333585",
        "title": "自任所归游杨村郑氏园",
        "author": "陈宓",
        "content": "碧柳萦沙路，红蕖映竹扉。\n亭随山作态，人与石相依。\n盛暑深岩冷，通天一径微。\n神清非梦境，端的客来希。",
        "dynasty": "宋",
        "collection_info": null
    },
    {
        "uuid": "89c704ba3d95b6fc1a6217df46dfed8b",
        "title": "过田家",
        "author": "陈宓",
        "content": "足迹抵西隣，耕桑力不贫。\n媪翁双鬓雪，儿女一巵春。\n水碓春残日，松棚香逼人。\n车中名利客，得似自由身。",
        "dynasty": "宋",
        "collection_info": null
    },
    {
        "uuid": "432007c2b61c3b11858a18a3659e1059",
        "title": "游瑞泉",
        "author": "陈宓",
        "content": "久作灵岩想，重来一洒然。\n山排几上石，海挹研中泉。\n句出青云外，禽归夕照边。\n去城曾几远，能不日盘旋。",
        "dynasty": "宋",
        "collection_info": null
    },
    {
        "uuid": "ad3e2430cb6065ad75dd8b058d1d5b26",
        "title": "到妙寂寺",
        "author": "陈宓",
        "content": "朝辞城市鬨，近寺向昏黄。\n步步贪山色，依依顾水光。\n群鱼犹出戏，归路倦高翔。\n正喜无人见，迎僧欲下堂。",
        "dynasty": "宋",
        "collection_info": null
    },
    {
        "uuid": "c479cc32eabcc2d0d6b51f7240f2938c",
        "title": "山居",
        "author": "陈宓",
        "content": "山深尘事绝，物静壮心降。\n蚁度轻移履，蜂迷为穴窗。\n霜晖疑皓月，风月类翻江。\n有客来何处，应寻居士庞。",
        "dynasty": "宋",
        "collection_info": null
    },
    {
        "uuid": "2371c373f3a45d88a95de3c5c488522b",
        "title": "题先陇",
        "author": "陈宓",
        "content": "去去音容远，冥冥岁月深。\n浑将溪作泪，莫尽一生心。",
        "dynasty": "宋",
        "collection_info": null
    },
    {
        "uuid": "f9efa979654bac760f116aaac54dfbf0",
        "title": "鄂溪呈陈汝昌",
        "author": "陈宓",
        "content": "回鴈无来讯，违卿已十程。\n旅怀宵不寐，归梦晓难成。\n在处山殊秀，无溪水不清。\n平生泉石癖，亦足惬吾情。",
        "dynasty": "宋",
        "collection_info": null
    },
    {
        "uuid": "6fab742b78369135228dcd2822c3a884",
        "title": "亭上茅寄生",
        "author": "陈宓",
        "content": "生长天垂力，孤悬有作奇。\n最先承晓露，终不堕春泥。",
        "dynasty": "宋",
        "collection_info": null
    },
    {
        "uuid": "63274ec3f25c2f01c3917505df379f59",
        "title": "雨",
        "author": "陈宓",
        "content": "滴滴鸣干叶，萧萧过短篱。\n山房欹枕夜，听尽去来时。",
        "dynasty": "宋",
        "collection_info": null
    },
    {
        "uuid": "d8a86b97981d9ce4f1f3558b24c8081c",
        "title": "和度支兄咏竹",
        "author": "陈宓",
        "content": "园竹今逾盛，壶山与逊青。\n锦綳千稚子，雷甲万夫丁。\n声入秋风远，凉生午日亭。\n栽培从此力，雨露正霑零。",
        "dynasty": "宋",
        "collection_info": null
    },
    {
        "uuid": "ab3dd25ab9af9fc0f30caef72dc60907",
        "title": "和潘侯觅荔子",
        "author": "陈宓",
        "content": "中郎厨品在，诗老合先尝。\n尘骑将星戴，筠笼柰雨妨。\n空遗黄绢句，莫致绛香囊。\n此愿何当续，熏风竟一偿。",
        "dynasty": "宋",
        "collection_info": null
    },
    {
        "uuid": "8a2be64bd7cd68cb60b932c95c57be02",
        "title": "怀郑文山",
        "author": "陈宓",
        "content": "早遂山林志，于今一代豪。\n平生唯质实，四海仰孤高。\n久欲问奇字，先令饷浊醪。\n相望廿里近，可笑自尘劳。",
        "dynasty": "宋",
        "collection_info": null
    },
    {
        "uuid": "4b24569777833ba149f1efc51958959b",
        "title": "和杨秋止酒韵",
        "author": "陈宓",
        "content": "快意诚甘疢，折肱知妙方。\n饭余书可读，茗过味偏长。\n南浦烟云密，东皋耒耜忙。\n青春深几许，明日又流觞。",
        "dynasty": "宋",
        "collection_info": null
    },
    {
        "uuid": "68a711fcd618c1b4fea088be5410f97d",
        "title": "和许月湖上元游东禅",
        "author": "陈宓",
        "content": "寺迥伦无事，山幽剩得春。\n天机元不断，岁律自成新。\n禅定才朝暮，劳生几屈伸。\n诗成人未散，月得染庭筠。",
        "dynasty": "宋",
        "collection_info": null
    },
    {
        "uuid": "f1efe2bc2917b6e9b2f773e9cd8f5e59",
        "title": "送赵右史至西禅赵允中有诗和之",
        "author": "陈宓",
        "content": "送客此凭栏，僧闲鱼更闲。\n尘劳聊一释，乐意更相关。\n诱我皆为物，怡人独有山。\n何时重到此，着履点苔班。",
        "dynasty": "宋",
        "collection_info": null
    },
    {
        "uuid": "e85dd6194e17fa69dab333aff25256d9",
        "title": "西窗酴醾",
        "author": "陈宓",
        "content": "剪刻千条重，天上柰尔何。\n房多攒绿玉，香远酿春醪。\n堆架防攀折，逄人费护呵。\n不知秋桂晚，庭际长柔柯。",
        "dynasty": "宋",
        "collection_info": null
    },
    {
        "uuid": "602670918cf97d0a65f2cbc452c54987",
        "title": "南园新舟成呈同游诸友  其一",
        "author": "陈宓",
        "content": "虚舟当画桥，解缆绿杨腰。\n月白天相近，风清水不摇。\n浮图明突兀，略彴夸虚遥。\n解逅成真赏，初晴第一宵。",
        "dynasty": "宋",
        "collection_info": null
    },
    {
        "uuid": "d1e1faeae52cd0dc00f728aa04c59674",
        "title": "南园新舟成呈同游诸友  其二",
        "author": "陈宓",
        "content": "暑汗俄霑背，山云已半腰。\n雷轰舟不动，电划岸将摇。\n历乱笑谭杂，空蒙只尺遥。\n浓阴难蔽月，清兴得中宵。",
        "dynasty": "宋",
        "collection_info": null
    },
    {
        "uuid": "4950f26b0694619664052dd5e5828f5d",
        "title": "松",
        "author": "陈宓",
        "content": "擎天端作柱，度汉可为樑。\n不受红尘涴，长依皦日光。\n风行扬远韵，雨过发真香。\n偏向闽中道，炎时散午凉。",
        "dynasty": "宋",
        "collection_info": null
    },
    {
        "uuid": "0c40061dba848a37e47964081fe559ae",
        "title": "春暮书房",
        "author": "陈宓",
        "content": "春晴无十日，秉烛亦须游。\n冷笑鲰生面，黐粘蠹简头。\n方殚义理乐，蚤觉鬓髯秋。\n几欲抛书坐，痴成不自由。",
        "dynasty": "宋",
        "collection_info": null
    },
    {
        "uuid": "e44111618361ca89e9b675f53abe7494",
        "title": "阅邸报",
        "author": "陈宓",
        "content": "虚名空自喜，丛谤亦难逃。\n望重瑕来众，官高磬折劳。\n应酬书脱腕，思虑雪侵毛。\n何似山林士，琴床梦日高。",
        "dynasty": "宋",
        "collection_info": null
    },
    {
        "uuid": "a72d9b7332c4f5b0da5e47a6fe04cd63",
        "title": "题高将仕墨梅",
        "author": "陈宓",
        "content": "露零难辨蘂，月满祇寻香。\n不受丹青涴，仍当云水乡。\n诗清见和靖，笔妙得高郎。\n当暑开霜素，萧然六月凉。",
        "dynasty": "宋",
        "collection_info": null
    },
    {
        "uuid": "973aef84db8a4cdd61d6e3b47f49372d",
        "title": "放鹧鸪",
        "author": "陈宓",
        "content": "有生惟万类，好恶与人参。\n以彼刳肠苦，为吾悦口甘。\n蔬餐人所尚，肉食我诚惭。\n放汝飞翔去，腾云更宿岚。",
        "dynasty": "宋",
        "collection_info": null
    },
    {
        "uuid": "867d2615a3746b75e08de8f1b0f9b832",
        "title": "南园",
        "author": "陈宓",
        "content": "水气胜风凉，星辉当月光。\n渔舟在何处，欵乃一声长。",
        "dynasty": "宋",
        "collection_info": null
    },
    {
        "uuid": "1cffa3bd1eb4f2456ab0b50ef175ea18",
        "title": "和王丞迈  其一",
        "author": "陈宓",
        "content": "宰县殊无补，初心復负书。\n极知通一艺，苦恨乏三徐。\n立志期干健，流年嘆月诸。\n已拚双鬓白，未必古人如。",
        "dynasty": "宋",
        "collection_info": null
    },
    {
        "uuid": "88612b1893f8a4a325a9e72ce807521a",
        "title": "和王丞迈  其二",
        "author": "陈宓",
        "content": "蚤慕登门宠，今欣后乘陪。\n穷山逢岁晚，佳节看阳来。\n地暖犹闻桂，冬深未见梅。\n高斋公事少，暇日足徘徊。",
        "dynasty": "宋",
        "collection_info": null
    },
    {
        "uuid": "f835873a4361298c714111c71f716fb4",
        "title": "观凤池桥上樑",
        "author": "陈宓",
        "content": "溪自清如镜，官那束似羁。\n不因乘小舫，还得赋新诗。\n邑肇千家聚，梁成万世基。\n令惭无小补，刻石欲何词。",
        "dynasty": "宋",
        "collection_info": null
    },
    {
        "uuid": "a7008f4da311c2f9c7f6ce21d48f6da8",
        "title": "题喻景山大飞书房",
        "author": "陈宓",
        "content": "仙溪七十里，半世祇闻名。\n一日见山色，千年怀友情。\n古匏浮美醁，清水照尘缨。\n霜月亭亭白，连床语到明。",
        "dynasty": "宋",
        "collection_info": null
    },
    {
        "uuid": "7f5ff3653b376bf2ecd50773a437e265",
        "title": "庚午宴新举人",
        "author": "陈宓",
        "content": "捧檄自来南，金门喜缀骖。\n一时惊得五，四季早魁三。\n摛藻皆人杰，吹竽祇自惭。\n功名期不朽，溪水碧于蓝。",
        "dynasty": "宋",
        "collection_info": null
    },
    {
        "uuid": "b65319ebc3521f6a7ce90e9cc832a028",
        "title": "次柯东海于安溪流惠亭",
        "author": "陈宓",
        "content": "少壮成何事，蹉跎鬓欲翁。\n尚余朱墨日，可欠芰荷风。\n归鹭依山白，新蟾蘸酒红。\n晴空无点翳，秋气遥梧桐。",
        "dynasty": "宋",
        "collection_info": null
    },
    {
        "uuid": "5f45320b84db42f6d6f2fa33a38b6cdb",
        "title": "往行都至严州乌驻馆阻水留二日",
        "author": "陈宓",
        "content": "村馆通宵冷，江乡五月秋。\n野梅酸味足，陇麦饵香浮。\n水满迷行径，澜扬遏去舟。\n亨衢如可待，莫厌小淹留。",
        "dynasty": "宋",
        "collection_info": null
    },
    {
        "uuid": "cb3b87eb33d72f26a98485fd099b146e",
        "title": "赵户自任所抵乌驻用前韵见示和之",
        "author": "陈宓",
        "content": "自昔桐城别，于今两阅秋。\n暌违嗟地远，聚散似萍浮。\n独发皇都道，同登乌驻舟。\n人生非苟合，谁谓雨能留。",
        "dynasty": "宋",
        "collection_info": null
    },
    {
        "uuid": "c53cff87a8c16a1486cb9cc0051cc761",
        "title": "近三衢阻雨  其一",
        "author": "陈宓",
        "content": "行李初逢雨，朝来犹望晴。\n霑濡端及月，惯习自忘情。\n密霭村村暝，流泉处处明。\n更余三百里，江满看舟行。",
        "dynasty": "宋",
        "collection_info": null
    },
    {
        "uuid": "0c1d0db6b33bf4d22c5a79d0d0fbbbe4",
        "title": "近三衢阻雨  其二",
        "author": "陈宓",
        "content": "亭午还同晓，余春祇见寒。\n不因阴雨窘，那识道途难。\n夹路峰峦隠，高田水潦漫。\n凭谁扫浮翳，杲杲出云端。",
        "dynasty": "宋",
        "collection_info": null
    },
    {
        "uuid": "1342b0c0b93e580419936a097b24019b",
        "title": "题南康戏綵堂",
        "author": "陈宓",
        "content": "织女支机石，云根几许深。\n月明偏得照，烟暝杳难寻。\n戏綵留奇迹，重题愧夙心。\n长年过半百，摹刻媿知音。",
        "dynasty": "宋",
        "collection_info": null
    },
    {
        "uuid": "a12d4b3c959a497b5a43d2b1ae3e9443",
        "title": "红药",
        "author": "陈宓",
        "content": "山城风雨收，未省牡丹开。\n正讶迟红药，双葩忽送来。",
        "dynasty": "宋",
        "collection_info": null
    },
    {
        "uuid": "fb173da10d29a39b71747c96e84b20bb",
        "title": "次储兄韵",
        "author": "陈宓",
        "content": "茗瓯吹积雪，熏鼎拨寒灰。\n觌面看修竹，披襟映古槐。\n日长嗟侣少，风动喜朋来。\n共此林泉兴，生涯水一杯。",
        "dynasty": "宋",
        "collection_info": null
    },
    {
        "uuid": "f6499323768b9b2cfeaadf386de617d2",
        "title": "掬水锡壶",
        "author": "陈宓",
        "content": "昔在延平郡，泉声日夜闻。\n六年归故里，一缕忆晴云。\n儋石终宵足，瓶罍竟日分。\n山中有飞瀑，未必惬朝曛。",
        "dynasty": "宋",
        "collection_info": null
    },
    {
        "uuid": "df63f1873053957d6f24c2180c4a4517",
        "title": "题延平剑归阁",
        "author": "陈宓",
        "content": "晋代难为用，翻藏此水涯。\n在天犹有赫，镇地永无邪。\n雨过疑留迹，风飞去莫遮。\n谁云寒濑底，折戟伴沈沙。",
        "dynasty": "宋",
        "collection_info": null
    },
    {
        "uuid": "80cd80d407c4f9210d95c5b6b1397fa0",
        "title": "次楼宗簿祷雨韵  其一",
        "author": "陈宓",
        "content": "君侯忧国念，食顷讵能忘。\n尽变庖厨馔，全销燕寝香。\n连朝成霭霭，中夜忽浪浪。\n坐想溪十曲，恩波似个长。",
        "dynasty": "宋",
        "collection_info": null
    },
    {
        "uuid": "210b8669911a5703c50e56148860f573",
        "title": "次楼宗簿祷雨韵  其二",
        "author": "陈宓",
        "content": "旱气满南州，深贻旰食忧。\n蟹能升古井，龙敢卧深湫。\n德政真无愧，丰年信可求。\n野人无别慕，鼓腹事西畴。",
        "dynasty": "宋",
        "collection_info": null
    },
    {
        "uuid": "235750f060b68fbd863982df8301a4cd",
        "title": "重九与刘学录",
        "author": "陈宓",
        "content": "休暇常难值，招邀愧已频。\n暂辞霜际菊，终作雨来人。\n适意能迂访，秋芳正错陈。\n桂兰供俯仰，况有拒霜新。",
        "dynasty": "宋",
        "collection_info": null
    },
    {
        "uuid": "5d2c333798bf2eef41d5a347ad49bfc8",
        "title": "谢蔡知县白莲栽",
        "author": "陈宓",
        "content": "忠惠当年种，濂溪此日分。\n开筵胜玉碗，围坐当冰盆。\n性地元无染，心源自有根。\n江湖情渐懒，乐在闭柴门。",
        "dynasty": "宋",
        "collection_info": null
    },
    {
        "uuid": "654621b668defe00cb3211daf0dc077f",
        "title": "送赵纠之潮州任",
        "author": "陈宓",
        "content": "昔佐仙游县，声称已胜喧。\n几年加问学，名郡事平反。\n犴狱情难察，鳏嫠志勇冤。\n惟将明与谨，用表赠行言。",
        "dynasty": "宋",
        "collection_info": null
    },
    {
        "uuid": "a969cb561eda0380efe0f8c0373bca18",
        "title": "观瀑布柬同游诸友",
        "author": "陈宓",
        "content": "两瀑五十里，炎蒸雨雪霶。\n那知庐阜境，元只在吾乡。",
        "dynasty": "宋",
        "collection_info": null
    },
    {
        "uuid": "1f891de578a754685efa9efc2423042b",
        "title": "往濑溪西重山观瀑分韵得还字",
        "author": "陈宓",
        "content": "来自昆崙派，全胜庐岳山。\n桩云何日息，注海几时还。\n翠碧倚锋锷，青冥振佩环。\n主人专一壑，那得鬓毛斑。",
        "dynasty": "宋",
        "collection_info": null
    },
    {
        "uuid": "d94c1abcbd00042faf2079f98568d1fc",
        "title": "喻景山索诗用石间韵",
        "author": "陈宓",
        "content": "交游二十载，恐负壁间名。\n图籍有真味，林泉无俗情。\n我方穿短履，君始彯长缨。\n出处今殊致，同怀山月明。",
        "dynasty": "宋",
        "collection_info": null
    },
    {
        "uuid": "b670548f5336d074613f48f0e5b10e87",
        "title": "次潘丈韵与刘学录",
        "author": "陈宓",
        "content": "以彼月中桂，来娱地上仙。\n冲融胸内乐，摆落世间缘。\n人语春风裏，秋归夕照边。\n主翁长静坐，不是学安然。",
        "dynasty": "宋",
        "collection_info": null
    },
    {
        "uuid": "4daab18ff68d985a6e7651b235ee418b",
        "title": "十月菊",
        "author": "陈宓",
        "content": "白玉三千界，黄金百万钱。\n虽迟九日后，却战一阳前。\n不愿游人看，仍疎酒盏边。\n天公岂无意，垂老更芳妍。",
        "dynasty": "宋",
        "collection_info": null
    },
    {
        "uuid": "38be661fd9d06a75adcfddebd2d36d88",
        "title": "有赠鹿忽生麛承刘学录惠诗以韵谢之",
        "author": "陈宓",
        "content": "麀鹿方辞赠，秋来忽有麛。\n暂能娱市隠，终遣傍云栖。\n幽事渔樵诧，佳篇李杜齐。\n行看双挺角，未羡骇群鸡。",
        "dynasty": "宋",
        "collection_info": null
    },
    {
        "uuid": "90d0887b73d5dbf8409b48e3e6a73f24",
        "title": "赠林尹仲",
        "author": "陈宓",
        "content": "八年前会晤，犹忆刺桐乡。\n君眼虽非白，吾颜已过苍。\n有求皆妄想，无欲是良方。\n不学神仙术，他时共一觞。",
        "dynasty": "宋",
        "collection_info": null
    },
    {
        "uuid": "a5f1958a25f414d5a425eda0cc7ec578",
        "title": "安溪劝农诗 劝孝养",
        "author": "陈宓",
        "content": "父母辛勤养汝身，直须五鼎奉双亲。\n有田若不勤耕稼，菽水犹亏岂是人。",
        "dynasty": "宋",
        "collection_info": null
    },
    {
        "uuid": "fcda04d5f1ead209a203d2df5cabe354",
        "title": "安溪劝农诗 劝耘苗",
        "author": "陈宓",
        "content": "力勤瘠地亦良田，丰歉由人莫问天。\n曝背耘苗能着力，天公毕竟也相怜。",
        "dynasty": "宋",
        "collection_info": null
    },
    {
        "uuid": "59ea9fe29023173d8cb36b4ccc1eeb56",
        "title": "安溪劝农诗 劝耕荒田",
        "author": "陈宓",
        "content": "七闽寸土直钱多，况是泉山价倍高。\n怪尔小民无别业，如何荒亩长蓬蒿。",
        "dynasty": "宋",
        "collection_info": null
    },
    {
        "uuid": "e117b7019bc196da6c03b3a761a452ac",
        "title": "安溪劝农诗 劝种植",
        "author": "陈宓",
        "content": "是处荒山欲接天，土膏如麵草如毡。\n及时便种松杉子，远计收功只十年。",
        "dynasty": "宋",
        "collection_info": null
    },
    {
        "uuid": "74a1531270f58a008bbcb99bfe246b76",
        "title": "安溪劝农诗 劝息讼",
        "author": "陈宓",
        "content": "田夫所入最为艰，终岁辛勤不得闲。\n劝尔小争须隠忍，破家只在片时间。",
        "dynasty": "宋",
        "collection_info": null
    },
    {
        "uuid": "9ca1e35766fc59856410895523c00f53",
        "title": "安溪劝农诗 劝贫富相资 其一",
        "author": "陈宓",
        "content": "举债当知济汝穷，取钱须念利难供。\n富人心要怜贫者，贫者身全仰富翁。",
        "dynasty": "宋",
        "collection_info": null
    },
    {
        "uuid": "46f93552863f275f458198ec348f7e45",
        "title": "安溪劝农诗 劝贫富相资 其二",
        "author": "陈宓",
        "content": "汗颜为令已三年，二税无因放汝钱。\n但愿人人知务本，他时莫忘劝农篇。",
        "dynasty": "宋",
        "collection_info": null
    },
    {
        "uuid": "3912e61369c954ab200fa95ea7a4bdef",
        "title": "题安溪流惠亭",
        "author": "陈宓",
        "content": "平芜几载翳云烟，一日重开便豁然。\n须信耕桑皆帝力，谩将翔泳祝尧年。\n金堤新插千株柳，玉井仍看十丈莲。\n县令欲同民快乐，西风来看遶湖田。",
        "dynasty": "宋",
        "collection_info": null
    },
    {
        "uuid": "3f894ee8f886587c72ba4a1ed1168b51",
        "title": "题安溪双清阁",
        "author": "陈宓",
        "content": "重开杰阁似天成，气压尘阛境自清。\n一水深澄苍玉远，五峰齐峙翠屏横。\n未谐广厦万间志，且惬行人六月情。\n蚤晚定能夸盛事，凤池桥上看蓬瀛。",
        "dynasty": "宋",
        "collection_info": null
    },
    {
        "uuid": "becb1625381b5e9f0fff3d1b5257b927",
        "title": "登安溪蓬莱山谢雨",
        "author": "陈宓",
        "content": "我来两月值冬晴，多谢灵明答寸诚。\n一瓣凈香犹未染，留得琼英盖短垣。",
        "dynasty": "宋",
        "collection_info": null
    },
    {
        "uuid": "d72e8ea493b606d7bfea82a6024c7a03",
        "title": "赠梁运属",
        "author": "陈宓",
        "content": "萱堂处处尽阳春，二月严霜凛独陈。\n六载侍旁勤奉养，五年居外备艰屯。\n嗟君不愧曾参孝，愧我殊无考叔纯。\n齐与楚咻虽众胜，会看至行感苍旻。",
        "dynasty": "宋",
        "collection_info": null
    },
    {
        "uuid": "47ee23537cae00dbebd41f392fcec302",
        "title": "官松",
        "author": "陈宓",
        "content": "团团翠盖中圆规，风雨精神壮两仪。\n一日不戕凌雪操，千年留得入云枝。\n长垂道路清凉荫，更有神仙洒落姿。\n南国至今忠恵泽，往来那更诵坡诗。",
        "dynasty": "宋",
        "collection_info": null
    },
    {
        "uuid": "6b64955fc525f9c9b181944731c8040b",
        "title": "暮春",
        "author": "陈宓",
        "content": "兰亭明日禊余春，风冷难回积雨云。\n不惜芳菲倦游赏，雅宜竹下闭门人。",
        "dynasty": "宋",
        "collection_info": null
    },
    {
        "uuid": "4eebc523670c055e8cb802073ff3dc18",
        "title": "小园送春",
        "author": "陈宓",
        "content": "一春强半尚无晴，有负渊明日涉名。\n鶑粟已粧红叶艷，青梅尚觉荔枝生。\n可怜蜂蝶攀辕意，尚欲羲和反旆行。\n桃李不言流水畔，游人到此自多情。",
        "dynasty": "宋",
        "collection_info": null
    },
    {
        "uuid": "32ab99845a5fff02dcc89ea5c14ba43f",
        "title": "谢人遗酥",
        "author": "陈宓",
        "content": "广寒春雪不能融，留得仙娥素手巾。\n白玉加香差可比，冰清乏润远难同。\n休将姹女涂丹脸，宜为儒生沃寸衷。\n多谢王公情不薄，筠篮特为故人东。",
        "dynasty": "宋",
        "collection_info": null
    },
    {
        "uuid": "38eb574d9fa6193505c3318a7eafb739",
        "title": "谩题",
        "author": "陈宓",
        "content": "胸襟但贮五千卷，意虑曾无分寸私。\n叹老嗟卑真浅士，古人心事有谁知。",
        "dynasty": "宋",
        "collection_info": null
    },
    {
        "uuid": "108910a56ac5df75068a71bd6c94f223",
        "title": "中秋桐城观举子",
        "author": "陈宓",
        "content": "风前散袂能忘扇，月下题诗不用灯。\n万士清宵鏖棘庑，一年秋色满桐城。",
        "dynasty": "宋",
        "collection_info": null
    },
    {
        "uuid": "da9cc7c01146fe7c9502ecdfba8923ab",
        "title": "到九座",
        "author": "陈宓",
        "content": "想像精蓝九迭前，青鞋今得踏云烟。\n霜边涧水多成玉，岭上人家半是仙。\n伏蟒千年无动意，老松何日不幽禅。\n可怜倚马思归客，有底区中未了缘。",
        "dynasty": "宋",
        "collection_info": null
    },
    {
        "uuid": "cc616d6f52e7f165bcf130b3bece959e",
        "title": "暮宿化成庵",
        "author": "陈宓",
        "content": "雨近祇从檐角起，云浓不蔽月华明。\n佛灯一点冰同冷，酒盏三行茗漾清。\n僮仆倦羸闻鼻息，友朋笑语惬衷情。\n斋厨夜半无留火，不待晨鷄接淅行。",
        "dynasty": "宋",
        "collection_info": null
    },
    {
        "uuid": "a10cfc2b9d31a15e0afd4ca4fb25fd11",
        "title": "建阳道",
        "author": "陈宓",
        "content": "五月平畴不得犁，青秧老处坼于龟。\n干坤惠爱无遗物，仰乳婴儿可使饥。",
        "dynasty": "宋",
        "collection_info": null
    },
    {
        "uuid": "247756727c39590ef728e3e51cab2ce8",
        "title": "和晦庵壁间韵",
        "author": "陈宓",
        "content": "着壁骊珠五月寒，行人到此泣阑干。\n亭前好景慵回首，恐跨征鞍不得看。",
        "dynasty": "宋",
        "collection_info": null
    },
    {
        "uuid": "4bea54b404d42897d585c3f27013f19a",
        "title": "闰月五日题武夷  其一",
        "author": "陈宓",
        "content": "武夷精舍果何如，名字流传动八区。\n大隠山前溪五曲，一间茅屋与谁居。",
        "dynasty": "宋",
        "collection_info": null
    },
    {
        "uuid": "547d507f83f0d27645be6f6fae4b9322",
        "title": "闰月五日题武夷  其二",
        "author": "陈宓",
        "content": "不见山居二十年，苍髯玉面故依然。\n它年我定先君老，准拟虚名共久传。",
        "dynasty": "宋",
        "collection_info": null
    },
    {
        "uuid": "950e600bdebf844a714c0e5b938d49f5",
        "title": "闰月五日题武夷  其三",
        "author": "陈宓",
        "content": "不知列岫何年有，应费神功妙剸裁。\n怪怪奇奇人莫问，娲皇曾把补天来。",
        "dynasty": "宋",
        "collection_info": null
    },
    {
        "uuid": "23d5da53f0196170fd6d0a1dd98997b8",
        "title": "碧潭奇观",
        "author": "陈宓",
        "content": "剩得浮生十日闲，一逢胜处便凭栏。\n天开池沼供鱼乐，雨洗峰峦与客看。\n活计祇须携蒻笠，谋身空嘆负儒冠。\n试听矶上垂纶叟，不信人间有热官。",
        "dynasty": "宋",
        "collection_info": null
    },
    {
        "uuid": "7c42b6953a9b02cc3543bb19f3154a26",
        "title": "抵邑示景山",
        "author": "陈宓",
        "content": "四望坡陀百里平，群峰相顾最多情。\n船从碧玉堆中度，人向黄雩阵裏行。\n访道几朝成夜饮，思君何日再晨征。\n暂时分袂休言别，遇有人来数寄声。",
        "dynasty": "宋",
        "collection_info": null
    },
    {
        "uuid": "d6b6f406dd81e06f0514968262809e2b",
        "title": "十七日窘雨邑中舟还",
        "author": "陈宓",
        "content": "行到青山欲尽头，穷源未省作溪游。\n轻云放日催人渡，积雨肥波送客舟。\n卧看玉簪迎两岸，心随绣领逐浮沤。\n眼前邂逅多堪赏，特地安排似此不。",
        "dynasty": "宋",
        "collection_info": null
    },
    {
        "uuid": "2ab79522dd5d93900ce1cd376776c4c1",
        "title": "十八日景山同舟作别",
        "author": "陈宓",
        "content": "浓阴犹辨石粼粼，百尺浑疑到底冰。\n湍急宛乘银骑出，身轻直向碧霄凌。\n风前别酒能禁几，雨外征衣却惯曾。\n最是萧萧霜叶动，路回不见笋舆凭。",
        "dynasty": "宋",
        "collection_info": null
    },
    {
        "uuid": "ae41c4cf57a83570fefdc0f020fb4ec8",
        "title": "将还家书寄社中",
        "author": "陈宓",
        "content": "萦纡一带本乎漫，碓碓依村自作滩。\n卷却片帆舟转急，斟残斗酒雨犹寒。\n从教稚子嗔归晚，祇为良朋得会难。\n佳景无穷吟不尽，还家携与社中看。",
        "dynasty": "宋",
        "collection_info": null
    },
    {
        "uuid": "1d7a3d509c7d8361a8d5fe9d5987d03d",
        "title": "和崇安壁间  其一",
        "author": "陈宓",
        "content": "人人尽道为贫驱，出不高车食不鱼。\n陋巷最贫谁氏子，藜羹瀹饭味诗书。",
        "dynasty": "宋",
        "collection_info": null
    },
    {
        "uuid": "927899981ca9006f6c6a2036176e6f1c",
        "title": "和崇安壁间  其二",
        "author": "陈宓",
        "content": "小阁峥嵘山四傍，清溪来作九霞觞。\n我来细酌看山色，山色长佳为不忙。",
        "dynasty": "宋",
        "collection_info": null
    },
    {
        "uuid": "850f5621d9e5bd4177ff150a9767e841",
        "title": "和东海题云松岭书堂",
        "author": "陈宓",
        "content": "百尺长松带碧萝，杜溪深锁蒋洋坡。\n一堂来作群山主，四牖分盛好景多。\n书卷不须扃户读，诗翁频许杖藜过。\n一生心事何难足，更与前湾月半簑。",
        "dynasty": "宋",
        "collection_info": null
    },
    {
        "uuid": "14e284753a3742a8b5055f7a5e8a08b7",
        "title": "道中即事",
        "author": "陈宓",
        "content": "春阴不辨夕阳斜，漫宿深村小隠家。\n石溅流泉成急雨，露妆枯树作新花。\n但欣麦陇千山秀，不恨芒鞋十里沙。\n悠远山川还兴尽，不知何日抵京华。",
        "dynasty": "宋",
        "collection_info": null
    },
    {
        "uuid": "b019ac32e2399dc697b8f709aefb2675",
        "title": "竹间榴花",
        "author": "陈宓",
        "content": "五月林梢未着蝉，节根新换玉娟娟。\n露华团翠浓堪滴，浇得殷红不敢然。",
        "dynasty": "宋",
        "collection_info": null
    },
    {
        "uuid": "83cc3bb163a1ccd0c9dff5bc4a6d44ab",
        "title": "瓶梅",
        "author": "陈宓",
        "content": "为怕凋零不忍栽，问云何处正初开。\n小窗尽日看春至，短帽无人彻夜陪。\n光景长如新月上，杖藜懒向小园隈。\n最怜。",
        "dynasty": "宋",
        "collection_info": null
    },
    {
        "uuid": "44f519f0adc0be1e3028f5650fd1b991",
        "title": "题蒲岩次陈侍郎韵  其一",
        "author": "陈宓",
        "content": "纤巧难夸刻楮工，四时不改绿茸茸。\n祇应松桧堪为友，阅尽人间桃李风。",
        "dynasty": "宋",
        "collection_info": null
    },
    {
        "uuid": "31f7ded41956e6d078e49c497ee59965",
        "title": "题蒲岩次陈侍郎韵  其二",
        "author": "陈宓",
        "content": "我亦年来养气工，黄茅丹鼎欲生茸。\n蓬莱咫尺真堪玩，底恨三年弱水风。",
        "dynasty": "宋",
        "collection_info": null
    },
    {
        "uuid": "2a04abb06b3af414c44bae18e00b8974",
        "title": "中秋前偶题  其一",
        "author": "陈宓",
        "content": "百岁中秋几月明，长先十日候阴晴。\n清风不觉传三鼓，又恐冰轮碾女城。",
        "dynasty": "宋",
        "collection_info": null
    },
    {
        "uuid": "6cf58909684ff9a62c68c851c95309a8",
        "title": "中秋前偶题  其二",
        "author": "陈宓",
        "content": "世事浮云频改换，月华千古祇清新。\n炎风暑气常侵客，纵有凄风亦可人。",
        "dynasty": "宋",
        "collection_info": null
    },
    {
        "uuid": "395d25826a311155cfe4f2666309040a",
        "title": "中秋前偶题  其三",
        "author": "陈宓",
        "content": "雨过云衣已半除，深渊绚烂剖骊珠。\n阴晴明日犹难料，未必中秋此夜如。",
        "dynasty": "宋",
        "collection_info": null
    },
    {
        "uuid": "4414f79d39705944902fcd847d26e768",
        "title": "初秋喜雨",
        "author": "陈宓",
        "content": "稚金无力拒炎光，挟雨呼风作晚凉。\n玉漏城头传一箭，征人已觉十分长。",
        "dynasty": "宋",
        "collection_info": null
    },
    {
        "uuid": "5400af5c4c4e37f7d401ed8628af9833",
        "title": "酷热",
        "author": "陈宓",
        "content": "赤日当空雨汗流，行人小立尽咨愁。\n谁知天使阳居夏，要作人间岁有秋。\n鳞介洪纤皆自遂，林泉澹泊可无求。\n须思一夜西风起，便到无衣远客头。",
        "dynasty": "宋",
        "collection_info": null
    },
    {
        "uuid": "e41eb6249027405af2f99ebde1a83970",
        "title": "过盘龙寺",
        "author": "陈宓",
        "content": "刺眼烟光聚野堂，无风荷叶自生凉。\n幽人到此心先解，不动边头白鹭行。",
        "dynasty": "宋",
        "collection_info": null
    },
    {
        "uuid": "3d4113e7cb7eb72f893271a46e638c50",
        "title": "寄山中老友",
        "author": "陈宓",
        "content": "功名直作千年计，志气不随双鬓衰。\n书卷盈怀长晏食，祇烦造物为营炊。",
        "dynasty": "宋",
        "collection_info": null
    },
    {
        "uuid": "c9a2ae2b03b4e67783d1aaa332e53315",
        "title": "赠翁子西",
        "author": "陈宓",
        "content": "先生道古背今驰，羁丱诗书两鬓丝。\n进取不随余子后，文章曾作几人师。\n未施天上经纶手，且放胸中玉佩词。\n三復荔台佳句法，千年风雅有谁追。",
        "dynasty": "宋",
        "collection_info": null
    },
    {
        "uuid": "795d7c575fd7a8abfd73170e8f3c58f2",
        "title": "望夕",
        "author": "陈宓",
        "content": "一点射窗明已足，三更当户意慵看。\n竹篱茅舍心安处，不羡乘风到广寒。",
        "dynasty": "宋",
        "collection_info": null
    },
    {
        "uuid": "597f9c5c5811bf61d10578dff592289d",
        "title": "黄梅",
        "author": "陈宓",
        "content": "来禽青李不待熟，枝上作酸能晚黄。\n期与虀盐同事业，每因烟雨长风光。\n丹心祇有帝心识，苦口宁为众口尝。\n掷弃道旁同敝帚，有人负鼎去干汤。",
        "dynasty": "宋",
        "collection_info": null
    },
    {
        "uuid": "0ea857f501d269df8802c97a152fcfa8",
        "title": "探春",
        "author": "陈宓",
        "content": "桃李无言自晓粧，青春几日最韶光。\n游人不用频来看，趁取初开未减香。",
        "dynasty": "宋",
        "collection_info": null
    },
    {
        "uuid": "c2116b8f9a7496c4792ce85b95a72c85",
        "title": "春日到小园  其一",
        "author": "陈宓",
        "content": "屹立虚亭跨野塘，萧萧爽爽似潇湘。\n从教密种千竿竹，不蔽山光与水光。",
        "dynasty": "宋",
        "collection_info": null
    },
    {
        "uuid": "038feabe680561fd6f393cedc92dada3",
        "title": "春日到小园  其二",
        "author": "陈宓",
        "content": "东郊无地不苍苍，日气融和自有香。\n最是游人行乐处，不寒不暖昼偏长。",
        "dynasty": "宋",
        "collection_info": null
    },
    {
        "uuid": "a04fa1952e57a5c1430f16c1db9a55d2",
        "title": "和翁子雅",
        "author": "陈宓",
        "content": "积中顺和发英华，咳唾珠玑擅百家。\n圆似广场驰小弹，熟于夷路驾轻车。\n绮词新濯蜀江锦，险韵难追河汉槎。\n怪见春归不游赏，由来笔下有奇葩。",
        "dynasty": "宋",
        "collection_info": null
    },
    {
        "uuid": "c34599a4cb51b84420db00a5a43872f1",
        "title": "早起",
        "author": "陈宓",
        "content": "市廛无计避风埃，反闭柴门懒自开。\n春梦恰同檐雨断，俗氛已逐鸟声来。",
        "dynasty": "宋",
        "collection_info": null
    },
    {
        "uuid": "b0b0ce7b3448d8799204c09fc340b407",
        "title": "和方丞咏梅",
        "author": "陈宓",
        "content": "从来天道尚栽培，妙手仍能顷刻开。\n万壑千崖收腊去，三花两蘂唤春回。\n松筠早结同心友，桃李真堪后乘陪。\n调鼎工夫在朝夕，如何方向此中栽。",
        "dynasty": "宋",
        "collection_info": null
    },
    {
        "uuid": "5567fd0e93944971c756d0179f72d8d3",
        "title": "钓台",
        "author": "陈宓",
        "content": "云台貂冕成堆土，钓濑羊裘照九秋。\n认得南柯不回首，清名万古尚流溪。",
        "dynasty": "宋",
        "collection_info": null
    },
    {
        "uuid": "c081b8c6d316204acf86bf5910ddfd68",
        "title": "到三山",
        "author": "陈宓",
        "content": "违乡数驿肆驰驱，正是年华欲换时。\n山色万家开户牖，水锦十里列旌旗。\n物情欣泰随方见，世态暄凉祇自知。\n一别南台兹六载，重来尽记道间奇。",
        "dynasty": "宋",
        "collection_info": null
    },
    {
        "uuid": "089cd782eda1b5f87b39f516279b0bbb",
        "title": "过黄源岭",
        "author": "陈宓",
        "content": "此是辞家第几程，道由剑岭出峥嵘。\n上穿密霭闻天语，下领浮云作雨行。\n千仞直从人面起，一尘不向马蹄生。\n虽惭仁智粗知乐，憇听疎松夹水声。",
        "dynasty": "宋",
        "collection_info": null
    },
    {
        "uuid": "b33929e7cb18579f30aed8dd48f44841",
        "title": "和翁子雅",
        "author": "陈宓",
        "content": "函丈论文仆屡更，夜深相对眼偏青。\n曾无取次人敲户，祇有慇懃月到庭。",
        "dynasty": "宋",
        "collection_info": null
    },
    {
        "uuid": "864dd87efa817d466d9ad821d5ae0b42",
        "title": "题剑滩",
        "author": "陈宓",
        "content": "山在溪中水在山，人生何处鬼门关。\n数声柔橹风雷外，一叶轻舟剑戟间。\n为问片时惊陷溺，何如竟日缓跻攀。\n信知行险非天命，垣道从来绝后艰。",
        "dynasty": "宋",
        "collection_info": null
    },
    {
        "uuid": "0894b807352ecb1685a741381fb27b8a",
        "title": "吉溪见桃花",
        "author": "陈宓",
        "content": "山中开落不逢人，我为持杯一笑频。\n最喜绿阴成子早，却嫌红蘂折枝频。\n已勾蛱蝶轻遮雨，更约溪风细护春。\n万点武陵归去日，应无一叶到嚣尘。",
        "dynasty": "宋",
        "collection_info": null
    },
    {
        "uuid": "acc8b0b7d42519b3748b67f85e8de81d",
        "title": "南剑值雪",
        "author": "陈宓",
        "content": "一夜茅檐冻雨声，晓来千岫照人明。\n真同煮海盐花瑞，不见因风柳絮轻。\n游子不愁衣短薄，农夫剩喜岁丰成。\n竹篱草舍犹堪赏，况映镡津一水清。",
        "dynasty": "宋",
        "collection_info": null
    },
    {
        "uuid": "6cd8d8bd50beafc761eb4aeefd32b3e0",
        "title": "题王孙口致爽亭赓陈左史韵  其一",
        "author": "陈宓",
        "content": "溪山一路送还迎，管领溪山有此亭。\n我为举杯相劳勉，他年端不负山灵。",
        "dynasty": "宋",
        "collection_info": null
    },
    {
        "uuid": "4f009c11be56d11820b9c3a4f2d34f12",
        "title": "题王孙口致爽亭赓陈左史韵  其二",
        "author": "陈宓",
        "content": "谁结危亭碧玉堆，西山爽气唤仍回。\n岚光祇恐不堪着，更遣新诗勾引来。",
        "dynasty": "宋",
        "collection_info": null
    },
    {
        "uuid": "c63c93a12b01934c3516efe6092a0147",
        "title": "题致爽亭",
        "author": "陈宓",
        "content": "山水围中宅一区，小亭花柳足康娱。\n勾牵诗思千篇有，斗擞征尘一点无。\n秉烛风檐费遮逻，闭窗云雾巧闚𨵦。\n凭谁起唤王摩诘，写作渊明归去图。",
        "dynasty": "宋",
        "collection_info": null
    },
    {
        "uuid": "77a93f30d40c02882b0bf2bb45a2f2f4",
        "title": "分水岭",
        "author": "陈宓",
        "content": "区域瓯闽此岭存，朝来飞雨暮行云。\n方今天下车同轨，一水如何强别分。",
        "dynasty": "宋",
        "collection_info": null
    },
    {
        "uuid": "a5d5da7a0fea148af02b484e7faed589",
        "title": "岭上见梅",
        "author": "陈宓",
        "content": "桃溪蜂蝶醉红裙，度岭冰姿尚卧云。\n不独山川限闽浙，由来天意亦区分。",
        "dynasty": "宋",
        "collection_info": null
    },
    {
        "uuid": "8146a78d8620be162bc85b15385e428a",
        "title": "铅山圣泉",
        "author": "陈宓",
        "content": "山结深深碧玉龛，神龙保此一泓甘。\n我来酒渴如虹饮，料得来生未解贪。",
        "dynasty": "宋",
        "collection_info": null
    },
    {
        "uuid": "aa23a4edd277f7fbde66f4e3e19e0024",
        "title": "风雨过武夷山",
        "author": "陈宓",
        "content": "我与兹山是故人，十年相别意弥真。\n如何咫尺迷风雨，刚道情亲却不亲。",
        "dynasty": "宋",
        "collection_info": null
    },
    {
        "uuid": "e6574d7c7093dc4a2c3e152bc6dcfb4e",
        "title": "妙寂院访梅",
        "author": "陈宓",
        "content": "山寒尽日少人知，调鼎风流却在兹。\n但得此君为益友，不嫌青女妬妍姿。\n应愁我辈来何晚，岂共春风别有私。\n不忍折枝飞减玉，留看小雨弄黄时。",
        "dynasty": "宋",
        "collection_info": null
    },
    {
        "uuid": "68432c63ef25a27dc82526752ff19462",
        "title": "和赵仲白  其一",
        "author": "陈宓",
        "content": "不踏人间桃李场，要看梅蘤带严霜。\n敷成妙赋飘飘意，吐出新诗字字香。\n爽致青山期取友，高情春昼与俱长。\n苏黄不作希佳士，被褐怀珠夺月光。",
        "dynasty": "宋",
        "collection_info": null
    },
    {
        "uuid": "f0902f495c482a85c2fd9098ccfc179b",
        "title": "和赵仲白  其二",
        "author": "陈宓",
        "content": "寤寐曹刘不解忘，双眸烱烱月中霜。\n高吟出轴茧丝富，雅思萦春柳絮香。\n后进推排唯我拙，前人准拟觉君长。\n祇今天下多名士，深谢新篇掷夜光。",
        "dynasty": "宋",
        "collection_info": null
    },
    {
        "uuid": "75bbbabf9592733abf08df657ed25839",
        "title": "三月芙蓉盛开二十余花和友人韵  其一",
        "author": "陈宓",
        "content": "芳辰美景最难兼，桃李春风桂子蟾。\n百卉并生吾道泰，嘉祥敢恃我师谦。",
        "dynasty": "宋",
        "collection_info": null
    },
    {
        "uuid": "45f3dd74b6f036c9f32c955132999d5e",
        "title": "三月芙蓉盛开二十余花和友人韵  其二",
        "author": "陈宓",
        "content": "云袖霞衣自等差，天风吹下玉皇家。\n似怜桃李无颜色，来伴姚黄魏紫花。",
        "dynasty": "宋",
        "collection_info": null
    },
    {
        "uuid": "dd4d0983fc24a9352ae0b0a1d65ed84f",
        "title": "贺权郡雨应祷",
        "author": "陈宓",
        "content": "衡山开霁雨回风，正直心期自感通。\n顿使霑濡千里足，都由精白寸诚中。\n谁知忧国丹心在，不与农夫喜色同。\n四海正须膏泽润，岂容别驾最民功。",
        "dynasty": "宋",
        "collection_info": null
    },
    {
        "uuid": "f1d1ace2b1c48a8e73772a9510d9ab63",
        "title": "乙丑春旱至四月十六夜雨  其一",
        "author": "陈宓",
        "content": "说梅津潄不濡唇，秧稻堪惊陌上人。\n昨夜天公一翻手，苍生百万面生春。",
        "dynasty": "宋",
        "collection_info": null
    },
    {
        "uuid": "3c8318852906d6e2136ba9b8cb6223c8",
        "title": "乙丑春旱至四月十六夜雨  其二",
        "author": "陈宓",
        "content": "何处笙歌酒入唇，应惭忍渴望云人。\n朝来顿觉西山黑，农圃欢声总是春。",
        "dynasty": "宋",
        "collection_info": null
    },
    {
        "uuid": "8f301ec779f60c38d74ff4df80dee1b1",
        "title": "十六至十九日雨未已",
        "author": "陈宓",
        "content": "一夜蛟龙怒虎烋，卧听檐溜不分交。\n拍天溪浦迷西极，万里耕耘尽乐郊。\n蛙黾无舟乘野外，寒鸦不笠待林梢。\n要看杲杲东方白，鱼自清波燕自巢。",
        "dynasty": "宋",
        "collection_info": null
    },
    {
        "uuid": "b0ce7432372366a67888f7cf27c7a016",
        "title": "和潘舍人",
        "author": "陈宓",
        "content": "不能百里马牛风，千日相思一日逢。\n四月仙舟发漳水，恍然笑语在芙蓉。",
        "dynasty": "宋",
        "collection_info": null
    },
    {
        "uuid": "4913a057e928205758a682e05c8e45ae",
        "title": "上潘舍人  其一",
        "author": "陈宓",
        "content": "经行造次有新诗，吞吐珠玑不自奇。\n寸管久期窥变豹，深丛今幸见孤罴。\n高情陶谢犹能及，圣处阴何讵得知。\n乞与金丹换凡骨，飞遨祇恐乏仙姿。",
        "dynasty": "宋",
        "collection_info": null
    },
    {
        "uuid": "6f8b8a1b7e806f7ad4009958512fd5e3",
        "title": "上潘舍人  其二",
        "author": "陈宓",
        "content": "淛水人如大雅诗，唯君出句最能奇。\n腾声直欲骖鸾鹤，赤子犹思缚虎罴。\n览卷几年如旧识，忘年今日辱新知。\n漳滨尚许陪尊俎，想像梅花是玉姿。",
        "dynasty": "宋",
        "collection_info": null
    },
    {
        "uuid": "474b5aa610d87c8edeeacb565e337a66",
        "title": "三贤堂和柯东海",
        "author": "陈宓",
        "content": "先后勋名百岁周，同堂耿耿夜光寒。\n片言已夺丹辽气，万世犹闻四谏官。\n殄虏机筹余胆壮，佐时忠亮更胸蟠。\n不因品藻公舆论，得与前贤一样看。",
        "dynasty": "宋",
        "collection_info": null
    },
    {
        "uuid": "5304a3f83ed947f6226ccc07042c39b2",
        "title": "中夜",
        "author": "陈宓",
        "content": "功名有念心常醒，更鼓无声夜更长。\n天运干干同转磨，鬓毛能不几时霜。",
        "dynasty": "宋",
        "collection_info": null
    },
    {
        "uuid": "4d853a82a04b75af9c02cfcfbfd68c15",
        "title": "荔子  其一",
        "author": "陈宓",
        "content": "不伴人间桃李群，炎曦与傅渥丹匀。\n南州几岁供怀橘，北阙何年可献芹。",
        "dynasty": "宋",
        "collection_info": null
    },
    {
        "uuid": "099994d8e8c2dad023ebdd088b76e180",
        "title": "荔子  其二",
        "author": "陈宓",
        "content": "天垂甘露绛纱囊，要作南方一味凉。\n解□世间烦热恼，华峰有藕未能强。",
        "dynasty": "宋",
        "collection_info": null
    },
    {
        "uuid": "813f6ff0e0100d53ad84c809f5d4dda5",
        "title": "读先君新第落成诗有感因韵书示蒙孙  其一",
        "author": "陈宓",
        "content": "信矣贤愚共一初，都缘勤怠遂殊居。\n渊源有本天同健，潢潦无根夕易除。\n何事不为尘所染，平生须有善堪书。\n要从陋巷甘勤苦，始得声名满观渠。",
        "dynasty": "宋",
        "collection_info": null
    },
    {
        "uuid": "3ad4e28bd2c8ee4f3ecccbf4cb8cb516",
        "title": "读先君新第落成诗有感因韵书示蒙孙  其二",
        "author": "陈宓",
        "content": "吾家清俭莫忘初，昔日儒酸白屋居。\n世事直须防满溢，天公偏是喜乘除。\n看来负郭三千顷，不似传家一卷书。\n谦损却能丰萃致，试观沧海受川渠。",
        "dynasty": "宋",
        "collection_info": null
    },
    {
        "uuid": "01fa07adc57b0896c342372b90573ef5",
        "title": "谢东园主人惠蔡公草书",
        "author": "陈宓",
        "content": "开轩但觉快心眸，百载云烟霭未收。\n谁谓昔人成迈往，每于遗墨见风流。\n看中猛势骧龙虎，藏处寒光射斗牛。\n白璧一双犹莫报，受君此惠等山丘。",
        "dynasty": "宋",
        "collection_info": null
    },
    {
        "uuid": "913cc069e651c06b7964acf2b86decc0",
        "title": "上王侯重九前蠲不济寺债",
        "author": "陈宓",
        "content": "史君救弊知原本，民頼浮屠产力宽。\n保障便为今日计，功名留与百年看。\n喜闻白纸租都放，不饮黄花酒亦欢。\n晨起有人相贺语，禅斋得稳占蒲团。",
        "dynasty": "宋",
        "collection_info": null
    },
    {
        "uuid": "37e8c18c28de34061528b2a0a5f20e2c",
        "title": "后堂木芙蓉",
        "author": "陈宓",
        "content": "红葩翠竹与齐肩，为问霜枝已几年。\n一色碧天红烂熳，卧看疑在鑑湖舡。",
        "dynasty": "宋",
        "collection_info": null
    },
    {
        "uuid": "36074766dce0e6abb850c6a126a7061a",
        "title": "四月中澣流惠亭见莲  其一",
        "author": "陈宓",
        "content": "谁言红艷占春多，风雨真成一掷梭。\n何似水花秋更好，才逢四月已开荷。",
        "dynasty": "宋",
        "collection_info": null
    },
    {
        "uuid": "0569a98e200c94c44ff33b7b078d8bbc",
        "title": "四月中澣流惠亭见莲  其二",
        "author": "陈宓",
        "content": "疾雷不雨卷行云，湖面清风篆玉文。\n我自得间来卧看，狎人鸥鹭亦成群。",
        "dynasty": "宋",
        "collection_info": null
    },
    {
        "uuid": "66f0f80c66c04d0f8403938514d8f623",
        "title": "和方宗教鼓山韵  其一",
        "author": "陈宓",
        "content": "胸次崔嵬绝点埃，山光玉色两佳哉。\n官闲却得身栖宿，岩迥惟闻鹤去来。\n定处华鲸催石磬，眼前茗碗伴炉灰。\n高情一出樊笼外，逸驾飘飘未拟回。",
        "dynasty": "宋",
        "collection_info": null
    },
    {
        "uuid": "b5de87237b008fbf1c11ddc180b1bd4b",
        "title": "和方宗教鼓山韵  其二",
        "author": "陈宓",
        "content": "盖世功名不染埃，清时尝见赋康哉。\n灵源已作千年观，圣相仍曾一日来。\n补练元功天上石，燮调和气管中灰。\n崖间尝有数行墨，留与游人抵暮回。",
        "dynasty": "宋",
        "collection_info": null
    },
    {
        "uuid": "e863a73ca90fe62dadd2c205b42fe042",
        "title": "题永石屏  其一",
        "author": "陈宓",
        "content": "琅玕三尺重南金，风韵仍同绿绮琴。\n胸次便如斯壁立，千年不受一尘侵。",
        "dynasty": "宋",
        "collection_info": null
    },
    {
        "uuid": "37dec28ba3d20ea1807605eb3c4b722a",
        "title": "题永石屏  其二",
        "author": "陈宓",
        "content": "谁将一段楚天碧，磨向崖心万仞余。\n桥柱不题司马字，兰亭留待右军书。",
        "dynasty": "宋",
        "collection_info": null
    },
    {
        "uuid": "5666f02f3eb0286d65592e1c002e5834",
        "title": "大目寺牡丹",
        "author": "陈宓",
        "content": "行人那得不如狂，谪下僊真衣锦裳。\n要识洛阳姚魏色，烦君千里到维扬。",
        "dynasty": "宋",
        "collection_info": null
    },
    {
        "uuid": "023b1707ae80dd2e114ba724f209ed88",
        "title": "丙寅五月三日陪真秘字留校理游鼓山一别二年适同游东观缅思旧游正以是日作诗以记之",
        "author": "陈宓",
        "content": "一时盛事擅南闽，惊世词宗幕府宾。\n今日恰同当日会，道山元是鼓山人。\n两年君几封囊上，百里予方束带新。\n岐路不同俱自勉，何年重此拂坚珉。",
        "dynasty": "宋",
        "collection_info": null
    },
    {
        "uuid": "e7726509283ecbd7e37e88e4c44c4f4a",
        "title": "重九日登道山亭柱间有陈休斋题词曰师相者先君也予既感时之用师而怀先君之去此已垂卅年慨然流涕归而赋之",
        "author": "陈宓",
        "content": "道山亭上看秋光，万里长安在夕阳。\n数点难收周顗泪，一冠莫效孟嘉狂。\n浮岚尽作襟期爽，嫩蘂能令肺腑香。\n三十年前童稚日，不堪回首一凄凉。",
        "dynasty": "宋",
        "collection_info": null
    },
    {
        "uuid": "6194842b422c231fdc2eb35a4545703f",
        "title": "开禧丙寅春二十六日黄子功袭少任赵仲白同会转庵中夜以夜永烛花偏分韵赋诗乐甚时太守有游山之约不果",
        "author": "陈宓",
        "content": "有道襟怀鬓不华，笑谭物物总春花。\n挥毫要使钟张避，出句应知屈宋衙。\n今日相逢萍聚水，明朝各是客乘楂。\n坐中韶濩铿锵作，亦许狂吟杂俚哇。",
        "dynasty": "宋",
        "collection_info": null
    },
    {
        "uuid": "7d07b5ac104364b3725436e122c9835c",
        "title": "上潘舍人德久  其一",
        "author": "陈宓",
        "content": "惭愧西湖处士身，强縻珪组向南闽。\n旌旗夹道浑闲物，句律横空别有神。\n严濑旧题追古昔，奚囊白首更清新。\n年来剩喜三迴见，一代于今有几人。",
        "dynasty": "宋",
        "collection_info": null
    },
    {
        "uuid": "3bebe01da10d3ba604da910223b93be9",
        "title": "上潘舍人德久  其二",
        "author": "陈宓",
        "content": "气大词雄擅百家，长江衮衮见浮楂。\n襟怀有道颜长玉，谈笑为春物自花。\n飘逸大书追渴骥，联翩行字更飞鸦。\n夜陪余论清肝胆，不羡乘风七碗茶。",
        "dynasty": "宋",
        "collection_info": null
    },
    {
        "uuid": "254e3b902bde39e38ae60a6efa02bd1a",
        "title": "云台寺梅坡  其一",
        "author": "陈宓",
        "content": "不是骚人亲手栽，如何一一作诗谋。\n世间那用香如许，应有仙真夜往来。",
        "dynasty": "宋",
        "collection_info": null
    },
    {
        "uuid": "1143d8532e11418bd75259f9d1e24bb6",
        "title": "云台寺梅坡  其二",
        "author": "陈宓",
        "content": "树杪风来玉佩轻，仙香飘作世间清。\n一枝不许来城市，祇伴高人避世情。",
        "dynasty": "宋",
        "collection_info": null
    },
    {
        "uuid": "d83ca8b422ef376a8f3836333f55a5ac",
        "title": "读史",
        "author": "陈宓",
        "content": "一嘿尽知天下事，片言常得古人心。\n千年成败兴衰迹，祇向忠邪两路寻。",
        "dynasty": "宋",
        "collection_info": null
    },
    {
        "uuid": "4c6e01dd9e527476a9c7062f73111360",
        "title": "偶题",
        "author": "陈宓",
        "content": "紫琼润洁墨花香，独坐小窗春昼长。\n拈笔题诗随意拙，近来不復省钟王。",
        "dynasty": "宋",
        "collection_info": null
    },
    {
        "uuid": "1fbeea0a5eb14ecea062af8818627405",
        "title": "问梅  其一",
        "author": "陈宓",
        "content": "孤芳皎皎怕人知，欲近清香远却宜。\n认得清香端的处，等闲着眼莫相疑。",
        "dynasty": "宋",
        "collection_info": null
    },
    {
        "uuid": "51a92f78b7307786f5d89e6d579360f0",
        "title": "问梅  其二",
        "author": "陈宓",
        "content": "眼前禁得一枝横，不用千林缀玉英。\n花谢花开浑不问，祇将佳处付诗情。",
        "dynasty": "宋",
        "collection_info": null
    },
    {
        "uuid": "8f60c2e1dcc74d2509c1143eb07a6cc9",
        "title": "丹桂",
        "author": "陈宓",
        "content": "自是仙家别样粧，风来疑解舞霓裳。\n异香只许蟾宫采，不与秋光作伴黄。",
        "dynasty": "宋",
        "collection_info": null
    },
    {
        "uuid": "b9a7b509363053a8c720977d914338b9",
        "title": "雨晴见山",
        "author": "陈宓",
        "content": "经旬不见嶙峋面，雨施云行到九州。\n春政已成无一事，却扶红日翠峰头。",
        "dynasty": "宋",
        "collection_info": null
    },
    {
        "uuid": "1b5b190000bd358e743ee1e14b935600",
        "title": "次仙溪陈侍郎韵寄题刘尚书二首 秀野",
        "author": "陈宓",
        "content": "迂叟相望百载间，遗风谁道久凋阑。\n欲期他日勋名盛，追作当年榜样看。\n汗漫西湖开望哀，崔嵬方巘献云端。\n功名肯擅一丘乐，突兀须教天下欢。",
        "dynasty": "宋",
        "collection_info": null
    },
    {
        "uuid": "06c61de47a1d38c80e128c433425dbf5",
        "title": "次仙溪陈侍郎韵寄题刘尚书二首 真止",
        "author": "陈宓",
        "content": "利禄由来酒样醇，伊谁未醉解收身。\n须知泽畔独醒客，不顾墦间饱饫人。\n晋代风流多逸士，陶公名节号忠臣。\n筑堂景慕前贤行，饮水端能哜道真。",
        "dynasty": "宋",
        "collection_info": null
    },
    {
        "uuid": "7887c61624bfda24bf875f91d42337a1",
        "title": "偶题",
        "author": "陈宓",
        "content": "忿慾丧躯真狂死，孝忠致命胜偷生。\n此心一片阳刚德，莫遣纤毫暂不明。",
        "dynasty": "宋",
        "collection_info": null
    },
    {
        "uuid": "db9d455c845b992d85ce8b320c7a02d0",
        "title": "山行",
        "author": "陈宓",
        "content": "禽声戛玉琤如堕，蝶翅新粧粉欲飞。\n山静物闲无一事，却嫌钓叟下鱼矶。",
        "dynasty": "宋",
        "collection_info": null
    },
    {
        "uuid": "f1f78fe5a5749d1455d0c646272d4770",
        "title": "题妙寂寺",
        "author": "陈宓",
        "content": "老鹊呼檐人起早，华鲸催午日西迟。\n不因地迥稀尘事，那得冬阴似夏时。",
        "dynasty": "宋",
        "collection_info": null
    },
    {
        "uuid": "642bf8ba3275e66bd42b8623b7f2f11c",
        "title": "和寄喻景山",
        "author": "陈宓",
        "content": "朱门到老几人还，赢得阶庭着藓班。\n曾似高人无俗累，解将碧巘照朱颜。\n趣超今古沉酣外，句入云烟缥缈间。\n白首纷纷自名利，天公最惜是清闲。",
        "dynasty": "宋",
        "collection_info": null
    },
    {
        "uuid": "d691e5c95348443a79df33bc3b6dde57",
        "title": "饮井",
        "author": "陈宓",
        "content": "饮井之清天下少，夷齐比德復如何。\n寒冰入口侵牙颊，甘露霑肠逐病痾。\n十里溉田成旱雨，一泓济渴胜天河。\n活人未遂平生志，酌此深知负愧多。",
        "dynasty": "宋",
        "collection_info": null
    },
    {
        "uuid": "6bd16dc14735f6a2beb7fe9716c833f2",
        "title": "游武夷  其一",
        "author": "陈宓",
        "content": "冰溪凛凛九回曲，玉壁岩岩两面开。\n舟逆急湍分寸上，奇峰细得看崔嵬。",
        "dynasty": "宋",
        "collection_info": null
    },
    {
        "uuid": "91faf7d676be29282f6f88373f6dcde5",
        "title": "游武夷  其二",
        "author": "陈宓",
        "content": "几段飞桥着翠烟，云间有路想通天。\n古来何事非陈迹，道是神仙不见仙。",
        "dynasty": "宋",
        "collection_info": null
    },
    {
        "uuid": "04b7149e04dc392b96b67776d9ab8d79",
        "title": "游武夷  其三",
        "author": "陈宓",
        "content": "武夷山上生春茶，武夷溪水清见沙。\n含溪嚼茶坐盘石，怅惆欲趁西飞霞。",
        "dynasty": "宋",
        "collection_info": null
    },
    {
        "uuid": "8052b892015468b21119bb1c7c5fe3cf",
        "title": "中春",
        "author": "陈宓",
        "content": "袭人天气暄还冷，欲雨窗绡暗復明。\n山鸟喜晴乘屋语，野农侵晓荷锄耕。\n不须杯勺勾春思，幸有诗书惬此生。\n桃杏繁枝一回首，争如松竹伴秋清。",
        "dynasty": "宋",
        "collection_info": null
    },
    {
        "uuid": "e7adf13eca8ff67960072ece3f8c4952",
        "title": "书怀",
        "author": "陈宓",
        "content": "书卷丛中偏得垂，园花开后却慵看。\n嵬胸莫受一尘染，壮岁须腾万里翰。",
        "dynasty": "宋",
        "collection_info": null
    },
    {
        "uuid": "9b7f0951e53ee9ee0a9078386b96288f",
        "title": "春暮",
        "author": "陈宓",
        "content": "春暮见花空有恨，病余怯酒谩重温。\n紫骝踏尽垂杨影，可笑书生独掩门。",
        "dynasty": "宋",
        "collection_info": null
    },
    {
        "uuid": "3e7081c3c159a8b5565ec6a56548898d",
        "title": "寄题桂籍  其一",
        "author": "陈宓",
        "content": "姓名高揭万人中，奏对纵横出汉宫。\n肯诧一时燕许手，要垂百代惠夷风。\n壁间先烈犹忠赤，堂上嘉宾尽醉红。\n常相风流今孰继，作成儒雅看侯功。",
        "dynasty": "宋",
        "collection_info": null
    },
    {
        "uuid": "6f744a315c86113e455189762b25b9aa",
        "title": "寄题桂籍  其二",
        "author": "陈宓",
        "content": "胸次如冰贯九流，卫刀凛凛御千牛。\n两年报政为闽最，不日成堂见令修。\n有袴久腾南国咏，结絇行作禁庭游。\n日边已有丝纶下，不使君侯惠一州。",
        "dynasty": "宋",
        "collection_info": null
    },
    {
        "uuid": "95ac66a2ebc72c2a649f1bb25ee177e0",
        "title": "感春",
        "author": "陈宓",
        "content": "春来物物尽欣怡，不到人间寒自眉。\n愿得清时同贞观，旅行终日不忧饥。",
        "dynasty": "宋",
        "collection_info": null
    },
    {
        "uuid": "f906aad521f8d3521b0657facbaff3bf",
        "title": "春半桃李盛开",
        "author": "陈宓",
        "content": "缟裙练帨映丹霞，默默无言不自夸。\n陌上行人重回首，一年春事数朝花。",
        "dynasty": "宋",
        "collection_info": null
    },
    {
        "uuid": "9a009e3e0bbee6afe7e8c12892c32b3f",
        "title": "丁巳调选",
        "author": "陈宓",
        "content": "人生四十方强仕，一调十年能几回。\n蝉冕未加头蚤累，诗成水上见风行。\n笔端万类因陵暴，世态浮云任变更。\n且尽花前一樽酒，何须身后五言声。",
        "dynasty": "宋",
        "collection_info": null
    },
    {
        "uuid": "ddf0686452a9a2911755a36ade9640d5",
        "title": "秋夜",
        "author": "陈宓",
        "content": "水清沙浅见鱼鳍，雪凈天空数雁飞。\n白月无瑕呈佩玦，黄花有露缀珠玑。\n西风劝我翻书叶，促织催人送戍衣。\n最喜蚊雷中夜静，长檠容得一灯微。",
        "dynasty": "宋",
        "collection_info": null
    },
    {
        "uuid": "68840e174e3ec4ae94514d95a651a060",
        "title": "秋酌",
        "author": "陈宓",
        "content": "不饮踰时心已灰，黄花忽破杪秋来。\n初无雅兴酬佳节，谩把霜英浸玉醅。\n免俗未能聊復尔，清时端可赋康哉。\n明年此日知何处，好遣诗筒数往回。",
        "dynasty": "宋",
        "collection_info": null
    },
    {
        "uuid": "15ea9f1cff68406f4a937e78e0e3d0d6",
        "title": "和枢上人韵",
        "author": "陈宓",
        "content": "禅心独理灯无尽，曲论怀私物不齐。\n拱木已严千岁冢，狂澜难决万金堤。\n古今蔽显神功相，天地韬藏裕眼迷。\n会看清风明月夕，云间端有鹤来栖。",
        "dynasty": "宋",
        "collection_info": null
    },
    {
        "uuid": "395a1a3843e28a2dfe7c23201f2e6d6c",
        "title": "和方漕孚若游瀑布",
        "author": "陈宓",
        "content": "一派能令玉作山，千年那復更愁干。\n初疑云阵漏寒月，乍似鸥群趁急湍。\n领客适当晴正好，结亭偏惬暑来看。\n知君欲奉潘舆乐，千乘何如此地安。",
        "dynasty": "宋",
        "collection_info": null
    },
    {
        "uuid": "5960422f633c53afbac3da00cc43e7f9",
        "title": "和胡仲方留题清果寺壁",
        "author": "陈宓",
        "content": "盏斝已残休惜别，功名未就正堪愁。\n野梅风味关人意，独占群花最上头。",
        "dynasty": "宋",
        "collection_info": null
    },
    {
        "uuid": "6396935063664b994c693312a0e9dc56",
        "title": "寄陈次颜  其一",
        "author": "陈宓",
        "content": "萧条几载寓泉南，盂饭盘蔬味自甘。\n卓志每求颜氏乐，清风能激跖徒贪。\n□而好施人难及，老不忘书我所惭。\n鼓瑟求齐虽未巧，会看宵梦到晴岚。",
        "dynasty": "宋",
        "collection_info": null
    },
    {
        "uuid": "f21b28cc02fd81d0994079bbfc5692a8",
        "title": "寄陈次颜  其二",
        "author": "陈宓",
        "content": "人年六十志先衰，年过唯君意不疲。\n胸次嵬嵬山立壁，书丛矻矻鸟粘黐。\n重裘兼味人能贱，冬葛朝虀世所师。\n借问别来新着作，大篇无惜惬吾思。",
        "dynasty": "宋",
        "collection_info": null
    },
    {
        "uuid": "8e3293987d8730a6d557ce7a9afd49a0",
        "title": "自勉",
        "author": "陈宓",
        "content": "盖世声名都在少，君看前辈合何如。\n我年若此成何事，白日还同过隙驹。",
        "dynasty": "宋",
        "collection_info": null
    },
    {
        "uuid": "b87eb4e9c263e2502b6742fdec780fbe",
        "title": "题高将仕墨梅",
        "author": "陈宓",
        "content": "玉质纵横黄绢外，春阳却自紫毫开。\n雨余不共莓苔老，风暖暗勾蜂蝶来。",
        "dynasty": "宋",
        "collection_info": null
    },
    {
        "uuid": "fcfb04a9ac5bc6c982ea1a788d5bb136",
        "title": "书帷",
        "author": "陈宓",
        "content": "青编有补曾无损，白璧难全易作瑕。\n欲下凉帷玩真味，莫将丝履染尘沙。",
        "dynasty": "宋",
        "collection_info": null
    },
    {
        "uuid": "0c62681b20b417fa07b5b59b87b51f68",
        "title": "观碁",
        "author": "陈宓",
        "content": "对面孙吴开两阵，乘机胡越竞操戈。\n锱铢胜负何须较，喜败无人似老坡。",
        "dynasty": "宋",
        "collection_info": null
    },
    {
        "uuid": "bfe69eaea0b7470bd022463b4e349719",
        "title": "盛暑",
        "author": "陈宓",
        "content": "坎泉上施心长泰，离火不炎身自凉。\n更把青编静游目，绝无星暑到胡床。",
        "dynasty": "宋",
        "collection_info": null
    },
    {
        "uuid": "c126dddcbedf6f56c3944b914e3d7f82",
        "title": "小园",
        "author": "陈宓",
        "content": "小园何事得佳名，环似莆溪一水清。\n帖帖飞鸢迷上下，翩翩游艇探空明。\n杯盘白处松生影，衣袂凉时竹有声。\n更约乘轩卫君子，安舆往来要将迎。",
        "dynasty": "宋",
        "collection_info": null
    },
    {
        "uuid": "3544b6e160fa0aa866f2ab56bad5877c",
        "title": "端午日枫亭道中  其一",
        "author": "陈宓",
        "content": "百里青松五月凉，千年忠惠有余芳。\n后人继此非难事，不为公家虑久长。",
        "dynasty": "宋",
        "collection_info": null
    },
    {
        "uuid": "5717f325db8d0ded9f969a3826c8067b",
        "title": "端午日枫亭道中  其二",
        "author": "陈宓",
        "content": "去家一宿六十里，便作良辰客异乡。\n觅得菖蒲未成饮，午余山店索杯尝。",
        "dynasty": "宋",
        "collection_info": null
    },
    {
        "uuid": "36a72fa03807fbd49d2f752ffb7c3128",
        "title": "秋日纳凉",
        "author": "陈宓",
        "content": "艷艷银河冷欲流，纤纤新月皎于眸。\n天街已觉清无暑，时有飞萤点缀秋。",
        "dynasty": "宋",
        "collection_info": null
    },
    {
        "uuid": "d0958ceed959ae554c2c62ed628e99f0",
        "title": "答赵尉  其一",
        "author": "陈宓",
        "content": "慇懃春语数行书，忽忆先贤泣满裾。\n一饭怜贫犹欲报，交章荐士合何如。",
        "dynasty": "宋",
        "collection_info": null
    },
    {
        "uuid": "a74ad2db8f3d66c8bb35193e2f216b2a",
        "title": "答赵尉  其二",
        "author": "陈宓",
        "content": "亲友乡闾恨少逢，多因游宦得从容。\n他年傥过鸣珂里，祇恐飞翰不许从。",
        "dynasty": "宋",
        "collection_info": null
    },
    {
        "uuid": "185c2dc751042f63b0130a44721e5e36",
        "title": "答赵尉  其三",
        "author": "陈宓",
        "content": "酒遏一杯能养性，肉踰三品反伤饥。\n人生饱后无珍味，何用多戕物命为。",
        "dynasty": "宋",
        "collection_info": null
    },
    {
        "uuid": "98e3a9978c4a905060468a023194c1af",
        "title": "偶题",
        "author": "陈宓",
        "content": "愚智纷纷总一丘，身心役役谩多忧。\n山林未必胜城市，触处能欢即自由。",
        "dynasty": "宋",
        "collection_info": null
    },
    {
        "uuid": "118240e4436e523f42a88ddbcd0c4786",
        "title": "题林氏读书堂",
        "author": "陈宓",
        "content": "四壁无尘坐绛帷，邻家清晓听唔咿。\n圣贤凛凛长相面，爵禄骎骎讵可辞。\n问字有人携酒款，诵经终岁不园窥。\n我来自恨相逢晚，嗣此敲门惬所思。",
        "dynasty": "宋",
        "collection_info": null
    },
    {
        "uuid": "7976cc55eb7827bf8f40462325a5af4c",
        "title": "游云台寺观梅  其一",
        "author": "陈宓",
        "content": "满树轻明玉雪香，不容累月驻清芳。\n似闻天上怜花好，急敕丁神下取将。",
        "dynasty": "宋",
        "collection_info": null
    },
    {
        "uuid": "2c432bb606e029fc9ce1ddfd3163d0ad",
        "title": "游云台寺观梅  其二",
        "author": "陈宓",
        "content": "春风日夜晓清真，不惜天香染世尘。\n寄语山僧休尽扫，石间留取作毡茵。",
        "dynasty": "宋",
        "collection_info": null
    },
    {
        "uuid": "db8860c3739bdee94660236a4f7df07a",
        "title": "游云台寺观梅  其三",
        "author": "陈宓",
        "content": "回首横枝千万条，可怜烘日欲冰消。\n谁知寂寞临溪壑，却解和羹荐庙朝。",
        "dynasty": "宋",
        "collection_info": null
    },
    {
        "uuid": "f2f5da6c56f63af5575c6002f1ea2a84",
        "title": "和方丞  其一",
        "author": "陈宓",
        "content": "人物方今正眇然，哦松依旧志逾坚。\n宁为鷄口羞牛后，孔圣从来耻孰鞭。",
        "dynasty": "宋",
        "collection_info": null
    },
    {
        "uuid": "cdacc487ba5d8720d1536ea38b1b36a3",
        "title": "和方丞  其二",
        "author": "陈宓",
        "content": "平生笔健足神奇，况復高怀与古期。\n台阁风流今贰令，不妨时出解颐诗。",
        "dynasty": "宋",
        "collection_info": null
    },
    {
        "uuid": "eb623757ffc0d563a06a31030718ade3",
        "title": "和方丞  其三",
        "author": "陈宓",
        "content": "夜投官舍鼓逢逢，雨急风喧梦作江。\n怪得萧然世俗虑，主人高致在轩窗。",
        "dynasty": "宋",
        "collection_info": null
    },
    {
        "uuid": "7b72b9652caadf69dec8687d4ecdd977",
        "title": "感时",
        "author": "陈宓",
        "content": "和戎之计最堪嗟，不以恩威以丽华。\n他日渔阳动鼙鼓，祇因争取上林花。",
        "dynasty": "宋",
        "collection_info": null
    },
    {
        "uuid": "b29d62d3927dd2c1647ea4b6a9900a1d",
        "title": "赠枢上人",
        "author": "陈宓",
        "content": "心期极乐三千界，世事怀安二十年。\n顾我未能从学道，祇将寂寞当幽禅。",
        "dynasty": "宋",
        "collection_info": null
    },
    {
        "uuid": "6dfe2a3de4b6edc8c66f53d22189cf15",
        "title": "和郑自正长官",
        "author": "陈宓",
        "content": "读书尚友古人贤，一日逢君胜一年。\n可嘆常时成独学，喜于今日得师传。\n身居吏鞅供尘底，心在风云沂水边。\n虽有溪山供一笑，不容忙裏寄诗篇。",
        "dynasty": "宋",
        "collection_info": null
    },
    {
        "uuid": "a78df1306ec57c18fd1793f0605619dc",
        "title": "南安观社会",
        "author": "陈宓",
        "content": "山蔽晴空望自遥，树开小道紫骝骄。\n沿溪飞盖传清荫，四野欢声拥海潮。",
        "dynasty": "宋",
        "collection_info": null
    },
    {
        "uuid": "00fc2dd13c272ee410e5cbb3e102a850",
        "title": "试潘衡墨",
        "author": "陈宓",
        "content": "胶煤鸾麝号潘衡，老剂尤令举世惊。\n点漆未能绳纯黑，令人字字挟霜明。",
        "dynasty": "宋",
        "collection_info": null
    },
    {
        "uuid": "ed305d3a1e25d57c8ef5b197085df895",
        "title": "泉南道中",
        "author": "陈宓",
        "content": "乍寒忽暖初冬候，已熟慵收大有年。\n社鼓呼人鸣坎坎，山童待月舞跹跹。\n旅行可饱鱼虾味，疾步不惊鷄犬眠。\n外户夜开今已见，何时斗米直三钱。",
        "dynasty": "宋",
        "collection_info": null
    },
    {
        "uuid": "1577041af21c44cfd5b0df2a415d983c",
        "title": "闰月中山行",
        "author": "陈宓",
        "content": "轻寒悞透薄罗裳，花面都成睡后粧。\n羲旆过郊曾不驻，始知蜂蝶未为忙。",
        "dynasty": "宋",
        "collection_info": null
    },
    {
        "uuid": "e657f82c73edc22f89ec8b3c1cf724f2",
        "title": "和傅倅梅岩之什  其一",
        "author": "陈宓",
        "content": "云间老干几千年，清婉仍推百卉先。\n铁石心肠能妙赋，广平端似此花然。",
        "dynasty": "宋",
        "collection_info": null
    },
    {
        "uuid": "93e529a964c5f4f4c356c03465ca3141",
        "title": "和傅倅梅岩之什  其二",
        "author": "陈宓",
        "content": "照雪凌霜夹径开，谁教千树昔人栽。\n要将金鼎和羹事，尽付君家岩上梅。",
        "dynasty": "宋",
        "collection_info": null
    },
    {
        "uuid": "0579cecaf717a6e19c3bb904ea539368",
        "title": "和傅倅梅岩之什  其三",
        "author": "陈宓",
        "content": "看花长是盛时来，飞雪从渠到玉杯。\n天惜国香尘土涴，故应偏向石间开。",
        "dynasty": "宋",
        "collection_info": null
    },
    {
        "uuid": "26179c24a466b36087af0f12eb4f623c",
        "title": "和傅倅梅岩之什 梅开",
        "author": "陈宓",
        "content": "人间飞叶送残年，篱落逢春此地先。\n虽有柴门无鏁钥，唐时竹洞岂其然。",
        "dynasty": "宋",
        "collection_info": null
    },
    {
        "uuid": "37509e154d4e018d35e9aa96b889c70a",
        "title": "和傅倅梅岩之什 清浅",
        "author": "陈宓",
        "content": "方池凿石似天开，谁把霜英傍水栽。\n月白波清无觅处，祇知疎影是寒梅。",
        "dynasty": "宋",
        "collection_info": null
    },
    {
        "uuid": "07132590377c55bcb748bb04c9970a40",
        "title": "和傅倅梅岩之什 三瀑",
        "author": "陈宓",
        "content": "银河有派九霄来，翻手为霖费一杯。\n风雨时闻桥下急，烟云元自晓天开。",
        "dynasty": "宋",
        "collection_info": null
    },
    {
        "uuid": "57b2066e8c6cfd3f107575c9f0c64af6",
        "title": "云台梅盛开呈单丞立之",
        "author": "陈宓",
        "content": "两年骑马上云台，长是梅花烂漫开。\n未识明珠从海出，祇逢飞雪下天来。\n月移清影侵衣带，风送浮香入酒杯。\n珍重主人邀客意，忙中唤我此追陪。",
        "dynasty": "宋",
        "collection_info": null
    },
    {
        "uuid": "c10214c556fd350e34592f1bf9e6d58c",
        "title": "又和单丞咏梅",
        "author": "陈宓",
        "content": "树杪风来玉佩惊，仙香远胜市廛清。\n细看一段孤高趣，恰似幽人避世情。",
        "dynasty": "宋",
        "collection_info": null
    },
    {
        "uuid": "cfed82031a7e433b347ef013a8577f5d",
        "title": "和周宰书林",
        "author": "陈宓",
        "content": "霏微三日雨如秋，膏泽东南数百州。\n万物油然生意足，不知还解报君不。",
        "dynasty": "宋",
        "collection_info": null
    },
    {
        "uuid": "ba5a80b5e049d00308563ebecebe1e6b",
        "title": "出古田道中",
        "author": "陈宓",
        "content": "尽历崎岖到古田，平生未识此攀缘。\n白云破处青岚见，知有山围峻属天。",
        "dynasty": "宋",
        "collection_info": null
    },
    {
        "uuid": "ef0cb5e70e1a8ad8659efded1f0d731b",
        "title": "白苎岭雨大作云此道可免舟行",
        "author": "陈宓",
        "content": "空囊带雨肩山重，滑屦登高上壁难。\n遵陆乘桴俱有恨，都缘何事不求安。",
        "dynasty": "宋",
        "collection_info": null
    },
    {
        "uuid": "ca3d844d6a6bf31813c7bfa91f6f6587",
        "title": "在旅不在家书",
        "author": "陈宓",
        "content": "无心览卷谩舒卷，有念盈怀日往来。\n十日离家劳梦远，一行无字彊颜开。",
        "dynasty": "宋",
        "collection_info": null
    },
    {
        "uuid": "2011722f657e7ad58649ed9d424ff123",
        "title": "到雪峰  其一",
        "author": "陈宓",
        "content": "几载游山成负约，千年有寺未曾登。\n却因名利经行此，羞对林间问我僧。",
        "dynasty": "宋",
        "collection_info": null
    },
    {
        "uuid": "9259afb3327ea5c12745e01c9825045e",
        "title": "到雪峰  其二",
        "author": "陈宓",
        "content": "幽寂千人祇磬声，翚飞楼观映山青。\n世间役役谁知梦，林下高人眼独醒。",
        "dynasty": "宋",
        "collection_info": null
    },
    {
        "uuid": "5a6d5d7a769b875161a7533c5b1aff6b",
        "title": "和喻景山",
        "author": "陈宓",
        "content": "一榻无尘便觉凉，半生场屋鬓将黄。\n而今已办还山计，对卷烧香爱日长。",
        "dynasty": "宋",
        "collection_info": null
    },
    {
        "uuid": "8a087a401d462233f26db1252a8c004c",
        "title": "和柯东海梅花之什",
        "author": "陈宓",
        "content": "谁将铅粉比清真，天赋殊姿秀色匀。\n祇许谪仙为酒友，应呼卫玠作尘人。\n悬灯不减秋冬雪，入盏先浮隔岁春。\n堪笑古今同一白，诗人吟着总凝神。",
        "dynasty": "宋",
        "collection_info": null
    },
    {
        "uuid": "3c7cff0a9556b5624ba90533629446af",
        "title": "和柯东海潘瓜山游南园韵",
        "author": "陈宓",
        "content": "下帷窥圃事多违，到得南园已夕晖。\n松竹不忙无世态，柳梅相逐见天机。\n仆便萧散朝犹睡，鹤惯羁孤晚自归。\n如此得闲堪自适，底须危处始知几。",
        "dynasty": "宋",
        "collection_info": null
    },
    {
        "uuid": "04757c47bce6b2f67416e49140f86756",
        "title": "和东海韵",
        "author": "陈宓",
        "content": "炎空欲暮赤云横，何日秋风可抗衡。\n尽捲疎帘通水气，静听密罟得鱼声。\n山开旷野天全见，人倚平栏夜自明。\n衙鼓三通归路近，歌眠犹念竹阴清。",
        "dynasty": "宋",
        "collection_info": null
    },
    {
        "uuid": "4ebac3e2406aff88fd597e9e1166d768",
        "title": "南园新作小舟与客游白湖柯某东海有诗次韵",
        "author": "陈宓",
        "content": "好着西湖藕似船，青秧绿水正相缘。\n漫从畧彴无人处，唤得婵娟欲雨天。\n云意爱随双桨动，山光祇在短蓬边。\n小园暇日频来往，老竹乔松看岁年。",
        "dynasty": "宋",
        "collection_info": null
    },
    {
        "uuid": "6b3b1b0ec37848ef4b7851d360170dbb",
        "title": "同柯东海出湖",
        "author": "陈宓",
        "content": "欲访西湖久未晴，故应穿屐踏泥行。\n不因世事无时尽，那识波光有底清。\n翠竹碧莲迷上下，雕栏画阁压峥嵘。\n扁舟正好频来买，烟景何人与子争。",
        "dynasty": "宋",
        "collection_info": null
    },
    {
        "uuid": "4f9f38423d74fc05f391816475b30368",
        "title": "题妙寂僧无碍端砚",
        "author": "陈宓",
        "content": "紫润携来惬性情，蓝田空负价连城。\n挥残老兔犹能健，研尽轻螺未觉声。\n渊底取归龙想睡，岩心凿破地须惊。\n我无才思长怀抱，元气何年结得成。",
        "dynasty": "宋",
        "collection_info": null
    },
    {
        "uuid": "044a8c0e4c2fcd0f6dea4de5016852ce",
        "title": "题妙寂僧无碍明碧轩",
        "author": "陈宓",
        "content": "何处便宜养性情，禅床更着玉纵横。\n应是高人幽隠地，开轩远月迥双明。",
        "dynasty": "宋",
        "collection_info": null
    },
    {
        "uuid": "7ca11f418702058135785b97565d2b8d",
        "title": "见月",
        "author": "陈宓",
        "content": "皓月忽从墙角见，好风时送竹声来。\n事随日出无时暇，薄暮尘襟始一开。",
        "dynasty": "宋",
        "collection_info": null
    },
    {
        "uuid": "dc82d958ec950ed7325ad45749c4b325",
        "title": "问月",
        "author": "陈宓",
        "content": "百万苍生罹热恼，三年素女苦高寒。\n清光若解知民瘼，留与人间夜夜看。",
        "dynasty": "宋",
        "collection_info": null
    },
    {
        "uuid": "73c74e00f9585d04a0c3df382776664f",
        "title": "素馨茉莉  其一",
        "author": "陈宓",
        "content": "骨细肌丰一样香，沉香亭北象牙床。\n移根若向清都植，应忆当年瘴雨乡。",
        "dynasty": "宋",
        "collection_info": null
    },
    {
        "uuid": "bd2d32713f51d432520b748b523a8f6c",
        "title": "素馨茉莉  其二",
        "author": "陈宓",
        "content": "姊娣双承雨露恩，至今犹有断肠魂。\n道人不受浓香足，四山甘雨已如倾。\n蚤知县令才能薄，頼有禅翁愿力宏。\n宿麦顿苏民气乐，更期膏润接春耕。",
        "dynasty": "宋",
        "collection_info": null
    },
    {
        "uuid": "c6ecf9691cfe8f4149b1561f83347f96",
        "title": "欲登蓬莱山谢雨恐泥泞不可行是早忽晴併纪其异",
        "author": "陈宓",
        "content": "喧枕浪浪直到明，驱车欲谢却成晴。\n天人契合岂无意，草木□途俱有情。\n剩作寰中三日施，依前岩畔一泓清。\n愿言嗣此长霑足，得暇还来听午鲸。",
        "dynasty": "宋",
        "collection_info": null
    },
    {
        "uuid": "12005102a47a0d5d64778f6f6aa650eb",
        "title": "予宰安溪日景山相访还山之兴浩不可留诗以送之",
        "author": "陈宓",
        "content": "经年不见意弥亲，来惬相思洗吏尘。\n陋邑苦难留上客，好山终是恋高人。\n同看腊底梅筠月，便想云间笋蕨春。\n此去书堂能几驿，诗筒莫惮往来频。",
        "dynasty": "宋",
        "collection_info": null
    },
    {
        "uuid": "87e2154620e271f6e05d0c924a18c342",
        "title": "寄题真希元毋自欺斋",
        "author": "陈宓",
        "content": "本来真是与真非，祇为因循逐物移。\n当面雷同还自笑，此心机动已天知。\n穷通有命宁由我，邪正唯人更问谁。\n委曲周防终恐拙，何如直道了无危。",
        "dynasty": "宋",
        "collection_info": null
    },
    {
        "uuid": "5d30c7cc4e70c82b6366c5d9b42f2e05",
        "title": "谢郑夹漈子惠诗索草堂扁榜  其一",
        "author": "陈宓",
        "content": "五十种书今几见，数千年史尚堪传。\n草堂底用标遗迹，自是乡人苦爱贫。",
        "dynasty": "宋",
        "collection_info": null
    },
    {
        "uuid": "78c3488771242513b32678023dc086f4",
        "title": "谢郑夹漈子惠诗索草堂扁榜  其二",
        "author": "陈宓",
        "content": "子长健笔许谁隣，特起先生继获麟。\n摹写遗书礼严像，岂无当代好贤人。",
        "dynasty": "宋",
        "collection_info": null
    },
    {
        "uuid": "5147cdaa37db3dd131c2378937a242fd",
        "title": "谢郑夹漈子惠诗索草堂扁榜  其三",
        "author": "陈宓",
        "content": "八龄幼子今头白，袖有清诗忽到门。\n前代谩夸棠与笏，何如诗礼典刑存。",
        "dynasty": "宋",
        "collection_info": null
    },
    {
        "uuid": "566cdaa416eca2443a210a6b26553f22",
        "title": "次安溪赵簿云津阁韵  其一",
        "author": "陈宓",
        "content": "西来一派接天流，谁结危栏占上游。\n树蘸碧波元不暑，沙攒白鹭更宜秋。\n沉酣胜处方知味，濡滞穷山未拙谋。\n欲把君诗镵翠壁，声名长与此溪留。",
        "dynasty": "宋",
        "collection_info": null
    },
    {
        "uuid": "cd76019cf3010cbd3c359e0e21223580",
        "title": "次安溪赵簿云津阁韵  其二",
        "author": "陈宓",
        "content": "兼旬积雨截晴虹，洗出溪山罨画中。\n别浦渔歌来暝色，长桥人语半秋空。\n吏闲剩得三更月，民阜多逢五日风。\n作计追陪今恐后，杯盘随意底须丰。",
        "dynasty": "宋",
        "collection_info": null
    },
    {
        "uuid": "d1eb54b5e390a555d8e552c42a463b0d",
        "title": "王主簿右州某日思其归因见黄华动渊明之兴方欲寄诗忽承佳句次韵见意  其一",
        "author": "陈宓",
        "content": "梦魂何日不家山，底事淹留数月间。\n忽见黄华羞泛酒，渊明心事若相关。",
        "dynasty": "宋",
        "collection_info": null
    },
    {
        "uuid": "4731457962301dce77f7598b6a2041a0",
        "title": "王主簿右州某日思其归因见黄华动渊明之兴方欲寄诗忽承佳句次韵见意  其二",
        "author": "陈宓",
        "content": "静坐思君秋日长，清波白鹭两茫茫。\n定应嚼遍湘纍菊，寄我新诗字字香。",
        "dynasty": "宋",
        "collection_info": null
    },
    {
        "uuid": "3cd915e8dbc96351ba40b718312d0427",
        "title": "登清水岩谢晴承知丞惠诗次韵为谢",
        "author": "陈宓",
        "content": "田里今年少嘆嗟，前溪敢放夜痕加。\n天开璧玉三千岫，水遶黄云一万家。\n古寺安闲茶可饱，深村取次酒能赊。\n归来晚及西津渡，百丈虹梁喜有涯。",
        "dynasty": "宋",
        "collection_info": null
    },
    {
        "uuid": "2d16116e00e7ca3eb0bb4a783049f197",
        "title": "和王主簿  其一",
        "author": "陈宓",
        "content": "水色岚光杳霭间，诗人得句意偏闲。\n我今收拾胸中去，归赋淮南大小山。",
        "dynasty": "宋",
        "collection_info": null
    },
    {
        "uuid": "b13b70ea5d51a532ce2828f114ed5733",
        "title": "和王主簿  其二",
        "author": "陈宓",
        "content": "为问西来何处船，风餐霜宿更安眠。\n残灯一点明于月，只傍前洲白鹭边。",
        "dynasty": "宋",
        "collection_info": null
    },
    {
        "uuid": "daae3176df79c1f662a15a453a5c69d5",
        "title": "和王主簿  其三",
        "author": "陈宓",
        "content": "朅来十日佳眠食，为爱溪山似客清。\n我亦本无三宿恋，中年可奈故人情。",
        "dynasty": "宋",
        "collection_info": null
    },
    {
        "uuid": "de4001f3b027ccb783bcc0deee2814f8",
        "title": "和王主簿  其四",
        "author": "陈宓",
        "content": "世间真色知何物，肯把溪山换莫愁。\n拟具小舟乘月下，一尊相属漾寒流。",
        "dynasty": "宋",
        "collection_info": null
    },
    {
        "uuid": "716eac2f3f48e004df1b123addfb033a",
        "title": "题先公正献诗集",
        "author": "陈宓",
        "content": "飞车去逐赤松仙，残藁空留四十年。\n致主耻居三代后，乞身期在二疏前。\n清朝厚眷真难报，白髮孤遗祇自怜。\n珍重我翁忠孝句，子孙百世更须传。",
        "dynasty": "宋",
        "collection_info": null
    },
    {
        "uuid": "cf32c6f7bf63fde1de4c02aa8968151c",
        "title": "赋梅堂闲吟  其一",
        "author": "陈宓",
        "content": "天公久不试铅华，尽把清香付此花。\n白玉堂中春未动，等闲攀折野人家。",
        "dynasty": "宋",
        "collection_info": null
    },
    {
        "uuid": "3145235d99d28b9242b265d01dfd6e4d",
        "title": "赋梅堂闲吟  其二",
        "author": "陈宓",
        "content": "祇知风骨清于玉，敢把精神看作花。\n一阵异香明月下，定知来自玉皇家。",
        "dynasty": "宋",
        "collection_info": null
    },
    {
        "uuid": "4bbc47c726feeb552bed386fcd0892eb",
        "title": "赋梅堂闲吟  其三",
        "author": "陈宓",
        "content": "世间何物最鲜华，摇落林中第一花。\n作计莫输蜂蝶后，深房浅萼便为家。",
        "dynasty": "宋",
        "collection_info": null
    },
    {
        "uuid": "fbb4326984f346b05e9a66ef438bac8a",
        "title": "赋梅堂闲吟  其四",
        "author": "陈宓",
        "content": "谩自尘劳鬓欲华，故园空鏁未开花。\n年年饱看春来去，输与西湖处士家。",
        "dynasty": "宋",
        "collection_info": null
    },
    {
        "uuid": "9f5437562d9caa332c2aba94fb441f87",
        "title": "赋梅堂闲吟  其五",
        "author": "陈宓",
        "content": "造物全将素作华，牡丹那得号真花。\n古来骚客知多少，貌得精神有几家。",
        "dynasty": "宋",
        "collection_info": null
    },
    {
        "uuid": "0c1f23fcb9ab3599d8437bfb627734ab",
        "title": "赋梅堂闲吟  其六",
        "author": "陈宓",
        "content": "穷冬天意似奢华，白璧明珠剩作花。\n付与东风向何处，恩勤不为五侯家。",
        "dynasty": "宋",
        "collection_info": null
    },
    {
        "uuid": "2ccea4ad815bfa2bb7a581613da7ff5f",
        "title": "赋梅堂闲吟  其七",
        "author": "陈宓",
        "content": "浓霜轻雪妬清华，暖日烘时祇见花。\n天意似怜尘世界，故将茅舍换仙家。",
        "dynasty": "宋",
        "collection_info": null
    },
    {
        "uuid": "b3dbb2c607888a2400f6f59f87ed80b5",
        "title": "赋梅堂闲吟  其八",
        "author": "陈宓",
        "content": "地宜冬暖早韶华，回首墙东李亦花。\n毕竟晨粧自羞涩，岂堪位置寿阳家。",
        "dynasty": "宋",
        "collection_info": null
    },
    {
        "uuid": "d453d1433bfd63e8a62fba78c638e452",
        "title": "赋梅堂闲吟  其九",
        "author": "陈宓",
        "content": "金掌何人吸露华，争如瓦盏泛霜花。\n移床来傍花边坐，底用云岚顶上家。",
        "dynasty": "宋",
        "collection_info": null
    },
    {
        "uuid": "252487d33d0f9fa89da3c2617d41e2d8",
        "title": "赋梅堂闲吟  其一○",
        "author": "陈宓",
        "content": "老觉无情恋物华，玉尘那復惜飞花。\n春风祇在襟怀裏，试问蓝溪吏隠家。",
        "dynasty": "宋",
        "collection_info": null
    },
    {
        "uuid": "7dd8e527f1d62b0259796ce3c97a2cdd",
        "title": "清水岩祷晴  其一",
        "author": "陈宓",
        "content": "作吏风尘头欲白，此身那不自优游。\n一心恰似商人妇，苦雨终风便作愁。",
        "dynasty": "宋",
        "collection_info": null
    },
    {
        "uuid": "ee9d75863731e747d0ac3dcd383d9da8",
        "title": "清水岩祷晴  其二",
        "author": "陈宓",
        "content": "檐声喧耳历三旬，云气低低过一春。\n今日举头逢皎日，也知天道总由人。",
        "dynasty": "宋",
        "collection_info": null
    },
    {
        "uuid": "37926ac9ae9b16658a5ef29c2d2fb57c",
        "title": "久不到流惠杨至之相访邀游杨以干亟归因呈之",
        "author": "陈宓",
        "content": "众峰奇秀四围旁，拥出千寻月样塘。\n隻鹭双鳬自来往，圆荷细草竞高长。\n密云带雨天应近，晚照酣春水自香。\n幸有家人来共看，如何也作簿书忙。",
        "dynasty": "宋",
        "collection_info": null
    },
    {
        "uuid": "df02dedafcaf30703e48627a362b7803",
        "title": "约杨至之潘谦之登清水岩不果和潘韵",
        "author": "陈宓",
        "content": "春入溪山几许深，拟陪杖屦远追寻。\n千章古木都凝绿，百啭黄鹂尚好音。\n君有佳人同笑语，我怀拙患阻登临。\n移时竚立西塘上，有酒盈樽敢自斟。",
        "dynasty": "宋",
        "collection_info": null
    },
    {
        "uuid": "4ca4429ac62fe47b7ddacc412d0dfe0a",
        "title": "县圃栀子花三重生简潘君",
        "author": "陈宓",
        "content": "疎花早不奈香何，三迭琼葩底用多。\n最是动人情意处，黄梅已老未逢荷。",
        "dynasty": "宋",
        "collection_info": null
    },
    {
        "uuid": "d7c4092824889b6cf45e5d7462b51c5f",
        "title": "谢王丞饷临漳火山绿笋  其一",
        "author": "陈宓",
        "content": "晚来细雨送轻愁，小院梅黄恰似秋。\n忽得满盘堆鹤顶，更惊触眼出猫头。\n祇知渴吻三危饮，却愧枯肠万卷搜。\n多谢美人情郑重，明珠见饷恐空投。",
        "dynasty": "宋",
        "collection_info": null
    },
    {
        "uuid": "9d1f8a306899cdd1e470a12999bc6bbc",
        "title": "谢王丞饷临漳火山绿笋  其二",
        "author": "陈宓",
        "content": "抚民无术知何补，空负家山几度秋。\n岂有甘凉来可口，但知朱墨苦埋头。\n近城好景频须到，适意新诗底用搜。\n从此若逢休暇日，定应闭户辖深投。",
        "dynasty": "宋",
        "collection_info": null
    },
    {
        "uuid": "8db63ea230e4b27a26e11ae0efd6cd80",
        "title": "回吴信可谢寄唐人诗",
        "author": "陈宓",
        "content": "忽传佳句到深林，总是铿金戛玉音。\n长恨古人今不见，由来今古一般心。",
        "dynasty": "宋",
        "collection_info": null
    },
    {
        "uuid": "ba08dc4744f679054fb838b1381dc2e6",
        "title": "与友人中元作别九月十日復会中间节物不得共观追酬所愿有今夕在聊成小诗谢之",
        "author": "陈宓",
        "content": "两逢佳节独登楼，一醉樽前拟并酬。\n昨日黄华今更好，此宵明月胜中秋。",
        "dynasty": "宋",
        "collection_info": null
    },
    {
        "uuid": "eb4a4b4fd21df4b4de7563dc58bb5259",
        "title": "赠丘汉叔",
        "author": "陈宓",
        "content": "自昔经明岱岳间，于今君独得渊源。\n力扶正学人知惧，拨去浮言道自存。\n讲贯一堂常夺席，异同诸子谩专门。\n怀奇莫嘆无知己，会见经帏待讨论。",
        "dynasty": "宋",
        "collection_info": null
    },
    {
        "uuid": "f3d700fb52c8d0f6857dbe10d7e31d5a",
        "title": "和王丞惠酒次韵",
        "author": "陈宓",
        "content": "春风出瓮初迎腊，和气烘人欲满堂。\n多谢分来寿慈母，年年喜得对梅尝。",
        "dynasty": "宋",
        "collection_info": null
    },
    {
        "uuid": "c941a83c4fb11161d89a4f54d3ccad0d",
        "title": "鳬茈饷王丞",
        "author": "陈宓",
        "content": "仙溪剩得紫琅玕，风味仍同荔子看。\n何似清漳霜后橘，野人还敢荐君盘。",
        "dynasty": "宋",
        "collection_info": null
    },
    {
        "uuid": "4e4312aa2a18022d1fb24eb84970add6",
        "title": "承同安宰惠朱文公祠堂记辄以小诗为谢",
        "author": "陈宓",
        "content": "紫阳仙伯昔曾来，陈迹何人恋碧苔。\n为爱同安毛令尹，恩勤祠宇奉尊罍。",
        "dynasty": "宋",
        "collection_info": null
    },
    {
        "uuid": "a4dfe011fe53c610f5b300f587ba4548",
        "title": "南园小船",
        "author": "陈宓",
        "content": "五年前具一扁舟，四岁枯干水绝流。\n今日重将篷竹理，暇朝聊作芰荷游。\n十分清浪堪飞棹，廿里长沟足下钩。\n七袠有亲颠欲华，人生舍此更何求。",
        "dynasty": "宋",
        "collection_info": null
    },
    {
        "uuid": "a224ac8f81ce06cc0fae93c2d3ab8abe",
        "title": "谢雨清水岩  其一",
        "author": "陈宓",
        "content": "楼阁重重俯见山，炎风吹雪到窗间。\n联镳来此班荆坐，分得高僧半日闲。",
        "dynasty": "宋",
        "collection_info": null
    },
    {
        "uuid": "029e56c0a78d3fbe6fc882af15911834",
        "title": "谢雨清水岩  其二",
        "author": "陈宓",
        "content": "我来谢雨到名山，记得重来半岁间。\n却笑乖龙太多事，不如科斗得长闲。",
        "dynasty": "宋",
        "collection_info": null
    },
    {
        "uuid": "97a3ebea07ba727d6854396fccc0f9d6",
        "title": "秋夜四鼓玩月  其一",
        "author": "陈宓",
        "content": "露气盘空月堕烟，开轩移榻卧檐前。\n近来不虑消磨尽，空洞胸怀但贮天。",
        "dynasty": "宋",
        "collection_info": null
    },
    {
        "uuid": "f2283e6fbe63a87474e86281739d7df6",
        "title": "秋夜四鼓玩月  其二",
        "author": "陈宓",
        "content": "琅玕衣袂竹方床，热恼肝脾顿得凉。\n谁送苕溪来枕畔，轻裘短棹水云乡。",
        "dynasty": "宋",
        "collection_info": null
    },
    {
        "uuid": "df9c594a77511dd33bde537b240d1e6c",
        "title": "凤池桥成余长泰以诗贺次韵谢之",
        "author": "陈宓",
        "content": "骖鸾翼翼袅清风，眼见云霄有路通。\n自是众贤欣出力，何如小己敢贪功。\n指挥须得千人敌，迟速都申一念中。\n已筑新堤平似掌，登桥人与此橘同。",
        "dynasty": "宋",
        "collection_info": null
    },
    {
        "uuid": "cfbe4b4db85a9666ee230a906c55a6a3",
        "title": "安溪鹿鸣呈诸先辈",
        "author": "陈宓",
        "content": "威凤来翔羽翼新，蓝溪风气益温醇。\n彤墀看唱三名外，璧水犹登四十人。\n仙李蟠根连月窟，桂枝平步折天津。\n雪窗莫忘辛勤日，省酒簪花曲水滨。",
        "dynasty": "宋",
        "collection_info": null
    },
    {
        "uuid": "a6a2d8de6c0c0235a3a1d6947f564366",
        "title": "四月下旬见黄梅水栀花",
        "author": "陈宓",
        "content": "人间桃李漫春风，流水飞埃过眼空。\n谁信黄梅深院静，水栀如玉映群红。",
        "dynasty": "宋",
        "collection_info": null
    },
    {
        "uuid": "d975bcbf54f07cf52c99238335efd063",
        "title": "五月下旬雨后喜晴",
        "author": "陈宓",
        "content": "晓来初日满林光，犹见枝头梅子黄。\n一对蝉声相上下，柳丝摇曳与俱长。",
        "dynasty": "宋",
        "collection_info": null
    },
    {
        "uuid": "6b620848dee239830721dc8e1c1b80c0",
        "title": "同喻景山游月湖",
        "author": "陈宓",
        "content": "兼旬不到月湖来，无数荷花雨裏开。\n燕是旧知频遶栋，蝉如有意共衔杯。\n公庭兀坐虽无暇，佳友同携得几回。\n冒雨作闲成胜赏，儿童迎道任相咍。",
        "dynasty": "宋",
        "collection_info": null
    },
    {
        "uuid": "064180898b2673bf5ee245f7d6f93cf4",
        "title": "宰邑垂满喜与王梅溪孙主簿合并承入秋闱当别两月其可无诗以志此恨  其一",
        "author": "陈宓",
        "content": "贡士何年屋万间，手栽仙桂万人攀。\n闻孙雅有祖风烈，想见霜袍万眼环。",
        "dynasty": "宋",
        "collection_info": null
    },
    {
        "uuid": "21a35607e7210e678b59ba537b64dd7a",
        "title": "宰邑垂满喜与王梅溪孙主簿合并承入秋闱当别两月其可无诗以志此恨  其二",
        "author": "陈宓",
        "content": "两家事契几人同，一见风流忆乃翁。\n何事别离当两月，空山兀坐晚秋风。",
        "dynasty": "宋",
        "collection_info": null
    },
    {
        "uuid": "8b8c491e089099ab44dadc7ac550cd51",
        "title": "九日登安溪凤山",
        "author": "陈宓",
        "content": "凤凰天上远来翔，好看连天碧玉绦。\n不学无才空老大，逢辰有客尽英豪。\n痴人台峻争驰马，我辈身轻一似猱。\n笑倚西风倾菊酒，醉归稳跨贯山鰲。",
        "dynasty": "宋",
        "collection_info": null
    },
    {
        "uuid": "b90ae6209aa35cebdd39306de53b4eed",
        "title": "和赞府赵师洪韵",
        "author": "陈宓",
        "content": "明珠颗颗映寒骊，六月清风满袖知。\n祇觉衰容增老媿，空烦妙语为嘘吹。\n三年刻楮成何事，一日哦松剩得诗。\n从此年丰公事少，夕阳桥上赋涟漪。",
        "dynasty": "宋",
        "collection_info": null
    },
    {
        "uuid": "711c70fbc98a0739924f6f593a7d215f",
        "title": "县治登梁和寄居余叔济韵  其一",
        "author": "陈宓",
        "content": "古县公庭二百春，聊因风雨一番新。\n恨无尺寸堪酬主，敢有丝毫更扰民。\n方嘆闾阎惊脱水，却惭梁栋欲超尘。\n年丰俗美多余暇，鴈鹜行中看雀驯。",
        "dynasty": "宋",
        "collection_info": null
    },
    {
        "uuid": "6023107bb6c4cdf438d814c0999bea91",
        "title": "县治登梁和寄居余叔济韵  其二",
        "author": "陈宓",
        "content": "宾僚满座昔难知，尽是才当汉石渠。\n讼牒已资贤共次，茶瓯聊復话公余。\n千村早见刀为犊，比屋仍看经荷锄。\n疎拙却便明月夜，小窗松竹谩观书。",
        "dynasty": "宋",
        "collection_info": null
    },
    {
        "uuid": "6cd3af41b2a725e1eb1afa00f03046b5",
        "title": "和喻景山赋梅韵",
        "author": "陈宓",
        "content": "质白偏能照玉船，体轻终爱舞蹁跹。\n眼前欲赋半妆额，梦裏须携五色掾。\n愁对素蟾寒寂寞，故烧红蜡暖清娟。\n寄声青女休相妬，不学海棠酣夜眠。",
        "dynasty": "宋",
        "collection_info": null
    },
    {
        "uuid": "70fc58b3cdd5f525b817593853f4d5ea",
        "title": "同林潘二先生登舟  其一",
        "author": "陈宓",
        "content": "暇日衣襟懒自船，扁舟不繫任风缘。\n人间避暑疑无地，湖上乘凉别有天。\n鱼静不惊香饵下，花红偏称夕阳边。\n从今日日须来看，才隔秋风便数年。",
        "dynasty": "宋",
        "collection_info": null
    },
    {
        "uuid": "219c04368175035814525395304f4bea",
        "title": "同林潘二先生登舟  其二",
        "author": "陈宓",
        "content": "何日长桥一酒船，簑衣摆尽世间缘。\n乘风弄笛多莲夏，吹火烹鲈欲雪天。\n山际烟云来有底，湖中风月浩无边。\n细看造化浑无老，只有朱颜易得年。",
        "dynasty": "宋",
        "collection_info": null
    },
    {
        "uuid": "05386077034d6f914cb646b32311203b",
        "title": "谢黄斋长送双莲和其韵",
        "author": "陈宓",
        "content": "双莲价重百隋侯，闻道飞觞日夜浮。\n那得此花开凤沼，依前盛事占鰲头。\n直如晁董同时对，清似夷齐并臂游。\n快诵君诗惊倦眼，和篇虽拙敢迟留。",
        "dynasty": "宋",
        "collection_info": null
    },
    {
        "uuid": "c20b053b413c70591e5af90b4f28095d",
        "title": "放生池产双莲  其一",
        "author": "陈宓",
        "content": "不作风流时样粧，月明宫殿舞霓裳。\n须知并立慇懃意，为祝吾皇圣寿长。",
        "dynasty": "宋",
        "collection_info": null
    },
    {
        "uuid": "4a7d720a9efb95af640a05b50ac1edf3",
        "title": "放生池产双莲  其二",
        "author": "陈宓",
        "content": "年来仙实两呈祥，衮衮公侯讵可量。\n劳力更宜勤积善，天公元自爱词章。",
        "dynasty": "宋",
        "collection_info": null
    },
    {
        "uuid": "39621b5c463c045e71266a178bdf2562",
        "title": "题清隠祠",
        "author": "陈宓",
        "content": "高标千载有谁攀，风雨祠堂尚一间。\n寄语当年詹令尹，吾今亦欲早归山。",
        "dynasty": "宋",
        "collection_info": null
    },
    {
        "uuid": "822bba098c49f5cc1c6bd08be0d42af6",
        "title": "登蓬莱山谢雨",
        "author": "陈宓",
        "content": "师座兹山几百春，精神长是念斯民。\n我非济旱为霖手，合作岩隈洒扫人。",
        "dynasty": "宋",
        "collection_info": null
    },
    {
        "uuid": "37e269987115551f412d9c45d0d3cefa",
        "title": "腊望玩月",
        "author": "陈宓",
        "content": "痴雨顿晴如有约，素娥虽老更多情。\n何人肯向雪中看，已作新年满意明。",
        "dynasty": "宋",
        "collection_info": null
    },
    {
        "uuid": "0d6a171f607f635b466690a7f33d4352",
        "title": "云津阁",
        "author": "陈宓",
        "content": "山色月中犹见碧，溪流枕上更宜声。\n身轻阁稳欣投宿，此是还家第一程。",
        "dynasty": "宋",
        "collection_info": null
    },
    {
        "uuid": "857b0694c3b50d8a2158b5e330959593",
        "title": "早起",
        "author": "陈宓",
        "content": "三年饱识溪山面，未省烟云际晓生。\n阁迥楼长正相映，桃源图上有人行。",
        "dynasty": "宋",
        "collection_info": null
    },
    {
        "uuid": "e39647936fe137be2d4cf9e73d7cdf59",
        "title": "和卓省元韵",
        "author": "陈宓",
        "content": "六十堂堂一讲师，平生矻矻鬓成丝。\n紫阳道坦行来熟，洛水源深向上窥。\n身岂匏瓜常不食，味耽昌歜有同谁。\n旁人莫笑饥肠苦，回颊甘香胜似饴。",
        "dynasty": "宋",
        "collection_info": null
    },
    {
        "uuid": "024f1f5a34eeef904509f82a711b14b4",
        "title": "呈章通判",
        "author": "陈宓",
        "content": "蚤岁曾从诸老游，温恭儒雅更风流。\n闽中善政皆堪纪，身外虚名底用求。\n满榼载春行乐处，长途未暑候如秋。\n经年每恨过从少，况是难为两月留。",
        "dynasty": "宋",
        "collection_info": null
    },
    {
        "uuid": "d0313f5f134052b0b70a2d2a9b33775b",
        "title": "次林司户清水岩韵",
        "author": "陈宓",
        "content": "祷雨当年百丈峰，森森夹径耸修筇。\n甘霖尚想四垂合，清境无因一到重。\n仙伯遗纵参佛迹，王公新咏张军容。\n索诗尚及疎庸令，筳寸何堪击鉅钟。",
        "dynasty": "宋",
        "collection_info": null
    },
    {
        "uuid": "0bef70425ba2234df63a2671a3ea59e3",
        "title": "次喻景山韵  其一",
        "author": "陈宓",
        "content": "眼前儿辈谩嘈嘈，痒处凭谁着手搔。\n堪恨紫阳双鬓白，闭门吮笔自笺骚。",
        "dynasty": "宋",
        "collection_info": null
    },
    {
        "uuid": "cfbcc1397ec38b0933ab057a09b9f96f",
        "title": "次喻景山韵  其二",
        "author": "陈宓",
        "content": "连雨昏蒙隠月痕，月边新蘂故应存。\n春风日夜来无限，欺得陶家半掩门。",
        "dynasty": "宋",
        "collection_info": null
    },
    {
        "uuid": "de191b34695606a353aaa526c089d77a",
        "title": "次喻景山韵  其三",
        "author": "陈宓",
        "content": "凌寒爱酒谪仙人，一笑能回万壑春。\n难佩待归天上去，却看桃李媚红尘。",
        "dynasty": "宋",
        "collection_info": null
    },
    {
        "uuid": "9875764defdb277a172a1ba5beb1ddc9",
        "title": "次喻景山韵  其四",
        "author": "陈宓",
        "content": "晨起寻闲共话难，夜深相对菊花寒。\n如何风雨多才思，故作扁舟上下滩。",
        "dynasty": "宋",
        "collection_info": null
    },
    {
        "uuid": "efc689b2ec4f453ac7c6a13b6ca8285c",
        "title": "次喻景山韵  其五",
        "author": "陈宓",
        "content": "休嗟光景速于飞，为爱春从柳上归。\n好是新年添一岁，却知今是与前非。",
        "dynasty": "宋",
        "collection_info": null
    },
    {
        "uuid": "f7d28335c8629c406587ac60ba62dd7b",
        "title": "得梅溪像",
        "author": "陈宓",
        "content": "生平尊仰梅溪像，望日迁居恪及门。\n诞子偶然同是日，命名端合作梅孙。",
        "dynasty": "宋",
        "collection_info": null
    },
    {
        "uuid": "f8948ab0485f7e05a9fcd0058114c688",
        "title": "赠林教谕",
        "author": "陈宓",
        "content": "囊中惟有圣贤书，宅是箪瓢陋巷图。\n我一见君先自愧，题诗归拟揭庭隅。",
        "dynasty": "宋",
        "collection_info": null
    },
    {
        "uuid": "320b5f898dbb7b1b3f019dc6fa880360",
        "title": "和柯东海趣归韵",
        "author": "陈宓",
        "content": "尘土三年事一官，归心如马脱鞿鞍。\n莫嫌头髮半斑白，留得双眸看岁寒。",
        "dynasty": "宋",
        "collection_info": null
    },
    {
        "uuid": "54932508612090ca64d02de45d5214f0",
        "title": "谢傅监仓",
        "author": "陈宓",
        "content": "昔年常侍紫枢仙，风骨森然在眼前。\n一览十行俱默诵，三更残卷尚朱笺。\n诗书自古称难继，衣钵于今信有传。\n每拜名章唯自愧，思悭莫和短篇长。",
        "dynasty": "宋",
        "collection_info": null
    },
    {
        "uuid": "b4f7d307d230d3cd37688775ad521073",
        "title": "赴官安溪回与柯东海同宿闲吟",
        "author": "陈宓",
        "content": "道逢酒舍定迟回，无奈诗篇费剪裁。\n忽得好风还自喜，那知细雨隔溪来。",
        "dynasty": "宋",
        "collection_info": null
    },
    {
        "uuid": "ffad25d58d9c51c9e86b8de5d16220d6",
        "title": "行在端午",
        "author": "陈宓",
        "content": "百万人家夜雨鸣，市声唤出晓来晴。\n谁知天与吾皇意，要不妨农不害民。",
        "dynasty": "宋",
        "collection_info": null
    },
    {
        "uuid": "bb537d71116d55238442fff56a19e607",
        "title": "月岩  其一",
        "author": "陈宓",
        "content": "谁将玉斧凿岚烟，放出团团白昼天。\n自是天公恨盈缺，故开云月要长圆。",
        "dynasty": "宋",
        "collection_info": null
    },
    {
        "uuid": "287f66d78ac51c985140612ca3f2af2e",
        "title": "月岩  其二",
        "author": "陈宓",
        "content": "人间元有广寒宫，谁道仙凡路不通。\n借问蓬莱相近否，不须七椀去乘风。",
        "dynasty": "宋",
        "collection_info": null
    },
    {
        "uuid": "42c6af0d11a8c3b99ef78036de6bff03",
        "title": "月岩  其三",
        "author": "陈宓",
        "content": "常时百步马先疲，今日岩前故不迟。\n回首兔宫犹未远，会须千里巧相随。",
        "dynasty": "宋",
        "collection_info": null
    },
    {
        "uuid": "d07876458ac332ba5967e112c2c66fd8",
        "title": "丫头岩  其一",
        "author": "陈宓",
        "content": "看尽行人两鬓秋，双鬟犹自结丫头。\n梳风栉雨常如沐，送往迎来不解愁。",
        "dynasty": "宋",
        "collection_info": null
    },
    {
        "uuid": "c7eb46d5c82644d8e95aff2c8a6a8373",
        "title": "丫头岩  其二",
        "author": "陈宓",
        "content": "造物肧腪何日始，人间岁月谩川流。\n我行自役真堪笑，有此登临恨莫留。",
        "dynasty": "宋",
        "collection_info": null
    },
    {
        "uuid": "e6a9dd174dc3dd1ca72e5e253d4c1b0b",
        "title": "汤泉",
        "author": "陈宓",
        "content": "洗垢清尘一派汤，瀹蔬溉稻却甘凉。\n难将人力营为胜，须信天工造化长。\n井小常时供鼎沸，泽多终岁遍山阳。\n我生几度经行此，可笑区区有底忙。",
        "dynasty": "宋",
        "collection_info": null
    },
    {
        "uuid": "ced59990659e72e3bdae6b08ada6419b",
        "title": "五月六日雨",
        "author": "陈宓",
        "content": "山云乍展青油幕，檐雨齐神白玉簪。\n多谢天公办丰岁，野人先拟粟盈甔。",
        "dynasty": "宋",
        "collection_info": null
    },
    {
        "uuid": "4b6f4929b67df447b662a37dabc73a89",
        "title": "重九",
        "author": "陈宓",
        "content": "长年佳节近重阳，到骨深恩一味凉。\n凤尾有心堪悦目，鸡头当谷可充肠。\n凌云穿月开丹桂，映日排空数拒霜。\n莫与春光较先后，请君晚节玩秋芳。",
        "dynasty": "宋",
        "collection_info": null
    },
    {
        "uuid": "4adc7a9b3aac6bd15e7d9049a35944d2",
        "title": "喜雨",
        "author": "陈宓",
        "content": "连日旸乌不敢骄，放教清雨出层霄。\n谁言六月无冰雪，丈三余深压画桥。",
        "dynasty": "宋",
        "collection_info": null
    },
    {
        "uuid": "647172eca32e59eba176b47069e95da9",
        "title": "和林堂长第一溪山韵",
        "author": "陈宓",
        "content": "伊谁排比此溪山，祇与高人倚徙看。\n不是三秋足风露，从来六月亦清寒。\n双锋未用平残虏，巨刃先将剸险滩。\n我亦形容最佳处，崔诗在上句成难。",
        "dynasty": "宋",
        "collection_info": null
    },
    {
        "uuid": "21156628e4733edf6ebb5dc0e359c318",
        "title": "和林堂长及林教龙门三滩之什",
        "author": "陈宓",
        "content": "渴绝河流几万年，如何枵腹卧大湫。\n挟风长使天难暑，嘘气能令岁有秋。\n倦客拟将陪杖屦，高村赢得擅林丘。\n平生不为鲈鱼鲙，笑看儿童理钓鈎。",
        "dynasty": "宋",
        "collection_info": null
    },
    {
        "uuid": "6d0395bd3acfae5ad5327dd5894260e1",
        "title": "咏荔子",
        "author": "陈宓",
        "content": "天垂甘露绛绡囊，凝作清冰更有香。\n偏与荷花妬颜色，不教卢橘见容光。\n蔡公笔妙曾分品，坡老名高合得尝。\n最喜不为妃子污，千年风月水云乡。",
        "dynasty": "宋",
        "collection_info": null
    },
    {
        "uuid": "c020469633e23ba535c4ebb06dc3e6c6",
        "title": "予守南康适当旱岁睹东坡玉涧留题喜雨书之庶几新年三白之符也",
        "author": "陈宓",
        "content": "雪堂居士醉方熟，玉涧仙人冷不眠。\n送与安州泼醅酒，一年三白是丰年。",
        "dynasty": "宋",
        "collection_info": null
    },
    {
        "uuid": "3a7ebdb0101c6ad065103be6f92a99f3",
        "title": "初到南康示诸邑令",
        "author": "陈宓",
        "content": "田里三年两旱干，茅檐十室九饥寒。\n慇勤此日无他事，好把斯民子样看。",
        "dynasty": "宋",
        "collection_info": null
    },
    {
        "uuid": "3545fa8e55ad9c27990d08f474d52fbc",
        "title": "南康喜雪",
        "author": "陈宓",
        "content": "万里干坤一玉山，新春都作腊前寒。\n满园柳眼未曾破，何处梅花如许残。\n䔩䔩每惊穿屋至，疎疎偏称隔帘看。\n自惭老守无恩惠，空嘆编氓出户难。",
        "dynasty": "宋",
        "collection_info": null
    },
    {
        "uuid": "2f3b6eed00710d7af7d1aebc5d4d7e67",
        "title": "题南康归宗寺",
        "author": "陈宓",
        "content": "山阴逸气追千古，不但挥毫一段奇。\n到此风流故无恙，游人休问旧来池。",
        "dynasty": "宋",
        "collection_info": null
    },
    {
        "uuid": "1f4accc8f366c41777ca91d889e61a64",
        "title": "嘉定戊寅秋同蔡念成诸人游三迭泉泉旧名三级改今名岩间莓苔隠然有字如玉色众皆曰古人留题也即而视之其末有密官二字余皆似字而不可晓他日復往则不復有睹因作诗以纪之",
        "author": "陈宓",
        "content": "去城三十蹑云端，特地山灵纵我观。\n白玉岩边数行字，祇知末后密并官。",
        "dynasty": "宋",
        "collection_info": null
    },
    {
        "uuid": "00e7f81819cde7427b6638597511efa2",
        "title": "赠羽士",
        "author": "陈宓",
        "content": "独擅兹山四十年，凝之去后见君贤。\n羽衣时向云间去，为爱飞泉不肯仙。",
        "dynasty": "宋",
        "collection_info": null
    },
    {
        "uuid": "d353c41c47fc58b29d9dd1e18a00af0f",
        "title": "南康郡圃",
        "author": "陈宓",
        "content": "三沼流通作一家，清风偏趁夕阳斜。\n我来退食知怀愧，敢对波心莲子花。",
        "dynasty": "宋",
        "collection_info": null
    },
    {
        "uuid": "7ca0f48e118a37f579e1884bfef0f24a",
        "title": "题冰玉堂",
        "author": "陈宓",
        "content": "此是刘君处士家，茅檐犹想旧横斜。\n我今添着朱夫子，薄祀秋初荐水花。",
        "dynasty": "宋",
        "collection_info": null
    },
    {
        "uuid": "18ae416b26451bd2f013b1a66b97c9a3",
        "title": "南康食芡梨",
        "author": "陈宓",
        "content": "吴头楚尾将三载，芡觜梨腮又一秋。\n岂为鲈鱼觅归去，在家饮水百无忧。",
        "dynasty": "宋",
        "collection_info": null
    },
    {
        "uuid": "81c103965d19c2e0a6e9288fd94eab29",
        "title": "和天台戴復古韵",
        "author": "陈宓",
        "content": "半生胸次着嵯峨，到得庐山鬓欲皤。\n列岫但蒙排闼入，一壶未许扣舷歌。\n清风六月犹嫌剩，明月三秋不厌多。\n拟向清朝新白鹿，结茅深处傍松坡。",
        "dynasty": "宋",
        "collection_info": null
    },
    {
        "uuid": "471d831b79b56c66480c5839573aa561",
        "title": "陪潘王二丈池上",
        "author": "陈宓",
        "content": "熏风万盖拥轻红，长是相看六月中。\n忽有一花迎白露，定应来伴木芙容。",
        "dynasty": "宋",
        "collection_info": null
    },
    {
        "uuid": "d9e38afb23fa90ca5e5a828a852c42d8",
        "title": "题开先",
        "author": "陈宓",
        "content": "距城近只十五里，三度来游两载中。\n山骨潄来成白玉，水痕深处见苍龙。\n竹间待月为佳友，柱上留题忆长公。\n此去重来知几日，携家恋别莫怱怱。",
        "dynasty": "宋",
        "collection_info": null
    },
    {
        "uuid": "1e6fd88b9f1de0559ae80088522dc10e",
        "title": "八月十日同潘王游曾城和潘韵",
        "author": "陈宓",
        "content": "羌庐聚处秋将半，山色湖光翠映璃。\n河汉乘槎端可到，蓬壶跨海屹难移。\n织织天外知商舶，猎猎沙头见酒旗。\n欲豁尘襟须得月，题诗仍记共来时。",
        "dynasty": "宋",
        "collection_info": null
    },
    {
        "uuid": "e8efd8ee310c2d7fb3cd25283c04727d",
        "title": "泛舟游曾城阻风",
        "author": "陈宓",
        "content": "奉亲来此别湖山，九日先偷一日闲。\n四面平铺苍玉佩，远峰偏结碧螺鬟。\n一杯且奉慈颜喜，两载真成短鬓斑。\n珍重南风如有意，片帆留滞故相攀。",
        "dynasty": "宋",
        "collection_info": null
    },
    {
        "uuid": "8b3e56eb54202718decf06e001fe2cdf",
        "title": "题云石深趣堂",
        "author": "陈宓",
        "content": "广文官舍先无尘，谁着岚光几上陈。\n个裏尽消三伏暑，胸中长作四时春。\n不因泉石耽成癖，那识箪瓢味更真。\n顾我年来羁吏鞅，清闲羞见读书人。",
        "dynasty": "宋",
        "collection_info": null
    },
    {
        "uuid": "4bcc6794095975880ac7b47616586170",
        "title": "题湖堂长春风堂",
        "author": "陈宓",
        "content": "柯翰由来元气同，要须壮岁似儿童。\n君家友爱谁能比，一榻长如二月中。",
        "dynasty": "宋",
        "collection_info": null
    },
    {
        "uuid": "c0461ae4c45bb0463c5c1d6c80190074",
        "title": "庐山爱莲堂观雨",
        "author": "陈宓",
        "content": "秀色真香先自清，更将轻雨出芳明。\n萧萧打叶虽堪听，争似时时泻水声。",
        "dynasty": "宋",
        "collection_info": null
    },
    {
        "uuid": "c5380c6ddedf0c39322c744619539071",
        "title": "陪赵工部三峡白鹿之游有感而赋  其一",
        "author": "陈宓",
        "content": "昔年相见尚儿童，今日同游鬓欲翁。\n佳处山川总如旧，见君如见紫阳公。",
        "dynasty": "宋",
        "collection_info": null
    },
    {
        "uuid": "1945cb39103e25de5f363d857abbaaa1",
        "title": "陪赵工部三峡白鹿之游有感而赋  其二",
        "author": "陈宓",
        "content": "一涧萦纡与洞深，长年金石孔堂音。\n此身无计巢云壑，归去蓬窗只此心。",
        "dynasty": "宋",
        "collection_info": null
    },
    {
        "uuid": "56e25bb89981a332043339faf62b16d4",
        "title": "和傅监仓祷雨",
        "author": "陈宓",
        "content": "五月秧针尚未匀，忍看沟底欲生尘。\n祷祈已久劳州邑，禳禬终当狥士民。\n天道岂云难感格，人心无过定恭寅。\n新诗见宠非吾事，霖雨须还岩筑人。",
        "dynasty": "宋",
        "collection_info": null
    },
    {
        "uuid": "4dc535d51136fe7ce31a3151badec9f0",
        "title": "山丹五本盛开  其一",
        "author": "陈宓",
        "content": "今年丹荔逐南风，独有名花发旧丛。\n似恨庭前绛囊少，慇懃来献绣毬红。",
        "dynasty": "宋",
        "collection_info": null
    },
    {
        "uuid": "18a701b4c08758bb4a5ba908f2939d19",
        "title": "山丹五本盛开  其二",
        "author": "陈宓",
        "content": "簇簇丹葩巧作丛，开时两月受熏风。\n北人见此应偷眼，未羡猩唇鹤顶红。",
        "dynasty": "宋",
        "collection_info": null
    },
    {
        "uuid": "b72a4e569796972e4280aa81e39bc840",
        "title": "谢何茂才惠诗  其一",
        "author": "陈宓",
        "content": "雅思追期正始音，若将掷地定成金。\n年来尘土双侵鬓，頼有清诗时一吟。",
        "dynasty": "宋",
        "collection_info": null
    },
    {
        "uuid": "7aed5885890a77048151149a26c44ab8",
        "title": "谢何茂才惠诗  其二",
        "author": "陈宓",
        "content": "红尘垂老得何郎，笔力骎骎到马杨。\n更拟他年求妙语，青山深趣为君藏。",
        "dynasty": "宋",
        "collection_info": null
    },
    {
        "uuid": "069a620bda3fd20272665dbb31898313",
        "title": "右",
        "author": "陈宓",
        "content": "诗跨唐人未数钱，定应妙思入风烟。\n才堪华国华宁老，句得惊人即是仙。\n世事但将酬一醉，侯封那可敌千篇。\n天葩况值春初到，蜂蝶纷纷看扑缘。",
        "dynasty": "宋",
        "collection_info": null
    },
    {
        "uuid": "1fc9c75af2153ff2699cc83e9e36c828",
        "title": "次方诗境韵",
        "author": "陈宓",
        "content": "久别何人与砭肓，新诗见寄味偏长。\n求仙已得丹升鼎，凿石仍成玉作堂。\n暖日松筠香北牖，清风书卷散东床。\n静中剩得无穷味，笑看蜂衙早晚忙。",
        "dynasty": "宋",
        "collection_info": null
    },
    {
        "uuid": "f6493265cbdf7d8cdb7abbf800e058c6",
        "title": "和饶司理",
        "author": "陈宓",
        "content": "往年曾识老名儒，今日方欣拜履初。\n小试不妨三语掾，平生何止五车书。\n词源已作泉初注，德性仍知玉不如。\n自古活人由小利，会看囹圄着园蔬。",
        "dynasty": "宋",
        "collection_info": null
    },
    {
        "uuid": "39ace220c4c2844761a143c2393b69da",
        "title": "和方机宜  其一",
        "author": "陈宓",
        "content": "侵晓同穿紫翠寒，轻云随步去仍还。\n谁言滨海无多地，着得擎天有底山。\n空阔望中愁目短，险巇历尽觉心顽。\n石田樵汲真堪絬，岂惜疎茅结一间。",
        "dynasty": "宋",
        "collection_info": null
    },
    {
        "uuid": "5a05bcc161f5733588da0ba235c1a08b",
        "title": "和方机宜  其二",
        "author": "陈宓",
        "content": "绝顶樵翁总是仙，花红草绿自年年。\n琼楼玉宇成虚诞，盘石长松足醉眠。\n小窦偏能施雨泽，深崖常恐出云烟。\n游人合作宿山计，家在孤城返照边。",
        "dynasty": "宋",
        "collection_info": null
    },
    {
        "uuid": "2ba34f0dec17dd29f6bd0174b04f7fdb",
        "title": "和郑知县游山韵",
        "author": "陈宓",
        "content": "至乐山行未易加，不应疾走便堪夸。\n清秋莫负重来约，世事从教似掀沙。",
        "dynasty": "宋",
        "collection_info": null
    },
    {
        "uuid": "4b081a28fae87d6610797f62551c5c07",
        "title": "和郑潜夫游山韵",
        "author": "陈宓",
        "content": "千仞巑岏本自平，只应苍步欠徐行。\n回崖凈拭连城璧，廉石高罗武库兵。\n风易生云常澒洞，泉能作雨转甘清。\n重游须待九秋后，已约猿猱管送迎。",
        "dynasty": "宋",
        "collection_info": null
    },
    {
        "uuid": "df69ee506447cb08b22bfb70978cb0c5",
        "title": "和潘瓜山游山韵",
        "author": "陈宓",
        "content": "直上通天只一门，千寻璧玉荐漥尊。\n低头直笑海堪挹，举手常惊斗可扪。\n有月襟怀增洒落，无风衣袂自飞翻。\n山灵想见开颜笑，日暮游人列炬喧。",
        "dynasty": "宋",
        "collection_info": null
    },
    {
        "uuid": "16b4dba4f14fe498e052fc624ecb9123",
        "title": "初到延平会四邑宰  其一",
        "author": "陈宓",
        "content": "经岁旱荒仍疾疠，字民职业合何如。\n去年欠负都蠲了，好把新租议减除。",
        "dynasty": "宋",
        "collection_info": null
    },
    {
        "uuid": "43249d2c166dbf38101bafaceaca04c0",
        "title": "初到延平会四邑宰  其二",
        "author": "陈宓",
        "content": "郡县本来同一体，何须催赋属州家。\n如今已许从民便，升斗须防颗粒加。",
        "dynasty": "宋",
        "collection_info": null
    },
    {
        "uuid": "ba76933c69a4b3479f101103df8cae89",
        "title": "初到延平会四邑宰  其三",
        "author": "陈宓",
        "content": "是邦凋瘵古来无，只为从前有羡余。\n第一切须除此弊，庶几民力少能舒。",
        "dynasty": "宋",
        "collection_info": null
    },
    {
        "uuid": "2be9274089d0238854e9f14ee0d65ebc",
        "title": "和范省元",
        "author": "陈宓",
        "content": "太守方将畎亩行，先烦乡彦探春耕。\n人登高岭如梯峻，雨足深川作掌平。\n发廪正须凭义举，蠲租已觉负仁声。\n要知贫富乘除理，施尽囷仓却解盈。",
        "dynasty": "宋",
        "collection_info": null
    },
    {
        "uuid": "76f0f6a8d98ee3299e2c2ddbf6561682",
        "title": "题延平张相公庙  其一",
        "author": "陈宓",
        "content": "想像孤忠尚凛然，古祠何止更千年。\n清标自是人难泯，不为区区一剑传。",
        "dynasty": "宋",
        "collection_info": null
    },
    {
        "uuid": "ab7dad68de7eaa32676df2456fe5159f",
        "title": "题延平张相公庙  其二",
        "author": "陈宓",
        "content": "匪躬尽瘁握机权，虽值时危亦晏然。\n况有式干遗奏在，若教勇退更身全。",
        "dynasty": "宋",
        "collection_info": null
    },
    {
        "uuid": "12695d883e2f1cf4f0e3d2eada327660",
        "title": "题延平张相公庙  其三",
        "author": "陈宓",
        "content": "地下宝光犹解见，眼前天象却茫然。\n君恩自古难贪恋，乃父反输少子贤。",
        "dynasty": "宋",
        "collection_info": null
    },
    {
        "uuid": "cb5de81dc49129ab810552c00787340b",
        "title": "延平六月祈雨感应赓林堂长韵",
        "author": "陈宓",
        "content": "唤起神龙百里来，中肠一夜九萦迴。\n天心自为民心动，多谢诸贤举贺杯。",
        "dynasty": "宋",
        "collection_info": null
    },
    {
        "uuid": "248ebde549d2498e493dc8c308dcac83",
        "title": "往溪源祈雨赓李司法韵  其一",
        "author": "陈宓",
        "content": "欲见高田翻䆉䅉，不辞廿里陟崎岖。\n早禾已失三之一，便雨还能救得无。",
        "dynasty": "宋",
        "collection_info": null
    },
    {
        "uuid": "159340a4c8a6b6971dd76b6f1bde21fb",
        "title": "往溪源祈雨赓李司法韵  其二",
        "author": "陈宓",
        "content": "一春雨脉发清泉，何以平畴旱欲然。\n太守自惭无善政，铃斋朝夕谩祈天。",
        "dynasty": "宋",
        "collection_info": null
    },
    {
        "uuid": "ba0dbaf39f163182dfba5076bad5ef14",
        "title": "第一溪山",
        "author": "陈宓",
        "content": "万家楼观巧迴环，紫翠泓澄俯仰间。\n莫道七闽无好境，东南第一此家山。",
        "dynasty": "宋",
        "collection_info": null
    },
    {
        "uuid": "cbcda63403409e582944ff6dcf91f67e",
        "title": "端砚六绝  其一",
        "author": "陈宓",
        "content": "昔我高皇渡江日，拟将文治復舆图。\n炎方不敢珍韶石，来献君王写禹谟。",
        "dynasty": "宋",
        "collection_info": null
    },
    {
        "uuid": "6215823c4d1d49594eb068647de104f7",
        "title": "端砚六绝  其二",
        "author": "陈宓",
        "content": "忆昔先臣从武皇，最承天宠与恩光。\n孤儿白髮虽图报，见着乌号泣数行。",
        "dynasty": "宋",
        "collection_info": null
    },
    {
        "uuid": "c2201512f6fc3a4bdf0c447bd9b9667c",
        "title": "端砚六绝  其三",
        "author": "陈宓",
        "content": "紫琼宜墨世间稀，合与韩公属好辞。\n若是只教夸染翰，献之难受属羲之。",
        "dynasty": "宋",
        "collection_info": null
    },
    {
        "uuid": "204cb64708d19ab23f527455b4aeaeaf",
        "title": "端砚六绝  其四",
        "author": "陈宓",
        "content": "一段无瑕真万金，临窗忽见洗尘心。\n中间方寸君知否，便是仙家绿绮琴。",
        "dynasty": "宋",
        "collection_info": null
    },
    {
        "uuid": "3a3447409e6754677fedaf00de3ce56c",
        "title": "端砚六绝  其五",
        "author": "陈宓",
        "content": "至宝非关少识真，都缘未覩十城珍。\n如何绝域穷南地，却有唐朝辅相人。",
        "dynasty": "宋",
        "collection_info": null
    },
    {
        "uuid": "a6ec2b909f943860ab6693012c0b03e0",
        "title": "端砚六绝  其六",
        "author": "陈宓",
        "content": "少年刻志好临池，老去方知大是痴。\n今日开奁聊一笑，暂时把玩似当时。",
        "dynasty": "宋",
        "collection_info": null
    },
    {
        "uuid": "cabc1aa37f0add4ee9af3761dc30f531",
        "title": "六月祷衍山剑镡得雨  其一",
        "author": "陈宓",
        "content": "自昔山川致云雨，我今坛筑为焚香。\n三回应祷皆如响，始验吾儒道术长。",
        "dynasty": "宋",
        "collection_info": null
    },
    {
        "uuid": "6aa502a989f998ee0cf7fd98ba6c2564",
        "title": "六月祷衍山剑镡得雨  其二",
        "author": "陈宓",
        "content": "连宵清雨洗炎光，六月浑如九月凉。\n拟向暇晨村郭外，西风高下看云黄。",
        "dynasty": "宋",
        "collection_info": null
    },
    {
        "uuid": "d6d326f640bafdfc1f8fcc25de2682df",
        "title": "六月祷衍山剑镡得雨  其三",
        "author": "陈宓",
        "content": "窘无财粟振民饥，仰扣天阍愧纳词。\n连月心胸成菀结，通宵一雨为医治。",
        "dynasty": "宋",
        "collection_info": null
    },
    {
        "uuid": "89f07a3a76d0b03d6bf562506d376dc2",
        "title": "六月祷衍山剑镡得雨  其四",
        "author": "陈宓",
        "content": "好善如君似饥渴，春华下笔吐芳词。\n莫言郡小无多事，协力从今请共治。",
        "dynasty": "宋",
        "collection_info": null
    },
    {
        "uuid": "17fde055144696470415bfa2e25c7dcf",
        "title": "延平呈潘王二丈  其一",
        "author": "陈宓",
        "content": "小楼中峙万峰环，正值青螺取巧间。\n坐待清风送明月，等闲高枕对溪山。",
        "dynasty": "宋",
        "collection_info": null
    },
    {
        "uuid": "5e3aea2ae0c52e44092ea36d14ccdf3e",
        "title": "延平呈潘王二丈  其二",
        "author": "陈宓",
        "content": "一水萦纡玉带环，杂花粧点四时间。\n欲知招演堂中境，便是水栀盆裏山。",
        "dynasty": "宋",
        "collection_info": null
    },
    {
        "uuid": "98e39f0f3c82f010866734ade240a482",
        "title": "和王子贤兄",
        "author": "陈宓",
        "content": "芒鞋未办足先轻，拟踏白云深处行。\n何日痴儿了公事，却将泉石课诗程。",
        "dynasty": "宋",
        "collection_info": null
    },
    {
        "uuid": "1a707d192627fe1de8c48f14512ad276",
        "title": "延平郡学有小阁予名之曰穹林云壑和叶教韵  其一",
        "author": "陈宓",
        "content": "炎空长学两冥冥，况是清风足底生。\n頼有诗人解模写，丹青端的貌难成。",
        "dynasty": "宋",
        "collection_info": null
    },
    {
        "uuid": "4ae71590825f7e69a635c8bcefd5a2c9",
        "title": "延平郡学有小阁予名之曰穹林云壑和叶教韵  其二",
        "author": "陈宓",
        "content": "山水胡为仁智好，正缘真味少人知。\n曲肱饮水忘言处，更着胸中此段奇。",
        "dynasty": "宋",
        "collection_info": null
    },
    {
        "uuid": "efc9052f906d0db5af870ecdf202d820",
        "title": "延平郡学有小阁予名之曰穹林云壑和叶教韵  其三",
        "author": "陈宓",
        "content": "雨过岚光偏澒洞，月来林影更清深。\n幽禽忽坠铿然韵，便是天然绿绮琴。",
        "dynasty": "宋",
        "collection_info": null
    },
    {
        "uuid": "e334e9b3fd3b259dbd2daa0e419e899f",
        "title": "赵君惟谊清文介行坚苦笃实远来见访以救科举弊为说可无一语言谢  其一",
        "author": "陈宓",
        "content": "菜根惯咬着芒鞋，便是津梁一世材。\n六月雨行缘底事，一身不惜惜人才。",
        "dynasty": "宋",
        "collection_info": null
    },
    {
        "uuid": "bdddf3a64156570a9737e19747529e5b",
        "title": "赵君惟谊清文介行坚苦笃实远来见访以救科举弊为说可无一语言谢  其二",
        "author": "陈宓",
        "content": "我把尊贤榜旧堂，怀人忽至喜如狂。\n缘何不肯留城府，虚着新成八尺床。",
        "dynasty": "宋",
        "collection_info": null
    },
    {
        "uuid": "5a8966020257a16e371adc3e0185b60b",
        "title": "南剑鹿鸣",
        "author": "陈宓",
        "content": "嘉宾卅七燕公堂，吾道方亨值一阳。\n学力早知深孔孟，乡风端可继陈杨。\n云霄九万朝天阙，礼乐三千染御香。\n老守尚能观盛事，春深时节喜如狂。",
        "dynasty": "宋",
        "collection_info": null
    },
    {
        "uuid": "7bd00542350b1ac48f1bb41dbb779335",
        "title": "题野亭",
        "author": "陈宓",
        "content": "向晚风光分外新，野亭高处最撩人。\n绸缪翠袖分还合，委曲寒波去转亲。\n小艇时过明镜裏，危栏独倚画图身。\n公余对此长怀愧，检点胸中未洗尘。",
        "dynasty": "宋",
        "collection_info": null
    },
    {
        "uuid": "d67f86dde5221a17d0db950f805a9f58",
        "title": "题玉井",
        "author": "陈宓",
        "content": "自昔高夸十丈莲，我今平步华峰巅。\n年来妄想驱除尽，不信人间是有仙。",
        "dynasty": "宋",
        "collection_info": null
    },
    {
        "uuid": "fe9b0e6b7577df7036a9ff1dd654f60f",
        "title": "延平书院落成柬诸友  其一",
        "author": "陈宓",
        "content": "当日二程门下士，独分此道过来南。\n百年世事相传处，书院天生着剑镡。",
        "dynasty": "宋",
        "collection_info": null
    },
    {
        "uuid": "9b5bb29f82911152fb854d3b371109d0",
        "title": "延平书院落成柬诸友  其二",
        "author": "陈宓",
        "content": "群峰九迭势来雄，直作吾儒五亩宫。\n隔断市廛纔一水，读书如坐万山中。",
        "dynasty": "宋",
        "collection_info": null
    },
    {
        "uuid": "eb1f0d56cb7bcf712dca7d4d2754fdfb",
        "title": "次李弘斋韵送任宰",
        "author": "陈宓",
        "content": "近日延平创小斋，四方佳友为朋来。\n虽为书上究余味，更要心中绝点埃。\n健德千年期不已，高标万变讵能推。\n直须义利途中办，宁使饥肠屡隠雷。",
        "dynasty": "宋",
        "collection_info": null
    },
    {
        "uuid": "39faa7a67296f957a8071e929152cd46",
        "title": "与高画生",
        "author": "陈宓",
        "content": "衰颜不似十年前，今日重模一惘然。\n拟向沧洲寄尘迹，凭君归报小蓬仙。",
        "dynasty": "宋",
        "collection_info": null
    },
    {
        "uuid": "62eede4ea48dc7eafc9e0a881a8d2502",
        "title": "延平得雪  其一",
        "author": "陈宓",
        "content": "连年疾疠缘何事，祇为天时太暖生。\n今日六花初献瑞，定知田里顿身轻。",
        "dynasty": "宋",
        "collection_info": null
    },
    {
        "uuid": "dfc7f1b1683c3506c8feab5dff66c0a2",
        "title": "延平得雪  其二",
        "author": "陈宓",
        "content": "丰穰已喜新年瑞，冻馁还思卒岁难。\n安得长缣并广庾，为渠千里作衾箪。",
        "dynasty": "宋",
        "collection_info": null
    },
    {
        "uuid": "7bd96e78d0fa56caa8f755e629a0166c",
        "title": "延平得雪  其三",
        "author": "陈宓",
        "content": "凌晨讼牒如山积，呵手移时为破除。\n幸有清溪明似镜，忍休偷眼雪晴余。",
        "dynasty": "宋",
        "collection_info": null
    },
    {
        "uuid": "232934135c210120f30d59a0de0268d2",
        "title": "延平得雪  其四",
        "author": "陈宓",
        "content": "衍山先自无尘土，更着飞琼细糁看。\n可笑一生缘好事，却将衰鬓敌隆寒。",
        "dynasty": "宋",
        "collection_info": null
    },
    {
        "uuid": "8689322e42b23ad998ddb69b1525fda4",
        "title": "延平郡斋分韵",
        "author": "陈宓",
        "content": "百年琢就流杯石，来泛清波未半时。\n幸有九贤俱毕集，却嫌当坐欠羲之。",
        "dynasty": "宋",
        "collection_info": null
    },
    {
        "uuid": "996eae4635d8a36016696fac7cbe6013",
        "title": "次延平郡文学宴新进士韵",
        "author": "陈宓",
        "content": "文章千丈吐寒芒，更要新登孔氏堂。\n讲学若能羶自至，致君端使凤来翔。\n衍山剑水多奇产，赤箭丹砂讵可当。\n自有名儒常辈出，莫将诗句诧钱郎。",
        "dynasty": "宋",
        "collection_info": null
    },
    {
        "uuid": "92eb744cfd496b3ffbe9d943c0f12e7e",
        "title": "和范茂才",
        "author": "陈宓",
        "content": "小小平栏容易攀，栏边杨柳又成班。\n是非荣辱不到地，南北东西都见山。\n但解心宽长有趣，不因境胜始能闲。\n从今与子安心诀，外物由来总不关。",
        "dynasty": "宋",
        "collection_info": null
    },
    {
        "uuid": "d7194bea2e363567d13e632cb96e3d93",
        "title": "陪刘学录岩壑之游次韵  其一",
        "author": "陈宓",
        "content": "常欲从君一夜谭，自惭风骨带尘凡。\n今朝款曲陪嘉话，更听松声出翠岩。",
        "dynasty": "宋",
        "collection_info": null
    },
    {
        "uuid": "5bb636bf0361a06350b0f5b414fafdf0",
        "title": "陪刘学录岩壑之游次韵  其二",
        "author": "陈宓",
        "content": "山路嵚𡼭戒足趋，万竿绕径自萧疎。\n世间何事真堪羡，月壑云岩卧读书。",
        "dynasty": "宋",
        "collection_info": null
    },
    {
        "uuid": "c1e119e5db4784d1d37709f73703f53b",
        "title": "与刘学录",
        "author": "陈宓",
        "content": "年来幸得奉仙翁，开口良辰一笑同。\n节物催人双鬓水，人生何必慕登瀛。\n三方翠巘天同色，四面黄云掌样平。\n更着回还如蔕白，殷红时暂惬秋容。",
        "dynasty": "宋",
        "collection_info": null
    },
    {
        "uuid": "dd4d4a47455bd1551acf4116ae648fc0",
        "title": "又次刘学录韵",
        "author": "陈宓",
        "content": "八月川原旱欲然，季秋连雨顿澄鲜。\n明朝领客成无暇，七日登高不厌前。\n菡萏扫除如暑凈，芙蓉绰约作春妍。\n佳人得得同来看，萸菊年年却懒搴。",
        "dynasty": "宋",
        "collection_info": null
    },
    {
        "uuid": "3b2896378726ef9a72818340ce0ff7d6",
        "title": "忆饮井",
        "author": "陈宓",
        "content": "一泓渴济万夫焦，去作沧溟蚤暮潮。\n我欲结亭观远景，距城七里不为遥。\n疏泉凿石作漥池，乱石堆中竹最宜。\n风动琅玕和玉佩，个中律吕少人知。",
        "dynasty": "宋",
        "collection_info": null
    },
    {
        "uuid": "5888d48e1754ff535d7c0b05142aa2b0",
        "title": "闻延平水沴  其一",
        "author": "陈宓",
        "content": "延平山水东南冠，连岁何辜致许菑。\n积雨堤防宜有素，后时悔懊谩兴哀。",
        "dynasty": "宋",
        "collection_info": null
    },
    {
        "uuid": "67ed961bbf8baefb05b929811a9746c1",
        "title": "闻延平水沴  其二",
        "author": "陈宓",
        "content": "鹳鸣早合迁崖际，渔唱先教集岸隈。\n见说高楼如小舫，呼号声杂怒涛豗。",
        "dynasty": "宋",
        "collection_info": null
    },
    {
        "uuid": "874dc30da32493043f985e2a30f7572f",
        "title": "闻延平水沴  其三",
        "author": "陈宓",
        "content": "我是延平旧史君，忍闻水沴欲销魂。\n人言辛酉溪流涨，更减今年丈二痕。",
        "dynasty": "宋",
        "collection_info": null
    },
    {
        "uuid": "de096b019299e3bf9e76382eae1bbc0b",
        "title": "简山行诸丈",
        "author": "陈宓",
        "content": "鲤湖仙去几何年，翠壁苍崖峻属天。\n愧我衰踪滞尘土，羡君逸足跨云烟。\n惊天姓字名濡隠，无地楼台旧相贤。\n莫道迹陈人已远，联镳到处草犹妍。",
        "dynasty": "宋",
        "collection_info": null
    },
    {
        "uuid": "3d585e83bcdda6114db02834f4460b71",
        "title": "次刘制干潜夫趣续谱韵",
        "author": "陈宓",
        "content": "浓阴尚想升平日，老干曾经五百年。\n商略正须凭众口，品题谁敢继先贤。\n素团比玉清仍润，繁颗如星艷欲然。\n天予瓌奇资赋咏，况当诗思似流泉。",
        "dynasty": "宋",
        "collection_info": null
    },
    {
        "uuid": "8c4190b209461fcd0f61dcf773de1000",
        "title": "次方云台韵",
        "author": "陈宓",
        "content": "泉石膏肓世欲忘，扁舟更遡寿湖光。\n也知他日持荷橐，不似闲时制芰裳。\n雨后尚余新稻熟，风前偏觉荔枝香。\n人生有禄亲头白，万石何如宦本乡。",
        "dynasty": "宋",
        "collection_info": null
    },
    {
        "uuid": "35ec91dd86f6ea82858e736d1bee0d7f",
        "title": "与杨信斋",
        "author": "陈宓",
        "content": "半春积雨逗浓寒，陇亩都翻宿藁残。\n要得三秋□成熟，直须千里绝高干。\n瘵疲悉振惭无力，租赋频蠲觉更难。\n頼有诗人知中意，佳篇时遣鄙怀宽。",
        "dynasty": "宋",
        "collection_info": null
    },
    {
        "uuid": "60b1ee369478d8ba76e17e8062a997de",
        "title": "嘉定间赠丁寺丞使虏",
        "author": "陈宓",
        "content": "故宫龙德尚如新，忍使衣冠拜虏尘。\n九世旧讐犹有憾，百年中国岂无人。\n金缯第一休教遣，伯侄从今莫强亲。\n天与此时那可共，堂堂虏使正精神。",
        "dynasty": "宋",
        "collection_info": null
    },
    {
        "uuid": "1e976fbd05b6e4a916f8fe266f6cdbe5",
        "title": "和刘制干潜夫",
        "author": "陈宓",
        "content": "制阃宣劳已再朞，胸中方寸了无私。\n谁言今日平齐策，不似当年代蔡时。\n马上陈琳能草檄，幕中韩愈更长诗。\n休嫌衡岳官曹冷，文士何尝繫职司。",
        "dynasty": "宋",
        "collection_info": null
    },
    {
        "uuid": "5565b13a4f73151b14e624539435297e",
        "title": "和傅监仓南园游船",
        "author": "陈宓",
        "content": "小舟初具似渔家，一曲清溪便可夸。\n垂钓便能升跃鲤，归篙时復带栖鸦。\n园亭不扫心长静，水竹无多镜自华。\n暇日傥来同笑语，书囊诗卷未应涯。",
        "dynasty": "宋",
        "collection_info": null
    },
    {
        "uuid": "1bcf053d5dcc5fb94860fd2def6453d1",
        "title": "六月三日大风雨蔡忠惠家玉堂红一洗而尽因忆去年三山帅宪各致馈",
        "author": "陈宓",
        "content": "三年渴想玉堂红，六月都随一夜风。\n却忆去年当此际，一时台府馈筠笼。",
        "dynasty": "宋",
        "collection_info": null
    },
    {
        "uuid": "c2debbf07e938c46606547c56bf779b4",
        "title": "与赵录参游东湖  其一",
        "author": "陈宓",
        "content": "天河凿就余三亩，腊雨增成四尺波。\n我与同寮来共看，一时都喜镜初磨。",
        "dynasty": "宋",
        "collection_info": null
    },
    {
        "uuid": "218194c517b1eece2611d57855b88e20",
        "title": "与赵录参游东湖  其二",
        "author": "陈宓",
        "content": "四山围绕池居内，百雉周遭人莫过。\n此是延平新胜概，月明拟办一渔簑。",
        "dynasty": "宋",
        "collection_info": null
    },
    {
        "uuid": "018f1f9381f663b0f96b9f0361bb5709",
        "title": "延平凤山",
        "author": "陈宓",
        "content": "洞中流水云门乐，崖上寒莎伏帝裳。\n觌面突高三百尺，拟将金薤託琳琅。",
        "dynasty": "宋",
        "collection_info": null
    },
    {
        "uuid": "215f3ed7e714759a3ef5aaa81ce476f1",
        "title": "题延平招演堂",
        "author": "陈宓",
        "content": "好山四遶作银屏，秀水忝流玉样青。\n雨后龙精穿皦日，夜初渔火混疎星。\n踌躇直拟长来宅，取次都堪小结亭。\n谩酌三杯求一醉，终然心事独醒醒。",
        "dynasty": "宋",
        "collection_info": null
    },
    {
        "uuid": "b22ee98b39af696968b3a34fa3fb1ea0",
        "title": "和泉州施通判  其一",
        "author": "陈宓",
        "content": "君侯来佐刺桐乡，小试聊看主贡场。\n新闢千间欢万士，尽医百蠹处奇方。",
        "dynasty": "宋",
        "collection_info": null
    },
    {
        "uuid": "537b450f586d1596c94caf54dea35d5a",
        "title": "和泉州施通判  其二",
        "author": "陈宓",
        "content": "清源古郡多堪纪，识远才雄有几人。\n片善可为垂后训，搜罗诗景一时新。",
        "dynasty": "宋",
        "collection_info": null
    },
    {
        "uuid": "ee9c6cd0caf6f857147c9ca1897cf155",
        "title": "和泉州施通判  其三",
        "author": "陈宓",
        "content": "物性由来易变迁，精金百炼始知坚。\n相逢即别无佳语，有负慇懃见赠篇。",
        "dynasty": "宋",
        "collection_info": null
    },
    {
        "uuid": "501dd7836797c29b99b16e068cc8aa52",
        "title": "和泉州施通判  其四",
        "author": "陈宓",
        "content": "纸帐无风纸被温，何殊锦段与绵屯。\n若知睡裏真滋味，组丽由来不足论。",
        "dynasty": "宋",
        "collection_info": null
    },
    {
        "uuid": "5cbd3f2a20cba978675175e0b602157c",
        "title": "题西淙",
        "author": "陈宓",
        "content": "当年巨刃劈崖开，便拥双虬海上来。\n旧迹几年甘隠雾，新名一日怕惊雷。\n池边有地惟生茝，石上无泥更植梅。\n酷似庐山难忘处，卧龙白鹿勘书台。",
        "dynasty": "宋",
        "collection_info": null
    },
    {
        "uuid": "44ce343b1917163847112a0635b31264",
        "title": "因读鲁论赓潘丈韵",
        "author": "陈宓",
        "content": "八十年前一笔门，须将旧事与重论。\n幸承显考箕裘后，全頼宣尼典籍存。\n道统精微传舜禹，性原善恶辨杨孙。\n学由践履工夫入，敬义当稽六二坤。",
        "dynasty": "宋",
        "collection_info": null
    },
    {
        "uuid": "96699a8add8115cd3b8ca5b911fb12b3",
        "title": "题丰颖楼",
        "author": "陈宓",
        "content": "寿溪百里荐寒流，来护杨君少尹丘。\n三復先公当日翰，重修处士旧时楼。\n高山不减八千仞，往事空余五十秋。\n闢作小斋教子侄，好将万卷着双眸。",
        "dynasty": "宋",
        "collection_info": null
    },
    {
        "uuid": "399441c51cb2c7973052b4ae5324cad3",
        "title": "同潘丈游东平瀑  其一",
        "author": "陈宓",
        "content": "天公特地放初晴，许我联镳琬琰行。\n新着茅亭凭到晚，难将一字扁佳名。",
        "dynasty": "宋",
        "collection_info": null
    },
    {
        "uuid": "24c71c4159791b851797a51a2b7c9597",
        "title": "同潘丈游东平瀑  其二",
        "author": "陈宓",
        "content": "喧天动地作惊霆，生定中扃转更宁。\n三迭飞泉凝似雾，却疑石转解过灵。",
        "dynasty": "宋",
        "collection_info": null
    },
    {
        "uuid": "b05628cf4dc4933313c62a4414bac749",
        "title": "同潘丈游东平瀑  其三",
        "author": "陈宓",
        "content": "水深厉涉祇肩舆，未信当年子产疎。\n到得中流心不竞，等闲一叶去凌虚。",
        "dynasty": "宋",
        "collection_info": null
    },
    {
        "uuid": "68ded3e0fd27eabb8a2e9f30d987beb5",
        "title": "次楼宗簿祷雨韵",
        "author": "陈宓",
        "content": "农家累月望云霓，多谢贤侯恳切祈。\n群望三旬几遍走，百川一夜忽东之。\n天心感格真堪必，岁事丰登尚可期。\n和气致祥非诞语，愿将此意播声诗。",
        "dynasty": "宋",
        "collection_info": null
    },
    {
        "uuid": "e11cf710ad47d7a59e3a8af77d6e4601",
        "title": "忆天台之游",
        "author": "陈宓",
        "content": "小酌一杯金凿落，共听终席玉潺湲。\n何时筑室屏山侧，静与秋蟾作伴眠。",
        "dynasty": "宋",
        "collection_info": null
    },
    {
        "uuid": "1c5f4dd73a6e9c13a866a3e47737d68b",
        "title": "约潘丈及小喻登横玉台观木香酴醾  其一",
        "author": "陈宓",
        "content": "春前桃李谩纷纷，梅后冰标独有君。\n莫将今日推明日，要看三分到七分。",
        "dynasty": "宋",
        "collection_info": null
    },
    {
        "uuid": "7a85cda91cbdb5f0fdb841aa3a907ef4",
        "title": "约潘丈及小喻登横玉台观木香酴醾  其二",
        "author": "陈宓",
        "content": "暮年无事挂胸怀，祇为酴醾筑此台。\n恰似唐朝元会日，露翻珠翠六宫来。",
        "dynasty": "宋",
        "collection_info": null
    },
    {
        "uuid": "8c5f5857ad5cf68fd865243b84299a41",
        "title": "横玉台",
        "author": "陈宓",
        "content": "横玉初登斗样台，倚栏一带雪花堆。\n儿时亲见前朝事，不忍春深载酒来。",
        "dynasty": "宋",
        "collection_info": null
    },
    {
        "uuid": "29c20cecdb1e6136f22c6180f2888aa5",
        "title": "介亭",
        "author": "陈宓",
        "content": "春融四泽形如介，着我茅亭跨此间。\n纵使戴星朝玉阙，终输乘月看金澜。",
        "dynasty": "宋",
        "collection_info": null
    },
    {
        "uuid": "9394a06d6867e91c267875df8ddd1015",
        "title": "添筑横玉再赋  其一",
        "author": "陈宓",
        "content": "台成草草怕花残，趁得香浓一凭栏。\n忽见四围澄碧绕，懒将双眼向花看。",
        "dynasty": "宋",
        "collection_info": null
    },
    {
        "uuid": "e971c1735266033ee81d94f710a91dec",
        "title": "添筑横玉再赋  其二",
        "author": "陈宓",
        "content": "一花烂熳一花残，先后无时不傍栏。\n春到园林元不老，请君细把化工看。",
        "dynasty": "宋",
        "collection_info": null
    },
    {
        "uuid": "f640314fbfbef18a8f7a5b717188acc4",
        "title": "寄鹤山魏侍郎  其一",
        "author": "陈宓",
        "content": "朝辞岩禁暮荒城，底是人间辱与荣。\n料得胸中无点累，每于夜半省钟声。",
        "dynasty": "宋",
        "collection_info": null
    },
    {
        "uuid": "9b65cd96a034294093660acad9ffa6ae",
        "title": "寄鹤山魏侍郎  其二",
        "author": "陈宓",
        "content": "濂洛遗音喜復鸣，未由会面只心倾。\n平生格物工夫到，好恶真如月样明。",
        "dynasty": "宋",
        "collection_info": null
    },
    {
        "uuid": "eda738f9c6fb66a5c71697f818337887",
        "title": "寄鹤山魏侍郎  其三",
        "author": "陈宓",
        "content": "草草三间旧揭名，中藏一片爱君诚。\n骚人赋尽群芳卉，得似梅边读易清。",
        "dynasty": "宋",
        "collection_info": null
    },
    {
        "uuid": "5bf15ef18cd6138bb61c8ce81df00b79",
        "title": "掬水锡壶",
        "author": "陈宓",
        "content": "白镴镕成滴水池，新荷初展溅珠玑。\n一丝昼夜无时息，胜似甘霖六月飞。",
        "dynasty": "宋",
        "collection_info": null
    },
    {
        "uuid": "38a2727364f89aba0694172aacba6509",
        "title": "饮井多景亭",
        "author": "陈宓",
        "content": "山海前陈远景多，一泓冰雪醒沉痾。\n凭谁六月同来看，奈此清风爽气何。",
        "dynasty": "宋",
        "collection_info": null
    },
    {
        "uuid": "7bc3dc0b1e9ad53180c9ae331f4668e0",
        "title": "谢潘瓜山游东湖惠诗",
        "author": "陈宓",
        "content": "东湖觌面本情亲，到得东湖动隔旬。\n若道四并成浪语，如何寸步不由人。",
        "dynasty": "宋",
        "collection_info": null
    },
    {
        "uuid": "23f4dd6d42fa01e7106bccec4a9dcd13",
        "title": "题新创南楼榜曰宽闲",
        "author": "陈宓",
        "content": "楼高二丈只三间，四面平畴绕海山。\n白水青秧开凈练，碧峦苍巘拥妆鬟。\n静中始觉干坤大，老去唯思岁月悭。\n但愿心田如此阔，一生到了得清閒。",
        "dynasty": "宋",
        "collection_info": null
    },
    {
        "uuid": "dc5012fc94b380d22515fc60773aa0a3",
        "title": "江瑶柱",
        "author": "陈宓",
        "content": "江上分来三寸瑶，殷勤海若道寒潮。\n尽将马甲深深锁，好把鸾刀款款挑。\n榼酒怪来星不醉，杯羹元是雪难消。\n若将陈紫同时赏，饮罢身端在泬寥。",
        "dynasty": "宋",
        "collection_info": null
    },
    {
        "uuid": "6b9df1d8ac61417ec42cae2145654b26",
        "title": "八月五日妙寂道中  其一",
        "author": "陈宓",
        "content": "漫漫红紫是谁栽，八月春风暗裏来。\n过眼纷纷难尽忆，殷勤却看稻花开。",
        "dynasty": "宋",
        "collection_info": null
    },
    {
        "uuid": "e825e77aa715f2b4605d644e53de93cb",
        "title": "八月五日妙寂道中  其二",
        "author": "陈宓",
        "content": "山间万点缀黄琼，尽是秋光酿得成。\n残暑满城痴未退，一枝能使去兼程。",
        "dynasty": "宋",
        "collection_info": null
    },
    {
        "uuid": "1813cc0c9806e67b5d839f31a916f6b3",
        "title": "移花",
        "author": "陈宓",
        "content": "移根烈日倍常炎，渴作油云欲雨占。\n抱瓮自惭衰矣久，翻盆喜得沛然沾。",
        "dynasty": "宋",
        "collection_info": null
    },
    {
        "uuid": "5d7ebfa521e9d1111bbd933a50e06e18",
        "title": "和林堂长韵  其一",
        "author": "陈宓",
        "content": "近学陶公小闢窗，境闲地迥壮心降。\n临阶曲水清堪照，隔槛奇峰勇莫扛。\n静对每嗟人尚独，清标长想玉难双。\n新诗忽自龙门坠，纸上波涛更击撞。",
        "dynasty": "宋",
        "collection_info": null
    },
    {
        "uuid": "08fa3d320548a4a37c18d292b3dfad42",
        "title": "和林堂长韵  其二",
        "author": "陈宓",
        "content": "山斋尽日激清湍，未许人间俗客看。\n捣药暇时来舞鹤，诵书声裏答鸣鸾。\n千年正统源流远，三圣遗书简牍残。\n顾我何年陪讲席，未应剑水旧盟寒。",
        "dynasty": "宋",
        "collection_info": null
    },
    {
        "uuid": "8b74a9e1a9dc8e5b47b7c758e88f1273",
        "title": "次刘学录梅韵  其一",
        "author": "陈宓",
        "content": "一株相伴古城隈，日日扶筇探未开。\n除是风饕还暂往，若教雪压亦须来。",
        "dynasty": "宋",
        "collection_info": null
    },
    {
        "uuid": "fd4c553bdb7fd55bc37101d730a75f91",
        "title": "次刘学录梅韵  其二",
        "author": "陈宓",
        "content": "春风来信已分明，不待骚人玉笛横。\n莫道未开难等候，开时却恐转关情。",
        "dynasty": "宋",
        "collection_info": null
    },
    {
        "uuid": "dc76b030a4fbeaacfd7d9f07928036cc",
        "title": "次刘学录梅韵  其三",
        "author": "陈宓",
        "content": "明珠的皪逞妍姿，倏见风前舞袖披。\n祇是嚼芳酸已露，况当小雨弄黄时。",
        "dynasty": "宋",
        "collection_info": null
    },
    {
        "uuid": "eab68755893906390145303e094bd909",
        "title": "次刘学录梅韵  其四",
        "author": "陈宓",
        "content": "琼裾初到似含羞，剩拟人间款曲留。\n祇恐寒夜归去蚤，先须秉烛问端由。",
        "dynasty": "宋",
        "collection_info": null
    },
    {
        "uuid": "069c9d288ce68de6cefc1a13b470196f",
        "title": "次刘学录梅韵  其五",
        "author": "陈宓",
        "content": "南方地暖开仍早，容易离思岁月长。\n幸有高人知此意，山游百度又何妨。",
        "dynasty": "宋",
        "collection_info": null
    },
    {
        "uuid": "17acae648a2b99aa74f395c76cf1c0f5",
        "title": "同柯兄游东湖",
        "author": "陈宓",
        "content": "荷张万盖迎仙舰，葵卷千旗拥将坛。\n顾我从来嗤羽化，饱看仍不负空餐。",
        "dynasty": "宋",
        "collection_info": null
    },
    {
        "uuid": "8614412b664301a4df115a4f20833d0d",
        "title": "西窗芭蕉",
        "author": "陈宓",
        "content": "青罗千丈拶窗排，玉树移从海底栽。\n夜半偏能延月住，暑深长是挹凉来。\n竹君似欠封侯骨，松老难当翰□□。\n□□仁皇群玉宴，诸贤一叶拜金杯。",
        "dynasty": "宋",
        "collection_info": null
    },
    {
        "uuid": "f01111cbd844499c6eaa62c1b4784339",
        "title": "西桥玩月  其一",
        "author": "陈宓",
        "content": "西桥小小似垂虹，十里熏风胯下通。\n万盖红粧都不看，壶公立在月明中。",
        "dynasty": "宋",
        "collection_info": null
    },
    {
        "uuid": "8ccb02273626c9466bdfbcffadd6d27b",
        "title": "西桥玩月  其二",
        "author": "陈宓",
        "content": "一月那知几日明，望舒端正对佳晴。\n池台跬步城无禁，纵病何能不动情。",
        "dynasty": "宋",
        "collection_info": null
    },
    {
        "uuid": "38e257218f7fcb37ac37596870c8fed1",
        "title": "南园荔子熟名曰魏紫盖是陈家紫种以先公赐封大名地冠之",
        "author": "陈宓",
        "content": "先世栽来四十年，南园魏紫始名传。\n丁香乍翠兰芬烈，龙脑初开玉色鲜。\n可踵蔡家名翰苑，谁夸乌石擅山前。\n追思往事浑如昨，食罢无言意惘然。",
        "dynasty": "宋",
        "collection_info": null
    },
    {
        "uuid": "893df02e4810b9e271d36baa6c904a9a",
        "title": "延平范子登同侄祖年见访惠诗次韵",
        "author": "陈宓",
        "content": "森森九桂植岩幽，所谓伊人在一洲。\n别后道尊君可慕，病余学废我堪羞。\n雪惊新白传佳咏，云□残黄会晚秋。\n多谢联镳垂访意，疎慵犹可诲还不。",
        "dynasty": "宋",
        "collection_info": null
    },
    {
        "uuid": "107a86c516e1f235d853259eb1f4c9c8",
        "title": "次刘学录韵併以胡桃寄之",
        "author": "陈宓",
        "content": "中腴外劲介如坚，能伴寒松晚菊鲜。\n闻道元城心似铁，故教持向蛤蜊前。",
        "dynasty": "宋",
        "collection_info": null
    },
    {
        "uuid": "e863a9fe4870f47016ff3671e037b0f8",
        "title": "重九前一日刘学录以诗招潘杨二丈登高二丈辞之刘以诗见寄仍和之",
        "author": "陈宓",
        "content": "一秋好处黄叶节，自昔名言不浪传。\n八日登高胜九日，今年不饮便明年。",
        "dynasty": "宋",
        "collection_info": null
    },
    {
        "uuid": "d3e38ca099709ec5f832c15fd8ba991f",
        "title": "又和喜晴",
        "author": "陈宓",
        "content": "年来日日候阴晴，浑是耕耘陇上人。\n但得鷄豚欢里社，敢将蛊鼠累陶钧。",
        "dynasty": "宋",
        "collection_info": null
    },
    {
        "uuid": "70d027d58c9af539f88c6460452b9d1a",
        "title": "偶题",
        "author": "陈宓",
        "content": "三麾一节已难堪，更蒙天恩舘职忝。\n居士本来还旧服，丛祠犹復戴华簪。\n身微国效将安用，家窃官供祇自惭。\n料得清时耕𤱶亩，未应朝夕缺瓶甔。",
        "dynasty": "宋",
        "collection_info": null
    },
    {
        "uuid": "359027cf954fa5a9cc5ab940c02bb6a5",
        "title": "八月八夕邀刘学录",
        "author": "陈宓",
        "content": "老来岁月去如流，佳节前期约共游。\n玉露尽驱三伏暑，银蟾堪□作中秋。\n交朋得暇频相过，身世须忘百不忧。\n尚有读书心未足，寒光凭为洗双眸。",
        "dynasty": "宋",
        "collection_info": null
    },
    {
        "uuid": "83ba8f9b6e262f466cb4ba818f28b3cc",
        "title": "中秋夕无月前两夕皆明",
        "author": "陈宓",
        "content": "四时丹桂年年好，万岁青娥个个妍。\n但看世人生与老，不愁玉兔缺仍圆。\n攻侵属国雪中节，巧趁鸱夷烟际船。\n我把清光贮胸次，从教飞辙碧宵缘。",
        "dynasty": "宋",
        "collection_info": null
    },
    {
        "uuid": "07413c4e034749c6b57864a34117cbff",
        "title": "招刘学录",
        "author": "陈宓",
        "content": "去年八月登高集，今岁依然共此筵。\n莫讶霜毛成种种，且欣露蘂已鲜鲜。\n小桥拟换香山版，曲岸新成范蠡船。\n少年青春还易度，不如来看晚秋天。",
        "dynasty": "宋",
        "collection_info": null
    },
    {
        "uuid": "1a855e4906513289de34fa7b6f0eafa6",
        "title": "柳絮",
        "author": "陈宓",
        "content": "人道杨花浑似雪，那知雪不似杨花。\n春深解送余寒去，昼永偏依丽日斜。\n点缀楼台成绘画，发挥桃李作奢华。\n多情不忍轻离别，笑杀飞霙便委沙。",
        "dynasty": "宋",
        "collection_info": null
    },
    {
        "uuid": "b1a81a0f787a2f3495aed76b58c4aaf1",
        "title": "游壶山绝顶呈同游诸友",
        "author": "陈宓",
        "content": "壶山相对自童儿，五十分能蟹井窥。\n寄语诸君休惮险，更须脚力验它时。",
        "dynasty": "宋",
        "collection_info": null
    },
    {
        "uuid": "252c1cff8dfb854e89943089f3b0b51a",
        "title": "呈江西赵仓及真帅",
        "author": "陈宓",
        "content": "雨雪成泥没膝深，暑风如灼转难禁。\n愿开周道平夷砥，更植甘棠蔽芾阴。\n少借缁黄多暇力，只捐燕飨有余金。\n当年闽帅留遗迹，来往行人感至今。",
        "dynasty": "宋",
        "collection_info": null
    },
    {
        "uuid": "7077834a6d0267fc5faee65981d5d36e",
        "title": "题王忠文公新祠",
        "author": "陈宓",
        "content": "仰瞻新像凛清秋，犹带当时体国忧。\n听断直教心悦服，抚縻端自意诚求。\n遂令百世思嚬笑，不但三年绝嘆愁。\n甲子一周遗爱在，后来多少踵前修。",
        "dynasty": "宋",
        "collection_info": null
    },
    {
        "uuid": "ebd54f54dfbac57357a70920c9496e80",
        "title": "次刘学录韵",
        "author": "陈宓",
        "content": "中年早透利名关，坐看孤云际海还。\n昼静架书偏悦目，秋凉庭树倍怡颜。\n不陪长者终朝诲，那得尘踪一日闲。\n我亦小园初种竹，请君来闯出篱斑。",
        "dynasty": "宋",
        "collection_info": null
    },
    {
        "uuid": "2a8ccf8d748b70756a7a12aa74088bb7",
        "title": "往桐城会傅侍郎葬次苏教思恭韵",
        "author": "陈宓",
        "content": "一别清凉十二秋，仙翁已作九霄游。\n急披龙具壶山麓，来会牛眠苏岭头。\n事业直须关宇宙，身名莫使负山丘。\n临分相勉无它语，道学难收岁不留。",
        "dynasty": "宋",
        "collection_info": null
    },
    {
        "uuid": "a14b00cec43f29e0e2af302c3cd3732e",
        "title": "次泉守游郎中  其一",
        "author": "陈宓",
        "content": "七闽徧数刺桐州，自昔贤侯惠爱留。\n洛水桥新浑似昨，梅溪人诵不能休。\n近来善政称三最，相继清名照九秋。\n我别十年思一到，不知何日此心酬。",
        "dynasty": "宋",
        "collection_info": null
    },
    {
        "uuid": "8b126703398a6e385957d268006a74a9",
        "title": "次泉守游郎中  其二",
        "author": "陈宓",
        "content": "穷山野老腹应便，冕黻朝天袂屡牵。\n黄霸拟登三事列，寇恂仍借一朞年。\n极知公意山林峦，自是天心鳏寡怜。\n顾我闲人邻邑住，密依仁政亦熙然。",
        "dynasty": "宋",
        "collection_info": null
    },
    {
        "uuid": "845f8f0e50b542f5196a9a0470677f6c",
        "title": "陈遂乡有墅在枫亭扁曰廛山求诗寄之",
        "author": "陈宓",
        "content": "溪山镇日不离门，一市人家自寂喧。\n居士本非为素隠，小窗端合胜华轩。\n同时桃李惊开蚤，晚岁松篁喜独存。\n我最爱山思觅暇，袖琴来听玉潺湲。",
        "dynasty": "宋",
        "collection_info": null
    },
    {
        "uuid": "4e36a600c6e4fbc1c3101ae6ee1ad61f",
        "title": "横玉台",
        "author": "陈宓",
        "content": "雨后杨花扑藕芽，东君雅兴正雄夸。\n酴醾迭迭能香玉，蛱蝶纷纷解舞花。\n夜暖蟾光初可玩，昼长乌景未应斜。\n东湖水满清明近，来看三分欲拆葩。",
        "dynasty": "宋",
        "collection_info": null
    },
    {
        "uuid": "8e559638c8b82097a110a9de503274d0",
        "title": "寄喻景山",
        "author": "陈宓",
        "content": "草堂南望到无因，遥想芒鞋避暑尘。\n六月携家玩泉石，大飞惊见此山人。",
        "dynasty": "宋",
        "collection_info": null
    },
    {
        "uuid": "72018b4c0fe38804a8008af446d48f1b",
        "title": "和刘学录韵  其一",
        "author": "陈宓",
        "content": "簪组虚加病倦身，暮年始羡葛天民。\n门前幸有田堪治，旋买渔舠学放纶。",
        "dynasty": "宋",
        "collection_info": null
    },
    {
        "uuid": "81166843c9731e9531b157afc0bc43ca",
        "title": "和刘学录韵  其二",
        "author": "陈宓",
        "content": "壶公千载嶙峋面，今日开奁满镜春。\n玉立插□长不老，比之太白更精神。",
        "dynasty": "宋",
        "collection_info": null
    },
    {
        "uuid": "a7efa8b7af3023ac3983428c3ae6e24f",
        "title": "和刘学录韵  其三",
        "author": "陈宓",
        "content": "两堤已着金丝缕，平岸行看翠羽茵。\n春昼渐长无一事，舣舟日日待诗人。",
        "dynasty": "宋",
        "collection_info": null
    },
    {
        "uuid": "6a99d4959ddf6aa066dc80b382e79125",
        "title": "谢刘学录惠诗",
        "author": "陈宓",
        "content": "清时自昔有闲人，不独巢由作外臣。\n圣宋每容求退士，名公多得自由身。\n年将六十仍衰病，才乏锱铢过忝尘。\n若待挂冠年事至，伊谁尽得七旬春。",
        "dynasty": "宋",
        "collection_info": null
    },
    {
        "uuid": "73dd805ed4a3fed1e9b7e0e49b429800",
        "title": "赓莆田黄宰梅韵",
        "author": "陈宓",
        "content": "见雪方知惜早梅，飞英久已入清罍。\n青春不觉堂堂至，白髮从教急急催。\n守令仁风能远被，袴襦和气已先回。\n从今野老安田里，拟向新年庆大来。",
        "dynasty": "宋",
        "collection_info": null
    },
    {
        "uuid": "d660ac8fc8b085d0a14b7124122a3a7a",
        "title": "谢东园主人惠荔枝陈紫栽  其一",
        "author": "陈宓",
        "content": "君怜我已是衰翁，乞与长身小圃中。\n不待儿童须远井，眼前双紫烂熏风。",
        "dynasty": "宋",
        "collection_info": null
    },
    {
        "uuid": "9812df11b85d4a16a84e705e3f93413e",
        "title": "谢东园主人惠荔枝陈紫栽  其二",
        "author": "陈宓",
        "content": "千年老干对壶峰，不数槐庭两翠龙。\n六月熏风腾彩笔，赤瑛苍璧画图供。",
        "dynasty": "宋",
        "collection_info": null
    },
    {
        "uuid": "f1d3a8bae3ce1933323c01ccc7cd2170",
        "title": "谢东庵方处士惠荔枝并诗",
        "author": "陈宓",
        "content": "肺热仍当六月间，文园多病正求安。\n何人乞与黄金掌，玉屑清秋露作团。",
        "dynasty": "宋",
        "collection_info": null
    },
    {
        "uuid": "9393792c0d86c1f4db8b2e4aa11446d1",
        "title": "承刘学录示三山佳咏兼欲下旬仙鲤湖宿约以诗谢之  其一",
        "author": "陈宓",
        "content": "诵君盈轴三山咏，唤起前回二纪游。\n老我无因重一到，时将佳句洗昏眸。",
        "dynasty": "宋",
        "collection_info": null
    },
    {
        "uuid": "69ae34ae93e9ff88f82d37b7eff47402",
        "title": "承刘学录示三山佳咏兼欲下旬仙鲤湖宿约以诗谢之  其二",
        "author": "陈宓",
        "content": "六年作意观仙鲤，未得清闲自在身。\n近日孙归娱膝下，拟拚三日奉高人。",
        "dynasty": "宋",
        "collection_info": null
    },
    {
        "uuid": "d1fd04de1c907fa8ab106747444bab9f",
        "title": "承刘学录示三山佳咏兼欲下旬仙鲤湖宿约以诗谢之  其三",
        "author": "陈宓",
        "content": "秋声又向耳边鸣，转眼平头六十人。\n最是读书难久坐，不甘空负百年身。",
        "dynasty": "宋",
        "collection_info": null
    },
    {
        "uuid": "69c88fdc6fec9d9a5f55485d39759fde",
        "title": "承刘学录示三山佳咏兼欲下旬仙鲤湖宿约以诗谢之  其四",
        "author": "陈宓",
        "content": "藤床竹簟称羸身，独卧空斋绝点尘。\n更有池台堪却暑，一生清苦愧先人。",
        "dynasty": "宋",
        "collection_info": null
    },
    {
        "uuid": "d214cc433867d86493c7776f3e28f43d",
        "title": "谢赵昌父寄诗",
        "author": "陈宓",
        "content": "先生心事本韬藏，无奈诗名宇宙香。\n古柏干隆宜壑卧，野梅心苦不羹尝。\n百年忽遇中兴主，九袠犹烦告老章。\n岁晚雪深难出户，谢篇遥拜德公床。",
        "dynasty": "宋",
        "collection_info": null
    },
    {
        "uuid": "8135a664bd3add951e6f688fb6405935",
        "title": "东湖有双莲之瑞赓潘瓜山韵",
        "author": "陈宓",
        "content": "积雨东湖久不游，清风忽送瑞香浮。\n初疑并咮鸾窥镜，元是同心友聚头。\n我已收身栖𤱶亩，君看盛事擅闽瓯。\n从今有月皆佳夕，旋办轻舠遡碧流。",
        "dynasty": "宋",
        "collection_info": null
    },
    {
        "uuid": "865f430c09df806b5502ffbb3b785b41",
        "title": "又赓刘学录双莲韵",
        "author": "陈宓",
        "content": "亭亭玉立谢栽培，却笑凡花杂草莱。\n水面不教蜂蝶见，天边偏引鹭鸥来。\n化工岂是夸呈瑞，人意何须岂妄猜。\n并秀六房如可信，里中他日又公台。",
        "dynasty": "宋",
        "collection_info": null
    },
    {
        "uuid": "3b1f13a2e19cd485bf941e9c0ddb195f",
        "title": "又和刘学录",
        "author": "陈宓",
        "content": "千竿修碧凈无尘，长伴先生自在身。\n万卷旧书中夜烛，满怀和气四时春。\n长年潄炼颜如玉，一字推敲句有神。\n请践往时渔艇约，夜深共话两三人。",
        "dynasty": "宋",
        "collection_info": null
    },
    {
        "uuid": "4d089d36008a84415c6242fb7011c5fa",
        "title": "叶吉阳赴任中道而返作居思堂以自娱以诗赠之",
        "author": "陈宓",
        "content": "海山深处拥旌旗，六十红颜未是迟。\n千里行程中道返，百年心事几人知。\n近家园小堪娱目，插架书多足课儿。\n闲看好山忙作吏，主人得计祇缘思。",
        "dynasty": "宋",
        "collection_info": null
    },
    {
        "uuid": "f1c79a7f9bc3713e4eb3938c7ae28ac8",
        "title": "题陈君肯堂",
        "author": "陈宓",
        "content": "昔人创业无穷思，张大由来在子孙。\n轮奂已成张老室，驷轩行看汉于门。\n诗书古训时时习，孝友家风世世存。\n闻道董帷勤课子，不妨游息有名园。",
        "dynasty": "宋",
        "collection_info": null
    },
    {
        "uuid": "f1094a57a62f8681e3d80a1acd1ed4a1",
        "title": "约刘学录同潘喻二丈集沧洲",
        "author": "陈宓",
        "content": "一年拟待中秋夕，连日频闻正午雷。\n天若有心开玉匣，月应无恨入金罍。\n素娥与我元无分，秀句凭君试为催。\n取出团圆盈天璧，不教留在白云堆。",
        "dynasty": "宋",
        "collection_info": null
    },
    {
        "uuid": "5986332232c4f34e5a39fd2c751c8191",
        "title": "次年又约二丈集沧洲  其一",
        "author": "陈宓",
        "content": "去年今夕晴还雨，今岁连朝雨忽晴。\n不请高人来共看，月华肯十分明。",
        "dynasty": "宋",
        "collection_info": null
    },
    {
        "uuid": "b44f20fd497bdb25a7cb2a7bdff856c6",
        "title": "次年又约二丈集沧洲  其二",
        "author": "陈宓",
        "content": "沧洲荷盖已先枯，嫩处犹堪酌酒壶。\n小舫共游期到晓，夜深尚可觅寒鲈。",
        "dynasty": "宋",
        "collection_info": null
    },
    {
        "uuid": "c06e078c3beabfad7f9dab8b7bda5599",
        "title": "和潘丈四子诗韵",
        "author": "陈宓",
        "content": "此心无日不风沂，常恐春随柳絮飞。\n才觉迷途先独復，便于安危作真归。\n生来理欲虽殊本，转处危微在一机。\n同志愿言勤讽咏，莫教古瑟至音希。",
        "dynasty": "宋",
        "collection_info": null
    },
    {
        "uuid": "b61f77abd4547d94dbd82e3fd771ad34",
        "title": "酌建阳王氏酒",
        "author": "陈宓",
        "content": "不杯神观已陶然，三四蓬壶小有天。\n当日流霞唯一盏，却输玉妪是真仙。",
        "dynasty": "宋",
        "collection_info": null
    },
    {
        "uuid": "6f4509df41d04001d8e556936a47ddd2",
        "title": "约潘瓜山刘学录登高  其一",
        "author": "陈宓",
        "content": "三年八日登高集，喜趁衰年尚健身。\n不为黄华浮白酒，世间难得是闲人。",
        "dynasty": "宋",
        "collection_info": null
    },
    {
        "uuid": "c053263cfaccd638072edecc79f9fc7e",
        "title": "约潘瓜山刘学录登高  其二",
        "author": "陈宓",
        "content": "闻君欲作三山客，且约先衔九日杯。\n莫道隔年方再会，芙蓉恰恰遶湖开。",
        "dynasty": "宋",
        "collection_info": null
    },
    {
        "uuid": "a1a68e7d2b4733d75975ba682151be5b",
        "title": "谢东园主人惠竹石以紫石盆贮之",
        "author": "陈宓",
        "content": "幽人巧琢紫璠玙，中贮琅玕一尺余。\n怪石嵌岩苔藓古，坐移衡霍入吾庐。",
        "dynasty": "宋",
        "collection_info": null
    },
    {
        "uuid": "25697236d383786bcd53d9b0b99b4787",
        "title": "潘丈游南寺灵岩天台回遂呈刘学录",
        "author": "陈宓",
        "content": "不到南山逐胜游，新诗题遍柳公楼。\n须驱尘世蚊蝱暑，唤起云天鵰鹗秋。\n醆斝献酬依未荫，笑谈喧寂间川流。\n自怜因病成慵懒，一日那无一日休。",
        "dynasty": "宋",
        "collection_info": null
    },
    {
        "uuid": "91182efca6939dc20faecec901812150",
        "title": "邀同社十七人游灵岩天台次前韵呈潘刘",
        "author": "陈宓",
        "content": "凌晨避暑作清游，烈日方中悚玉楼。\n石刻俨如元佑日，榜题犹带有唐秋。\n二三弟侄皆同志，十一宾朋尽胜流。\n共侍潘刘两夫子，夕阳归路语难休。",
        "dynasty": "宋",
        "collection_info": null
    },
    {
        "uuid": "b7e147569fa8cabfa8cd549ef2f84df8",
        "title": "风雨涨檐溜忆东平以疾不往",
        "author": "陈宓",
        "content": "不到东平夏又秋，闲居身尚不吾由。\n可怜岩上千寻瀑，不似檐前一派流。",
        "dynasty": "宋",
        "collection_info": null
    },
    {
        "uuid": "8c7b27e1d7df5e9c43011218ec4d4684",
        "title": "和白居易西亭诗韵",
        "author": "陈宓",
        "content": "不是清高辞好爵，都缘衰病乞闲身。\n年来印历依然在，批上东湖第五春。",
        "dynasty": "宋",
        "collection_info": null
    },
    {
        "uuid": "d272ad7d43f7801fd7686cc62c589e1a",
        "title": "送真右史守泉",
        "author": "陈宓",
        "content": "昔人为太守，南物不入囊。\n亦有市文集，悔恨不能忘。\n所以致平理，闾阎富而康。\n泉民困赋役，脱身事舟航。\n绝域在何许，羁留动经霜。\n南风不堪託，十发五飘扬。\n过期不见归，妻子泣相望。\n所得知几何，旧债未及偿。\n公家既重征，忍痛如刳肠。\n况復吏不仁，低价尽取将。\n民财本膏血，舶货尤可伤。\n吾闻坡仙言，犂牛博沉香。\n燔牛以祈福，鬼神尚弗享。\n安可以人命，缄封寿侯王。\n上天不可欺，厥咎必有当。\n近年有贤守，永嘉詹事王。\n不买一钱物，至今垂耿光。\n后来岂无继，落落难为常。\n祇今逢右史，真节动八方。\n江东百万户，水旱俱不荒。\n明时岂惮黩，实欲重淮阳。\n舶使出名门，家传饶清芳。\n玉雪两相映，酷热变寒凉。\n预听桐城谣，合浦珠还乡。",
        "dynasty": "宋",
        "collection_info": null
    },
    {
        "uuid": "e10e76781c37d5cdfa2083cdd700c987",
        "title": "送邹给事",
        "author": "陈宓",
        "content": "皇天佑我宋，衮衮生巨人。\n正学迈贾董，彤庭亲选抡。\n声名喧宇宙，勋业见寅亮。\n伟哉吕与李，王陈踵经纶。\n文章特余事，德行金玉纯。\n文靖有雅量，风云际熙辰。\n所以到圣治，唐虞俗再淳。\n先生轶前驾，学力欺孟荀。\n平生事靖退，墨头自要津。\n群小竞狐媚，佳兵媒其身。\n挺然出正论，玉色垂大绅。\n银台凛风驳，世仰凤与麟。\n直道志丘壑，通涂辍枢钧。\n岂为一己计，宁牧千里民。\n泉山号大郡，氓贾甲七闽。\n以宽则容姦，急则鳏寡颦。\n先生得其道，三年政和均。\n孰疾不得医，孰屈不得伸。\n餐药置左右，砂芹不再陈。\n建阁储六籍，凿井膏城闉。\n巍巍百雉堞，楼橹俄一新。\n海壖亦有学，穷邑增廪囷。\n百废已具举，一毫不惊尘。\n此特以迹言，孰识襟怀春。\n下士有一善，不啻连城珍。\n斯民有一隠，不啻闻频呻。\n遂令无远迩，士民尽归仁。\n四海望霖雨，行当趋紫宸。\n皋夔踵高躅，岂特诸子伦。\n某也未闻道，一官尝苦辛。\n蹉跎二纪余，抱志几鬰湮。\n得宰山水县，低头抚凋贫。\n连岁田少收，输殿不见嗔。\n顷年有疑狱，口讷愧誾誾。\n高明一垂照，三囚脱死濒。\n缪政了无术，教条每知遵。\n罪戾惧不免，荐扬果何因。\n感恩方激切，归辕遽攀轮。\n焦桐既蒙盼，寿或柏与椿。\n敢不自奋励，冀陪东阁宾。",
        "dynasty": "宋",
        "collection_info": null
    },
    {
        "uuid": "a353654cd114d9763cf9be571b61b726",
        "title": "送陈守子华宿土囊有感",
        "author": "陈宓",
        "content": "三年抱恙多闭门，祇得两度敲禅扃。\n道人问我缘底出，为送乡城两史君。\n阛中暑湿如炊甑，山寺阴凉百僧定。\n往年过此苦怱怱，今日海山看古镜。\n伊谁一念饭行人，至今规矩犹如新。\n可嘆延平小书舍，虚致雩桥风月夜。",
        "dynasty": "宋",
        "collection_info": null
    },
    {
        "uuid": "292931cdf121ba22516c625cb2f39ca5",
        "title": "送师道弟调选",
        "author": "陈宓",
        "content": "人生重五马，亦须在中州。\n若弟虚慕名，不惮南荒陬。\n何如贰近郡，责轻俸仍优。\n亲老可近侍，取廉不嫌求。\n勿信他人语，只足企前修。\n我衰又多病，卧家将四秋。\n小池有芰荷，迟子来共游。\n作诗送行李，勇返勿悠悠。",
        "dynasty": "宋",
        "collection_info": null
    },
    {
        "uuid": "9571a3d3f3157c80eccc76cb411bcddc",
        "title": "送剑浦王丞",
        "author": "陈宓",
        "content": "二松虽在眼，三径每兴思。\n到官未数月，归袖西风披。\n雅志不可屈，凌晨骑难追。\n视彼嗜进者，宁能无忸怩。\n月湖老居士，勇退世所知。\n年未至谢事，一疏摅天墀。\n卧家不肯出，八年山水嬉。\n秀句满泉石，无因寄目窥。\n见为我致谢，吾今鬓成丝。\n试郡了无术，空餐愧鳏嫠。\n行矣还山林，逢人频寄诗。",
        "dynasty": "宋",
        "collection_info": null
    },
    {
        "uuid": "7dc7c8895b9e46bdb21b58698d9d46cf",
        "title": "送黄帐干之江西任",
        "author": "陈宓",
        "content": "黄君真可人，乡校久推许。\n文词波涛翻，劲气金石沮。\n危言奉大对，考官不敢取。\n五十尉南邦，声名塞漳浦。\n闾里喜过从，未听沧洲雨。\n于何舍我去，游宦大江浒。\n吾闻江西民，自昔号贫窭。\n迩来公私匮，孰能明取与。\n君今佐使长，贤明可进语。\n地要连边淮，洞深要摩抚。\n郑公有成规，士饱始御侮。\n同僚得乡彦，灯窗饫勤苦。\n崇台共经纶，数郡足机杼。\n竱心爱民力，西顾宽当宁。\n行行谨勿迟，赤子方仰乳。",
        "dynasty": "宋",
        "collection_info": null
    },
    {
        "uuid": "80ad305d89ccee8976da3bfa238b71d9",
        "title": "安溪送泉倅",
        "author": "陈宓",
        "content": "平生顺天命，渴饮与饥饭。\n不能便利趋，俛首榷商贩。\n随群谒上官，言语但朴愿。\n岂知事迎合，宛转若藤蔓。\n秉心实无它，世俗乃憎怨。\n岂期筮仕初，邂逅适素愿。\n明公行都来，郡政毕已逮。\n不惟辱宽假，时亦蒙诱劝。\n王事有期程，后我念迟钝。\n公今趋天朝，尚我坐尘坌。\n感恩顾未报，送别益增恨。\n伟哉佐此邦，声名不前逊。\n专城亦数月，蒙福数十万。\n清介持一律，冰玉不可溷。\n从来士大夫，德劭才或困。\n岂如明公贤，全美难悉论。\n行看庙堂上，相先以名献。\n斐然作诗歌，聊写意缱绻。",
        "dynasty": "宋",
        "collection_info": null
    },
    {
        "uuid": "3c3c89baa833d492e6f3ea0cae99e14c",
        "title": "三山送楼干",
        "author": "陈宓",
        "content": "九仙山头二月春，百花璀璀凝芳辰。\n看花未省并骢马，酌酒况復违佳人。\n人人家在赤城裏，五百大士疑前身。\n襟怀喜作冰玉相，耳目不染声色尘。\n鲸呿鰲掷擅文杰，撑腹万卷笔有神。\n妙龄卓冠兰宫士，便合褰裳要路津。\n玉堂三事久虚职，宪幕两载留南闽。\n平生避名如避寇，诸公讵肯遗奇珍。\n显亲急欲贲泉壤，幞被路马趋严宸。\n囊中之方久不试，小试疲瘵苏斯民。\n自惭草木非君味，倾盖一见情何亲。\n金篦时为发膜翳，淡交耐久如荀陈。\n悬知后会近可卜，暂时分披仍逡巡。\n丈夫万里耿相望，所要守道全其真。\n准拟千钟浇此恨，却恐烂醉污车茵。",
        "dynasty": "宋",
        "collection_info": null
    },
    {
        "uuid": "f98530f1a4aa2f3957fc67b418a2cb42",
        "title": "送郑丈婿孚先改秩用广西诸公韵",
        "author": "陈宓",
        "content": "间关万里游岭海，谁知丈夫志有在。\n古贤足迹满四方，岂但青编勤摭采。\n胸多闻见益崔嵬，节历险夷终不改。\n山川辉润认珠玉，草木芬芳瀼兰茝。\n如何识者尚尔稀，呈露炎方越三载。\n西风稳送朝天行，高怀皎皎秋俱清。\n有亲鹤髮要荣养，伉俪不必多为情。\n翱翔一鹗横空翼，喧啾百鸟息飞鸣。",
        "dynasty": "宋",
        "collection_info": null
    },
    {
        "uuid": "f1a72a4d730b3a8d985c2960a031c146",
        "title": "送李尉赴宁德任",
        "author": "陈宓",
        "content": "谁谓山城僻，而居尉秩卑。\n地偏声易着，才鉅职优为。\n学召源流远，仁随大小施。\n云龛当日事，即此以为基。",
        "dynasty": "宋",
        "collection_info": null
    },
    {
        "uuid": "ad75d2a5aac95423e2c6d45facfab0f5",
        "title": "送圭子赴淮南总所排岸任",
        "author": "陈宓",
        "content": "久叨簪绂裔，初筮帝王州。\n祖德期无忝，君恩要力酬。\n存心惟敬谨，律己必清修。\n千里书频寄，重亲鬓已秋。",
        "dynasty": "宋",
        "collection_info": null
    },
    {
        "uuid": "60a2f349a5f8f53e4e1076ee8d3ae21a",
        "title": "送师道弟赴官靖州",
        "author": "陈宓",
        "content": "去佐湖阴郡，炎征六十程。\n东南疆尚狭，朝暮骑仍轻。\n民困恩宜厚，蛮骄隙易生。\n廉勤先训在，迟汝振家声。",
        "dynasty": "宋",
        "collection_info": null
    },
    {
        "uuid": "ad7dbe144271be35ab411cfaf4144e97",
        "title": "送方签判赴江西任",
        "author": "陈宓",
        "content": "洪都称大府，上幕得名贤。\n事业三千牍，声名四十年。\n民征须力减，酒禁更堪怜。\n余力犹能办，开涂及济川。",
        "dynasty": "宋",
        "collection_info": null
    },
    {
        "uuid": "6eb86ca52997eae77a0c038b675c695c",
        "title": "送杨丈志仁归三山",
        "author": "陈宓",
        "content": "不见杨夫子，于今岁再逾。\n穷经探古圣，执礼迈诸儒。\n参月陪高论，西风操别袪。\n钟山容膝地，亦足当吾庐。",
        "dynasty": "宋",
        "collection_info": null
    },
    {
        "uuid": "43d4d333b13a56aa4ac5cbe36e05d6fb",
        "title": "送姚佥判",
        "author": "陈宓",
        "content": "杜门三载疑无缘，不似当年在剑川。\n衰病可曾同酒琖，俗氛那得和诗篇。\n枫宸领袖三千士，莲幕徊翔十七年。\n荣进在公真素定，槎溪嫡派看初传。",
        "dynasty": "宋",
        "collection_info": null
    },
    {
        "uuid": "392c64975ccc5ddcdca6bede3648da95",
        "title": "送刘学录之建阳  其一",
        "author": "陈宓",
        "content": "马蹄千里踏春风，为爱河阳制锦工。\n首重儒宗新像设，不妨特地拜文公。",
        "dynasty": "宋",
        "collection_info": null
    },
    {
        "uuid": "ad5ee901b5821e46a4d9423cfa0e2c0e",
        "title": "送刘学录之建阳  其二",
        "author": "陈宓",
        "content": "宝剑韬藏久未伸，天生南浦一文人。\n好将玉匣呈岩电，洗出寒光万丈新。",
        "dynasty": "宋",
        "collection_info": null
    },
    {
        "uuid": "ccd498f20e0a6280d9bbb16708fe14a3",
        "title": "送莆田黄宰",
        "author": "陈宓",
        "content": "松竹林中一鉅儒，逢人开口是玑珠。\n三年讼简狱生草，百里刑清鞭用蒲。\n直节正当裨黼扆，高情何事忆枌榆。\n送公归后慵回首，尺素西风恐鴈孤。",
        "dynasty": "宋",
        "collection_info": null
    },
    {
        "uuid": "e75ab86fbbb0ee71a589628b113ff74a",
        "title": "送师道弟守德庆",
        "author": "陈宓",
        "content": "乃父高皇侍从臣，汝今潜邸牧疲民。\n天低日近偏临照，土旷人稀费抚循。\n得暇诗书休释手，先公法律自治身。\n舟来勿寄南方物，只寄平反惬老亲。",
        "dynasty": "宋",
        "collection_info": null
    },
    {
        "uuid": "19a43382160dab39aba40821c3a35b58",
        "title": "三山送真景元",
        "author": "陈宓",
        "content": "盖世功名国子师，青春入觐道方夷。\n荣华素定终须有，事业难期便勇为。\n此日清尊同一笑，明朝丹陛听危词。\n东风总送仙舟去，杨柳江头谩似丝。",
        "dynasty": "宋",
        "collection_info": null
    },
    {
        "uuid": "c48ca79b869da71b9a7b12a3a24232dd",
        "title": "送孙生季蕃归浙水",
        "author": "陈宓",
        "content": "平生行止都无着，恰似孤云自在闲。\n四十余年倦江浙，二千里外择溪山。\n穷愁元不上双鬓，秀句仅能窥一班。\n与子暂分非久别，西风时节赋刀镮。",
        "dynasty": "宋",
        "collection_info": null
    },
    {
        "uuid": "d31638cd2abb4bfba1070534f6eb77cf",
        "title": "送胡仲方西归",
        "author": "陈宓",
        "content": "后进无因见老成，一觇风采快平生。\n南来幸有同寮契，西去宁无惜别情。\n五载官联亲懿德，远夷君长慕清名。\n明时用取真才具，休使诗声祇自鸣。",
        "dynasty": "宋",
        "collection_info": null
    },
    {
        "uuid": "3653bfcff8c8ca0c85afbd8eec5cbafd",
        "title": "送陈国正",
        "author": "陈宓",
        "content": "美誉清名世所推，南州曾作几人师。\n不迟班鬓登台省，却喜青云得路岐。\n节义定高东汉士，文章须復董生时。\n郡芳非久霑霖雨，且看儒宫习少仪。",
        "dynasty": "宋",
        "collection_info": null
    },
    {
        "uuid": "88f0b0629ce9b0d6997790bf1279e6d2",
        "title": "送延平二堂长",
        "author": "陈宓",
        "content": "延平学术号渊源，端的名师四代传。\n连岁朋来多秀士，一朝归去两高贤。\n休言道统追千载，但淑人心直几钱。\n见说新侯真好学，弓旌不日定招延。",
        "dynasty": "宋",
        "collection_info": null
    },
    {
        "uuid": "9faede69fea2a05287b8b895073d9032",
        "title": "送抚州李兄武伯归乡  其一",
        "author": "陈宓",
        "content": "少年文学已精深，更向周程一派寻。\n千里求师宁惮远，殷勤要识圣贤心。",
        "dynasty": "宋",
        "collection_info": null
    },
    {
        "uuid": "a3f3bcdb873c73433bf3f89b4db111bf",
        "title": "送抚州李兄武伯归乡  其二",
        "author": "陈宓",
        "content": "我恨逢师较已迟，羡君早岁独先知。\n归时剩把遗书读，莫道□峰永别离。",
        "dynasty": "宋",
        "collection_info": null
    },
    {
        "uuid": "6d15c03143c3041fb2a567eccb7dceda",
        "title": "临安送郑左藏  其一",
        "author": "陈宓",
        "content": "华髮萧然入帝城，如何直道尚迂迟。\n从来白璧称和氏，安得黄金到不疑。\n归骑正须夸疾速，慈颜想见倍欢怡。\n人生最是团栾乐，况值熏风荔子时。",
        "dynasty": "宋",
        "collection_info": null
    },
    {
        "uuid": "c9091c84774874ae19477c3a2a0d6697",
        "title": "临安送郑左藏  其二",
        "author": "陈宓",
        "content": "还家香稻荐新红，乐岁佳辰定不空。\n绿醑好邀山月饮，紫鳞长与海潮通。\n不妨香火寻高士，祇恐经纶欠此翁。\n我亦欲归归未得，相逢端的是西风。",
        "dynasty": "宋",
        "collection_info": null
    },
    {
        "uuid": "131c8f7e645ffce36f211bc3a25835b7",
        "title": "送赵司直赴常德倅  其一",
        "author": "陈宓",
        "content": "武陵佳处是桃源，谬说伊谁为探原。\n会得桃花流水意，归来休向俗人言。",
        "dynasty": "宋",
        "collection_info": null
    },
    {
        "uuid": "a707cd8394f6d8b680b4d9dea603da78",
        "title": "送赵司直赴常德倅  其二",
        "author": "陈宓",
        "content": "当年好礼一河间，今日躬行倍誉难。\n三百威仪皆曲中，胸中冰雪照人寒。",
        "dynasty": "宋",
        "collection_info": null
    },
    {
        "uuid": "b3e24480775f035cebe7a9e5acfab63d",
        "title": "送王丞",
        "author": "陈宓",
        "content": "二王声价重清漳，久合翱翔画省郎。\n再转哦松人谓屈，一同制锦我师长。\n纤毫不扰民怀德，三载宽征惠及商。\n此去天庭承雨露，书来须及晚秋凉。",
        "dynasty": "宋",
        "collection_info": null
    },
    {
        "uuid": "cdf5a3815f15f30c3cd135a31df79fec",
        "title": "送赵主簿",
        "author": "陈宓",
        "content": "簿领官居小似船，清溪深处隠三年。\n才华警敏恢牛刃，行李萧疎跨鹤仙。\n罗渡分携虽有恨，西湖相见岂无缘。\n殷勤记取临岐语，金玉精神更节宣。",
        "dynasty": "宋",
        "collection_info": null
    },
    {
        "uuid": "79bcc314834accdb055104966e9adf8c",
        "title": "送李倅",
        "author": "陈宓",
        "content": "太末先生道德尊，朅来闽底佐雄藩。\n两年不作如絃急，千里真成挟纩温。\n南亩但闻农击壤，列城那得吏敲门。\n胸中久藴经纶业，盍上星辰侍紫垣。",
        "dynasty": "宋",
        "collection_info": null
    },
    {
        "uuid": "e283e39b128a75a2bc77361a27ab9d20",
        "title": "送胡提干",
        "author": "陈宓",
        "content": "奇琛瓌賮满桐城，中有清冰一段明。\n静室只知心可养，当官底患志难行。\n三年两度承嘉话，百里无因诉别情。\n预想山阴溪畔雪，扁舟访戴定寻盟。",
        "dynasty": "宋",
        "collection_info": null
    },
    {
        "uuid": "8cb4ec7f1bde22bc1891a758e05c1b35",
        "title": "送王推赴调  其一",
        "author": "陈宓",
        "content": "俯视庸流四海空，纵横万卷贮胸中。\n兰台不日看登用，莲幕三年肯奏功。\n松径未荒心已动，雪舟谁办兴先穷。\n帝城春事需春到，讵许□菲褪白红。",
        "dynasty": "宋",
        "collection_info": null
    },
    {
        "uuid": "dfc84bcf4bec1c65b746a0109329f0e1",
        "title": "送王推赴调  其二",
        "author": "陈宓",
        "content": "青春初破未容深，趁得清明到武林。\n官柳野花供醉瞩，版桥山石惬归心。\n长才凛凛恢游刃，善政优优得理琴。\n好去天朝鸣佩玉，海边童叟谩歌吟。",
        "dynasty": "宋",
        "collection_info": null
    },
    {
        "uuid": "cb7bbc7b70aa6cae57327555141950bb",
        "title": "送怀安林知丞之官仍谢佳句  其一",
        "author": "陈宓",
        "content": "艾轩门第多诸父，尚想高斋讲诵时。\n谁道风流今已泯，亲篇三復起予诗。",
        "dynasty": "宋",
        "collection_info": null
    },
    {
        "uuid": "c236b1d96a74947197042833dd65bfc2",
        "title": "送怀安林知丞之官仍谢佳句  其二",
        "author": "陈宓",
        "content": "读书岂但资闻见，穷理方能识重轻。\n孔孟格言如日月，更须师友与详评。",
        "dynasty": "宋",
        "collection_info": null
    },
    {
        "uuid": "c9bc231222def7ecd89146aaa9d08f1b",
        "title": "送怀安林知丞之官仍谢佳句  其三",
        "author": "陈宓",
        "content": "剑津初筮着能名，大府今看佐属城。\n愧我赠行无好语，祇将戒惧与明诚。",
        "dynasty": "宋",
        "collection_info": null
    },
    {
        "uuid": "c334ea4cd68f673e416912283d2fb43c",
        "title": "送林知丞赴石城任  其一",
        "author": "陈宓",
        "content": "往时吾里有师儒，受业穷年邹鲁如。\n今日喜君求益友，萤窗共究圣贤书。",
        "dynasty": "宋",
        "collection_info": null
    },
    {
        "uuid": "3b3efab3743a8ff3a3e2244f3c38dae5",
        "title": "送林知丞赴石城任  其二",
        "author": "陈宓",
        "content": "赣上贫民最可怜，唯凭令佐予安全。\n正人况值为侯牧，抚字催科审后先。",
        "dynasty": "宋",
        "collection_info": null
    },
    {
        "uuid": "16ddbd33f77da672618e1e497cb01d04",
        "title": "送师道弟调选",
        "author": "陈宓",
        "content": "三年试邑似从军，救过何心望策勋。\n但得当时无愧怍，便知后日有芳芬。\n身名莫嘆行将老，学业由来进在勤。\n子到长安谨交友，杜门切勿混莸熏。",
        "dynasty": "宋",
        "collection_info": null
    },
    {
        "uuid": "4d69f28667d9eaaf20f17478207789c8",
        "title": "送榷院侄之官",
        "author": "陈宓",
        "content": "积善门逢八十春，慈兄藴德復温醇。\n旧恩未报干坤大，新渥仍霑雨露匀。\n博洽始能为国计，清忠方不负廷绅。\n我今衰病知何用，访有书来访海滣。",
        "dynasty": "宋",
        "collection_info": null
    },
    {
        "uuid": "66f68740d0087dffb5dbec79ce7140a7",
        "title": "寿外舅龚通判",
        "author": "陈宓",
        "content": "毓秀方壶应半千，先春二日秩初筵。\n澄陂万顷难同量，野鹤高标不计年。\n楚国洁清真有继，石君孝谨更光前。\n久期卓令三公秩，尚借陈蕃别驾贤。\n纷若尽随春卉媚，恬然独与雪筠坚。\n鄙人辱眷尤钦佩，拜寿裁诗佐玉船。",
        "dynasty": "宋",
        "collection_info": null
    },
    {
        "uuid": "2ac6dc5961bb32c89644e2b215c988ee",
        "title": "人日寿外姑方氏",
        "author": "陈宓",
        "content": "九袠华龄开第一，画堂瑞气蔼葱葱。\n綵花宝胜年年好，绿鬓朱颜岁岁同。\n五福谁人如寿考，四时何日不春风。\n门阑应笑龙钟壻，作吏风尘□两翁。",
        "dynasty": "宋",
        "collection_info": null
    },
    {
        "uuid": "d48826d960baa8f80ff1eecafe208046",
        "title": "寿崇清陈侍郎",
        "author": "陈宓",
        "content": "卫武当年解赋诗，若挥椽笔定应疲。\n先生名德都相似，余事才能更过之。\n云岫图书供宴坐，沧浪风月足追随。\n久闲精力天教健，更看三为帝者师。",
        "dynasty": "宋",
        "collection_info": null
    },
    {
        "uuid": "1a0cc561df9e4fed1cf9b0548ae6ffff",
        "title": "寿大兄帅参开国",
        "author": "陈宓",
        "content": "黄陂不挠已称贤，况復胸中别有天。\n最好诞朝嘉节后，更斟寿酒菊花前。\n平生不作南金想，晚岁真成白璧全。\n退食琳宫怀补报，壶山早晚祝尧年。",
        "dynasty": "宋",
        "collection_info": null
    },
    {
        "uuid": "e76d58df5187306a075678e862e71240",
        "title": "寿刘学录",
        "author": "陈宓",
        "content": "寿酒今年胜去年，綵衣膝下月宫仙。\n丈人自有长生诀，子午常朝玉帝前。",
        "dynasty": "宋",
        "collection_info": null
    },
    {
        "uuid": "8ea2ab1a424d146b914857e611fbfded",
        "title": "寿傅忠简",
        "author": "陈宓",
        "content": "一阳初起黄钟宫，红日出海光曈眬。\n天高地下气久雺，万物闭塞如惛懵。\n造化环復极则通，天于此时生我公。\n公之累世载孝忠，受天问气和冲融。\n聚为文章发鸿蒙，一门二季继乃翁。\n平生济民愿力洪，要令飞走毋罝笼。\n出殿大邦眷弥隆，富沙千里无疲癃。\n京口移镇事益丛，流离满目罗羁穷。\n公为不食摩其躬，沟壑百万俱恩蒙。\n刻身节用财自丰，所至露积民力充。\n民方慕公如阜螽，上章力去横飞鸿。\n公以止足厉颓风，其如夏夷望肤功。\n晚作一第方帘栊，头白丹心尚宸枫。\n愿公之寿等华嵩，我宋社稷长尊雄。\n嗟予小子最倥侗，公安取此不言鬷。\n知己之恩大穹窿，当期报效如纤塳。\n吟诗劝侑酒一中，愧我才浅难为工。",
        "dynasty": "宋",
        "collection_info": null
    },
    {
        "uuid": "913771fac562c8d5acbd45f8b47a498e",
        "title": "寿龚国太",
        "author": "陈宓",
        "content": "三朝十国锡封频，八袠华龄岁律新。\n膝下平分千里月，门中浑作一家春。\n已将相业传诸子，更喜闻孙早有人。\n岁挹壶山入壶斝，寿溪衮衮寿杯醇。",
        "dynasty": "宋",
        "collection_info": null
    },
    {
        "uuid": "d4cb8b068685a03b2cc0cc9c948e35f6",
        "title": "挽陈通直",
        "author": "陈宓",
        "content": "一门盛事更谁同，四代班衣八十翁。\n有子可传医国术，在家还着活人功。\n平阳遗爱千年远，有道新碑百丈丰。\n愧我无因陪执绋，祇将双泪寄西风。",
        "dynasty": "宋",
        "collection_info": null
    },
    {
        "uuid": "77055c895a65d0a2cf40875003a88d51",
        "title": "挽王侍郎",
        "author": "陈宓",
        "content": "天台雄秀萃方岩，仙骨童时已不凡。\n才杰少魁金榜第，年高犹带侍臣衔。\n蚤因名节成闲退，晚等熏莸谢谤谗。\n衰老滥称门下客，有怀无復寄书函。",
        "dynasty": "宋",
        "collection_info": null
    },
    {
        "uuid": "6e717fe5b153657fdfbc3b64e49b12c2",
        "title": "挽蔡汀州",
        "author": "陈宓",
        "content": "文价琼琚重，心期玉雪清。\n如何后忠惠，不使累公卿。\n宰县多遗爱，题舆有最声。\n朱幡惊断裂，怅望上杭城。",
        "dynasty": "宋",
        "collection_info": null
    },
    {
        "uuid": "ca115f177f35116c03c219c58a2bb085",
        "title": "挽方处士",
        "author": "陈宓",
        "content": "早岁功名摘颔毛，盛年丘腹壮心豪。\n宁知天上台躔贵，不换山中处士高。\n满架诗书供夜话，一园花柳送春醪。\n年开八袠诚何憾，无奈亲姻自惨骚。",
        "dynasty": "宋",
        "collection_info": null
    },
    {
        "uuid": "bbb56d8c2773ccdd5fd158bde1125214",
        "title": "挽建宁林知丞",
        "author": "陈宓",
        "content": "阙下家声世所宗，九侯珪组迭仍重。\n清风直节千寻耸，洪度澄陂万顷容。\n教子辛勤方折桂，为官清退谩哦松。\n活人未遂平生志，挥涕俄惊四尺封。",
        "dynasty": "宋",
        "collection_info": null
    },
    {
        "uuid": "4930d6912c63228186c93299f10953fd",
        "title": "挽知府陈大着",
        "author": "陈宓",
        "content": "艾轩今有几门人，盛德如公復丧沦。\n蚤岁文名喧米廪，莫年禄秩竟朱轮。\n闾阎方颂循良政，台阁犹传剀切陈。\n拟俟垂车随贺客，如何永别泪沾巾。",
        "dynasty": "宋",
        "collection_info": null
    },
    {
        "uuid": "967557be1b0c7fd98ce6ca39e2190e27",
        "title": "闻海阳侄讣",
        "author": "陈宓",
        "content": "近来不得海阳书，但见诸公论荐渠。\n四十二年成夭阏，慈兄岂是泽无余。",
        "dynasty": "宋",
        "collection_info": null
    },
    {
        "uuid": "b8a78e19e120bfb74d9b6d34474cbe2c",
        "title": "挽傅仲斐生母李氏  其一",
        "author": "陈宓",
        "content": "版舆当日到莆阳，盛事于今语未央。\n教子延师如学校，挥金提路作康庄。",
        "dynasty": "宋",
        "collection_info": null
    },
    {
        "uuid": "879e2b10bc7acd71d5ffec895b63f365",
        "title": "挽傅仲斐生母李氏  其二",
        "author": "陈宓",
        "content": "已登椿柏七旬算，终锡花钗九树妆。\n懿行在人今已矣，西风笳鼓助凄凉。",
        "dynasty": "宋",
        "collection_info": null
    },
    {
        "uuid": "0247fc2f68b087e21b8f7beb18f77e38",
        "title": "挽方漕  其一",
        "author": "陈宓",
        "content": "使轺三度破胡尘，祇为忠谋不为身。\n后辈金缯能不吝，却嗤木强是前人。",
        "dynasty": "宋",
        "collection_info": null
    },
    {
        "uuid": "7de6dfda54b70319ef0b2a7b4c7ae0f6",
        "title": "挽方漕  其二",
        "author": "陈宓",
        "content": "半生与士共饥寒，百万浑将一掷看。\n四十世官持簜节，活人无数奉亲欢。",
        "dynasty": "宋",
        "collection_info": null
    },
    {
        "uuid": "22ce17beb56b1b9ee6b827c7de914c79",
        "title": "挽方漕  其三",
        "author": "陈宓",
        "content": "淮南草木旧知名，胡骑应愁水偃成。\n自是人豪长不死，如何肠断些歌声。",
        "dynasty": "宋",
        "collection_info": null
    },
    {
        "uuid": "bbf46754e5e76e7ac666b06db0fe347e",
        "title": "挽方寺丞",
        "author": "陈宓",
        "content": "璧水声名冠上游，蚤年绛帐向荆州。\n平生梦寐无尘土，壮岁雍容拜冕旒。\n共拟一麟为国瑞，俄惊五马作仙游。\n贞元曾是同朝士，忍见丹旌葬垄丘。",
        "dynasty": "宋",
        "collection_info": null
    },
    {
        "uuid": "6867c419de50cea423a1104211c6734c",
        "title": "挽郑通判",
        "author": "陈宓",
        "content": "厚重公清誉蔼然，人言端似楚公贤。\n为官不取横科势，佐郡何妨二十年。\n徐邈介通常不变，阳城抚字已先传。\n双旌原上行人泣，况是交亲泪迸泉。",
        "dynasty": "宋",
        "collection_info": null
    },
    {
        "uuid": "d2d5272325f4f330cdc14042c001642a",
        "title": "挽高兵部",
        "author": "陈宓",
        "content": "蚤得师儒赏识深，明时硕辅尽知音。\n惠周南海交麾节，疏上中台幞被扆。\n七袠正宜游桂圃，五言何遽些梅林。\n邻乡父老同垂泪，两县甘棠蔽芾阴。",
        "dynasty": "宋",
        "collection_info": null
    },
    {
        "uuid": "d4e6b97ee6e6ecd9928134f9078c68a3",
        "title": "挽外舅",
        "author": "陈宓",
        "content": "孝友生来闾里推，外家双阙蚤知师。\n历官惠爱今龚遂，律己廉隅古伯夷。\n四郡声称如昨日，十年闲退未衰时。\n老成德望嗟难继，笳鼓原头泪满颐。",
        "dynasty": "宋",
        "collection_info": null
    },
    {
        "uuid": "80b996958c7322d86271879409e7be65",
        "title": "挽宋大卿",
        "author": "陈宓",
        "content": "蚤岁收科耀里闾，家传祖训是诗书。\n棠阴尚使民思惠，典计能令国有储。\n九列簉班嗟已晚，十连奏最召方初。\n輀车想过桐乡道，几许鳏嫠泪洒裾。",
        "dynasty": "宋",
        "collection_info": null
    },
    {
        "uuid": "938b73e757761982c60afe1dbe0573dc",
        "title": "挽方佥判",
        "author": "陈宓",
        "content": "草堂种玉在长身，黉舍蜚声四十春。\n佐府经纶堪活国，凌云词赋旧惊人。\n官联仅与冯唐伍，寿考还臻绛老邻。\n弱冠相知今白髮，西门祖送泪沾巾。",
        "dynasty": "宋",
        "collection_info": null
    },
    {
        "uuid": "27239303847296b273fa0052f4d7c2e4",
        "title": "挽杨夫人",
        "author": "陈宓",
        "content": "笄年踰十便孀居，苦教孤儿共瘁劬。\n咸嘆邹公如令子，不知冀缺是贤夫。\n贫能守志人难及，养不酬心世所吁。\n我咏国风长大息，共姜谁谓在今无。",
        "dynasty": "宋",
        "collection_info": null
    },
    {
        "uuid": "2be9266f6ba7f530cb89d98989e660ab",
        "title": "挽方琼州恭人",
        "author": "陈宓",
        "content": "绍兴宣谕一忠臣，为慕名门遂作嫔。\n慈训由来承乃父，清规每解助良人。\n山中急办瞻茔舍，囊裏曾无过□珍。\n丹旐翻飞人嘆息，诸孙祖送尽簪绅。",
        "dynasty": "宋",
        "collection_info": null
    },
    {
        "uuid": "2e2d74c7389a88af66fd35a4d2128313",
        "title": "挽郑大监  其一",
        "author": "陈宓",
        "content": "策足胶庠上，收科弱冠中。\n清文弥盖壤，劲气折王公。\n政术硎锋颖，文章武事雄。\n轻财缘嗜义，已矣古人风。",
        "dynasty": "宋",
        "collection_info": null
    },
    {
        "uuid": "3bd19cebffa041c94f4cd51bb4ecf739",
        "title": "挽郑大监  其二",
        "author": "陈宓",
        "content": "鸮鸷天生异，鹏抟世拟遥。\n轺麾三锡命，省监两登朝。\n报国丹心皦，浮生两鬓凋。\n受恩知几士，雨泣楚魂招。",
        "dynasty": "宋",
        "collection_info": null
    },
    {
        "uuid": "132f1c4f7699f64af9bbe78c46f5920e",
        "title": "挽张夫人",
        "author": "陈宓",
        "content": "籍甚金张世，归欤王谢贤。\n丝萝能几日，松柏早千年。\n谊重不再辱，身轻得自怜。\n平生不朽事，看付杀青传。",
        "dynasty": "宋",
        "collection_info": null
    },
    {
        "uuid": "a59d8287789580fd10121c994789fcee",
        "title": "挽吴县尉孺人黄氏",
        "author": "陈宓",
        "content": "远出无双裔，来嫔第一家。\n儿时忧患集，妇道敬恭加。\n伉俪终身义，凄凉十岁华。\n夫贤仍子幼，闾里可胜嗟。",
        "dynasty": "宋",
        "collection_info": null
    },
    {
        "uuid": "780ccf2a6036c2ef28ebc60c2a6033f0",
        "title": "挽许郎中",
        "author": "陈宓",
        "content": "前辈凋零尽，如何到月湖。\n壮图终未展，正论老尤孤。\n两忝官联旧，常蒙朋友呼。\n忽闻郎宿霣，衰泪倍沾鬓。",
        "dynasty": "宋",
        "collection_info": null
    },
    {
        "uuid": "262c62b5fda59d6da4ac4174a981bf55",
        "title": "挽肯斋储居士",
        "author": "陈宓",
        "content": "长乐与家邻，安舆来往频。\n诗方贻五字，讣祇隔三晨。\n事业传贤嗣，乡闾失善人。\n熏风丹荔熟，追感一沾巾。",
        "dynasty": "宋",
        "collection_info": null
    },
    {
        "uuid": "33ab7b35aae0bd131da617c4b598c990",
        "title": "挽李县丞",
        "author": "陈宓",
        "content": "文脉绍云龛，儒酸味转甘。\n一官人谓晚，三邑政无惭。\n身健归何早，孤贤道饱参。\n渊明生自祭，挥泪听佳谈。",
        "dynasty": "宋",
        "collection_info": null
    },
    {
        "uuid": "68fba0445da2f4208e67014bb22eea9b",
        "title": "挽吴太夫人  其一",
        "author": "陈宓",
        "content": "蚤出勋名裔，中年历险巇。\n事姑追孝妇，教子作儒师。\n狱为平反喜，金缘赈贷施。\n鱼轩归去后，两郡几人悲。",
        "dynasty": "宋",
        "collection_info": null
    },
    {
        "uuid": "7c79b96534d7ba133398d28fbea88410",
        "title": "挽吴太夫人  其二",
        "author": "陈宓",
        "content": "昔在三山日，曾升孟母堂。\n官寮同令子，箴训出幽房。\n盛拟双封国，俄惊一奠觞。\n新阡缘孝感，挥涕望高冈。",
        "dynasty": "宋",
        "collection_info": null
    },
    {
        "uuid": "c381ff81e855925d8dcb603f63f1193b",
        "title": "挽陈外府丞",
        "author": "陈宓",
        "content": "孝友根天性，生平礼法循。\n躬行皆古道，胸次镇阳春。\n南国犹歌袴，中朝谩曳绅。\n最伤清苦节，海内几何人。",
        "dynasty": "宋",
        "collection_info": null
    },
    {
        "uuid": "70f67886cf5a1c4a4fda28d3e97f44a0",
        "title": "挽乡守楼宗簿  其一",
        "author": "陈宓",
        "content": "汉代推循吏，周邦重鲁儒。\n庭中无滞讼，身后有遗书。\n生为忘家窘，形因治郡癯。\n天人同一理，好恶不应殊。",
        "dynasty": "宋",
        "collection_info": null
    },
    {
        "uuid": "5de9b1dcf98d569c0bc30bf17cc0865c",
        "title": "挽乡守楼宗簿  其二",
        "author": "陈宓",
        "content": "公来当赤立，节用以为余。\n垂橐无金帛，穷阎有袴襦。\n杜门蒙枉顾，易箦阻前趋。\n忍见归双旐，伤心岂独莆。",
        "dynasty": "宋",
        "collection_info": null
    },
    {
        "uuid": "9ff2cc6be5750f0c94f3af7a127c349f",
        "title": "挽杨尚书",
        "author": "陈宓",
        "content": "子云新着述，伯起旧家声。\n孝友全天赋，文章与性成。\n平津期究业，疏傅已传名。\n独恨门阑士，无因泣绛旍。",
        "dynasty": "宋",
        "collection_info": null
    },
    {
        "uuid": "bd5673528149debb5fab2ba61c598e3a",
        "title": "挽使相傅忠简  其一",
        "author": "陈宓",
        "content": "中原文献旧，四世炜相传。\n节操生来异，勋名晚更全。\n方哦卫武什，遽止太丘年。\n竟鬰经纶志，苍黔敢扣天。",
        "dynasty": "宋",
        "collection_info": null
    },
    {
        "uuid": "36ba3cde4e737d60ca2e9cc4eebd9821",
        "title": "挽使相傅忠简  其二",
        "author": "陈宓",
        "content": "先世论交旧，于今六十年。\n误蒙摛荐牍，深嘆伏蒲篇。\n迅召辞何数，遗忠秘莫传。\n空余华髮像，雨泣拜貂蝉。",
        "dynasty": "宋",
        "collection_info": null
    },
    {
        "uuid": "ddcbdddbbe30c16640d7fdadf6d22ccf",
        "title": "挽龚知县",
        "author": "陈宓",
        "content": "华族三台烨，名门八桂芳。\n才虽凌贾谊，官不至冯唐。\n晚岁逢奇蹇，平生只直方。\n青春陪笑语，一恸鬓成霜。",
        "dynasty": "宋",
        "collection_info": null
    },
    {
        "uuid": "d5ce5cda44e702557fe48bfce8668d1f",
        "title": "挽黄总干",
        "author": "陈宓",
        "content": "作邑古循吏，于今鲜与俦。\n有生持正直，不变是宽柔。\n食淡亲常喜，官贫俸莫酬。\n尝寮吾有愧，执綍泪交流。",
        "dynasty": "宋",
        "collection_info": null
    },
    {
        "uuid": "b0dc86097db4f15b56f6e5d2e18bf73f",
        "title": "东莱吕氏官箴以觅举求上官保庇书为第一戒今仕者往往十犯八九虽贤不免陷焉为诗以谢兼用奉勉",
        "author": "陈宓",
        "content": "凡厥女子，号为无知。\n十年不字，迟归有时。\n正节必守，淑行惧亏。\n孰谓君子，身不自持。\n不艮其背，顾朵其颐。\n自鬻苟售，宁不忸怩。\n莫答盛意，聊赠鄙词。",
        "dynasty": "宋",
        "collection_info": null
    },
    {
        "uuid": "c9698b4c6e983be0585ff0e6591e0717",
        "title": "赞梅溪王先生像",
        "author": "陈宓",
        "content": "先生之道，得天之全。\n气刚以和，如四时然。\n功在王室，惠留于泉。\n不怒而教，恶遏善迁。\n为政以德，信哉格言。\n先生之逝，四十三年。\n有庙有祠，民奉益虔。\n紫帽可砺，清名不骞。",
        "dynasty": "宋",
        "collection_info": null
    },
    {
        "uuid": "dda771a13c3ee188daee52bbe49217ba",
        "title": "赞文公朱先生像",
        "author": "陈宓",
        "content": "貌温而严，德刚而粹。\n春融秋肃，渊澄岳峙。\n道光二程，识高百氏。\n生遇明时，进难退易。\n天假之间，斯文大备。\n伟哉夫子，教垂万禩。",
        "dynasty": "宋",
        "collection_info": null
    },
    {
        "uuid": "535087c4bdb93211f99e7a4740e639b8",
        "title": "赞勉斋黄先生像",
        "author": "陈宓",
        "content": "貌之癯有颜之乐，气之刚得轲之养。\n以身任道，老而益壮。\n仰止朱门，孰出其上。",
        "dynasty": "宋",
        "collection_info": null
    },
    {
        "uuid": "7435127c1d28d75b03282dd582be18bb",
        "title": "城山松隠岩",
        "author": "陈宓",
        "content": "谷城岩穴似飞来，十里湖光镜面开。\n夜雨松窗僧榻静，秋风柳岸钓船回。\n寻幽便扣生云洞，乘兴还登呼月台。\n每对西湖吟咏处，令人偏忆故山梅。",
        "dynasty": "宋",
        "collection_info": null
    },
    {
        "uuid": "7adff00dc1a68d9113e0e9fa1f7f44f7",
        "title": "诗一首",
        "author": "陈宓",
        "content": "蓝水秋来八九月，芒花山瘴一齐发。\n时人信巫纸多烧，病不求医命自活。",
        "dynasty": "宋",
        "collection_info": null
    },
    {
        "uuid": "fa6f142aaee855e09b1350dbc230fff4",
        "title": "句",
        "author": "陈宓",
        "content": "君自成龙我成道。",
        "dynasty": "宋",
        "collection_info": null
    }
]