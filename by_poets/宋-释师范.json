[
    {
        "title": "偈颂一百四十一首  其一",
        "author": "释师范",
        "content": "前三后三，今日明日。\n达磨不会，九年面壁。",
        "dynasty": "宋",
        "collection_info": null
    },
    {
        "title": "偈颂一百四十一首  其二",
        "author": "释师范",
        "content": "祖师巴鼻，衲僧巴鼻。\n有些巴鼻，全没巴鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其三",
        "author": "释师范",
        "content": "灵山话月，曹溪指月。\n递代相传，证龟成鼈。",
        "dynasty": "宋",
        "collection_info": null
    },
    {
        "title": "偈颂一百四十一首  其四",
        "author": "释师范",
        "content": "一箇是一箇，两个是两箇。\n东土小释迦，西天胡达磨。\n卞璧骊珠成滞货。",
        "dynasty": "宋",
        "collection_info": null
    },
    {
        "title": "偈颂一百四十一首  其五",
        "author": "释师范",
        "content": "今朝又值四月八，天下丛林皆浴佛。\n清凉有令不能行，随例大家厮淈𣸩。",
        "dynasty": "宋",
        "collection_info": null
    },
    {
        "title": "偈颂一百四十一首  其六",
        "author": "释师范",
        "content": "十四十五，贱如泥土。\n十六十七，贵如金璧。\n此意分明说向谁，天上人间惟我知。",
        "dynasty": "宋",
        "collection_info": null
    },
    {
        "title": "偈颂一百四十一首  其七",
        "author": "释师范",
        "content": "来住清凉寺，怱怱一箇月。\n闲时闲有余，忙时忙不彻。\n谁知忙与闲，秤锤浑是铁。\n舜若多神笑点头，骄梵钵提长吐舌。",
        "dynasty": "宋",
        "collection_info": null
    },
    {
        "title": "偈颂一百四十一首  其八",
        "author": "释师范",
        "content": "瞿昙瞬目，迦叶破颜。\n山僧闻得，咬定牙关。",
        "dynasty": "宋",
        "collection_info": null
    },
    {
        "title": "偈颂一百四十一首  其九",
        "author": "释师范",
        "content": "一叶落，天下秋。\n一尘起，大地收。\n新罗打铁火星飞，烧着庐山罗汉院裏王和尚脚指头。\n碛境庙大王忍痛不禁，直得通身汗流。\n起来道恩大难酬，笑倒沩山水牯牛。",
        "dynasty": "宋",
        "collection_info": null
    },
    {
        "title": "偈颂一百四十一首  其一○",
        "author": "释师范",
        "content": "寻常月是中秋月，中秋月是寻常月。\n看来真箇只寻常，道是寻常又还别。\n别别，无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂一百四十一首  其一一",
        "author": "释师范",
        "content": "云从龙，风从虎，圣人作而万物覩。\n雪峰辊三箇木毬，禾山老一味打皷。\n海水扬波，须弥作舞。\n皇天无亲，惟德是辅。",
        "dynasty": "宋",
        "collection_info": null
    },
    {
        "title": "偈颂一百四十一首  其一二",
        "author": "释师范",
        "content": "阳春曲，无弦琴。\n声偃六律，韵排五音。\n月冷兮风清，山高兮水深，举世有谁知此心。",
        "dynasty": "宋",
        "collection_info": null
    },
    {
        "title": "偈颂一百四十一首  其一三",
        "author": "释师范",
        "content": "索寞清凉寺，家风实可怜。\n白云迷谷口，黄叶聚阶前。\n衲破通身冷，柴生满室烟。\n谁知今日事，不异普通年。",
        "dynasty": "宋",
        "collection_info": null
    },
    {
        "title": "偈颂一百四十一首  其一四",
        "author": "释师范",
        "content": "鹤唳于天，鱼跃于渊。\n涵波泳月兮悠悠，乘云驭风兮翩翩。\n时哉时哉，不可得而明焉，令人长忆老南泉。",
        "dynasty": "宋",
        "collection_info": null
    },
    {
        "title": "偈颂一百四十一首  其一五",
        "author": "释师范",
        "content": "客从远方来，遗我径寸璧。\n中有四箇字，不必重拈出。",
        "dynasty": "宋",
        "collection_info": null
    },
    {
        "title": "偈颂一百四十一首  其一六",
        "author": "释师范",
        "content": "一不得收，二不得放。\n是则迦叶擎拳，非则阿难合掌，志公不是闲和尚。",
        "dynasty": "宋",
        "collection_info": null
    },
    {
        "title": "偈颂一百四十一首  其一七",
        "author": "释师范",
        "content": "老胡半夜见明星，瞎却平生两眼睛。\n直至如今无摸索，一回举着一伤情。",
        "dynasty": "宋",
        "collection_info": null
    },
    {
        "title": "偈颂一百四十一首  其一八",
        "author": "释师范",
        "content": "春日迟迟，春风浩浩。\n灵利衲僧，点即不到。\n唯有东村王大翁，放牛吃我溪边草。",
        "dynasty": "宋",
        "collection_info": null
    },
    {
        "title": "偈颂一百四十一首  其一九",
        "author": "释师范",
        "content": "和麸粜麫，夹糠炊米。\n半夜三更，瞒神謼鬼。\n冷地有人觑见，直得左手掩鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其二○",
        "author": "释师范",
        "content": "糓熟豆熟，粥足饭足。\n仰面看天，两手扪腹。",
        "dynasty": "宋",
        "collection_info": null
    },
    {
        "title": "偈颂一百四十一首  其二一",
        "author": "释师范",
        "content": "衲僧用处，了无定度。\n握土成金，握金成土。",
        "dynasty": "宋",
        "collection_info": null
    },
    {
        "title": "偈颂一百四十一首  其二二",
        "author": "释师范",
        "content": "八月十五，月圆当户。\n夜半正明，天晓不露。\n取箇眼兮耳必聋，舍箇耳兮目必瞽。\n君不见老长沙弄爪牙，一踏踏倒小释迦。\n将谓是箇老大虫，元来却是一隻虎。",
        "dynasty": "宋",
        "collection_info": null
    },
    {
        "title": "偈颂一百四十一首  其二三",
        "author": "释师范",
        "content": "一冬二冬，你侬我侬。\n暗中偷笑，当面脱空。\n虽是寻常茶饭，谁知米裏有虫。\n岂不见南泉道夜来好风，吹折门前一枝松。",
        "dynasty": "宋",
        "collection_info": null
    },
    {
        "title": "偈颂一百四十一首  其二四",
        "author": "释师范",
        "content": "一饱忘百饥，人人尽展眉。\n太平无事日，唱箇啰啰哩。",
        "dynasty": "宋",
        "collection_info": null
    },
    {
        "title": "偈颂一百四十一首  其二五",
        "author": "释师范",
        "content": "过去已过去，未来亦未来。\n即今名现在，现在安在哉。",
        "dynasty": "宋",
        "collection_info": null
    },
    {
        "title": "偈颂一百四十一首  其二六",
        "author": "释师范",
        "content": "年年是好年，日日是好日。\n好事大家知，今朝正月一。",
        "dynasty": "宋",
        "collection_info": null
    },
    {
        "title": "偈颂一百四十一首  其二七",
        "author": "释师范",
        "content": "人看人，火照火。\n无杂坏，忘彼我。",
        "dynasty": "宋",
        "collection_info": null
    },
    {
        "title": "偈颂一百四十一首  其二八",
        "author": "释师范",
        "content": "一拽石，二搬土。\n三分甜，七分苦。\n粪箕拈起两肩担，扬下镢头无觅处。",
        "dynasty": "宋",
        "collection_info": null
    },
    {
        "title": "偈颂一百四十一首  其二九",
        "author": "释师范",
        "content": "安居结制，现前三昧。\n普化摇铃，老卢踏碓。",
        "dynasty": "宋",
        "collection_info": null
    },
    {
        "title": "偈颂一百四十一首  其三○",
        "author": "释师范",
        "content": "这两箇老冻侬，顽处似牛皮，烂处如坏絮。\n虽然各有机关，争奈浑无展处。\n只么低头懡㦬归，不知忘却来时路。",
        "dynasty": "宋",
        "collection_info": null
    },
    {
        "title": "偈颂一百四十一首  其三一",
        "author": "释师范",
        "content": "一止一切止，一动一切动。\n入荒田不拣，信手拈来用。\n昨日有人从西川来，却得江东信。\n说道赵州亲见老南泉，镇州萝卜三斤重。",
        "dynasty": "宋",
        "collection_info": null
    },
    {
        "title": "偈颂一百四十一首  其三二",
        "author": "释师范",
        "content": "摩腾入汉，平地风波。\n达磨西来，重增殃祸。",
        "dynasty": "宋",
        "collection_info": null
    },
    {
        "title": "偈颂一百四十一首  其三三",
        "author": "释师范",
        "content": "作者相逢，你西我东。\n水归沧海，月上孤峰。\n放出城中老鼠，咬杀村裏大虫。\n因甚如此，闽蜀同风。",
        "dynasty": "宋",
        "collection_info": null
    },
    {
        "title": "偈颂一百四十一首  其三四",
        "author": "释师范",
        "content": "鼻绳拽脱上梅溪，横卧千峰适所宜。\n岂谓业缘逃不得，依前拽耙与牵犁。",
        "dynasty": "宋",
        "collection_info": null
    },
    {
        "title": "偈颂一百四十一首  其三五",
        "author": "释师范",
        "content": "上元正月半，无油不点灯。\n谁人知此意，有月上危层。",
        "dynasty": "宋",
        "collection_info": null
    },
    {
        "title": "偈颂一百四十一首  其三六",
        "author": "释师范",
        "content": "去年梅，今岁柳。\n颜色馨香，依旧依旧。",
        "dynasty": "宋",
        "collection_info": null
    },
    {
        "title": "偈颂一百四十一首  其三七",
        "author": "释师范",
        "content": "住亦无可说，去亦无可说。\n窦八布衫穿，金刚嚼生铁。",
        "dynasty": "宋",
        "collection_info": null
    },
    {
        "title": "偈颂一百四十一首  其三八",
        "author": "释师范",
        "content": "三门佛殿，一见便见。\n踢倒浄瓶，撼动门扇。",
        "dynasty": "宋",
        "collection_info": null
    },
    {
        "title": "偈颂一百四十一首  其三九",
        "author": "释师范",
        "content": "你不识我，我不识你。\n狭路相逢，脑门着地。\n仁者见之谓之仁，智者见之谓之智。",
        "dynasty": "宋",
        "collection_info": null
    },
    {
        "title": "偈颂一百四十一首  其四○",
        "author": "释师范",
        "content": "夜暗昼明，天平地平。\n三日一雨，五日一晴。\n达磨大师不安本分，被人打落当门板齿，庐山归宗和尚无端拭坏一双眼睛。",
        "dynasty": "宋",
        "collection_info": null
    },
    {
        "title": "偈颂一百四十一首  其四一",
        "author": "释师范",
        "content": "十字街头道得一句，三家村裏使不着。\n三家村裏道得一句，十字街头使不着。",
        "dynasty": "宋",
        "collection_info": null
    },
    {
        "title": "偈颂一百四十一首  其四二",
        "author": "释师范",
        "content": "正觉山前，双林树下。\n弄假像真，弄真像假。\n临风哮吼戴嵩牛，顾影嘶鸣韩干马。",
        "dynasty": "宋",
        "collection_info": null
    },
    {
        "title": "偈颂一百四十一首  其四三",
        "author": "释师范",
        "content": "今朝七月一，明朝七月二。\n一日是一日，几箇知惭愧。",
        "dynasty": "宋",
        "collection_info": null
    },
    {
        "title": "偈颂一百四十一首  其四四",
        "author": "释师范",
        "content": "重阳九月九，箇箇尽知有。\n吃了茱萸茶，多是眉头皱。\n唯有陶靖节独欢颜，解道采菊东篱下，悠然见南山。",
        "dynasty": "宋",
        "collection_info": null
    },
    {
        "title": "偈颂一百四十一首  其四五",
        "author": "释师范",
        "content": "信息既通，奉君尽忠。\n风从虎兮云从龙。",
        "dynasty": "宋",
        "collection_info": null
    },
    {
        "title": "偈颂一百四十一首  其四六",
        "author": "释师范",
        "content": "迦叶擎拳，阿难合掌。\n黄面瞿昙，全无伎俩。\n新乳峰一时见了，却烧沉香供养。\n从教人道是罚是赏。",
        "dynasty": "宋",
        "collection_info": null
    },
    {
        "title": "偈颂一百四十一首  其四七",
        "author": "释师范",
        "content": "方交正月一，又过了五日。\n世事冗如麻，光阴劈箭急。",
        "dynasty": "宋",
        "collection_info": null
    },
    {
        "title": "偈颂一百四十一首  其四八",
        "author": "释师范",
        "content": "东边有知事，西边有头首。\n山僧赢得倚栏干，尽日仰头看云走。",
        "dynasty": "宋",
        "collection_info": null
    },
    {
        "title": "偈颂一百四十一首  其四九",
        "author": "释师范",
        "content": "春日晴，黄鶑鸣。\n山花似锦，汀草如茵。\n堪悲堪笑，公塘寨裏王节级到处巡捕，自己不知不觉，打失一双眼睛。",
        "dynasty": "宋",
        "collection_info": null
    },
    {
        "title": "偈颂一百四十一首  其五○",
        "author": "释师范",
        "content": "这老秃，无面目。\n不具些子慈悲，却有十分恶毒。\n喜亦不可近，怒尤不可触。\n我昔被渠禁害，逼得顽蛇生足。\n以至今日烧一炷香谩礼三拜，要且笑不成笑哭不成哭。\n此冤此恨若为伸，唵部临唵齿临。",
        "dynasty": "宋",
        "collection_info": null
    },
    {
        "title": "偈颂一百四十一首  其五一",
        "author": "释师范",
        "content": "佛法也不会，世法也不会。\n一夏九十日，瞎馿随大队。",
        "dynasty": "宋",
        "collection_info": null
    },
    {
        "title": "偈颂一百四十一首  其五二",
        "author": "释师范",
        "content": "二由一有，一亦莫守。\n新罗日午打三更，回首面南看北斗。\n堪悲堪笑，黄面禅和到处行脚，只管将鼻孔东边嗅西边嗅。\n自己鼻尖上有一点粪，十箇五双因甚不觉臭。",
        "dynasty": "宋",
        "collection_info": null
    },
    {
        "title": "偈颂一百四十一首  其五三",
        "author": "释师范",
        "content": "曲中直，直中曲。\n有增减，无数目。\n等闲放在暗窗前，冷地令人看不足。",
        "dynasty": "宋",
        "collection_info": null
    },
    {
        "title": "偈颂一百四十一首  其五四",
        "author": "释师范",
        "content": "本色行脚人，须具行脚眼。\n千箇与万箇，多是空檐版。",
        "dynasty": "宋",
        "collection_info": null
    },
    {
        "title": "偈颂一百四十一首  其五五",
        "author": "释师范",
        "content": "秋江清浅时，白露和烟岛。\n搘筇寂寞中，望断无人到。",
        "dynasty": "宋",
        "collection_info": null
    },
    {
        "title": "偈颂一百四十一首  其五六",
        "author": "释师范",
        "content": "上下三指，彼此七马。\n似有似无，半真半假。\n乳峰被人问着，五年分疎不下。\n阿呵呵，笑倒东村王大姊。",
        "dynasty": "宋",
        "collection_info": null
    },
    {
        "title": "偈颂一百四十一首  其五七",
        "author": "释师范",
        "content": "语是谤，寂是诳。\n拟即乖，动即丧。\n明眼人，难近傍。\n绝尘情，忘伎俩。\n江西马大师，南岳让和尚。",
        "dynasty": "宋",
        "collection_info": null
    },
    {
        "title": "偈颂一百四十一首  其五八",
        "author": "释师范",
        "content": "一冬二冬，叉手当胸。\n珠钻九曲，直在其中。",
        "dynasty": "宋",
        "collection_info": null
    },
    {
        "title": "偈颂一百四十一首  其五九",
        "author": "释师范",
        "content": "上元正月半，灯火连霄汉。\n千人与万人，聚头相共看。",
        "dynasty": "宋",
        "collection_info": null
    },
    {
        "title": "偈颂一百四十一首  其六○",
        "author": "释师范",
        "content": "作家相见，有底凭据。\n迥无人处，聚头共语。\n寂子无端撼茶树。",
        "dynasty": "宋",
        "collection_info": null
    },
    {
        "title": "偈颂一百四十一首  其六一",
        "author": "释师范",
        "content": "眼底年来胡种灭，丛林喜见太平时。\n太平消息谁相委，只许张公李老知。",
        "dynasty": "宋",
        "collection_info": null
    },
    {
        "title": "偈颂一百四十一首  其六二",
        "author": "释师范",
        "content": "万木惊霜风，千林着秋色。\n堪笑寒山子，到处觅不得。",
        "dynasty": "宋",
        "collection_info": null
    },
    {
        "title": "偈颂一百四十一首  其六三",
        "author": "释师范",
        "content": "乳峰今日开炉，不会挑灰拨火。\n大家衲被幪头，只么团圞打座。\n不求诸圣，不重己灵。\n从他门外区区，世路扰扰红尘。\n夏了秋，秋了冬，冬了春，思量也是慕西秦。",
        "dynasty": "宋",
        "collection_info": null
    },
    {
        "title": "偈颂一百四十一首  其六四",
        "author": "释师范",
        "content": "声前一句，不封不树。\n坐断舌头，如何通吐。\n昨日有人从天台来，却往径山去。",
        "dynasty": "宋",
        "collection_info": null
    },
    {
        "title": "偈颂一百四十一首  其六五",
        "author": "释师范",
        "content": "临济为睦州所误，雪峰遭岩头毒手。\n没齿衔冤，万世不朽。",
        "dynasty": "宋",
        "collection_info": null
    },
    {
        "title": "偈颂一百四十一首  其六六",
        "author": "释师范",
        "content": "前面是悬崖万仞，后面是荆棘丛林。\n两边烈焰火聚，于中如何转身。\n赵州老汉在青州，作一领布衫重七斤。",
        "dynasty": "宋",
        "collection_info": null
    },
    {
        "title": "偈颂一百四十一首  其六七",
        "author": "释师范",
        "content": "今朝正月一，只是寻常日。\n就中殊异处，徧界铺银色。",
        "dynasty": "宋",
        "collection_info": null
    },
    {
        "title": "偈颂一百四十一首  其六八",
        "author": "释师范",
        "content": "王道平平，其寿绵绵。\n渔歌樵唱，共乐尧年。\n无为焉，无私焉，干坤一统旧山川。",
        "dynasty": "宋",
        "collection_info": null
    },
    {
        "title": "偈颂一百四十一首  其六九",
        "author": "释师范",
        "content": "万别千差处，事同一家。\n事同一家时，万别千差。\n太白山前水磨日夜轮转不歇，乳峰寺裏参退吃茶。",
        "dynasty": "宋",
        "collection_info": null
    },
    {
        "title": "偈颂一百四十一首  其七○",
        "author": "释师范",
        "content": "纵无所畏，说大脱空。\n虽有希求，辨最上供。",
        "dynasty": "宋",
        "collection_info": null
    },
    {
        "title": "偈颂一百四十一首  其七一",
        "author": "释师范",
        "content": "智度菩萨母，容受一切法。\n然于一切法，而离分别相。\n分别既离，诸法如如。\n蜀江万派朝沧海，闽岭千寻插太虚。",
        "dynasty": "宋",
        "collection_info": null
    },
    {
        "title": "偈颂一百四十一首  其七二",
        "author": "释师范",
        "content": "击皷升堂，大众云集。\n佛法有底商量，今日热如昨日。",
        "dynasty": "宋",
        "collection_info": null
    },
    {
        "title": "偈颂一百四十一首  其七三",
        "author": "释师范",
        "content": "克期取证，繫缚盲馿。\n休夏自陈，且莫鬼语。",
        "dynasty": "宋",
        "collection_info": null
    },
    {
        "title": "偈颂一百四十一首  其七四",
        "author": "释师范",
        "content": "秋高增爽气，夜寒添夹被。\n草虫吟壁根，黄叶飘庭际。\n直得山僧展转返侧，喜而不寐。\n阿呵呵，伸脚元在缩脚裏。",
        "dynasty": "宋",
        "collection_info": null
    },
    {
        "title": "偈颂一百四十一首  其七五",
        "author": "释师范",
        "content": "面面相看，眼眼厮觑。\n衣外别传，有甚凭据。\n倒却门前剎竿着，凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百四十一首  其七六",
        "author": "释师范",
        "content": "火焰为三世诸佛说法，三世诸佛立地听。\n听在说处，说在听处。\n听说两忘，如何剖露。\n经入藏，禅归海。\n唯是马簸箕，拈弄有余态。\n每遇中秋玩月时，寻思直是令人爱。",
        "dynasty": "宋",
        "collection_info": null
    },
    {
        "title": "偈颂一百四十一首  其七七",
        "author": "释师范",
        "content": "大惠老汉无端，随后说难说易。\n拈得口兮失却鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其七八",
        "author": "释师范",
        "content": "坦坦平如镜，弯弯曲似鈎。\n无人收拾得，扬在粪堆头。",
        "dynasty": "宋",
        "collection_info": null
    },
    {
        "title": "偈颂一百四十一首  其七九",
        "author": "释师范",
        "content": "无味乃真味，真味真无味。\n若知真味者，更不说真味。\n曾闻一饱忘百饥，今日山僧身便走。",
        "dynasty": "宋",
        "collection_info": null
    },
    {
        "title": "偈颂一百四十一首  其八○",
        "author": "释师范",
        "content": "云门一曲，从来无谱。\n韵出五音，调高千古。\n就中妙旨许谁知，几拟黄金铸子期。",
        "dynasty": "宋",
        "collection_info": null
    },
    {
        "title": "偈颂一百四十一首  其八一",
        "author": "释师范",
        "content": "我有一语，非甜非苦。\n既遇知音，如何通吐。\n夜来点得柳土獐，如今变成尾火虎。",
        "dynasty": "宋",
        "collection_info": null
    },
    {
        "title": "偈颂一百四十一首  其八二",
        "author": "释师范",
        "content": "灵山山上葛藤树，引蔓牵枝徧界生。\n惭愧波旬推倒后，东西有路与人行。",
        "dynasty": "宋",
        "collection_info": null
    },
    {
        "title": "偈颂一百四十一首  其八三",
        "author": "释师范",
        "content": "貍奴白牯，相共证明，大难大难。\n碧眼黄头，亦须莽卤。\n黄连甜，甘草苦，发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百四十一首  其八四",
        "author": "释师范",
        "content": "从这裏流出，滔滔无尽日。\n巨浪涌千寻，谁知无一滴。",
        "dynasty": "宋",
        "collection_info": null
    },
    {
        "title": "偈颂一百四十一首  其八五",
        "author": "释师范",
        "content": "韶光烂熳时，百卉皆妍秀。\n处处有春风，村村自花柳。\n灵云眼裏添钉，玄沙袖中出手。\n除非自解倒骑馿，一生不着随人后。",
        "dynasty": "宋",
        "collection_info": null
    },
    {
        "title": "偈颂一百四十一首  其八六",
        "author": "释师范",
        "content": "太白峰前收阵脚，鑑湖归唱村田乐。\n无端调转入新丰，谁知错处非常错。\n直得洞水逆流，乳峰倒卓。\n石女攒眉，木人泪落。\n此曲如今谁共闻，越山无际天无垠。",
        "dynasty": "宋",
        "collection_info": null
    },
    {
        "title": "偈颂一百四十一首  其八七",
        "author": "释师范",
        "content": "三日前，五日后，药若不瞑眩，厥疾弗瘳，折脚云门见睦州。",
        "dynasty": "宋",
        "collection_info": null
    },
    {
        "title": "偈颂一百四十一首  其八八",
        "author": "释师范",
        "content": "今朝九月九，谈禅不开口。\n若是陶渊明，攒眉便回首。\n篱边黄菊正芬披，一枝两枝三枝四五六七枝。",
        "dynasty": "宋",
        "collection_info": null
    },
    {
        "title": "偈颂一百四十一首  其八九",
        "author": "释师范",
        "content": "一句子，墨漆黑。\n无欛柄，有准则。\n碓捣东南，磨推西北。",
        "dynasty": "宋",
        "collection_info": null
    },
    {
        "title": "偈颂一百四十一首  其九○",
        "author": "释师范",
        "content": "清寥寥，白滴滴。\n匙挑不上，针札不入。\n是则是，须知花发不干春，切忌寒灰煨杀人。",
        "dynasty": "宋",
        "collection_info": null
    },
    {
        "title": "偈颂一百四十一首  其九一",
        "author": "释师范",
        "content": "千讨万讨讨不见，都不要讨却成现。\n十字街头逢阿爷，眉毛盖眼胡鬚面。",
        "dynasty": "宋",
        "collection_info": null
    },
    {
        "title": "偈颂一百四十一首  其九二",
        "author": "释师范",
        "content": "天上星，地下木。\n见便见，休□速。\n老瞿昙，空捏目。\n三七日，心返復。\n从此拏空便脱空，天上人间徧流毒。\n带累儿孙直至今，医得耳聋成瞎秃。\n鄮峰虽与同路行，却不与他同处宿。",
        "dynasty": "宋",
        "collection_info": null
    },
    {
        "title": "偈颂一百四十一首  其九三",
        "author": "释师范",
        "content": "拟即差，动即隔。\n忘伎俩，绝声色。\n两手揶揄懡㦬休，东村有箇王大伯。",
        "dynasty": "宋",
        "collection_info": null
    },
    {
        "title": "偈颂一百四十一首  其九四",
        "author": "释师范",
        "content": "凤凰台畔，玉几峰前。\n筑着磕着，夙世生冤。",
        "dynasty": "宋",
        "collection_info": null
    },
    {
        "title": "偈颂一百四十一首  其九五",
        "author": "释师范",
        "content": "有一物，黑似漆，亘古今，无人识。\n却被秋虫知，唧唧空嘆息。\n而今拈出普请看，分文不直。",
        "dynasty": "宋",
        "collection_info": null
    },
    {
        "title": "偈颂一百四十一首  其九六",
        "author": "释师范",
        "content": "人皆竞赏中秋，惟有山僧不管。\n大都天上月圆，只是寻常月半。",
        "dynasty": "宋",
        "collection_info": null
    },
    {
        "title": "偈颂一百四十一首  其九七",
        "author": "释师范",
        "content": "行不动尘，语不动唇。\n现成行货，黄金白银。\n君不见洞山老，问佛直答麻三斤。",
        "dynasty": "宋",
        "collection_info": null
    },
    {
        "title": "偈颂一百四十一首  其九八",
        "author": "释师范",
        "content": "轻如鸿毛轻，重若丘山重。\n安排不得处，信手拈来用。\n虽是死蛇，却要活弄。",
        "dynasty": "宋",
        "collection_info": null
    },
    {
        "title": "偈颂一百四十一首  其九九",
        "author": "释师范",
        "content": "衲僧门下，无可不可。\n热则到处乘凉，寒则围炉向火。\n饥则餐，困则卧。\n执法修行，如牛拽磨。",
        "dynasty": "宋",
        "collection_info": null
    },
    {
        "title": "偈颂一百四十一首  其一○○",
        "author": "释师范",
        "content": "二月春光明媚，是处花酣柳醉。\n五湖四海禅流，切忌开眼瞌睡。",
        "dynasty": "宋",
        "collection_info": null
    },
    {
        "title": "偈颂一百四十一首  其一○一",
        "author": "释师范",
        "content": "来无所从，南高峰，北高峰。\n去无所至，东涧水，西涧水。\n幻泡忽灭，证得乌龟成白鳖。\n清风未已，须信高原元不死。",
        "dynasty": "宋",
        "collection_info": null
    },
    {
        "title": "偈颂一百四十一首  其一○二",
        "author": "释师范",
        "content": "名不得，状不得，復是何物。\n见得到，用得亲，不由别人。\n有时恁么，有时不恁么，无毛鹞子贴天飞，带角大虫当路卧。",
        "dynasty": "宋",
        "collection_info": null
    },
    {
        "title": "偈颂一百四十一首  其一○三",
        "author": "释师范",
        "content": "当明有暗，当暗有明。\n口说如哑，眼见如盲。\n门外一条通驿路，朝朝暮暮有人行。",
        "dynasty": "宋",
        "collection_info": null
    },
    {
        "title": "偈颂一百四十一首  其一○四",
        "author": "释师范",
        "content": "炎炎六月，飘风洒雪。\n百丈耳聋，黄蘗吐舌。\n海阔山高谁与论，一回饮水一回噎。",
        "dynasty": "宋",
        "collection_info": null
    },
    {
        "title": "偈颂一百四十一首  其一○五",
        "author": "释师范",
        "content": "瞿昙你自瞿昙，达磨从他达磨。\n佛法有底商量，各自归堂向火。",
        "dynasty": "宋",
        "collection_info": null
    },
    {
        "title": "偈颂一百四十一首  其一○六",
        "author": "释师范",
        "content": "半真半假千家货，非实非虚百宝囊。\n尽底打开都见了，有谁合火共分赃。",
        "dynasty": "宋",
        "collection_info": null
    },
    {
        "title": "偈颂一百四十一首  其一○七",
        "author": "释师范",
        "content": "二由一有，一亦莫守。\n一心不生，万法无咎。",
        "dynasty": "宋",
        "collection_info": null
    },
    {
        "title": "偈颂一百四十一首  其一○八",
        "author": "释师范",
        "content": "现前三昧，了无向背。\n雪压楼台，风号松桧。",
        "dynasty": "宋",
        "collection_info": null
    },
    {
        "title": "偈颂一百四十一首  其一○九",
        "author": "释师范",
        "content": "内空外空内外空，四大五藴不可得，山河大地不可得。\n不可得亦不可得，舜若多神面皮黑。",
        "dynasty": "宋",
        "collection_info": null
    },
    {
        "title": "偈颂一百四十一首  其一一○",
        "author": "释师范",
        "content": "拄杖子，难摸索。\n有时喜，有时恶。\n搅动沧溟，衝开碧落，何如普化摇铃铎。",
        "dynasty": "宋",
        "collection_info": null
    },
    {
        "title": "偈颂一百四十一首  其一一一",
        "author": "释师范",
        "content": "形名未兆，文彩全彰。\n短者自短，长者自长。\n黄面瞿昙徒自说黄道黑，胡鬚达磨何须历魏游梁。\n长忆江南二三月，鹧鸪啼处百花香。",
        "dynasty": "宋",
        "collection_info": null
    },
    {
        "title": "偈颂一百四十一首  其一一二",
        "author": "释师范",
        "content": "三月春将老，万木献青杪。\n微雨湿残红，泉声杂幽鸟。\n堪悲堪笑，寒山子，归不得，忘却来时道。",
        "dynasty": "宋",
        "collection_info": null
    },
    {
        "title": "偈颂一百四十一首  其一一三",
        "author": "释师范",
        "content": "荷叶团团团似镜，菱角尖尖尖似锥。\n风吹柳絮毛毬走，雨打梨花蛱蝶飞。",
        "dynasty": "宋",
        "collection_info": null
    },
    {
        "title": "偈颂一百四十一首  其一一四",
        "author": "释师范",
        "content": "万籁声沉沉，虚堂夜寂寂。\n不见寒山子，未免空相忆。\n休相忆，元来在这裏。",
        "dynasty": "宋",
        "collection_info": null
    },
    {
        "title": "偈颂一百四十一首  其一一五",
        "author": "释师范",
        "content": "今朝八月二十五，记得洞山离查渡。\n韶石山头打不回，追至如今无本据。\n问佛便答麻三斤，何似庭前柏树子。\n苍鹰搦卧兔，猫儿捉老鼠。",
        "dynasty": "宋",
        "collection_info": null
    },
    {
        "title": "偈颂一百四十一首  其一一六",
        "author": "释师范",
        "content": "万籁风悽悽，千林露滴滴。\n塞鴈起平沙，夜虫吟破壁。\n举一不得，举二放过一着，更听拄杖子露箇消息。",
        "dynasty": "宋",
        "collection_info": null
    },
    {
        "title": "偈颂一百四十一首  其一一七",
        "author": "释师范",
        "content": "无道可学，无禅可参。\n黄头碧眼，徒话指南。\n雾敛云收天宇宽，门前幸有千朵青山万朵青山，徘徊赢得倚栏干。",
        "dynasty": "宋",
        "collection_info": null
    },
    {
        "title": "偈颂一百四十一首  其一一八",
        "author": "释师范",
        "content": "横说竖说何曾动着舌头，逆行顺行总是家常茶饭。\n有准绳，无畔岸，吾道一以贯。",
        "dynasty": "宋",
        "collection_info": null
    },
    {
        "title": "偈颂一百四十一首  其一一九",
        "author": "释师范",
        "content": "一阳生，万彙生。\n正当生，作么生。\n羣阴消殄，吾道大亨。",
        "dynasty": "宋",
        "collection_info": null
    },
    {
        "title": "偈颂一百四十一首  其一二○",
        "author": "释师范",
        "content": "一年十二月，此月乃当尽。\n一月三十日，此日方起头。\n此日即是寻常日，那裏是起头处。\n此月即是寻常月，那裏是尽头处。",
        "dynasty": "宋",
        "collection_info": null
    },
    {
        "title": "偈颂一百四十一首  其一二一",
        "author": "释师范",
        "content": "声前句，量外机。\n明历历，峭巍巍。\n举者既少，见者亦稀。\n抖擞多年穿破衲，褴毵一半逐云飞。",
        "dynasty": "宋",
        "collection_info": null
    },
    {
        "title": "偈颂一百四十一首  其一二二",
        "author": "释师范",
        "content": "春风浩浩，春雨绵绵。\n花凝晓露，柳带寒烟。\n造化无作而作，万法不然而然。\n达磨九年空面壁，善财走得脚皮穿。",
        "dynasty": "宋",
        "collection_info": null
    },
    {
        "title": "偈颂一百四十一首  其一二三",
        "author": "释师范",
        "content": "浅闻深悟，深闻不悟。\n迷逢达磨，赵婆呷醋。",
        "dynasty": "宋",
        "collection_info": null
    },
    {
        "title": "偈颂一百四十一首  其一二四",
        "author": "释师范",
        "content": "木中有火，钻之始明。\n矿中有金，炼之始精。\n诸人分上各各有无价之宝，如何甘自溺于阴入之坑。",
        "dynasty": "宋",
        "collection_info": null
    },
    {
        "title": "偈颂一百四十一首  其一二五",
        "author": "释师范",
        "content": "一夏逡巡已过半，往往精勤成懒慢。\n幸然底事十分现成，因甚到夜打迭不办。\n君不见赵州末上见南泉，何似雪峰参老观。",
        "dynasty": "宋",
        "collection_info": null
    },
    {
        "title": "偈颂一百四十一首  其一二六",
        "author": "释师范",
        "content": "阿剌剌，横该抹。\n天何高，地何阔。\n碧眼与黄头，徒自闹聒聒。\n育王恁么道，也是将盐止渴。",
        "dynasty": "宋",
        "collection_info": null
    },
    {
        "title": "偈颂一百四十一首  其一二七",
        "author": "释师范",
        "content": "一处通，处处通，手头活落，脚下玲珑。\n常记南泉提起处，刈禾鎌子快如风。",
        "dynasty": "宋",
        "collection_info": null
    },
    {
        "title": "偈颂一百四十一首  其一二八",
        "author": "释师范",
        "content": "仰面看天，低头觑地。\n明眼衲僧，讨甚巴鼻。\n岂不见山前明觉寺裏有箇陈阇黎，解道苏噜苏噜悉唎悉唎。",
        "dynasty": "宋",
        "collection_info": null
    },
    {
        "title": "偈颂一百四十一首  其一二九",
        "author": "释师范",
        "content": "前月只此月，后月亦此月。\n何得尘世人，竞赏中秋节。",
        "dynasty": "宋",
        "collection_info": null
    },
    {
        "title": "偈颂一百四十一首  其一三○",
        "author": "释师范",
        "content": "九日当佳节，黄花处处新。\n相逢多醉客，少见独醒人。\n打草只要蛇惊。",
        "dynasty": "宋",
        "collection_info": null
    },
    {
        "title": "偈颂一百四十一首  其一三一",
        "author": "释师范",
        "content": "七佛已前，无消息处有消息，那箇不知。\n七佛已后，有消息处无消息，是人不会。\n知不知，会不会，璞玉浑金，泥团土块。",
        "dynasty": "宋",
        "collection_info": null
    },
    {
        "title": "偈颂一百四十一首  其一三二",
        "author": "释师范",
        "content": "一年十二月，只余此一月。\n此月极尽处，又见明年月。\n循环既无端，何劳强分别。",
        "dynasty": "宋",
        "collection_info": null
    },
    {
        "title": "偈颂一百四十一首  其一三三",
        "author": "释师范",
        "content": "锦包特石，铁裹泥团。\n现成活计，格外乡谈。\n明眼衲僧会不得，月移梅影上栏干。",
        "dynasty": "宋",
        "collection_info": null
    },
    {
        "title": "偈颂一百四十一首  其一三四",
        "author": "释师范",
        "content": "二月十五，瞿昙灭度。\n诸天悲泣，羣魔鼓舞。",
        "dynasty": "宋",
        "collection_info": null
    },
    {
        "title": "偈颂一百四十一首  其一三五",
        "author": "释师范",
        "content": "春色依依，花木芳菲。\n满眼满耳，绝毫绝釐。\n惟有子规知此意，一声声道不如归。",
        "dynasty": "宋",
        "collection_info": null
    },
    {
        "title": "偈颂一百四十一首  其一三六",
        "author": "释师范",
        "content": "黄蘗树头蜜果，破席袋裏珠珍，愈藏愈显，日久日新。\n争似扬从闲壁角，听教人道不逢春。",
        "dynasty": "宋",
        "collection_info": null
    },
    {
        "title": "偈颂一百四十一首  其一三七",
        "author": "释师范",
        "content": "少林消息绝，大地一团铁。\n愁杀寒山子，无言倚寥泬，悲风流水声呜咽。",
        "dynasty": "宋",
        "collection_info": null
    },
    {
        "title": "偈颂一百四十一首  其一三八",
        "author": "释师范",
        "content": "五五二十五，六六三十六。\n纵以大衍数，终是数不足。\n数得足，无不足，碧眼黄头，口哑舌秃。",
        "dynasty": "宋",
        "collection_info": null
    },
    {
        "title": "偈颂一百四十一首  其一三九",
        "author": "释师范",
        "content": "我与这老汉，本自无交涉。\n狭路偶相逢，欢喜成冤结。\n此结不可解，此冤不可雪。\n唵喷喷㗶㗶勑摄。",
        "dynasty": "宋",
        "collection_info": null
    },
    {
        "title": "偈颂一百四十一首  其一四○",
        "author": "释师范",
        "content": "朝碌碌，暮悠悠。\n非懈怠，非精修。\n华亭船子，北地赵州。",
        "dynasty": "宋",
        "collection_info": null
    },
    {
        "title": "偈颂一百四十一首  其一四一",
        "author": "释师范",
        "content": "九旬今已满，那事竟如何。\n无为无事人，往往成蹉跎。\n育王敢道不蹉跎，少年曾决龙蛇阵，老倒还同穉子歌。",
        "dynasty": "宋",
        "collection_info": null
    },
    {
        "title": "偈颂七十六首  其一",
        "author": "释师范",
        "content": "广大楼阁，门户不扃。\n了事衲僧，未行先到。\n且到后如何，眼不见为浄。",
        "dynasty": "宋",
        "collection_info": null
    },
    {
        "title": "偈颂七十六首  其二",
        "author": "释师范",
        "content": "天上无弥勒，人间无释迦。\n烧香礼拜谁，唵摩尼达哩吽㗶咤。",
        "dynasty": "宋",
        "collection_info": null
    },
    {
        "title": "偈颂七十六首  其三",
        "author": "释师范",
        "content": "去年底，今年底。\n辄莫明年更明年，年年只如是。\n黄花烂烂醉重阳，落叶萧萧愁满地。",
        "dynasty": "宋",
        "collection_info": null
    },
    {
        "title": "偈颂七十六首  其四",
        "author": "释师范",
        "content": "初冬时节又相催，浩浩诸方炉鞴开。\n独有径山文武火，不知煨杀几人来。",
        "dynasty": "宋",
        "collection_info": null
    },
    {
        "title": "偈颂七十六首  其五",
        "author": "释师范",
        "content": "五峰门下，三箇五箇。\n衲被幪头，围炉打坐。\n鼻笑瞿昙，平欺达磨。\n又谁管你，张三李六。\n诸方炉鞴正炎炎，何似径山文武火。",
        "dynasty": "宋",
        "collection_info": null
    },
    {
        "title": "偈颂七十六首  其六",
        "author": "释师范",
        "content": "赤手空拳下山去，满船和月载归来。\n五峰可煞无惭愧，面面相看眼未开。",
        "dynasty": "宋",
        "collection_info": null
    },
    {
        "title": "偈颂七十六首  其七",
        "author": "释师范",
        "content": "同身共命，同气连枝。\n阿难合掌，迦叶扬眉。\n就中一句子，不许外人知。",
        "dynasty": "宋",
        "collection_info": null
    },
    {
        "title": "偈颂七十六首  其八",
        "author": "释师范",
        "content": "不寒不热，好箇时节。\n黄鶑频织柳丝烟，子规犹哭松梢月。",
        "dynasty": "宋",
        "collection_info": null
    },
    {
        "title": "偈颂七十六首  其九",
        "author": "释师范",
        "content": "指天指地弄精魂，只为生来无脑门。\n韶石一棒打不杀，至今恩爱俱成冤。\n正当四月八，底事与谁论。\n门外千峰万峰啼断猿。",
        "dynasty": "宋",
        "collection_info": null
    },
    {
        "title": "偈颂七十六首  其一○",
        "author": "释师范",
        "content": "南北东西八百牛，时来群聚五峰头。\n饥餐饱卧松风裏，昼不拘兮夜不收。",
        "dynasty": "宋",
        "collection_info": null
    },
    {
        "title": "偈颂七十六首  其一一",
        "author": "释师范",
        "content": "万年石桥，三平石梁。\n总没交涉，恰恰相当。\n足陌见钱买卖，一毫不用商量。",
        "dynasty": "宋",
        "collection_info": null
    },
    {
        "title": "偈颂七十六首  其一二",
        "author": "释师范",
        "content": "劫灰飞尽见灵踪，突兀凌霄对五峰。\n意在目前谁共委，相同扶起旧家风。",
        "dynasty": "宋",
        "collection_info": null
    },
    {
        "title": "偈颂七十六首  其一三",
        "author": "释师范",
        "content": "五月端午节，底事不须说。\n百怪尽潜踪，羣魔俱殄灭。",
        "dynasty": "宋",
        "collection_info": null
    },
    {
        "title": "偈颂七十六首  其一四",
        "author": "释师范",
        "content": "去时万木含愁色，归日千峰展笑容。\n此意此心知有自，一炉香爇散天风。",
        "dynasty": "宋",
        "collection_info": null
    },
    {
        "title": "偈颂七十六首  其一五",
        "author": "释师范",
        "content": "七月八月，或凉或热。\n景色凄清，蝉声呜咽。\n观音菩萨将钱买胡餠，放下手却是馒头，韶阳老人得一橛。",
        "dynasty": "宋",
        "collection_info": null
    },
    {
        "title": "偈颂七十六首  其一六",
        "author": "释师范",
        "content": "逾月走红尘，生涯随处新。\n逢人陪笑面，接物强精神。\n侥倖遇明主，帡幪感重臣。\n归来何以报，只此谢尧仁。",
        "dynasty": "宋",
        "collection_info": null
    },
    {
        "title": "偈颂七十六首  其一七",
        "author": "释师范",
        "content": "三分光阴二早过，灵台一点不揩磨。\n贪生逐日区区去，唤不回头争奈何。",
        "dynasty": "宋",
        "collection_info": null
    },
    {
        "title": "偈颂七十六首  其一八",
        "author": "释师范",
        "content": "九日重阳节，东篱赏菊花。\n歌懽公子事，淡薄野僧家。",
        "dynasty": "宋",
        "collection_info": null
    },
    {
        "title": "偈颂七十六首  其一九",
        "author": "释师范",
        "content": "十五日以前，常在途中，不离家舍。\n十五日以后，常在家舍，不离途中。\n正当十五日，跛跛挈挈，百丑千拙。\n张都料，李作头，凿窍底凿窍，着楔底着楔。\n双径来来去去人，长安夜夜家家月。",
        "dynasty": "宋",
        "collection_info": null
    },
    {
        "title": "偈颂七十六首  其二○",
        "author": "释师范",
        "content": "六月火边坐，三冬水裏走。\n怒中呈笑面，闹处伸毛手。\n满载没底船，归来重抖擞。\n抖擞箇甚么，苏州有，常州有。",
        "dynasty": "宋",
        "collection_info": null
    },
    {
        "title": "偈颂七十六首  其二一",
        "author": "释师范",
        "content": "倾盖相逢，已成多事。\n侧鞭回首，早涉繁词。",
        "dynasty": "宋",
        "collection_info": null
    },
    {
        "title": "偈颂七十六首  其二二",
        "author": "释师范",
        "content": "韶光去也谁能留，长江衮衮无暂休。\n人生既老不復少，此心未了空悠悠。",
        "dynasty": "宋",
        "collection_info": null
    },
    {
        "title": "偈颂七十六首  其二三",
        "author": "释师范",
        "content": "指天指地，徒张意气。\n一棒打杀，更无巴鼻。\n径山今日都卢放过，且要一时脑门着地。",
        "dynasty": "宋",
        "collection_info": null
    },
    {
        "title": "偈颂七十六首  其二四",
        "author": "释师范",
        "content": "数百禅和数十州，褴襂破衲面搊搜。\n诸方有道不肯学，甘共山僧拽木头。",
        "dynasty": "宋",
        "collection_info": null
    },
    {
        "title": "偈颂七十六首  其二五",
        "author": "释师范",
        "content": "杨歧设忌，做尽鬼怪。\n径山设忌，一无所解。\n随分淡淡薄薄，点一杯茶，烧一炷香，谩礼三拜。\n若谓报德酬恩，兔子吃牛奶。",
        "dynasty": "宋",
        "collection_info": null
    },
    {
        "title": "偈颂七十六首  其二六",
        "author": "释师范",
        "content": "时节不相饶，俄当七月朝。\n未闻桐叶落，已觉稻香飘。\n泣露蝉声咽，迎秋雁影遥。\n有谁相共委，突兀对凌霄。",
        "dynasty": "宋",
        "collection_info": null
    },
    {
        "title": "偈颂七十六首  其二七",
        "author": "释师范",
        "content": "一阳来復，万彙发生。\n寒谷回春，冰河解冻。",
        "dynasty": "宋",
        "collection_info": null
    },
    {
        "title": "偈颂七十六首  其二八",
        "author": "释师范",
        "content": "昔年当此日，生箇老妖孽。\n殃害大地人，有屈无处雪。\n云门愤不甘，一棒要打杀。\n打不杀，至今年年有箇四月八。",
        "dynasty": "宋",
        "collection_info": null
    },
    {
        "title": "偈颂七十六首  其二九",
        "author": "释师范",
        "content": "径山今日结夏，不分上中下座。\n健则运瓦搬椽，困则横眠倒卧。\n谁管你孔夫子李老君胡达磨，善贾者不停死货。",
        "dynasty": "宋",
        "collection_info": null
    },
    {
        "title": "偈颂七十六首  其三○",
        "author": "释师范",
        "content": "蜻蜓许是好蜻蜓，飞来飞去不曾停。\n捉来摘除两箇翼，便是一枚大铁钉。",
        "dynasty": "宋",
        "collection_info": null
    },
    {
        "title": "偈颂七十六首  其三一",
        "author": "释师范",
        "content": "这箇老冻侬，猛利如虎狼。\n威凛万壑风，眼摇百步光。\n我昔编其鬚，脱命于毫芒。\n至今数十载，毒恨不可忘。\n此世后世永永不愿见，临风誓此一炉香。",
        "dynasty": "宋",
        "collection_info": null
    },
    {
        "title": "偈颂七十六首  其三二",
        "author": "释师范",
        "content": "千峰万峰浓泼眼，十溪五溪深没腰。\n只有山翁喜相接，声声惭愧与难消。\n且道还有所得也无，虾蟆口裏一粒椒。",
        "dynasty": "宋",
        "collection_info": null
    },
    {
        "title": "偈颂七十六首  其三三",
        "author": "释师范",
        "content": "黄菊新开剪剪金，忻逢佳节兴难禁。\n临高无语写幽思，拄杖为吾聊一吟。",
        "dynasty": "宋",
        "collection_info": null
    },
    {
        "title": "偈颂七十六首  其三四",
        "author": "释师范",
        "content": "二由一有，一亦莫守。\n文殊普贤，泥猪疥狗。",
        "dynasty": "宋",
        "collection_info": null
    },
    {
        "title": "偈颂七十六首  其三五",
        "author": "释师范",
        "content": "天地之根，万物之主。\n大千无以居其尊，劫石难以并其固。",
        "dynasty": "宋",
        "collection_info": null
    },
    {
        "title": "偈颂七十六首  其三六",
        "author": "释师范",
        "content": "衲僧家，无本据。\n动静去留，无非活路。\n进一步，临机没回互。\n退一步，声色如聋瞽。",
        "dynasty": "宋",
        "collection_info": null
    },
    {
        "title": "偈颂七十六首  其三七",
        "author": "释师范",
        "content": "此功德海无边际，流出当人一念中。\n一念真心充法界，当知福报亦无穷。",
        "dynasty": "宋",
        "collection_info": null
    },
    {
        "title": "偈颂七十六首  其三八",
        "author": "释师范",
        "content": "恍恍惚惚，杳杳冥冥，非精非物，非佛非心。\n缺齿老胡得之而不识，扬在乎嵩山之阴。\n诸人还识得么，水上青青绿，元来是浮萍。",
        "dynasty": "宋",
        "collection_info": null
    },
    {
        "title": "偈颂七十六首  其三九",
        "author": "释师范",
        "content": "佛祖命脉，洞然明白。\n黑漆屏风，松萝亮隔。",
        "dynasty": "宋",
        "collection_info": null
    },
    {
        "title": "偈颂七十六首  其四○",
        "author": "释师范",
        "content": "孟冬薄寒，仲冬严寒。\n寒则普天普地寒，结成冰片，冻破泥团。\n达磨不会，大难大难。",
        "dynasty": "宋",
        "collection_info": null
    },
    {
        "title": "偈颂七十六首  其四一",
        "author": "释师范",
        "content": "雪山六年冻不死，一麻一麦饿不死。\n无端更道悟明星，跶倒至今扶不起。\n普贤蹙頞，文殊偷喜。",
        "dynasty": "宋",
        "collection_info": null
    },
    {
        "title": "偈颂七十六首  其四二",
        "author": "释师范",
        "content": "纔拟恁么，便不恁么。\n成现生涯，陈年滞货。\n雪峰辊出三箇毬，𡎺着嵩山破竈堕。",
        "dynasty": "宋",
        "collection_info": null
    },
    {
        "title": "偈颂七十六首  其四三",
        "author": "释师范",
        "content": "只箇丛林粥饭僧，滥膺徽号愧无能。\n临风将底祝君寿，遥指南山千万层。",
        "dynasty": "宋",
        "collection_info": null
    },
    {
        "title": "偈颂七十六首  其四四",
        "author": "释师范",
        "content": "土宿颔下长髭鬚，浄饭宫中生悉达。\n西天此土绝知音，千古万古阿剌剌。",
        "dynasty": "宋",
        "collection_info": null
    },
    {
        "title": "偈颂七十六首  其四五",
        "author": "释师范",
        "content": "昨日九月九，过了重阳节。\n今日忆重阳，升堂何可说。\n拟欲问黄花，黄花虽有在东篱。\n拟欲问白醪，白醪虽有非我知。\n不如一时放下衲被幪头，从教门外风飕飕，雨飕飕，幽州江口，采石渡头，三三两两钓渔舟。",
        "dynasty": "宋",
        "collection_info": null
    },
    {
        "title": "偈颂七十六首  其四六",
        "author": "释师范",
        "content": "竿头丝线放还收，时有金鳞上直鈎。\n风月满船虽不恶，争如峰顶冷湫湫。",
        "dynasty": "宋",
        "collection_info": null
    },
    {
        "title": "偈颂七十六首  其四七",
        "author": "释师范",
        "content": "雪峰发九重圣箭，谁敢当锋。\n三圣跃透网金麟，应无杂食。\n要明那畔事，须是这边人。\n三家村裏，闹市丛中。\n妙应无私，临机有准。\n不是冤家不与隣。",
        "dynasty": "宋",
        "collection_info": null
    },
    {
        "title": "偈颂七十六首  其四八",
        "author": "释师范",
        "content": "径山结夏，不论功过。\n饭来展钵盂，困则伸脚卧。\n纵有千人万人，只消一箇半箇。\n岂不见流支要打胡达磨。",
        "dynasty": "宋",
        "collection_info": null
    },
    {
        "title": "偈颂七十六首  其四九",
        "author": "释师范",
        "content": "雪峰辊毬，睦州担版。\n杨歧栗棘蓬，东山铁酸馅。\n多处添，少处减，留得翠岩眉毛盖眼。",
        "dynasty": "宋",
        "collection_info": null
    },
    {
        "title": "偈颂七十六首  其五○",
        "author": "释师范",
        "content": "一年十二月，月月有月半。\n何独喜中秋，一时争赏玩。\n人人尽道十分圆，我道依前缺一半。",
        "dynasty": "宋",
        "collection_info": null
    },
    {
        "title": "偈颂七十六首  其五一",
        "author": "释师范",
        "content": "径山无伎俩，住院多阻障。\n饭在平江府，口在凌霄上。\n河港既不通，千里空相望。\n暂假维摩手，一钵共分饷。",
        "dynasty": "宋",
        "collection_info": null
    },
    {
        "title": "偈颂七十六首  其五二",
        "author": "释师范",
        "content": "现成公案，何事不办。\n百发百中，无边无畔。\n捏不聚，拨不散。\n万籁俱沉兮明月半窗，一色难分兮芦花两岸。",
        "dynasty": "宋",
        "collection_info": null
    },
    {
        "title": "偈颂七十六首  其五三",
        "author": "释师范",
        "content": "达磨西来，添盐减醤。\n后代儿孙，千般万样。\n谁信碁盘石，元在凌霄上。\n山僧恁么道，已是龟毛长数丈。",
        "dynasty": "宋",
        "collection_info": null
    },
    {
        "title": "偈颂七十六首  其五四",
        "author": "释师范",
        "content": "径山门下，无彼无我。\n大家迭足挨肩，共向无烟宿火。\n若是香匙火筯，不得动着。\n不见道丹霞烧木佛，院主眉鬚堕。",
        "dynasty": "宋",
        "collection_info": null
    },
    {
        "title": "偈颂七十六首  其五五",
        "author": "释师范",
        "content": "健时要坐禅，困时要打眠。\n肚饥须吃饭，陆地要行船。",
        "dynasty": "宋",
        "collection_info": null
    },
    {
        "title": "偈颂七十六首  其五六",
        "author": "释师范",
        "content": "户牖见通，墙壁生碍。\n簸箕有唇，洞庭无盖。",
        "dynasty": "宋",
        "collection_info": null
    },
    {
        "title": "偈颂七十六首  其五七",
        "author": "释师范",
        "content": "万籁沉沉，孤月团团。\n叶零零兮山瘦，风萧萧兮夜寒，不知谁共倚栏干。",
        "dynasty": "宋",
        "collection_info": null
    },
    {
        "title": "偈颂七十六首  其五八",
        "author": "释师范",
        "content": "去年不在家，虚过重阳节。\n今年既在家，须要强施设。\n淡水煮冬瓜，真箇滋味别。\n不知滋味者，却似嚼生铁。",
        "dynasty": "宋",
        "collection_info": null
    },
    {
        "title": "偈颂七十六首  其五九",
        "author": "释师范",
        "content": "重岩风露清，深院霜天晓。\n一曲少林春，几人弹得妙。\n自古弹者希，亦復听者少。\n以之赠伯牙，伯牙不肯要。\n以之献子期，子期拍手笑。\n休休，不如留取自弹一曲，何似大石调。",
        "dynasty": "宋",
        "collection_info": null
    },
    {
        "title": "偈颂七十六首  其六○",
        "author": "释师范",
        "content": "径山不敢相谩，开口便见心肝。\n今朝十月十五，下元解厄水官。",
        "dynasty": "宋",
        "collection_info": null
    },
    {
        "title": "偈颂七十六首  其六一",
        "author": "释师范",
        "content": "天清地宁，庆袭一人。\n九州四海，咸被尧仁。\n熙熙然涵泳化育，犹千花万卉之逢春。",
        "dynasty": "宋",
        "collection_info": null
    },
    {
        "title": "偈颂七十六首  其六二",
        "author": "释师范",
        "content": "五峰门下，百种全无。\n僧床迫窄，堂供萧疎。\n脚下踏着底，破砖头碎瓦砾。\n面前撞见底，王獦獠李麻胡。\n恁么薄福住山，真箇辜负老胡。",
        "dynasty": "宋",
        "collection_info": null
    },
    {
        "title": "偈颂七十六首  其六三",
        "author": "释师范",
        "content": "御寒古有家风在，三个柴头品字煨。\n今日无柴又无炭，从教各自拨寒灰。",
        "dynasty": "宋",
        "collection_info": null
    },
    {
        "title": "偈颂七十六首  其六四",
        "author": "释师范",
        "content": "一见便见，更不再见。\n张颠草书，李广神箭。",
        "dynasty": "宋",
        "collection_info": null
    },
    {
        "title": "偈颂七十六首  其六五",
        "author": "释师范",
        "content": "旧年佛法，说到腊月极尽头。\n新年佛法，又从正月还起头。\n若论起头与极头，都卢只在拄杖头。",
        "dynasty": "宋",
        "collection_info": null
    },
    {
        "title": "偈颂七十六首  其六六",
        "author": "释师范",
        "content": "一二三四五，各各面相覩。\n甜瓜彻蔕甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂七十六首  其六七",
        "author": "释师范",
        "content": "晓来瑞气鬰葱葱，流出恩波自九重。\n地厚天高何以报，饱看南岳祝融峰。",
        "dynasty": "宋",
        "collection_info": null
    },
    {
        "title": "偈颂七十六首  其六八",
        "author": "释师范",
        "content": "龙蛇混杂，凡圣交参。\n儱儱侗侗，颟颟顸顸。",
        "dynasty": "宋",
        "collection_info": null
    },
    {
        "title": "偈颂七十六首  其六九",
        "author": "释师范",
        "content": "烧香草舍蚊烟，礼拜小儿匍匐。\n杨歧顶上握拳，何似镇州萝卜。\n噫，有年无德。",
        "dynasty": "宋",
        "collection_info": null
    },
    {
        "title": "偈颂七十六首  其七○",
        "author": "释师范",
        "content": "一夏已满，无事不办。\n遂府钵盂，邛州磁碗。",
        "dynasty": "宋",
        "collection_info": null
    },
    {
        "title": "偈颂七十六首  其七一",
        "author": "释师范",
        "content": "指月与话月，檐雪共填井。\n玩月与捧月，未免弄光影。\n月聻彷佛似盐官扇子，元来恰是云门胡餠。",
        "dynasty": "宋",
        "collection_info": null
    },
    {
        "title": "偈颂七十六首  其七二",
        "author": "释师范",
        "content": "世人住处我不住，世人行处我不行。\n天下丛林今日开炉，诸方老冻侬声鼓集众。",
        "dynasty": "宋",
        "collection_info": null
    },
    {
        "title": "偈颂七十六首  其七三",
        "author": "释师范",
        "content": "唤起凌霄峰顶龙，纵横变化妙难穷。\n一声霹雳擎头角，三日为霖四海通。",
        "dynasty": "宋",
        "collection_info": null
    },
    {
        "title": "偈颂七十六首  其七四",
        "author": "释师范",
        "content": "扰扰怱怱，晨鷄暮钟。\n瑞岩不会，唤主人翁。",
        "dynasty": "宋",
        "collection_info": null
    },
    {
        "title": "偈颂七十六首  其七五",
        "author": "释师范",
        "content": "云收雾敛，地闢天开。\n处处弥勒，门门善财。\n安得真男子，同上黄金台。",
        "dynasty": "宋",
        "collection_info": null
    },
    {
        "title": "偈颂七十六首  其七六",
        "author": "释师范",
        "content": "二月復二月，韶光尚可留。\n雪消深涧底，花发旧枝头。\n万木寒威解，千峰翠色浮。\n有谁知此意，相共倚危楼。",
        "dynasty": "宋",
        "collection_info": null
    },
    {
        "title": "偈颂十七首  其一",
        "author": "释师范",
        "content": "二千年前，尺不如寸。\n二千年后，寸不如尺。\n清凉到这裏，眼不见为浄。\n只将三文钱，娶箇黑老婆。\n长裙短袖，拖泥带水，隈隈𣯧𣯧。\n且恁么过，更谁管你。\n结制解制，长期短期。\n杀生护生，得念失念。\n阿呵呵，少林穿耳客，元是老臊胡。",
        "dynasty": "宋",
        "collection_info": null
    },
    {
        "title": "偈颂十七首  其二",
        "author": "释师范",
        "content": "法无去来，无动转相。\n灯笼挂在露柱边，露柱挂在灯笼上。\n一年三百六十日，日日一般，一日十二时，时时一样。",
        "dynasty": "宋",
        "collection_info": null
    },
    {
        "title": "偈颂十七首  其三",
        "author": "释师范",
        "content": "滴水滴冻，浑无罅缝。\n明眼衲僧，失却鼻孔。",
        "dynasty": "宋",
        "collection_info": null
    },
    {
        "title": "偈颂十七首  其四",
        "author": "释师范",
        "content": "大地黑如漆，古今无消息。\n达磨老臊胡，九年空面壁。",
        "dynasty": "宋",
        "collection_info": null
    },
    {
        "title": "偈颂十七首  其五",
        "author": "释师范",
        "content": "坐断主人翁，不落第二见。\n一念万年，万年一念。",
        "dynasty": "宋",
        "collection_info": null
    },
    {
        "title": "偈颂十七首  其六",
        "author": "释师范",
        "content": "百二十日夏，如今已告圆。\n就中一句子，切忌错流传。",
        "dynasty": "宋",
        "collection_info": null
    },
    {
        "title": "偈颂十七首  其七",
        "author": "释师范",
        "content": "六爻既穷，阴魔自殄。\n一阳来復，吾道大亨。",
        "dynasty": "宋",
        "collection_info": null
    },
    {
        "title": "偈颂十七首  其八",
        "author": "释师范",
        "content": "面门一思，长时无间。\n见成句子，百味完全。",
        "dynasty": "宋",
        "collection_info": null
    },
    {
        "title": "偈颂十七首  其九",
        "author": "释师范",
        "content": "诸佛不出世，祖师不西来。\n颟顸一句子，南岳对天台。",
        "dynasty": "宋",
        "collection_info": null
    },
    {
        "title": "偈颂十七首  其一○",
        "author": "释师范",
        "content": "旧岁今宵去，去去实不去。\n新年明日来，来来实不来。\n万古长空无变异，循环日月空相催。",
        "dynasty": "宋",
        "collection_info": null
    },
    {
        "title": "偈颂十七首  其一一",
        "author": "释师范",
        "content": "机不离位，沉乎醉乡。\n语不离窠，滞在金网。",
        "dynasty": "宋",
        "collection_info": null
    },
    {
        "title": "偈颂十七首  其一二",
        "author": "释师范",
        "content": "土木场中过两冬，朝怱怱兮暮怱怱。\n从来业识无凭据，说甚东山大脱空。",
        "dynasty": "宋",
        "collection_info": null
    },
    {
        "title": "偈颂十七首  其一三",
        "author": "释师范",
        "content": "言无展事，语不投机。\n承言者丧，滞句者迷。",
        "dynasty": "宋",
        "collection_info": null
    },
    {
        "title": "偈颂十七首  其一四",
        "author": "释师范",
        "content": "旧岁即新岁，新年即旧年。\n要知新岁岁，元是旧年年。",
        "dynasty": "宋",
        "collection_info": null
    },
    {
        "title": "偈颂十七首  其一五",
        "author": "释师范",
        "content": "江南两浙，春寒秋热。\n尘沙劫事在如今，如今不异尘沙劫。",
        "dynasty": "宋",
        "collection_info": null
    },
    {
        "title": "偈颂十七首  其一六",
        "author": "释师范",
        "content": "光景怱怱若逝川，旧年去了又新年。\n年来年去自来去，底事何曾有变迁。",
        "dynasty": "宋",
        "collection_info": null
    },
    {
        "title": "偈颂十七首  其一七",
        "author": "释师范",
        "content": "金木水火土，大虫元是虎。\n堪笑李将军，蓝田空没羽。",
        "dynasty": "宋",
        "collection_info": null
    },
    {
        "title": "颂古四十四首  其一",
        "author": "释师范",
        "content": "灵山一会善堤防，蛊毒之家水莫尝。\n迦叶无端霑一滴，至今犹自面皮黄。",
        "dynasty": "宋",
        "collection_info": null
    },
    {
        "title": "颂古四十四首  其二",
        "author": "释师范",
        "content": "古老相传鬼叫坑，看来人鬼不多争。\n早知鬼便是人做，夜半三更也可行。",
        "dynasty": "宋",
        "collection_info": null
    },
    {
        "title": "颂古四十四首  其三",
        "author": "释师范",
        "content": "君王一语出如纶，尊者眉毛八字分。\n四海风清烟浪静，碧天无际水无垠。",
        "dynasty": "宋",
        "collection_info": null
    },
    {
        "title": "颂古四十四首  其四",
        "author": "释师范",
        "content": "大士错解注，志公错注解。\n臭肉积屠门，堪笑无人买。",
        "dynasty": "宋",
        "collection_info": null
    },
    {
        "title": "颂古四十四首  其五",
        "author": "释师范",
        "content": "雨散云收后，崔嵬数十峰。\n王维虽敏手，难落笔头踪。",
        "dynasty": "宋",
        "collection_info": null
    },
    {
        "title": "颂古四十四首  其六",
        "author": "释师范",
        "content": "春生夏长，淡饭粗茶。\n鱼投臭水，彩奔龊家。",
        "dynasty": "宋",
        "collection_info": null
    },
    {
        "title": "颂古四十四首  其七",
        "author": "释师范",
        "content": "地神归地，天神归天。\n慇懃奉送，宝马金钱。",
        "dynasty": "宋",
        "collection_info": null
    },
    {
        "title": "颂古四十四首  其八",
        "author": "释师范",
        "content": "一柄无情雪刃刀，当锋谁敢犯秋毫。\n马师父子亲提掇，血喷千山风怒号。",
        "dynasty": "宋",
        "collection_info": null
    },
    {
        "title": "颂古四十四首  其九",
        "author": "释师范",
        "content": "诸子生涯各有成，从来孝顺两边生。\n贪欢一夜浑家乐，失晓连忙打五更。",
        "dynasty": "宋",
        "collection_info": null
    },
    {
        "title": "颂古四十四首  其一○",
        "author": "释师范",
        "content": "日面月面，突出难辨。\n拟欲抬眸，空中两片。",
        "dynasty": "宋",
        "collection_info": null
    },
    {
        "title": "颂古四十四首  其一一",
        "author": "释师范",
        "content": "金毛狮子，生铁秤锤。\n浑崙无缝，切忌针锥。",
        "dynasty": "宋",
        "collection_info": null
    },
    {
        "title": "颂古四十四首  其一二",
        "author": "释师范",
        "content": "衝开碧落松千尺，截断红尘水一溪。\n饱食高眠人不到，日从东出又沉西。",
        "dynasty": "宋",
        "collection_info": null
    },
    {
        "title": "颂古四十四首  其一三",
        "author": "释师范",
        "content": "南岳峰前老石头，怜儿何事不知羞。\n为人点眼长伸脚，直至而今懒不收。",
        "dynasty": "宋",
        "collection_info": null
    },
    {
        "title": "颂古四十四首  其一四",
        "author": "释师范",
        "content": "铺席宏开见也么，买人何似看人多。\n十成好箇吹毛剑，只作陶家壁上梭。",
        "dynasty": "宋",
        "collection_info": null
    },
    {
        "title": "颂古四十四首  其一五",
        "author": "释师范",
        "content": "兀兀地思量，无可得思量。\n无可思量处，真箇好思量。\n大庾岭头逢六祖，鳌山店上见曾郎。",
        "dynasty": "宋",
        "collection_info": null
    },
    {
        "title": "颂古四十四首  其一六",
        "author": "释师范",
        "content": "持来送去样团团，覆阴儿孙义不寒。\n何似当时休擘破，浑崙留与后人看。",
        "dynasty": "宋",
        "collection_info": null
    },
    {
        "title": "颂古四十四首  其一七",
        "author": "释师范",
        "content": "萝卜从来出镇州，城南门外水东流。\n饶君说得浑相似，须是亲曾到地头。",
        "dynasty": "宋",
        "collection_info": null
    },
    {
        "title": "颂古四十四首  其一八",
        "author": "释师范",
        "content": "千载岩前树，曾无刀斧痕。\n羚羊纔触着，满地叶纷纷。",
        "dynasty": "宋",
        "collection_info": null
    },
    {
        "title": "颂古四十四首  其一九",
        "author": "释师范",
        "content": "混成一气，周行四时。\n惟天为大，惟尧则之。",
        "dynasty": "宋",
        "collection_info": null
    },
    {
        "title": "颂古四十四首  其二○",
        "author": "释师范",
        "content": "闪烁旌旗骤往来，几人遥望起疑猜。\n此时若得樊公脚，一踏鸿门两扇开。",
        "dynasty": "宋",
        "collection_info": null
    },
    {
        "title": "颂古四十四首  其二一",
        "author": "释师范",
        "content": "骤马加鞭上酒楼，何如坐地看杨州。\n是非长短俱裁了，鼠窃终难似狗偷。",
        "dynasty": "宋",
        "collection_info": null
    },
    {
        "title": "颂古四十四首  其二二",
        "author": "释师范",
        "content": "台山路上箇婆婆，平地无风起丈波。\n下却斗门通底闸，更无一滴到黄河。",
        "dynasty": "宋",
        "collection_info": null
    },
    {
        "title": "颂古四十四首  其二三",
        "author": "释师范",
        "content": "风前一曲动离愁，那箇行人不举头。\n手把花枝半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古四十四首  其二四",
        "author": "释师范",
        "content": "分明指出与人看，多少禅和被热瞒。\n举目只知看雨势，不知秋水没栏干。",
        "dynasty": "宋",
        "collection_info": null
    },
    {
        "title": "颂古四十四首  其二五",
        "author": "释师范",
        "content": "共乐昇平道泰时，相逢终不展鎗旗。\n随宜淡饭清茶外，困卧闲行几箇知。",
        "dynasty": "宋",
        "collection_info": null
    },
    {
        "title": "颂古四十四首  其二六",
        "author": "释师范",
        "content": "贼火相逢恰五更，见成赃物不须争。\n暗中多少都分了，天晓依前各自行。",
        "dynasty": "宋",
        "collection_info": null
    },
    {
        "title": "颂古四十四首  其二七",
        "author": "释师范",
        "content": "铜公塘，铁奉化。\n得人憎，得人怕。\n不是明州人，定说苏州语。",
        "dynasty": "宋",
        "collection_info": null
    },
    {
        "title": "颂古四十四首  其二八",
        "author": "释师范",
        "content": "洞山平地露尸骸，庵主将身一处埋。\n狼藉髑髅相枕藉，悲风愁雾不胜怀。",
        "dynasty": "宋",
        "collection_info": null
    },
    {
        "title": "颂古四十四首  其二九",
        "author": "释师范",
        "content": "骨裹皮兮皮裹骨，大随放出辽天鹘。\n东西南北谩抬眸，不知已过新罗国。",
        "dynasty": "宋",
        "collection_info": null
    },
    {
        "title": "颂古四十四首  其三○",
        "author": "释师范",
        "content": "顽皮老虎卧林丘，一任傍人放滴油。\n满肚只因曾饱肉，纵加呼唤懒抬头。",
        "dynasty": "宋",
        "collection_info": null
    },
    {
        "title": "颂古四十四首  其三一",
        "author": "释师范",
        "content": "起灭不停谁解看，当机一拶透重关。\n东西总是长安路，荡荡无拘自往还。",
        "dynasty": "宋",
        "collection_info": null
    },
    {
        "title": "颂古四十四首  其三二",
        "author": "释师范",
        "content": "同舟共赏洞庭春，终日徘徊柳岸阴。\n却得渔人加橹棹，等闲抹过碧波心。",
        "dynasty": "宋",
        "collection_info": null
    },
    {
        "title": "颂古四十四首  其三三",
        "author": "释师范",
        "content": "一片荆山璞，分明辨者难。\n几人偷眼觑，只作石头看。",
        "dynasty": "宋",
        "collection_info": null
    },
    {
        "title": "颂古四十四首  其三四",
        "author": "释师范",
        "content": "种田博饭吃，饱卧长伸脚。\n把将三界来，安向左边着。\n引得龙牙老古锥，手裏把柄破木杓。",
        "dynasty": "宋",
        "collection_info": null
    },
    {
        "title": "颂古四十四首  其三五",
        "author": "释师范",
        "content": "一掷神杯定吉凶，再占重卜转灵通。\n分明见了今年事，却说明年事不同。",
        "dynasty": "宋",
        "collection_info": null
    },
    {
        "title": "颂古四十四首  其三六",
        "author": "释师范",
        "content": "梦裏思归问故乡，明明说与尚徉狂。\n白云尽处重回首，无限青山对夕阳。",
        "dynasty": "宋",
        "collection_info": null
    },
    {
        "title": "颂古四十四首  其三七",
        "author": "释师范",
        "content": "红轮决定沉西去，未审魂灵往那方。\n哭恸一声无处避，棹头亲见本爷娘。",
        "dynasty": "宋",
        "collection_info": null
    },
    {
        "title": "颂古四十四首  其三八",
        "author": "释师范",
        "content": "一年三百六十日，日日日从东畔出。\n昨夜黄昏又落西，茫茫无处寻踪迹。",
        "dynasty": "宋",
        "collection_info": null
    },
    {
        "title": "颂古四十四首  其三九",
        "author": "释师范",
        "content": "矜夸富贵，贱卖赤穷。\n杀人可恕，无礼难容。",
        "dynasty": "宋",
        "collection_info": null
    },
    {
        "title": "颂古四十四首  其四○",
        "author": "释师范",
        "content": "腊月三十日，开口便为敕。\n更拟问如何，明朝正月一。",
        "dynasty": "宋",
        "collection_info": null
    },
    {
        "title": "颂古四十四首  其四一",
        "author": "释师范",
        "content": "深深亲下拜，三代礼全该。\n此意如不然，玉帛云乎哉。",
        "dynasty": "宋",
        "collection_info": null
    },
    {
        "title": "颂古四十四首  其四二",
        "author": "释师范",
        "content": "大匠不巧，大儒不学。\n动辄中方圆，举皆成礼乐。\n堪笑乡村卖卜人，徒劳钻破乌龟殻。",
        "dynasty": "宋",
        "collection_info": null
    },
    {
        "title": "颂古四十四首  其四三",
        "author": "释师范",
        "content": "黯澹滩，黯澹滩，十隻船来九隻翻。\n惟有三山陈上舍，我向陆地裏行，看你奈我何。",
        "dynasty": "宋",
        "collection_info": null
    },
    {
        "title": "颂古四十四首  其四四",
        "author": "释师范",
        "content": "山花似锦水如蓝，突出干坤不露颜。\n曾踏武陵溪畔路，洞中春色异人间。",
        "dynasty": "宋",
        "collection_info": null
    },
    {
        "title": "花光十梅 悬崖放下",
        "author": "释师范",
        "content": "万仞崖头自放身，始知花发不干春。\n更从箇裏寻枝叶，笑倒当年树下人。",
        "dynasty": "宋",
        "collection_info": null
    },
    {
        "title": "花光十梅 绝后再苏",
        "author": "释师范",
        "content": "孤根脱落偃苍苔，冷地无端笑眼开。\n莫怪雪霜欺不得，只因曾向死中来。",
        "dynasty": "宋",
        "collection_info": null
    },
    {
        "title": "花光十梅 平地回春",
        "author": "释师范",
        "content": "万木千花冻未醒，东君无处觅归程。\n抬眸忽见春风面，的皪枝头数点青。",
        "dynasty": "宋",
        "collection_info": null
    },
    {
        "title": "花光十梅 淡中有味",
        "author": "释师范",
        "content": "半开半合荣枯外，似有似无闲淡中。\n自是一般风味别，笑他红紫斗芳丛。",
        "dynasty": "宋",
        "collection_info": null
    },
    {
        "title": "花光十梅 一枝横出",
        "author": "释师范",
        "content": "莫谓南枝能放花，傍分北秀亦堪夸。\n黄梅不用争高下，草本传来共一家。",
        "dynasty": "宋",
        "collection_info": null
    },
    {
        "title": "花光十梅 五叶联芳",
        "author": "释师范",
        "content": "花开五叶自芬芳，欺麝欺兰别是香。\n传得灵根元不朽，岂惟流落在花光。",
        "dynasty": "宋",
        "collection_info": null
    },
    {
        "title": "花光十梅 正偏自在",
        "author": "释师范",
        "content": "花合花开有正偏，不完全处却完全。\n要知根蔕从何得，多见生埋洞水边。",
        "dynasty": "宋",
        "collection_info": null
    },
    {
        "title": "花光十梅 高下随宜",
        "author": "释师范",
        "content": "树有高低枝短长，花开随处恰相当。\n都缘妙得毫端趣，竖抹横拖总不妨。",
        "dynasty": "宋",
        "collection_info": null
    },
    {
        "title": "花光十梅 幻花灭尽",
        "author": "释师范",
        "content": "花分枝北与枝南，向背横斜有许般。\n何待支郎强描邈，开时便作谢时看。",
        "dynasty": "宋",
        "collection_info": null
    },
    {
        "title": "花光十梅 实相常圆",
        "author": "释师范",
        "content": "黄底自黄青底青，枝头一一见天真。\n如今酸涩都忘了，核子如何举似人。",
        "dynasty": "宋",
        "collection_info": null
    },
    {
        "title": "朝阳穿破衲",
        "author": "释师范",
        "content": "横片竖片胡乱搭，长针短针信意联。\n但见日头东畔出，不知尘世是何年。",
        "dynasty": "宋",
        "collection_info": null
    },
    {
        "title": "对月了残经",
        "author": "释师范",
        "content": "入海算沙徒自疲，风前月下几攒眉。\n即今休去便休去，欲觅了时无了时。",
        "dynasty": "宋",
        "collection_info": null
    },
    {
        "title": "入己还闭",
        "author": "释师范",
        "content": "南方经历几云烟，收得珍奇货满船。\n弹指便风帆到岸，一时翻作大光钱。",
        "dynasty": "宋",
        "collection_info": null
    },
    {
        "title": "怀古",
        "author": "释师范",
        "content": "空山寥寥，黄叶萧萧。\n斯人不来兮，暮待之以朝。\n斯人或来兮，两无语而意消。\n归去也，衣飘飘，路迢迢。\n谁同其孤标，月在青霄。",
        "dynasty": "宋",
        "collection_info": null
    },
    {
        "title": "四威仪  其一",
        "author": "释师范",
        "content": "山中行，移步放教轻。\n无别意，恐他幽鸟惊。",
        "dynasty": "宋",
        "collection_info": null
    },
    {
        "title": "四威仪  其二",
        "author": "释师范",
        "content": "山中住，落叶不知数。\n无人扫，翳却松门路。",
        "dynasty": "宋",
        "collection_info": null
    },
    {
        "title": "四威仪  其三",
        "author": "释师范",
        "content": "山中坐，习闲成懒惰。\n少献花，但见猿偷菓。",
        "dynasty": "宋",
        "collection_info": null
    },
    {
        "title": "四威仪  其四",
        "author": "释师范",
        "content": "山中卧，不知时节过。\n雨打窗，好梦都惊破。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其一",
        "author": "释师范",
        "content": "晴空霹雳绝追寻，听者须教辨者瘖。\n坐断封疆行正令，迥然超越去来今。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其二",
        "author": "释师范",
        "content": "底事明明不用寻，通身有口却如瘖。\n笑他卢老能多事，引蔓牵枝诳古今。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其三",
        "author": "释师范",
        "content": "居士门高几万寻，曾聆一语警肓瘖。\n谁知千里同风事，历历分明在目今。",
        "dynasty": "宋",
        "collection_info": null
    },
    {
        "title": "次平江知府邹编修韵  其一",
        "author": "释师范",
        "content": "曹溪平地起风涛，后代船高水亦高。\n寄语随流入流者，更须抛却手中篙。",
        "dynasty": "宋",
        "collection_info": null
    },
    {
        "title": "次平江知府邹编修韵  其二",
        "author": "释师范",
        "content": "曾驾铁船惊海涛，想应不怕浪头高。\n鄞江一滴浑无有，切莫妄传深几篙。",
        "dynasty": "宋",
        "collection_info": null
    },
    {
        "title": "次长沙赵督相送惠首座韵  其一",
        "author": "释师范",
        "content": "行脚亲曾到地头，固知不是等闲游。\n归时有问五峰信，为报龙渊已绝流。",
        "dynasty": "宋",
        "collection_info": null
    },
    {
        "title": "次长沙赵督相送惠首座韵  其二",
        "author": "释师范",
        "content": "绝流之句许谁知，独有毗耶老古锥。\n非是望梅图止渴，调羹已熟向南枝。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其一",
        "author": "释师范",
        "content": "马师问处没踪由，或示三冬话九秋。\n认着即心心即佛，一丝头是一丝头。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其二",
        "author": "释师范",
        "content": "茫茫摘叶与寻枝，独许山翁亲见伊。\n点着直行三万里，至今脚迹少人知。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其三",
        "author": "释师范",
        "content": "视死生如游戏场，固知老子不曾亡。\n祇今何处问消息，风递梅花扑鼻孔。",
        "dynasty": "宋",
        "collection_info": null
    },
    {
        "title": "寄云居掩室和尚  其一",
        "author": "释师范",
        "content": "鹫峰云散霜天冷，南北东西片月孤。\n喜得江湖好消息，点胸尊者在云居。",
        "dynasty": "宋",
        "collection_info": null
    },
    {
        "title": "寄云居掩室和尚  其二",
        "author": "释师范",
        "content": "几回梦到白云颠，欲往难禁懒病牵。\n何日相依倾倒夜，月寒千嶂一声猿。",
        "dynasty": "宋",
        "collection_info": null
    },
    {
        "title": "寄云居掩室和尚  其三",
        "author": "释师范",
        "content": "从来有口挂虚壁，谁信如今口亦无。\n因记通身红烂客，无端白纸强涂糊。",
        "dynasty": "宋",
        "collection_info": null
    },
    {
        "title": "少室",
        "author": "释师范",
        "content": "尘蒙虚壁冷萧萧，未厌家风太寂寥。\n门外依前积深雪，不知谁肯立齐腰。",
        "dynasty": "宋",
        "collection_info": null
    },
    {
        "title": "止翁",
        "author": "释师范",
        "content": "万法都卢归一法，一法不知何所归。\n肚饥买箇油{飠兹}吃，吃了油{飠兹}肚不饥。",
        "dynasty": "宋",
        "collection_info": null
    },
    {
        "title": "石田",
        "author": "释师范",
        "content": "纷纷多是竞膏腴，确实谁能下一锄。\n几见萌心还㦬欛，只缘无处着工夫。",
        "dynasty": "宋",
        "collection_info": null
    },
    {
        "title": "别浦",
        "author": "释师范",
        "content": "东海西边西海南，芦花袅袅水漫漫。\n谢郎犹自不知处，莫作寻常洲渚看。",
        "dynasty": "宋",
        "collection_info": null
    },
    {
        "title": "高原",
        "author": "释师范",
        "content": "佛祖仰望不及处，暗通一线几何深。\n冰严雪冷无人会，空泻断崖千万寻。",
        "dynasty": "宋",
        "collection_info": null
    },
    {
        "title": "死翁",
        "author": "释师范",
        "content": "一惊涂毒皷，脱尔丧全躯。\n谁信髑髅上，重生颔下鬚。",
        "dynasty": "宋",
        "collection_info": null
    },
    {
        "title": "復古",
        "author": "释师范",
        "content": "麦已登场稻满田，蒉桴土鼓乐平平。\n不知将谓羲皇世，元是天开宝庆年。",
        "dynasty": "宋",
        "collection_info": null
    },
    {
        "title": "云谷",
        "author": "释师范",
        "content": "或卷或舒多变态，随呼随应发天真。\n谁知路转峰回处，幽鸟啼芳别是春。",
        "dynasty": "宋",
        "collection_info": null
    },
    {
        "title": "枯木",
        "author": "释师范",
        "content": "不入樵夫手，不登郢匠门。\n只么老丘壑，且无刀斧痕。",
        "dynasty": "宋",
        "collection_info": null
    },
    {
        "title": "无际",
        "author": "释师范",
        "content": "儱侗復儱侗，平夷更平夷。\n伸手不见掌，赵州东院西。",
        "dynasty": "宋",
        "collection_info": null
    },
    {
        "title": "讷堂",
        "author": "释师范",
        "content": "德山无语归方丈，象骨低头入草庵。\n大鹏一举九万里，篱边燕雀空呢喃。",
        "dynasty": "宋",
        "collection_info": null
    },
    {
        "title": "淈𣸩",
        "author": "释师范",
        "content": "抓头忘痒处，弄物不知名。\n一箇无分晓，千金买不成。",
        "dynasty": "宋",
        "collection_info": null
    },
    {
        "title": "常觉",
        "author": "释师范",
        "content": "暂时不在还同死，彻底惺惺亦自瞒。\n长爱东村老婆子，逢僧也解道和南。",
        "dynasty": "宋",
        "collection_info": null
    },
    {
        "title": "琴枕",
        "author": "释师范",
        "content": "巧出焦桐样，淳含太古音。\n多因和梦听，只作夜虫吟。",
        "dynasty": "宋",
        "collection_info": null
    },
    {
        "title": "跛翁",
        "author": "释师范",
        "content": "平常行一步，却不堕平常。\n尽道脚长短，谁知脚短长。",
        "dynasty": "宋",
        "collection_info": null
    },
    {
        "title": "臭庵",
        "author": "释师范",
        "content": "全无气息，直是熏人。\n无鼻孔者，方堪与隣。",
        "dynasty": "宋",
        "collection_info": null
    },
    {
        "title": "次野云南和尚雪窦锦镜韵",
        "author": "释师范",
        "content": "万象融一奁，九色犹未多。\n圆浄出良范，罗纹非巧梭。\n有样不可制，无痕安用磨。\n试问光影亡，如何復如何。",
        "dynasty": "宋",
        "collection_info": null
    },
    {
        "title": "送赵龙图归四明",
        "author": "释师范",
        "content": "昔年曾约归四明，掇钵共饭莆菜羹。\n东园蔬荠几衰长，望之何以辜斯盟。\n铿铿小节何足拘，大名当振声谹谹。\n旌旗不动剿胡种，屈伸一臂逾长城。\n淮甸既肃四海肃，丰功盛德应难名。\n了知八珍与藜苋，清闲富贵但等平。\n我罹劫火固无闷，公视昼锦不以荣。\n七佛承承竟何据，六祖忉忉空碗鸣。\n君不见剎竿头上铁龙头，鸿毛至重山岳轻。",
        "dynasty": "宋",
        "collection_info": null
    },
    {
        "title": "送无相和尚归乡",
        "author": "释师范",
        "content": "同名同号同桑梓，同住江湖亡彼此。\n有时同上孤峰巅，有时同下沧溟底。\n苦同忧，乐同喜，金博金兮水洗水。\n有时捩转铁面皮，心口全然不相似。\n你若住兮我即行，你若行兮我即止。\n白日青天轰怒雷，平地无风波浪起。\n非不非，是不是，西川大随，桐城投子。",
        "dynasty": "宋",
        "collection_info": null
    },
    {
        "title": "送讷堂和尚住秀之天宁",
        "author": "释师范",
        "content": "苏州有，常州有。\n真箇有，未尝有。\n贱时倾国不可换，贵则陪钱挜一斗。\n伸一手，缩一手，日月奔忙，山河倒走。\n济北瞎馿退三步，跛脚云门大张口。\n阿呵呵，只今此话大行，何待三十年后。",
        "dynasty": "宋",
        "collection_info": null
    },
    {
        "title": "送率庵和尚住云居",
        "author": "释师范",
        "content": "东湖水深蟠老龙，晨昏出没无定踪。\n开口合口喷香雾，举足下足生阴风。\n而今改宅云居去，威风万窍声号怒。\n谓言不是抉珠人，未应轻踏瓯峰路。",
        "dynasty": "宋",
        "collection_info": null
    },
    {
        "title": "送凝藏主归蜀",
        "author": "释师范",
        "content": "凝藏主，五载恶相聚。\n我既横点头，公亦未相许。\n就中犹尀耐，拗折露明柱。\n似此拙去就，端的不可恕。\n萧萧九月风露寒，忽来告别还乡去。\n临歧可煞没巴鼻，却要就我觅转语。\n一转语，如何举，湿纸裹大虫，大棒打老鼠。\n阿呵呵，无你会处。",
        "dynasty": "宋",
        "collection_info": null
    },
    {
        "title": "送昙藏主雪峰见痴绝",
        "author": "释师范",
        "content": "世上有蛇皆可弄，南山鳖鼻不可动。\n动着冷口暗伤人，伤人至死未知痛。\n子今去也，当自着便宜。\n后日毒遭一口归来，莫道山僧不曾说与伊。",
        "dynasty": "宋",
        "collection_info": null
    },
    {
        "title": "送侄昭上人归乡",
        "author": "释师范",
        "content": "昭昭灵灵是何物，非物非心亦非佛。\n五湖云衲竞头参，空把光阴恣埋没。\n我游江湖三十有四年，饱饭之余，一味闲打眠。\n子今迢迢苦寻讨，不知寻讨何慕焉。\n问吾道，今年大熟收成早。\n问吾禅，秋林噪晚声喧喧。\n抖擞屎肠都说了，莫将一字归去容易空流传。\n斯言写就相违别，目断家山云迭迭。\n我亦欲归归不得，千里万里一条铁。",
        "dynasty": "宋",
        "collection_info": null
    },
    {
        "title": "林泉野人",
        "author": "释师范",
        "content": "乐哉林泉人，自得林泉趣。\n渴则掬泉饮，健则穿林去。\n几见幽鸟啼黄叶，聚熏入奏雪飞絮。\n四时适吾意，万象为吾侣。\n有人更问意如何，笑指岩前大松树。\n阿呵呵，快活快活，有甚讨处。",
        "dynasty": "宋",
        "collection_info": null
    },
    {
        "title": "再铸粥锅",
        "author": "释师范",
        "content": "不解多方锢鏴成，一锤打破与重烹。\n等闲脱体离窠臼，煮粥依前不是羹。",
        "dynasty": "宋",
        "collection_info": null
    },
    {
        "title": "大芙蓉接待",
        "author": "释师范",
        "content": "水云何处觅行踪，踏破天台雁荡峰。\n脚力尽时消息在，小芙蓉接大芙蓉。",
        "dynasty": "宋",
        "collection_info": null
    },
    {
        "title": "宁海接待",
        "author": "释师范",
        "content": "烟波尽处良田阔，歧路穷时活计新。\n南北憧憧故多士，不知谁是饱参人。",
        "dynasty": "宋",
        "collection_info": null
    },
    {
        "title": "鷄鸣接待",
        "author": "释师范",
        "content": "水云遇夜须投宿，饭饱何妨又进程。\n山主岂徒开接待，养鷄意在五更鸣。",
        "dynasty": "宋",
        "collection_info": null
    },
    {
        "title": "元道士",
        "author": "释师范",
        "content": "黄衣舍去混缁衣，弃却甜桃摘醋梨。\n酸涩一时尝过了，攒眉归去许谁知。",
        "dynasty": "宋",
        "collection_info": null
    },
    {
        "title": "浄道士",
        "author": "释师范",
        "content": "伊予头脑不相似，鼻孔由来只一般。\n冷地自家亲摸着，老君元戴楮皮冠。",
        "dynasty": "宋",
        "collection_info": null
    },
    {
        "title": "相士",
        "author": "释师范",
        "content": "鳞皴一块烂枯柴，几见春风长绿苔。\n岂谓先生也相许，馿年决定放花开。",
        "dynasty": "宋",
        "collection_info": null
    },
    {
        "title": "无方刊字",
        "author": "释师范",
        "content": "道在贵亡覊，宁容滞一涯。\n是山皆有石，随处可镌碑。",
        "dynasty": "宋",
        "collection_info": null
    },
    {
        "title": "释迦出山相赞",
        "author": "释师范",
        "content": "入山去，何所图。\n出山来，胡为乎。\n早知今日事，悔不慎当初。",
        "dynasty": "宋",
        "collection_info": null
    },
    {
        "title": "观音大士赞  其一",
        "author": "释师范",
        "content": "提起数珠呈伎俩，无端弄出孩童相。\n何似月明霜满天，孤猿啼断千峰上。",
        "dynasty": "宋",
        "collection_info": null
    },
    {
        "title": "观音大士赞  其二",
        "author": "释师范",
        "content": "随流入流，无所分别。\n处处圜通，头头漏泄。\n云浄八纮天宇宽，万顷波心莲一叶。",
        "dynasty": "宋",
        "collection_info": null
    },
    {
        "title": "观音大士赞  其三",
        "author": "释师范",
        "content": "寂灭现前，如月在天。\n分身利物，影含百川。\n是所谓不然而然，虚而通，静而应。\n万国春容，千江月影。\n如今何处求普门，一声鹤唳寒松顶。",
        "dynasty": "宋",
        "collection_info": null
    },
    {
        "title": "观音大士赞  其四",
        "author": "释师范",
        "content": "大哉观自在，善观诸音声。\n而于诸音声，不作音声见。\n是见亦寂灭，亦无寂灭者。\n由是离众苦，处处得解脱。\n分身十方剎，救度于一切。\n然于救度中，而无救度想。\n如春在百花，不分长短枝。\n又如月在水，不分大小器。\n寻声随所念，平等获利益。\n是三十二应，十四无畏法。\n无量方便门，一一皆成就。\n一一成就处，当体皆如幻。\n我观如幻相，愿作如幻讚。\n若有见闻者，当作如是观。",
        "dynasty": "宋",
        "collection_info": null
    },
    {
        "title": "渔妇观音赞  其一",
        "author": "释师范",
        "content": "腥秽通身不自知，更来渔市讨便宜。\n就中活底无多子，提向风前卖与谁。",
        "dynasty": "宋",
        "collection_info": null
    },
    {
        "title": "渔妇观音赞  其二",
        "author": "释师范",
        "content": "篮内鱼，衣中珠。\n见买见卖，少实多虚。",
        "dynasty": "宋",
        "collection_info": null
    },
    {
        "title": "文殊大士为龙女说法赞",
        "author": "释师范",
        "content": "文殊说法，所说何法。\n女子成佛，所成何佛。\n无法可说，无佛可成。\n卧龙奋迅，狮子嚬呻。",
        "dynasty": "宋",
        "collection_info": null
    },
    {
        "title": "三教合面相赞",
        "author": "释师范",
        "content": "一三三一，三一一三。\n解不能散，聚不成团。\n今古合成闭口面，只因门户有多般。",
        "dynasty": "宋",
        "collection_info": null
    },
    {
        "title": "十六罗汉赞",
        "author": "释师范",
        "content": "身如枯柴，心如断崖。\n万般神变，一种平怀。\n面面相看，究竟不知论底事。\n阿耨达池龙王，来日请佛斋。",
        "dynasty": "宋",
        "collection_info": null
    },
    {
        "title": "须菩提赞",
        "author": "释师范",
        "content": "头白齿豁，空腹高心。\n被憍尸迦当面上当，对维摩诘甘自屈沉。\n说甚解空称第一，只堪倚杖独沉吟。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释师范",
        "content": "露胸坦腹，皱眉搭嘴。\n做箇模样，是何仪轨。\n谓渠惺未必惺，请渠睡未必睡。\n吽吽奉化子，我侬识得你。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释师范",
        "content": "肉重千斤，智无半星。\n回头转脑，昧却天真。\n一处尤堪笑，街头等箇人。\n我当时若见，只缓缓地向他道，谢三娘秤银。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释师范",
        "content": "谁管你地，谁管你天。\n放下布袋，打一觉眠。\n若论当来补处，馿年更待馿年。",
        "dynasty": "宋",
        "collection_info": null
    },
    {
        "title": "布袋赞  其四",
        "author": "释师范",
        "content": "巡行掠布，既饱且醉。\n无用心处，打箇喷嚏。\n更言是真弥勒，想见别有假底。",
        "dynasty": "宋",
        "collection_info": null
    },
    {
        "title": "维摩居士赞  其一",
        "author": "释师范",
        "content": "诈病从来不可医，文殊特为下针锥。\n事褫一啄长三尺，问着依前似鼓槌。",
        "dynasty": "宋",
        "collection_info": null
    },
    {
        "title": "维摩居士赞  其二",
        "author": "释师范",
        "content": "示疾毗耶，平地风波。\n医不得处，病在口多。",
        "dynasty": "宋",
        "collection_info": null
    },
    {
        "title": "达磨祖师赞  其一",
        "author": "释师范",
        "content": "大破六宗，单传一心。\n游梁历魏，罕遇知音。\n少室九年空面壁，谁向同霜夜月沉沉。",
        "dynasty": "宋",
        "collection_info": null
    },
    {
        "title": "达磨祖师赞  其二",
        "author": "释师范",
        "content": "满面尽是胡鬚，当门却无版齿。\n纵不画影图形，东土有人识你。",
        "dynasty": "宋",
        "collection_info": null
    },
    {
        "title": "达磨祖师赞  其三",
        "author": "释师范",
        "content": "触忤梁王，恓恓渡江。\n九年冷坐，重重话堕。\n一花五叶自芬披，不在春风着意吹。",
        "dynasty": "宋",
        "collection_info": null
    },
    {
        "title": "祖师图赞",
        "author": "释师范",
        "content": "等是清平世界人，多因闲事长无明。\n使他箇箇能安分，图上何缘有姓名。",
        "dynasty": "宋",
        "collection_info": null
    },
    {
        "title": "丰干赞",
        "author": "释师范",
        "content": "浄土不居居秽土，良马不骑骑猛虎。\n回头转脑谩招呼，谁肯与伊为伴侣。",
        "dynasty": "宋",
        "collection_info": null
    },
    {
        "title": "寒山持经拾得手接  其一",
        "author": "释师范",
        "content": "手持经卷，付与同伦。\n己所不欲，勿施于人。",
        "dynasty": "宋",
        "collection_info": null
    },
    {
        "title": "寒山持经拾得手接  其二",
        "author": "释师范",
        "content": "自有一经，不肯受持。\n却从他觅，可煞愚痴。",
        "dynasty": "宋",
        "collection_info": null
    },
    {
        "title": "蚬子赞  其一",
        "author": "释师范",
        "content": "出手露脚，捞虾摝蚬。\n这穷鬼子，可贵可贱。\n纸钱堆裏谩藏身，莫言冷地无人见。",
        "dynasty": "宋",
        "collection_info": null
    },
    {
        "title": "蚬子赞  其二",
        "author": "释师范",
        "content": "溪尾溪头打野盘，捞虾摝蚬当朝餐。\n想应不是钓鰲手，得箇虾儿便喜欢。",
        "dynasty": "宋",
        "collection_info": null
    },
    {
        "title": "金华圣者赞",
        "author": "释师范",
        "content": "饱啖猪头肉，长斋不吃素。\n莫言滋味别，要且少盐醋。\n吽吽，大有着你处。",
        "dynasty": "宋",
        "collection_info": null
    },
    {
        "title": "端狮子赞",
        "author": "释师范",
        "content": "要弄便弄，要置便置。\n眼晴倒转，眉毛踢起。\n虽然好箇金毛，争奈爪牙未备。",
        "dynasty": "宋",
        "collection_info": null
    },
    {
        "title": "普化赞",
        "author": "释师范",
        "content": "恣意放颠放獃，走徧前街后街。\n就中一处尀耐，大悲院裏有斋。",
        "dynasty": "宋",
        "collection_info": null
    },
    {
        "title": "泉大道赞",
        "author": "释师范",
        "content": "这瞎秃，无捡束。\n浴龙湫，繫蛇腹。\n瓢裏酒，钵裏肉。\n到头底事若为论，郴州城中六月六。",
        "dynasty": "宋",
        "collection_info": null
    },
    {
        "title": "郁山主赞",
        "author": "释师范",
        "content": "收得蚌蛤珠，夸张无价数。\n我侬不怪他，他是村山主。",
        "dynasty": "宋",
        "collection_info": null
    },
    {
        "title": "言法华赞",
        "author": "释师范",
        "content": "褰裳而趋，或然而住。\n咄咄书空，喃喃独语。\n尽语渠侬转法华，知得身心在何处。",
        "dynasty": "宋",
        "collection_info": null
    },
    {
        "title": "鸟窠赞",
        "author": "释师范",
        "content": "佛法有些子，言中设网罗。\n布毛吹起处，依旧不离窠。",
        "dynasty": "宋",
        "collection_info": null
    },
    {
        "title": "临济赞  其一",
        "author": "释师范",
        "content": "善战不动旗鎗，善缚不加绳约。\n其毒犹恒山之蛇，被伤者决定无药。",
        "dynasty": "宋",
        "collection_info": null
    },
    {
        "title": "临济赞  其二",
        "author": "释师范",
        "content": "窃不见踪，败不见赃。\n是真白拈，其谁与当。",
        "dynasty": "宋",
        "collection_info": null
    },
    {
        "title": "临济赞  其三",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "title": "忠道者赞",
        "author": "释师范",
        "content": "听教一味瞌睡，参禅不入炉冶。\n盗橘过于挥剑，骑虎稳如乘马。\n伎俩元来箇样生，几乎唤作忠道者。",
        "dynasty": "宋",
        "collection_info": null
    },
    {
        "title": "灵照女赞",
        "author": "释师范",
        "content": "有髻垂肩，无鞋磹脚。\n一掬精神，十分销铄。\n最苦拈来泼罩篱，风前索价无人着。",
        "dynasty": "宋",
        "collection_info": null
    },
    {
        "title": "常不轻童子赞",
        "author": "释师范",
        "content": "作佛名何佛，不轻成自轻。\n谁知眼睛裏，箇箇有瞳人。",
        "dynasty": "宋",
        "collection_info": null
    },
    {
        "title": "丰干寒拾虎四睡赞",
        "author": "释师范",
        "content": "善者未必善，恶者未必恶。\n彼此不忘怀，如何睡得着。\n恶者难为善，善者难为恶。\n老虎既忘机，如何睡不着。",
        "dynasty": "宋",
        "collection_info": null
    },
    {
        "title": "题岩寒拾",
        "author": "释师范",
        "content": "五峰路上，双磵寺前。\n藏头露面，抚背拍肩。\n举笔欲题题不得，断崖千仞锁寒烟。",
        "dynasty": "宋",
        "collection_info": null
    },
    {
        "title": "圜悟赞",
        "author": "释师范",
        "content": "坐底是谁，立底是谁。\n两枚漆桶，一种无知。\n非惟咈诟啒㖀，恣意凤林咤之。\n坏尽东山穷活计，都因这汉两爷儿。",
        "dynasty": "宋",
        "collection_info": null
    },
    {
        "title": "大慧赞",
        "author": "释师范",
        "content": "僧中之龙，法中之王。\n讚不及处，衡阳梅阳。",
        "dynasty": "宋",
        "collection_info": null
    },
    {
        "title": "破庵赞  其一",
        "author": "释师范",
        "content": "噫嚱吁，何人欤。\n无德可敬，无言可书。\n非横灭族，是真瞎馿。\n有口不能駡得，捲而分付云居。",
        "dynasty": "宋",
        "collection_info": null
    },
    {
        "title": "破庵赞  其二",
        "author": "释师范",
        "content": "生平萧散，浑无覊绊。\n奋恶拳头，打会禅汉。\n我尝一见，口似匾檐。\n凡侍之者，莫知其几，往往瞠乎其后，终莫得其畔岸。\n是故不可毁，不可讚，至于不可奈何。\n但如今必要知其所窃之羊，谩去西边屋角头蜂桶裏寻看。",
        "dynasty": "宋",
        "collection_info": null
    },
    {
        "title": "无相赞",
        "author": "释师范",
        "content": "重如山，静如水。\n轻轻触着，双眉剔起。\n这般漏绽许谁知，分付天章破家子。",
        "dynasty": "宋",
        "collection_info": null
    },
    {
        "title": "孟保相赞",
        "author": "释师范",
        "content": "澄之不清，混之不杂。\n融融澹澹，辛辛辣辣。\n径山横赞竖赞，终是赞之不着。\n但以手加额，道箇南无大慈大悲救苦救难杀人不眨眼底观世音菩萨。",
        "dynasty": "宋",
        "collection_info": null
    },
    {
        "title": "邹编修请赞",
        "author": "释师范",
        "content": "骨棱层，髮䰐鬖。\n且不安分，更说指南。\n置须弥卢于一针锋，贮四大海于无底篮。\n不知世有谁知己，朴庵。",
        "dynasty": "宋",
        "collection_info": null
    },
    {
        "title": "彰圣辉长老请赞",
        "author": "释师范",
        "content": "一之上，三之下。\n有来由，无缝罅。\n是甚牛溲马浡，刚自辽天索价，累及儿孙成话欛。",
        "dynasty": "宋",
        "collection_info": null
    },
    {
        "title": "兴化益长老请赞",
        "author": "释师范",
        "content": "益无所益，为无所为。\n迥超玄化，杳绝机宜。\n桃红李白自芬披，问着东风总不知。",
        "dynasty": "宋",
        "collection_info": null
    },
    {
        "title": "定慧圻长老请赞",
        "author": "释师范",
        "content": "诈哑徉聋，指西作东。\n肆无所畏，说大脱空。\n弯弓曾发蓬蒿箭，射中南山白额虫。",
        "dynasty": "宋",
        "collection_info": null
    },
    {
        "title": "延庆日长老请赞",
        "author": "释师范",
        "content": "不爱人赞，不怕人谤。\n令是一条筋，见者难近傍。\n要识渠侬端的，日在东山之上。",
        "dynasty": "宋",
        "collection_info": null
    },
    {
        "title": "伦侍者请赞",
        "author": "释师范",
        "content": "见假像真，弄真像假。\n裂破面门，非馿非马。\n世上有谁亲见来，天台方岩伦侍者。",
        "dynasty": "宋",
        "collection_info": null
    },
    {
        "title": "东林日长老请赞",
        "author": "释师范",
        "content": "无德可崇，无善可从。\n近之不吉，远之必凶。\n傲慢释迦文，说甚临济宗。\n谁知目视凌霄外，意在庐山五老峰。",
        "dynasty": "宋",
        "collection_info": null
    },
    {
        "title": "觉际融长老请赞",
        "author": "释师范",
        "content": "无箇模样，画箇模样。\n既有模样，是甚模样。\n节节危梁十二层，垂垂白髮三千丈。",
        "dynasty": "宋",
        "collection_info": null
    },
    {
        "title": "曹山榘长老请赞",
        "author": "释师范",
        "content": "头圆象天，足方象地。\n耳朵闻声，鼻孔出气。\n马驹踏杀天下人，瞎馿不受灵山记。",
        "dynasty": "宋",
        "collection_info": null
    },
    {
        "title": "洪长老请赞",
        "author": "释师范",
        "content": "西有岷峨，南有雪峰。\n灵龟未爆，爻象重重。\n拈却玄沙白袋，自然千里同风。",
        "dynasty": "宋",
        "collection_info": null
    },
    {
        "title": "永寿础长老请赞",
        "author": "释师范",
        "content": "怒駡当慈悲，脱空成善巧。\n三钱买李子，偏向赤边咬。\n如今此话许谁知，永寿破家真种草。",
        "dynasty": "宋",
        "collection_info": null
    },
    {
        "title": "因大师请赞",
        "author": "释师范",
        "content": "不是神，不是鬼。\n突出人前，是何面嘴。\n妙因等闲觑破，扣齿擎拳顶礼。\n唵苏嚧苏嚧㗭唎㗭唎。",
        "dynasty": "宋",
        "collection_info": null
    },
    {
        "title": "日本琳上人请赞",
        "author": "释师范",
        "content": "头拄天，脚踏地。\n大宋国裏鼻孔，日本国裏出气。\n觉琳持此归故乡，大似波斯入闹市。",
        "dynasty": "宋",
        "collection_info": null
    },
    {
        "title": "禅人请赞  其一",
        "author": "释师范",
        "content": "似牛无角，似馿欠尾。\n突箇形容，诚难比拟。\n无所思，无所为，卧月眠云谁得知。",
        "dynasty": "宋",
        "collection_info": null
    },
    {
        "title": "禅人请赞  其二",
        "author": "释师范",
        "content": "眼裏没瞳人，鼻头无孔窍。\n单卖赤髮综，鬼见拍手笑。\n世有愚痴箇样僧，难为名字上传灯。",
        "dynasty": "宋",
        "collection_info": null
    },
    {
        "title": "禅人请赞  其三",
        "author": "释师范",
        "content": "人道脱似，我道不似。\n口少四方，眉欠八字。\n不是普丰清上人，定应唤作王蛮子。",
        "dynasty": "宋",
        "collection_info": null
    },
    {
        "title": "禅人请赞  其四",
        "author": "释师范",
        "content": "鬚髮蓬松，眼孔定动。\n解拈死货，手头活弄。\n触着梧桐老树桩，等闲惊起丹山凤。",
        "dynasty": "宋",
        "collection_info": null
    },
    {
        "title": "禅人请赞  其五",
        "author": "释师范",
        "content": "这瞎贼，无覊勒。\n指槐駡柳，将南作北。\n横也凑他不得，竖也凑他不得。\n谁知箩裏生姜，元是井中侯黑。",
        "dynasty": "宋",
        "collection_info": null
    },
    {
        "title": "禅人请赞  其六",
        "author": "释师范",
        "content": "僻性拗木枕，天生没意智。\n自己独冤家，佛祖闲奴婢。\n尝闻一饱忘百饥，今日山僧身便是。",
        "dynasty": "宋",
        "collection_info": null
    },
    {
        "title": "禅人请赞  其七",
        "author": "释师范",
        "content": "大不可忽，细不可欺。\n丘岳之崇，起于毫釐。\n善恶之积，发乎隠微。\n洞彻根源，迥绝机宜。\n可以拈一尘融十虚以无遗。",
        "dynasty": "宋",
        "collection_info": null
    },
    {
        "title": "小师德輶请赞",
        "author": "释师范",
        "content": "喜一上，怒一上，少机关，足伎俩。\n硬把虚空量，刚道有一丈。\n似这般会算底本师，如何唤作无准和尚。",
        "dynasty": "宋",
        "collection_info": null
    },
    {
        "title": "德义请赞",
        "author": "释师范",
        "content": "义出丰年，俭生不孝。\n自古自今，岂容师教。\n义兮义兮知不知，官税了兮何用钞。",
        "dynasty": "宋",
        "collection_info": null
    },
    {
        "title": "德浚请赞",
        "author": "释师范",
        "content": "踞胡床，握麈尾，默默自问，谁家之子。\n宁可併吃五斗醋，不敢说着东山下左边底。",
        "dynasty": "宋",
        "collection_info": null
    },
    {
        "title": "题牧牛图",
        "author": "释师范",
        "content": "谁家牯，谁家犊。\n溪东溪西，水甘草足。\n宜乎后夜当春耕，懹袖应难秘斯轴。",
        "dynasty": "宋",
        "collection_info": null
    },
    {
        "title": "题僧画草虫",
        "author": "释师范",
        "content": "似则似矣，是则未是。\n若是伶利衲僧，不作这般虫豸。",
        "dynasty": "宋",
        "collection_info": null
    },
    {
        "title": "临终偈",
        "author": "释师范",
        "content": "来时空索索，去也赤条条。\n更要问端的，天台有石桥。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释师范",
        "content": "尽力提持只一刀，狸奴从此脱皮毛。\n血流满地成狼籍，暗为春风染小桃。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释师范",
        "content": "失脚溪桥两眼枯，错将鱼目作明珠。\n直饶尘尽光生也，照破山河梦见无。",
        "dynasty": "宋",
        "collection_info": null
    },
    {
        "title": "天神二首  其一",
        "author": "释师范",
        "content": "天下梅花主，扶桑文字祖。\n这个正法眼，云门答道普。",
        "dynasty": "宋",
        "collection_info": null
    },
    {
        "title": "天神二首  其二",
        "author": "释师范",
        "content": "菅君本不假凡胎，直自灵山会上来。\n五百年间无识者，扶桑佛法一枝梅。",
        "dynasty": "宋",
        "collection_info": null
    }
]