[
    {
        "title": "秦楼月・忆秦娥 冰肌削",
        "author": "张侃",
        "content": "冰肌削。\n水沈香透胭脂萼。\n胭脂萼。\n怕愁贪睡，等闲梳掠。\n花前莫惜添杯酌。\n五更嫌怕春风恶。\n春风恶。\n东君不管，此情谁托。",
        "dynasty": "宋",
        "collection_info": null
    },
    {
        "title": "月上海棠 南枝消息凭谁送",
        "author": "张侃",
        "content": "南枝消息凭谁送。\n北枝寒、清晓破馀冻。\n横溪浸疏影，月黄昏、暗香浮动。\n真仙种。\n不与梨华同梦。\n洛阳姚魏争先贡。\n妒纷纷、红紫眩新宠。\n尽雪压风欺，□和羹、此时须用。\n烦珍重。\n莫作桓伊三弄。",
        "dynasty": "宋",
        "collection_info": null
    },
    {
        "title": "感皇恩 佳处记曾游",
        "author": "张侃",
        "content": "佳处记曾游，十年重到。\n罨画湖山最春早。\n红梅几树，一夜东风开了。\n矮松修竹外、依然好。\n玉色醺酣，香团娇小。\n消得金尊共倾倒。\n满怀风味，前度何郎今老。\n徘徊疏影里、花应笑。",
        "dynasty": "宋",
        "collection_info": null
    },
    {
        "title": "感皇恩 换骨有丹砂",
        "author": "张侃",
        "content": "换骨有丹砂，阿谁传与。\n爱惜芳心不轻吐。\n客来烂熳，解得此情良苦。\n有时三两点、胭脂雨。\n旧说江南，红罗亭下，未必春光便如许。\n认桃辨杏，最是渠家低处。\n问花曾怨不、娇无语。",
        "dynasty": "宋",
        "collection_info": null
    },
    {
        "title": "积雨嘆",
        "author": "张侃",
        "content": "去年南兰陵，官河无流澌。\n阴云久不见，万里行炎曦。\n太守为民祷，百拜躬愈祗。\n忽然动凉飈，骤雨肆奔驰。\n旱苗有生意，下民免寒饥。\n感格在俄顷，嗟人自不为。\n颂语我欲作，垂世同曹规。\n深恐旁观者，凭藉立是非。\n反谓地势隆，水散及四支。\n纵使雨入尺，立待只片时。\n今年芒种后，有雨细如丝。\n农家买五兆，寸波成涟漪。\n我耳曾听得，把笔纪小诗。\n又传练湖圯，澒洞南北迷。\n浸淫到旁邑，原隰不分畸。\n秋中月色皎，老晴颇相宜。\n深谷传地籁，乔松难扶持。\n滂流尽三日，处处同一辞。\n化工有至理，浅眼休蠡窥。\n蝝蝝可怜生，短衣到鳬茈。\n冬寒与夏暑，平日何怨咨。\n一旦示灾咎，反己深思惟。\n退寸望求尺，龠合规微赀。\n丰艰非逆料，人情恣生疑。\n既忻堆如栉，復话禾无䅗。\n遂致阴阳转，未免水旱移。\n固穷不羡富，求足翻成亏。\n不知尼父言，三年积铢锱。\n一稃与二米，犹胜糠覈肥。\n农家多守分，富家当坦夷。",
        "dynasty": "宋",
        "collection_info": null
    },
    {
        "title": "秋后一日书所见者",
        "author": "张侃",
        "content": "秋深山转清，雨定水自绿。\n庭前牵牛花，粲粲悦人目。\n居官已年余，竟日书吏牍。\n因閒窥化工，景象不一足。\n促织汝何为，懒妇丝断续。\n夜长清未眠，题诗烧短烛。",
        "dynasty": "宋",
        "collection_info": null
    },
    {
        "title": "红塔",
        "author": "张侃",
        "content": "出门看青山，天际晴云合。\n虬松植长涂，亭亭两红塔。\n谁知百年后，竟坐市尘杂。\n老僧随世机，电眸阅伏腊。\n流水洗不尽，就下污流纳。\n北窗稍幽虚，清风满眠榻。",
        "dynasty": "宋",
        "collection_info": null
    },
    {
        "title": "观海",
        "author": "张侃",
        "content": "孔圣道不行，乘桴浮于海。\n非子深寓言，诚欲警不逮。\n我生游江湖，舟泛听自在。\n有时月初生，满天云去叆。\n今朝到海边，潮迟立可待。\n固知源脉长，下藏鱼龙队。\n想见景晴明，间亦露光彩。\n因尔观自然，天地能主宰。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "今日天欲雨，农家名分龙。\n雨意或羞涩，霑润限西东。\n入夏雨已多，颇觉支体慵。\n轻烟苒苒绿，夕照微微红。\n不奈勃姑语，呼雨云满空。\n乍晴丝捲轴，復闇花无踪。\n良辰偶孤负，土脉方丰融。\n屈指是新秋，细听邻杵舂。",
        "dynasty": "宋",
        "collection_info": null
    },
    {
        "title": "冬夜对月",
        "author": "张侃",
        "content": "秋来月渐清，老火犹未退。\n好风送新凉，云深復昏晦。\n徐思此夜满，岂不令人爱。\n暑气薄前荣，蒸溽肯少贷。\n月色到芳池，缘此亦拘碍。\n今宵坐中庭，挥麈成独对。\n霜华杂月色，顿然清病肺。\n何必泥中秋，此语吾永佩。",
        "dynasty": "宋",
        "collection_info": null
    },
    {
        "title": "午步积谷山探梅才有一二蘂",
        "author": "张侃",
        "content": "烂雨才放晴，街头泥三寸。\n支筇积谷山，寒梅微弄粉。\n二十四番风，迎腊先一讯。\n青女素精明，竟不易号令。\n譬如蜕骨仙，色粧而意整。\n惟有吟诗翁，年年来管领。",
        "dynasty": "宋",
        "collection_info": null
    },
    {
        "title": "发奔牛",
        "author": "张侃",
        "content": "红添花满溪，绿带草穿石。\n佳致在目前，远近记经历。\n云疎雨渐收，篙长水倒激。\n平生一诗卷，未免写胸臆。\n记得坡翁言，在郡六百日。\n出处虽不同，我性聊自适。",
        "dynasty": "宋",
        "collection_info": null
    },
    {
        "title": "桃花鸂鶒",
        "author": "张侃",
        "content": "画工天机高，腕有万钧力。\n把笔解写生，妙处欠人识。\n地深烟自引，云敛望不极。\n谁知只尺间，卷藏栖座侧。\n桃枝糁浅红，羞带燕支色。\n经时叹芳跗，数片堕晴碧。\n政缘景色饶，讵忍光阴掷。\n波心自在流，夕照苦见逼。\n雌蜂不受影，容此双鸂鶒。\n睨目且裴回，暂收西去翼。\n笼宽终难驯，水满好修饰。\n旁人莫痴心，乘势事箭弋。\n庶几久相忘，飞浮欣得得。\n连旬暑送风，对此融胸臆。\n不必形似求，枉费半圭墨。",
        "dynasty": "宋",
        "collection_info": null
    },
    {
        "title": "新河",
        "author": "张侃",
        "content": "侵晨发金台，停午泊新河。\n风定雨新霁，一段平青罗。\n远烟搴新景，宿鹭行细莎。\n临流洗尘心，此地今几过。\n官事记蒲鞭，少驻听渔歌。\n大哉浚汲功，万古保不磨。",
        "dynasty": "宋",
        "collection_info": null
    },
    {
        "title": "晨起",
        "author": "张侃",
        "content": "青山与白水，足以娱人思。\n丽花与佳禽，足以令人悲。\n因思世上事，感触特一时。\n拘拘守定见，年少纷白丝。\n朝来北窗边，天清云不飞。\n桂树充绿润，其色光陆离。\n静坐息万虑，手携渊明诗。\n饮酒得真趣，神气常自怡。\n我饮仅涓滴，螺杯谩尔持。\n后山草木深，有禽择所栖。\n婆餠为谁焦，姑恶为谁咨。\n骚翁绎楚语，解说累千辞。\n万物虽异性，天地同一机。\n时至乃飞鸣，人讹反生疑。\n禽语空啾唧，有怨难穷推。\n好生毛羽者，细听强诳欺。\n遂使本然质，由是深有亏。\n清风到阶庭，处处禽语奇。\n勿问声如何，天地何曾私。",
        "dynasty": "宋",
        "collection_info": null
    },
    {
        "title": "杜门",
        "author": "张侃",
        "content": "初官金台边，日长颇閒暇。\n细赓饮酒诗，喜无俗子驾。\n云轻月缓梳，竹少花相亚。\n官塘颇尘嚣，数间名传舍。\n吾身聊自适，阅世如啖蔗。\n春初泛舟回，晴溪山影射。\n苍苔护鱼池，粉墙旁花架。\n东风知人情，游丝从空下。\n历览佳有余，顷刻在所化。\n杜门观我心，陶冶有鲍谢。",
        "dynasty": "宋",
        "collection_info": null
    },
    {
        "title": "府治闢镇越堂得坡翁诗石于草棘间",
        "author": "张侃",
        "content": "功名蚊成雷，文华珠媚川。\n作意每中辍，要当付自然。\n谁知蝇头表，不似诗句传。\n鑑湖生光彩，坡翁真谪仙。",
        "dynasty": "宋",
        "collection_info": null
    },
    {
        "title": "记野人语",
        "author": "张侃",
        "content": "野人延我坐，古木阴四垂。\n未语涕先集，昔盛今全衰。\n我闻野人语，斯事古有之。\n但要存心地，何须问墓师。",
        "dynasty": "宋",
        "collection_info": null
    },
    {
        "title": "归来五首  其一",
        "author": "张侃",
        "content": "小圃近吾庐，呼奴扫阶曲。\n梅株晚放花，溪水新围玉。\n声名不厌低，出处今已熟。\n倚杖看城山，飞来两鸲鹆。",
        "dynasty": "宋",
        "collection_info": null
    },
    {
        "title": "归来五首  其二",
        "author": "张侃",
        "content": "西关景色妍，归来春未尽。\n岸浅柳生阴，风缓花成阵。\n懽娱垂白亲，免得望家讯。\n乳燕立帘鈎，别久还相认。",
        "dynasty": "宋",
        "collection_info": null
    },
    {
        "title": "归来五首  其三",
        "author": "张侃",
        "content": "蔷薇在其西，老桂在其东。\n先后不同时，生毓归元功。\n幽艷占淑景，清香待秋风。\n有句莫漫与，骚然固长穷。",
        "dynasty": "宋",
        "collection_info": null
    },
    {
        "title": "归来五首  其四",
        "author": "张侃",
        "content": "爽气满清晨，秀色藏山骨。\n结亭苕水旁，断手建巳月。\n古语敬书绅，高谭休拄笏。\n柴扉喜常关，从今避请谒。",
        "dynasty": "宋",
        "collection_info": null
    },
    {
        "title": "归来五首  其五",
        "author": "张侃",
        "content": "酴醿数尺长，伐木成小架。\n玉色映晚春，浓阴接初夏。\n浊醪任浅深，细草堪枕藉。\n兴来信步行，浮云出山罅。",
        "dynasty": "宋",
        "collection_info": null
    },
    {
        "title": "书目所见者五首  其一",
        "author": "张侃",
        "content": "我家屏围图，画作江天雪。\n雪晴行渔舟，蒲帆繫樯绝。\n犹记为儿时，剑立从头说。\n今日亲见之，甚欲伴清洁。",
        "dynasty": "宋",
        "collection_info": null
    },
    {
        "title": "书目所见者五首  其二",
        "author": "张侃",
        "content": "浅滩潮未到，小舟不得动。\n当时一羽轻，今成千钧重。\n老翁倚篙竿，生寒肩势竦。\n劝翁且归家，潮来胜乘槎。",
        "dynasty": "宋",
        "collection_info": null
    },
    {
        "title": "书目所见者五首  其三",
        "author": "张侃",
        "content": "盟鸥何处来，声和春喜近。\n宾鸿可怜生，呼羣摩雾隠。\n鸥鸿本何心，世人无义襟。\n责彼不责己，嗟嗟非独今。",
        "dynasty": "宋",
        "collection_info": null
    },
    {
        "title": "书目所见者五首  其四",
        "author": "张侃",
        "content": "羣山恰四围，江潮游其中。\n潮低不成山，岂是阨于风。\n舟行山渐远，潮势同瓴建。\n抑之可使高，又作望崖反。",
        "dynasty": "宋",
        "collection_info": null
    },
    {
        "title": "书目所见者五首  其五",
        "author": "张侃",
        "content": "小民海滨居，煎水活妻孥。\n指海充府库，何曾计有无。\n盐成有喜色，摘蔬供午食。\n君子劳于心，我侬劳于力。",
        "dynasty": "宋",
        "collection_info": null
    },
    {
        "title": "朱陈嫁娶图",
        "author": "张侃",
        "content": "生男愿封侯，嫁女在比隣。\n此是古人言，最知天理真。\n世远人亦僞，嫁娶来城闉。\n岁序罕聚首，浩渺不计春。\n当其出门时，错落车百轮。\n笙箫填孔道，珠翠委泥尘。\n堂开牡丹屏，盘横水精鳞。\n徒取眼前富，未问身后贫。\n女娇鲜礼法，薄夫贻所亲。\n民家女及嫁，择对走踆踆。\n一旦有其家，昕昏如主宾。\n谁图朱陈村，宜为尧舜民。",
        "dynasty": "宋",
        "collection_info": null
    },
    {
        "title": "嘉定壬午春晚园官送杞菊因取陆天随苏东坡张南轩三赋诵之感事赋诗",
        "author": "张侃",
        "content": "我志甘澹薄，不为物所迁。\n园官送杞菊，秀色满目前。\n生育秉至性，阴阳顺中权。\n可怜黄口儿，匕筯照腥羶。\n纵得一饷戏，旁观成胁肩。\n杞菊付中厨，试着姜盐煎。\n至哉天下味，妙处秘不传。\n三贤留隽语，首当师之焉。",
        "dynasty": "宋",
        "collection_info": null
    },
    {
        "title": "秋日閒居十首  其一",
        "author": "张侃",
        "content": "归来清凈居，懒蹋红紫陌。\n有堂新翼然，远景疑界画。\n暑气碍秋容，似觉眼界窄。\n墨云吹雨丝，顷刻入地尺。\n水势沄沄来，岸流已拍拍。\n老杨湿根翠，穉菱污花白。\n东港与西塍，了不见旧迹。\n阴阳反掌间，底事作灾阨。",
        "dynasty": "宋",
        "collection_info": null
    },
    {
        "title": "秋日閒居十首  其二",
        "author": "张侃",
        "content": "名花逢深春，各自逞娇怪。\n蔷薇绕篱根，园丁采去卖。\n琐细不知名，结束担头挂。\n细细随轻风，时时与破坏。\n诗人浪自吟，放言竟成躗。\n红紫一夕空，又见韶华迈。\n亭亭珊瑚枝，懒入名花派。\n每见天秋凉，依竹堪入画。",
        "dynasty": "宋",
        "collection_info": null
    },
    {
        "title": "秋日閒居十首  其三",
        "author": "张侃",
        "content": "我志甘锄园，汲水敢言倦。\n拟种百尺松，终宵风雨战。\n土脉分瘠肥，秉性有后先。\n蔚然三寸长，荆棘从旁罥。\n待得成清阴，方为世人羡。\n画手知姓谁，拂拭好东绢。\n写此岁寒姿，爽气满庭院。\n不记少小时，插株泥样贱。",
        "dynasty": "宋",
        "collection_info": null
    },
    {
        "title": "秋日閒居十首  其四",
        "author": "张侃",
        "content": "秋崖一段清，秋水暗生池。\n眼力所尽处，不特宋玉悲。\n化工尔许巧，閒花糁枯枝。\n凉生细细吐，月缓重重垂。\n但恨古之人，未能铸好辞。\n从叟悲秋语，如石不可移。\n独爱白乐天，酌酒细吟诗。\n渐喜无人听，格外只自知。",
        "dynasty": "宋",
        "collection_info": null
    },
    {
        "title": "秋日閒居十首  其五",
        "author": "张侃",
        "content": "西关近邑郛，閒地素来广。\n规度三五弓，栽花屹相向。\n第一觅竹本，宗生要易暀。\n晚色翠四围，依约见秋嶂。\n老鸡先司晨，除栅试一放。\n峨冠污枯草，鲜明莫能状。\n厨人出新巧，收勋到盆盎。\n持送文园翁，小字书佳况。",
        "dynasty": "宋",
        "collection_info": null
    },
    {
        "title": "秋日閒居十首  其六",
        "author": "张侃",
        "content": "江南多泽国，别派亦成湖。\n渺渺明佳景，纷纷展画图。\n层穹邈无际，浮翠前峰孤。\n欲唤扁舟去，笔床茶竈俱。\n东边屿深幽，穉芦不记株。\n花轻相上下，随风掠酒盂。\n湖中开一镜，中有双野鳬。\n可怜知者少，此趣未尝无。",
        "dynasty": "宋",
        "collection_info": null
    },
    {
        "title": "秋日閒居十首  其七",
        "author": "张侃",
        "content": "人情易爱憎，品花语最严。\n遮护富贵花，排日挂牙籤。\n骄态不自持，霏微花上霑。\n虚名竟何益，余事付宝奁。\n花开有迟速，禀气等洪纤。\n到眼俱可翫，何曾形弃嫌。\n幽幽牵牛开，碧色照疎栏。\n勿云此花陋，所取缘伤廉。",
        "dynasty": "宋",
        "collection_info": null
    },
    {
        "title": "秋日閒居十首  其八",
        "author": "张侃",
        "content": "迎秋花事稀，蝶翅依沙晚。\n篱落绕红园，暗遣佳名损。\n立名岂愿丑，一定不容返。\n宁避市尘喧，甘作山林遯。\n柔枝缀凤儿，栏外成锦幰。\n婉婉风味殊，苒苒烟光远。\n治世凤朝阳，吾道何须偃。\n毋学接舆狂，终日空思忖。",
        "dynasty": "宋",
        "collection_info": null
    },
    {
        "title": "秋日閒居十首  其九",
        "author": "张侃",
        "content": "兰以深而香，避世非吾忍。\n移根植堂下，遂使世人冁。\n谁知秋华拆，未许流声尽。\n即之色渐温，佩之芳愈敏。\n因观太古音，试理幽兰引。\n幽兰本香草，名随四时泯。\n奈何楚子孙，些只徒自窘。\n一枝三四叶，与人作标准。",
        "dynasty": "宋",
        "collection_info": null
    },
    {
        "title": "秋日閒居十首  其一○",
        "author": "张侃",
        "content": "小园虽偪仄，堂成春告残。\n羣山当目前，翠色烟中繁。\n隔堤多垂杨，纷纷风前翻。\n畦夫为予言，宜插秋牡丹。\n既无倾城艷，亦可酒筵看。\n根株虽脆弱，千叶攒中单。\n夕阳媚晴水，红湿回轻澜。\n休从殷七七，染法成欺暪。",
        "dynasty": "宋",
        "collection_info": null
    },
    {
        "title": "五云门外湖田",
        "author": "张侃",
        "content": "越中官赋重，有田即追呼。\n小民生计薄，何以存妻孥。\n前贤念民切，潴水启鑑湖。\n自此岁常登，不计大有书。\n湖堙水渐涸，往往事耕锄。\n禾根虽浸水，天秋翠平铺。\n后王主生育，讵肯馁一夫。\n尽说湖田好，大胜行商车。\n商车利纵博，巨涛与险涂。\n湖田若不熟，明年岂全无。",
        "dynasty": "宋",
        "collection_info": null
    },
    {
        "title": "娥江市",
        "author": "张侃",
        "content": "前回渡娥江，夜半呼舟行。\n今回渡娥江，风迎晚潮平。\n人心险于潮，潮头平于路。\n娥心无古今，潮随渔篙渡。",
        "dynasty": "宋",
        "collection_info": null
    },
    {
        "title": "千秋观拜贺知章像",
        "author": "张侃",
        "content": "天清云捲幔，风定水开奁。\n既知鑑湖阔，所取胡乃廉。\n一曲期自足，千年名字馥。\n我来拜遗像，端可激颓俗。",
        "dynasty": "宋",
        "collection_info": null
    },
    {
        "title": "游石笋",
        "author": "张侃",
        "content": "偶成石笋游，山色浸云表。\n两轮天地阔，一览江湖小。\n渴饮金沙泉，饥餐翠松苗。\n邺公何许人，遥想好风标。",
        "dynasty": "宋",
        "collection_info": null
    },
    {
        "title": "郊外",
        "author": "张侃",
        "content": "县市已萧疎，何况在西郊。\n浮云不成山，浊雨平浅坳。\n纷纷占生殖，盖头一把茅。\n钓鱼寻竹枝，明火采松梢。\n翻成水墨画，极意竟难描。\n移时反官舍，游僧初解包。\n潜思目所寓，肯把声名抛。\n试问耳聋许，终胜掉头巢。",
        "dynasty": "宋",
        "collection_info": null
    },
    {
        "title": "閒意",
        "author": "张侃",
        "content": "秋来纔几日，得雨洗暑气。\n庭前容人行，琐细开野卉。\n似觉气象殊，鄙薄牡丹贵。\n不是怨春风，政缘出处异。\n柔得千年存，刚则片时易。\n弹指秋又深，静处觑万彙。\n胡床倚竹根，清入诗人胃。\n好风缓缓来，侧耳听络纬。",
        "dynasty": "宋",
        "collection_info": null
    },
    {
        "title": "樊将军庙在上陌樊宅土人相传是将军故居史本传云沛人也五十年前因题数语今辄附此",
        "author": "张侃",
        "content": "将军生沛邑，樊宅在吴墟。\n既没其先语，决知非此居。\n排门忠尚在，浮甲事尤虚。\n却恐同姓者，相传佚本初。",
        "dynasty": "宋",
        "collection_info": null
    },
    {
        "title": "古涧閒适",
        "author": "张侃",
        "content": "雨来磵水碧，磵远山势斜。\n磵边随意坐，琐细觅开花。\n野蝶深有情，翾翾依沙晚。\n以渠流水心，醒我观花眼。",
        "dynasty": "宋",
        "collection_info": null
    },
    {
        "title": "示韦中实六首  其一",
        "author": "张侃",
        "content": "鹤隠乍来时，年方三十七。\n忽忽十七年，终始如一日。\n卜居在邑西，近我读书室。\n閒来剧笑谈，友情似胶漆。\n笔端备六体，纸上春蛇逸。\n两鬓吹秋丝，吟诗纪经历。",
        "dynasty": "宋",
        "collection_info": null
    },
    {
        "title": "示韦中实六首  其二",
        "author": "张侃",
        "content": "去年金台归，今年三十六。\n守拙伴林鸠，折箭存飞鹄。\n小园接屋东，有堂依水绿。\n浮云前山来，萧放忘拘束。\n云已久无心，细看犹未足。\n起来一杯酒，从此觅归宿。",
        "dynasty": "宋",
        "collection_info": null
    },
    {
        "title": "示韦中实六首  其三",
        "author": "张侃",
        "content": "我与鹤隠交，一纪又踰五。\n燕飞知春秋，鸡鸣便风雨。\n惟君胜苏端，许我似杜甫。\n忘情更忘言，握手见肺腑。\n君或醉时歌，不问歌差误。\n醒后颇快人，续续写诗句。",
        "dynasty": "宋",
        "collection_info": null
    },
    {
        "title": "示韦中实六首  其四",
        "author": "张侃",
        "content": "向来未服役，君室日清閒。\n侵晓披衣见，中宵曳杖还。\n溪梅粲玉萼，几度开笑颜。\n迩来君累重，旬月旅长安。\n葛屦蹋尘沙，春在湖山间。\n忙裏买小艇，何妨卧看山。",
        "dynasty": "宋",
        "collection_info": null
    },
    {
        "title": "示韦中实六首  其五",
        "author": "张侃",
        "content": "一春随意行，济胜欣有遇。\n不愁风薄人，但愁雨深阻。\n乱山烟中藏，勃姑声转嗉。\n春无三日晴，前人句已寓。\n惜许好花枝，烂熳少人顾。\n君久不在家，花思依柳絮。",
        "dynasty": "宋",
        "collection_info": null
    },
    {
        "title": "示韦中实六首  其六",
        "author": "张侃",
        "content": "微官当力勤，后月已戒路。\n思君且话言，处处放閒步。\n花前借鶑吟，卷中笑鱼蠹。\n民家老树根，小憩觅幽趣。\n更后四十年，同君寻旧寓。\n斯事姑置之，尺书寄飞羽。",
        "dynasty": "宋",
        "collection_info": null
    },
    {
        "title": "示高恺叔",
        "author": "张侃",
        "content": "天秋桂子香，我舟从西来。\n爱君丰度好，面上无尘埃。\n相逢各草草，未暇开情抱。\n赠君以一言，功名薄穹昊。\n新春雪初晴，记水三四程。\n徘徊梅花树，邀我了诗情。",
        "dynasty": "宋",
        "collection_info": null
    },
    {
        "title": "题李伯时马",
        "author": "张侃",
        "content": "近代李伯时，能画天厩马。\n画本出心匠，不在韩干下。\n真骨独当御，汗血沫凝赭。\n为渠生光辉，神妙非力假。\n平日熟意态，绘事颇閒暇。\n谁知贋易真，万马悉喑哑。\n色带碧云騢，和鸾亦雅雅。\n一笔竟不予，此意识者寡。",
        "dynasty": "宋",
        "collection_info": null
    },
    {
        "title": "三高祠",
        "author": "张侃",
        "content": "武侯出师表，子陵钓鱼矶。\n达则济天下，穷则敛所施。\n凄凉数间屋，荒草碧离离。\n功名挂人口，毁誉復随之。\n檥舟三高堂，快读石湖碑。\n不有君子生，何以立国基。\n夫君守定见，遯野身自肥。\n傥不为时用，犹当师仲尼。\n血指恐及己，旁观付盛衰。\n泛湖诚僞计，思鲈设虚辞。\n区区务力作，反蒙樵人讥。\n松江水不穷，那能洗瑕疵。\n石湖拟小山，三招何逶迤。\n字字春秋笔，史氏当凭依。\n武林有西湖，湖上水仙祠。\n君復隠孤山，清名敌伯夷。\n死无封禅书，小诗扬京师。\n坡翁刺是邦，寒泉荐江蓠。\n在郡六百日，遂踵居易规。\n终焉配水仙，事定分是非。\n邦人思坡翁，要和甘棠时。\n遂肖三贤像，相与祝其尸。\n三贤得其操，三高得其微。\n篙师催我行，日落江水湄。",
        "dynasty": "宋",
        "collection_info": null
    },
    {
        "title": "惠山",
        "author": "张侃",
        "content": "胜槩弃道旁，翠色空萧爽。\n泉经古涧流，鸟趁枯藤上。\n俗眼眩浮华，红妆围翠幌。\n入山恐太深，更肯契心赏。\n山灵亦退听，佳名虑标榜。\n断绠汲寒深，随人堕世网。",
        "dynasty": "宋",
        "collection_info": null
    },
    {
        "title": "煎茶",
        "author": "张侃",
        "content": "结庐枕石隙，其下通泉脉。\n新开数尺泉，涌然如乳白。\n道人北山来，閒话到终夕。\n徐云茶已芽，气味及高格。\n绛囊映绿色，未尝齿流液。\n汲泉满歙缻，篝火勿遽迫。\n须臾蟹眼生，茶新手缓掷。\n姜盐宜屏除，祇能添水厄。",
        "dynasty": "宋",
        "collection_info": null
    },
    {
        "title": "东西家",
        "author": "张侃",
        "content": "东家机杼鸣，西家舂杵急。\n西家荷艷鲜，东家竹翠湿。\n小小了生涯，四壁从渠立。\n昨朝雨倾盆，鸡栅又新葺。\n柘叶延凉阴，父母妻儿集。\n村南沽酒归，佳馔有鱼入。",
        "dynasty": "宋",
        "collection_info": null
    },
    {
        "title": "对镜辞",
        "author": "张侃",
        "content": "古人对镜辞，率是年纪老。\n出言反成悲，未免耿成抱。\n间有少年人，对镜默祈祷。\n第一早功名，第二多寿考。\n第三欲富贵，满屋贮珠宝。\n此心机械生，此身晨夕恼。\n用一每藏九，终焉乖至道。\n目为守钱虏，名字亦可保。\n不见王夷甫，举去忘稽考。\n我今对镜别，有酒便为好。\n欲醉未醉间，浩歌出晴昊。\n荷花解人心，风前互倾倒。",
        "dynasty": "宋",
        "collection_info": null
    },
    {
        "title": "秋夜",
        "author": "张侃",
        "content": "秋深气转清，夜閒更正永。\n庭前菊半花，天外云收景。\n试呼曲生来，绿色照瓦皿。\n悠然两相忘，何必问形影。",
        "dynasty": "宋",
        "collection_info": null
    },
    {
        "title": "十月二十四夜雪霰用苏文忠和赵虢令韵",
        "author": "张侃",
        "content": "营居在西关，炼句谁能和。\n水深舟已行，雨骤云无奈。\n残花蝶倦栖，弱柳鸟惊堕。\n桥杆挂稻头，小定事舂簸。\n带湿芒尽除，易破粒渐瑳。\n世路久羊肠，人情随蚁磨。\n每祈天雨宝，非是心好货。\n力行毋自画，浮言空相挫。\n因閒到农家，暂憩同客坐。\n别港野鳬归，断篱瘠牛卧。\n老翁语殷勤，今岁多坎坷。\n望晴眼力枯，护田衣袂涴。\n政恐官税亏，不顾茅屋破。\n老翁勿预愁，太守兼劝课。\n丘明纪大饥，孟子悯人饿。\n瑞花舞绥绥，来秋真可贺。",
        "dynasty": "宋",
        "collection_info": null
    },
    {
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其一",
        "author": "张侃",
        "content": "去年正月尾，云片缀雨丝。\n今年二月头，雪花一尺围。\n丰登有定数，元化孰可窥。\n呼奴粲灯篝，细诵辛卯诗。",
        "dynasty": "宋",
        "collection_info": null
    },
    {
        "title": "戊辰春二月雪吕君国秀曾赋七字句予和云试来月下逢僊子何似风前聘宓妃乙酉春二月一日雪再吟二首  其二",
        "author": "张侃",
        "content": "吕君年八十，曾赋春雪诗。\n平生慕韩愈，大书万玉妃。\n我时年甫冠，辛苦铸好辞。\n功业只尔耳，岁序空推移。",
        "dynasty": "宋",
        "collection_info": null
    },
    {
        "title": "孤山",
        "author": "张侃",
        "content": "先生声名高，引人同吾道。\n来访孤山师，草木富华藻。\n有泉出山罅，碧色巧萦抱。\n甚欲酌此清，仰天应笑倒。",
        "dynasty": "宋",
        "collection_info": null
    },
    {
        "title": "写古五首  其一",
        "author": "张侃",
        "content": "事行人所难，涂人未深信。\n吾身一时高，佳名万古振。\n堂前颇幽虚，老竹添翠润。\n世俗日浇讹，风流今已尽。",
        "dynasty": "宋",
        "collection_info": null
    },
    {
        "title": "写古五首  其二",
        "author": "张侃",
        "content": "文章如元气，又如水赴川。\n宿习务洗去，仲涂当日贤。\n扶持正统在，后学承其传。\n众目不可掩，玑衡丽青天。",
        "dynasty": "宋",
        "collection_info": null
    },
    {
        "title": "写古五首  其三",
        "author": "张侃",
        "content": "束带立朝廷，平日有定力。\n挺挺道乡公，面上无佞色。\n谏书与天通，那暇顾荆棘。\n墓祭记学宫，贤哉太守职。",
        "dynasty": "宋",
        "collection_info": null
    },
    {
        "title": "写古五首  其四",
        "author": "张侃",
        "content": "人心具天性，嗜好各不同。\n荒凉陆子祠，寒泉引碧筩。\n名者身之累，千载存遗踪。\n独有吟诗人，时来繫短篷。",
        "dynasty": "宋",
        "collection_info": null
    },
    {
        "title": "写古五首  其五",
        "author": "张侃",
        "content": "希声少年日，劲风盘青苍。\n与世既不偶，投老颐山旁。\n蓺花静天理，浚泉发新芳。\n斯事古亦有，君子戒反常。",
        "dynasty": "宋",
        "collection_info": null
    },
    {
        "title": "清寒",
        "author": "张侃",
        "content": "臞叟久不出，短帽半离披。\n天公有新事，剪雪玉参差。\n仰瞻银海眩，须臾肆寒威。\n试呼缄口翁，时復一中之。\n初如薝卜飘，终似白练驰。\n阴气无所泄，乘风舞绥绥。\n山明失紫翠，手板休拄颐。\n磎流有层冰，艇子寸步移。\n寒禽集深条，可怜翅翎垂。\n拥炉回阳春，始觉温四肢。\n我生仅再见，老农重嗟咨。\n锦里杜子美，姑溪周紫芝。\n文章江汉流，初不事支辞。\n遗编可推究，古岂异今时。\n无此雪与寒，何翅五吟诗。\n宜瑞不患寡，写檄诛云师。",
        "dynasty": "宋",
        "collection_info": null
    },
    {
        "title": "书事  其一",
        "author": "张侃",
        "content": "细雨饥寒色，忽被北风吹。\n杨柳丝不长，免得成别离。\n西家杼锦绣，东家粥文辞。\n天地本无巧，人世嗟何为。",
        "dynasty": "宋",
        "collection_info": null
    },
    {
        "title": "书事  其二",
        "author": "张侃",
        "content": "今年气候迟，五月寒尚在。\n花柳已稀疎，轩窗颇潇洒。\n提携一书箧，转盼十五载。\n自拂蛛蝥去，文字生光彩。\n名起致人嫌，俗冗令我凂。\n袖手细旁观，小大立可待。\n樵夫唱竹枝，渔人歌欵乃。\n清适付傥来，浪语免后悔。\n吾家儒代耕，官卑谨勤怠。\n入夜倾碧香，聊用浇磊块。",
        "dynasty": "宋",
        "collection_info": null
    },
    {
        "title": "岁时书事  其一",
        "author": "张侃",
        "content": "官居尽日閒，随意自消遣。\n出门河水清，风定回长练。\n烟林入画图，脱叶霜新绚。\n景色为人妍，一岁知几变。\n因思天地间，是处堪留恋。\n指随襟袖寒，地气近淮甸。\n归来吹青灯，峨冠看经传。\n今人聊復尔，古人不可见。",
        "dynasty": "宋",
        "collection_info": null
    },
    {
        "title": "岁时书事  其二",
        "author": "张侃",
        "content": "墙东古杨树，秋来已憔悴。\n非无岁寒心，政以枝条脆。\n阳春敷新荣，生育不择地。\n依依杨柳枝，风前舞娇翠。\n娇翠虽至柔，中有生生意。",
        "dynasty": "宋",
        "collection_info": null
    },
    {
        "title": "岁时书事  其三",
        "author": "张侃",
        "content": "夜长何漫漫，谁为劳者辞。\n致身清明朝，谁为感遇诗。\n古来贤达士，气志不肯卑。\n曳裾非素习，不过祈人知。\n一言偶相契，遂踵萧何规。\n呜呼今不然，车马日以驰。\n朱门极富贵，长途多寒饥。\n立身荣辱中，每见无不为。\n平生毅然节，反为今所亏。\n赧颜度朝夕，同队如小儿。\n结茅枕吴羌，清名万代垂。",
        "dynasty": "宋",
        "collection_info": null
    },
    {
        "title": "岁时书事  其四",
        "author": "张侃",
        "content": "束髮能缀文，未解知其奥。\n修绠汲渊源，所得是潢潦。\n年来三折肱，逢人漫称好。\n古意愈简淡，新说恣颠倒。\n如何十日曝，只望阴雨膏。\n闭门觑天功，时至学自到。",
        "dynasty": "宋",
        "collection_info": null
    },
    {
        "title": "岁时书事  其五",
        "author": "张侃",
        "content": "霜色白皑皑，与雪竟无间。\n不独齐国人，凌晨歌瓮饭。\n古瓦灿奇葩，纤微分六瓣。\n云寒晓不开，雝雝有孤鴈。\n犹记前十年，蹑舄青螺绾。\n舒徐酌细泉，委折登危栈。\n独恨来仓卒，野服未易办。\n去年买小舟，敛板作微宦。\n荒凉屋数椽，门外多车輚。\n旋呼市居人，觕葺如缝绽。\n寂坐冬夜深，霜风吹两骭。\n旧书不敢废，官事不敢慢。\n达哉漆园翁，出处任鹏鷃。",
        "dynasty": "宋",
        "collection_info": null
    },
    {
        "title": "岁时书事  其六",
        "author": "张侃",
        "content": "朝来瑞花飞，檐前成箇箇。\n老农村中居，沽酒自相贺。\n不愿担石储，但愿免饥饿。\n连年田有秋，墙东添石硙。\n春来亦有花，竹外江梅破。\n倡桃与妖李，临风自娇惰。\n上天新赐瑞，莫测花机大。\n毫端已先知，浩歌续楚些。",
        "dynasty": "宋",
        "collection_info": null
    },
    {
        "title": "岁时书事  其七",
        "author": "张侃",
        "content": "冬雪已飞舞，冬月愈明皎。\n午夜静人籁，一目天未了。\n荒村木杈枒，上有乌鹊绕。\n胡床拥破裘，呼奴取青醥。\n良夜天下同，妙处识者少。\n何必与人言，壮志出尘表。",
        "dynasty": "宋",
        "collection_info": null
    },
    {
        "title": "岁时书事  其八",
        "author": "张侃",
        "content": "前朝到闸南，冰开春意动。\n寒风先觱发，日色尚曈眬。\n老翁礼颇恭，侧立手先拱。\n殷勤谢官侬，筠笼野果重。\n顾我守官下，仁惠愧刘宠。\n其位偪而卑，惟知短檄捧。\n举袖谢老翁，毋以斯言恐。\n我见诚暖姝，我才甘散冗。",
        "dynasty": "宋",
        "collection_info": null
    },
    {
        "title": "岁时书事  其九",
        "author": "张侃",
        "content": "心官素坦夷，幼荷父兄诏。\n口诵太古篇，烟村杂渔钓。\n谁知贤者乐，竟坐旁人谯。\n偶有百炼铜，铸作架上照。\n形模虽不同，小大亦相肖。\n一为世所移，作事非素料。\n酒中有妙理，勿学渊明笑。\n渊明旷荡人，行藏同荷篠。\n天外有奇趣，勿学孙登啸。\n孙登隠逸辈，施为异常调。\n万事付自然，吾方诣至妙。",
        "dynasty": "宋",
        "collection_info": null
    },
    {
        "title": "岁时书事  其一○",
        "author": "张侃",
        "content": "岁晚星回天，雪晴雨收脚。\n畦丁昨夜来，老竹如新斮。\n我本一书生，纸上守糟粕。\n治圃非素长，方欲求其略。\n吁嗟天下人，方以邻为壑。\n人心自尔殊，化工无厚薄。",
        "dynasty": "宋",
        "collection_info": null
    },
    {
        "title": "岁时书事  其一一",
        "author": "张侃",
        "content": "羣花极妖丽，不似梅花清。\n孤标年年在，吟意年年生。\n香清到诗骨，可翫不可名。\n安得李杜辈，美酒为之倾。",
        "dynasty": "宋",
        "collection_info": null
    },
    {
        "title": "食圆用建昌使君叔父韵",
        "author": "张侃",
        "content": "荆楚遗风在，琐碎陈佳筵。\n犹忆总丱时，兀坐空自怜。\n老妻剂秫粉，夜永灯花偏。\n潋盌蔗浆秾，晴云绕目前。\n翻匙玉比洁，胶齿珠相骈。\n我髮日种种，流光自年年。\n门无送酒人，谁能中圣贤。\n因试囊中术，妙处有机权。\n由来寓于手，不在刀削圆。\n泛观天地间，几者物之先。\n大阮精诗学，咏物巧回旋。\n虚名付傥来，默守终日干。\n吴生泥于方，所见何拘挛。\n三復叔兮什，华池水润咽。",
        "dynasty": "宋",
        "collection_info": null
    },
    {
        "title": "池荷",
        "author": "张侃",
        "content": "水浅荷亭亭，风过半欹侧。\n入水元不濡，须臾见本色。\n偶然成珠玑，至妙人孰测。\n乍散起微波，再圆聊作剧。\n澜雨未舒晴，浮云时拥墨。\n小池瀰旧痕，一旦寓新饰。\n荷平绿水深，翠满真堪惜。\n切勿溅成珠，漾去静如拭。",
        "dynasty": "宋",
        "collection_info": null
    },
    {
        "title": "枫桥",
        "author": "张侃",
        "content": "墙边紫燕留，柳外红日晚。\n川明山影动，风缓波声远。\n吾道付悠悠，世尘空衮衮。\n精庐傍官河，时有舟车返。\n古贤用志苦，吟诗一字稳。\n乃知半夜钟，绝胜木兰饭。",
        "dynasty": "宋",
        "collection_info": null
    },
    {
        "title": "薄薄酒三首  其一",
        "author": "张侃",
        "content": "薄薄酒，解愁颜。\n丑丑妇，胜居鳏。\n但有粗缯大布包裹了，争羡危冠华服伛偻趋朝班。\n就令真封定远侯，何如生入玉门关。\n苏秦富贵却输负郭二顷，管叔兄弟恨不茅屋三间。\n张公厚葬保首领，嵇康养生诛市阛。\n亡羊未易较臧谷，争地适足夸触蛮。\n锦衣未暖沐猴败，仙舟无耗鲍鱼还。\n狂谋正使鬼笑，薄命岂坐天悭。\n不须乞镜湖三百里，不须买莲峰一半山。\n穷达忧乐付与三万六千日，但恐一生辛苦不若一生閒。",
        "dynasty": "宋",
        "collection_info": null
    },
    {
        "title": "薄薄酒三首  其二",
        "author": "张侃",
        "content": "薄薄酒，免厚味。\n丑丑妇，得长年。\n渊明饮酒聊小醉，醉后清风北窗眠。\n季伦百万买娇丽，一朝祸至空弃捐。\n因思达者得其趣，那用情爱汩心渊。\n门栽五柳池种莲，瓶无斗粟囊无钱。\n浮云富贵不须问，在世得失付自然。\n君看曳玉垂金趋魏阙，何如蹑舄散策吴羌边。\n君看奇珍异味食方丈，何如粝饭野蔌在目前。\n古来知此亦自少，或出或处随吾权。\n入秋雨过暑光薄，桂子将绽添清妍。\n抱瓮独醉有深乐，不用抽钗唤李娟。",
        "dynasty": "宋",
        "collection_info": null
    },
    {
        "title": "薄薄酒三首  其三",
        "author": "张侃",
        "content": "薄薄酒，无余味。\n丑丑妇，有余妍。\n君看行乐且随分，不用美酒丽女骄目前。\n纷纷万事如云过，塞翁祈福图免祸。\n屈指富贵能几人，大笑书生守寒饿。\n书生作计亦不痴，开尊对花吟好诗。\n丑妇买鱼赤脚煮，醉后狂歌发真趣。",
        "dynasty": "宋",
        "collection_info": null
    },
    {
        "title": "家园有梅一株依附篱落潘圣功喜其有古意戏占云早是江南春讯动枝头己着两三花癸酉岁梅不生花己卯秋尾圣功云亡怆然有感见于篇什",
        "author": "张侃",
        "content": "雪意垂垂云满天，梅花一枝放清妍。\n与君蹋雪看不足，归来吹镫传诗篇。\n此诗只许梅压倒，句中染香疑登仙。\n梅兮再四乞避舍，杳渺初不到灵坚。\n我恐么凤暗作祟，岭梅碧落侍班联。\n空留佳语涂耳目，岁月冉冉知几迁。\n况君姓氏占仙籍，随分了却尘世缘。\n想今共梅成莫逆，投壶一笑三千年。\n江南春讯谁领略，杖头那用挂酒钱。",
        "dynasty": "宋",
        "collection_info": null
    },
    {
        "title": "千叶支子",
        "author": "张侃",
        "content": "园林绿暗花事稀，蜂愁蝶怨依夕晖。\n天工续续施巧手，眼边无日不芳菲。\n须知万物都是假，苦泥实相第二机。\n支花附石水清泚，端庄自是萧然姿。\n来从鹿苑尘顿洗，暂登萤窗聊发挥。\n芳苞攒叶毋乃密，清香徐徐风作围。\n我方寂坐息百虑，对此不觉板拄颐。\n荒山草木能妩媚，从今细寻莫相违。",
        "dynasty": "宋",
        "collection_info": null
    },
    {
        "title": "园丁报秀野对岸芙蓉盛开",
        "author": "张侃",
        "content": "我家分占清溪曲，溪曲新添数椽屋。\n屋前花竹占清妍，更植芙蓉伴黄菊。\n植时止是三寸栽，雨打雪埋地气回。\n深培浅壅那费力，想见锦绣沿溪开。\n向来为渠转一语，欲绊秋光坚不住。\n于今秋光虽胜前，花开却恨隔江浦。\n畦丁知我酷爱花，风吹芳讯到官衙。\n淡红深粉足娇态，高高下下依日斜。\n人生行乐何须定，蹉见此花头次盛。\n蜂脾添蜜采偏多，蝶婢寻香屡来聘。\n因报畦丁轻削根，趁时乱插不厌繁。\n今年开遍明年续，要使长蒙天地恩。\n主人做官在虞水，亦有芙蓉满閒地。\n看花翻忆植花时，酌酒一杯谁寄似。",
        "dynasty": "宋",
        "collection_info": null
    },
    {
        "title": "野航池边古梅二首  其一",
        "author": "张侃",
        "content": "池边梅花种几时，枝柯古怪苔纹围。\n可怜守分不入宜，开时却有天然姿。\n因看冬夜月初上，景象森然最难状。\n梅枝写影已清奇，不用画师作图障。",
        "dynasty": "宋",
        "collection_info": null
    },
    {
        "title": "野航池边古梅二首  其二",
        "author": "张侃",
        "content": "凡花虽艷艷在眼，梅花带清清入骨。\n时人喜艷不喜清，绮言丽语寓轻忽。\n池边之梅格又高，霜月次第上林皋。\n平生爱梅被梅恼，梅亦怜吾非年少。",
        "dynasty": "宋",
        "collection_info": null
    },
    {
        "title": "对梅效杨诚斋体",
        "author": "张侃",
        "content": "前年看梅清溪边，万花依枝占芳妍。\n去年看梅金台下，一枝傍竹秀而野。\n今年梅花胜旧年，急呼曲生来座前。\n折花饮酒到夜半，羌管休吹且频看。\n旁人笑我心太痴，花开花落由天时。\n如何苦作十日计，悭风妬雨谁得知。\n我虽不言见已惯，倚着茅帘听过鴈。\n明年梅开在清溪，不妨访梅西山西。",
        "dynasty": "宋",
        "collection_info": null
    },
    {
        "title": "连日雨",
        "author": "张侃",
        "content": "夭桃倡杏羞蕋红，东风未传第二讯。\n忽吹山头云拥墨，细听檐牙雨成阵。\n公堂閴寂春昼长，病夫兀坐湘竹床。\n童子添火深炷香，万念不生两相忘。",
        "dynasty": "宋",
        "collection_info": null
    },
    {
        "title": "久雨",
        "author": "张侃",
        "content": "浮云四散雨意浓，小池水满不可容。\n前度久晴今久雨，绿笺端欲问太空。\n太空高兮渺无路，风力翦丝得小住。\n农家一饱庶有期，笑杀春深脱布袴。",
        "dynasty": "宋",
        "collection_info": null
    },
    {
        "title": "连日雨意未止",
        "author": "张侃",
        "content": "前日雨声无一滴，官河不堪行小舟。\n只因连夜云送雨，轩窗处处留清幽。\n人心不同分好恶，阴晴无准言妄吐。\n杜陵曾赋贫交行，岂是今人不如古。\n古人今人莫预愁，皇天念民耕西畴。\n翻手覆手言俄顷，功过只须付毛颖。",
        "dynasty": "宋",
        "collection_info": null
    },
    {
        "title": "游西湖",
        "author": "张侃",
        "content": "夜来雨足半篙水，西湖荷花纷锦绮。\n扁舟载酒作清游，香入衣襟风缓起。\n西湖之景天下无，万句千言空满纸。\n山依华屋屋依山，湖光渺渺相回环。\n因思古人比西子，又见今人比贤士。\n东坡诗句脱尘凡，不比今人较形似。\n今时亦自有诗人，毫端无穷契天理。",
        "dynasty": "宋",
        "collection_info": null
    },
    {
        "title": "黑云行",
        "author": "张侃",
        "content": "山头墨云未肯归，闸边积水正涟漪。\n去年苦旱望甘雨，今年久阴藏晴曦。\n天心人意默相契，雨多不止尺入地。\n讼风拟学韩退之，深恨绿笺无好辞。",
        "dynasty": "宋",
        "collection_info": null
    },
    {
        "title": "金牛行",
        "author": "张侃",
        "content": "君不见晋陵县北异事传，夜气将深纔出没。\n古来至宝默有数，精英之藏宁久鬰。\n我閒试为访遗踪，惜许邦人忘岁月。\n不然上亦逼星躔，两无相合归芒芴。\n当时奋身万策湖，爱向东山穿香骨。\n岂知服猛尽奔驰，潜地而驰真异物。\n雨侵古藓满荒台，虚名空在何有哉。\n呜呼金牛计已竭，胡不犠尊陈帝阙。",
        "dynasty": "宋",
        "collection_info": null
    },
    {
        "title": "槎浦并海",
        "author": "张侃",
        "content": "海风颠狂衣袂摺，长樯巨舰去如叶。\n却行小立视荒田，老翁掷杖呼妻妾。\n成行再拜告官侬，旧秋潮大经短堞。\n只因咸水入田来，虽筑田塍已晚哉。\n官侬不知苗根透，戽水浸苗望苗秀。\n日蒸水气反枯苗，不如莫种只望潮。",
        "dynasty": "宋",
        "collection_info": null
    },
    {
        "title": "自白马湖穿夏盖湖至后郭塘岸",
        "author": "张侃",
        "content": "连日天晴云送雨，羣山环绕翠相聚。\n湖心波起小玉山，映带不多添媚妩。\n十年江湖寄此身，每到佳处喜生津。\n岂知筑堤限海水，底事毁泐筑更频。\n君知此理休更说，只缘今日人心别。",
        "dynasty": "宋",
        "collection_info": null
    },
    {
        "title": "西溪湖",
        "author": "张侃",
        "content": "杭州西湖天下无，重楼复阁成画图。\n中宵与客买舟去，千金间亦呼名姝。\n自言此游有真乐，月明星稀飞林乌。\n珍殽旨酒杂樽俎，水精之鳞盘横铺。\n光阴鼎鼎暗中去，事业泯泯纸上拘。\n苏仙在郡情甚适，君復居山身颇臞。\n英风既往不可作，踪迹胜槩生荒芜。\n空留浓粧淡抹句，思士久泥反长吁。\n金罍有溪名西湖，我来适当夏之初。\n万荷迭迭风捲翠，群山隠隠云依梳。\n岸头有亭翼然立，明秀拱挹美且都。\n名园花卉忆灵运，古洞深远栖仙姑。\n月当下弦迟开镜，高烧银烛行冰壶。\n君不见水利及人居第一，为壑勿学白圭术。",
        "dynasty": "宋",
        "collection_info": null
    },
    {
        "title": "娥江下岸田为潮汐衝击今不可垦小民勺水煎卤于上",
        "author": "张侃",
        "content": "江潮衝田渐成地，地久归咸有其味。\n小民泥炉候泥干，勺水煎盐求浅利。\n农家耕田望秋成，煎盐得钱尽力争。\n呜呼小民尽力争，农家辍耒愁空生。",
        "dynasty": "宋",
        "collection_info": null
    },
    {
        "title": "拽碑叹",
        "author": "张侃",
        "content": "上虞溪湖十四处，昔日是田纳官赋。\n逢秋民间欠灌溉，县官作文告后土。\n民间以田浚溪湖，田上官赋却抱输。\n闲时潴水旱时用，纵未全熟无全逋。\n古来人心平似砥，今来人心薄于纸。\n不念平人输赋苦，情愿自为悠久计。\n大臣奏事怡天颜，以民为基古已然。\n况乃民间推己有，明知食是民之天。\n此事传来犹未久，为雨为云翻覆手。\n拽碑使平命工磨，别镌奇文垂不朽。\n鬼神诃护屹不移，至今碑上光陆离。\n噫嘻人心不如石，使我叹息重叹息。",
        "dynasty": "宋",
        "collection_info": null
    },
    {
        "title": "读刘义门碑",
        "author": "张侃",
        "content": "深秋检旱步田堤，天清日懒风缓吹。\n行行不觉筋力倦，前山数鴈带斜飞。\n老农指点前头路，便是义门植碑处。\n义门当日笃于亲，十世同居无异语。\n可怜年远子孙微，頼有此碑名未亏。\n子孙能守前人志，田虽一亩不忍离。\n敛襟读碑几百字，重叹今人深有愧。\n老农耕田莫深锄，台高要记义门居。",
        "dynasty": "宋",
        "collection_info": null
    },
    {
        "title": "夜穷歌",
        "author": "张侃",
        "content": "山田多怕旱，引水以溉灌。\n不知雨势狂，众流极迷漫。\n君不见三乡农，一年之计一夜穷，虽有人力无由逢。",
        "dynasty": "宋",
        "collection_info": null
    },
    {
        "title": "打鱼网叹",
        "author": "张侃",
        "content": "山川信美何处无，只许渔翁把茅居。\n四时风月俱占断，诗人琢句空长吁。\n渔翁平生家累重，得鱼入市日曈眬。\n裹盐籴米了晨炊，依旧寻鱼波汹涌。\n山川虽好侬不知，只知取利他何为。\n羣居出巧结新网，名以拦江纵所施。\n鲤鲂未免仅出入，切勿因香恋微湿。\n破坏好景是渔翁，不用健羡琢句工。\n圣人设险今重险，取与不取戒以渐。",
        "dynasty": "宋",
        "collection_info": null
    },
    {
        "title": "小雨",
        "author": "张侃",
        "content": "墨云偶过雨数点，万叶辞柯霞山崦。\n风声怒号作新寒，断蹊曲港路艰险。\n山中之民屋盖茅，丰岁往往成乐郊。\n分有大小随分足，旋折豆稭煨冷粥。",
        "dynasty": "宋",
        "collection_info": null
    },
    {
        "title": "采蕺歌",
        "author": "张侃",
        "content": "采蕺采蕺蕺渐绿，蕺山昨夜雨霑足。\n越女提篮入市中，论价不止金与玉。\n开时花似荞麦花，亦能蔓生走长蛇。\n龙肝凤髓久无味，却寻野蔌新矜夸。\n声名在世多相忌，最厌熏莸同一器。\n我歌采蕺非虚辞，采蕺歌中有深意。",
        "dynasty": "宋",
        "collection_info": null
    },
    {
        "title": "秋虫篇",
        "author": "张侃",
        "content": "县楼漏鼓声逄逄，秋深夜永睡未浓。\n窗前秋色已可掬，枕畔秋凉能暗通。\n偶思向来所历事，记一忘十马牛风。\n醒然如寤或省起，四壁不耐吟秋蛩。\n秋蛩赋命抑何小，声则甚大凄而雄。\n艰难七月陈王业，警戒再四由姬公。\n如何秋蛩蒙好语，意谓有渐将成终。\n初非卒然来径去，有如疾风转孤蓬。\n入我床下声更切，恐我佐邑务纤洪。\n情知官府印窠大，不信民间机杼空。\n就中懒妇丝未理，狂讴野舞废女红。\n竞言秋蛩非促织，自是合欢人不识。\n绿牙作笼金作栅，万钱争买成戏剧。\n抚枕三叹忽成诗，秋蛩秋蛩竟何为。\n汝喙从此箝，汝声从此辞。\n不平之鸣汝何预，宵尔之织汝无衣。\n自形自色虽天付，我欲睡矣汝且住。",
        "dynasty": "宋",
        "collection_info": null
    },
    {
        "title": "怀仁画龙",
        "author": "张侃",
        "content": "怀仁两龙今几载，墨色欲尽形模在。\n有时驱雨成波涛，妙处暗与神明会。\n三江七泽龙所居，夜深簸弄明月珠。\n为人图画虽左计，不识凭依当殿隅。\n世间纷纷称画手，谁识怀仁是刘叟。\n龙兮龙兮神其灵，长使邦人书大有。",
        "dynasty": "宋",
        "collection_info": null
    },
    {
        "title": "前日昨日行",
        "author": "张侃",
        "content": "二九相唤不出手，妇人纫衣先纫袖。\n门外霜风吹倒人，相见玉壶冰旧酒。\n去年家居坐竹窗，日阴移处梅梢长。\n今年负丞在山邑，并海寒气非寻常。\n前日昨日风四起，顷刻冻合省河水。\n鴈宿芦花亦倦飞，只待桃花初水肥。",
        "dynasty": "宋",
        "collection_info": null
    },
    {
        "title": "望雨行",
        "author": "张侃",
        "content": "去年雨多浸坤轴，排檐日日注银竹。\n菊花已老强飘黄，荷叶虽枯犹护绿。\n今年梅雨久不来，暑风吹干生尘埃。\n苦求涓滴润田亩，敢望潋滟添酒杯。\n昨日雨意十分好，雨声不断真是宝。\n谁知好处放些悭，尚使老农恼情抱。\n拙翁负丞方五旬，为民致祷施殷勤。\n飞云渐黑开又合，恋恋未竟林花纷。",
        "dynasty": "宋",
        "collection_info": null
    },
    {
        "title": "题鼠狼捕雀图",
        "author": "张侃",
        "content": "三雀相逐枯竹低，鼠狼睥睨雀高飞。\n可怜一雀翎翅短，天寒日暮充尔饥。\n充作饥肠仅一饱，雀雀悲鸣犹未了。\n至今不敢视枯竹，拣得寒林深处宿。",
        "dynasty": "宋",
        "collection_info": null
    },
    {
        "title": "题禅乡院壁间墨梅",
        "author": "张侃",
        "content": "昔年曾作梅花梦，梦回衣上寒香重。\n矮窗偶见一枝开，早是江南春意动。\n凡花不似梅之清，精神骨相由天成。\n屡从画手细传本，但知刻画非写生。\n官塘荒寺门斜掩，岁久廊欹风雨飐。\n不须晴雪明千堆，剩喜墨痕留数点。",
        "dynasty": "宋",
        "collection_info": null
    },
    {
        "title": "潮",
        "author": "张侃",
        "content": "人身日夕何曾休，血随气运长周流。\n偶然逆转背常理，未免凝结成赘疣。\n少年每诵海潮赋，径以人身为譬喻。\n君看沙涨潮头回，却向别流乱衝去。\n拦不住潮头，从此失故步。\n人身调养勿伤和，潮汛缓来争奈何。",
        "dynasty": "宋",
        "collection_info": null
    },
    {
        "title": "羣牛浴小港",
        "author": "张侃",
        "content": "羣牛见水身半湿，水浅泥深踝全入。\n摇头摆尾缓缓游，羣牛相呼卒未休。\n牧童在旁短鞭指，童既无言牛渐迩。\n人牛两忘日自长，水茫茫兮禾苍苍。",
        "dynasty": "宋",
        "collection_info": null
    },
    {
        "title": "多稼亭",
        "author": "张侃",
        "content": "前年毘陵登多稼，万顷黄云在亭下。\n断碑依壁毫髮微，击壤老人歌圣化。\n今年负丞到会稽，州园瓦影碧参差。\n中有一亭容数客，鬰鬰两字标璇题。\n吾闻国以民为本，民向东郊事耕垦。\n与民同乐识见高，秋成沽酒来游遨。",
        "dynasty": "宋",
        "collection_info": null
    },
    {
        "title": "山中老人送蕙花山荷叶因成长句",
        "author": "张侃",
        "content": "山中老人久不见，忽然遇我清溪滨。\n手把幽蕙数十本，清香袭袭侵衣巾。\n向来我曾着数语，定是久闇蛛蝥尘。\n老人详说种蕙法，泥酥沙软水力平。\n乱山深处少人迹，敛藏不耀席上珍。\n即今得登君子堂，蔼然能被天地仁。\n小盆别种山荷叶，种时近水开晚春。\n青青之色亭亭立，似与巴豆为弟兄。\n不然太华山头种，小变厥初翻样新。\n草木至微同是性，出处一异亏本真。\n老人前身恐是郭，随缘衣饭甘淡泊。\n尔雅读书吾未能，聊为老人书大略。",
        "dynasty": "宋",
        "collection_info": null
    },
    {
        "title": "明月堂闻松风",
        "author": "张侃",
        "content": "此去中秋纔七日，明月堂前秋可即。\n山深水远断人踪，僧云居此探消息。\n老松夭矫双凤翔，翠色依月新凝光。\n神仙所居无乃是，我来访古摩藓苍。\n夜长月正当窗白，风入松梢声划划。\n娥江元自通涛江，脱似江潮撼僧床。\n君不见东坡先生豪一世，寄语重门休便闭。\n胸中吐出黄初诗，诗势如潮夐无比。\n又不见后山居士真仙人，每遇奇观精神生。\n悠悠江水流不尽，晚日浮沈潮势平。\n披衣起坐寂无语，松影参差復如故。\n风声四散不暂停，遥见江流趁东去。",
        "dynasty": "宋",
        "collection_info": null
    },
    {
        "title": "简曾舜卿",
        "author": "张侃",
        "content": "三十五日不见君，今番宠访又三旬。\n喜君风度胜似旧，未暇取酒细论文。\n西关之西蒋湾北，随分各有数间屋。\n只待梅花摘索开，共君清赏意自足。",
        "dynasty": "宋",
        "collection_info": null
    },
    {
        "title": "苏李河梁相别图",
        "author": "张侃",
        "content": "古人重交情，初不分秦越。\n诗句联珠玑，中心莹日月。\n何人作此图，笔墨已超绝。\n因图想当时，交情重于别。\n君不见朔风漠漠沙草寒，子卿仗节归汉班。\n河梁执手不忍去，安得同飞无羽翰。",
        "dynasty": "宋",
        "collection_info": null
    },
    {
        "title": "陶梦得弼袖诗见访用元韵",
        "author": "张侃",
        "content": "大雅不作诗格变，只今知谁传妙手。\n既爱虚飘状风云，又爱雕锼桮杞柳。\n半生于此寓吾身，晓吟夕锻苦用心。\n可怜汩汩逐外物，未免渐渐亏天真。\n我今久已干面唾，闭门政要深自坐。\n春来织柳鶑弄声，秋至凋叶蛩相和。\n床头一卷古人诗，疾读缓读莫相疑。\n君不见口耳之学求宗派，不问血脉在不在。",
        "dynasty": "宋",
        "collection_info": null
    },
    {
        "title": "十里舖歌",
        "author": "张侃",
        "content": "山容偏向秋深瘦，轿行十里日将昼。\n斜斜雁字杂真行，节节芙蓉攒锦绣。\n向来颇恨日月迟，而今翻道光阴骤。\n是中有策君岂知，心要清閒手长袖。\n片言轻发潜祸机，驷马难追焉用救。\n州家因旱授民词，差官下县拯民饥。\n嗟予窃粟惭一饱，破裘短袂肩相随。\n君不见流行坎止言所寓，初程且到十里舖。",
        "dynasty": "宋",
        "collection_info": null
    },
    {
        "title": "雨后生凉络纬声清可爱",
        "author": "张侃",
        "content": "玄蝉声清入吾耳，暑气骎骎犹未已。\n残花挺挺留鹿葱，娇态娉娉是荷婢。\n偶然一雨云纫裳，池边雨过风送凉。\n小虫深集杨柳影，一段笙歌清更长。",
        "dynasty": "宋",
        "collection_info": null
    },
    {
        "title": "东坡祠",
        "author": "张侃",
        "content": "先生笔端侔造化，妙岁清名满天下。\n久知富贵等浮云，已悟世情同啖蔗。\n置居阳羡山水妍，湔涤埃尘聊税驾。\n岂知地主无所容，天地虽宽如传舍。\n一朝焚券还其居，意气不迫愈閒暇。\n年深此事竟莫传，欲纪诗篇愧陶谢。\n先生祠堂幽且深，今人那识古人心。\n但把丹铅较形似，满廊遗像成儿戏。",
        "dynasty": "宋",
        "collection_info": null
    },
    {
        "title": "象田老馈山茶用东坡先生韵奉寄",
        "author": "张侃",
        "content": "前时着脚清凈坊，山童殷勤进山茗。\n半杯春云满晴空，午困瞢腾顿能醒。\n山深有鸟声清圆，俗名捣药颇堪听。\n从来不起市朝想，定亦久知存所性。\n何如捣茶伴老衲，疾病去尽竟归正。\n数株寒菊带秋清，一篆香烟留日永。\n顾我服官走芳尘，心虽超悟力未猛。\n气猿意马难同防，未免稍纵肆顽犷。\n人言茶味怕齿知，日渐月渍遣胃冷。\n不然除腻立奇勋，气象森严费忠鲠。\n建溪早芽细如鍼，来春喊声徧山岭。\n铜模新制号凤团，绛纱斜纫护龙餠。\n竹窗拂拭金石坚，碾破霏霏光炯炯。\n旧曾识此今罕见，山茗一旗生舜井。\n冠裳不加貌自若，厥包断不请侥倖。\n须知老衲定中人，任柳生肘木生瘿。",
        "dynasty": "宋",
        "collection_info": null
    },
    {
        "title": "独孤宪公桧",
        "author": "张侃",
        "content": "古人声名期不朽，一言之谬如此酒。\n今人随世就声名，浮云变灭无不有。\n讵知老杜可叹诗，争似宪公当陛奏。\n文章远继商周作，气骨已逼秋山秀。\n晚分符竹行其志，务在人民安𤱶亩。\n仁声既远姓氏传，遗迹常存鬼神守。\n老桧槎枒枝榦古，参天黛色犹衝斗。\n终然依附得声名，孰谓今人不如否。",
        "dynasty": "宋",
        "collection_info": null
    },
    {
        "title": "立冬后述情",
        "author": "张侃",
        "content": "山城并水寒较早，鸳瓦新霜写花草。\n五朝三朝风萧萧，九日十日云飘飘。\n秋将归去冬又至，寒色不遮万山翠。\n小窗倚徙片时间，有美人兮隔江水。",
        "dynasty": "宋",
        "collection_info": null
    },
    {
        "title": "田家岁晚",
        "author": "张侃",
        "content": "田家舂米盛土仓，祠竈新鲙鲤与鲂。\n粥分口数顾长健，不卖痴呆侬自当。\n爇火照天田蚕好，打灰如愿从所祷。\n一声竹爆阳春回，城裏看灯归已晓。\n我生把笔作耕锄，年余三十腹空虚。\n不如尔农随分足，只怕门前人催租。",
        "dynasty": "宋",
        "collection_info": null
    },
    {
        "title": "石人行",
        "author": "张侃",
        "content": "君不见深闺有女礼自防，心事炯然并秋霜。\n江头日日望夫壻，愿身成石立道傍。\n人传其下多风雨，天地默与之低昂。\n灵犀一点磨不尽，历岁既远名独香。\n因思万物皆归寓，独许顽质加冠裳。\n刻形肖貌此何态，俨然如在端而庄。\n惜哉愚俗竟莫儗，翁媪同处天一方。\n呜呼翁媪计虽得，胡不为柱支明堂。",
        "dynasty": "宋",
        "collection_info": null
    },
    {
        "title": "纂风浦",
        "author": "张侃",
        "content": "短茅黄瓦排门户，祖父从来在此住。\n不思城市好风光，只要秋成有分数。\n年年借本事荒田，探前望后庶有补。\n海门相近潮吐吞，不似今番难撑拄。\n夏初幼妇生小孙，嘤咿作声求饲乳。\n妇饥苦语出肝肠，摇头怕说纂风浦。",
        "dynasty": "宋",
        "collection_info": null
    },
    {
        "title": "喜雪童谣",
        "author": "张侃",
        "content": "屋上三日留干雪，添得人间讶奇绝。\n不须待伴窘风雨，只要呈祥了时节。\n小儿戏拾疑是花，舞低婆娑最堪夸。\n最堪夸处渐堆积，生寒到骨思归家。",
        "dynasty": "宋",
        "collection_info": null
    },
    {
        "title": "雪飞不已戏作长歌",
        "author": "张侃",
        "content": "清溪怒号多北风，乞水来自河伯宫。\n多应飞雨作寒色，呼吸云气鞭痴龙。\n冬深万木冻欲折，那有卉药成纤洪。\n造化小儿一饷戏，锼琼镂玉何其工。\n庭前婆娑万花舞，春意已徧翡翠丛。\n可怜世情多冷眼，怨咨竟欲讼天工。\n了知妙处不用力，岂为汝辈眼目供。\n明朝晴乌耀烛龙，向之幻景须臾空。",
        "dynasty": "宋",
        "collection_info": null
    },
    {
        "title": "止雪用东坡先生韵",
        "author": "张侃",
        "content": "常年有句吟雨叶，今年只了吟飞雪。\n社中谁是锦绣肠，令我褫气叹妙绝。\n固知天运阴阳戾，那问家园花草折。\n逞妍妬舞费斑镂，幻色潜光亦消灭。\n前时有句送渠归，日华摇金云暗掣。\n滕家娘子躭清游，琐碎回风到帘缬。\n只须头次阵堂堂，底用十番空屑屑。\n民家朿缊带湿炊，醉客糜金谩飞瞥。\n海隠来征鹤隠句，恰如白佛偈重说。\n昏霾未见天清明，石炭儗铸一寸铁。",
        "dynasty": "宋",
        "collection_info": null
    },
    {
        "title": "梅",
        "author": "张侃",
        "content": "江梅有远韵，不与世浮沈。\n诵我壁间句，知渠岁晚心。\n疎花生古意，暖艷啅幽禽。\n此处知谁解，霜天启角音。",
        "dynasty": "宋",
        "collection_info": null
    },
    {
        "title": "时雨三首  其一",
        "author": "张侃",
        "content": "旬日风消雨，今朝山出云。\n柳深开润色，荷靓匝清芬。\n江燕新调语，沙鸥自引羣。\n农人相贺语，田亩可耕耘。",
        "dynasty": "宋",
        "collection_info": null
    },
    {
        "title": "时雨三首  其二",
        "author": "张侃",
        "content": "时雨催农事，庭阴散午凉。\n地宽平野色，云密閟林光。\n送目孤村外，舒情小艇旁。\n斜晖犹返照，何必问商羊。",
        "dynasty": "宋",
        "collection_info": null
    },
    {
        "title": "时雨三首  其三",
        "author": "张侃",
        "content": "矮屋原卑湿，颓墙上古苔。\n世间多少事，眼下两三杯。\n诗卷无人惜，凉船有客来。\n明朝梅已断，只是一声雷。",
        "dynasty": "宋",
        "collection_info": null
    },
    {
        "title": "游西湖李氏园池",
        "author": "张侃",
        "content": "湖水平春色，名园接杳微。\n轻风生翠影，细雨醒香霏。\n意足休嫌野，身閒不受鞿。\n隔舟多妓女，歌逐片云飞。",
        "dynasty": "宋",
        "collection_info": null
    },
    {
        "title": "归鴈亭逢所知",
        "author": "张侃",
        "content": "归鴈亭前别，于今又五年。\n水深涵落日，春晚尚余妍。\n把酒听吴曲，浮家入楚天。\n秋风递消息，为问有书传。",
        "dynasty": "宋",
        "collection_info": null
    },
    {
        "title": "黄龙洞",
        "author": "张侃",
        "content": "传道黄龙穴，深藏不测渊。\n翠藤依寿木，石壁隔尘缘。\n恐有神仙分，来观古洞天。\n善权知不远，双鹤舞胎仙。",
        "dynasty": "宋",
        "collection_info": null
    },
    {
        "title": "何道两山",
        "author": "张侃",
        "content": "两山青不尽，吾眼未曾经。\n问法维摩室，留名处士星。\n地深藏白雾，天远纳苍冥。\n我亦倦游者，何时结草亭。",
        "dynasty": "宋",
        "collection_info": null
    },
    {
        "title": "秀州城外",
        "author": "张侃",
        "content": "月色明于昼，閒登百步桥。\n天低云宿野，地远水通潮。\n吹笛回宾鴈，弯弓绊落鵰。\n年来无片善，所得是风标。",
        "dynasty": "宋",
        "collection_info": null
    },
    {
        "title": "初秋夜坐  其一",
        "author": "张侃",
        "content": "酷暑秋仍有，临流兴未忘。\n好风吹过雨，午夜得新凉。\n促织声偏细，舂锄立自双。\n人生随处好，最好是家乡。",
        "dynasty": "宋",
        "collection_info": null
    },
    {
        "title": "初秋夜坐  其二",
        "author": "张侃",
        "content": "夜深天籁息，露重月华新。\n此去何须懒，从来只任真。\n入秋山有色，积雨水生粼。\n万事乘除耳，一樽聊可亲。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "傍海风先冷，残秋雨渐疎。\n柳凋閒抟黍，水凈见舂锄。\n游客惟筇竹，民家半草居。\n近时潮候讯，玉筯当园蔬。",
        "dynasty": "宋",
        "collection_info": null
    },
    {
        "title": "明心院",
        "author": "张侃",
        "content": "村东古兰若，门径久荒凉。\n鹳舞风幡小，蛩吟露叶黄。\n潮音随法转，茗盌怕诗忙。\n一片墙根石，无人为发扬。",
        "dynasty": "宋",
        "collection_info": null
    },
    {
        "title": "嘲络纬",
        "author": "张侃",
        "content": "时序方中伏，檐前络纬鸣。\n凉风虽暂至，秋气未全清。\n荷叶绿偏断，芙蓉锦渐成。\n劝渠莫多事，促织又司衡。",
        "dynasty": "宋",
        "collection_info": null
    },
    {
        "title": "中夜起坐纳凉",
        "author": "张侃",
        "content": "风迅中宵起，檐虚入户凉。\n一轮明月影，八尺绿筠床。\n久望重梅雨，閒寻晚芰香。\n天河渐分晓，结语问牛郎。",
        "dynasty": "宋",
        "collection_info": null
    },
    {
        "title": "赵紫芝诗卷",
        "author": "张侃",
        "content": "天乐无他好，精神尽在诗。\n墓藏山色远，语到水心知。\n名极天还妬，身亡道自垂。\n勿嫌官职小，君復鹤相随。",
        "dynasty": "宋",
        "collection_info": null
    },
    {
        "title": "周晋仙诗卷",
        "author": "张侃",
        "content": "晋仙新寺住，晓夕在吟边。\n相去二三里，闻名五七年。\n西湖听鴈夜，霅水钓鱼天。\n语逸山精泣，宜为万古传。",
        "dynasty": "宋",
        "collection_info": null
    },
    {
        "title": "柳下诗卷",
        "author": "张侃",
        "content": "退之名振世，无本肯从游。\n既以吾儒重，方知异说休。\n不才空剩语，驰誉胜荒丘。\n朴老深于律，遗篇处处留。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "细雨迟春色，閒云接晓天。\n清时依薄宦，秀句近华笺。\n地冷梅枝少，川明竹影圆。\n翻思年少日，折柳繫渔船。",
        "dynasty": "宋",
        "collection_info": null
    },
    {
        "title": "花事",
        "author": "张侃",
        "content": "立春踰十日，犹未见芳菲。\n云叶垂垂满，檐丝缓缓飞。\n池鱼寒未上，林鴈暖方归。\n因静无思虑，由人论瘠肥。",
        "dynasty": "宋",
        "collection_info": null
    },
    {
        "title": "芍药",
        "author": "张侃",
        "content": "春意垂垂尽，名花续续开。\n谁知倾国色，元未着香埃。\n曾向芜城见，还惊茗水来。\n贪看诗律细，忘覆掌中杯。",
        "dynasty": "宋",
        "collection_info": null
    },
    {
        "title": "春尽",
        "author": "张侃",
        "content": "韶光余十日，明岁又重来。\n柳外黄鹂怨，山中杜宇催。\n一番风送雨，几处锦成堆。\n且饮深杯酒，携筇缓缓回。",
        "dynasty": "宋",
        "collection_info": null
    },
    {
        "title": "隠者",
        "author": "张侃",
        "content": "山蹊通綫道，旧有隠人居。\n生计多藏芋，秋盘近荐鱼。\n檐牙松得寿，篱角草堪锄。\n只欲逢熙运，谁能更上书。",
        "dynasty": "宋",
        "collection_info": null
    },
    {
        "title": "雨后",
        "author": "张侃",
        "content": "雨后秋容穉，云游日色微。\n远山依旧瘦，污水已新肥。\n燕子稀疎舞，萤光冷淡飞。\n官閒清到骨，无是亦无非。",
        "dynasty": "宋",
        "collection_info": null
    },
    {
        "title": "秋色",
        "author": "张侃",
        "content": "野阔因秋见，山高入雾微。\n晓看天色暝，午更宿阴围。\n有地堪容隠，无言且息机。\n为知閒处好，不是厌轻肥。",
        "dynasty": "宋",
        "collection_info": null
    },
    {
        "title": "夜宿",
        "author": "张侃",
        "content": "舟宿堤边寺，天虚露气清。\n秋从今夜冷，月比旧时明。\n水鸟纷纷下，墟烟冉冉轻。\n田家生计好，不逐世间名。",
        "dynasty": "宋",
        "collection_info": null
    },
    {
        "title": "家园夜月",
        "author": "张侃",
        "content": "荒畦多古木，月送影婆娑。\n须信閒中好，翻嫌尘事多。\n檐低排远岫，堂近俯清波。\n夜静频来往，渔樵互奏歌。",
        "dynasty": "宋",
        "collection_info": null
    },
    {
        "title": "来鴈",
        "author": "张侃",
        "content": "云外新来鴈，风回字倒看。\n深知吴地暖，生怕塞天寒。\n水国沙汀远，西畴稻粒残。\n排羣宜稳睡，报夜喜平安。",
        "dynasty": "宋",
        "collection_info": null
    },
    {
        "title": "宵征",
        "author": "张侃",
        "content": "涧远泉声激，山回月影重。\n宵征满凉意，晓色带秋容。\n衣薄初霑露，桥阴久傍松。\n茅檐因雨湿，催织是鸣蛩。",
        "dynasty": "宋",
        "collection_info": null
    },
    {
        "title": "伯牙渎",
        "author": "张侃",
        "content": "古贤真好事，渎以伯牙名。\n岸转天无尽，春回草渐荣。\n当年流水曲，今日赋诗情。\n可惜知音少，令人恨未平。",
        "dynasty": "宋",
        "collection_info": null
    },
    {
        "title": "张泾汇",
        "author": "张侃",
        "content": "我閒寻胜槩，人自号荒郊。\n木老含生意，桥迂接水坳。\n浴鳬归艇集，戏蝶野花梢。\n泛宅吾宗远，虚劳叹繫匏。",
        "dynasty": "宋",
        "collection_info": null
    },
    {
        "title": "谷日  其一",
        "author": "张侃",
        "content": "姬旦陈王业，农官报岁功。\n新晴春满野，宿雾晓披空。\n卖卜烦邻叟，知时访老翁。\n更须图夕雨，土脉尽丰融。",
        "dynasty": "宋",
        "collection_info": null
    },
    {
        "title": "谷日  其二",
        "author": "张侃",
        "content": "欲识田家趣，清溪曲抱村。\n齐民当日术，学稼古人言。\n瑞实归千室，余功到小园。\n元机亭育际，始见道尤尊。",
        "dynasty": "宋",
        "collection_info": null
    },
    {
        "title": "夜宿育王庄北窗",
        "author": "张侃",
        "content": "破壁排矮窗，新篁出粉墙。\n开尊侵绿色，得雨借初凉。\n名保千年在，身安万念忘。\n诗情亦漫兴，何暇细商量。",
        "dynasty": "宋",
        "collection_info": null
    },
    {
        "title": "再用韵促季文结水边亭",
        "author": "张侃",
        "content": "一朝飞骥足，十载叹龟藏。\n临水轩亭好，逢人笑语凉。\n须先心地远，莫厌斧声忙。\n未数漳南景，裁诗拂藓苍。",
        "dynasty": "宋",
        "collection_info": null
    },
    {
        "title": "寄题富沙倅廨静凉亭诗",
        "author": "张侃",
        "content": "南中多暑气，来觅静凉诗。\n但得政无扰，自然民不欺。\n亭中人藴藉，栏外水涟漪。\n想见宾朋过，衔杯乐圣时。",
        "dynasty": "宋",
        "collection_info": null
    },
    {
        "title": "和朱季文即事",
        "author": "张侃",
        "content": "种竹多临水，山随云影藏。\n夏深元有暑，秋浅未全凉。\n箇箇飞萤入，双双归燕忙。\n几年观物理，不復叩员苍。",
        "dynasty": "宋",
        "collection_info": null
    },
    {
        "title": "将归",
        "author": "张侃",
        "content": "将归浮小艇，水色绿添痕。\n杨柳迷低岸，鶑花满旧园。\n日长迎雨燕，沙暖起风鸳。\n眼界须当阔，临溪筑小轩。",
        "dynasty": "宋",
        "collection_info": null
    },
    {
        "title": "岁晚",
        "author": "张侃",
        "content": "水敛风生壑，云深雪满天。\n寒光怜袖薄，瑞色向梅妍。\n浅酌生春酒，閒赓馈岁篇。\n吹灯看家信，独步到窗前。",
        "dynasty": "宋",
        "collection_info": null
    },
    {
        "title": "拙轩偶书三首  其一",
        "author": "张侃",
        "content": "归来开一室，復以拙为名。\n道在何妨小，身閒不用荣。\n柳丝愁断续，花靥笑轻盈。\n只此观天运，逢时物自成。",
        "dynasty": "宋",
        "collection_info": null
    },
    {
        "title": "拙轩偶书三首  其二",
        "author": "张侃",
        "content": "廊深人罕到，益友两三人。\n得意文章妙，相忘情味真。\n蜂来窥砚水，燕去润香芹。\n如此逍遥过，胸中无点尘。",
        "dynasty": "宋",
        "collection_info": null
    },
    {
        "title": "拙轩偶书三首  其三",
        "author": "张侃",
        "content": "侵晨门外立，山色已浮春。\n斫竹流溪水，提篮择细鳞。\n柳浓将作絮，梅小未生仁。\n自拆红泥酒，歌呼到北邻。",
        "dynasty": "宋",
        "collection_info": null
    },
    {
        "title": "足轩",
        "author": "张侃",
        "content": "人爵何须恋，翛然郭外居。\n随缘常二满，散帙富三余。\n劖石梅花赋，堆庭柿叶书。\n呼儿邀客至，反棹或巾车。",
        "dynasty": "宋",
        "collection_info": null
    },
    {
        "title": "定轩",
        "author": "张侃",
        "content": "门前流水竞，洗尽市尘交。\n秉我中心正，从渠异说譊。\n向来多肘柳，近已去心茅。\n隠几观天地，晨曦动翠梢。",
        "dynasty": "宋",
        "collection_info": null
    },
    {
        "title": "十月初五日自白门之丹阳宿于驿亭中是夕风雪大作",
        "author": "张侃",
        "content": "辗转耿不寐，青灯遥夜阑。\n关河千里远，风雪一窗寒。\n旅食腰围减，征鞍髀肉酸。\n想知双鹤髮，朝夕望平安。",
        "dynasty": "宋",
        "collection_info": null
    },
    {
        "title": "感昔",
        "author": "张侃",
        "content": "先君年壮日，邂逅郑当时。\n把酒对今月，弹琴论古诗。\n眼前多俗韵，徽外少人知。\n除却瑶山老，无繇访断碑。",
        "dynasty": "宋",
        "collection_info": null
    },
    {
        "title": "正月尾雪",
        "author": "张侃",
        "content": "今岁春来晚，晴寒比旧添。\n云深天欲雪，风定瓦堆盐。\n幽艷迷琼屑，前山隠翠尖。\n诗人疑是瑞，就唤野人占。",
        "dynasty": "宋",
        "collection_info": null
    },
    {
        "title": "观芗林堂帖",
        "author": "张侃",
        "content": "功名落落俟天时，险阻艰难定汉基。\n老子挂冠从早岁，诸公颂德尽良规。\n既知中夏驰清誉，合去芗林赋好诗。\n事到百年方始定，晴窗细与拂乌丝。",
        "dynasty": "宋",
        "collection_info": null
    },
    {
        "title": "新晴",
        "author": "张侃",
        "content": "披披云阵从东去，薄薄晨光向北开。\n花态最娇依宿霭，柳枝无力辊香埃。\n心清更觉虚檐远，事少缘无俗客来。\n野鸟互吟閒自在，三三两两啄莓苔。",
        "dynasty": "宋",
        "collection_info": null
    },
    {
        "title": "夜坐",
        "author": "张侃",
        "content": "青灯点粟伴窗幽，检尽诗篇倦即休。\n万事如云同舞燕，此心似水羡飞鸥。\n客来不过谈閒事，我壮须当办小舟。\n雨杂风声欺客枕，清眠无梦两悠悠。",
        "dynasty": "宋",
        "collection_info": null
    },
    {
        "title": "久雨",
        "author": "张侃",
        "content": "今年梅雨已淋漓，梅尽多时雨意痴。\n漫说池荷能润色，岂知岸柳亦颦眉。\n一天黯黮云阴殢，六月清凉客子宜。\n兀坐小楼香半綫，纷纭万事只心知。",
        "dynasty": "宋",
        "collection_info": null
    },
    {
        "title": "梁湖夜望",
        "author": "张侃",
        "content": "秋带凉风叶互鸣，风随潮汐候时生。\n导源甚远纹微起，乘势初来花转轻。\n白鹭几枝閒可画，晴山数点晓犹明。\n偶来又作诗中计，久矣难成五字城。",
        "dynasty": "宋",
        "collection_info": null
    },
    {
        "title": "和中秋韵",
        "author": "张侃",
        "content": "月魄诗魂两斗清，却嫌歌管揭危亭。\n遥知山鬼形难遯，谁洗天公眼暂明。\n物外风光何皛皛，人间爝火谩荧荧。\n酒狂径欲骑鲸去，一拂鸿蒙散窅冥。",
        "dynasty": "宋",
        "collection_info": null
    },
    {
        "title": "奉寄曾舜卿二首  其一",
        "author": "张侃",
        "content": "我与懒翁非浅交，向来寓止在西郊。\n绕庭草际绿浮色，满槛花梢红解苞。\n只要同心胜胶漆，岂缘一字倩推敲。\n四年会面休深叹，辛苦扬雄述解嘲。",
        "dynasty": "宋",
        "collection_info": null
    },
    {
        "title": "奉寄曾舜卿二首  其二",
        "author": "张侃",
        "content": "一幅吴笺秋满天，几回书字欠人传。\n知君性懒存吾道，顾我官閒只旧年。\n诗句炼成犹未稳，酒杯空泛未曾传。\n庭前柏子西来意，近日能明若箇禅。",
        "dynasty": "宋",
        "collection_info": null
    },
    {
        "title": "寄曾兄",
        "author": "张侃",
        "content": "富贵功名莫问渠，閒中气味復何如。\n年来格外添新句，夜静灯前理旧书。\n用拙不妨存我性，得时未免驾高车。\n君家文献人难比，会见芳名上玉除。",
        "dynasty": "宋",
        "collection_info": null
    },
    {
        "title": "次王子元韵二首  其一",
        "author": "张侃",
        "content": "眼看珠玉混泥涂，奇货何人解与居。\n卖剑买牛知已晚，坏车杀马计何疎。\n卑飞莫辨鸡羣鹤，高义难兼熊掌鱼。\n却羡临川王介甫，爱君独上万言书。",
        "dynasty": "宋",
        "collection_info": null
    },
    {
        "title": "次王子元韵二首  其二",
        "author": "张侃",
        "content": "皮骨三年走道涂，移文良负北山居。\n甘贫我固轻诸阮，勇退吾犹耻二疏。\n好着短衣看射虎，休弹长剑为无鱼。\n人生识字多忧患，饱睡从今莫读书。",
        "dynasty": "宋",
        "collection_info": null
    },
    {
        "title": "用秦少游韵二首  其一",
        "author": "张侃",
        "content": "春风花草绣林皋，索莫谁怜止酒陶。\n晚学文章真末技，早知州县亦徒劳。\n年光可叹石中火，人事休磨笑裏刀。\n分外更须贪富贵，如求兔角与龟毛。",
        "dynasty": "宋",
        "collection_info": null
    },
    {
        "title": "用秦少游韵二首  其二",
        "author": "张侃",
        "content": "未工射雉怯如皋，欲挂衣冠慕老陶。\n莫为功名多戚戚，须知身世两劳劳。\n求鱼切戒空缘木，买犊不妨先卖刀。\n未有田园作归计，年来留滞感潘毛。",
        "dynasty": "宋",
        "collection_info": null
    },
    {
        "title": "戏用东坡先生韵二首  其一",
        "author": "张侃",
        "content": "冠世文章李翰林，掀天功业汉淮阴。\n抹靴捧砚荣虽甚，受钺登坛眷益深。\n远窜夜郎挥老泪，生擒云梦负初心。\n穷泉二子应追恨，不解君前早脱簪。",
        "dynasty": "宋",
        "collection_info": null
    },
    {
        "title": "戏用东坡先生韵二首  其二",
        "author": "张侃",
        "content": "倦看冠盖闹如林，梦想扁舟破晚阴。\n步月南楼情不浅，卧风北牖味殊深。\n朱旗黄纸非吾事，木板青衫负壮心。\n游宦半生成底事，鬓丝零落不胜簪。",
        "dynasty": "宋",
        "collection_info": null
    },
    {
        "title": "豚犬夜诵东坡赠王子直诗坚索次韵余率然成章可笑深不自量也",
        "author": "张侃",
        "content": "年来典尽鹔鹴裘，远宦深惭马少游。\n痛哭恨无裨国论，偷安终不为身谋。\n谁怜饥虎空摇尾，却羡寒龟暗缩头。\n但得渭川千亩竹，也胜霜鬓取封侯。",
        "dynasty": "宋",
        "collection_info": null
    },
    {
        "title": "田元长和烟字韵诗见寄復用前韵",
        "author": "张侃",
        "content": "几年无梦到凌烟，身似春蚕已再眠。\n寡合荆人和白雪，独醒蜀道上青天。\n渔樵好去任争席，富贵傥来羞执鞭。\n见说高真足官府，不妨长作地行仙。",
        "dynasty": "宋",
        "collection_info": null
    },
    {
        "title": "用文伯起韵",
        "author": "张侃",
        "content": "老人痴钝性可憎，微子谁与为友朋。\n久废未容收颡马，一呼宁復责饥鹰。\n无缘下榻留徐孺，好去登门访李膺。\n吾道不行吾已矣，短桴浮海要同乘。",
        "dynasty": "宋",
        "collection_info": null
    },
    {
        "title": "和曾舜卿秋日偶成",
        "author": "张侃",
        "content": "久无名酒共君倾，静对溪山悦我情。\n雨沁荷花多退色，风穿梧叶强成声。\n干坤纳纳从来大，岁月堂堂未用惊。\n甚欲着书传后世，只愁议论太平平。",
        "dynasty": "宋",
        "collection_info": null
    },
    {
        "title": "楼源清叔旧有诗云树冷鸦啼月天寒鴈带云曾舜卿足成四韵又有咏雪诗云来从天外无非雨散在人间尽是花亦佳句也清叔死已数月因用后二句为诗弔之",
        "author": "张侃",
        "content": "见说楼君用志佳，曾吟雪句被人夸。\n来从天外无非雨，散在人间尽是花。\n偶到铜陵寻旧友，归由宣郡弃生涯。\n碧云暮合愁偏聚，孤冢纍纍日易斜。",
        "dynasty": "宋",
        "collection_info": null
    },
    {
        "title": "甬东",
        "author": "张侃",
        "content": "侵晨风雨闇城楼，渺渺蒲帆海尽头。\n远景暂烦双目送，清游不负此生谋。\n半杯绿蚁衝寒色，几箇白鸥分客愁。\n相近梅开迟雪舞，肯容兴尽剡溪舟。",
        "dynasty": "宋",
        "collection_info": null
    },
    {
        "title": "池边",
        "author": "张侃",
        "content": "簿书才了听蜂衙，閒到池边景渐佳。\n云亦有心时散影，风都无力晚生花。\n劳神空觅三年艾，妄想休乘八月槎。\n睡思全清还解否，歙瓶新瀹建溪茶。",
        "dynasty": "宋",
        "collection_info": null
    },
    {
        "title": "书考  其一",
        "author": "张侃",
        "content": "二年薄宦在金台，墙角双扉向晚开。\n罕有金貂来换酒，且看野马共浮埃。\n已书下考甘平进，久律吾身愧不才。\n却喜清贫如昨日，知心相识自然来。",
        "dynasty": "宋",
        "collection_info": null
    },
    {
        "title": "书考  其二",
        "author": "张侃",
        "content": "负丞虞水恰年余，谁信官居似野居。\n乍起柳风清午枕，久因梅雨理残书。\n眼前毁誉何须较，酒裏功名定不虚。\n只把廉勤替疏拙，翻嫌苦苦学悬鱼。",
        "dynasty": "宋",
        "collection_info": null
    },
    {
        "title": "红梅",
        "author": "张侃",
        "content": "天然标致出羣品，绿叶青枝说太狂。\n卯酒醺酣红玉软，春风触拨瑞龙香。\n清臞尚余山泽相，淡薄强随时世粧。\n更道北人初不识，杏花应不敢承当。",
        "dynasty": "宋",
        "collection_info": null
    },
    {
        "title": "春时",
        "author": "张侃",
        "content": "两日閒为汗漫游，溪边长是唤扁舟。\n杯盘草草同真率，笑语悠悠得细酬。\n别墅桥欹泥没膝，东园亭小雨霑头。\n不知桃李都开遍，更趁残花一醉休。",
        "dynasty": "宋",
        "collection_info": null
    },
    {
        "title": "雨",
        "author": "张侃",
        "content": "一片云飞雨趁来，常年此候捷如雷。\n满天尽黑都吹散，俄顷还明又復回。\n准拟却无真失望，等閒易有竟难猜。\n化工若念农辛苦，早赐倾盆亦快哉。",
        "dynasty": "宋",
        "collection_info": null
    },
    {
        "title": "巧夕前一日雨",
        "author": "张侃",
        "content": "天时人事逐番新，转盼初秋感慨频。\n月傍银河移扇影，天留丝雨洗香尘。\n民间但欲逢丰岁，酒裏何妨换好春。\n一笑且随吾意适，燕支菱芡伴盘珍。",
        "dynasty": "宋",
        "collection_info": null
    },
    {
        "title": "偶书",
        "author": "张侃",
        "content": "事业从教下泷舠，一年窃禄在江皋。\n腥污砧几憎蝇赋，爱护文书却鼠刀。\n风约浮萍云迭岫，日藏老桧雨翻涛。\n深惭无补公家事，只愿年丰弓载櫜。",
        "dynasty": "宋",
        "collection_info": null
    },
    {
        "title": "闻方孚若寺丞讣二首  其一",
        "author": "张侃",
        "content": "清时补外驾朱轓，德政碑成达帝阍。\n都把功名垂竹帛，尽留官职付儿孙。\n生前花药千株在，身后词章几卷存。\n履道宅边云黯黯，知谁挂剑酹清尊。",
        "dynasty": "宋",
        "collection_info": null
    },
    {
        "title": "闻方孚若寺丞讣二首  其二",
        "author": "张侃",
        "content": "忆昨家君出帅时，惟公英气少人知。\n要除五事心常在，费尽千言气不卑。\n渺渺淮波纷棹檝，晶晶霜日照旌旗。\n论功未尽还知否，应有名贤为立碑。",
        "dynasty": "宋",
        "collection_info": null
    },
    {
        "title": "收潘廷亨逵讯",
        "author": "张侃",
        "content": "旧年淛右水连天，闻说闽中水亦然。\n官裏劝分虽遍及，民间悭籴为无钱。\n大风拔木扬尘土，细雨打花空媚妍。\n甲子一晴差可喜，农家只愿屡丰年。",
        "dynasty": "宋",
        "collection_info": null
    },
    {
        "title": "题萧照渔樵对语图",
        "author": "张侃",
        "content": "世人大半爱渔樵，不道渔樵心志凋。\n漫钓溪鱼临月夕，每沽村酒怕霜朝。\n檀栾男女衣蓝缕，澹泊生涯舟荡摇。\n偷得片时相对语，从头至尾尽无聊。",
        "dynasty": "宋",
        "collection_info": null
    },
    {
        "title": "閒中忆曾舜卿知丞",
        "author": "张侃",
        "content": "官舍如舟近古河，隔河老木尚新峨。\n森罗星象萤分度，经纬水纹鱼掷梭。\n月满秋容随处好，风含凉意向人多。\n香蒲泉石供清翫，遥忆骚翁在涧阿。",
        "dynasty": "宋",
        "collection_info": null
    },
    {
        "title": "宿等慈僧房",
        "author": "张侃",
        "content": "小小禅房若箇宽，氎巾楮帐护幽閒。\n贪看天外云千变，忘数檐前竹几竿。\n老衲呪经祈雨切，臞翁煮粥当晨餐。\n早知一念能持静，不学槐安蚁走盘。",
        "dynasty": "宋",
        "collection_info": null
    },
    {
        "title": "姑恶",
        "author": "张侃",
        "content": "一双姑恶屋边啼，飞入垂杨伴夕晖。\n不悟形骸非昔日，但思怨恨没休期。\n妇闻孄语犹翻悔，汝得佳名免此讥。\n事事直须存分义，从今缄口莫相疑。",
        "dynasty": "宋",
        "collection_info": null
    },
    {
        "title": "冬晚",
        "author": "张侃",
        "content": "冬晴日暖如春天，墨云忽过雨生寒。\n定飞柳絮呈农瑞，未放梅花到酒樽。\n历尾无多更旧岁，笔端不韵祇陈言。\n须臾刮地风声壮，吹折南墙老竹根。",
        "dynasty": "宋",
        "collection_info": null
    },
    {
        "title": "冬后书事",
        "author": "张侃",
        "content": "兀坐茅檐意自閒，哦诗因得数苔斑。\n一番雨过归寒水，数片云浮迭晚山。\n近日阴晴多不定，自来冷暖不相关。\n春深泛棹清溪上，稳钓渔村三两湾。",
        "dynasty": "宋",
        "collection_info": null
    },
    {
        "title": "天机",
        "author": "张侃",
        "content": "泛观物理任天机，莫泥春残事遽非。\n蝶粉鶑衣阴处泊，燕泥鸥雪雨中归。\n装成閒景真堪翫，写入清吟细解围。\n一榻凉风清午暑，拙翁睡起理絺衣。",
        "dynasty": "宋",
        "collection_info": null
    },
    {
        "title": "同乡人别朱希文察判于咏春亭",
        "author": "张侃",
        "content": "今春醵饮咏春亭，水阔山遥眼界清。\n前度来时多值雨，今番到此却逢晴。\n蚕方三幼餐干叶，燕喜双飞泊短楹。\n小别诸君休作恶，阳关四迭不须成。",
        "dynasty": "宋",
        "collection_info": null
    },
    {
        "title": "家园二首  其一",
        "author": "张侃",
        "content": "当年迂叟圃初成，野草閒花不记名。\n康节巾车临小径，东坡诗板照高楹。\n久知气象归前辈，拟学规模愧后生。\n惟有至公能格物，莫将险躁起心兵。",
        "dynasty": "宋",
        "collection_info": null
    },
    {
        "title": "家园二首  其二",
        "author": "张侃",
        "content": "堪笑吾家五亩园，新添石岸筑云轩。\n眼看流水清无底，面揖羣山翠欲奔。\n拂拂好风凉入座，娟娟明月影侵门。\n弟兄岁晚团栾处，自摘青蔬荐酒尊。",
        "dynasty": "宋",
        "collection_info": null
    },
    {
        "title": "次韵韦中实雨闷",
        "author": "张侃",
        "content": "与世相违愿不才，春残花底尚衔杯。\n诗从碧雾愁边得，门向青山好处开。\n东里沈君投檄去，西邻韦叟趁閒来。\n喜无俗驾知予懒，坐看庭阴閟古槐。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "前朝晴暖昨朝寒，细雨催花声不閒。\n处处闭门扫蚕蚁，家家垂柳隠绵蛮。\n东湾泛艇看人渡，北埭扶筇向晚还。\n惟有羣山怕陈迹，轻烟冉冉薄螺鬟。",
        "dynasty": "宋",
        "collection_info": null
    },
    {
        "title": "虚庭",
        "author": "张侃",
        "content": "虚庭幽閴日阴移，旋拂藤床近小池。\n云自悠扬峰迭迭，风常和暖日漪漪。\n青衫漫仕安愚分，白酒初篘满屈巵。\n竹外流萤三两箇，微光犹足映书帷。",
        "dynasty": "宋",
        "collection_info": null
    },
    {
        "title": "西村",
        "author": "张侃",
        "content": "篮舆轧轧过西村，小麦青青雨露恩。\n山色无穷开远近，民家守分度昕昏。\n僧精持课归林下，客自携尊醉竹根。\n每日尘氛牵百念，要须结屋浸溪痕。",
        "dynasty": "宋",
        "collection_info": null
    },
    {
        "title": "南村",
        "author": "张侃",
        "content": "郁李花开春渐残，海棠犹自映杯柈。\n燕随风舞迎人暖，鸠唤雨来连夜寒。\n两水中分清可烛，羣山环揖秀堪餐。\n儿童成队逢寒食，纸剪飞鸢贴雾端。",
        "dynasty": "宋",
        "collection_info": null
    },
    {
        "title": "病起",
        "author": "张侃",
        "content": "秋深雨意转连绵，声到枯荷清未眠。\n久悟是非姑掩卷，且看童稚互摊钱。\n园蔬土润青堪馔，径竹行疎翠可怜。\n剩喜病夫今已健，碧腴膏莫问人传。",
        "dynasty": "宋",
        "collection_info": null
    },
    {
        "title": "象山住持僧于修求诗戏题五十六字",
        "author": "张侃",
        "content": "的知前圣定曾来，山脉深长景渐开。\n霜干都无新气象，风幡不染旧尘埃。\n渔樵虽过何尝问，父老相传莫浪猜。\n惭愧修公坚有请，依前题作小天台。",
        "dynasty": "宋",
        "collection_info": null
    },
    {
        "title": "催雪次韵韦中实",
        "author": "张侃",
        "content": "海隠方搜催雪诗，韦郎落笔补新辞。\n云边花舞琼千点，座上风流玉一枝。\n如许寒光宜应瑞，不胜幻色又添奇。\n政须瀹茗清灵府，尽把文章润色之。",
        "dynasty": "宋",
        "collection_info": null
    },
    {
        "title": "溪上",
        "author": "张侃",
        "content": "水痕依绿四无边，雨脚垂檐细更妍。\n杨柳不遮愁处眼，牡丹犹倚醉时肩。\n纷纷灯火疑星灿，汩汩声名类蚁旋。\n閒凭蓬窗仍感旧，开箱重为整诗篇。",
        "dynasty": "宋",
        "collection_info": null
    },
    {
        "title": "题剡溪图",
        "author": "张侃",
        "content": "欲识诗清处，须来天尽头。\n可人一溪雪，催我上扁舟。",
        "dynasty": "宋",
        "collection_info": null
    },
    {
        "title": "赠别",
        "author": "张侃",
        "content": "野树参差绿，山花零乱红。\n夕阳一樽酒，聊与故人同。",
        "dynasty": "宋",
        "collection_info": null
    },
    {
        "title": "雨中",
        "author": "张侃",
        "content": "寒山草木疎，苍翠因雨湿。\n日暮来不来，前溪借蓑笠。",
        "dynasty": "宋",
        "collection_info": null
    },
    {
        "title": "花珠二绝  其一",
        "author": "张侃",
        "content": "雨细成珠琲，纷纷入绿花。\n绿花无不湿，倾处又成波。",
        "dynasty": "宋",
        "collection_info": null
    },
    {
        "title": "花珠二绝  其二",
        "author": "张侃",
        "content": "阶远滴成声，荷深圆又碎。\n风动水银收，亭亭开翡翠。",
        "dynasty": "宋",
        "collection_info": null
    },
    {
        "title": "智果院",
        "author": "张侃",
        "content": "前辈经行处，壁间题小诗。\n梅花还好否，要见出尘姿。",
        "dynasty": "宋",
        "collection_info": null
    },
    {
        "title": "嘲梅花",
        "author": "张侃",
        "content": "缄蘂怯寒风，清香已暗通。\n数株篱落外，生毓任元功。",
        "dynasty": "宋",
        "collection_info": null
    },
    {
        "title": "梅花谢嘲",
        "author": "张侃",
        "content": "骚客多吟咏，无非泥酒杯。\n君知侬澹泊，岁岁几番来。",
        "dynasty": "宋",
        "collection_info": null
    },
    {
        "title": "梅花自解",
        "author": "张侃",
        "content": "孤根在寒谷，无分逐东风。\n流辈刚言好，中心只固穷。",
        "dynasty": "宋",
        "collection_info": null
    },
    {
        "title": "理髮有白者",
        "author": "张侃",
        "content": "今年三十六，吾髮白双茎。\n不耐秋霖滴，愁浓遣未平。",
        "dynasty": "宋",
        "collection_info": null
    },
    {
        "title": "春去",
        "author": "张侃",
        "content": "春去留无计，残花更可人。\n多情玉蝴蝶，随雨伴香尘。",
        "dynasty": "宋",
        "collection_info": null
    },
    {
        "title": "题镇厅西轩",
        "author": "张侃",
        "content": "焚香觉心清，观书消日永。\n门前剥啄稀，且喜官职冷。",
        "dynasty": "宋",
        "collection_info": null
    },
    {
        "title": "十五夜月二绝  其一",
        "author": "张侃",
        "content": "閒来庭下立，月影照人清。\n偏到中秋好，迟眠已四更。",
        "dynasty": "宋",
        "collection_info": null
    },
    {
        "title": "十五夜月二绝  其二",
        "author": "张侃",
        "content": "秋光初破蘂，香远逐人来。\n多是蟾宫种，何妨两处开。",
        "dynasty": "宋",
        "collection_info": null
    },
    {
        "title": "十六夜月二首  其一",
        "author": "张侃",
        "content": "昨宵清不尽，今夜色增明。\n想见清虚殿，冰轮渐渐生。",
        "dynasty": "宋",
        "collection_info": null
    },
    {
        "title": "十六夜月二首  其二",
        "author": "张侃",
        "content": "松风传地籁，花月满庭心。\n记得金台下，孤樽细细斟。",
        "dynasty": "宋",
        "collection_info": null
    },
    {
        "title": "王梅磎题玉枕峰二绝  其一",
        "author": "张侃",
        "content": "静处翻千偈，忙中认一身。\n忽看枕峰句，便作是非人。",
        "dynasty": "宋",
        "collection_info": null
    },
    {
        "title": "王梅磎题玉枕峰二绝  其二",
        "author": "张侃",
        "content": "向来云影卧，今日復如何。\n不是相知少，人间险处多。",
        "dynasty": "宋",
        "collection_info": null
    },
    {
        "title": "中秋",
        "author": "张侃",
        "content": "中秋添月色，携酒上金台。\n世事无穷尽，江山入句来。",
        "dynasty": "宋",
        "collection_info": null
    },
    {
        "title": "禹庙",
        "author": "张侃",
        "content": "当时计水功，直为万世利。\n梅梁破浪归，底事成儿戏。",
        "dynasty": "宋",
        "collection_info": null
    },
    {
        "title": "题雁山行纪",
        "author": "张侃",
        "content": "当年雁来游，少憩存夜气。\n自从开此奇，便有草鞵费。",
        "dynasty": "宋",
        "collection_info": null
    },
    {
        "title": "示法果院僧则",
        "author": "张侃",
        "content": "山深云卧冷，结屋在山椒。\n我意如云懒，随缘听海潮。",
        "dynasty": "宋",
        "collection_info": null
    },
    {
        "title": "赠仁上人",
        "author": "张侃",
        "content": "尘事纷如扫，僧窗对竹开。\n欲酬清静债，一岁五番来。",
        "dynasty": "宋",
        "collection_info": null
    },
    {
        "title": "天竺逢僧礼",
        "author": "张侃",
        "content": "于今僧辈少，学业又全疎。\n日莫山深处，相迎有浩初。",
        "dynasty": "宋",
        "collection_info": null
    },
    {
        "title": "秋鱼眼",
        "author": "张侃",
        "content": "江湖毓羣鱼，水大随所拣。\n奈何世上人，寻到秋鱼眼。",
        "dynasty": "宋",
        "collection_info": null
    },
    {
        "title": "寒芦四鸿  其一",
        "author": "张侃",
        "content": "芦叶满沙洲，鳬翁取次游。\n生绡纔半尺，占得江南秋。",
        "dynasty": "宋",
        "collection_info": null
    },
    {
        "title": "寒芦四鸿  其二",
        "author": "张侃",
        "content": "见山真见山，翠满檐楣间。\n屏几漫画障，意足水墨閒。",
        "dynasty": "宋",
        "collection_info": null
    },
    {
        "title": "救婆庙二首  其一",
        "author": "张侃",
        "content": "曲径接山阿，行人说救婆。\n须知闺室女，识见已争多。",
        "dynasty": "宋",
        "collection_info": null
    },
    {
        "title": "救婆庙二首  其二",
        "author": "张侃",
        "content": "海水有枯竭，乔松易摧折。\n高名万古存，地志书英烈。",
        "dynasty": "宋",
        "collection_info": null
    },
    {
        "title": "对酒",
        "author": "张侃",
        "content": "柳絮随风舞，金沙贴地开。\n为缘春满眼，不厌酒深杯。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "风暖轻拖练，天寒皱作鞾。\n江湖只如此，今古几消磨。",
        "dynasty": "宋",
        "collection_info": null
    },
    {
        "title": "戏题",
        "author": "张侃",
        "content": "雨后露华白，风前岚气清。\n秋心愁不展，垂白睡难成。",
        "dynasty": "宋",
        "collection_info": null
    },
    {
        "title": "桃花菊",
        "author": "张侃",
        "content": "谁将秋菊蘂，故作小桃红。\n轻薄随时好，飘零风雨中。",
        "dynasty": "宋",
        "collection_info": null
    },
    {
        "title": "雪霁",
        "author": "张侃",
        "content": "微雪寒侵暖，新晴风扫氛。\n天公念穑事，秋稼定如云。",
        "dynasty": "宋",
        "collection_info": null
    },
    {
        "title": "苏成之庚申岁相别甲申岁方会甬东  其一",
        "author": "张侃",
        "content": "忆与成之别，于今廿五年。\n今朝復相见，话旧竹窗前。",
        "dynasty": "宋",
        "collection_info": null
    },
    {
        "title": "苏成之庚申岁相别甲申岁方会甬东  其二",
        "author": "张侃",
        "content": "世态频频换，君心炯炯明。\n能言少时事，满座便风生。",
        "dynasty": "宋",
        "collection_info": null
    },
    {
        "title": "雨中",
        "author": "张侃",
        "content": "风清园蝶粉犹轻，雨冷吴蚕茧未成。\n尽说溪村年事好，又添渔子笑浮生。",
        "dynasty": "宋",
        "collection_info": null
    },
    {
        "title": "春去",
        "author": "张侃",
        "content": "横雨颠风势转加，红情绿意不容夸。\n明朝春去忙如箭，满市人携谢豹虾。",
        "dynasty": "宋",
        "collection_info": null
    },
    {
        "title": "浮来庙",
        "author": "张侃",
        "content": "仙槎飞去访牛郎，顽石浮来立道旁。\n能使乡民知所敬，隻鸡巵酒卜丰穰。",
        "dynasty": "宋",
        "collection_info": null
    },
    {
        "title": "梅子",
        "author": "张侃",
        "content": "一株绿色未成阴，千点微酸已沁心。\n雨露功深人不识，摘来先与了清吟。",
        "dynasty": "宋",
        "collection_info": null
    },
    {
        "title": "今岁朱樱红熟樽俎间日有此品口占二绝  其一",
        "author": "张侃",
        "content": "积雨淋漓花顿空，樱桃满树渍猩红。\n相陪从事风流裏，遥想香灯摇落中。",
        "dynasty": "宋",
        "collection_info": null
    },
    {
        "title": "今岁朱樱红熟樽俎间日有此品口占二绝  其二",
        "author": "张侃",
        "content": "樱桃颗颗滋春雨，橙雾霏霏遡晓风。\n出处不齐休比并，一尊今夕与谁同。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其一",
        "author": "张侃",
        "content": "秋雨霖淫数日间，耳边未听雨声閒。\n传闻农子愁无寐，心愿乌云且入山。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其二",
        "author": "张侃",
        "content": "戽水干忙衣袂凉，旋炊湿稻当家常。\n连年成熟今年水，谁信微阴能夺阳。",
        "dynasty": "宋",
        "collection_info": null
    },
    {
        "title": "秋后积雨起水曾舜卿朱秀文有诗用韵作俳谐体田家苦三迭  其三",
        "author": "张侃",
        "content": "积雨因风骤作寒，又吹浊水浸牛栏。\n须知此去盘中饭，一似鮎鱼上竹难。",
        "dynasty": "宋",
        "collection_info": null
    },
    {
        "title": "积雨后农人戽水晓夕车声不已",
        "author": "张侃",
        "content": "万顷早禾迎秀色，一天畏日耀炎光。\n满仓陈腐将何用，细听车声恨最长。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其一",
        "author": "张侃",
        "content": "二年孤负观花眼，少见江南第一枝。\n细读坡公当日句，恍如玉立耿疎篱。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其二",
        "author": "张侃",
        "content": "平生政坐花开早，不奈颠风一夜吹。\n缄锁芳英春意闹，转头青子已盈枝。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其三",
        "author": "张侃",
        "content": "闸南閒地远连天，好种梅花作玉田。\n待得开时携酒去，旁人疑是饮中仙。",
        "dynasty": "宋",
        "collection_info": null
    },
    {
        "title": "奔牛梅花开最晚因读墨本坡翁和杨公济梅花诗信笔四绝句  其四",
        "author": "张侃",
        "content": "积谷山前数种梅，常年携杖走千回。\n而今寂寞金台下，独对停云把酒杯。",
        "dynasty": "宋",
        "collection_info": null
    },
    {
        "title": "金台中秋",
        "author": "张侃",
        "content": "桂子吹香清不眠，相逢还在翠屏边。\n一轮明月依人好，两载中秋特地圆。",
        "dynasty": "宋",
        "collection_info": null
    },
    {
        "title": "鑑湖别岛二绝  其一",
        "author": "张侃",
        "content": "坡老当年乞鑑湖，君王未肯付珪符。\n清名凛凛照人目，欲倩丹青成画图。",
        "dynasty": "宋",
        "collection_info": null
    },
    {
        "title": "鑑湖别岛二绝  其二",
        "author": "张侃",
        "content": "鑑湖别岛对青山，山下菰蒲猎猎寒。\n最是晓烟收未尽，舂锄閒立景尤宽。",
        "dynasty": "宋",
        "collection_info": null
    },
    {
        "title": "东关二绝  其一",
        "author": "张侃",
        "content": "放翁诗裏想东关，舟到东关雨逗寒。\n只是当年旧山色，水边谁似白鸥閒。",
        "dynasty": "宋",
        "collection_info": null
    },
    {
        "title": "东关二绝  其二",
        "author": "张侃",
        "content": "瓦屋三间水半篙，鸡豚村社寄吾豪。\n早知城市同耕凿，悔不从渠泛小舠。",
        "dynasty": "宋",
        "collection_info": null
    },
    {
        "title": "观三贤石本墨妙",
        "author": "张侃",
        "content": "字既因人传者多，人能累字又如何。\n谁知异世三君子，字与名同保不磨。",
        "dynasty": "宋",
        "collection_info": null
    },
    {
        "title": "秋叶二绝  其一",
        "author": "张侃",
        "content": "绕窗山水富清妍，古木阴中隠乱蝉。\n一叶迎秋无尽日，勾萌还復待明年。",
        "dynasty": "宋",
        "collection_info": null
    },
    {
        "title": "秋叶二绝  其二",
        "author": "张侃",
        "content": "花木荣枯又一年，谁知生意妙难传。\n君看亭侧数株柳，几度风前吹细绵。",
        "dynasty": "宋",
        "collection_info": null
    },
    {
        "title": "观梅用东坡先生山字州字两绝句韵  其一",
        "author": "张侃",
        "content": "冬深水涸未潺潺，数萼梅依翠竹间。\n待折归来占清赏，不须移近小屏山。",
        "dynasty": "宋",
        "collection_info": null
    },
    {
        "title": "观梅用东坡先生山字州字两绝句韵  其二",
        "author": "张侃",
        "content": "只怕花开眼界幽，香中一点绊人愁。\n问渠偏向孤山好，时復飘香入帝州。",
        "dynasty": "宋",
        "collection_info": null
    },
    {
        "title": "舜庙在龙山右",
        "author": "张侃",
        "content": "水来江尾难分燕，山到崖头合号龙。\n见得人心尊万乘，片帆飞过亦朝东。",
        "dynasty": "宋",
        "collection_info": null
    },
    {
        "title": "春日览古四绝  其一",
        "author": "张侃",
        "content": "疎梅晼晚千年秀，秾李韶华二月初。\n试访前溪歌舞处，断烟斜日照平芜。",
        "dynasty": "宋",
        "collection_info": null
    },
    {
        "title": "春日览古四绝  其二",
        "author": "张侃",
        "content": "游人拾翠蹋青归，迭迭楼台映绿漪。\n行到桥西多野色，吴羌山下织帘祠。",
        "dynasty": "宋",
        "collection_info": null
    },
    {
        "title": "春日览古四绝  其三",
        "author": "张侃",
        "content": "结庐恰恰对西亭，万物昭回自赋形。\n秋晚不妨寻好处，何须送客话飘零。",
        "dynasty": "宋",
        "collection_info": null
    },
    {
        "title": "春日览古四绝  其四",
        "author": "张侃",
        "content": "曾携壁上鸬鷀杓，来饮灵泉一掬甘。\n却笑眼花前日误，竟烦舌本为渠参。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其一",
        "author": "张侃",
        "content": "山蹊屈曲费跻攀，来谒仙姑气貌閒。\n曾与人间祈得雨，姓名从此彻天颜。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其二",
        "author": "张侃",
        "content": "洞口流泉清彻骨，崖头瀑布冷侵人。\n隔凡不许纤尘入，谁识中潜纵壑鳞。",
        "dynasty": "宋",
        "collection_info": null
    },
    {
        "title": "凤鸣洞祈雨三绝  其三",
        "author": "张侃",
        "content": "六月官河已断流，农家无水荫田畴。\n我来欲问姑求雨，要胜常年望有秋。",
        "dynasty": "宋",
        "collection_info": null
    },
    {
        "title": "初秋",
        "author": "张侃",
        "content": "暑气蒸人病未苏，时吹凉雨满庭除。\n秋来不待梧桐报，妆点前山景色疎。",
        "dynasty": "宋",
        "collection_info": null
    },
    {
        "title": "游东山国庆院院有明月堂白云轩土人云明月白云谢太傅所携妓小字也此出于李白忆东山诗特纪一时景色王性之记中直言明月白云二堂是太傅旧迹又误矣因成一绝以识之",
        "author": "张侃",
        "content": "当年携妓漫来游，后世蔷薇句更遒。\n明月白云成底事，谁知棋罢是深谋。",
        "dynasty": "宋",
        "collection_info": null
    },
    {
        "title": "十八涧",
        "author": "张侃",
        "content": "九磎十八涧边游，风景萧疎接素秋。\n野草怕人愁有剩，尚余翠色映双眸。",
        "dynasty": "宋",
        "collection_info": null
    },
    {
        "title": "十年前拜四圣观林和靖像曾有诗为士友讽诵庚辰中秋后十日重游适梅破一二萼再书",
        "author": "张侃",
        "content": "孤山山下旧祠堂，诗与梅花一样香。\n方欲向君求剩语，忽逢摘索破天荒。",
        "dynasty": "宋",
        "collection_info": null
    },
    {
        "title": "莼二绝  其一",
        "author": "张侃",
        "content": "春深买得一丝莼，绝胜农家碧涧芹。\n却笑吾宗深有托，自怜野鹤在鸡羣。",
        "dynasty": "宋",
        "collection_info": null
    },
    {
        "title": "莼二绝  其二",
        "author": "张侃",
        "content": "达人胸次与天宽，到处浮家得细看。\n满盌莼丝浮碧色，不妨邀客话儒酸。",
        "dynasty": "宋",
        "collection_info": null
    },
    {
        "title": "陈家渡至上乘院",
        "author": "张侃",
        "content": "山田迭迭之字转，穉麦森森云样生。\n输与农家生计定，纔逢杨柳便清明。",
        "dynasty": "宋",
        "collection_info": null
    },
    {
        "title": "宿弥陀兴福院遇诗僧妙宁",
        "author": "张侃",
        "content": "今宵僧院借床眠，风误秋声在枕边。\n起共诗人谈隽永，瀹茶新汲磵泉煎。",
        "dynasty": "宋",
        "collection_info": null
    },
    {
        "title": "留题余杭道明山胜因院",
        "author": "张侃",
        "content": "人生行止且随缘，不到兹山十五年。\n紫翠屏前久空阔，四时转景是风烟。",
        "dynasty": "宋",
        "collection_info": null
    },
    {
        "title": "感秋扇五首  其一",
        "author": "张侃",
        "content": "须信此心元有性，苦将浊酒破人愁。\n旧愁未解新愁至，团扇因何怯去秋。",
        "dynasty": "宋",
        "collection_info": null
    },
    {
        "title": "感秋扇五首  其二",
        "author": "张侃",
        "content": "人到退时须着力，未退之时休向前。\n暑中团扇多勋业，一夜西风亦偶然。",
        "dynasty": "宋",
        "collection_info": null
    },
    {
        "title": "感秋扇五首  其三",
        "author": "张侃",
        "content": "班氏休吟团扇句，退之枉赋短檠歌。\n行藏用舍皆前定，凡物逢时莫要过。",
        "dynasty": "宋",
        "collection_info": null
    },
    {
        "title": "感秋扇五首  其四",
        "author": "张侃",
        "content": "箧中团扇去年携，小字曾书老杜诗。\n今日秋风风渐起，要人收拾自知时。",
        "dynasty": "宋",
        "collection_info": null
    },
    {
        "title": "感秋扇五首  其五",
        "author": "张侃",
        "content": "潜藏酷暑又明年，月缺秋孤快目前。\n团扇此时还用事，知机元要占人先。",
        "dynasty": "宋",
        "collection_info": null
    },
    {
        "title": "村外寒食",
        "author": "张侃",
        "content": "八字桥边春水平，三家村裏亦清明。\n女郎鼓棹归来晚，却被风光赚一生。",
        "dynasty": "宋",
        "collection_info": null
    },
    {
        "title": "春晚闻鶑",
        "author": "张侃",
        "content": "村北村南花事稀，晚风吹雨绿盈枝。\n黄鹂暗与春光转，似怕骚人细作诗。",
        "dynasty": "宋",
        "collection_info": null
    },
    {
        "title": "种松添竹口占二绝  其一",
        "author": "张侃",
        "content": "添竹栽松眼界宽，四时长使翠光团。\n参天会见充梁栋，碍月休令作钓竿。",
        "dynasty": "宋",
        "collection_info": null
    },
    {
        "title": "种松添竹口占二绝  其二",
        "author": "张侃",
        "content": "种得成时我已归，明年此际弄秋晖。\n丁宁园叟频浇灌，要见元功无尽机。",
        "dynasty": "宋",
        "collection_info": null
    },
    {
        "title": "次韵竹林玉老三首  其一",
        "author": "张侃",
        "content": "笔法有神缘剑舞，诗坛游戏也无妨。\n却嫌踏破铁门限，刬草堂前化鞠场。",
        "dynasty": "宋",
        "collection_info": null
    },
    {
        "title": "次韵竹林玉老三首  其二",
        "author": "张侃",
        "content": "我似吴牛喘月光，领疮磨鞅巧相妨。\n何时饱听林间笛，了却官租稼涤场。",
        "dynasty": "宋",
        "collection_info": null
    },
    {
        "title": "次韵竹林玉老三首  其三",
        "author": "张侃",
        "content": "晚景奔忙驹过隙，闹中且觅静何妨。\n时宜正要新声巧，贺老龙钟莫定场。",
        "dynasty": "宋",
        "collection_info": null
    },
    {
        "title": "独坐",
        "author": "张侃",
        "content": "破愁浅酌贤人酒，觅句还寻君子花。\n造物于予元自厚，闭门独坐日初斜。",
        "dynasty": "宋",
        "collection_info": null
    },
    {
        "title": "闻鹊",
        "author": "张侃",
        "content": "举头闻鹊心偏喜，的是庭闱初寄书。\n报语加餐眠稳外，只留清白替菑畬。",
        "dynasty": "宋",
        "collection_info": null
    },
    {
        "title": "即事",
        "author": "张侃",
        "content": "村烟四五水成湾，拍拍鳬翁意自閒。\n秋雨不能回众绿，洗开霜色露寒山。",
        "dynasty": "宋",
        "collection_info": null
    },
    {
        "title": "九月朔",
        "author": "张侃",
        "content": "一春多雨阻清游，留得名花到暮秋。\n偶见来禽与仙杏，淡红残粉亦风流。",
        "dynasty": "宋",
        "collection_info": null
    },
    {
        "title": "大龙寺荆公诗石",
        "author": "张侃",
        "content": "宰邑归来便老成，岂知诗句是心声。\n细看野水无人渡，终胜蟠龙守此清。",
        "dynasty": "宋",
        "collection_info": null
    },
    {
        "title": "雪中独步家园",
        "author": "张侃",
        "content": "北风掠地尽无尘，惜许林园未有春。\n小试囊中餐玉法，谁为天外散花人。",
        "dynasty": "宋",
        "collection_info": null
    },
    {
        "title": "正月晚访梅",
        "author": "张侃",
        "content": "墙隈杨柳已垂丝，岸北梅花始着枝。\n风掠晴香觅诗句，容渠开晚占春时。",
        "dynasty": "宋",
        "collection_info": null
    },
    {
        "title": "梅时往来郊外十绝  其一",
        "author": "张侃",
        "content": "旧冬全未见梅枝，多是江南春讯迟。\n今日相逢犹摘索，翠涛笺上写新诗。",
        "dynasty": "宋",
        "collection_info": null
    },
    {
        "title": "梅时往来郊外十绝  其二",
        "author": "张侃",
        "content": "蹋雪西村探古梅，一株寂寞为谁开。\n不消絃管与弹压，自有骚翁时往来。",
        "dynasty": "宋",
        "collection_info": null
    },
    {
        "title": "梅时往来郊外十绝  其三",
        "author": "张侃",
        "content": "一冬多雪更多阴，问讯磎梅春未深。\n等得春来花已漫，孤高不改岁寒心。",
        "dynasty": "宋",
        "collection_info": null
    },
    {
        "title": "梅时往来郊外十绝  其四",
        "author": "张侃",
        "content": "半生见梅唤作兄，我诗政见梅边清。\n前回待欲唤曾子，惜许疎蟾未弄明。",
        "dynasty": "宋",
        "collection_info": null
    },
    {
        "title": "梅时往来郊外十绝  其五",
        "author": "张侃",
        "content": "不作等閒桃李色，一声羌笛怨惊尘。\n偶思今岁开花晚，要醉风前烂熳春。",
        "dynasty": "宋",
        "collection_info": null
    },
    {
        "title": "梅时往来郊外十绝  其六",
        "author": "张侃",
        "content": "琉璃木叶衬琼英，折得归来照眼明。\n闻道此花清似我，莫言避俗太无情。",
        "dynasty": "宋",
        "collection_info": null
    },
    {
        "title": "梅时往来郊外十绝  其七",
        "author": "张侃",
        "content": "剪蜡匀脂别样粧，吐芳先与探春光。\n为缘骨相天然好，所欠江头细细香。",
        "dynasty": "宋",
        "collection_info": null
    },
    {
        "title": "梅时往来郊外十绝  其八",
        "author": "张侃",
        "content": "近来疎懒任方圆，参取梅花句裏禅。\n三尺枯藤同所好，断无人似拙翁颠。",
        "dynasty": "宋",
        "collection_info": null
    },
    {
        "title": "梅时往来郊外十绝  其九",
        "author": "张侃",
        "content": "春已多时花渐繁，劝梅未用点苔斑。\n隔尘自有元规扇，要见风流庆历间。",
        "dynasty": "宋",
        "collection_info": null
    },
    {
        "title": "梅时往来郊外十绝  其一○",
        "author": "张侃",
        "content": "磎边小圃半荒芜，数种梅栽莫负渠。\n香色几年吟不尽，蜂鬚先得妙工夫。",
        "dynasty": "宋",
        "collection_info": null
    },
    {
        "title": "黄木香",
        "author": "张侃",
        "content": "名花爱向春深月，幻作人间黄玉花。\n裛露承风娇不尽，好将逸语为渠夸。",
        "dynasty": "宋",
        "collection_info": null
    },
    {
        "title": "春日二首  其一",
        "author": "张侃",
        "content": "木香堆架渐开花，旁径蔷薇锦未斜。\n风劈柳丝成乱絮，轻轻飞入野人家。",
        "dynasty": "宋",
        "collection_info": null
    },
    {
        "title": "春日二首  其二",
        "author": "张侃",
        "content": "春光到此未须归，绿替红残已暗围。\n说与羣儿休赶逐，要看宛转自然飞。",
        "dynasty": "宋",
        "collection_info": null
    },
    {
        "title": "贉村望潮",
        "author": "张侃",
        "content": "沿江一曲水通村，潮拍平沙满旧痕。\n落日镕金潮又涨，水天直接海山门。",
        "dynasty": "宋",
        "collection_info": null
    },
    {
        "title": "题睡布袋",
        "author": "张侃",
        "content": "佛身广大遍虚空，收拾归来一衲中。\n走入睡乡推未觉，只缘认得主人翁。",
        "dynasty": "宋",
        "collection_info": null
    },
    {
        "title": "雪后",
        "author": "张侃",
        "content": "连朝风雪满空来，喜得新晴万象回。\n甚欲出门寻野兴，梅花多是旁春开。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其一",
        "author": "张侃",
        "content": "父兄师友俱鸣世，培养都缘岁月深。\n忍得清贫忘宠辱，至今声誉蔼儒林。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其二",
        "author": "张侃",
        "content": "中书当日冠天下，半世浮萍无定居。\n却是子孙能力守，结茅随分并精庐。",
        "dynasty": "宋",
        "collection_info": null
    },
    {
        "title": "题等慈寺后经略潘德鄜旧居三绝  其三",
        "author": "张侃",
        "content": "古来名士都如此，后世虚浮类鄙之。\n頼有晦翁高着眼，青青鉅竹荫檐楣。",
        "dynasty": "宋",
        "collection_info": null
    },
    {
        "title": "泊杨园诗",
        "author": "张侃",
        "content": "名园依水跨官塘，古木扶疎围夕阳。\n粉蝶不来蜂又去，一双燕子话凄凉。",
        "dynasty": "宋",
        "collection_info": null
    },
    {
        "title": "纪程十绝  其一",
        "author": "张侃",
        "content": "半夜燃萁车堰归，县街灯火已稀微。\n路人莫笑奔波甚，领略江山暂解围。",
        "dynasty": "宋",
        "collection_info": null
    },
    {
        "title": "纪程十绝  其二",
        "author": "张侃",
        "content": "旋呼篷艇到新桥，日影随寒上柳梢。\n乌帽䊶裙真野服，又乘山轿过山腰。",
        "dynasty": "宋",
        "collection_info": null
    },
    {
        "title": "纪程十绝  其三",
        "author": "张侃",
        "content": "宿雾漫山寒未开，老僧笑我四番来。\n功名迁转都如此，颇羡幽人隠磵隈。",
        "dynasty": "宋",
        "collection_info": null
    },
    {
        "title": "纪程十绝  其四",
        "author": "张侃",
        "content": "百漏船东竹似椽，一杯茗粥说痴禅。\n恰如二月乌㨫角，村北村南童稚颠。",
        "dynasty": "宋",
        "collection_info": null
    },
    {
        "title": "纪程十绝  其五",
        "author": "张侃",
        "content": "贫民逐利可怜生，水附泥干卤渐成。\n多得卤成求浅利，问天乞取一冬晴。",
        "dynasty": "宋",
        "collection_info": null
    },
    {
        "title": "纪程十绝  其六",
        "author": "张侃",
        "content": "沿湖水浅滩势斜，小儿并滩运鱼叉。\n风力如铦双股冷，青帘侧边是侬家。",
        "dynasty": "宋",
        "collection_info": null
    },
    {
        "title": "纪程十绝  其七",
        "author": "张侃",
        "content": "秋晚曾来十日过，满田稗子绿成窠。\n年荒只待州家榜，分数搀多喜若何。",
        "dynasty": "宋",
        "collection_info": null
    },
    {
        "title": "纪程十绝  其八",
        "author": "张侃",
        "content": "星移山转度寒沙，到得塍头鼓二挝。\n忽忆昔年斗门渡，风翻浪叶艣欹斜。",
        "dynasty": "宋",
        "collection_info": null
    },
    {
        "title": "纪程十绝  其九",
        "author": "张侃",
        "content": "敲开野店旋吹灯，旧酒重温醆易冰。\n十五年来随分过，任人呼作在家僧。",
        "dynasty": "宋",
        "collection_info": null
    },
    {
        "title": "纪程十绝  其一○",
        "author": "张侃",
        "content": "冬晴全未见梅花，篱角黄花尚缀葩。\n剩喜交情真耐事，风流不到五侯家。",
        "dynasty": "宋",
        "collection_info": null
    },
    {
        "title": "海际民田",
        "author": "张侃",
        "content": "良田水旱不妨耕，海际成田禾罕生。\n一夜潮来留剩水，民家辛苦望西成。",
        "dynasty": "宋",
        "collection_info": null
    },
    {
        "title": "夜坐",
        "author": "张侃",
        "content": "繁絃脆管挟春华，都属侯门富贵家。\n我独萧然无一事，清宵兀坐听鸣蛙。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其一",
        "author": "张侃",
        "content": "山僧成岁枕云根，岂是无心直漫云。\n更闢短窗临涧水，自题云舫见殷勤。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其二",
        "author": "张侃",
        "content": "云片东西自在飞，偶然连缀又成衣。\n商量做雨竟何事，刻画奇峰便忘归。",
        "dynasty": "宋",
        "collection_info": null
    },
    {
        "title": "题旌教院僧房云舫又名百漏船三首  其三",
        "author": "张侃",
        "content": "既名云舫知归宿，何用多言惹是非。\n水到渠成添百漏，可怜未解箭真机。",
        "dynasty": "宋",
        "collection_info": null
    },
    {
        "title": "柳树汇",
        "author": "张侃",
        "content": "望望孤城绿树根，平沙连屋草连云。\n夕阳坡上人牛小，耕出羌王古印文。",
        "dynasty": "宋",
        "collection_info": null
    },
    {
        "title": "龟子汇",
        "author": "张侃",
        "content": "暝入荒山近十里，茅屋人家隔溪水。\n青灯一夜不成眠，明日长征又如此。",
        "dynasty": "宋",
        "collection_info": null
    },
    {
        "title": "始宁泉",
        "author": "张侃",
        "content": "始宁花木今何在，一派山泉纪此清。\n说与老僧频整葺，世间难保是虚名。",
        "dynasty": "宋",
        "collection_info": null
    },
    {
        "title": "寺楼舒目",
        "author": "张侃",
        "content": "风尽天阴分野色，雁眠云影得新晴。\n江台寺裏閒登览，屋遶吴山画不成。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其一",
        "author": "张侃",
        "content": "一九纔过二九来，见人相唤袖难开。\n外头天色时时转，雪急因风缓缓回。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其二",
        "author": "张侃",
        "content": "三九寒威渐渐强，颠风刮面怎禁当。\n篱头觱栗从头响，添得人愁綫样长。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其三",
        "author": "张侃",
        "content": "沽酒烹鱼送旧年，情知四九在冬前。\n烘来布被何曾暖，身作弯弓宿露天。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其四",
        "author": "张侃",
        "content": "今年灯市好安排，雪柳香梅费剪裁。\n岁月匆匆临五九，太阳门户向东开。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其五",
        "author": "张侃",
        "content": "冬深生冷喜新春，赋得贫穷敢怨人。\n六九数终风扇动，放些意气走芳尘。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其六",
        "author": "张侃",
        "content": "转头七九数过三，无事閒从野老谈。\n花气熏人能样猛，脱来布衲两头担。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其七",
        "author": "张侃",
        "content": "五五三三抛堶忙，柳丝深处映陂塘。\n貍奴犬子寻阴地，八九春中日正长。",
        "dynasty": "宋",
        "collection_info": null
    },
    {
        "title": "代吴儿作小至后九九诗八解  其八",
        "author": "张侃",
        "content": "我侬閒过谢皇天，只愿从今大有年。\n九九数来无可数，都将犁把去耕田。",
        "dynasty": "宋",
        "collection_info": null
    },
    {
        "title": "家园散策二绝  其一",
        "author": "张侃",
        "content": "山容娟丽青无尽，心地宽閒乐有涯。\n春讯不应梅占断，风流犹有海棠花。",
        "dynasty": "宋",
        "collection_info": null
    },
    {
        "title": "家园散策二绝  其二",
        "author": "张侃",
        "content": "散策家园日护云，静看溪水碧生粼。\n春光不为名花老，赢得年年锦绣新。",
        "dynasty": "宋",
        "collection_info": null
    },
    {
        "title": "宫人斜",
        "author": "张侃",
        "content": "涂脂抹粉岂长妍，得宠宜思辱在先。\n万古宫人斜上望，淡烟衰草为凄然。",
        "dynasty": "宋",
        "collection_info": null
    },
    {
        "title": "蔷薇三绝  其一",
        "author": "张侃",
        "content": "多谢东风巧剪裁，朱朱白白待春开。\n偶因无事寻诗句，又见沿蹊锦绣堆。",
        "dynasty": "宋",
        "collection_info": null
    },
    {
        "title": "蔷薇三绝  其二",
        "author": "张侃",
        "content": "雨回新绿方留润，日映轻红无尽娇。\n为惜江南春事好，对香吹水入金焦。",
        "dynasty": "宋",
        "collection_info": null
    },
    {
        "title": "蔷薇三绝  其三",
        "author": "张侃",
        "content": "蔷薇开尽知春晚，燕子閒来又日西。\n却恨丹青描不得，旋将心事付深闺。",
        "dynasty": "宋",
        "collection_info": null
    },
    {
        "title": "近于小圃筑堂名曰秀野隔河插木芙蕖旧有诗云",
        "author": "张侃",
        "content": "二十四番花信风，凝脂剪翠巧妆容。\n谁言桃李芳春后，不似沿流锦绣中。",
        "dynasty": "宋",
        "collection_info": null
    },
    {
        "title": "再吟二绝  其一",
        "author": "张侃",
        "content": "绕堤尽种木芙蕖，杨柳阴中动碧虚。\n待得秋来花胜锦，柳丝断续怕风梳。",
        "dynasty": "宋",
        "collection_info": null
    },
    {
        "title": "再吟二绝  其二",
        "author": "张侃",
        "content": "二十四番风报信，名花开了便匆匆。\n谁言造化无穷尽，又报秋花第一风。",
        "dynasty": "宋",
        "collection_info": null
    },
    {
        "title": "偶吟",
        "author": "张侃",
        "content": "将花作婢那解语，唤竹为奴亦浪名。\n雾鬓云鬟休用怨，主翁先有不平鸣。",
        "dynasty": "宋",
        "collection_info": null
    },
    {
        "title": "范园",
        "author": "张侃",
        "content": "隠之立异酌贪泉，直使吾名四海传。\n得似范公全雅志，只将清白遗时贤。",
        "dynasty": "宋",
        "collection_info": null
    },
    {
        "title": "轩亭",
        "author": "张侃",
        "content": "篮舆清晓过轩亭，轩外山围未了青。\n我意他年寻一壑，只因今日眼曾经。",
        "dynasty": "宋",
        "collection_info": null
    },
    {
        "title": "延桂堂",
        "author": "张侃",
        "content": "静看桂影上帘栊，几度吟诗句未工。\n从此相忘天地外，主人袖手小阑东。",
        "dynasty": "宋",
        "collection_info": null
    },
    {
        "title": "小池",
        "author": "张侃",
        "content": "小池栽得数枝莲，也占新凉七月天。\n说道南湾纳空阔，尽将野意换韶妍。",
        "dynasty": "宋",
        "collection_info": null
    },
    {
        "title": "水月泉",
        "author": "张侃",
        "content": "水清月白又初秋，㶁㶁山泉入涧流。\n我已重来君解否，生平厌作是非谋。",
        "dynasty": "宋",
        "collection_info": null
    },
    {
        "title": "江下",
        "author": "张侃",
        "content": "昔曾幞被宿江浔，风雨欺人春未深。\n转盼六年重到此，越山依旧隠云心。",
        "dynasty": "宋",
        "collection_info": null
    },
    {
        "title": "丈亭",
        "author": "张侃",
        "content": "潮水衝沙未转清，急摇双艣似鹅鸣。\n须臾停艣依荒岸，草屋疎灯记夜程。",
        "dynasty": "宋",
        "collection_info": null
    },
    {
        "title": "题怀谢驿",
        "author": "张侃",
        "content": "谢公洗屐水平池，笑傲东山望一时。\n究竟后人能尚友，驿名怀谢着深思。",
        "dynasty": "宋",
        "collection_info": null
    },
    {
        "title": "偶得",
        "author": "张侃",
        "content": "客舍墙根草未生，市桥官柳已欣荣。\n洪钧造物元无意，只是东风有世情。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "竹奴角簟颇相宜，正是书斋寂静时。\n白鸟忽穿林影去，自携纨扇细题诗。",
        "dynasty": "宋",
        "collection_info": null
    },
    {
        "title": "偶书二绝  其一",
        "author": "张侃",
        "content": "静观万物各随缘，天亦何心付自然。\n鸜鹆不材鹦鹉贵，岂知鸜鹆得天年。",
        "dynasty": "宋",
        "collection_info": null
    },
    {
        "title": "偶书二绝  其二",
        "author": "张侃",
        "content": "久知鳬短鹤长语，谁赋花荣竹脆诗。\n物理无穷难测识，且倾美酒乐天时。",
        "dynasty": "宋",
        "collection_info": null
    },
    {
        "title": "偶题",
        "author": "张侃",
        "content": "夜深水冷无香饵，若箇黄鳞肯上鈎。\n我欲钓鳌安尔用，一竿风月好迴舟。",
        "dynasty": "宋",
        "collection_info": null
    },
    {
        "title": "题司马才叔诗后",
        "author": "张侃",
        "content": "司马才名世所贤，银鈎珠唾尚依然。\n尘埃试看蛛丝壁，倒指于今六十年。",
        "dynasty": "宋",
        "collection_info": null
    },
    {
        "title": "六言  其一",
        "author": "张侃",
        "content": "梅长官深有味，木居士喜清游。\n未用三熏三沐，且占一壑一邱。",
        "dynasty": "宋",
        "collection_info": null
    },
    {
        "title": "六言  其二",
        "author": "张侃",
        "content": "色惟有用文子，翠亦堪餐此君。\n未须歌南浦雨，终是望渭北云。",
        "dynasty": "宋",
        "collection_info": null
    },
    {
        "title": "睡寒山拾得赞",
        "author": "张侃",
        "content": "人居火宅无不有，你亦投身携扫帚。\n一朝放下困腾腾，明月寒潭只依旧。",
        "dynasty": "宋",
        "collection_info": null
    },
    {
        "title": "僧熊画布袋赞",
        "author": "张侃",
        "content": "弄尽精神真捏怪，横拖拄杖街头卖。\n忽然两步走归来，四大不收图睡快。",
        "dynasty": "宋",
        "collection_info": null
    },
    {
        "title": "苏李松石图赞",
        "author": "张侃",
        "content": "东坡先生，锦绣心胸。\n戏作怪石，一时告功。\n当其落笔，雨霈风从。\n齐安赤壁，惠州鹤峰。\n十年饱览，孰可撄锋。\n温润枯淡，变态不同。\n一卷之石，作倚盘松。\n龙眠居士，孰覊其踪。\n一瞬八表，如鹤在空。\n东坡颂美，佳名日穹。\n明窗展观，松古石窿。\n天下之宝，岂间穷通。\n东坡之节，龙眠之隠。\n一异出处，如琴加轸。\n吁嗟二公，人中之龙。\n百余岁后，仰止英风。\n我生后时，何以形容。\n纪述惟赞，愧非扬雄。",
        "dynasty": "宋",
        "collection_info": null
    },
    {
        "title": "辛巳自赞",
        "author": "张侃",
        "content": "徐永昇画时，予弱冠而缀文。\n赵可大画时，予三十而有立。\n钱诵画时，予究道之出入。\n盖尝晦其声名，谢其等级。\n恶脂韦而取容，与傲世而长揖。\n客问直夫，处事太执。\n直夫俛而笑曰，人各是其所习。",
        "dynasty": "宋",
        "collection_info": null
    },
    {
        "title": "戊寅自赞",
        "author": "张侃",
        "content": "有伯夷之清，而无万世之准。\n有孟郊之古，而无一代之名。\n能操守而冰洁，视富贵如云轻。\n前乎直夫是一臞叟，后乎直夫是一书生。\n既不能润乎诗书，又不能事乎纵横。\n客有过者曰：嘻，视彼拙貌，徒污丹青。",
        "dynasty": "宋",
        "collection_info": null
    },
    {
        "title": "客有诵唐诗者又有诵江西诗者因再用斜川九日韵",
        "author": "张侃",
        "content": "泛观今人诗，机巧由心生。\n镂冰与铸木，未免求虚名。\n岂知制作妙，浑然同水清。\n尘埃数张纸，亦足传佳声。\n羣趋不知守，辛勤到莫龄。\n奈何口耳间，一见意已倾。\n投身入诗社，被褐生光荣。\n党同伐异说，初非出本情。\n我愿剖藩篱，学力随所成。",
        "dynasty": "宋",
        "collection_info": null
    },
    {
        "title": "有作",
        "author": "张侃",
        "content": "名尘愧屡拂，世垢思一澣。\n急索胫已肿，虚惊背独汗。\n窘步裁免跌，高谈卒成谩。\n辰去将奈何，磨头髻如弹。",
        "dynasty": "宋",
        "collection_info": null
    },
    {
        "title": "偶成",
        "author": "张侃",
        "content": "长歌咏考槃，洒落似休官。\n爱竹临溪倚，携书坐石看。\n足烦犹看屦，髮秃自忘冠。\n顾为无多欲，持身到处安。",
        "dynasty": "宋",
        "collection_info": null
    },
    {
        "title": "探野航古梅",
        "author": "张侃",
        "content": "池边梅未绽，不是怯霜风。\n待得阳和到，清香一线通。",
        "dynasty": "宋",
        "collection_info": null
    },
    {
        "title": "赠句容士人",
        "author": "张侃",
        "content": "山川清美天下稀，五瑞同时盍纪碑。\n碑上只言人物盛，若言德政愧无之。",
        "dynasty": "宋",
        "collection_info": null
    },
    {
        "title": "句",
        "author": "张侃",
        "content": "剩喜联官忘尔汝，故令元化夺胚胎。",
        "dynasty": "宋",
        "collection_info": null
    },
    {
        "title": "存目",
        "author": "张侃",
        "content": "诗题：先公守汝阴都曹路君挂冠东归载乖崖公留其录语今传播世间三十年矣过居颍昌……首句：谁闻鬷蔑言。",
        "dynasty": "宋",
        "collection_info": null
    }
]