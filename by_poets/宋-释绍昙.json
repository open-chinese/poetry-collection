[
    {
        "title": "偈颂一百零二首  其一",
        "author": "释绍昙",
        "content": "西子湖边泛渺茫，一堤寒绿看垂杨。\n谁知业债难逃避，开眼堂堂入镬汤。",
        "dynasty": "宋",
        "collection_info": null
    },
    {
        "title": "偈颂一百零二首  其二",
        "author": "释绍昙",
        "content": "奴颜婢膝走人间，羞见羊裘七里滩。\n文叔虽为天子贵，子陵只作故人看。",
        "dynasty": "宋",
        "collection_info": null
    },
    {
        "title": "偈颂一百零二首  其三",
        "author": "释绍昙",
        "content": "人家竞赏元宵，佛陇百无一有。\n管宴虽愧空疏，宾主不分新旧。\n陇头月助放光明，谷口松编排节奏。\n春风舞袖乐昇平，不知身在然灯后。",
        "dynasty": "宋",
        "collection_info": null
    },
    {
        "title": "偈颂一百零二首  其四",
        "author": "释绍昙",
        "content": "春日晴，烧痕青。\n锦云片片，花雾溟溟。\n无位真人，面门出入，贼精贼精。",
        "dynasty": "宋",
        "collection_info": null
    },
    {
        "title": "偈颂一百零二首  其五",
        "author": "释绍昙",
        "content": "山舍春深，生涯日贫。\n桃花烂熳，不见灵云。",
        "dynasty": "宋",
        "collection_info": null
    },
    {
        "title": "偈颂一百零二首  其六",
        "author": "释绍昙",
        "content": "赤脚走红尘，全身入荒草。\n费了几精神，不若居山好。\n一坞闲云，千峰啼鸟。\n声色纯真，是非不到。\n堪悲堪笑寒山子，十年归不得，忘却来时道。",
        "dynasty": "宋",
        "collection_info": null
    },
    {
        "title": "偈颂一百零二首  其七",
        "author": "释绍昙",
        "content": "松粉飘香，麦鬚弄黄。\n今朝春告别，无处觅行藏。\n燕子知不迁义，深谈实相，对语雕梁。\n见汝诸人不会，衔泥营故垒，飞过莫家塘。",
        "dynasty": "宋",
        "collection_info": null
    },
    {
        "title": "偈颂一百零二首  其八",
        "author": "释绍昙",
        "content": "父不慈，子恶毒。\n热血相喷，痛拳相𡎺。\n不共戴天雠，推入阿鼻狱。\n此冤此恨与谁论，海月山云亦断魂。",
        "dynasty": "宋",
        "collection_info": null
    },
    {
        "title": "偈颂一百零二首  其九",
        "author": "释绍昙",
        "content": "平如镜面，险似悬崖。\n不容拟议，岂属安排。\n闪电光中行活路，大悲院裏赴村斋。",
        "dynasty": "宋",
        "collection_info": null
    },
    {
        "title": "偈颂一百零二首  其一○",
        "author": "释绍昙",
        "content": "这一粒，甚处生。\n阴阳未判，芽孽先萌。\n开花也一川雪霁，结实也万顷云横。\n收拾归来香满钵，饭余散步自闲行。",
        "dynasty": "宋",
        "collection_info": null
    },
    {
        "title": "偈颂一百零二首  其一一",
        "author": "释绍昙",
        "content": "仙苑名花取次粧，冬冬羯皷谩催芳。\n春风不费纤毫力，拂掠枝头便有香。",
        "dynasty": "宋",
        "collection_info": null
    },
    {
        "title": "偈颂一百零二首  其一二",
        "author": "释绍昙",
        "content": "地僻云深，秋高境寂。\n堂户凄凉，无人面壁。\n虽然，浄地上谁肯狼藉。",
        "dynasty": "宋",
        "collection_info": null
    },
    {
        "title": "偈颂一百零二首  其一三",
        "author": "释绍昙",
        "content": "秋叶飘零，秋虫夜鸣。\n色不是色，声不是声。\n达磨九年会不得，急携隻履问归程。",
        "dynasty": "宋",
        "collection_info": null
    },
    {
        "title": "偈颂一百零二首  其一四",
        "author": "释绍昙",
        "content": "撞烟楼，不知羞。\n闢蟭螟眼，辊百花毬。\n四七二三阿辘辘，不思万里有崖州。",
        "dynasty": "宋",
        "collection_info": null
    },
    {
        "title": "偈颂一百零二首  其一五",
        "author": "释绍昙",
        "content": "佛垄山上云，一片三四片。\n忽遇客推门，零乱舒还卷。\n有踪由却没踪由，通身是眼寻难见。\n寻得见，木落千林，光浮碧巘。",
        "dynasty": "宋",
        "collection_info": null
    },
    {
        "title": "偈颂一百零二首  其一六",
        "author": "释绍昙",
        "content": "头上漫漫，脚下漫漫。\n拈掇不得，地阔天宽，老僧住持事繁。",
        "dynasty": "宋",
        "collection_info": null
    },
    {
        "title": "偈颂一百零二首  其一七",
        "author": "释绍昙",
        "content": "横该竖抹，古路封苔。\n圣凡情尽，马腹馿胎。\n不用闭门防俗客，爱闲能有几人来。",
        "dynasty": "宋",
        "collection_info": null
    },
    {
        "title": "偈颂一百零二首  其一八",
        "author": "释绍昙",
        "content": "山木阴阴，寒花浅深。\n巢云鹤怨，挂月猿吟。\n王维妙手画不得，神光徒自觅安心。",
        "dynasty": "宋",
        "collection_info": null
    },
    {
        "title": "偈颂一百零二首  其一九",
        "author": "释绍昙",
        "content": "三十余僧眼似眉，白云深处聚头嬉。\n烧枯柴火煨山芋，拽木罗笼总不知。",
        "dynasty": "宋",
        "collection_info": null
    },
    {
        "title": "偈颂一百零二首  其二○",
        "author": "释绍昙",
        "content": "一坞耕樵，门扃绿萝。\n富骄时少，贫乐时多。\n妇摇机轧轧，儿弄口喎喎。\n涧水松声交节奏，何似东山瓦皷歌。",
        "dynasty": "宋",
        "collection_info": null
    },
    {
        "title": "偈颂一百零二首  其二一",
        "author": "释绍昙",
        "content": "山鬟风急坠松钗，冷竈凝烟午未斋。\n黄独煨香不能熟，老僧忍冻拾枯柴。\n见成活业，出格安排。\n懒瓒穷不彻，粪火一生埋。",
        "dynasty": "宋",
        "collection_info": null
    },
    {
        "title": "偈颂一百零二首  其二二",
        "author": "释绍昙",
        "content": "岁除生怕管筵空，品味无多只要丰。\n掇转虚空为桉板，薄𠜱明月切清风。",
        "dynasty": "宋",
        "collection_info": null
    },
    {
        "title": "偈颂一百零二首  其二三",
        "author": "释绍昙",
        "content": "春日打春牛，一击百杂碎。\n黄梅石女暗惊胎，生下无名物一块。\n问四圣四圣不知，问六凡六凡不会。\n风前散作万家春，贱似黄金贵似尘。",
        "dynasty": "宋",
        "collection_info": null
    },
    {
        "title": "偈颂一百零二首  其二四",
        "author": "释绍昙",
        "content": "惟一坚密身，一切尘中现。\n老婆腰繫紫纱裙，娇儿手把红罗扇。\n南岙东村，张坊李店。\n拜贺新年，春风满面。\n欢悰不觉语声高，惊落梅花一片两片三四片。",
        "dynasty": "宋",
        "collection_info": null
    },
    {
        "title": "偈颂一百零二首  其二五",
        "author": "释绍昙",
        "content": "憎金以黄，谤沉无香。\n达磨不会，历魏游梁。\n更有不识好恶底，齐腰立雪，寄食穷乡，巴峡闻猿空断肠。",
        "dynasty": "宋",
        "collection_info": null
    },
    {
        "title": "偈颂一百零二首  其二六",
        "author": "释绍昙",
        "content": "秘魔擎叉，俱胝竖指。\n邪法难扶，如何得是。\n山僧冷地思量，不觉吞声饮气。\n攻乎异端，斯害也矣。",
        "dynasty": "宋",
        "collection_info": null
    },
    {
        "title": "偈颂一百零二首  其二七",
        "author": "释绍昙",
        "content": "万里澄江雪霁时，玉壶一色冷含辉。\n渔翁认得烟村路，柳线穿鱼带月归。",
        "dynasty": "宋",
        "collection_info": null
    },
    {
        "title": "偈颂一百零二首  其二八",
        "author": "释绍昙",
        "content": "鈯斧埋藏岁月深，岩居日与白云邻。\n业风无奈重飘皷，又作担柴卖筊人。",
        "dynasty": "宋",
        "collection_info": null
    },
    {
        "title": "偈颂一百零二首  其二九",
        "author": "释绍昙",
        "content": "堋八剌札，新翻曲调，逸格乡谈。\n意随流水远，声遏莫云寒，月移花影上栏干。",
        "dynasty": "宋",
        "collection_info": null
    },
    {
        "title": "偈颂一百零二首  其三○",
        "author": "释绍昙",
        "content": "一不做，二不休。\n得人一马，还人一牛。\n岂不见临济三遭白棒，大愚肋下三拳痛𡎺，不共戴天雠。\n休休，说着令人满面羞。",
        "dynasty": "宋",
        "collection_info": null
    },
    {
        "title": "偈颂一百零二首  其三一",
        "author": "释绍昙",
        "content": "不可以智知，金刚手把八棱槌。\n不可以识识，镇州出箇大萝卜。\n不可以语言造，山禽聚集啼清晓。\n不可以寂默通，赤眼乌龟吞大虫。",
        "dynasty": "宋",
        "collection_info": null
    },
    {
        "title": "偈颂一百零二首  其三二",
        "author": "释绍昙",
        "content": "觌面当机，东涌西没。\n平地上险崖，惺惺中淈𣸩。\n不是心，不是佛，不是物，贬向无生国。",
        "dynasty": "宋",
        "collection_info": null
    },
    {
        "title": "偈颂一百零二首  其三三",
        "author": "释绍昙",
        "content": "出匣神锋莹鸊鹈，将军珍袭已多时。\n相承不是屠龙手，只作三文补履锥。",
        "dynasty": "宋",
        "collection_info": null
    },
    {
        "title": "偈颂一百零二首  其三四",
        "author": "释绍昙",
        "content": "八月初，何处热。\n出门荒草离披，四壁寒蛩凄切。\n衲僧家眼裏着得须弥山，耳裏着得四大海。\n声色纯真，只得一橛。",
        "dynasty": "宋",
        "collection_info": null
    },
    {
        "title": "偈颂一百零二首  其三五",
        "author": "释绍昙",
        "content": "有一物，黑似漆，常在面门出入。\n骑声盖色，妙密中险崖。\n倒用逆施，险崖中妙密。\n三世诸佛远之愈亲，白牯狸奴得之转失。\n法华不惜眉毛，为汝当阳拈出。\n夭夭矫矫，粼粼皴皴，将谓南山鳖鼻，却是天台楖𣗖。",
        "dynasty": "宋",
        "collection_info": null
    },
    {
        "title": "偈颂一百零二首  其三六",
        "author": "释绍昙",
        "content": "妙斲鼻头墁，巧运风斤手。\n千圣头边盖覆来，密密绵绵无渗漏。\n不辞合土和灰，成就牛栏马廐。\n只图一箇不知恩，噇饭噇眠，易宵为昼。\n翻笑胁尊者，胁不至席不唧𠺕。\n又笑棱道者，坐破七蒲团，馿前马后，至今湖海扬家丑。",
        "dynasty": "宋",
        "collection_info": null
    },
    {
        "title": "偈颂一百零二首  其三七",
        "author": "释绍昙",
        "content": "弃金轮王位，尊贵不尊贵。\n冻饿深雪中，冷地裏短气。\n见明星，没巴鼻。\n更言大地一切众生成正觉，吽吽，棒折也未。",
        "dynasty": "宋",
        "collection_info": null
    },
    {
        "title": "偈颂一百零二首  其三八",
        "author": "释绍昙",
        "content": "高不高肤寸，低不低太华。\n深不深蹄涔，浅不浅溟渤。\n法华高低深浅，瞒诸人一点不得。\n诸人高低深浅，亦瞒法华一点不得。\n尽情画断，更莫论量。\n缀钵饭抄云子白，晴瓯茶泛雪花香。",
        "dynasty": "宋",
        "collection_info": null
    },
    {
        "title": "偈颂一百零二首  其三九",
        "author": "释绍昙",
        "content": "玉几凌霄，横趋密室。\n如风吹水自成纹，掷剑挥空无朕迹。\n子细思量，令人气急。\n白木既无香，秤槌宁有汁。",
        "dynasty": "宋",
        "collection_info": null
    },
    {
        "title": "偈颂一百零二首  其四○",
        "author": "释绍昙",
        "content": "三月春云暮，韶华似酒浓。\n鶑啼杨柳雨，蝶弄海棠风。\n若作境会，过山寻蚁迹，不作境会，度水觅鱼踪。\n故国归路远，日暮泣途穷。",
        "dynasty": "宋",
        "collection_info": null
    },
    {
        "title": "偈颂一百零二首  其四一",
        "author": "释绍昙",
        "content": "雪峰辊毬，睦州担板。\n展尽神通，构得一半。\n那一半，戴嵩牛卧绿杨阴，韩干马嘶芳草岸。",
        "dynasty": "宋",
        "collection_info": null
    },
    {
        "title": "偈颂一百零二首  其四二",
        "author": "释绍昙",
        "content": "水洗硬石头，浪打枯杨树，浄智庄严功德聚。",
        "dynasty": "宋",
        "collection_info": null
    },
    {
        "title": "偈颂一百零二首  其四三",
        "author": "释绍昙",
        "content": "红锦缠头舞醉身，笙歌声沸凤楼春。\n百花丛裏扶归去，谁道儿郎彻骨贫。",
        "dynasty": "宋",
        "collection_info": null
    },
    {
        "title": "偈颂一百零二首  其四四",
        "author": "释绍昙",
        "content": "千圣灵枢，妙在转处。\n烁尽玄微，更进一步，莫来拦我毬门路。",
        "dynasty": "宋",
        "collection_info": null
    },
    {
        "title": "偈颂一百零二首  其四五",
        "author": "释绍昙",
        "content": "万戟森严细柳营，信威独许汉将军。\n谁知袖隠屠龙手，却把蒿枝箭策勋。",
        "dynasty": "宋",
        "collection_info": null
    },
    {
        "title": "偈颂一百零二首  其四六",
        "author": "释绍昙",
        "content": "百二十日夏，今朝始发头。\n饭抄云子白，羹煮菜香浮。\n未问寒山子，先看水牯牛。\n山前千顷地，信脚踏翻休。",
        "dynasty": "宋",
        "collection_info": null
    },
    {
        "title": "偈颂一百零二首  其四七",
        "author": "释绍昙",
        "content": "狗舐油铛，鼠咬甑箅。\n用尽机思，吃没滋味。",
        "dynasty": "宋",
        "collection_info": null
    },
    {
        "title": "偈颂一百零二首  其四八",
        "author": "释绍昙",
        "content": "一雨润枯焦，扫尽流金暑。\n熏风殿阁凉，诸佛出身处。\n堪笑勤川无义语，引得花木瓜，变成烂苦瓠。\n走徧衡梅卖与谁，一十三人声怨皷。",
        "dynasty": "宋",
        "collection_info": null
    },
    {
        "title": "偈颂一百零二首  其四九",
        "author": "释绍昙",
        "content": "洞庭七十二峰，飞雪一千余丈。\n晨昏说法琅琅，谁谓卢公已往。\n元不往，在这裏。\n优昙火裏开，嗅着无香气。",
        "dynasty": "宋",
        "collection_info": null
    },
    {
        "title": "偈颂一百零二首  其五○",
        "author": "释绍昙",
        "content": "小小青山，丛丛翠竹。\n野景无多，怡然纵目。\n明觉老人，向独脱无依处。\n闲坐解疏慵，为静胜所缚。\n拄杖子，一夏同辙不同途。\n见山不是山，居竹不见竹。\n业识忙忙卒未休，忙中解唱阳春曲，欵乃一声山水绿。",
        "dynasty": "宋",
        "collection_info": null
    },
    {
        "title": "偈颂一百零二首  其五一",
        "author": "释绍昙",
        "content": "正因二字得闻，鼠粪污一釜羹。\n乳峰初无箇事，饱噇饭了闲行。\n松门雨霁，苔径云横。\n堤防平地上，着脚是深坑。",
        "dynasty": "宋",
        "collection_info": null
    },
    {
        "title": "偈颂一百零二首  其五二",
        "author": "释绍昙",
        "content": "一宿觉，三担土。\n脚未跨门，丰骨已露。\n等闲举一步，危径结寒花，信彩示一机，断崖飞瀑布。",
        "dynasty": "宋",
        "collection_info": null
    },
    {
        "title": "偈颂一百零二首  其五三",
        "author": "释绍昙",
        "content": "社燕催归，宾鸿欲返。\n雪点白苹洲，锦铺红蓼岸。\n虾蟆入汝鼻孔裏，毒蛇穿汝眼睛中。",
        "dynasty": "宋",
        "collection_info": null
    },
    {
        "title": "偈颂一百零二首  其五四",
        "author": "释绍昙",
        "content": "死柴头，无烟火。\n信口一吹，面门烁破。\n可怜龙门远知客礼首座。\n火炉头热血相喷，分争你我，笑倒嵩山破竈堕。",
        "dynasty": "宋",
        "collection_info": null
    },
    {
        "title": "偈颂一百零二首  其五五",
        "author": "释绍昙",
        "content": "上下三指，彼此七马。\n眼见如盲，口说如哑。\n拄杖子忍俊不禁，等闲捉败。\n休休，尽法恐无民，且放天寒赦。",
        "dynasty": "宋",
        "collection_info": null
    },
    {
        "title": "偈颂一百零二首  其五六",
        "author": "释绍昙",
        "content": "不绍金轮尊贵位，被人打落当门齿。\n难亸梁王掘地埋，脱身留得空棺履。\n死款供成，临文不讳。\n乳窦今朝报不平，臭烟蓬㶿熏他鼻。\n任是老顽，也须喷嚏。",
        "dynasty": "宋",
        "collection_info": null
    },
    {
        "title": "偈颂一百零二首  其五七",
        "author": "释绍昙",
        "content": "烟雨溟蒙望眼迷，兰舟小泊画桥西。\n儿童不识春流涨，却怪湖边柳树低。",
        "dynasty": "宋",
        "collection_info": null
    },
    {
        "title": "偈颂一百零二首  其五八",
        "author": "释绍昙",
        "content": "天寒人寒，滴水滴冻。\n赤脚走冰棱，力负千钧重。\n堪笑霜趺拥叶人，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其五九",
        "author": "释绍昙",
        "content": "野客吟残，中岩月落。\n坐断白云，死不再活。\n只将宗镜鑑惟心，法眼重重添翳膜。\n翳无药，光烁烁。\n要识永明妙旨，更添香着。",
        "dynasty": "宋",
        "collection_info": null
    },
    {
        "title": "偈颂一百零二首  其六○",
        "author": "释绍昙",
        "content": "发得一机活，出得一言当。\n万里无片云，青天合吃棒。\n不待春风着意吹，暗香已在梅花上。",
        "dynasty": "宋",
        "collection_info": null
    },
    {
        "title": "偈颂一百零二首  其六一",
        "author": "释绍昙",
        "content": "川僧素无头脑，步步引人入草。\n忽惊野鸭群飞，便把鼻头捏扭。\n哭不成哭，笑不成笑。\n只因家富小儿娇，七世门风都坏了。",
        "dynasty": "宋",
        "collection_info": null
    },
    {
        "title": "偈颂一百零二首  其六二",
        "author": "释绍昙",
        "content": "未见岑大虫，狐胆先惊破。\n密室不通风，家私狼藉了。\n更说新开乳窦山，无端刻粪作旃檀。",
        "dynasty": "宋",
        "collection_info": null
    },
    {
        "title": "偈颂一百零二首  其六三",
        "author": "释绍昙",
        "content": "威音前，咸淳后。\n一箇黑粼皴，机发牢关透。\n全身游戏生死园林，信脚踏翻圣凡窠臼。\n笑释迦客梦未醒，耻弥勒藩篱未剖。\n客梦醒，藩篱剖，贬入无何有。",
        "dynasty": "宋",
        "collection_info": null
    },
    {
        "title": "偈颂一百零二首  其六四",
        "author": "释绍昙",
        "content": "陌上语声喧，贺岁人来去。\n秋韆擘晓烟，绿盖翻春雾。\n佛法无多，两手分付。\n更问如何与若何，咸淳丙寅正月五。",
        "dynasty": "宋",
        "collection_info": null
    },
    {
        "title": "偈颂一百零二首  其六五",
        "author": "释绍昙",
        "content": "一喝三日聋，大寂门风丧。\n深掘陷人坑，密布漫天网。\n笑一上，哭一上。\n做尽死模活样，乳峰子细思量。\n沉本无香，何须起谤。",
        "dynasty": "宋",
        "collection_info": null
    },
    {
        "title": "偈颂一百零二首  其六六",
        "author": "释绍昙",
        "content": "花禁冷叶红，草敌虚岚翠。\n清浄卢舍那，全身荆棘裏。",
        "dynasty": "宋",
        "collection_info": null
    },
    {
        "title": "偈颂一百零二首  其六七",
        "author": "释绍昙",
        "content": "唤作如如，早是变了也。\n那堪世尊拈花，百鸟衔花，南泉一枝花，灵云见桃花，石上栽花。\n总是虚花，且莫眼花。\n野老不知亡国恨，隔江犹唱后庭花。",
        "dynasty": "宋",
        "collection_info": null
    },
    {
        "title": "偈颂一百零二首  其六八",
        "author": "释绍昙",
        "content": "玉几山前，凌霄峰下。\n热血嗔拳，做人话欛。\n犀牛扇扬向他方，捋虎鬚拦胸便打。\n一炷兜娄怨结成，贵买贱卖。",
        "dynasty": "宋",
        "collection_info": null
    },
    {
        "title": "偈颂一百零二首  其六九",
        "author": "释绍昙",
        "content": "桑畴雨过罗纨腻，麦陇风来餠饵香。\n揭示西来端的意，好商量处错商量。",
        "dynasty": "宋",
        "collection_info": null
    },
    {
        "title": "偈颂一百零二首  其七○",
        "author": "释绍昙",
        "content": "塞北安南几战争，老来卜筑傍烟村。\n却将旧斩楼兰剑，换得黄牛教子孙。",
        "dynasty": "宋",
        "collection_info": null
    },
    {
        "title": "偈颂一百零二首  其七一",
        "author": "释绍昙",
        "content": "幕挂春烟，簟铺秋水。\n高枕横眠，鼻雷聒耳。\n烁石流金总不知，何须殿阁熏风至。\n又谁管九十日种粟烧畬，说什么十三番悟明自己。\n灼然是箇无惭愧，阎罗王倒退三千里。",
        "dynasty": "宋",
        "collection_info": null
    },
    {
        "title": "偈颂一百零二首  其七二",
        "author": "释绍昙",
        "content": "旱地奔雷，青天撒雨。\n六户不扃，龙无龙句。\n田地稳密底死汗迸流，妙用纵横底寒毛卓竖。\n万别千差透密机，撼动憨眠拄杖子。\n拄杖子喏，老老大大。\n百念灰寒，因甚被人唆使。\n只向道，四皓出商山，汉业归明主。",
        "dynasty": "宋",
        "collection_info": null
    },
    {
        "title": "偈颂一百零二首  其七三",
        "author": "释绍昙",
        "content": "一雨润焦枯，大地承恩泽。\n黄铺𤱶亩云，青锁郊原色。\n刈禾镰子疾如风，收放全归掌握中。",
        "dynasty": "宋",
        "collection_info": null
    },
    {
        "title": "偈颂一百零二首  其七四",
        "author": "释绍昙",
        "content": "一径直，二周遮。\n眉毛眼睫，地角天涯。\n云门胡餠赵州茶，惠崇芦鴈赵昌花。\n会则星河秋一雁，不会砧杵夜千家。",
        "dynasty": "宋",
        "collection_info": null
    },
    {
        "title": "偈颂一百零二首  其七五",
        "author": "释绍昙",
        "content": "虬龙一滴涎，凤凰五色髓。\n扑扑喷清香，穿却衲僧鼻。\n通身是，徧身是，吾无隠乎尔。",
        "dynasty": "宋",
        "collection_info": null
    },
    {
        "title": "偈颂一百零二首  其七六",
        "author": "释绍昙",
        "content": "判虚空笔，摛锦绣文。\n光腾万丈，入石三分。\n恶迹既被点破，只得饮气吞声。\n自有傍人道不平。",
        "dynasty": "宋",
        "collection_info": null
    },
    {
        "title": "偈颂一百零二首  其七七",
        "author": "释绍昙",
        "content": "读破灯窗万卷书，经纶勋业付洪儒。\n古今鼎鼐调羹手，幼学谁人不顺朱。",
        "dynasty": "宋",
        "collection_info": null
    },
    {
        "title": "偈颂一百零二首  其七八",
        "author": "释绍昙",
        "content": "万壑乔松，九枝灵草。\n瑞气久钟，清声远播。\n材大今为宗庙梁，国香世产芝房宝。\n别露风规，寻僧论道。\n十二峰高势莫齐，到顶方知天下小。",
        "dynasty": "宋",
        "collection_info": null
    },
    {
        "title": "偈颂一百零二首  其七九",
        "author": "释绍昙",
        "content": "活鱍鱍，硬纠纠，明眼人觑不透。\n刚被春山杜宇知，点血啼清昼。\n临风𨁝跳撼坤维，馿前马后。",
        "dynasty": "宋",
        "collection_info": null
    },
    {
        "title": "偈颂一百零二首  其八○",
        "author": "释绍昙",
        "content": "三月青春弹指过，九旬朱夏又从头。\n茶抽雀舌郎忙摘，麦弄虾鬚逐旋收。\n炽然说法，声撼林丘。",
        "dynasty": "宋",
        "collection_info": null
    },
    {
        "title": "偈颂一百零二首  其八一",
        "author": "释绍昙",
        "content": "十二峰前块石头，雨洗风磨浄无染。\n苔衣剥落耿光寒，因甚诸人觑不见。\n覤得见，丈六金身，时时出现。",
        "dynasty": "宋",
        "collection_info": null
    },
    {
        "title": "偈颂一百零二首  其八二",
        "author": "释绍昙",
        "content": "以大圆觉，为我伽蓝。\n牛头向北，马头向南。\n身心安居，平等性智。\n背负须弥，无息肩地。\n释迦老子，不善用心，掘窖埋人，无一箇出头得，只得短气。\n瑞岩一众，善恶不思，机智俱泯。\n青松白石，饱饭憨眠。\n成龙昇天，成蛇窜草，一丝毫羁绊他不得。\n凤雏自有冲霄志，肯学鹪鹩恋一枝。",
        "dynasty": "宋",
        "collection_info": null
    },
    {
        "title": "偈颂一百零二首  其八三",
        "author": "释绍昙",
        "content": "进人若将加诸膝，退人若将坠诸渊。\n云门放去较憨，雪窦收来较险。",
        "dynasty": "宋",
        "collection_info": null
    },
    {
        "title": "偈颂一百零二首  其八四",
        "author": "释绍昙",
        "content": "玉栏花药斗春工，雨湿胭脂脸晕红。\n丝管纷纷来赏翫，可怜吹落五更风。",
        "dynasty": "宋",
        "collection_info": null
    },
    {
        "title": "偈颂一百零二首  其八五",
        "author": "释绍昙",
        "content": "结夏已十日了也，寒山子作么生。\n村诗吟落韵，竹管贮残羹。\n结夏已十日了也，水牯牛作么生。\n爱从荒草去，不向坦途行。\n精神陡顿，头角峥嵘。\n好把一坑埋瘗却，千峰云静月华明。",
        "dynasty": "宋",
        "collection_info": null
    },
    {
        "title": "偈颂一百零二首  其八六",
        "author": "释绍昙",
        "content": "紫芝峰下，小小山居。\n家风淡薄，堂供萧疏。\n茭粽叶包蒸米饭，野山茶点石菖蒲。\n天中令节，不用书符。\n百怪千妖自扫除，张道士、李师巫。\n望崖争却步，遗下药胡芦。",
        "dynasty": "宋",
        "collection_info": null
    },
    {
        "title": "偈颂一百零二首  其八七",
        "author": "释绍昙",
        "content": "放下着，莫妄想。\n无孔铁槌，半斤八两。\n面门抛掷，土旷人稀。\n堪笑赵州无业，一味凤林咤之。",
        "dynasty": "宋",
        "collection_info": null
    },
    {
        "title": "偈颂一百零二首  其八八",
        "author": "释绍昙",
        "content": "鈎饵深抛五十年，鲸鰲吞海误吞鈎。\n急翻身逐洪波去，暗织沧溟一片愁。",
        "dynasty": "宋",
        "collection_info": null
    },
    {
        "title": "偈颂一百零二首  其八九",
        "author": "释绍昙",
        "content": "一块松根石，顽然自古来。\n更无人觑着，岁岁长莓苔。",
        "dynasty": "宋",
        "collection_info": null
    },
    {
        "title": "偈颂一百零二首  其九○",
        "author": "释绍昙",
        "content": "云居闻板声，见神见鬼。\n瑞岩闻板声，普请瞌睡。\n梦中唤醒主人翁，鼻孔元来在眼底。",
        "dynasty": "宋",
        "collection_info": null
    },
    {
        "title": "偈颂一百零二首  其九一",
        "author": "释绍昙",
        "content": "公灯不照私，渡水不湿脚。\n连累老北堂，此错非常错。\n功回位转，偏正中来。\n凤宿龙巢金殿晓，香车应不碾宸苔。",
        "dynasty": "宋",
        "collection_info": null
    },
    {
        "title": "偈颂一百零二首  其九二",
        "author": "释绍昙",
        "content": "庄上吃油糍，鬼精魂罢休拈弄。\n雁影沉寒水，穷伎俩何用施呈。\n虽云博饭栽田，何似归堂向火，静悄悄，暖烘烘。\n不劳共话无宾主，衲被蒙头万境空，死水何曾有活龙。",
        "dynasty": "宋",
        "collection_info": null
    },
    {
        "title": "偈颂一百零二首  其九三",
        "author": "释绍昙",
        "content": "弃万乘金轮，栖六年雪岭。\n相从外道游，不离那伽定。\n无奈凶星照命宫，积世箕裘都丧尽。\n虽云自业所招，且喜因邪打正。",
        "dynasty": "宋",
        "collection_info": null
    },
    {
        "title": "偈颂一百零二首  其九四",
        "author": "释绍昙",
        "content": "蔓草繫罗裙，山云笼席帽。\n皷舞贺元正，石女呵呵笑。\n唤作新年头佛法，赚度人不少。\n不唤作新年头佛法，赚度人不少。",
        "dynasty": "宋",
        "collection_info": null
    },
    {
        "title": "偈颂一百零二首  其九五",
        "author": "释绍昙",
        "content": "索寞芝峰，赏元宵节。\n佳宾到来，如何铺设。\n能挑海底灯，细剪山头月。\n东山瓦皷歌，堋八剌札，不是知音向谁说。",
        "dynasty": "宋",
        "collection_info": null
    },
    {
        "title": "偈颂一百零二首  其九六",
        "author": "释绍昙",
        "content": "骨瘦如柴，机深似井。\n划地为牢，酷行商令。\n儿孙无地雪深冤，烧炷兜娄苦告天。",
        "dynasty": "宋",
        "collection_info": null
    },
    {
        "title": "偈颂一百零二首  其九七",
        "author": "释绍昙",
        "content": "钵饭糁桃花，釜羹烹野菜。\n吃了日烘烘，曝背茅檐下。\n佛法身心烂似泥，千圣眼觑无缝罅。\n吽吽，伎死禅和，唤起来打。",
        "dynasty": "宋",
        "collection_info": null
    },
    {
        "title": "偈颂一百零二首  其九八",
        "author": "释绍昙",
        "content": "风前不见花中叶，雨后难寻叶底花。\n蜂蝶纷纷过墙去，只疑春色在邻家。",
        "dynasty": "宋",
        "collection_info": null
    },
    {
        "title": "偈颂一百零二首  其九九",
        "author": "释绍昙",
        "content": "瑞岩彻骨穷，最苦冤憎会。\n厨无糁聚蝇，将何物分岁。\n拟烹露地牛，催纳筋角反为忧。\n拟取凤凰髓，伤损太平祥瑞气。\n拟吞栗棘蓬，塞断咽喉气不通。\n拟包铁酸馅，欠紫丝头难措办。\n不如据见定，随家丰俭。\n泉𣂏圣井，盘簇灵芝，鲙缕绿云，餠翻剪月，饭后更煎茶一盏。",
        "dynasty": "宋",
        "collection_info": null
    },
    {
        "title": "偈颂一百零二首  其一○○",
        "author": "释绍昙",
        "content": "雪径封寒蝶未知，暗香谁遣好风吹。\n野桥漏泄春光处，正是横斜一两枝。",
        "dynasty": "宋",
        "collection_info": null
    },
    {
        "title": "偈颂一百零二首  其一○一",
        "author": "释绍昙",
        "content": "是是，荆棘丛林，黄金田地。\n非非，伊兰旃卜，甘露蒺藜。\n是不是，非不非，鹤健将雏去，猿闲抱子归。",
        "dynasty": "宋",
        "collection_info": null
    },
    {
        "title": "偈颂一百零二首  其一○二",
        "author": "释绍昙",
        "content": "向上机，顶门眼。\n碗脱丘，漏灯盏。\n从上诸祖，已错拈提，瑞岩今朝分明剖判。\n夜后打眠，斋时吃饭。",
        "dynasty": "宋",
        "collection_info": null
    },
    {
        "title": "世尊乞食归放拄杖以手拄颐坐眠赞",
        "author": "释绍昙",
        "content": "雪岭曾经苦，勤行七佛仪。\n持钵不得食，诈道不闻饥。\n六环锡重，无力扶持。\n扬下拄颐眠一觉，梦中消息许谁知。",
        "dynasty": "宋",
        "collection_info": null
    },
    {
        "title": "出山相赞",
        "author": "释绍昙",
        "content": "六年雪冻不死，见明星便说悟。\n走出山来一窖无，被人唤作赤鬚胡。",
        "dynasty": "宋",
        "collection_info": null
    },
    {
        "title": "宝公赞",
        "author": "释绍昙",
        "content": "折杖头，闲骨董。\n惑梁王，少卖弄。\n鹰巢不至生鸾凤。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "破布囊，无一窖。\n靠着便憨眠，全不知天晓。\n若言弥勒分身，你且莫来謼我。",
        "dynasty": "宋",
        "collection_info": null
    },
    {
        "title": "寒山题诗赞",
        "author": "释绍昙",
        "content": "国清窃得残羹饭，也学人前弄竹篙。\n欲写断崖无活句，心如秋月待如何。",
        "dynasty": "宋",
        "collection_info": null
    },
    {
        "title": "拾得磨墨赞",
        "author": "释绍昙",
        "content": "面皮顽恶髮鬚松，磨墨元来也不中。\n冷看他人书淡字，不知污得布裙浓。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释绍昙",
        "content": "断线无蹊，折针缺鼻。\n提得完全，金乌西坠。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释绍昙",
        "content": "五教三乘，之遶葛藤。\n一言道尽，玉兔东昇。",
        "dynasty": "宋",
        "collection_info": null
    },
    {
        "title": "猪头和尚赞",
        "author": "释绍昙",
        "content": "手把猪头不自噇，面前背后鬼分赃。\n重重败阙无人识，赢得涂糊老定光。",
        "dynasty": "宋",
        "collection_info": null
    },
    {
        "title": "嵩岳珪禅师移树图赞",
        "author": "释绍昙",
        "content": "野树无根作么移，盖头茅免八风吹。\n直饶深入那伽定，弄鬼精魂谁不知。",
        "dynasty": "宋",
        "collection_info": null
    },
    {
        "title": "智者大师迁葬图赞",
        "author": "释绍昙",
        "content": "当年杜撰讲天台，活被平人掘窖埋。\n若是黄金铸灵骨，臭尸不到鬼扛抬。",
        "dynasty": "宋",
        "collection_info": null
    },
    {
        "title": "船子赞",
        "author": "释绍昙",
        "content": "千钧重寄一丝轮，三寸离鈎抑逼人。\n莫道踏翻船便了，夹山未必是金鳞。",
        "dynasty": "宋",
        "collection_info": null
    },
    {
        "title": "谢三郎赞",
        "author": "释绍昙",
        "content": "雨笠烟蓑体露风，只传渔业当心宗。\n当时过得飞猿岭，不到通身是烂脓。",
        "dynasty": "宋",
        "collection_info": null
    },
    {
        "title": "痴绝和尚赞",
        "author": "释绍昙",
        "content": "淳乎淳，没机心。\n撮茎草作翳睛药，锻黄丹成遶指金。\n发汾阳怒駡伤人语恶，中曹源蛊毒刻骨冤深。\n扫狐兔露苍鹰牙爪，咬猪狗添老虎精神。\n是师真，非师真。\n僧繇描不得，阁笔几沉吟。",
        "dynasty": "宋",
        "collection_info": null
    },
    {
        "title": "佛鑑禅师赞",
        "author": "释绍昙",
        "content": "奸豩顽蛮，更加白㑃。\n文武火煨石要香，麻皮头缠人必倒。\n五处开场弄活机，是龙昇天蛇窜草。\n千不合，万不合，凤口山前，乞指路头。\n被老破庵凌辱不少，至今忘却来时道。",
        "dynasty": "宋",
        "collection_info": null
    },
    {
        "title": "大川和尚赞",
        "author": "释绍昙",
        "content": "面皮刮得霜，脊梁生铁铸。\n活弄恶机关，真本奉化子。\n据南山白额落却威，锁冷泉清波无透路。\n最无端是不近人情，把断贯索，倒悬佛祖，四海禅流恶见渠。\n任妙手僧繇，画得全真，且无着处。",
        "dynasty": "宋",
        "collection_info": null
    },
    {
        "title": "别山和尚赞",
        "author": "释绍昙",
        "content": "严冷面皮，软顽肠肚。\n对同参唱菩萨蛮，与行家说无义语。\n纵苍鹰搏物机，闢狮子翻身路。\n医衲僧病下天王补心圆，移覩史宫换长庚大火聚。\n虽潜行密用处鹘眼迷踪，点捡将来也是果州饭布。",
        "dynasty": "宋",
        "collection_info": null
    },
    {
        "title": "送林荆州归蓬莱",
        "author": "释绍昙",
        "content": "蓬莱山翁抱仙骨，稳跨长鲸游八极。\n玉壶深贮海山云，十载穷幽归未得。\n年来骨蜕壶倒空，长鲸又化为苍龙。\n了无一物可依倚，卷舒出没云无踪。\n而今返旆蓬莱去，直欲追寻赤松子。\n与渠击碎大还丹，为渠塞断长生路。\n示之肘后符，佛魔敛袵龙蛇趋。\n授之不传诀，珊瑚枝枝撑着月。\n阿呵呵，胸次风流知几何，我分岩扃饱黄独，佳音听取到烟萝。",
        "dynasty": "宋",
        "collection_info": null
    },
    {
        "title": "贺顽极和尚住越州光孝",
        "author": "释绍昙",
        "content": "越王城北唐朝寺，千间老屋摧风雨。\n塔影凌空落鑑湖，劫初铃子丁东语。\n久无本色住山人，愁杀檀门许元度。\n剥否穷时復泰来，选差铁面顽翁住。\n倒携无柄苕箒桩，积世狐踪尽扫去。\n就翻鳗井逗曹源，浩浩汤汤流溢江湖无着处。\n岂不胜越人歌来何暮，平生无襦今五袴。",
        "dynasty": "宋",
        "collection_info": null
    },
    {
        "title": "听乌槛角有感送衍上人归乡",
        "author": "释绍昙",
        "content": "黄牛背上乌槛角，声声吹作村田乐。\n低入重渊高入云，拟别宫商都是错。\n断烟明灭柘岗西，这呜咿唤那呜咿。\n天地豁空群动息，野花惊秀不萌枝。\n古今酬唱知何限，记得完全忘一半。\n木人巧弄没絃琴，石女细呈毡柏板。\n年来节奏总输君，听彻无声自返闻。\n一曲还乡人错听，聚头唤作梅花引。",
        "dynasty": "宋",
        "collection_info": null
    },
    {
        "title": "舜侍者以拙自处请语为警",
        "author": "释绍昙",
        "content": "大地人求巧，子独全其拙。\n吃饭倒把匙，刺眼翻着袜。\n只知困守株，不愁飞辩月。\n天真未解分，混沌一团铁。\n抱璞寻鑪锤，巧手难施设。\n朅来就拙玲珑阴，毡拍板合无絃琴。\n摘杨黄花嗑然笑，樵童牧竖皆知音。\n岂不见棱道者，破七蒲团无缝罅。\n鬼窟翻身呼大差，卷起帘来见天下。\n又不见隆藏主，此是吾家睡虎子。\n气肃西风牙爪露，千林扫迹无狐兔。\n须知巧自拙中出，巧拙到头无处觅。\n无寻觅处知端的，急来与汝粗拳吃。",
        "dynasty": "宋",
        "collection_info": null
    },
    {
        "title": "日本国光禅人旋乡求语",
        "author": "释绍昙",
        "content": "大唐国，日本国，临风放出辽天鹘。\n不隔重溟见得亲，依然却被重溟隔。\n光禅拚不顾浑身，咬定牙关力访寻。\n白浪堆头航一苇，普通年远只如今。\n焚香扣我西来旨，三十乌藤敲出髓。\n非佛非物亦非心，拟议白云千万里。\n结成不共戴天冤，怒气蒸云走出门。\n这回必要讨分晓，归问阿爷隆长老。",
        "dynasty": "宋",
        "collection_info": null
    },
    {
        "title": "日本慈源禅人归国请偈",
        "author": "释绍昙",
        "content": "牧间今年六十八，湖上掩关期养拙。\n万缘不挂一丝头，对客懒饶三寸舌。\n问吾道，秧田泼绿农夸好。\n问吾禅，烟林噪晚声未闻。\n无端外国人瞒我，插片木头讨甚么。\n吃盏粗茶送出门，海山啼断催归鸟。",
        "dynasty": "宋",
        "collection_info": null
    },
    {
        "title": "日本玄志禅人请语",
        "author": "释绍昙",
        "content": "上人幼负凌云志，十五为僧今廿二。\n鲸波不怕崄如崖，远涉要明西祖意。\n老松阴下扣烟扉，未透慈溪劈箭机。\n满口乡谈学唐语，帝都丁唤那斯祁。\n粗拳便欲拦胸𡎺，又恐傍观分背触。\n快归省问老传衣，古磵寒泉休瞪目。",
        "dynasty": "宋",
        "collection_info": null
    },
    {
        "title": "示日本景用禅人",
        "author": "释绍昙",
        "content": "日本国与大唐国，一片皇风无间隔。\n如将枣叶置针锋，破草鞋跟天地窄。\n上人满腹𡎺疑团，夷夏区分扣牧间。\n老懒不能分说得，隔林春鸟语绵蛮。\n当机为汝分明举，不涉离微急荐取。\n佛祖玄关错踏翻，金乌飞上珊瑚树。",
        "dynasty": "宋",
        "collection_info": null
    },
    {
        "title": "示宝头陀之径山打钟",
        "author": "释绍昙",
        "content": "劳生梦寐分途辙，深省一声何处发。\n客繫枫林半夜舟，僧敲烟寺黄昏月。\n争似凌霄峰顶头，怒鲸吼彻千林秋。\n饱噇眠汉不知晓，有眼如盲还听否。\n我侬会得无闻性，说与头陀终不信。\n不信试归撞击看，风递落花山意寒。",
        "dynasty": "宋",
        "collection_info": null
    },
    {
        "title": "煨芋",
        "author": "释绍昙",
        "content": "山房不识春风面，地炉宿火煨红软。\n寒涕垂颐午梦醒，饥肠殷殷晴雷转。\n霜猿剥啄启岩扉，漏泄天香入翠微。\n雾幕烟笼收不得，等闲勾引白云归。\n破藤床上生涯足，和土和灰擘柔玉。\n放憨一饱万缘空，口唱山歌手扪腹。\n可中真味与谁论，脯麟脍凤徒腥羶。\n向使懒残知有此，肯把虚名眩天子。",
        "dynasty": "宋",
        "collection_info": null
    },
    {
        "title": "挑荠",
        "author": "释绍昙",
        "content": "小奚挑荠携篮去，寻遍颓垣与荒圃。\n根染微黄怯晓霜，叶铺嫩绿滋春雨。\n沙瓶鸣井𣂏寒泉，膏泥濯尽夸芳鲜。\n松风飋飋沸茶鼎，晴窗唤醒幽人眠。\n细嚼甘香凝齿颊，味与首阳薇不别。\n茆舍清贫乐未涯，搜吟况有梅梢月。\n五陵玉筯耽膏腴，岂知菜味天渊殊。\n茶罢筇枝发清兴，山后山前行一转。",
        "dynasty": "宋",
        "collection_info": null
    },
    {
        "title": "贺天童灭翁和尚",
        "author": "释绍昙",
        "content": "老饕八十再生牙，烂嚼虚空吐出滓。\n点缀玲珑岩下草，枝枝叶叶是昙花。",
        "dynasty": "宋",
        "collection_info": null
    },
    {
        "title": "送僧参太白痴绝和尚并石溪和尚挂牌",
        "author": "释绍昙",
        "content": "前宝公兮后宝公，分身说法在玲珑。\n参寻不用论宾主，十二面门元一同。",
        "dynasty": "宋",
        "collection_info": null
    },
    {
        "title": "送悟侍者参育王偃溪和尚",
        "author": "释绍昙",
        "content": "茂阴深处击寒冰，洗得娘生两耳清。\n塞断不听呼小玉，顺风来听偃溪声。",
        "dynasty": "宋",
        "collection_info": null
    },
    {
        "title": "送云卧接待庵主",
        "author": "释绍昙",
        "content": "云卧遗风仰正传，接人全在镢头边。\n临机不用闲忉怛，自有春山蕨竖拳。",
        "dynasty": "宋",
        "collection_info": null
    },
    {
        "title": "贺弁山和尚自双林赴金山",
        "author": "释绍昙",
        "content": "双梼定起月三更，倒跨金鰲戏八纮。\n袖裏门槌恶剌剌，德云不敢占先行。",
        "dynasty": "宋",
        "collection_info": null
    },
    {
        "title": "送鑑禅人自天童之江心",
        "author": "释绍昙",
        "content": "东谷生涯彻骨贫，烦君说与了师兄。\n一从凤宿龙巢后，宝殿无人步月明。",
        "dynasty": "宋",
        "collection_info": null
    },
    {
        "title": "贺天童心首座出世仗锡",
        "author": "释绍昙",
        "content": "懒织蒲鞋罢养亲，入蟭螟眼皷烟尘。\n只将打发云门手，更与玲珑接一人。",
        "dynasty": "宋",
        "collection_info": null
    },
    {
        "title": "古樵",
        "author": "释绍昙",
        "content": "七佛已前曾卖弄，分明一块烂枯柴。\n老卢不解担当得，火种只今无地埋。",
        "dynasty": "宋",
        "collection_info": null
    },
    {
        "title": "雪矶",
        "author": "释绍昙",
        "content": "访戴归来就繫舟，冻云凝锁玉花浮。\n渔蓑钓罢寻盟去，近岸不知飞白鸥。",
        "dynasty": "宋",
        "collection_info": null
    },
    {
        "title": "无闻",
        "author": "释绍昙",
        "content": "缺齿胡僧戏剧多，打虚空皷唱巴歌。\n山河大地连声笑，争奈聋人耳朶何。",
        "dynasty": "宋",
        "collection_info": null
    },
    {
        "title": "镜堂",
        "author": "释绍昙",
        "content": "非明非暗亦非台，万像从教影现来。\n刚被老卢书破壁，没尘埃却有尘埃。",
        "dynasty": "宋",
        "collection_info": null
    },
    {
        "title": "西窗",
        "author": "释绍昙",
        "content": "格样亲传鼻祖家，短檐时见夕阳斜。\n看渠巨闢通方眼，牛过依然露尾巴。",
        "dynasty": "宋",
        "collection_info": null
    },
    {
        "title": "古桃",
        "author": "释绍昙",
        "content": "仙苑春风几奏名，三千年实结初成。\n曾将一点枝头血，换得灵云两眼睛。",
        "dynasty": "宋",
        "collection_info": null
    },
    {
        "title": "松州",
        "author": "释绍昙",
        "content": "一道阴凉自古来，依稀临济手亲栽。\n枝枝叶叶垂清露，点得合城人眼开。",
        "dynasty": "宋",
        "collection_info": null
    },
    {
        "title": "石井",
        "author": "释绍昙",
        "content": "打硬工夫构得深，谁知水底有蓬尘。\n放开一线路头活，落赚几多明眼人。",
        "dynasty": "宋",
        "collection_info": null
    },
    {
        "title": "古衲",
        "author": "释绍昙",
        "content": "半肩寒拥片残云，七佛相传直至今。\n破碎不堪提掇处，朝阳正好下金针。",
        "dynasty": "宋",
        "collection_info": null
    },
    {
        "title": "即翁",
        "author": "释绍昙",
        "content": "万象森罗等印心，了无一物可疏亲。\n大梅坐此成窠窟，到老何曾解转身。",
        "dynasty": "宋",
        "collection_info": null
    },
    {
        "title": "寄石溪和尚自鴈宕归",
        "author": "释绍昙",
        "content": "鴈峰削玉锁层阴，彷佛梅阳瘴面春。\n回首揭天挝毒皷，声怨何止十三人。",
        "dynasty": "宋",
        "collection_info": null
    },
    {
        "title": "题老融羣牛图",
        "author": "释绍昙",
        "content": "三三五五戏平芜，踏裂春风百草枯。\n莫写沩山僧某甲，恐人悟作祖师图。",
        "dynasty": "宋",
        "collection_info": null
    },
    {
        "title": "题坐禅虾蟆",
        "author": "释绍昙",
        "content": "一从识得性分明，懒作春池皷吹声。\n闲把六门深锁断，白莲香散水风清。",
        "dynasty": "宋",
        "collection_info": null
    },
    {
        "title": "偈颂一百零二首  其一",
        "author": "释绍昙",
        "content": "大解脱门，无入作处。\n掣断玄关，头头活路。\n信脚何妨行数步。",
        "dynasty": "宋",
        "collection_info": null
    },
    {
        "title": "偈颂一百零二首  其二",
        "author": "释绍昙",
        "content": "德山软顽，云门放憨。\n救不得也，瞿昙瞿昙。\n我也无端入闹篮。",
        "dynasty": "宋",
        "collection_info": null
    },
    {
        "title": "偈颂一百零二首  其三",
        "author": "释绍昙",
        "content": "震旦心宗，竺干正眼。\n觌面当机，是非俱刬。\n不落思惟透险崖，阶下汉。",
        "dynasty": "宋",
        "collection_info": null
    },
    {
        "title": "偈颂一百零二首  其四",
        "author": "释绍昙",
        "content": "临崖挤人，恶语伤人。\n冤深潮海，嚼齿吞龈。\n哑，说着无非是恶心。",
        "dynasty": "宋",
        "collection_info": null
    },
    {
        "title": "偈颂一百零二首  其五",
        "author": "释绍昙",
        "content": "未入鸡足山，不踏黄梅路。\n恶业苦无多，平白披毛去。\n明眼人前，一场笑具。",
        "dynasty": "宋",
        "collection_info": null
    },
    {
        "title": "偈颂一百零二首  其六",
        "author": "释绍昙",
        "content": "现成箇，见得到，行得到，说得到。\n须弥灯王，狼籍不少。",
        "dynasty": "宋",
        "collection_info": null
    },
    {
        "title": "偈颂一百零二首  其七",
        "author": "释绍昙",
        "content": "山雨酿春寒，晓湿梅花重。\n结实较迟迟，且听香浮动。\n化工有意待重来，永为鼎鼐调羹用。",
        "dynasty": "宋",
        "collection_info": null
    },
    {
        "title": "偈颂一百零二首  其八",
        "author": "释绍昙",
        "content": "妙应群机，亨衢得路。\n浩浩尘中，如何辨主。\n辨得主，进退随宜，不妨去住。\n倒跨杨岐三脚馿，南北东西夸独步。",
        "dynasty": "宋",
        "collection_info": null
    },
    {
        "title": "偈颂一百零二首  其九",
        "author": "释绍昙",
        "content": "拘尸罗城，娑罗双树。\n死款难翻，贼身全露。\n引得波旬，丛然笑舞。\n后代儿孙口似椎，有屈谁伸诉，山花点滴啼红雨。",
        "dynasty": "宋",
        "collection_info": null
    },
    {
        "title": "偈颂一百零二首  其一○",
        "author": "释绍昙",
        "content": "衲僧拄杖头，一升三合米。\n今年春雨多，一饱应难拟。\n觉海山仙，闻如是语。\n怒髮衝冠，驱神驾鬼。\n诛云师，扫烟翠。\n放出金乌出海门，且听歌舞乐丰年，只图一箇不知恩。",
        "dynasty": "宋",
        "collection_info": null
    },
    {
        "title": "偈颂一百零二首  其一一",
        "author": "释绍昙",
        "content": "寒食清明节，人家拜扫时。\n纸灰粘蝶翅，啼血染花枝。\n追亲思远，写恨含悲。\n不论富贵，大小由之。\n唯有林泉衲子，无思无念，无欲无为。\n圆蒲静倚，瘦策闲戏。\n燕子自长春寂寂，长歌一曲啰啰哩，不是知音说向谁。",
        "dynasty": "宋",
        "collection_info": null
    },
    {
        "title": "偈颂一百零二首  其一二",
        "author": "释绍昙",
        "content": "从上爪牙，千差万别。\n截鹤续鳬，伤龟恕鼈。\n拄杖子，不入这保社。\n颟颟顸顸，跛跛挈挈。\n有眼如盲，有舌如结。\n静倚松根，憨眠不彻。\n佛法从教烂似泥，不说不说。",
        "dynasty": "宋",
        "collection_info": null
    },
    {
        "title": "偈颂一百零二首  其一三",
        "author": "释绍昙",
        "content": "薄福住山，浑无暇日。\n忙时直是闲，缓处非常急。\n驱园夫奴子，锄菜地，扫松行；指莫监杨团，拆东篱，补西壁。\n眼前事乱如麻，脚跟下黑如漆。\n蓦有箇汉出来道，长老何太区区，只向道，任是七佛祖师，亦无这箇消息。",
        "dynasty": "宋",
        "collection_info": null
    },
    {
        "title": "偈颂一百零二首  其一四",
        "author": "释绍昙",
        "content": "撼茶树，偷笋去。\n角虎出林，铁蛇横路，毒气炎炎如火聚。\n眨上眉毛见得亲，灵迹不在猿啼处。",
        "dynasty": "宋",
        "collection_info": null
    },
    {
        "title": "偈颂一百零二首  其一五",
        "author": "释绍昙",
        "content": "祖翁田地绝边垠，契券分明孰敢侵。\n削尽春风闲草木，松涛翻月竹筛金。",
        "dynasty": "宋",
        "collection_info": null
    },
    {
        "title": "偈颂一百零二首  其一六",
        "author": "释绍昙",
        "content": "肥马碌碌，瘦马碌碌。\n医得眼前疮，剜却心头肉。\n朝不足，莫不足，六六依然三十六。\n云门见睦州，良遂参麻谷。",
        "dynasty": "宋",
        "collection_info": null
    },
    {
        "title": "偈颂一百零二首  其一七",
        "author": "释绍昙",
        "content": "万机休罢住云间，门掩青萝竟日闲。\n时听呜咿歌一曲，倒骑黄犊出松关。\n若作佛法会，锦包特石。\n若作世谛会，铁裹泥团。\n惆怅无人知此意，临风拍碎石阑干。",
        "dynasty": "宋",
        "collection_info": null
    },
    {
        "title": "偈颂一百零二首  其一八",
        "author": "释绍昙",
        "content": "有服药，甚功效。\n不收肘后方书，不入神农本草。\n善财采处不识真，文殊用之不得妙。\n佛垄信手拈来，百病根源俱扫。",
        "dynasty": "宋",
        "collection_info": null
    },
    {
        "title": "偈颂一百零二首  其一九",
        "author": "释绍昙",
        "content": "烟晴竹树啼姑恶，月冷松梢哭子规。\n莫谓一声声破梦，未归须忆到家时。",
        "dynasty": "宋",
        "collection_info": null
    },
    {
        "title": "偈颂一百零二首  其二○",
        "author": "释绍昙",
        "content": "三日晴，五日雨。\n无象太平，满田禾黍。\n不作佛法商量，亦非世谛流布。\n碧眼黄头总不知，问讯轮皴拄杖子，牢记取。",
        "dynasty": "宋",
        "collection_info": null
    },
    {
        "title": "偈颂一百零二首  其二一",
        "author": "释绍昙",
        "content": "显大机，明大用，六月黄河连底冻。\n千圣不携，已灵不重。\n带角披毛异类行，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其二二",
        "author": "释绍昙",
        "content": "有亦不管，无亦不管。\n饭来开口，睡来合眼。",
        "dynasty": "宋",
        "collection_info": null
    },
    {
        "title": "偈颂一百零二首  其二三",
        "author": "释绍昙",
        "content": "出佛身血，破和合僧。\n馿腮马颔，逞技矜能。\n堪笑灵山儿戏剧，聚头争看蜡人冰。",
        "dynasty": "宋",
        "collection_info": null
    },
    {
        "title": "偈颂一百零二首  其二四",
        "author": "释绍昙",
        "content": "丹桂飘庭际，寒蛩语砌阴。\n声声调雅奏，点点簇黄金。\n尽情拈出，宴乐嘉宾，佛垄虽贫未是贫。",
        "dynasty": "宋",
        "collection_info": null
    },
    {
        "title": "偈颂一百零二首  其二五",
        "author": "释绍昙",
        "content": "有一物，无人识。\n或在东南，或居西北。\n破草鞋跟踏着，价重千金；折拄杖头挑来，分文不直。\n识不识，吴地冬瓜，镇州萝卜。",
        "dynasty": "宋",
        "collection_info": null
    },
    {
        "title": "偈颂一百零二首  其二六",
        "author": "释绍昙",
        "content": "一月行空，千门赏玩。\n自己光明，几人着眼。\n马师父子尽力揩磨，不得一半。\n诸人要见真月么，何似破漆碗。",
        "dynasty": "宋",
        "collection_info": null
    },
    {
        "title": "偈颂一百零二首  其二七",
        "author": "释绍昙",
        "content": "正令全提，无在不在。\n簸箕有唇，洞庭无盖。\n若作奇特商量，入地狱如箭射。\n不作奇特商量，入地狱如箭射。",
        "dynasty": "宋",
        "collection_info": null
    },
    {
        "title": "偈颂一百零二首  其二八",
        "author": "释绍昙",
        "content": "地僻云深，秋高境寂。\n堂户凄凉，无人面壁。\n浄地上谁肯狼籍。",
        "dynasty": "宋",
        "collection_info": null
    },
    {
        "title": "偈颂一百零二首  其二九",
        "author": "释绍昙",
        "content": "甘菊舒黄，茱萸喷香。\n渊明错会，耽赏重阳。\n采采东篱下，南山见未忘。\n刚道花枝有短长。",
        "dynasty": "宋",
        "collection_info": null
    },
    {
        "title": "偈颂一百零二首  其三○",
        "author": "释绍昙",
        "content": "茧足寻庄到海门，天衣往事与谁论。\n长空雁影沉寒水，瘦立西风几断魂。",
        "dynasty": "宋",
        "collection_info": null
    },
    {
        "title": "偈颂一百零二首  其三一",
        "author": "释绍昙",
        "content": "鼠窃竺干，身逃震旦。\n合火分赃，儿孙无眼。\n死款诸方不言，今朝佛垄分明断。\n以何为据，看。",
        "dynasty": "宋",
        "collection_info": null
    },
    {
        "title": "偈颂一百零二首  其三二",
        "author": "释绍昙",
        "content": "无量劫来，七颠八倒。\n打破虚空，全身入草。",
        "dynasty": "宋",
        "collection_info": null
    },
    {
        "title": "偈颂一百零二首  其三三",
        "author": "释绍昙",
        "content": "佛垄开炉，寒灰死火。\n拨着星儿，弥天罪过。\n笑倒嵩山破竈堕。",
        "dynasty": "宋",
        "collection_info": null
    },
    {
        "title": "偈颂一百零二首  其三四",
        "author": "释绍昙",
        "content": "冬至日舒长，这箇长多少。\n虚空为尺不能量，蟭螟眼中盛恰好。\n盛恰好，衒惑神光，迷逢达磨。",
        "dynasty": "宋",
        "collection_info": null
    },
    {
        "title": "偈颂一百零二首  其三五",
        "author": "释绍昙",
        "content": "我也无端到住山，忙忙业识不曾闲。\n白云拂尽到枯叶，恐碍采樵人往还。\n寒松瑟瑟，幽鸟关关。\n家私花擘尽，谁道语音蛮。",
        "dynasty": "宋",
        "collection_info": null
    },
    {
        "title": "偈颂一百零二首  其三六",
        "author": "释绍昙",
        "content": "生平说大脱空，今受活地狱报。\n一片无骨舌头，数日和根烂了。",
        "dynasty": "宋",
        "collection_info": null
    },
    {
        "title": "偈颂一百零二首  其三七",
        "author": "释绍昙",
        "content": "古桧吟风，寒鸦布阵。\n不落见闻，几人错认。\n不错认，道士擎拳，阇梨问讯。",
        "dynasty": "宋",
        "collection_info": null
    },
    {
        "title": "偈颂一百零二首  其三八",
        "author": "释绍昙",
        "content": "祝融峰，万年松。\n翠阴笼鹤，瑞气蟠龙。\n用献圣明天子寿，枝枝叶叶自春风。",
        "dynasty": "宋",
        "collection_info": null
    },
    {
        "title": "偈颂一百零二首  其三九",
        "author": "释绍昙",
        "content": "入荒田不拣，信手拈来草。\n纬地与经天，头头俱是妙。\n打成一片见全功，碧眼黄头俱靠倒。\n岂不见长庆棱道者坐破蒲团，一箇两箇三箇，四五六七箇，家风狼籍知多少。",
        "dynasty": "宋",
        "collection_info": null
    },
    {
        "title": "偈颂一百零二首  其四○",
        "author": "释绍昙",
        "content": "大道无方，至尊无位。\n睿哲文明，垂衣而治。\n尧风舜日万斯年，举世无思不戴天。",
        "dynasty": "宋",
        "collection_info": null
    },
    {
        "title": "偈颂一百零二首  其四一",
        "author": "释绍昙",
        "content": "高价卖生姜，雪真珠满床。\n清贫虽彻骨，富敢斗君王。\n灼然如是，脍身为食，渍血为浆，尽情供养，犹未相当。\n若也未是，和烟耕绿野，枯笛送斜阳。",
        "dynasty": "宋",
        "collection_info": null
    },
    {
        "title": "偈颂一百零二首  其四二",
        "author": "释绍昙",
        "content": "这一灯，处甚起。\n没踪由，难拟议。\n三贤十圣眼见如盲，芥狗泥猪放光动地。\n大家吹灭暗中行，然灯佛在你脚底。",
        "dynasty": "宋",
        "collection_info": null
    },
    {
        "title": "偈颂一百零二首  其四三",
        "author": "释绍昙",
        "content": "浪荡贪观野鸭儿，犯丛林合讲清规。\n鼻头捏破知惭愧，烧炷枫香供养伊。",
        "dynasty": "宋",
        "collection_info": null
    },
    {
        "title": "偈颂一百零二首  其四四",
        "author": "释绍昙",
        "content": "枯木糁瑶花，虚庭封玉砌。\n少室谩安心，神光空折臂。\n不堕功勋一色边，阑干谁共倚。",
        "dynasty": "宋",
        "collection_info": null
    },
    {
        "title": "偈颂一百零二首  其四五",
        "author": "释绍昙",
        "content": "四十九年，欺胡谩汉。\n疾入涅槃，救得一半。\n谛观紫磨金色身，涴却娘生眼。",
        "dynasty": "宋",
        "collection_info": null
    },
    {
        "title": "偈颂一百零二首  其四六",
        "author": "释绍昙",
        "content": "我有一机，极尽玄微。\n饥来吃饭，寒来着衣。\n我有一句，包罗今古。\n犬吠枯桩，猫捉老鼠。",
        "dynasty": "宋",
        "collection_info": null
    },
    {
        "title": "偈颂一百零二首  其四七",
        "author": "释绍昙",
        "content": "花锦蝶翻红，柳烟鶑织晓。\n曾不动机丝，夺尽春工巧。\n玄中玄，妙中妙。\n三世诸佛觑不破，历代祖师穷不到。\n穷得到，寒食清明，家家拜扫。",
        "dynasty": "宋",
        "collection_info": null
    },
    {
        "title": "偈颂一百零二首  其四八",
        "author": "释绍昙",
        "content": "路透清波，山横翠壁。\n楼阁门开，从这里入。",
        "dynasty": "宋",
        "collection_info": null
    },
    {
        "title": "偈颂一百零二首  其四九",
        "author": "释绍昙",
        "content": "三十二相，八十种好。\n马颔馿腮，弥天罗过。\n新法华，因甚刺脑入胶盆。\n过在你，殃及我。",
        "dynasty": "宋",
        "collection_info": null
    },
    {
        "title": "偈颂一百零二首  其五○",
        "author": "释绍昙",
        "content": "正直聪明，风流儒雅。\n坚护法城，策勋千载。\n李将军有佳声在。",
        "dynasty": "宋",
        "collection_info": null
    },
    {
        "title": "偈颂一百零二首  其五一",
        "author": "释绍昙",
        "content": "灵鹫峰前，热血相喷。\n觉城东际，陷坑无底。\n失脚休论后与先，痴翁何似我风颠。",
        "dynasty": "宋",
        "collection_info": null
    },
    {
        "title": "偈颂一百零二首  其五二",
        "author": "释绍昙",
        "content": "智与理冥，神与境会。\n碎维摩床，断毗卢髻。\n碧眼黄头着眼觑，百杂碎。",
        "dynasty": "宋",
        "collection_info": null
    },
    {
        "title": "偈颂一百零二首  其五三",
        "author": "释绍昙",
        "content": "顶𩕳机，法空座。\n不涉思而知，不动步而到，无端入荒草。",
        "dynasty": "宋",
        "collection_info": null
    },
    {
        "title": "偈颂一百零二首  其五四",
        "author": "释绍昙",
        "content": "借家传帝网丝，下公子仙鳌钓。\n捩转衲僧鼻头，撩拨诸方一笑。\n鲲化鹏飞总未知，推蓬对月平分破。\n却请维那，扬帆皷棹。",
        "dynasty": "宋",
        "collection_info": null
    },
    {
        "title": "偈颂一百零二首  其五五",
        "author": "释绍昙",
        "content": "韩柳肺肠，苏黄骨髓。\n点着禅衣，香风匝地。\n七十二峰增秀气。",
        "dynasty": "宋",
        "collection_info": null
    },
    {
        "title": "偈颂一百零二首  其五六",
        "author": "释绍昙",
        "content": "共饭江湖，何须晙斗。\n含血喷人，先污其口。\n结成不共戴天冤，句句无非是駡门。",
        "dynasty": "宋",
        "collection_info": null
    },
    {
        "title": "偈颂一百零二首  其五七",
        "author": "释绍昙",
        "content": "三百斤铁枷，数载无人荷。\n扬在壁根头，只得冤雠到。\n口款分明不可翻，老肩无力也须担。",
        "dynasty": "宋",
        "collection_info": null
    },
    {
        "title": "偈颂一百零二首  其五八",
        "author": "释绍昙",
        "content": "尊贵中来，报土无差。\n琼琚庭院，锦绣楼台。\n何似灵山听法华，联镳稳驾白牛车。",
        "dynasty": "宋",
        "collection_info": null
    },
    {
        "title": "偈颂一百零二首  其五九",
        "author": "释绍昙",
        "content": "老倒住山，全无伎俩。\n揖客低腰，逢僧合掌。\n虽然俯顺时宜，不碍当机收放。\n鲲化鹏飞羽翼齐，抟扶一举青霄上。",
        "dynasty": "宋",
        "collection_info": null
    },
    {
        "title": "偈颂一百零二首  其六○",
        "author": "释绍昙",
        "content": "卢老无端扬下柴，碓头舂出古菱花。\n恶声千载成狼籍，养子谁人解克家。",
        "dynasty": "宋",
        "collection_info": null
    },
    {
        "title": "偈颂一百零二首  其六一",
        "author": "释绍昙",
        "content": "三伏走人间，炎蒸汗如雨。\n非无休歇时，亦无栖泊处。\n拄杖子，脊梁生铁铸，浩浩尘中能辨主。\n归来息影翠微深，抹月披云，截断千差路。",
        "dynasty": "宋",
        "collection_info": null
    },
    {
        "title": "偈颂一百零二首  其六二",
        "author": "释绍昙",
        "content": "篱菊铺黄，茱萸喷香。\n渊明错会，耽赏重阳。\n何似林间衲子，无荣无辱，无可思量。\n饱噇香积饭，高卧古禅床。\n是佛是魔俱扫迹，献花无路鸟空忙。",
        "dynasty": "宋",
        "collection_info": null
    },
    {
        "title": "偈颂一百零二首  其六三",
        "author": "释绍昙",
        "content": "湖山苍苍，湖水茫茫。\n丹枫飘锦，金橘铺黄。\n明眼衲僧，随境转圣凡，无处觅行藏。",
        "dynasty": "宋",
        "collection_info": null
    },
    {
        "title": "偈颂一百零二首  其六四",
        "author": "释绍昙",
        "content": "太白峰前施小伎，渊嘿雷霆人自畏。\n瓦砾翻成释梵宫，古佛门风重振起。\n不堕功勋，等闲游戏。\n金毛狮子忽翻身，草木昆虫俱收泪。",
        "dynasty": "宋",
        "collection_info": null
    },
    {
        "title": "偈颂一百零二首  其六五",
        "author": "释绍昙",
        "content": "觉城东际，小小丛林。\n旃檀围绕，狮子嚬呻。\n萝月四窗云万壑，见成一片祖师心。\n眼裏无筋一世贫。",
        "dynasty": "宋",
        "collection_info": null
    },
    {
        "title": "偈颂一百零二首  其六六",
        "author": "释绍昙",
        "content": "落寞山家，忙如火急。\n趁晴刈茆，带霜收橘。\n山僧冷地思量，尽把家私狼籍。\n日日日东上，日日日西没。",
        "dynasty": "宋",
        "collection_info": null
    },
    {
        "title": "偈颂一百零二首  其六七",
        "author": "释绍昙",
        "content": "久病脚力衰，婴儿学移步。\n丧尽目前机，辩得麈中主。\n鼻直眼横，皮穿骨露。\n馿不成兮马不成，且无描摸处。\n赚杀僧繇吴道子。",
        "dynasty": "宋",
        "collection_info": null
    },
    {
        "title": "偈颂一百零二首  其六八",
        "author": "释绍昙",
        "content": "大康山，杨浮山。\n撞头搕额，共打乡谈。\n其中切脚无人会，一大藏教，华梵重翻。",
        "dynasty": "宋",
        "collection_info": null
    },
    {
        "title": "偈颂一百零二首  其六九",
        "author": "释绍昙",
        "content": "西风簇浪花，太湖连底冻。\n冷照玉奁清，一片无瑕缝。\n面目分明，眼睛定动。\n不墯虚凝裂万差，漆桶漆桶。",
        "dynasty": "宋",
        "collection_info": null
    },
    {
        "title": "偈颂一百零二首  其七○",
        "author": "释绍昙",
        "content": "梅开的皪花，径糁模糊雪。\n装点早春容，庆贺新年节。\n少室家风，全机漏泄。\n堪笑神光不识瞥，白把一枝臂折。\n有屈难伸说，无端拄杖重饶舌。",
        "dynasty": "宋",
        "collection_info": null
    },
    {
        "title": "偈颂一百零二首  其七一",
        "author": "释绍昙",
        "content": "生诸冯，御飞龙。\n昇平寰宇，舜日尧风。\n林下野人思报德，只凭拄杖为流通。\n云卧难逃至化中。",
        "dynasty": "宋",
        "collection_info": null
    },
    {
        "title": "偈颂一百零二首  其七二",
        "author": "释绍昙",
        "content": "杨岐栗棘蓬，临际清凉树。\n镢头无柄，正好栽培，版齿生毛，不妨吞吐。\n一抽三，二添四，跛脚云门，干坤独步。\n瞎人天眼分缁素。",
        "dynasty": "宋",
        "collection_info": null
    },
    {
        "title": "偈颂一百零二首  其七三",
        "author": "释绍昙",
        "content": "人间万斛金莲，竞赏元宵佳节。\n法华彻骨贫穷，斗胜不如斗劣。\n室内一盏灯，灿灿心花发。\n不夜光明照古今，见得分明，眼裏重添屑。",
        "dynasty": "宋",
        "collection_info": null
    },
    {
        "title": "偈颂一百零二首  其七四",
        "author": "释绍昙",
        "content": "脚跨马师门，便有弥天过。\n喝得耳朶聋，扭得鼻头破。\n纵大雄老虎略露爪牙，脱百丈野狐不昧因果。\n说条念贯，监本无端，不独瞒人亦自瞒。",
        "dynasty": "宋",
        "collection_info": null
    },
    {
        "title": "偈颂一百零二首  其七五",
        "author": "释绍昙",
        "content": "冻折枯梅，三两枝亚。\n香度野桥，影横茆舍。\n道人鼻观相忘，有眼如盲，不被这些留碍。\n可怜鬼窟藏身，唤起来，雪团打，雪团打。",
        "dynasty": "宋",
        "collection_info": null
    },
    {
        "title": "偈颂一百零二首  其七六",
        "author": "释绍昙",
        "content": "拽杖出烟霞，红尘去路赊。\n淡金垂柳线，寒玉点梅花。\n触目分羣象，当机裂万差。\n岂不见太原孚上座，楼头吹画角，丧尽泼生涯。\n活与深深掘窖埋。",
        "dynasty": "宋",
        "collection_info": null
    },
    {
        "title": "偈颂一百零二首  其七七",
        "author": "释绍昙",
        "content": "百鸟啼春风，村村自花柳。\n揭示目前机，大地人知有。\n随声逐色，活陷重围。\n盖色骑声，翻成窠臼。\n牢关击碎，海岳平沈。\n山鸟自啼花自笑，到头一点不关心。",
        "dynasty": "宋",
        "collection_info": null
    },
    {
        "title": "偈颂一百零二首  其七八",
        "author": "释绍昙",
        "content": "家住云坳，盖头把茆。\n蓬门无钥，谁解推敲。\n万籁声沈，鸟啼幽谷。\n千林色静，月挂寒梢。\n风檐索寞人投宿，睡到平明手脚交。\n更问其中端的，床头木枕子，葛坦半中凹。",
        "dynasty": "宋",
        "collection_info": null
    },
    {
        "title": "偈颂一百零二首  其七九",
        "author": "释绍昙",
        "content": "毒窠蜂，恶相从。\n棒不至心死，喝不到耳聋。\n拨玄枢于机轮转处，丧家私于小玉声中。\n怨无穷，恨无穷。\n有口不能分雪得，一年一度，且听落花啼鸟诉春风。",
        "dynasty": "宋",
        "collection_info": null
    },
    {
        "title": "偈颂一百零二首  其八○",
        "author": "释绍昙",
        "content": "拽转十二时，不与诸尘对。\n饱和罗饭，瘦策闲嬉。\n三箇成团，四箇作队。\n向云坳磵曲，采蕨蕈煎茶，缕笋芹为脍。\n弥勒不知，释迦不会。\n刚被春风透密机，高林破晓鶑吟碎。\n眼裏闻声，且居门外。",
        "dynasty": "宋",
        "collection_info": null
    },
    {
        "title": "偈颂一百零二首  其八一",
        "author": "释绍昙",
        "content": "玩犀牛，呼小玉。\n一种风标，十分尘俗。\n勤巴子病入膏肓，老盐官笑含鸩毒。\n花簇簇，锦簇簇，云峰老人曾刮目。\n我从山水窟中来，自谓一生看不足。\n看不足，眨得眼来，云归幽谷。",
        "dynasty": "宋",
        "collection_info": null
    },
    {
        "title": "偈颂一百零二首  其八二",
        "author": "释绍昙",
        "content": "路隔重湖，一尘不到。\n片段白云，绵蛮幽鸟。\n静倚石阑听，稳拂苔衣卧，此乐只应林下有，人间少。\n衲僧家，眼裏着得须弥山，耳裏着得四大海，声色堆头，闲行闲坐，全身入荒草。",
        "dynasty": "宋",
        "collection_info": null
    },
    {
        "title": "偈颂一百零二首  其八三",
        "author": "释绍昙",
        "content": "水洗硬石头，浪打枯杨树。\n浄智装严功德聚。\n虽然脱体无尘，未是透法身句。\n如何是透法身句，只有湖水无行路。",
        "dynasty": "宋",
        "collection_info": null
    },
    {
        "title": "偈颂一百零二首  其八四",
        "author": "释绍昙",
        "content": "触翻茶瓢，眉毛挂剑。\n杀活不分，邪正难辨。\n古今同辙不同途，妙悟玄机辘辘转。",
        "dynasty": "宋",
        "collection_info": null
    },
    {
        "title": "偈颂一百零二首  其八五",
        "author": "释绍昙",
        "content": "燕语雕梁，绿阴覆墙。\n缲车声轧轧，风递茧丝香。",
        "dynasty": "宋",
        "collection_info": null
    },
    {
        "title": "偈颂一百零二首  其八六",
        "author": "释绍昙",
        "content": "不拟寒山落韵诗，未传卢老泼禅衣。\n脚头活取通霄路，来透庭前刬草机。",
        "dynasty": "宋",
        "collection_info": null
    },
    {
        "title": "偈颂一百零二首  其八七",
        "author": "释绍昙",
        "content": "枕石安眠，山云四屯。\n救不得也，浣盆浣盆。\n更说甚德山临际，棒如雨点，喝似雷奔。\n草迷人去路，月挂客愁村。",
        "dynasty": "宋",
        "collection_info": null
    },
    {
        "title": "偈颂一百零二首  其八八",
        "author": "释绍昙",
        "content": "茆屋赋新诗，内院寻知识。\n身从胜境中来，句自活法中得。\n非身非句，绝毫绝釐，慈氏少陵安得知。\n法华不敢轻饶舌，只恐山禽语带徼。",
        "dynasty": "宋",
        "collection_info": null
    },
    {
        "title": "偈颂一百零二首  其八九",
        "author": "释绍昙",
        "content": "鸩鸟毛，蛊毒水。\n毒不伤人，何妨服饵。\n只有这些儿，含毒喷人，深入骨髓。\n三世诸佛畏之如兔见苍鹰，历代祖师远之如龙怖金翅。\n唯有活衲僧，嗜之如鼎味，粉骨碎身犹未已。\n贪他底，着他底。\n佛也如何救得你。",
        "dynasty": "宋",
        "collection_info": null
    },
    {
        "title": "偈颂一百零二首  其九○",
        "author": "释绍昙",
        "content": "打头不遇作家，谩说俱轮先度。\n饶伊诸漏顿超，到底终成染污。\n不染污，活眼点开，光吞寰宇。",
        "dynasty": "宋",
        "collection_info": null
    },
    {
        "title": "偈颂一百零二首  其九一",
        "author": "释绍昙",
        "content": "六用门头，力战争夺，鎗杀贼阵云横。\n群魔窜入藕丝孔，竟挽天河洗甲兵。\n凌烟阁就，汗血功成。\n高枕圆蒲尘梦破，隔窗幽鸟话昇平。\n灼然如是，千圣同盟。\n诸禅德，若也脚跟浮逼逼，画堂立变铁围城。",
        "dynasty": "宋",
        "collection_info": null
    },
    {
        "title": "偈颂一百零二首  其九二",
        "author": "释绍昙",
        "content": "久雨不晴，高低水平。\n浸烂释迦鼻孔，淹鳖迦叶眼睛。\n拄杖子，天造草昧，宜建侯而不宁。\n豁开正眼明如日，扫荡重昏天宇清。",
        "dynasty": "宋",
        "collection_info": null
    },
    {
        "title": "偈颂一百零二首  其九三",
        "author": "释绍昙",
        "content": "住院恰周年，日夜荒忙杀。\n园荒手自鉏，屋老身惊压。\n费尽心神，百丑千拙。\n翻思三条椽下，噇饭噇眠。\n凡圣情空，心行处灭，赤条条地生涯别。\n生涯别，羊头车子推明月。",
        "dynasty": "宋",
        "collection_info": null
    },
    {
        "title": "偈颂一百零二首  其九四",
        "author": "释绍昙",
        "content": "南宕湖边，天台山上。\n踏断石桥，绝人来往，难透无过者。\n一关望崖，多少空惆怅。\n握不成拳，伸不成掌。\n活语翻成死款招，谩说藕丝牵玉象。",
        "dynasty": "宋",
        "collection_info": null
    },
    {
        "title": "偈颂一百零二首  其九五",
        "author": "释绍昙",
        "content": "诸庄旱涝不为忧，只恐难调水牯牛。\n拽脱鼻绳憨睡稳，数声羌笛野田秋。\n绝无形影，谁放谁收。\n通身白了通身黑，游戏风烟百草头。",
        "dynasty": "宋",
        "collection_info": null
    },
    {
        "title": "偈颂一百零二首  其九六",
        "author": "释绍昙",
        "content": "三伏炎蒸，汗流如雨。\n老倒白云，说迷说悟。\n一茎草上建琼楼，熟睡饶谵语。",
        "dynasty": "宋",
        "collection_info": null
    },
    {
        "title": "偈颂一百零二首  其九七",
        "author": "释绍昙",
        "content": "觌体全彰，曾无覆藏。\n蝉声集古寺，鸟影度寒塘。\n眼裏无筋，偷观即瞎，耳中有窍，绝听何伤。\n堪笑勤川孟八郎，不知诸佛出身处，错抟量。\n熏风自南来，殿阁生微凉。\n引得傍人斗热荒，鹊石何曾解放光。",
        "dynasty": "宋",
        "collection_info": null
    },
    {
        "title": "偈颂一百零二首  其九八",
        "author": "释绍昙",
        "content": "不守蜡人冰，不怜鹅护雪。\n互用六根门，大地一团铁。\n百杂碎了也，妙尽依亡。\n肱枕绿萝形影绝，献花百鸟自空忙。",
        "dynasty": "宋",
        "collection_info": null
    },
    {
        "title": "偈颂一百零二首  其九九",
        "author": "释绍昙",
        "content": "墅里山前，一棚傀儡。\n箇东箇西，或进或退。\n打东山皷乐，断送及时。\n着杨岐戏衫，编排合制。\n虽由行主线牵抽，妙舞三台谁不会。\n谁不会，喝彩一声，鸦飞鹊喙。",
        "dynasty": "宋",
        "collection_info": null
    },
    {
        "title": "偈颂一百零二首  其一○○",
        "author": "释绍昙",
        "content": "司南车，辘辘转。\n务与冥行指迷，肯被傍人指点。\n三脚馿却步不前，老杨歧恶殽难掩。",
        "dynasty": "宋",
        "collection_info": null
    },
    {
        "title": "偈颂一百零二首  其一○一",
        "author": "释绍昙",
        "content": "四十余年，白云高卧。\n无端刺脑胶盆，日夜烹煎家火。\n庄田淹没，与死为邻，屋舍倾颓，安身难保。\n山僧冷地思量，不觉呵呵大笑。\n定业难逃，何妨笑破。\n頼有东村王老知，绕笆篱唱哩哩啰，何似大石调。",
        "dynasty": "宋",
        "collection_info": null
    },
    {
        "title": "偈颂一百零二首  其一○二",
        "author": "释绍昙",
        "content": "明月可中庭，雁影沉寒水。\n烹金炉冷岁华深，九鼎遗言犹在耳。\n深深拨着，宿火通红。\n不假一槌成大器，刈禾镰子疾如风。",
        "dynasty": "宋",
        "collection_info": null
    },
    {
        "title": "偈颂一百零二首  其一○三",
        "author": "释绍昙",
        "content": "秋晚台星照命宫，不亨通事亦亨通。\n持还赵国连城璧，换我萝窗一枕风。",
        "dynasty": "宋",
        "collection_info": null
    },
    {
        "title": "偈颂一百零四首  其一",
        "author": "释绍昙",
        "content": "殿成不必拆，佛生何用打。\n烧炷兜楼香，共说家私话。\n以力假人者霸。",
        "dynasty": "宋",
        "collection_info": null
    },
    {
        "title": "偈颂一百零四首  其二",
        "author": "释绍昙",
        "content": "鸩鸟毛，乌喙药。\n毒无医，休动着。\n轻动着，尽大地人，皮肤脱落。",
        "dynasty": "宋",
        "collection_info": null
    },
    {
        "title": "偈颂一百零四首  其三",
        "author": "释绍昙",
        "content": "大觉无心，九峰饶舌。\n较短量长，家私漏洩。\n引惹平人入祸门，金刚脑后抽生铁。",
        "dynasty": "宋",
        "collection_info": null
    },
    {
        "title": "偈颂一百零四首  其四",
        "author": "释绍昙",
        "content": "丈夫膝下有黄金，争肯与他人作礼。\n须弥灯王，脚头脚底。",
        "dynasty": "宋",
        "collection_info": null
    },
    {
        "title": "偈颂一百零四首  其五",
        "author": "释绍昙",
        "content": "妙摄化权，使不辱命。\n鹤唳东皋，云归乳岭。\n拄杖子，黑粼皴，困卧壁根，声前唤醒。\n舞蹈清风两腋生，安闲又入萝窗定。\n宾主历然，头正尾正。",
        "dynasty": "宋",
        "collection_info": null
    },
    {
        "title": "偈颂一百零四首  其六",
        "author": "释绍昙",
        "content": "南山灿灿，白石烂烂。\n觌当面机，瞎人天眼。\n拄杖子，闻如是语，从定而起，向香积世界，乳窦峰前。\n转法轮，抟香饭。\n听之双耳聋，嗅之舌头烂。\n何似杨岐栗棘蓬，秦时𨍏轹钻。\n哑，仁义尽从贫处断。",
        "dynasty": "宋",
        "collection_info": null
    },
    {
        "title": "偈颂一百零四首  其七",
        "author": "释绍昙",
        "content": "雕梁燕语，乔木鶑吟。\n秋田水足，麦岭云深。\n声色纯真浑声色，无端花擘祖师心。\n耳无轮，眼无筋。\n优游子圣外，阆荡拾花针。",
        "dynasty": "宋",
        "collection_info": null
    },
    {
        "title": "偈颂一百零四首  其八",
        "author": "释绍昙",
        "content": "宿雨初晴，岚光翠滴。\n瀑泻悬崖，云笼怪石。\n无位真人，面门出入。\n浄地上不许狼籍。",
        "dynasty": "宋",
        "collection_info": null
    },
    {
        "title": "偈颂一百零四首  其九",
        "author": "释绍昙",
        "content": "乳窦翠峰，何分彼此。\n遂府糖霜，口甜心苦。\n灭却云门一字宗，断崖飞瀑冤难诉。",
        "dynasty": "宋",
        "collection_info": null
    },
    {
        "title": "偈颂一百零四首  其一○",
        "author": "释绍昙",
        "content": "醭醭红尘，炎炎火聚。\n着脚无踪，翻身有路。\n去时山色惨愁容，归来幽鸟啼芳树。\n不涉去来，如何吐露。\n碧眼黄头总不知，问讯粼皴拄杖子，逢人不得错举。",
        "dynasty": "宋",
        "collection_info": null
    },
    {
        "title": "偈颂一百零四首  其一一",
        "author": "释绍昙",
        "content": "八月秋，何处热，尽大地，一团铁。\n衲僧家向南北东西，草鞋跟踏得裂，拄杖头挑得折。\n蓦札相逢，德山棒，临济喝，百怪千妖，如何计结。\n噁，邪法难扶，莫说莫说。",
        "dynasty": "宋",
        "collection_info": null
    },
    {
        "title": "偈颂一百零四首  其一二",
        "author": "释绍昙",
        "content": "秋气肃金，秋旸鏖战。\n林间秋叶片片凋零，砌下秋虫声声凄怨。\n满眼听不闻，满耳觑不见。\n听得闻，觑得见，声前句后新罗箭。",
        "dynasty": "宋",
        "collection_info": null
    },
    {
        "title": "偈颂一百零四首  其一三",
        "author": "释绍昙",
        "content": "积癈未苏，连遭荒旱。\n铁作心肠，也须寸断。\n山僧自小不喜煎熬，幸遇中秋，何妨赏翫。\n皓月流辉，觉天云散。\n倒跨杨岐三脚馿，深村荒草闲行看。\n光境俱忘，瞎干坤眼。",
        "dynasty": "宋",
        "collection_info": null
    },
    {
        "title": "偈颂一百零四首  其一四",
        "author": "释绍昙",
        "content": "水牯牛，偏捩拗。\n酷暑云林，恣情𨁝跳。\n山前祖父田园，忍见离离荒草。\n秋风正要及时耕，脱落鞭绳无鼻窍。\n去住自如，收放在我。\n牧笛声声送暮霞，故家深入千峰杳。\n呜咿呜咿，莫教忘却来时道。",
        "dynasty": "宋",
        "collection_info": null
    },
    {
        "title": "偈颂一百零四首  其一五",
        "author": "释绍昙",
        "content": "东篱菊染黄，秋浦茱凝翠。\n古佛放光明，助发实相义。\n渊明有眼无筋，错认白衣人至。\n金风剪剪，玉露团团。\n故人知此意，笑拍玉阑干。",
        "dynasty": "宋",
        "collection_info": null
    },
    {
        "title": "偈颂一百零四首  其一六",
        "author": "释绍昙",
        "content": "隰州佛放光，远射千峰顶。\n锦镜冷交辉，瀑花寒斗影。\n非虚非实，非色非空。\n举世无人描邈得，只凭这箇为流通。",
        "dynasty": "宋",
        "collection_info": null
    },
    {
        "title": "偈颂一百零四首  其一七",
        "author": "释绍昙",
        "content": "花禁冷叶红，草滴虚岚翠。\n清浄卢舍那，全身荆棘裏。",
        "dynasty": "宋",
        "collection_info": null
    },
    {
        "title": "偈颂一百零四首  其一八",
        "author": "释绍昙",
        "content": "翳眼药，文武火。\n用得亲，煨得过。\n翠岩落尽眉毛眼愈明，乳窦烂却皮肤骨将槁。\n家丑分明说向谁，握手松根忘汝我。\n冷地思量，誾誾而笑。\n曾陷迷魂八阵图，梦中惊入夔门道。",
        "dynasty": "宋",
        "collection_info": null
    },
    {
        "title": "偈颂一百零四首  其一九",
        "author": "释绍昙",
        "content": "大众问讯，侍者烧香。\n曲录棚上，说黑道黄。\n七世冤憎同劫会，泥犁拔舌自担当。\n麟凤出时山总秀，芝阑生处草俱芳。",
        "dynasty": "宋",
        "collection_info": null
    },
    {
        "title": "偈颂一百零四首  其二○",
        "author": "释绍昙",
        "content": "小春纔过，冬至相催。\n光阴驹过隙，鬚鬓雪成堆。\n松根石上，槁木寒灰。\n冻膝拥深霜树叶，禅心清点野桥梅。\n唤起来打，更莫迟回。\n蛰龙须奋跃，何待禹门雷。",
        "dynasty": "宋",
        "collection_info": null
    },
    {
        "title": "偈颂一百零四首  其二一",
        "author": "释绍昙",
        "content": "干非上，坤非下。\n一画先天，包含八卦。\n推穷爻象，凶吉不分，说尽繫辞，疑难未解。\n吉凶分，疑难解。\n阿魏无真，水银无假。",
        "dynasty": "宋",
        "collection_info": null
    },
    {
        "title": "偈颂一百零四首  其二二",
        "author": "释绍昙",
        "content": "统御金轮四十年，拱垂衣化育黎元。\n万机休罢昇遐去，四海无思不断魂。\n林间衲子，感戴深恩。\n合掌迎归兜率院，当来成佛补慈尊。",
        "dynasty": "宋",
        "collection_info": null
    },
    {
        "title": "偈颂一百零四首  其二三",
        "author": "释绍昙",
        "content": "三度拂蒿枝，秦时𨍏轹钻。\n拶得火星飞，结得弓弦断。\n用尽自己心，瞎却他人眼。\n千里玄枢错踏翻，神驹十影无羁绊。\n业风吹上乳窦峰前，点一杯茶向伊道，且缓缓。",
        "dynasty": "宋",
        "collection_info": null
    },
    {
        "title": "偈颂一百零四首  其二四",
        "author": "释绍昙",
        "content": "天巧剪瑶花，六出缤纷落。\n二祖立腰酸，杨岐嗟项缩。\n争似火炉头柮榾高烧，纸衾包却暖烘烘。\n憨睡着，不堕凝寒一色边，错错。",
        "dynasty": "宋",
        "collection_info": null
    },
    {
        "title": "偈颂一百零四首  其二五",
        "author": "释绍昙",
        "content": "復见天地心，举世皆知有。\n山意衝寒欲放梅，岸容待腊将舒柳。\n惟有拄杖子，黑粼皴，元依旧。\n受霜冻不枯，遇阳和不秀。\n壁角落头，块然拙守。\n终日谈玄口不开，喷嚏也成狮子吼。",
        "dynasty": "宋",
        "collection_info": null
    },
    {
        "title": "偈颂一百零四首  其二六",
        "author": "释绍昙",
        "content": "大慈苕菷生，倒拈风飒飒。\n扫尽大地尘，赵州惊吐舌。\n蓦札相逢玉乳峰，殷勤为扫寒岩雪。\n拄杖子，爱客情深，把火助热。\n卓破苔钱画断云，放出寒梅南枝北枝，一花两花三四花。\n疏影横溪，暗香浮月，无端尽把春容泄。\n清不彻恼碎心，广平似铁。",
        "dynasty": "宋",
        "collection_info": null
    },
    {
        "title": "偈颂一百零四首  其二七",
        "author": "释绍昙",
        "content": "道至无难，惟嫌拣择。\n混俗通真，骑声盖色。\n近在口皮边，远过河沙国。\n慈明揭示，借鬼画桃符。\n雪窦标题，去猊悬白泽。\n一见便见，迅雷陶壁奋飞梭。\n拟议寻思，逆浪禹门遭点额。",
        "dynasty": "宋",
        "collection_info": null
    },
    {
        "title": "偈颂一百零四首  其二八",
        "author": "释绍昙",
        "content": "道无可成，法无可说。\n黄面瞿昙，重重败缺。\n家丑岂容外泄，刚被儿孙告讦。\n图形画影与人看，乳窦门风添暖热。\n彷彷佛佛，一似阆州城南锦屏山，子细看来，却是鹿苑衔花，竺峰积雪。\n添得时人眼中屑。",
        "dynasty": "宋",
        "collection_info": null
    },
    {
        "title": "偈颂一百零四首  其二九",
        "author": "释绍昙",
        "content": "柳条弓，蒿枝箭，射中虚空成两片。\n狸奴白牯，雷厉风行。\n碧眼黄头，星飞电卷，拟构珠林嚙镞机。\n险。",
        "dynasty": "宋",
        "collection_info": null
    },
    {
        "title": "偈颂一百零四首  其三○",
        "author": "释绍昙",
        "content": "咸淳更号，立见昇平。\n两朝圣化，四海欢声。\n乳窦家贫开宴，用度非轻。\n锦云山瀑帽，珠雪瀑悬缨。\n步步寒花翠结，关关幽鸟琴清。\n排当不知因底事，大众万福，庆贺元正。",
        "dynasty": "宋",
        "collection_info": null
    },
    {
        "title": "偈颂一百零四首  其三一",
        "author": "释绍昙",
        "content": "寂寞万峰头，佳节成虚度。\n贫无一盏灯，好有多般事。\n洞山姜索价太穹，无缝塔入门辨主。\n厕筹子动地放光，利市官招财满库。\n不作佛法商量，亦非世谛流布。",
        "dynasty": "宋",
        "collection_info": null
    },
    {
        "title": "偈颂一百零四首  其三二",
        "author": "释绍昙",
        "content": "半夜客船钟，渔火愁眠省。\n不见老寒山，泪湿吴云冷。\n幽鸟啼霜月影斜，野桥枫叶翻红锦。\n击碎重关，枯山未泯。",
        "dynasty": "宋",
        "collection_info": null
    },
    {
        "title": "偈颂一百零四首  其三三",
        "author": "释绍昙",
        "content": "春山青，春水绿，鸟弄笙簧，梅飘香玉。\n具足清白梵行之相，声色纯真岂容攒簇。\n听不足，观不足，一会灵山俨未分，断絃须是鸾胶续。",
        "dynasty": "宋",
        "collection_info": null
    },
    {
        "title": "偈颂一百零四首  其三四",
        "author": "释绍昙",
        "content": "坐断白云，万机寝息。\n黄叶止啼，总不消得。\n闲倚危阑看瀑花，纵干坤眼清无极。\n清无极，自谓太平僧，岂知尧舜力。",
        "dynasty": "宋",
        "collection_info": null
    },
    {
        "title": "偈颂一百零四首  其三五",
        "author": "释绍昙",
        "content": "达磨眼睛，天台骨髓。\n鈎锁连环，提掇不起。\n提得起，湖头春水绿成纹，竹外清风来未已。",
        "dynasty": "宋",
        "collection_info": null
    },
    {
        "title": "偈颂一百零四首  其三六",
        "author": "释绍昙",
        "content": "天高地厚，水阔山遥。\n古今常理，何用忉忉。\n衲僧家，脚跟下一段光明，十日并照，明察秋毫。\n不拣侯门射策，何须华顶降魔。\n孤迥迥，冷萧萧，无端翻黑月，魑魅哭连宵。",
        "dynasty": "宋",
        "collection_info": null
    },
    {
        "title": "偈颂一百零四首  其三七",
        "author": "释绍昙",
        "content": "二月十五，瞿昙灭度。\n足示双趺，胸摩卍字。\n山愁惨莫云，花泪啼红雨。\n去年一次，今年一次，明年一次。\n辄莫明年更明年百千年，年年一次。\n狼籍涅槃心，此恨凭谁诉。\n頼有粼皴拄杖子，牢记取。",
        "dynasty": "宋",
        "collection_info": null
    },
    {
        "title": "偈颂一百零四首  其三八",
        "author": "释绍昙",
        "content": "天地不仁，以万物为刍狗。\n圣人不仁，以百姓为刍狗。\n拄杖子不仁，以三世诸佛历代祖师四圣六凡为刍狗。\n化育春阳煦妪前，摧残霜雪凭陵后。\n截鹤续鳬，折衡剖斗。\n力尽神疲困壁根，笑破他人口。",
        "dynasty": "宋",
        "collection_info": null
    },
    {
        "title": "偈颂一百零四首  其三九",
        "author": "释绍昙",
        "content": "春日晴，春雨足，玉龙怒喷悬崖瀑。\n花簇簇，锦簇簇，满山桃李嫌粗俗。\n休捏目，直饶伊向声色堆头。\n密透重尘，坐卧经行，了无拘束。\n砒霜未是毒。",
        "dynasty": "宋",
        "collection_info": null
    },
    {
        "title": "偈颂一百零四首  其四○",
        "author": "释绍昙",
        "content": "关雎颂德，樛木垂阴。\n八荒开寿域，万国奉君心。\n亘古今为诸佛母，昙花时现觉园春。",
        "dynasty": "宋",
        "collection_info": null
    },
    {
        "title": "偈颂一百零四首  其四一",
        "author": "释绍昙",
        "content": "黄河清，圣人生。\n体天行健，浚哲文明。\n率土更新尧舜化，八荒无地着欢声。",
        "dynasty": "宋",
        "collection_info": null
    },
    {
        "title": "偈颂一百零四首  其四二",
        "author": "释绍昙",
        "content": "锦镜浓粧十样花，练拖寒瀑挂苍崖。\n无宾主句全机露，见得分明眼着砂。\n依亡妙尽，犹隔天涯。\n夺取黄梅无底钵，且教卢老去担柴。",
        "dynasty": "宋",
        "collection_info": null
    },
    {
        "title": "偈颂一百零四首  其四三",
        "author": "释绍昙",
        "content": "父豩顽，子恶毒。\n热血相喷，嗔拳相𡎺。\n如风吹水自成纹，医得耳聋成瞎秃。\n冷地思量，笑不成哭。\n乳峰将底报深冤，捩鼻木。",
        "dynasty": "宋",
        "collection_info": null
    },
    {
        "title": "偈颂一百零四首  其四四",
        "author": "释绍昙",
        "content": "活马骝，百十箇。\n乳窦峰前，追风跳竈。\n杨岐三脚馿，尽力跂步不前；江西千里驹，奋鬣追踪不到。\n更饶伊象头檀特，九十六种，见鞭影而行，蹶蹄不少。\n未奏沙场汗血功，便思嚼嚙天闲草。\n好则甚好，明觉老人笑须绝倒。",
        "dynasty": "宋",
        "collection_info": null
    },
    {
        "title": "偈颂一百零四首  其四五",
        "author": "释绍昙",
        "content": "绿暗红稀，人家翠微。\n杜鹃啼月，紫燕衔泥。\n莫春者，浴乎沂，风乎舞雩，咏而归。\n本是儒家闲戏剧，刚言漏泄祖师机。\n是不是，非不非，老倒乳峰那得知。\n松根憨睡足，闲把瘦藤戏，侍者无事相随。",
        "dynasty": "宋",
        "collection_info": null
    },
    {
        "title": "偈颂一百零四首  其四六",
        "author": "释绍昙",
        "content": "万本青松，后人标榜。\n临济儿孙，当机不让。\n千古清凉树荫人，法门梁栋真堪赏。\n初莫学黄梅道者，贪传破钵盂，连累周家女。\n无地着浑身空惆怅，丛林难免无根谤。",
        "dynasty": "宋",
        "collection_info": null
    },
    {
        "title": "偈颂一百零四首  其四七",
        "author": "释绍昙",
        "content": "仙苑蟠桃不老春，三千年实荐芳新。\n锡开王母瑶池宴，满簇金盘寿圣人。\n虽云绝品，未足为珍。\n幸有菩提真妙果，年年同献佛生辰。",
        "dynasty": "宋",
        "collection_info": null
    },
    {
        "title": "偈颂一百零四首  其四八",
        "author": "释绍昙",
        "content": "无忧树下风如箭，九龙吐出水含毒。\n涓滴沾身痛入心。\n霎时吹面刀剜肉。\n不知悉达为何因，纔出母胎罹此酷。\n后代儿孙忍见渠，一年一度香汤浴。\n我今灌沐诸如来，浄智庄严功德聚，只恐不是玉。",
        "dynasty": "宋",
        "collection_info": null
    },
    {
        "title": "偈颂一百零四首  其四九",
        "author": "释绍昙",
        "content": "闻道金轮出母胎，尽河沙界扫氛埃。\n想应新整干坤手，多带尧风舜日来。\n普天率土，寿域宏开。\n林下野人何祝献，一茎草上玉楼台。",
        "dynasty": "宋",
        "collection_info": null
    },
    {
        "title": "偈颂一百零四首  其五○",
        "author": "释绍昙",
        "content": "百二十日夏，今朝始发头。\n饭抄云子白，羹煮菜香浮。\n未问寒山子，先看水牯牛。\n山前千顷地，信脚踏翻休。",
        "dynasty": "宋",
        "collection_info": null
    },
    {
        "title": "偈颂一百零四首  其五一",
        "author": "释绍昙",
        "content": "一口吸西江，赤土涂牛奶。\n荡尽圣凡情，犹欠这一解。\n丹霞马祖，眼见如盲，灵照庞婆，口说如哑。\n蓦札相逢露一机，惊翻岩瀑苍龙挂。\n虽然斫额望乡关，前头大有路在。",
        "dynasty": "宋",
        "collection_info": null
    },
    {
        "title": "偈颂一百零四首  其五二",
        "author": "释绍昙",
        "content": "玉版阿师，锦綳稚子。\n颖脱丛林，头角呈露。\n参透油煎石磉盘，饱经鰲炼翻身去。\n塞断咽喉，更须吞吐。\n毗耶未识香来处。",
        "dynasty": "宋",
        "collection_info": null
    },
    {
        "title": "偈颂一百零四首  其五三",
        "author": "释绍昙",
        "content": "箨包角黍，茶点菖蒲。\n香浮毛孔，清透肌肤。\n肱枕藜床心醉月，驱邪何用挂神符。\n汨罗人去远，还有独醒无。",
        "dynasty": "宋",
        "collection_info": null
    },
    {
        "title": "偈颂一百零四首  其五四",
        "author": "释绍昙",
        "content": "云收麦垄，水足秋田。\n茧缲白雪，鶑弄朱絃。\n无象太平还有象，蒉桴土皷乐尧年。\n谁知声色裏，心印是渠传。",
        "dynasty": "宋",
        "collection_info": null
    },
    {
        "title": "偈颂一百零四首  其五五",
        "author": "释绍昙",
        "content": "活衲僧，生铁铸。\n吐出铁心肝，挂起铁面具。\n蚊子上铁牛，无你啖啄处。\n素纨摇月，碧帐含烟。\n或放或收皆在我，长伸两脚放憨眠。\n灼然如是，天地相悬。\n开眼不知天大晓，阎家催索水浆钱。",
        "dynasty": "宋",
        "collection_info": null
    },
    {
        "title": "偈颂一百零四首  其五六",
        "author": "释绍昙",
        "content": "一湖横陈，七峰环遶。\n妙转玄枢，死生关破。\n去何有偈，流水渡百滩，来本无言，疾风号万窍。\n更问如何与若何，珍重便行。\n髑髅前失照，断猿哭月千林晓。",
        "dynasty": "宋",
        "collection_info": null
    },
    {
        "title": "偈颂一百零四首  其五七",
        "author": "释绍昙",
        "content": "薄福住山，百无所取。\n何以表勤，惟诚为主。\n祈晴便得晴，祈雨便得雨。",
        "dynasty": "宋",
        "collection_info": null
    },
    {
        "title": "偈颂一百零四首  其五八",
        "author": "释绍昙",
        "content": "乳窦相从几弟兄，忘形骸外又忘情。\n炊香好甑和箩饭，鼠粪无端污却羹。\n隣僧扣齿，诉不平声。\n折筯何妨挑剔去，壁根不到碍人行。",
        "dynasty": "宋",
        "collection_info": null
    },
    {
        "title": "偈颂一百零四首  其五九",
        "author": "释绍昙",
        "content": "虚空包不包，大地坏不坏。\n行脚不遇人，出语无頼聊。\n谩言密室不通风，湿纸如何裹大虫。",
        "dynasty": "宋",
        "collection_info": null
    },
    {
        "title": "偈颂一百零四首  其六○",
        "author": "释绍昙",
        "content": "巴南巴西，水流巴字。\n古篆分明，心画显着。\n游泳江湖四十年，与世同波无彼此。\n朅来千丈岩前路，截流机透险崖句，辨龙蛇眼明今古。\n何侣老赵州，略彴桥头，滴水丈波。\n吃茶去。",
        "dynasty": "宋",
        "collection_info": null
    },
    {
        "title": "偈颂一百零四首  其六一",
        "author": "释绍昙",
        "content": "社燕催归，宾鸿欲返。\n雪点白苹洲，锦铺红蓼岸。",
        "dynasty": "宋",
        "collection_info": null
    },
    {
        "title": "偈颂一百零四首  其六二",
        "author": "释绍昙",
        "content": "灵山话月，曹溪指月。\n玉乳峰前，相呼看月。\n纵饶光透十虚，未免成第二月。\n诸人要见真月么，非暗非明，非圆非缺。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂一百零四首  其六三",
        "author": "释绍昙",
        "content": "目前机，真实相。\n张都料轮材底轮材，李作头𡎺磉底𡎺磉。\n动静奚分两处看，太平基业初无象。\n迥出常情，与谁共赏。\n佳客欢呼自往来，瑞岩拍掌仙岩唱。\n潦倒庞公，精神迭宕。",
        "dynasty": "宋",
        "collection_info": null
    },
    {
        "title": "偈颂一百零四首  其六四",
        "author": "释绍昙",
        "content": "共住孤峰顶，霜牙咬菜根。\n一身尘不染，千古道长存。\n石竹闲眠鹿，岩松冷挂猿。\n我行荒草裏，汝又入荒村。",
        "dynasty": "宋",
        "collection_info": null
    },
    {
        "title": "偈颂一百零四首  其六五",
        "author": "释绍昙",
        "content": "一二千硕谷，四五百箩粟。\n䆉稏熟天风，高低布云麓。\n辛勤收拾归来，碓捣明玑，钵盛香玉。\n无位真人手扪腹，口唱无生曲。\n花簇簇，听不足，欵乃一声山水绿。",
        "dynasty": "宋",
        "collection_info": null
    },
    {
        "title": "偈颂一百零四首  其六六",
        "author": "释绍昙",
        "content": "乳窦家私，寸无可取。\n分明彻骨贫，刚道熏天富。\n纲宗委地，力要匡扶。\n大厦倾颓，直须撑拄。\n不学老杨岐，破屋雪真珠，缩项暗嗟吁。\n不学大愚芝，脱粟淡黄虀，不吃从君去。\n千圣头边露一机，灵踪不在猨啼处。",
        "dynasty": "宋",
        "collection_info": null
    },
    {
        "title": "偈颂一百零四首  其六七",
        "author": "释绍昙",
        "content": "合水和泥，打成一片。\n脱却胚腪，重加煅炼。\n渗漏全无盖覆人，平地昇高乘快便。\n若非众手出力扶持，心印蒙尘，光难发现。\n美则美矣，只如古人道，明堂瓦插檐。",
        "dynasty": "宋",
        "collection_info": null
    },
    {
        "title": "偈颂一百零四首  其六八",
        "author": "释绍昙",
        "content": "趁晴盖却屋，捉空种了麦。\n安身立命既无忧，只须体究庭前柏。\n坚守岁寒，青无变色。\n唤作西来直指宗，瞎。",
        "dynasty": "宋",
        "collection_info": null
    },
    {
        "title": "偈颂一百零四首  其六九",
        "author": "释绍昙",
        "content": "月下扣朱门，不会推敲句。\n满面是埃尘，低头陪笑语。\n不重己灵，诸圣不慕。\n拍盲入草寻人去，归来羞对白云，倦倚寒岩枯树。\n笑倒粼皴拄杖子，逢人但恁么举。",
        "dynasty": "宋",
        "collection_info": null
    },
    {
        "title": "偈颂一百零四首  其七○",
        "author": "释绍昙",
        "content": "凤辇昇遐恰一周，思君心切泪交流。\n攀龙无路空摧哽，凝望苍梧几许愁。",
        "dynasty": "宋",
        "collection_info": null
    },
    {
        "title": "偈颂一百零四首  其七一",
        "author": "释绍昙",
        "content": "统御金轮四十春，笃行舜德与尧仁。\n莫言过去无踪踪，卢舍时时现本身。",
        "dynasty": "宋",
        "collection_info": null
    },
    {
        "title": "偈颂一百零四首  其七二",
        "author": "释绍昙",
        "content": "吴江风急浪翻空，声击枫林半夜钟。\n惊起客船尘梦破，踏翻大地去无踪。\n寒山抚掌，庞老槌胸。\n少室门庭空寂寂，凝寒古路绿苔封。",
        "dynasty": "宋",
        "collection_info": null
    },
    {
        "title": "偈颂一百零四首  其七三",
        "author": "释绍昙",
        "content": "史笔书云，绣闺添线。\n爱日舒长，丰年取验。\n衲僧不被四时迁，妙应圆机辘辘转。\n喝散岭上白云，掣断脚跟红线，阴极阳生总不知。\n曝背晴檐，手摘寒梅。\n一点两点三四点，拈花微笑今重见。",
        "dynasty": "宋",
        "collection_info": null
    },
    {
        "title": "偈颂一百零四首  其七四",
        "author": "释绍昙",
        "content": "如来禅，祖师意，落叶锦翻空，乱山云积翠。\n见得分明隔万层，道得完全失千里。\n非不非，是不是。\n达磨大师，无当门齿。",
        "dynasty": "宋",
        "collection_info": null
    },
    {
        "title": "偈颂一百零四首  其七五",
        "author": "释绍昙",
        "content": "铁团栾，无缝罅。\n上下三指，彼此七马。\n德山临济，眼见如盲，云门赵州，口说如哑。\n拄杖子，忍俊不禁，等闲捉败。\n休休，尽法恐无民，且放天寒赦。",
        "dynasty": "宋",
        "collection_info": null
    },
    {
        "title": "偈颂一百零四首  其七六",
        "author": "释绍昙",
        "content": "庾岭春归，溪梅早知。\n雪破寒英，一点半点，月横疏影，三枝两枝。\n未放高楼吹笛，且听茆舍吟诗。\n十分潇洒，一段清奇。\n将谓黄梅消息绝，暗香犹有好风吹。",
        "dynasty": "宋",
        "collection_info": null
    },
    {
        "title": "偈颂一百零四首  其七七",
        "author": "释绍昙",
        "content": "灵江月，中岩月。\n交影松萝，断猿啼切。\n声色纯真见一边，骑声盖色天然别。\n别别，明觉掀眉，长庚吐舌。",
        "dynasty": "宋",
        "collection_info": null
    },
    {
        "title": "偈颂一百零四首  其七八",
        "author": "释绍昙",
        "content": "迅瀑千寻，悬崖万仞。\n说法声高，验人机峻。\n要扶法眼门风，花衲元非古锦。\n堪笑高丽四九僧，面门搭了冬瓜印。\n乳窦谤沉无香，是可忍孰不可忍。",
        "dynasty": "宋",
        "collection_info": null
    },
    {
        "title": "偈颂一百零四首  其七九",
        "author": "释绍昙",
        "content": "图画天开，春风剪裁。\n烂银庭院，白玉楼台。\n将谓乳峰贫彻骨，敌君王富自何来。",
        "dynasty": "宋",
        "collection_info": null
    },
    {
        "title": "偈颂一百零四首  其八○",
        "author": "释绍昙",
        "content": "松顶雪簪花，山头云裹帽。\n呼唤贺元正，粲发溪声笑。\n一不成单，二无两箇。\n漏洩元元化母机，春风未必能包裹。",
        "dynasty": "宋",
        "collection_info": null
    },
    {
        "title": "偈颂一百零四首  其八一",
        "author": "释绍昙",
        "content": "昨夜唧蟟吞跛鳖，天明屙出一团铁。\n平地翻身触险崖，擘破昆崙成八橛。\n捻土为香供养伊，细问因由不肯说。\n不肯说，太饶舌。\n莫管他人屋上霜，自家扫取门前雪。",
        "dynasty": "宋",
        "collection_info": null
    },
    {
        "title": "偈颂一百零四首  其八二",
        "author": "释绍昙",
        "content": "道教灰飞，佛灯花灿。\n大地欢悰，笙歌赏玩。\n拄杖子，按下云头，得失是非，浑然不管。\n一点光明耀十虚，古今阅几平人眼。\n因甚如此，司空见惯。",
        "dynasty": "宋",
        "collection_info": null
    },
    {
        "title": "偈颂一百零四首  其八三",
        "author": "释绍昙",
        "content": "未有清规，人能弘道。\n纔涉典章，翻成机巧。\n华屋春风锦绣围，草庐不见人高卧。\n哑，刻粪为香，是谁之过。",
        "dynasty": "宋",
        "collection_info": null
    },
    {
        "title": "偈颂一百零四首  其八四",
        "author": "释绍昙",
        "content": "飘蓬四十余年，梦遶晶然山路。\n才见广安军人，便忆破庵师祖。\n摵破碎沙盆，打动虾蟆皷。\n惊落蛟龙虎兕威，知音不在频频举。",
        "dynasty": "宋",
        "collection_info": null
    },
    {
        "title": "偈颂一百零四首  其八五",
        "author": "释绍昙",
        "content": "光明幢，如来藏。\n八面玲珑，十方通畅。\n拭佛祖大病之疮疣，见鬼神幽愁之情状。\n抬你爷，抬你娘，抬上方丈，洞山宁免无根谤。",
        "dynasty": "宋",
        "collection_info": null
    },
    {
        "title": "偈颂一百零四首  其八六",
        "author": "释绍昙",
        "content": "瞿昙丑恶，临死犹多。\n足下轮辐显露，胸前卍字揩磨。\n抱桥澡洗，寄帽投河。\n举世无人援手得，竟随残梦入无何。",
        "dynasty": "宋",
        "collection_info": null
    },
    {
        "title": "偈颂一百零四首  其八七",
        "author": "释绍昙",
        "content": "庭院春深，和风翠阴。\n桃花簇锦，柳线摇金。\n无眼灵云徒说悟，一生埋没祖师心。",
        "dynasty": "宋",
        "collection_info": null
    },
    {
        "title": "偈颂一百零四首  其八八",
        "author": "释绍昙",
        "content": "焚香书写佛名经，窗外幽禽报喜声。\n次补数中添一位，大唐国裏圣人生。",
        "dynasty": "宋",
        "collection_info": null
    },
    {
        "title": "偈颂一百零四首  其八九",
        "author": "释绍昙",
        "content": "凿透耳聋，板夹背伛。\n只要医行，不管人苦。\n拄杖子，不别时宜，强行直路。\n大地羊肠遶棘林。\n何处去。",
        "dynasty": "宋",
        "collection_info": null
    },
    {
        "title": "偈颂一百零四首  其九○",
        "author": "释绍昙",
        "content": "落頼门风，大家撑拄。\n量田底量田，种树底种树。\n带雨扶犁绿野耕，和云荷镢千峰去。\n有甚心情，管得南泉猫儿，赵州狗子，勘证平田婆，连累周家女。\n棘林中有通天路，饱饭狂歌，閒行几步，脚头山色无重数。",
        "dynasty": "宋",
        "collection_info": null
    },
    {
        "title": "偈颂一百零四首  其九一",
        "author": "释绍昙",
        "content": "金轮王宅，恶业无多。\n不知何事，生此妖魔。\n打与狗噇顽不杀，好将恶水劈头浇。",
        "dynasty": "宋",
        "collection_info": null
    },
    {
        "title": "偈颂一百零四首  其九二",
        "author": "释绍昙",
        "content": "布关雎化袭宫闱，万国人趋奉母仪。\n寿结蟠桃千载实，年年天仗宴瑶池。",
        "dynasty": "宋",
        "collection_info": null
    },
    {
        "title": "偈颂一百零四首  其九三",
        "author": "释绍昙",
        "content": "九曲黄河彻底清，六龙干会圣人生。\n周行七步称尊处，山岳齐呼万岁声。",
        "dynasty": "宋",
        "collection_info": null
    },
    {
        "title": "偈颂一百零四首  其九四",
        "author": "释绍昙",
        "content": "共住不知名，千圣亦不识，无端平地生荆棘。\n兄呼弟应，与世同波，笑独醒人死汨罗。\n恁么也好，不恁么也好。\n手拍阑干唱竹枝，哩哩啰，天涯望远无人到。",
        "dynasty": "宋",
        "collection_info": null
    },
    {
        "title": "偈颂一百零四首  其九五",
        "author": "释绍昙",
        "content": "撮药场中验作家，一枝手髂两条蛇。\n刘寄奴草虽灵验，已是遭它毒口来。",
        "dynasty": "宋",
        "collection_info": null
    },
    {
        "title": "偈颂一百零四首  其九六",
        "author": "释绍昙",
        "content": "九曲明珠久藴藏，走盘时见发寒光。\n当阳拈出还收拾，瞎眼波斯自着忙。",
        "dynasty": "宋",
        "collection_info": null
    },
    {
        "title": "偈颂一百零四首  其九七",
        "author": "释绍昙",
        "content": "鑑在机先，妙在转处。\n碧眼胡儿，全无肯路，行一步是一步。\n信脚错踏翻，大地无寸土。\n业风吹上乳窦山，来点一杯茶，徐徐向伊道，提鞋去。",
        "dynasty": "宋",
        "collection_info": null
    },
    {
        "title": "偈颂一百零四首  其九八",
        "author": "释绍昙",
        "content": "蒿篱关猛虎，笔管养苍龙。\n稳帖帖藏牙伏爪，黑漫漫怪雨颠风。\n临济小厮儿惊心欲折，丰干老冻脓睡思方浓。\n山蒙蒙，水溶溶。\n干坤无碧落，收放绝行踪。",
        "dynasty": "宋",
        "collection_info": null
    },
    {
        "title": "偈颂一百零四首  其九九",
        "author": "释绍昙",
        "content": "幕挂春烟，簟铺秋水。\n高枕横眠，鼻雷聒耳。\n烁石流金总不知，何须殿阁熏风至。\n又谁管九十日种粟烧畬，说甚么十三番悟明自己。\n灼然是箇无烦恼，阎家倒退三千里。\n其或未然，莫道瓮中常有米。",
        "dynasty": "宋",
        "collection_info": null
    },
    {
        "title": "偈颂一百零四首  其一○○",
        "author": "释绍昙",
        "content": "三伏炎蒸，汗流如雨。\n一茎草上建琼楼，彻骨贫穷敌国富。",
        "dynasty": "宋",
        "collection_info": null
    },
    {
        "title": "偈颂一百零四首  其一○一",
        "author": "释绍昙",
        "content": "三界炎炎如火聚，搅扰劳生困蒸煮。\n邪见稠林蔽祖庭，孰为临济阴凉树。\n拄杖子，回避无门，全身荷负。\n特立独行，危分险布。\n扫除枝叶不留踪，普覆大地人，彻骨清凉去。\n虽然如是，赵婆酤醋。",
        "dynasty": "宋",
        "collection_info": null
    },
    {
        "title": "偈颂一百零四首  其一○二",
        "author": "释绍昙",
        "content": "寺踞千峰，十方同聚。\n家贼难防，令人惊怖。\n正法明王，怒髮衝冠。\n作如是言休惊怖，侬家自有降魔杵。\n粉碎髑髅，裂开肠肚。\n热铁洋铜满满盛，鼻绳牵入泥犁去。\n佛子将谓出家行菩提路，谁知反不如狼虎，累及七代先灵，生身父母。\n号天血泪啼红雨，哑，怨恨凭谁诉。",
        "dynasty": "宋",
        "collection_info": null
    },
    {
        "title": "偈颂一百零四首  其一○三",
        "author": "释绍昙",
        "content": "有一物，全机用。\n尘劳之俦，如来之种。\n轻若鸿毛轻，重若丘山重。\n乳峰信手拈来，点破劳生尘梦。\n刚被秋虫落叶知，清声戛玉寒，翠色黄金弄。\n虽然不直分文，掷地金声，令人惊悚。",
        "dynasty": "宋",
        "collection_info": null
    },
    {
        "title": "偈颂一百零四首  其一○四",
        "author": "释绍昙",
        "content": "百戏场中赛锦标，蜜脾古马舞儿多。\n头筹暗被夺将去，行主喃喃强说呵。",
        "dynasty": "宋",
        "collection_info": null
    },
    {
        "title": "偈颂一百零四首  其一○五",
        "author": "释绍昙",
        "content": "地上翻瓢，眉间挂剑。\n古道虽微，恶声难掩。\n穷则通，通则变。\n倒跨杨岐三脚馿，踏破山前祖父田园，一片两片，四五六七片。",
        "dynasty": "宋",
        "collection_info": null
    },
    {
        "title": "偈颂一百零四首  其一○六",
        "author": "释绍昙",
        "content": "千丈悬崖弄险巇，草鞋修整已多时。\n秋风偿尽皮毛债，散步闲云快活戏。",
        "dynasty": "宋",
        "collection_info": null
    },
    {
        "title": "偈颂一百一十七首  其一",
        "author": "释绍昙",
        "content": "池开古镜奁，山耸青螺髻。\n急着眼来看，不得作境会。\n觌体全彰解脱门，一踏牢关百杂碎。",
        "dynasty": "宋",
        "collection_info": null
    },
    {
        "title": "偈颂一百一十七首  其二",
        "author": "释绍昙",
        "content": "你面黄，我面黑。\n是马是馿，各随业力。\n蓦札相牵入草窠，鼻头香臭不争多。",
        "dynasty": "宋",
        "collection_info": null
    },
    {
        "title": "偈颂一百一十七首  其三",
        "author": "释绍昙",
        "content": "十二瑞峰前，一火白拈贼。\n佛面夜叉心，是何等相识。\n烧香供养，使自知非，剪月初无陷虎机。",
        "dynasty": "宋",
        "collection_info": null
    },
    {
        "title": "偈颂一百一十七首  其四",
        "author": "释绍昙",
        "content": "瘦藤枝，乌律卒。\n入草寻人，揣空出骨。\n不是心不是佛不是物，贬向无生国。",
        "dynasty": "宋",
        "collection_info": null
    },
    {
        "title": "偈颂一百一十七首  其五",
        "author": "释绍昙",
        "content": "入微尘，含法界。\n顶𩕳机，看脚下。\n须弥灯王，冰消瓦解。",
        "dynasty": "宋",
        "collection_info": null
    },
    {
        "title": "偈颂一百一十七首  其六",
        "author": "释绍昙",
        "content": "杓柄短长，锅儿大小，家丑无端花擘了。\n狼籍不小，惭惶不少。\n藏主师兄，平跋则个。",
        "dynasty": "宋",
        "collection_info": null
    },
    {
        "title": "偈颂一百一十七首  其七",
        "author": "释绍昙",
        "content": "逼人上树拔却梯，推人入井覆却桶。\n江湖用此恶心肠，谁云契义金兰重。\n怪语颠言，开眼说梦。",
        "dynasty": "宋",
        "collection_info": null
    },
    {
        "title": "偈颂一百一十七首  其八",
        "author": "释绍昙",
        "content": "蛇头揩痒，虎口拔牙。\n拚得性命，始是作家。",
        "dynasty": "宋",
        "collection_info": null
    },
    {
        "title": "偈颂一百一十七首  其九",
        "author": "释绍昙",
        "content": "国有世臣，伊周是则。\n神政冰清，忠谟鲠直。\n存方寸地子孙耕，黍稷非馨深种德。\n美则美矣，这争如何。\n巨闢十三华藏界，藏身无迹海腾波。",
        "dynasty": "宋",
        "collection_info": null
    },
    {
        "title": "偈颂一百一十七首  其一○",
        "author": "释绍昙",
        "content": "万迭青山，一溪寒水。\n花禁冷叶红，草滴虚岚翠，无位真人祇者是。\n不离当处当湛然，左右逢原无二体。\n觑之瞎双眸，即之云万里。\n祇如坚持汉节，贱卖生姜，妙悟水因，重光佛日。",
        "dynasty": "宋",
        "collection_info": null
    },
    {
        "title": "偈颂一百一十七首  其一一",
        "author": "释绍昙",
        "content": "再世唐尧，更生虞舜。\n统御金轮，永膺天命。\n林泉何以报生成，一缕檀烟万佛名。",
        "dynasty": "宋",
        "collection_info": null
    },
    {
        "title": "偈颂一百一十七首  其一二",
        "author": "释绍昙",
        "content": "浄饭王宫积恶多，从天降谪个妖魔。\n指天指地胡挥揎，无柰通身秽污何。\n瑞岩无柄杓，恶水劈头浇，特石须顽也合消。",
        "dynasty": "宋",
        "collection_info": null
    },
    {
        "title": "偈颂一百一十七首  其一三",
        "author": "释绍昙",
        "content": "跛脚阿师，弄蹄馿子。\n一字关徒费分疏，栗棘蓬恣情吞吐。\n凌灭祖师禅，函盖干坤句。\n孤危不立自孤危，万仞雪崖丰骨露。\n十二峰前，斫额望汝。\n洞山佛无光，无你扪摸处，无你栖泊处。",
        "dynasty": "宋",
        "collection_info": null
    },
    {
        "title": "偈颂一百一十七首  其一四",
        "author": "释绍昙",
        "content": "苦涩菖蒲茶，胶粘青蒻粽。\n嗅着鼻头辛，咬得牙关肿。\n佛病祖病蠲除，妖星怪星惊悚。\n善才采药，扬在壁根。\n天师书符，抗藏衣笼。\n和盘掇出宴佳宾，山鸟山花欣然。\n锦绣铺陈，笙簧品弄。\n啰啰招，啰啰送，莫怪空疏，伏惟珍重。",
        "dynasty": "宋",
        "collection_info": null
    },
    {
        "title": "偈颂一百一十七首  其一五",
        "author": "释绍昙",
        "content": "半晴半雨，酿成梅溽。\n无位真人，口生白醭。\n玄谈发渊默之雷，妙应答传声之谷。\n花簇簇，锦簇簇，听不足，玩不足。\n哑，六六依前三十六。",
        "dynasty": "宋",
        "collection_info": null
    },
    {
        "title": "偈颂一百一十七首  其一六",
        "author": "释绍昙",
        "content": "一二三四五六七，数目分明谁委悉。\n李淳风与袁天纲，推尽先天算不出。\n算得出，昨日五月尽，今朝六月一。",
        "dynasty": "宋",
        "collection_info": null
    },
    {
        "title": "偈颂一百一十七首  其一七",
        "author": "释绍昙",
        "content": "诸庄收敛，几样心肠。\n忧风忧雨，忧旱忧荒。\n刈禾镰虽云快利，要用处不犯锋铓。\n策勋汗血，别甑炊香。\n饭裏有沙如咬着，方知禾熟不临场。",
        "dynasty": "宋",
        "collection_info": null
    },
    {
        "title": "偈颂一百一十七首  其一八",
        "author": "释绍昙",
        "content": "天地不仁，人心招感。\n田稼如云，一风消散。\n农家血泪流，肝肠断。\n惟有林间衲子，有亦不知，无亦不管。\n圆蒲拥雪衾，缀钵盛香饭。\n放憨一饱万缘空，冷笑傍人忙似钻。\n灼然如是，万两黄金也合消，其或未然，切莫怪阎家打算。",
        "dynasty": "宋",
        "collection_info": null
    },
    {
        "title": "偈颂一百一十七首  其一九",
        "author": "释绍昙",
        "content": "善护菩提树有年，金枝玉叶荫儿孙。\n大功难纪人间世，千佛名书补处尊。",
        "dynasty": "宋",
        "collection_info": null
    },
    {
        "title": "偈颂一百一十七首  其二○",
        "author": "释绍昙",
        "content": "衲僧家，无本据。\n暑退凉生，任情去住。\n折拄杖，挑拨红尘堆裏人，破草鞋，踏断枯木岩前路。\n无佛处，急赴过，有佛处，不得住。\n捏聚大千无寸土，业风吹上十二峰。\n来，徐徐向伊道，提鞋去。",
        "dynasty": "宋",
        "collection_info": null
    },
    {
        "title": "偈颂一百一十七首  其二一",
        "author": "释绍昙",
        "content": "截流机，分泾渭。\n清浊浅深，穷源倒底。\n三脚馿子弄蹄行，踏过何曾沾着水。\n芝峰家丑外扬，也是碓坊洿米。\n低声低声，墙壁有耳。\n座满江南客，何须唱鹧鸪。",
        "dynasty": "宋",
        "collection_info": null
    },
    {
        "title": "偈颂一百一十七首  其二二",
        "author": "释绍昙",
        "content": "寒空书雁，破壁吟螀。\n井梧翻叶，岩桂飘香。\n无位真人，横拖倒拽，无地埋藏。\n举世生盲人不识，分拏摸象恣猖狂。\n徒劳香至子，历魏与游梁。\n哑，鹊石何曾解放光。",
        "dynasty": "宋",
        "collection_info": null
    },
    {
        "title": "偈颂一百一十七首  其二三",
        "author": "释绍昙",
        "content": "札得脚跟牢，不怕风涛险。\n大田多稼如云，只要及时收敛。\n归来香积国经行，喜见飞檐翔唇吻。\n议赏元勋，高低有分。",
        "dynasty": "宋",
        "collection_info": null
    },
    {
        "title": "偈颂一百一十七首  其二四",
        "author": "释绍昙",
        "content": "凤宿龙巢，宸车苔辗。\n前不构村，后不迭店。\n疑杀天下人，自疑犹未免。\n瞥转一机，星驰电捲。\n飞来峰刮地风寒，冷泉水滔天浪衮。\n死句翻成活句传，大冶精金经百炼。\n哑，退耕师兄，能事云周，一死何憾。",
        "dynasty": "宋",
        "collection_info": null
    },
    {
        "title": "偈颂一百一十七首  其二五",
        "author": "释绍昙",
        "content": "拄杖子，黑粼皴。\n韬藏头角，枯槁身心。\n刚被业风飘皷，忙忙入草寻人。\n奔驰鸟道，簸弄馿唇。\n湖海听闻齐掩耳，只宜藏拙古岩阴。",
        "dynasty": "宋",
        "collection_info": null
    },
    {
        "title": "偈颂一百一十七首  其二六",
        "author": "释绍昙",
        "content": "万迭青山，一溪流水。\n幽鸟绵蛮，烟萝锁翠。\n瑞岩活计无多，徒挂傍人唇齿。\n彻骨贫穷，熏天富贵。\n一阵西风丹桂香。\n二三子，吾无隠乎尔。",
        "dynasty": "宋",
        "collection_info": null
    },
    {
        "title": "偈颂一百一十七首  其二七",
        "author": "释绍昙",
        "content": "沧溟深，未必深。\n须弥险，未必险。\n衲僧家险崖机不可挨，深密心不可察。\n拄杖子忍俊不禁，试与探测看。\n深无半寸，平如镜面。\n浩大雷声，全无雨点。\n只好深云龟六藏，佛眼迷踪寻不见。\n寻得见，瑞岩点一杯茶，徐徐向伊道，日暮穷途，家乡尚远。",
        "dynasty": "宋",
        "collection_info": null
    },
    {
        "title": "偈颂一百一十七首  其二八",
        "author": "释绍昙",
        "content": "没絃琴，有遗音。\n调高流水，声振缁林。\n碧眼黄头争品弄，无端花擘祖师心。\n瑞岩素非妙手，效颦弹一曲看。\n叮当叮当，绝听子期迷节奏，和云高挂古松阴。",
        "dynasty": "宋",
        "collection_info": null
    },
    {
        "title": "偈颂一百一十七首  其二九",
        "author": "释绍昙",
        "content": "荆棘林，大火聚。\n峭壁深阬，无栖泊处。\n直饶伊瞥转一机，转得身，通得步。\n瑞岩未敢轻相许，何故凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百一十七首  其三○",
        "author": "释绍昙",
        "content": "书载五云，绣添一线。\n剥尽羣阴，天心復见。\n惟有龟毛拂，今古无迁变。\n松根石上笑谈空，切忌随他语脉转。",
        "dynasty": "宋",
        "collection_info": null
    },
    {
        "title": "偈颂一百一十七首  其三一",
        "author": "释绍昙",
        "content": "大智洞明，十方虚彻。\n玄枢妙转，千圣迷踪。\n直饶透箐眼明，截流机峻。\n须知更有向上一路在，这里见得彻去，方知东山五祖老冻脓。",
        "dynasty": "宋",
        "collection_info": null
    },
    {
        "title": "偈颂一百一十七首  其三二",
        "author": "释绍昙",
        "content": "太阿久瘗丰城剑，纔遇张华便发光。\n积世冤雠都扫却，蛰龙银匣袭珍藏。",
        "dynasty": "宋",
        "collection_info": null
    },
    {
        "title": "偈颂一百一十七首  其三三",
        "author": "释绍昙",
        "content": "扭碎东山鼻孔，牵断佛眼耳轮。\n一等施呈毒手，腕头力重千钧。\n饫饕法味，饱听圆音。\n汉室威仪重復见，紫芝香散碧岩春。",
        "dynasty": "宋",
        "collection_info": null
    },
    {
        "title": "偈颂一百一十七首  其三四",
        "author": "释绍昙",
        "content": "忠清千古灿奎文，盖世功名富贵生。\n旌佩拥云何处去，毗卢楼阁款经行。",
        "dynasty": "宋",
        "collection_info": null
    },
    {
        "title": "偈颂一百一十七首  其三五",
        "author": "释绍昙",
        "content": "簸弄干坤，灵蛇在掌。\n露刃含霜，阿谁近傍。\n歼厥渠魁未得时，蛰龙护匣牢收抗。\n还他道地，剑州与太阿无两样。\n携来剪月亭前，共聚五湖禅流，拭目纵观，连声称赏。",
        "dynasty": "宋",
        "collection_info": null
    },
    {
        "title": "偈颂一百一十七首  其三六",
        "author": "释绍昙",
        "content": "半夜逾城，六年栖雪。\n饿得肠枯，冻得骨折。\n那更见明星，两眼添重屑。\n后代儿孙苦证羊，一年一度争饶舌。\n正法眼藏，宜乎向这瞎馿边灭。",
        "dynasty": "宋",
        "collection_info": null
    },
    {
        "title": "偈颂一百一十七首  其三七",
        "author": "释绍昙",
        "content": "正月一，是新年。\n家家庆贺，处处喧阗。\n惟有拄杖子，不随时变。\n松根稳坐，石上安眠。\n蓦地放憨歌一曲，啰啰哩啰啰哩啰。\n木人听不足，瘦立绿萝烟。",
        "dynasty": "宋",
        "collection_info": null
    },
    {
        "title": "偈颂一百一十七首  其三八",
        "author": "释绍昙",
        "content": "一点心灯，寒光灿烂。\n今古长明，几人着眼。\n诸方老冻脓，烧畬种粟，三呼三应，妙悟水因，眉间挂剑。\n虽然列焰分辉，当暗中有明，当明中有暗。\n而今拈出普请看，出格元宵，何妨赏翫。",
        "dynasty": "宋",
        "collection_info": null
    },
    {
        "title": "偈颂一百一十七首  其三九",
        "author": "释绍昙",
        "content": "独坐大雄峰，临机多弄险。\n遭虎口杀活不分，脱狐身真假难辨。\n那堪创立清规，平地深深坑壍。\n结成不共戴天雠，烧炷枫香解释休。",
        "dynasty": "宋",
        "collection_info": null
    },
    {
        "title": "偈颂一百一十七首  其四○",
        "author": "释绍昙",
        "content": "人从雪峰来，接得乳峰信。\n报道古磵寒泉，涌出千丈飞雪。\n推倒妙高台，掀翻乌石岭。\n松山土主冷地翻身，隠潭龙王梦中惊醒。\n郎忙抖擞精神，念一道离怖畏真言，南无三满多，没驮喃，唵部龄，唵齿龄。\n吽吽，急急如律令。\n三世诸佛立地听，梵语华言难改正。",
        "dynasty": "宋",
        "collection_info": null
    },
    {
        "title": "偈颂一百一十七首  其四一",
        "author": "释绍昙",
        "content": "家在蓬莱，霓裾粲霞。\n步虚声有节，观徼念无差。\n护剑苍虬鸣宝匣，听琴瘦鹤倚庭花。\n丹成九转，符扫群邪。\n不负东林莲社约，乘轺来访竺僊家。\n虎溪分未得，款吃赵州茶。",
        "dynasty": "宋",
        "collection_info": null
    },
    {
        "title": "偈颂一百一十七首  其四二",
        "author": "释绍昙",
        "content": "祖父田园，积年荒废。\n农不务耕，渔专讨利。\n彻底掀翻自有人，去尽残芦并败苇。\n鴈过长空，影沉寒水，字字声声说大义。",
        "dynasty": "宋",
        "collection_info": null
    },
    {
        "title": "偈颂一百一十七首  其四三",
        "author": "释绍昙",
        "content": "九十日春今欲过，人生能见几韶光。\n秦源方被桃花误，隋岸还看柳絮狂。\n拄杖子，知不迁义，缄封不密，满口嚼冰霜。\n千言万语无人会，又逐流鶑过短墙。",
        "dynasty": "宋",
        "collection_info": null
    },
    {
        "title": "偈颂一百一十七首  其四四",
        "author": "释绍昙",
        "content": "长鬚翁，久不见。\n壁角深藏，心灰百炼。\n将期休影息阴，岂谓明明弄险。\n点出夜叉心，擘开菩萨面。\n丑恶既乖张，佛手难遮掩。\n赢得春山哭杜鹃，鲜血染花枝，声声怨。",
        "dynasty": "宋",
        "collection_info": null
    },
    {
        "title": "偈颂一百一十七首  其四五",
        "author": "释绍昙",
        "content": "秋旸肆酷，秋暑炎蒸。\n不容鹅护雪，难保蜡人冰。\n一夏噇眠虚过了，秋风拈弄刈禾镰。\n权有用，无党无偏。\n几箇祖师头割了，立教凶岁变丰年。",
        "dynasty": "宋",
        "collection_info": null
    },
    {
        "title": "偈颂一百一十七首  其四六",
        "author": "释绍昙",
        "content": "秋阳肆酷，划地奔雷。\n洗涤袢襟，喜而不寐。\n懿德山王赠之以偈：大旱逢甘雨，他乡遇故知。\n攧崖泉漱玉，尝稻雪翻匙。\n咿呜咿，谁知艰棘际，復见太平时。\n拄杖子，暗中闻得，手之舞之，足之蹈之。\n暑退凉生前路活，化龙一跃出天池，赢得庞公笑展眉。",
        "dynasty": "宋",
        "collection_info": null
    },
    {
        "title": "偈颂一百一十七首  其四七",
        "author": "释绍昙",
        "content": "僧钵一粒饭，农家一滴血。\n战争收拾归，知费几牙颊。\n明玑杵白，别甑炊香。\n伴客地炉烧榾柮，无宾主话商量。\n切忌增金以黄。",
        "dynasty": "宋",
        "collection_info": null
    },
    {
        "title": "偈颂一百一十七首  其四八",
        "author": "释绍昙",
        "content": "雨后溪声寒弄玉，风前木叶碎飘金。\n见闻互用非声色，花劈威音古佛心。\n见成家乐，管宴佳宾。\n莫谓瑞岩岑寂甚，一回拈出一回新。",
        "dynasty": "宋",
        "collection_info": null
    },
    {
        "title": "偈颂一百一十七首  其四九",
        "author": "释绍昙",
        "content": "打破剑门关，未死先辞世。\n书偈自涂糊，白把骊珠碎。\n口款细供通，自首原其罪。\n木人歌舞石人悲。\n声遏行云，鴈序分，影落千峰外。",
        "dynasty": "宋",
        "collection_info": null
    },
    {
        "title": "偈颂一百一十七首  其五○",
        "author": "释绍昙",
        "content": "兜率天宫初说梦，修多罗藏又谈空。\n一人人饱纯陀味，不与寻常至节同。\n娟娟萝月，瑟瑟松风。\n四壁生涯贫彻骨，敌君王富乐无穷。",
        "dynasty": "宋",
        "collection_info": null
    },
    {
        "title": "偈颂一百一十七首  其五一",
        "author": "释绍昙",
        "content": "万金包裹烂泥团，不惜当场撮弄看。\n败阙遭人窥觑了，末梢依旧被渠瞒。",
        "dynasty": "宋",
        "collection_info": null
    },
    {
        "title": "偈颂一百一十七首  其五二",
        "author": "释绍昙",
        "content": "一点心灯，灵明炳焕。\n去古来今，清光无间。\n不同万斛金莲，惑乱痴人赏翫。\n今朝上元节，拈出普请看。\n拟议寻思，空华翳眼。",
        "dynasty": "宋",
        "collection_info": null
    },
    {
        "title": "偈颂一百一十七首  其五三",
        "author": "释绍昙",
        "content": "厮扑场中作断交，拳来趯去不相饶。\n谁知用尽平生力，却傍被人夺锦标。",
        "dynasty": "宋",
        "collection_info": null
    },
    {
        "title": "偈颂一百一十七首  其五四",
        "author": "释绍昙",
        "content": "上林春色正繁华，公子联镳去赏花。\n贪弄玉杯泥样醉，笙歌丛里簇归家。",
        "dynasty": "宋",
        "collection_info": null
    },
    {
        "title": "偈颂一百一十七首  其五五",
        "author": "释绍昙",
        "content": "远望蓬莱去学仙，途中忽遇李先生。\n还丹一粒吞还吐，回首空山独自行。",
        "dynasty": "宋",
        "collection_info": null
    },
    {
        "title": "偈颂一百一十七首  其五六",
        "author": "释绍昙",
        "content": "大悲正眼露堂堂，百步当摇闪电光。\n被掣风颠医瞎子，暗中拖拽下禅床。",
        "dynasty": "宋",
        "collection_info": null
    },
    {
        "title": "偈颂一百一十七首  其五七",
        "author": "释绍昙",
        "content": "岭上云磨松偃蹇，岩前瀑漱石琮琤。\n瞿昙面目全彰露，谁道今朝始诞生。\n跛云门棒，休放拍盲。\n一杓香汤三拜着，听渠千古恶名行。",
        "dynasty": "宋",
        "collection_info": null
    },
    {
        "title": "偈颂一百一十七首  其五八",
        "author": "释绍昙",
        "content": "一春连雨，民心忧惧。\n妻子号饥，米无籴处。\n珍重活衲僧福德聚，衲被蒙头无思无虑。\n九旬禁足，钝鸟栖芦。\n三月安居，蛰虫坏户。\n翻转铁面皮，嫌佛不肯做。",
        "dynasty": "宋",
        "collection_info": null
    },
    {
        "title": "偈颂一百一十七首  其五九",
        "author": "释绍昙",
        "content": "前宵剪月亭边，曲奏高山流水。\n虽云狮子筋絃，品弄必资妙指，不落宫商人耸耳。\n嘉州大像增百倍精神，荆溪老龙添十分活意。\n正音将谓绝无闻，谁料郑声乱雅中，有此清弹尔。\n惭愧惭愧。",
        "dynasty": "宋",
        "collection_info": null
    },
    {
        "title": "偈颂一百一十七首  其六○",
        "author": "释绍昙",
        "content": "雷轰荐福碑，天秘无文印。\n字义既难明，心传谁得正。\n东湖泻恨浪滔天，惊𢞕瑞岩残梦醒。\n猛拍阑干，叫天不应。\n哭不成兮笑不成，野花泪湿千峰影。",
        "dynasty": "宋",
        "collection_info": null
    },
    {
        "title": "偈颂一百一十七首  其六一",
        "author": "释绍昙",
        "content": "三月休征，修文偃武。\n治格太平，生灵鼓舞。\n无端塞马嘶风，又欲扬尘簸土。\n密运机筹，肃行师旅。\n塞北安南一战收，生死冤魔都扫去。\n重赏元勋，凯歌声撼芝峰路。",
        "dynasty": "宋",
        "collection_info": null
    },
    {
        "title": "偈颂一百一十七首  其六二",
        "author": "释绍昙",
        "content": "九月授衣天，芝峰无可授。\n破衲拥寒云，对客慵开口。",
        "dynasty": "宋",
        "collection_info": null
    },
    {
        "title": "偈颂一百一十七首  其六三",
        "author": "释绍昙",
        "content": "成癖襟怀为爱山，不逢佳处不开颜。\n锦屏剑阁重相见，疑在岷峨翠霭间。",
        "dynasty": "宋",
        "collection_info": null
    },
    {
        "title": "偈颂一百一十七首  其六四",
        "author": "释绍昙",
        "content": "一二三四五，六七八九十。\n梵语华言译不成，玉几重新添註解。\n字义炳然，无人领解。\n頼有同风知，点头道奇怪。\n彷彷佛佛，一似东山瓦鼓歌。\n腔调宛同，声无高下。\n彭八剌拶，未在未在。",
        "dynasty": "宋",
        "collection_info": null
    },
    {
        "title": "偈颂一百一十七首  其六五",
        "author": "释绍昙",
        "content": "书云开管宴，法轮食轮转。\n觑之双眼盲，味之唾三嚥。\n云门胡餠，谩自夸张，杨岐栗蓬，急须收卷。\n露柱灯笼，春风满面。",
        "dynasty": "宋",
        "collection_info": null
    },
    {
        "title": "偈颂一百一十七首  其六六",
        "author": "释绍昙",
        "content": "道德五千言，深明玄妙句。\n云门一字关，截断横陈路。\n十二峰前，危分险布。\n唤醒惺惺石上瞌睡主人公，握手评论，掀眉笑语。\n惊放寒梅一两花，漏洩先春，奔驰驿使。\n哑，寻香逐臭人无数。",
        "dynasty": "宋",
        "collection_info": null
    },
    {
        "title": "偈颂一百一十七首  其六七",
        "author": "释绍昙",
        "content": "向上机，顶门眼。\n察秋毫处暗昏昏，透险崖中平坦坦。\n三世诸佛，正视无门，白牯狸奴，活埋何限。",
        "dynasty": "宋",
        "collection_info": null
    },
    {
        "title": "偈颂一百一十七首  其六八",
        "author": "释绍昙",
        "content": "亲随弥勒下长汀，一字王书奉化名。\n辅国功成归内院，子孙恩被锦衣荣。",
        "dynasty": "宋",
        "collection_info": null
    },
    {
        "title": "偈颂一百一十七首  其六九",
        "author": "释绍昙",
        "content": "无辨古今眼，有辨古今舌。\n说得十分真，何如见得彻。\n见得彻，耿耿心灯夺夜寒。\n年年宴赏元宵节。",
        "dynasty": "宋",
        "collection_info": null
    },
    {
        "title": "偈颂一百一十七首  其七○",
        "author": "释绍昙",
        "content": "茅舍春深，韶华可人。\n山花裛翠，烟草如茵。\n况有寻幽客至，锦囊探句，藜杖挑琴。\n握手松根同一笑，高风曾不护东林。",
        "dynasty": "宋",
        "collection_info": null
    },
    {
        "title": "偈颂一百一十七首  其七一",
        "author": "释绍昙",
        "content": "广汉马驹子，十方罗汉僧。\n不吃金鷄粟，专衔血战冤。\n古龙渊吸干到底，清凉树靠倒无根。\n五处移场弄巇险，化机曾不涉春缘。\n休征藏密，地陷天崩。\n棠棣花残鴈沉影，椎胸未免哭苍天。",
        "dynasty": "宋",
        "collection_info": null
    },
    {
        "title": "偈颂一百一十七首  其七二",
        "author": "释绍昙",
        "content": "三月青春弹指过，九旬朱夏又从头。\n茶抽雀舌郎忙摘，麦弄虾鬚逐旋收。\n炽然说法，声撼林丘。",
        "dynasty": "宋",
        "collection_info": null
    },
    {
        "title": "偈颂一百一十七首  其七三",
        "author": "释绍昙",
        "content": "结夏已半月了也，水牯牛作么生。\n爱从荒草去，不向坦途行。\n闹中牵索，静处加鞭。\n月白风清眠露地，声声牧笛响烟村。",
        "dynasty": "宋",
        "collection_info": null
    },
    {
        "title": "偈颂一百一十七首  其七四",
        "author": "释绍昙",
        "content": "小供天中节，家贫乐有余。\n蒻包粳米粽，茶点石菖蒲。\n不用童寻药，何须鬼画符。\n千妖俱扫迹。\n长夏得安居。\n衲僧门下，天地悬殊。",
        "dynasty": "宋",
        "collection_info": null
    },
    {
        "title": "偈颂一百一十七首  其七五",
        "author": "释绍昙",
        "content": "放下着，莫妄想。\n无孔铁锤，半斤八两。\n面门抛掷，土旷人稀。\n无业赵州元不会，凤林徒自说咤之。",
        "dynasty": "宋",
        "collection_info": null
    },
    {
        "title": "偈颂一百一十七首  其七六",
        "author": "释绍昙",
        "content": "六月苦炎热，蜡人何似生。\n火云烹得解，解后却完全。\n堪笑云门老，杲掣风颠，通身臭汗。\n微凉生殿阁，打失鬼精魂。\n要会诸佛出身处，馿年馿年。",
        "dynasty": "宋",
        "collection_info": null
    },
    {
        "title": "偈颂一百一十七首  其七七",
        "author": "释绍昙",
        "content": "雨足龙闲，年丰民乐。\n袖出刈禾镰，大地全收却。\n归来十二峰前，别甑炊香，明玑满钵。\n餵饱活衲僧，曲肱酣睡着。\n佛法身心烂似泥，哑，医无药。",
        "dynasty": "宋",
        "collection_info": null
    },
    {
        "title": "偈颂一百一十七首  其七八",
        "author": "释绍昙",
        "content": "十二峰前傀儡棚，尽由行主线抽牵。\n编排科段无新旧，歌舞秋风乐管筵。",
        "dynasty": "宋",
        "collection_info": null
    },
    {
        "title": "偈颂一百一十七首  其七九",
        "author": "释绍昙",
        "content": "人从福州来，接得江西信。\n报道雪峰木毬，辊入育王鳗井。\n怒浪翻空，鱼龙乞命。\n秋风吹落惺惺石上，惊触主人翁酣睡醒。\n掀眉一笑千峰静。",
        "dynasty": "宋",
        "collection_info": null
    },
    {
        "title": "偈颂一百一十七首  其八○",
        "author": "释绍昙",
        "content": "八月十五中秋节，人皆竞赏天边月。\n心月孤圆自不知，不涉圆亏光影灭。\n马师父子错商量，拂袖便行犹未彻。\n诸人还见心月么，急着眼看，重重金屑。",
        "dynasty": "宋",
        "collection_info": null
    },
    {
        "title": "偈颂一百一十七首  其八一",
        "author": "释绍昙",
        "content": "岩桂飘香，井梧凋叶。\n活祖师机，重重漏洩。\n见得分明眼似眉，道得完全舌如结。\n诸人要知亲切句么，蒲团三月冷如冰，今朝稳坐，静听渠分说。",
        "dynasty": "宋",
        "collection_info": null
    },
    {
        "title": "偈颂一百一十七首  其八二",
        "author": "释绍昙",
        "content": "九月九，重阳节。\n不向东篱赏菊花，只点茱萸茶一啜。\n苦涩难尝舌如㔢，更吞栗棘蓬肝肠裂。\n且道陶渊明，还曾知此味么。\n莫说莫说。",
        "dynasty": "宋",
        "collection_info": null
    },
    {
        "title": "偈颂一百一十七首  其八三",
        "author": "释绍昙",
        "content": "九月授衣天，山林无可授。\n破衲拥残云，痴坐蒲团透。\n长庆棱捲帘悟道，病眼见空花。\n香林远纸袄大书，破袖争出手。\n鳬短鹤长，馿前马后，不知笑破他人口。",
        "dynasty": "宋",
        "collection_info": null
    },
    {
        "title": "偈颂一百一十七首  其八四",
        "author": "释绍昙",
        "content": "绣閤新添一綫长，金针斗巧制鸳鸯。\n不知这箇长多少，莫把龟毛乱较量。",
        "dynasty": "宋",
        "collection_info": null
    },
    {
        "title": "偈颂一百一十七首  其八五",
        "author": "释绍昙",
        "content": "要见心珠发耿光，只消一念破悭囊。\n昆虫草木承恩力，世世丛林建法幢。",
        "dynasty": "宋",
        "collection_info": null
    },
    {
        "title": "偈颂一百一十七首  其八六",
        "author": "释绍昙",
        "content": "十方义聚，和气如春。\n非魔非佛，无主无宾。\n食法二轮能妙转，不虚剪月过书云。\n闻韶不知味，门户喜重新。",
        "dynasty": "宋",
        "collection_info": null
    },
    {
        "title": "偈颂一百一十七首  其八七",
        "author": "释绍昙",
        "content": "当年不合弃金轮，忍冻吞饥度六春。\n又被毛头星换眼，至今苦屈未能伸。\n瑞岩不孝，尚有慈心。\n烧块木头修薄供，且图温饱过，切忌赚他人。",
        "dynasty": "宋",
        "collection_info": null
    },
    {
        "title": "偈颂一百一十七首  其八八",
        "author": "释绍昙",
        "content": "兆应丰年，单明一色。\n玉作楼台，银连巷陌。\n新晴人喜贺元正，不识春山头併白。",
        "dynasty": "宋",
        "collection_info": null
    },
    {
        "title": "偈颂一百一十七首  其八九",
        "author": "释绍昙",
        "content": "茶迎过客无新旧，秤定须弥有重轻。\n活弄手头虽得妙，何如闻爆桶箍声。",
        "dynasty": "宋",
        "collection_info": null
    },
    {
        "title": "偈颂一百一十七首  其九○",
        "author": "释绍昙",
        "content": "今朝二月十五，黄面瞿昙灭度。\n诸方挝皷声冤，尽是闲言长语。\n一点涅槃心，无人知落处。\n山花泪滴如红雨。",
        "dynasty": "宋",
        "collection_info": null
    },
    {
        "title": "偈颂一百一十七首  其九一",
        "author": "释绍昙",
        "content": "久雨新晴，物情显焕。\n蝶弄海棠阴，鶑啼杨柳岸。\n声色纯真，不得一半。\n堪笑灵云活眼睛，却被桃花换。\n哑，瞎汉瞎汉。",
        "dynasty": "宋",
        "collection_info": null
    },
    {
        "title": "偈颂一百一十七首  其九二",
        "author": "释绍昙",
        "content": "杨岐栗棘蓬，赵州殿裏底。\n一句当机裂万差，尽大地人扶不起。",
        "dynasty": "宋",
        "collection_info": null
    },
    {
        "title": "偈颂一百一十七首  其九三",
        "author": "释绍昙",
        "content": "四十年同参，廿余年相别。\n不唱菩萨蛮，何暇说佛法。\n蓦札相逢十二峰，我患生盲你患聋。\n是圣是凡都莫问，且分苔石憩松风。",
        "dynasty": "宋",
        "collection_info": null
    },
    {
        "title": "偈颂一百一十七首  其九四",
        "author": "释绍昙",
        "content": "客路奔驰岁月深，朝游东鲁暮西秦。\n子规苦劝人归去，血溅岩花几见春。",
        "dynasty": "宋",
        "collection_info": null
    },
    {
        "title": "偈颂一百一十七首  其九五",
        "author": "释绍昙",
        "content": "示大家身，为帝王母。\n与佛同生，福兼寰宇。\n万国欢悰庆诞弥，蟠桃何止宴瑶池。",
        "dynasty": "宋",
        "collection_info": null
    },
    {
        "title": "偈颂一百一十七首  其九六",
        "author": "释绍昙",
        "content": "九曲河清产圣人，行尧舜道觉斯民。\n万邦翘仰垂衣化，皷舞春风贺太平。",
        "dynasty": "宋",
        "collection_info": null
    },
    {
        "title": "偈颂一百一十七首  其九七",
        "author": "释绍昙",
        "content": "九旬禁足，困鱼止泺。\n三月安居，钝鸟栖芦。\n圆觉伽蓝俱扫迹，释迦弥勒是他奴。",
        "dynasty": "宋",
        "collection_info": null
    },
    {
        "title": "偈颂一百一十七首  其九八",
        "author": "释绍昙",
        "content": "筀笋剪龙鬚，山茶烹雀舌。\n款客话家私，各打乡谈说。\n闽蜀同风，浙音迥别。\n老倒芝峰耳重听，子规声诉三更月。",
        "dynasty": "宋",
        "collection_info": null
    },
    {
        "title": "偈颂一百一十七首  其九九",
        "author": "释绍昙",
        "content": "倾倒投子油瓶，拗折龙孙头角。\n大鑪鞴裏烹煎，香透千岩万壑。\n殷勤奉供昔年高卧白云僧，与无舌人从头咬嚼。\n咬得着，鼓舞昇平，唱村田乐。",
        "dynasty": "宋",
        "collection_info": null
    },
    {
        "title": "偈颂一百一十七首  其一○○",
        "author": "释绍昙",
        "content": "跨弄蹄馿，住疎壁院，千古遗风今再见。\n吞吐何须栗棘蓬，煅炼已成丹九转。\n倾出瓶壶，寒光闪电，扶危妙在通权变。",
        "dynasty": "宋",
        "collection_info": null
    },
    {
        "title": "偈颂一百一十七首  其一○一",
        "author": "释绍昙",
        "content": "九旬禁足已嫌多，那更重加一月遥。\n不解六根门互用，蜡人铁做也应消。",
        "dynasty": "宋",
        "collection_info": null
    },
    {
        "title": "偈颂一百一十七首  其一○二",
        "author": "释绍昙",
        "content": "八月秋，何处热。\n塞鴈来宾，井梧凋叶。\n衲僧拄杖知时节，千里万里一条铁。",
        "dynasty": "宋",
        "collection_info": null
    },
    {
        "title": "偈颂一百一十七首  其一○三",
        "author": "释绍昙",
        "content": "监本祖庭花，东西争擢秀。\n一等放清香，不分新与旧。\n枝枝叶叶，陡顿精神，粧点芝园劫外春。",
        "dynasty": "宋",
        "collection_info": null
    },
    {
        "title": "偈颂一百一十七首  其一○四",
        "author": "释绍昙",
        "content": "秋菊铺黄，茱萸裛翠。\n彭泽渊明，清吟浊醉。\n一年一度赏东篱，蹉过重阳总不知。\n因甚如此，逐物意移。",
        "dynasty": "宋",
        "collection_info": null
    },
    {
        "title": "偈颂一百一十七首  其一○五",
        "author": "释绍昙",
        "content": "䆉稏黄云，精神玉粒。\n熟知稼穑人，着意勤收拾，已收拾，舂石坠腰，炊香满室。\n客来唱曲贺丰年，抚髀清欢，莫嫌贫极。",
        "dynasty": "宋",
        "collection_info": null
    },
    {
        "title": "偈颂一百一十七首  其一○六",
        "author": "释绍昙",
        "content": "杨岐馿弄蹄，天衣雁沉影。\n两个老无知，语不分邪正。\n何似火炉头话，无主无宾。\n是非审定，不违法印。\n我王库内岂有是刀哉，古今多少人以橘皮为火，纷然错认。\n哑，死灰煨杀谁深省。",
        "dynasty": "宋",
        "collection_info": null
    },
    {
        "title": "偈颂一百一十七首  其一○七",
        "author": "释绍昙",
        "content": "航海而来，面壁而坐。\n未明直指单传，先被梁王勘破。\n当门齿露风，隻履归何早。\n熊耳峰前，纍纍荒草，至今惹得行人笑。",
        "dynasty": "宋",
        "collection_info": null
    },
    {
        "title": "偈颂一百一十七首  其一○八",
        "author": "释绍昙",
        "content": "昨宵送旧，今日迎新。\n迎新送旧，费尽精神。\n新旧两头忘记了，始知今日是元正。\n不用借婆衫子拜，今年人是去年人。",
        "dynasty": "宋",
        "collection_info": null
    },
    {
        "title": "偈颂一百一十七首  其一○九",
        "author": "释绍昙",
        "content": "贫苦芝峰，赏元宵节。\n宴乐佳宾，将何铺设。\n明挑海底灯，细剪亭前月。\n打拍东山瓦皷歌，掤八剌札，乐有余，清不彻。\n趣味森严，恰似赵州，曾到未到，吃杯杯茶，洞山生姜不改辣。\n哑，不是知心向谁说。",
        "dynasty": "宋",
        "collection_info": null
    },
    {
        "title": "偈颂一百一十七首  其一一○",
        "author": "释绍昙",
        "content": "二月十五，瞿昙灭度。\n山鸟悲春，山花泣雨。\n尽大地人，有屈无伸处。\n独有瑞岩拄杖子，铁作心肠浑不顾。\n唱太平歌，欢声满路。\n因甚如此，歼厥渠魁，澄清寰宇。",
        "dynasty": "宋",
        "collection_info": null
    },
    {
        "title": "偈颂一百一十七首  其一一一",
        "author": "释绍昙",
        "content": "浴乎沂，舞雩归。\n道存目击，乐以忘机。\n嗟叹奔驰途路客，抛家失业有谁知。\n杜鹃啼出血，劝得几人归。",
        "dynasty": "宋",
        "collection_info": null
    },
    {
        "title": "偈颂一百一十七首  其一一二",
        "author": "释绍昙",
        "content": "薄福值荒年，日餐三顿粥。\n两眼挂青山，真味填枵腹。\n贫有余，乐不足。\n谁管古人见延寿不见延寿，山前麦熟与未熟。\n无事岩泉洗耳听，幽禽巧奏阳春曲。\n好大哥，快活快活。",
        "dynasty": "宋",
        "collection_info": null
    },
    {
        "title": "偈颂一百一十七首  其一一三",
        "author": "释绍昙",
        "content": "五髻峰头，怨憎会苦。\n热血相喷，重重染污。\n箇样老妖魔，惭愧今朝死。\n粗茶一瓯，粗香一炷，供养阿侬。\n愿百劫千生，蓦札相逢，好眼看承，好心攀顾。\n切莫重行巇险路，背后恐遭人指註。",
        "dynasty": "宋",
        "collection_info": null
    },
    {
        "title": "偈颂一百一十七首  其一一四",
        "author": "释绍昙",
        "content": "大地全荒总不忧，夺饥人食缚耕牛。\n衲僧举止合如是，百炼精金肯博鍮。",
        "dynasty": "宋",
        "collection_info": null
    },
    {
        "title": "偈颂一百一十七首  其一一五",
        "author": "释绍昙",
        "content": "捞摝群迷，示生五浊。\n臭秽通身，如何洗却。\n百滚洋铜浇一杓，彻骨清凉，快活快活。",
        "dynasty": "宋",
        "collection_info": null
    },
    {
        "title": "偈颂一百一十七首  其一一六",
        "author": "释绍昙",
        "content": "六年偿债芝峰寺，费尽衣盂用尽心。\n今日杖藜行活路，笑看花木媚清阴。",
        "dynasty": "宋",
        "collection_info": null
    },
    {
        "title": "偈颂十九首  其一",
        "author": "释绍昙",
        "content": "草舍开张小小筵，炊无米饭爨无烟。\n通身饱暖憨憨睡，梦到沧洲白鸟边。",
        "dynasty": "宋",
        "collection_info": null
    },
    {
        "title": "偈颂十九首  其二",
        "author": "释绍昙",
        "content": "宫花压鬓坠乌云，倾国风流宛胜秦。\n玉笛插藏人不见，夜深吹起凤楼春。",
        "dynasty": "宋",
        "collection_info": null
    },
    {
        "title": "偈颂十九首  其三",
        "author": "释绍昙",
        "content": "万里无寸草，出门便是草。\n支筇寂寞中，望断无人到。",
        "dynasty": "宋",
        "collection_info": null
    },
    {
        "title": "偈颂十九首  其四",
        "author": "释绍昙",
        "content": "槽厂安身不记年，一心希慕岭南能。\n肩头扬下泼柴担，要汝来传佛祖灯。",
        "dynasty": "宋",
        "collection_info": null
    },
    {
        "title": "偈颂十九首  其五",
        "author": "释绍昙",
        "content": "一茎草外隠全形，翳尽丛林活眼睛。\n破绽莫教轻捉着，堂前高挂赎金名。",
        "dynasty": "宋",
        "collection_info": null
    },
    {
        "title": "偈颂十九首  其六",
        "author": "释绍昙",
        "content": "千丈岩头太险生，无端更掘陷人阬。\n深深迭石防颓岸，要汝临崖撒手行。",
        "dynasty": "宋",
        "collection_info": null
    },
    {
        "title": "偈颂十九首  其七",
        "author": "释绍昙",
        "content": "绿萝深处卧云烟，触战蛮征事悄然。\n临老无端重出丑，借婆裙子拜婆年。",
        "dynasty": "宋",
        "collection_info": null
    },
    {
        "title": "偈颂十九首  其八",
        "author": "释绍昙",
        "content": "抛舍箕裘要出家，学卢行者去担柴。\n脊梁不具黄金骨，碓米坊中被活埋。",
        "dynasty": "宋",
        "collection_info": null
    },
    {
        "title": "偈颂十九首  其九",
        "author": "释绍昙",
        "content": "万法是心光，诸缘惟性晓。\n本无迷悟人，祇要今日了。",
        "dynasty": "宋",
        "collection_info": null
    },
    {
        "title": "偈颂十九首  其一○",
        "author": "释绍昙",
        "content": "腊月三十日，腊月二十九。\n等是岁华终，无事穷相守。",
        "dynasty": "宋",
        "collection_info": null
    },
    {
        "title": "偈颂十九首  其一一",
        "author": "释绍昙",
        "content": "大地踏翻无寸土，昆虫介甲绝行踪。\n护生禁足元勋在，圆觉伽蓝一扫空。",
        "dynasty": "宋",
        "collection_info": null
    },
    {
        "title": "偈颂十九首  其一二",
        "author": "释绍昙",
        "content": "瑞岩频唤主人翁，彻底惺惺不若聋。\n裂尽见闻行活路，乡关犹隔海千重。",
        "dynasty": "宋",
        "collection_info": null
    },
    {
        "title": "偈颂十九首  其一三",
        "author": "释绍昙",
        "content": "松下扫除青草径，磵边开闢绿阴亭。\n饭余握手闲行坐，唱曲山歌贺太平。\n遏云古调，流水新声。\n眼裏无筋听不足，临风击碎圣凡情。",
        "dynasty": "宋",
        "collection_info": null
    },
    {
        "title": "偈颂十九首  其一四",
        "author": "释绍昙",
        "content": "不业农商不业儒，菑田弗下寸根株。\n馿年斫倒菩提树，羞见新州箇老卢。",
        "dynasty": "宋",
        "collection_info": null
    },
    {
        "title": "偈颂十九首  其一五",
        "author": "释绍昙",
        "content": "十万同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈颂十九首  其一六",
        "author": "释绍昙",
        "content": "东村王老夜烧钱，拈引山云海月魂。\n贫极瑞岩轻助荐，尽教无佛处称尊。",
        "dynasty": "宋",
        "collection_info": null
    },
    {
        "title": "偈颂十九首  其一七",
        "author": "释绍昙",
        "content": "瑞岩唤醒主人翁，把手经行禁网中。\n踏断纲宗开活眼，笑听山鸟话家风。",
        "dynasty": "宋",
        "collection_info": null
    },
    {
        "title": "偈颂十九首  其一八",
        "author": "释绍昙",
        "content": "五十三年行脚，走遍天涯海角。\n早知唐丧光阴，悔不闭门独活。\n古松下苔石憨眠，野溪边筇枝倒卓。\n幽鸟啼春水奏流，凑成一曲村田乐。",
        "dynasty": "宋",
        "collection_info": null
    },
    {
        "title": "偈颂十九首  其一九",
        "author": "释绍昙",
        "content": "五千黄叶止儿啼，不异渝江碧落碑。\n古篆分明无贋本，具看经眼不难窥。",
        "dynasty": "宋",
        "collection_info": null
    },
    {
        "title": "颂古五十五首  其一",
        "author": "释绍昙",
        "content": "古洞桃花发嫩枝，施朱施粉两相宜。\n要渠成结千年实，多谢春风着意吹。",
        "dynasty": "宋",
        "collection_info": null
    },
    {
        "title": "颂古五十五首  其二",
        "author": "释绍昙",
        "content": "田库翁翁两鬓霜，苦贪浊酒弄觥觞。\n儿孙步步相随逐，扶得归家又发狂。",
        "dynasty": "宋",
        "collection_info": null
    },
    {
        "title": "颂古五十五首  其三",
        "author": "释绍昙",
        "content": "收拾成都卖卜家，君平术肆独宏开。\n闹中人献支机石，掀倒卦盘归去来。",
        "dynasty": "宋",
        "collection_info": null
    },
    {
        "title": "颂古五十五首  其四",
        "author": "释绍昙",
        "content": "一块郴州铁，浑崙擘不开。\n轮槌轻击着，雪刃暗飞来。",
        "dynasty": "宋",
        "collection_info": null
    },
    {
        "title": "颂古五十五首  其五",
        "author": "释绍昙",
        "content": "势罢奴欺主，年衰鬼弄人。\n南泉招致得，冷泪湿衣巾。",
        "dynasty": "宋",
        "collection_info": null
    },
    {
        "title": "颂古五十五首  其六",
        "author": "释绍昙",
        "content": "落頼儿郎自小愚，为贪花酒废诗书。\n当时早得严师训，破坏箕裘未到渠。",
        "dynasty": "宋",
        "collection_info": null
    },
    {
        "title": "颂古五十五首  其七",
        "author": "释绍昙",
        "content": "美如西子离金阙，娇似杨妃倚玉楼。\n犹把琵琶半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古五十五首  其八",
        "author": "释绍昙",
        "content": "拂苔高卧白云根，梦绕春风锦绣园。\n蓦听采樵歌一曲，醒来月挂客愁村。",
        "dynasty": "宋",
        "collection_info": null
    },
    {
        "title": "颂古五十五首  其九",
        "author": "释绍昙",
        "content": "碧绿青红百样花，尽从春色巧安排。\n不知春色端倪处，平地危分万仞崖。",
        "dynasty": "宋",
        "collection_info": null
    },
    {
        "title": "颂古五十五首  其一○",
        "author": "释绍昙",
        "content": "黄金肌骨铁心肠，晓出重城眩巧粧。\n赚入涅槃门路去，连天荒草看人忙。",
        "dynasty": "宋",
        "collection_info": null
    },
    {
        "title": "颂古五十五首  其一一",
        "author": "释绍昙",
        "content": "拟学鹏抟九万风，谁知折翅鸟窠中。\n至今秦望山前雨，血泪千林花泪红。",
        "dynasty": "宋",
        "collection_info": null
    },
    {
        "title": "颂古五十五首  其一二",
        "author": "释绍昙",
        "content": "苦恋京华不肯归，行装须待送穷时。\n茆舡寂寞烟汀月，别后何人更有诗。",
        "dynasty": "宋",
        "collection_info": null
    },
    {
        "title": "颂古五十五首  其一三",
        "author": "释绍昙",
        "content": "仙翁还旆武陵家，仙女欢迎步彩霞。\n贪弄玉箫频劝酒，不知凋尽碧桃花。",
        "dynasty": "宋",
        "collection_info": null
    },
    {
        "title": "颂古五十五首  其一四",
        "author": "释绍昙",
        "content": "南阳家法是人知，刚被丹霞教坏伊。\n致使亲生龙凤子，一时翻作鼠黏儿。",
        "dynasty": "宋",
        "collection_info": null
    },
    {
        "title": "颂古五十五首  其一五",
        "author": "释绍昙",
        "content": "送目群飞野鸭边，不胜情事与谁论。\n轻轻扭定娘生鼻，海月山云亦断魂。",
        "dynasty": "宋",
        "collection_info": null
    },
    {
        "title": "颂古五十五首  其一六",
        "author": "释绍昙",
        "content": "脱体无依是病由，直须大死一回休。\n西江吸尽无涓滴，便解人前不识羞。",
        "dynasty": "宋",
        "collection_info": null
    },
    {
        "title": "颂古五十五首  其一七",
        "author": "释绍昙",
        "content": "闪电光中夺信旗，怒雷一击丧全机。\n从兹独据雄峰顶，佛祖低头听指挥。",
        "dynasty": "宋",
        "collection_info": null
    },
    {
        "title": "颂古五十五首  其一八",
        "author": "释绍昙",
        "content": "鼻孔亲遭扭捏来，乞儿得食向人夸。\n雄峰独坐称奇特，断绠何曾是活蛇。",
        "dynasty": "宋",
        "collection_info": null
    },
    {
        "title": "颂古五十五首  其一九",
        "author": "释绍昙",
        "content": "破镜生儿惜似金，晨昏不敢离烟林。\n羽毛长就飞求食，聚口纷争吃母心。",
        "dynasty": "宋",
        "collection_info": null
    },
    {
        "title": "颂古五十五首  其二○",
        "author": "释绍昙",
        "content": "学得陶朱小术些，当场撮弄数般花。\n虽然过得常人眼，到底难瞒是作家。",
        "dynasty": "宋",
        "collection_info": null
    },
    {
        "title": "颂古五十五首  其二一",
        "author": "释绍昙",
        "content": "云鬓慵梳劣性多，逢人专要逞岝崿。\n门前落节归夸俊，不柰爷爷咬齿何。",
        "dynasty": "宋",
        "collection_info": null
    },
    {
        "title": "颂古五十五首  其二二",
        "author": "释绍昙",
        "content": "飞骑将军入虏庭，兵机炼得十分精。\n谁知败绩缘欺敌，致使凌烟易姓名。",
        "dynasty": "宋",
        "collection_info": null
    },
    {
        "title": "颂古五十五首  其二三",
        "author": "释绍昙",
        "content": "南国江山入战图，生灵何处问渔樵。\n凭君休说封侯事，一将功成万骨枯。",
        "dynasty": "宋",
        "collection_info": null
    },
    {
        "title": "颂古五十五首  其二四",
        "author": "释绍昙",
        "content": "柳挂金丝鶑织晓，花铺翠锦蝶眠春。\n见成一幅新图画，不待王维手眼亲。",
        "dynasty": "宋",
        "collection_info": null
    },
    {
        "title": "颂古五十五首  其二五",
        "author": "释绍昙",
        "content": "胡餠朝朝供一僧，知他结了几生冤。\n甜瓜换得胡卢种，才出头来便灭门。",
        "dynasty": "宋",
        "collection_info": null
    },
    {
        "title": "颂古五十五首  其二六",
        "author": "释绍昙",
        "content": "赤穷王老卖浑身，贱似黄金贵似尘。\n不费分文收买得，一程送与采樵人。",
        "dynasty": "宋",
        "collection_info": null
    },
    {
        "title": "颂古五十五首  其二七",
        "author": "释绍昙",
        "content": "太平时节岁丰登，旅不赍粮户不扃。\n官路无人夜无月，唱歌归去月三更。",
        "dynasty": "宋",
        "collection_info": null
    },
    {
        "title": "颂古五十五首  其二八",
        "author": "释绍昙",
        "content": "村落谁家丑女儿，爱将苕菷画蛾眉。\n逢人掩鼻嫌腥秽，鸦臭当风自不知。",
        "dynasty": "宋",
        "collection_info": null
    },
    {
        "title": "颂古五十五首  其二九",
        "author": "释绍昙",
        "content": "白髮宫娃不解愁，满头犹自插花枝。\n曾缘玉儿君王宠，准拟人看似旧时。",
        "dynasty": "宋",
        "collection_info": null
    },
    {
        "title": "颂古五十五首  其三○",
        "author": "释绍昙",
        "content": "霜拂金鞍玉坠腰，鷄声催入紫宸朝。\n何如云壑饱清梦，残月半窗松影摇。",
        "dynasty": "宋",
        "collection_info": null
    },
    {
        "title": "颂古五十五首  其三一",
        "author": "释绍昙",
        "content": "浊酒松醪吃两钟，醉拖长袖舞春风。\n天崩地裂谁能管，几见落花堆乱红。",
        "dynasty": "宋",
        "collection_info": null
    },
    {
        "title": "颂古五十五首  其三二",
        "author": "释绍昙",
        "content": "吃粥吃饭过，听风听雨眠。\n风光俱买尽，不费一文钱。",
        "dynasty": "宋",
        "collection_info": null
    },
    {
        "title": "颂古五十五首  其三三",
        "author": "释绍昙",
        "content": "十字街头铺席开，牛溲马勃尽收来。\n等闲落在名医手，贵贱无非是药材。",
        "dynasty": "宋",
        "collection_info": null
    },
    {
        "title": "颂古五十五首  其三四",
        "author": "释绍昙",
        "content": "八面玲珑逗月寒，要寻形影十分难。\n无端平地生层级，湘北潭南作样看。",
        "dynasty": "宋",
        "collection_info": null
    },
    {
        "title": "颂古五十五首  其三五",
        "author": "释绍昙",
        "content": "扬下山藤设意深，嗅乌喙药祸沾身。\n脚跟未断红丝线，智鑑难逃明眼人。",
        "dynasty": "宋",
        "collection_info": null
    },
    {
        "title": "颂古五十五首  其三六",
        "author": "释绍昙",
        "content": "爝火初经一线开，宝盘终日自萦迴。\n也知物理关人事，历尽崎岖心始灰。",
        "dynasty": "宋",
        "collection_info": null
    },
    {
        "title": "颂古五十五首  其三七",
        "author": "释绍昙",
        "content": "荒废人家命蹇迍，行年在坎鬼临身。\n烧钱远送他方去，转祸来为五福神。",
        "dynasty": "宋",
        "collection_info": null
    },
    {
        "title": "颂古五十五首  其三八",
        "author": "释绍昙",
        "content": "幼小勤书懒出门，春风花柳自村村。\n芳心不被笙歌引，时把唐虞子细论。",
        "dynasty": "宋",
        "collection_info": null
    },
    {
        "title": "颂古五十五首  其三九",
        "author": "释绍昙",
        "content": "剪酥蹙锦上林花，晓怯春寒不放开。\n蓦听一声挝羯鼓，檀心远送异香来。",
        "dynasty": "宋",
        "collection_info": null
    },
    {
        "title": "颂古五十五首  其四○",
        "author": "释绍昙",
        "content": "白髮将军坐碧油，教婴儿打百花毬。\n被人驰马拏将去，犹把兵书说未休。",
        "dynasty": "宋",
        "collection_info": null
    },
    {
        "title": "颂古五十五首  其四一",
        "author": "释绍昙",
        "content": "飞骑将军入虏庭，鎗旗未动死生分。\n战酣驰入中军寨，且听元戎议赏勋。",
        "dynasty": "宋",
        "collection_info": null
    },
    {
        "title": "颂古五十五首  其四二",
        "author": "释绍昙",
        "content": "笼养翎毛不记名，春来巧弄百般声。\n临风放出丹山凤，多谢箫韶奏九成。",
        "dynasty": "宋",
        "collection_info": null
    },
    {
        "title": "颂古五十五首  其四三",
        "author": "释绍昙",
        "content": "霜风括地扫枯荄，谁觉东君令已回。\n唯有岭梅曾漏洩，一枝先向雪中开。",
        "dynasty": "宋",
        "collection_info": null
    },
    {
        "title": "颂古五十五首  其四四",
        "author": "释绍昙",
        "content": "绿萝窗底枕肱时，梦遶华胥客路迷。\n听得烟村一声笛，醒来元是住居西。",
        "dynasty": "宋",
        "collection_info": null
    },
    {
        "title": "颂古五十五首  其四五",
        "author": "释绍昙",
        "content": "九十芳春日，游蜂竞采花。\n花归蜜房尽，残叶落谁家。",
        "dynasty": "宋",
        "collection_info": null
    },
    {
        "title": "颂古五十五首  其四六",
        "author": "释绍昙",
        "content": "道冠儒履佛袈裟，弄鬼精魂却有些。\n多谢宝公勤照拂，双梼枯尽再生花。",
        "dynasty": "宋",
        "collection_info": null
    },
    {
        "title": "颂古五十五首  其四七",
        "author": "释绍昙",
        "content": "拍板门槌伎俩穷，人前偏要辱宗风。\n馿鸣狗吠成狼籍，瞒得梁王屈宝公。",
        "dynasty": "宋",
        "collection_info": null
    },
    {
        "title": "颂古五十五首  其四八",
        "author": "释绍昙",
        "content": "十年不作觚棱梦，一旦来从帝苑游。\n召对金鸾酬一问，布衣脱下便封侯。",
        "dynasty": "宋",
        "collection_info": null
    },
    {
        "title": "颂古五十五首  其四九",
        "author": "释绍昙",
        "content": "春有百花秋有月，夏有凉风冬有雪。\n莫将闲事挂心头，便是人间好时节。",
        "dynasty": "宋",
        "collection_info": null
    },
    {
        "title": "颂古五十五首  其五○",
        "author": "释绍昙",
        "content": "竺干逴得屠龙技，袖隠神锋入海南。\n弄巧不消人一笑，九年面壁好羞惭。",
        "dynasty": "宋",
        "collection_info": null
    },
    {
        "title": "颂古五十五首  其五一",
        "author": "释绍昙",
        "content": "平白将身入草窠，折娘生臂冻馿腰。\n一年一度嵩山雪，雪有消时恨不消。",
        "dynasty": "宋",
        "collection_info": null
    },
    {
        "title": "颂古五十五首  其五二",
        "author": "释绍昙",
        "content": "通身红烂业非轻，血染千山草木腥。\n一阵西风捲黄叶，月华如水满空庭。",
        "dynasty": "宋",
        "collection_info": null
    },
    {
        "title": "颂古五十五首  其五三",
        "author": "释绍昙",
        "content": "幽赏春华到画桥，金丝拖柳锦翻桃。\n临风不识东皇意，却听流鶑舌弄娇。",
        "dynasty": "宋",
        "collection_info": null
    },
    {
        "title": "颂古五十五首  其五四",
        "author": "释绍昙",
        "content": "身后身前不丈夫，镢头边事想含糊。\n不知费几苍松机，换得渠侬破钵盂。",
        "dynasty": "宋",
        "collection_info": null
    },
    {
        "title": "颂古五十五首  其五五",
        "author": "释绍昙",
        "content": "不依本分去担柴，负石黄梅验作家。\n半夜三更设分晓，和糠舂出古菱花。",
        "dynasty": "宋",
        "collection_info": null
    },
    {
        "title": "跋禅会图",
        "author": "释绍昙",
        "content": "禅既强名，会亦妄立。\n一火无知，打棚杂剧。\n百样乔粧诳世人，千般怪语瞒天日。\n若是本色行家，不打这般皷笛。\n画影图形转弗堪，丛林千古成狼籍。\n不狼籍，留与仁禅遮破壁。",
        "dynasty": "宋",
        "collection_info": null
    },
    {
        "title": "跋北磵和尚自赞灵照颂",
        "author": "释绍昙",
        "content": "丹霞庞老总妖人，不减狞争蛊毒神。\n灵照专行禁邪法，相逢便捋鬼头巾。",
        "dynasty": "宋",
        "collection_info": null
    },
    {
        "title": "跋永明惟心诀",
        "author": "释绍昙",
        "content": "心已强名，诀从何来。\n永明剜肉作疮，何山隔壁猜谜。\n急急将来付丙丁，大丈夫儿休拟议。\n如拟议，三级浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "漩翁",
        "author": "释绍昙",
        "content": "和泥合水几经春，只贵随流转得身。\n白浪堆头深掘窖，老来偏解活埋人。",
        "dynasty": "宋",
        "collection_info": null
    },
    {
        "title": "黑山",
        "author": "释绍昙",
        "content": "佛祖仰望不及处，暗昏昏地悄巍巍。\n放开闪电光中路，拶着全身陷铁围。",
        "dynasty": "宋",
        "collection_info": null
    },
    {
        "title": "双溪",
        "author": "释绍昙",
        "content": "朝宗正派竞分支，那箇源头肯放低。\n堪笑截流人不荐，从东过了又从西。",
        "dynasty": "宋",
        "collection_info": null
    },
    {
        "title": "云溪",
        "author": "释绍昙",
        "content": "一从锁断清波路，密影重重布画桥。\n着脚不知深浅处，定应攧折瞎馿腰。",
        "dynasty": "宋",
        "collection_info": null
    },
    {
        "title": "兀庵",
        "author": "释绍昙",
        "content": "身同枯木倚寒岩，铄尽玄微没许般。\n只么守些獃怛怛，从教壁倒与篱坍。",
        "dynasty": "宋",
        "collection_info": null
    },
    {
        "title": "谦翁",
        "author": "释绍昙",
        "content": "具通方眼放𥉍盲，争肯先人一步行。\n穷四部洲求逊让，看来不出老先生。",
        "dynasty": "宋",
        "collection_info": null
    },
    {
        "title": "龙渊",
        "author": "释绍昙",
        "content": "未施爪距攫风云，玉鑑光寒不染尘。\n昨夜寒涛轻蘸月，赚他无限抉珠人。",
        "dynasty": "宋",
        "collection_info": null
    },
    {
        "title": "古岸",
        "author": "释绍昙",
        "content": "干坤未剖立雄基，雪衮寒涛日打围。\n脚下尽教浮逼逼，直通一路与人归。",
        "dynasty": "宋",
        "collection_info": null
    },
    {
        "title": "无见",
        "author": "释绍昙",
        "content": "色尘销尽眼头空，着得须弥山万重。\n不似灵云存鑑觉，被桃花换主人翁。",
        "dynasty": "宋",
        "collection_info": null
    },
    {
        "title": "浒眼",
        "author": "释绍昙",
        "content": "万派奔流触断崖，涡漩一窍绝安排。\n渊深彻见灵源底，裏许如何着得沙。",
        "dynasty": "宋",
        "collection_info": null
    },
    {
        "title": "大用",
        "author": "释绍昙",
        "content": "二三四七恶机关，互逞辞锋斗热瞒。\n不必山僧一弹指，尽情贬向铁围山。",
        "dynasty": "宋",
        "collection_info": null
    },
    {
        "title": "无尽",
        "author": "释绍昙",
        "content": "老胡移种觉园花，五叶联芳次第来。\n恼乱春风没休日，一枝开了一枝开。",
        "dynasty": "宋",
        "collection_info": null
    },
    {
        "title": "樵隠",
        "author": "释绍昙",
        "content": "斫得块柴担不起，和云扬下枕头边。\n梦魂不涉人间世，肯把黄梅破钵传。",
        "dynasty": "宋",
        "collection_info": null
    },
    {
        "title": "石壁",
        "author": "释绍昙",
        "content": "一方峭峻绝安排，立处还同万仞崖。\n卢老倩人书不得，春日濈濈长莓苔。",
        "dynasty": "宋",
        "collection_info": null
    },
    {
        "title": "假庵",
        "author": "释绍昙",
        "content": "穿凿虚空幻架成，从来共住不知名。\n笑他借位明功底，错认檐头雨滴声。",
        "dynasty": "宋",
        "collection_info": null
    },
    {
        "title": "瓢泉",
        "author": "释绍昙",
        "content": "当阳剖破劫壶来，见彻根源眼有沙。\n临际爷爷得一杓，葛藤浸烂又萌芽。",
        "dynasty": "宋",
        "collection_info": null
    },
    {
        "title": "栖岩",
        "author": "释绍昙",
        "content": "拗折瘦藤枝，靠倒险崖句。\n佛祖谩寻踪，无你凑泊处。",
        "dynasty": "宋",
        "collection_info": null
    },
    {
        "title": "休征",
        "author": "释绍昙",
        "content": "击碎轩辕镜，焚烧黄石书。\n瘦筇春力健，带月访樵渔。",
        "dynasty": "宋",
        "collection_info": null
    },
    {
        "title": "雪崖  其一",
        "author": "释绍昙",
        "content": "壁立千寻度玉风，绝扪摩处有行踪。\n草鞋踏出毗卢印，见得分明隔万重。",
        "dynasty": "宋",
        "collection_info": null
    },
    {
        "title": "雪崖  其二",
        "author": "释绍昙",
        "content": "空花翳眼没根茎，平白谁知太险生。\n穷一色边须撒手，且无玄路与人行。",
        "dynasty": "宋",
        "collection_info": null
    },
    {
        "title": "愚翁",
        "author": "释绍昙",
        "content": "聪明点尽若盲聋，没变通时有变通。\n漏得黄梅无底钵，笑开老眼醉春风。",
        "dynasty": "宋",
        "collection_info": null
    },
    {
        "title": "虚叟",
        "author": "释绍昙",
        "content": "千圣机尘一洗清，心渊绝滓自灵明。\n白头谩说无功用，种得空花结果成。",
        "dynasty": "宋",
        "collection_info": null
    },
    {
        "title": "元叟",
        "author": "释绍昙",
        "content": "构得先天那一机，胸中字脚没星儿。\n直从千圣头边坐，不许儿孙取次知。",
        "dynasty": "宋",
        "collection_info": null
    },
    {
        "title": "平山",
        "author": "释绍昙",
        "content": "一镜面铺非刬削，且无高下与人争。\n拟从顶𩕳寻玄路，着脚须防有赚坑。",
        "dynasty": "宋",
        "collection_info": null
    },
    {
        "title": "浒眼",
        "author": "释绍昙",
        "content": "一生逐浪与随流，未见根源未肯休。\n孔窍不知深几许，临崖看着使人愁。",
        "dynasty": "宋",
        "collection_info": null
    },
    {
        "title": "疏山塔  其一",
        "author": "释绍昙",
        "content": "衲僧毛病没星星，刚被傍人授记成。\n万壑松涛撼明月，隔溪误认倒屙声。",
        "dynasty": "宋",
        "collection_info": null
    },
    {
        "title": "疏山塔  其二",
        "author": "释绍昙",
        "content": "活被人埋汝水濆，新丰一曲杳无闻。\n可怜娇舞曹家女，不嫁春风嫁白云。",
        "dynasty": "宋",
        "collection_info": null
    },
    {
        "title": "惺惺石",
        "author": "释绍昙",
        "content": "主人翁已强安名，何待区区唤一声。\n坐得石头穿透底，依然打箇不惺惺。",
        "dynasty": "宋",
        "collection_info": null
    },
    {
        "title": "煨芋",
        "author": "释绍昙",
        "content": "粪火香凝午梦初，烂煨黄独替春蔬。\n山童急把柴门掩，只恐闲云引诏书。",
        "dynasty": "宋",
        "collection_info": null
    },
    {
        "title": "送雪窦圆兄归疏山",
        "author": "释绍昙",
        "content": "锦镜浓粧蜀样花，没尘埃处惹尘埃。\n好归说与曹家女，已是当堂打破来。",
        "dynasty": "宋",
        "collection_info": null
    },
    {
        "title": "送椿兄之蒋山",
        "author": "释绍昙",
        "content": "老倒凌霄彻骨穷，强书白契卖虚空。\n要将刀尺分长短，须向钟山问宝公。",
        "dynasty": "宋",
        "collection_info": null
    },
    {
        "title": "送如兄见枯桩",
        "author": "释绍昙",
        "content": "枯桩一语错流传，碍塞平人万万千。\n百杂碎时须跳出，莫教坐在法身边。",
        "dynasty": "宋",
        "collection_info": null
    },
    {
        "title": "送明兄之天童",
        "author": "释绍昙",
        "content": "古蛮丝裹块焦桐，色带凌霄劫火红。\n送与天童弹一操，风前月下滴丁东。",
        "dynasty": "宋",
        "collection_info": null
    },
    {
        "title": "送清兄见天童并扣石溪",
        "author": "释绍昙",
        "content": "前宝公兮后宝公，分身说法在玲珑。\n访寻不用论宾主，十二面门元一同。",
        "dynasty": "宋",
        "collection_info": null
    },
    {
        "title": "送杰兄归子云墨池",
        "author": "释绍昙",
        "content": "凌风倒握瘦藤枝，来探坡僊浣墨池。\n染污一身难洗雪，到家莫使子云知。",
        "dynasty": "宋",
        "collection_info": null
    },
    {
        "title": "送悦兄归篆江省母",
        "author": "释绍昙",
        "content": "万迭秾阴衬落花，一江流水篆纹斜。\n娘生面目无遮护，见得分明始到家。",
        "dynasty": "宋",
        "collection_info": null
    },
    {
        "title": "石溪自鴈宕避难回天童巢云",
        "author": "释绍昙",
        "content": "苍鹰俊翼倦摩霄，岩下深云稳寄巢。\n且放愁胡双眼闭，恐惊群鹭宿寒梢。",
        "dynasty": "宋",
        "collection_info": null
    },
    {
        "title": "送东川本之太白",
        "author": "释绍昙",
        "content": "万松关险路萦纡，门掩深云窄有余。\n佛过低头不妨得，且图人见额边珠。",
        "dynasty": "宋",
        "collection_info": null
    },
    {
        "title": "送俊兄归桃源省母",
        "author": "释绍昙",
        "content": "故国胡尘蔽不开，拏舟深入武陵家。\n野桃花映娘生面，莫学灵云眼着沙。",
        "dynasty": "宋",
        "collection_info": null
    },
    {
        "title": "疏山送道州如矮归湘西",
        "author": "释绍昙",
        "content": "笔头俊逸眼头亲，邈得疎山矮子真。\n落鴈图边轻展看，谁云不是道州人。",
        "dynasty": "宋",
        "collection_info": null
    },
    {
        "title": "疏山送日兄归玄沙",
        "author": "释绍昙",
        "content": "疏山觅得曹家女，娇舞西风不解羞。\n归与谢郎称万福，免教红烂在渔舟。",
        "dynasty": "宋",
        "collection_info": null
    },
    {
        "title": "悼时愚庵主",
        "author": "释绍昙",
        "content": "诏书扬在破床头，高枕松根睡觉休。\n啼尽山禽惊不醒，萝窗空锁暮云愁。",
        "dynasty": "宋",
        "collection_info": null
    },
    {
        "title": "送镜兄之虎丘",
        "author": "释绍昙",
        "content": "虎岩老虎太威狞，平地拏人死復生。\n背却西风行一转，髭鬚倒捋两三茎。",
        "dynasty": "宋",
        "collection_info": null
    },
    {
        "title": "采蕨",
        "author": "释绍昙",
        "content": "拨云寻蕨到层峰，荆棘林中有路通。\n拈起一拳全杀活，漏篮无底贮春风。",
        "dynasty": "宋",
        "collection_info": null
    },
    {
        "title": "烧笋",
        "author": "释绍昙",
        "content": "稚子相呼脱锦衣，饷春不减首山薇。\n翻身跳入炉中浴，透得山僧嚙镞机。",
        "dynasty": "宋",
        "collection_info": null
    },
    {
        "title": "刈茆",
        "author": "释绍昙",
        "content": "百草头边活路通，崄崖机透几千重。\n长长短短删除了，收放全归掌握中。",
        "dynasty": "宋",
        "collection_info": null
    },
    {
        "title": "划柴",
        "author": "释绍昙",
        "content": "纷纷枝叶乱如麻，不惜从头与一划。\n惊起铁蛇忙窜草，樵歌声彻老卢家。",
        "dynasty": "宋",
        "collection_info": null
    },
    {
        "title": "寄紫箨茶与虎丘石溪",
        "author": "释绍昙",
        "content": "箨龙衔味噀春英，香入萝窗午梦清。\n笑汲新泉烦陆羽，贵图尊宿眼增明。",
        "dynasty": "宋",
        "collection_info": null
    },
    {
        "title": "寄贺天童灭翁和尚",
        "author": "释绍昙",
        "content": "接人筹室肯雷同，用治兵机不犯锋。\n把定牢关轻放过，一人标记一株松。",
        "dynasty": "宋",
        "collection_info": null
    },
    {
        "title": "写华严求偈",
        "author": "释绍昙",
        "content": "衲僧用处得能乖，肯向龙宫鼻嗅来。\n黑墨浓磨涂白纸，重重无尽杂花开。",
        "dynasty": "宋",
        "collection_info": null
    },
    {
        "title": "天童送深兄归湖州",
        "author": "释绍昙",
        "content": "采樵深入万松关，踏破烟云几朶山。\n担折蓦知柴束重，掉头归唱月弯弯。",
        "dynasty": "宋",
        "collection_info": null
    },
    {
        "title": "送佑兄之仰山",
        "author": "释绍昙",
        "content": "仰山活业苦无多，畬片荒田种粟箩。\n去与一锄翻到底，听渠叉手道如何。",
        "dynasty": "宋",
        "collection_info": null
    },
    {
        "title": "浄慈送拱侍者之天童参天目",
        "author": "释绍昙",
        "content": "无孔铁锤三五百，烹金鑪裏铸成来。\n就将一箇轻抛掷，击得玲珑窍子开。",
        "dynasty": "宋",
        "collection_info": null
    },
    {
        "title": "明月谷血书华严蒙恩宣入内庭",
        "author": "释绍昙",
        "content": "一回𡎺破娘生指，血染春风开杂花。\n香喷龙王宫殿满，胡僧嗅得鼻头喎。",
        "dynasty": "宋",
        "collection_info": null
    },
    {
        "title": "平溪",
        "author": "释绍昙",
        "content": "一片寒光湛不流，古今谁解觅源头。\n东西虽有地如掌，未许南泉闲牧牛。",
        "dynasty": "宋",
        "collection_info": null
    },
    {
        "title": "古柏",
        "author": "释绍昙",
        "content": "不识威音劫外春，错将西祖意瞒人。\n纷纷多是寻枝叶，谁向枯桩透法身。",
        "dynasty": "宋",
        "collection_info": null
    },
    {
        "title": "涌溪",
        "author": "释绍昙",
        "content": "平地忽翻千尺浪，吞空沃日势滔滔。\n截流机峻无人荐，谩说茶陵踏断桥。",
        "dynasty": "宋",
        "collection_info": null
    },
    {
        "title": "泉山",
        "author": "释绍昙",
        "content": "接得灵源正脉亲，险崖机裏解翻身。\n莫教倒岳倾湫去，浸杀茫茫大地人。",
        "dynasty": "宋",
        "collection_info": null
    },
    {
        "title": "巨源",
        "author": "释绍昙",
        "content": "元无一滴皷波澜，发得头来海样宽。\n举棹迷踪知几许，桃花误作武陵看。",
        "dynasty": "宋",
        "collection_info": null
    },
    {
        "title": "竹房",
        "author": "释绍昙",
        "content": "三茎曲与两茎斜，径直门风八字开。\n拟向翠微寻路入，知他赚却几人来。",
        "dynasty": "宋",
        "collection_info": null
    },
    {
        "title": "舜兄南山为僧后归东林",
        "author": "释绍昙",
        "content": "新生白额眼光摇，肯向南山恋旧巢。\n背踏西风行一转，人惊不过虎溪桥。",
        "dynasty": "宋",
        "collection_info": null
    },
    {
        "title": "缘兄求住不得乞语",
        "author": "释绍昙",
        "content": "磬峰小小陷人坑，始道平夷又险生。\n不是不容轻插脚，要伊别讨路头行。",
        "dynasty": "宋",
        "collection_info": null
    },
    {
        "title": "送老闻归安公",
        "author": "释绍昙",
        "content": "楼至一双粗脚踪，分明弄假却成真。\n去将锹子从跟刬，免踏春泥惑乱人。",
        "dynasty": "宋",
        "collection_info": null
    },
    {
        "title": "送悟侍者归天台葬父",
        "author": "释绍昙",
        "content": "不学那咤拆肉还，小沙弥有恶机关。\n一拳𡎺杀深埋了，倒卓天台作寿山。",
        "dynasty": "宋",
        "collection_info": null
    },
    {
        "title": "现上人字空甫求语",
        "author": "释绍昙",
        "content": "二十玄门尽扫除，太虚寥豁月轮孤。\n翻身直透威音外，着得狂花翳眼无。",
        "dynasty": "宋",
        "collection_info": null
    },
    {
        "title": "蓬维那号鰲山求语",
        "author": "释绍昙",
        "content": "掣断任公子钓轮，波腾岳立几千寻。\n曾郎梦觉方惊险，撒手悬崖死却心。",
        "dynasty": "宋",
        "collection_info": null
    },
    {
        "title": "安兄号不动求语",
        "author": "释绍昙",
        "content": "万牛挽不回，轮槌击不破。\n者样顽石头，世间无两箇。",
        "dynasty": "宋",
        "collection_info": null
    },
    {
        "title": "破衲",
        "author": "释绍昙",
        "content": "通身百杂碎，谁解成褫得。\n鷄足紧收藏，当来问弥勒。",
        "dynasty": "宋",
        "collection_info": null
    },
    {
        "title": "太虚",
        "author": "释绍昙",
        "content": "廓然寥豁绝边垠，一点云生翳眼尘。\n真达不疑融万象，更须知有路翻身。",
        "dynasty": "宋",
        "collection_info": null
    },
    {
        "title": "送僧归岳麓印传灯",
        "author": "释绍昙",
        "content": "袖舞秋风尾瘦藤，南归岳麓看传灯。\n先寻古殿经行处，唤醒当年吃攧僧。",
        "dynasty": "宋",
        "collection_info": null
    },
    {
        "title": "月翁",
        "author": "释绍昙",
        "content": "午夜光浮玉兔胎，行空无迹镜奁开。\n老僧不在明白裏，向未生前相见来。",
        "dynasty": "宋",
        "collection_info": null
    },
    {
        "title": "化冬果",
        "author": "释绍昙",
        "content": "黄蘗树头生蜜果，趁书云节要拈提。\n舌头具眼百杂碎，抹过庞翁向上机。",
        "dynasty": "宋",
        "collection_info": null
    },
    {
        "title": "懒翁",
        "author": "释绍昙",
        "content": "口生白醭怕开言，几度抬身又困眠。\n佛法从教陈烂却，权衡不在老夫边。",
        "dynasty": "宋",
        "collection_info": null
    },
    {
        "title": "老农",
        "author": "释绍昙",
        "content": "畬田击壤乐年丰，不与儿曹戏剧同。\n问着羲皇已前事，镢头倒把舞春风。",
        "dynasty": "宋",
        "collection_info": null
    },
    {
        "title": "行者智猷求偈之天童",
        "author": "释绍昙",
        "content": "太白峰前古镜台，没尘埃却惹尘埃。\n担头扬下烂柴橛，快与当堂打破来。",
        "dynasty": "宋",
        "collection_info": null
    },
    {
        "title": "葛坡",
        "author": "释绍昙",
        "content": "滋蔓年来愈更深，一刀截断了无因。\n不知大道陵迟处，绊倒几多忙走人。",
        "dynasty": "宋",
        "collection_info": null
    },
    {
        "title": "讷翁",
        "author": "释绍昙",
        "content": "纵悬河辩诳痴愚，理尽辞穷口嗫嚅。\n卒急未能谈吐得，相看摩捋白髭鬚。",
        "dynasty": "宋",
        "collection_info": null
    },
    {
        "title": "送辩兄归松江",
        "author": "释绍昙",
        "content": "听清猿罢啼烟霞，声色纯真未到家。\n一曲吴歌归棹稳，松江雪点白苹花。",
        "dynasty": "宋",
        "collection_info": null
    },
    {
        "title": "玄峰",
        "author": "释绍昙",
        "content": "极尽幽微裂万差，天然鸟道绝安排。\n欲穷顶𩕳翻身句，妙密中防有险崖。",
        "dynasty": "宋",
        "collection_info": null
    },
    {
        "title": "题披云亭",
        "author": "释绍昙",
        "content": "大地黑漫漫，日月久韬□。\n山藤聊一挥，神与境相会。\n八纮浄无尘，万象镜中翳。\n天外出头看，笑擘阑干碎。",
        "dynasty": "宋",
        "collection_info": null
    },
    {
        "title": "继浄头归天衣故里",
        "author": "释绍昙",
        "content": "归访荆溪旧钓簑，看长空鴈影沉波。\n临风一扫无踪迹，浄地岂容人放屙。",
        "dynasty": "宋",
        "collection_info": null
    },
    {
        "title": "一翁",
        "author": "释绍昙",
        "content": "独立坤维老作家，心无二用裂千差。\n自从行道威音外，见着枯桩几度花。",
        "dynasty": "宋",
        "collection_info": null
    },
    {
        "title": "节夫",
        "author": "释绍昙",
        "content": "一生坚守居延操，历尽间关见老成。\n菊噀晚香松傲雪，短筇扶瘦日寻盟。",
        "dynasty": "宋",
        "collection_info": null
    },
    {
        "title": "延庆化禅观地平",
        "author": "释绍昙",
        "content": "屏息诸缘入定时，脚跟下事烂如泥。\n睦州片板轻担出，禅病蠲除不用医。",
        "dynasty": "宋",
        "collection_info": null
    },
    {
        "title": "山叟",
        "author": "释绍昙",
        "content": "不识红尘有利名，閒听幽鸟静看云。\n羲皇世上无穷乐，曝背茅檐策几勋。",
        "dynasty": "宋",
        "collection_info": null
    },
    {
        "title": "危峰",
        "author": "释绍昙",
        "content": "石头机路难栖泊，险布还同万仞崖。\n到顶方知天下小，草鞋跟断更须挨。",
        "dynasty": "宋",
        "collection_info": null
    },
    {
        "title": "铁钉",
        "author": "释绍昙",
        "content": "恶钳锤下翻身去，箇箇当阳要出尖。\n钉得虚空无缝罅，有完全有不完全。",
        "dynasty": "宋",
        "collection_info": null
    },
    {
        "title": "石灰",
        "author": "释绍昙",
        "content": "鑪鞴亲从锻炼来，十分确硬亦心灰。\n盖空王殿承渠力，合水和泥做一回。",
        "dynasty": "宋",
        "collection_info": null
    },
    {
        "title": "磉石",
        "author": "释绍昙",
        "content": "锤凿工夫见十全，润时知雨玉余温。\n看渠负载擎天柱，箇箇无非硬脚跟。",
        "dynasty": "宋",
        "collection_info": null
    },
    {
        "title": "板黄",
        "author": "释绍昙",
        "content": "良工采得木千章，如析旃檀片片香。\n黄面瞿昙承盖覆，抛砖打瓦又何妨。",
        "dynasty": "宋",
        "collection_info": null
    },
    {
        "title": "瓦",
        "author": "释绍昙",
        "content": "脚尖踢出烂泥团，妙在陶轮转处看。\n盖覆虚空无渗漏，从教头上黑漫漫。",
        "dynasty": "宋",
        "collection_info": null
    },
    {
        "title": "定庵",
        "author": "释绍昙",
        "content": "云尽风休万籁沈，柴门深锁绿萝春。\n石床昼静跏趺稳，百鸟衔花不见人。",
        "dynasty": "宋",
        "collection_info": null
    },
    {
        "title": "筠溪",
        "author": "释绍昙",
        "content": "虚心中有箭锋机，妙密谁云立处危。\n大道陵迟全劲节，香严一击未忘知。",
        "dynasty": "宋",
        "collection_info": null
    },
    {
        "title": "月岩",
        "author": "释绍昙",
        "content": "平如镜面险如崖，光境俱忘裂万差。\n这里无伊蹲坐处，空生徒自惹天花。",
        "dynasty": "宋",
        "collection_info": null
    },
    {
        "title": "爱山",
        "author": "释绍昙",
        "content": "酷将嗜好片闲心，散作千岩万壑春。\n拚得一生看不足，险崖句裏要翻身。",
        "dynasty": "宋",
        "collection_info": null
    },
    {
        "title": "见湖心老僧暑夜发书因成口占",
        "author": "释绍昙",
        "content": "八十山翁夜发书，援毫气蹙汗流珠。\n自怜一把清闲骨，家火无端炼得枯。",
        "dynasty": "宋",
        "collection_info": null
    },
    {
        "title": "朴庵",
        "author": "释绍昙",
        "content": "确实行藏与古俦，略无半点诈明头。\n竖粗拳验方来眼，未跨门时见便休。",
        "dynasty": "宋",
        "collection_info": null
    },
    {
        "title": "因事书座右",
        "author": "释绍昙",
        "content": "促膝寒窗淡话时，告休说是与论非。\n须知世路风波恶，百匝千重设祸机。",
        "dynasty": "宋",
        "collection_info": null
    },
    {
        "title": "雪牛",
        "author": "释绍昙",
        "content": "堕在虚凝一色边，完全头角不完全。\n溪东西岸难收放，纯白何妨露地眠。",
        "dynasty": "宋",
        "collection_info": null
    },
    {
        "title": "照知客求无碍",
        "author": "释绍昙",
        "content": "捉得蓬蒿箭一枝，等闲射透五须弥。\n千重百匝机先路，破的初无抵滞时。",
        "dynasty": "宋",
        "collection_info": null
    },
    {
        "title": "江西宝兄乞东际",
        "author": "释绍昙",
        "content": "当阳一路没途程，剖破藩篱即觉成。\n震旦心宗凌灭尽，到家犹自隔重溟。",
        "dynasty": "宋",
        "collection_info": null
    },
    {
        "title": "隠山",
        "author": "释绍昙",
        "content": "触战蛮征一扫空，和云占断最高峰。\n单提破镢头边事，佛祖当机不见踪。",
        "dynasty": "宋",
        "collection_info": null
    },
    {
        "title": "契庵",
        "author": "释绍昙",
        "content": "语言道断转玄枢，千圣机关尽密符。\n接向上人通一路，拳头竖起莫嫌粗。",
        "dynasty": "宋",
        "collection_info": null
    },
    {
        "title": "维石",
        "author": "释绍昙",
        "content": "一路机先滑似苔，葛藤窠裏出头来。\n等闲击着火星迸，霍得大唐人眼开。",
        "dynasty": "宋",
        "collection_info": null
    },
    {
        "title": "寄华严赜讲师",
        "author": "释绍昙",
        "content": "半生不覩德云翁，悬想经行在别峰。\n破一微尘相见了，揭翻华藏十三重。",
        "dynasty": "宋",
        "collection_info": null
    },
    {
        "title": "送勉华严见本师",
        "author": "释绍昙",
        "content": "秦望山前撞老爷，一拳打得鼻头喎。\n衲僧气息都忘了，无復寻香嗅杂华。",
        "dynasty": "宋",
        "collection_info": null
    },
    {
        "title": "为友于题水禽",
        "author": "释绍昙",
        "content": "衰草汀烟寂寞秋，忍寒孤立懒盟鸥。\n江湖风味骎骎恶，得缩头时且缩头。",
        "dynasty": "宋",
        "collection_info": null
    },
    {
        "title": "拗云",
        "author": "释绍昙",
        "content": "出头天外便纵横，谁信无心箇样生。\n捩调不从龙驾御，要渠西去却东行。",
        "dynasty": "宋",
        "collection_info": null
    },
    {
        "title": "为月上人颂秋潭",
        "author": "释绍昙",
        "content": "白苹香细桂华清，彻底无痕漾水晶。\n刚被寒山心点污，至今照影欠分明。",
        "dynasty": "宋",
        "collection_info": null
    },
    {
        "title": "丈亭道者干缘求颂",
        "author": "释绍昙",
        "content": "破镢头边用得亲，入廛不拨万机尘。\n牢关札断三江口，要被随波逐浪人。",
        "dynasty": "宋",
        "collection_info": null
    },
    {
        "title": "南桥",
        "author": "释绍昙",
        "content": "渡馿渡马已多时，踏断何妨入水泥。\n赡部洲人争弄险，要渠知有截流机。",
        "dynasty": "宋",
        "collection_info": null
    },
    {
        "title": "古岩",
        "author": "释绍昙",
        "content": "揭示先天那一机，孤危不立自孤危。\n悬崖撒手人无数，石烂松枯总不知。",
        "dynasty": "宋",
        "collection_info": null
    },
    {
        "title": "璞庵",
        "author": "释绍昙",
        "content": "含藏一片玉连城，三度亲曾献楚庭。\n未跨门时琢雕了，春风深锁绿萝扃。",
        "dynasty": "宋",
        "collection_info": null
    },
    {
        "title": "哭栅石壁",
        "author": "释绍昙",
        "content": "心镜交光十四年，谁知失照髑髅前。\n春风梦绕福城路，忍听乱啼花坞鹃。",
        "dynasty": "宋",
        "collection_info": null
    },
    {
        "title": "涌泉阁",
        "author": "释绍昙",
        "content": "肆无碍辩若悬河，尺水能兴万丈波。\n平地无端立层级，登高人少逐流多。",
        "dynasty": "宋",
        "collection_info": null
    },
    {
        "title": "送载上人往天童更依",
        "author": "释绍昙",
        "content": "教眼年深似拍盲，金篦刮了膜重生。\n说天童有翳睛药，妙手轻轻点即明。",
        "dynasty": "宋",
        "collection_info": null
    },
    {
        "title": "天童德大师火后粧五百罗汉画五十三参建浄髮库砌松行求纪其实二偈赠之  其一",
        "author": "释绍昙",
        "content": "南询五十三知识，辊入天台五百牛。\n总被东山涂污了，馿腮马颔得人羞。",
        "dynasty": "宋",
        "collection_info": null
    },
    {
        "title": "天童德大师火后粧五百罗汉画五十三参建浄髮库砌松行求纪其实二偈赠之  其二",
        "author": "释绍昙",
        "content": "剃得头光快活生，万松影裏唱歌行。\n脚头脚底通霄路，平处孤危险处平。",
        "dynasty": "宋",
        "collection_info": null
    },
    {
        "title": "冢间",
        "author": "释绍昙",
        "content": "湖山倒影水吞空，鸥鹭忘机万境融。\n不用深深埋暗箭，活人全在死人中。",
        "dynasty": "宋",
        "collection_info": null
    },
    {
        "title": "古源",
        "author": "释绍昙",
        "content": "七佛相承寿脉深，只图入水见长人。\n截流机有青波路，天下滔滔谁问津。",
        "dynasty": "宋",
        "collection_info": null
    },
    {
        "title": "梦庵",
        "author": "释绍昙",
        "content": "肱枕萝窗饱黑甜，华胥游徧鹤蹁跹。\n不思议境全机路，何待逢人竖起拳。",
        "dynasty": "宋",
        "collection_info": null
    },
    {
        "title": "自得",
        "author": "释绍昙",
        "content": "宝山有宝费搜寻，何似形山宝最亲。\n左右逢原好收取，丝毫全不假他人。",
        "dynasty": "宋",
        "collection_info": null
    },
    {
        "title": "无庵",
        "author": "释绍昙",
        "content": "销铄玄微万境空，衔花百鸟谩寻踪。\n莫教顽坐精灵窟，门锁乱云千万重。",
        "dynasty": "宋",
        "collection_info": null
    },
    {
        "title": "北山",
        "author": "释绍昙",
        "content": "占断幽都立孤危，周遭密布险崖机。\n翻身斗裏深藏稳，斫额人多到顶稀。",
        "dynasty": "宋",
        "collection_info": null
    },
    {
        "title": "竹窗",
        "author": "释绍昙",
        "content": "密叶节金点碧沙，月和梅影冷移来。\n香岩瓦砾徒抛掷，门锁重阴击不开。",
        "dynasty": "宋",
        "collection_info": null
    },
    {
        "title": "返照轩",
        "author": "释绍昙",
        "content": "灵根豁达绝纤尘，只贵回光见得亲。\n日斜半窗梅弄影，客程犹有未归人。",
        "dynasty": "宋",
        "collection_info": null
    },
    {
        "title": "石庵",
        "author": "释绍昙",
        "content": "确硬工夫做十全，牢关深锁绿萝烟。\n崄崖机峻无人透，几见春山蕨竖拳。",
        "dynasty": "宋",
        "collection_info": null
    },
    {
        "title": "送舜侍者见万寿退耕和尚",
        "author": "释绍昙",
        "content": "湖山深处侍巾瓶，错认频呼小玉声。\n急掩耳待寻活路，司南车在阖闾城。",
        "dynasty": "宋",
        "collection_info": null
    },
    {
        "title": "放山室送芳上人见浄慈偃溪和尚",
        "author": "释绍昙",
        "content": "南山鳖鼻虽无毒，触着依前解丧身。\n不信当头揩痒看，浑钢底也没全人。",
        "dynasty": "宋",
        "collection_info": null
    },
    {
        "title": "浄妙室为竹院可都正说",
        "author": "释绍昙",
        "content": "一尘不立所依亡，脱体灵明自放光。\n巨闢三玄三要语，接人无力下禅床。",
        "dynasty": "宋",
        "collection_info": null
    },
    {
        "title": "贤首灯侍者求无尽",
        "author": "释绍昙",
        "content": "灿发心灯耿夜台，一花开了一花开。\n普光明殿重重见，端的传从七佛来。",
        "dynasty": "宋",
        "collection_info": null
    },
    {
        "title": "松上人求古林",
        "author": "释绍昙",
        "content": "秀擢威音劫外春，灵根盘结几何深。\n挺生临济清凉树，尽大地人来息阴。",
        "dynasty": "宋",
        "collection_info": null
    },
    {
        "title": "别源",
        "author": "释绍昙",
        "content": "不续曹溪正脉，支分一派朝宗。\n弘满清凉窟宅，春雷变化鱼龙。",
        "dynasty": "宋",
        "collection_info": null
    },
    {
        "title": "月磵",
        "author": "释绍昙",
        "content": "即虚明处发灵源，坐在沉沉湛湛边。\n勇退截流机路活，揭翻光影未生前。",
        "dynasty": "宋",
        "collection_info": null
    },
    {
        "title": "昌侍者求斯道",
        "author": "释绍昙",
        "content": "一念平常裂万差，觉斯民处贵无邪。\n古今错透长安路，狼藉春风一径花。",
        "dynasty": "宋",
        "collection_info": null
    },
    {
        "title": "空华严号明海",
        "author": "释绍昙",
        "content": "一片虚凝鑑古今，持蠡难测几何深。\n十三华藏重重现，照彻微尘古佛心。",
        "dynasty": "宋",
        "collection_info": null
    },
    {
        "title": "蓬州如行图僧求偈",
        "author": "释绍昙",
        "content": "懒受神仙不死方，弃蓬莱入野僧房。\n莫教错下风幡语，头被傍人剃得光。",
        "dynasty": "宋",
        "collection_info": null
    },
    {
        "title": "赠浄书状",
        "author": "释绍昙",
        "content": "不学寒山落韵诗，翻身来透祖师机。\n碓头舂出非台镜，错受黄梅半夜衣。",
        "dynasty": "宋",
        "collection_info": null
    },
    {
        "title": "禅房十事 蒲龛",
        "author": "释绍昙",
        "content": "百匝千重包裹，未免黑山裏坐。\n古今多少生盲，引得全身入草。",
        "dynasty": "宋",
        "collection_info": null
    },
    {
        "title": "禅房十事 纸被",
        "author": "释绍昙",
        "content": "通身不挂寸丝，单明一色边事。\n要知结角罗纹，径问床分枕子。",
        "dynasty": "宋",
        "collection_info": null
    },
    {
        "title": "禅房十事 禅板",
        "author": "释绍昙",
        "content": "要成片段工夫，须是全身倚靠。\n虽然只见一边，未许睦州担荷。",
        "dynasty": "宋",
        "collection_info": null
    },
    {
        "title": "禅房十事 蒲团",
        "author": "释绍昙",
        "content": "百草头边荐得，何妨打块成团。\n直下千差坐断，无心犹隔重关。",
        "dynasty": "宋",
        "collection_info": null
    },
    {
        "title": "禅房十事 拄杖",
        "author": "释绍昙",
        "content": "格外丛林选出，生缘不在天台。\n虽然乌律卒地，力扶多少人来。",
        "dynasty": "宋",
        "collection_info": null
    },
    {
        "title": "禅房十事 拂子",
        "author": "释绍昙",
        "content": "才得柄霸入手，便要呵佛駡祖。\n还他本色真椶，不比寻常谈麈。",
        "dynasty": "宋",
        "collection_info": null
    },
    {
        "title": "禅房十事 钵盂",
        "author": "释绍昙",
        "content": "做处全无渗漏，用时开口向天。\n尽大地人饫饱，只图个不知恩。",
        "dynasty": "宋",
        "collection_info": null
    },
    {
        "title": "禅房十事 戒刀",
        "author": "释绍昙",
        "content": "恶钳锤下番身，未必锋芒发露。\n不惟斩得猫儿，也解煞佛煞祖。",
        "dynasty": "宋",
        "collection_info": null
    },
    {
        "title": "禅房十事 香印",
        "author": "释绍昙",
        "content": "要识分明古篆，一槌打得完全。\n烧炷旃檀牛粪，衲僧鼻孔楔穿。",
        "dynasty": "宋",
        "collection_info": null
    },
    {
        "title": "禅房十事 痒和子",
        "author": "释绍昙",
        "content": "既就良工雕琢，何妨出手扶持。\n抓着衲僧痒处，赏伊一枚荔枝。",
        "dynasty": "宋",
        "collection_info": null
    },
    {
        "title": "横江",
        "author": "释绍昙",
        "content": "素练翻花浪拍堤，声前声后截流机。\n清波路险无人透，芦苇风生白鸟飞。",
        "dynasty": "宋",
        "collection_info": null
    },
    {
        "title": "南山",
        "author": "释绍昙",
        "content": "寿岳名标自古今，万年松矮翠成阴。\n东篱采菊悠然见，珍重渊明眼有筋。",
        "dynasty": "宋",
        "collection_info": null
    },
    {
        "title": "贺洪锦溪出世鴈山能仁  其一",
        "author": "释绍昙",
        "content": "诸方口裏水漉漉，一滴何如龙鼻头。\n涨起春溪新濯锦，触崖翻瀑浪花浮。",
        "dynasty": "宋",
        "collection_info": null
    },
    {
        "title": "贺洪锦溪出世鴈山能仁  其二",
        "author": "释绍昙",
        "content": "冷泉二月雷惊蛰，烧尾金鳞化作龙。\n拖去鼻头涓滴水，洗清雁宕几千峰。",
        "dynasty": "宋",
        "collection_info": null
    },
    {
        "title": "团垸俞大夫",
        "author": "释绍昙",
        "content": "结凤团花巧施设，黑漫漫地转希奇。\n做教底板坚牢着，自有傍人彩画伊。",
        "dynasty": "宋",
        "collection_info": null
    },
    {
        "title": "王鞔鼓",
        "author": "释绍昙",
        "content": "鼓两片皮谩自己，一回拈出一回新。\n揭天声响疑涂毒，自有临风侧耳人。",
        "dynasty": "宋",
        "collection_info": null
    },
    {
        "title": "矮道者",
        "author": "释绍昙",
        "content": "身如椰子口宏开，看尽诸方鬼戏来。\n放一头低人不识，疎山师叔是同胎。",
        "dynasty": "宋",
        "collection_info": null
    },
    {
        "title": "邻峰艮上人  其一",
        "author": "释绍昙",
        "content": "四十余年别故乡，梦魂时復到藏王。\n春风九曲溪头寺，桃花翻霞柳弄黄。",
        "dynasty": "宋",
        "collection_info": null
    },
    {
        "title": "邻峰艮上人  其二",
        "author": "释绍昙",
        "content": "短筇扶瘦扣烟萝，款问东山瓦皷歌。\n老倦不能讴唱得，隔窗幽鸟语尤多。",
        "dynasty": "宋",
        "collection_info": null
    },
    {
        "title": "琏监寺  其一",
        "author": "释绍昙",
        "content": "烹金炉裏脱胚腪，妙斲初无斧凿痕。\n汝质自成瑚琏器，我侬甘作破沙盆。",
        "dynasty": "宋",
        "collection_info": null
    },
    {
        "title": "琏监寺  其二",
        "author": "释绍昙",
        "content": "曾把杨岐破屋撑，闲骑馿子弄蹄行。\n犯寒踏月慈溪上，冷笑梅兄太瘦生。",
        "dynasty": "宋",
        "collection_info": null
    },
    {
        "title": "日本澄上人",
        "author": "释绍昙",
        "content": "扫尽机缘万法空，澄潭不许卧苍龙。\n翻身踏断来时路，家在海山云外峰。",
        "dynasty": "宋",
        "collection_info": null
    },
    {
        "title": "日本然上人  其一",
        "author": "释绍昙",
        "content": "横担楖𣗖走诸方，佛祖玄关路转长。\n放下身心归故隠，金乌依旧出扶桑。",
        "dynasty": "宋",
        "collection_info": null
    },
    {
        "title": "日本然上人  其二",
        "author": "释绍昙",
        "content": "奔趋客路困尘泥，蚁梦方酣蝶梦飞。\n頼有啼鹃知此意，一声声劝不如归。",
        "dynasty": "宋",
        "collection_info": null
    },
    {
        "title": "化城山主化田",
        "author": "释绍昙",
        "content": "古柳堤边展化机，要人一饱便忘饥。\n谁将夺食驱耕手，拚却良田种蒺藜。",
        "dynasty": "宋",
        "collection_info": null
    },
    {
        "title": "人我担",
        "author": "释绍昙",
        "content": "骨露皮穿未肯休，冥机蛮触战蜗牛。\n一肩人我都担了，遍界从教是髑髅。",
        "dynasty": "宋",
        "collection_info": null
    },
    {
        "title": "慧禅人",
        "author": "释绍昙",
        "content": "翠织岷峨锦绣春，堪嗟扑扑蔽胡尘。\n金鷄衔粟余殃在，谁继神驹踏杀人。",
        "dynasty": "宋",
        "collection_info": null
    },
    {
        "title": "从禅人",
        "author": "释绍昙",
        "content": "临济阴凉树已枯，片无霜叶拥禅趺。\n儿孙不解浇培得，翫作山门境致图。",
        "dynasty": "宋",
        "collection_info": null
    },
    {
        "title": "宁藏主省师兄求语",
        "author": "释绍昙",
        "content": "橘州文学石桥书，妙画雄才举世无。\n宗说俱通心眼活，奇哉老蚌出双珠。\n百年凛有遗风烈，行处同途不同辙。\n痴翁真得虎头痴，月峰清照峨嵋月。\n分飞雁影各东西，几对秋风叹离别。\n去去吴天浄如洗，淡墨联书形字义。\n且教人道渠和侬，好对难兄与难弟。",
        "dynasty": "宋",
        "collection_info": null
    },
    {
        "title": "缘侍者之浙右",
        "author": "释绍昙",
        "content": "一本潼川花瑞菜，全蜀知名谁不爱。\n夜雨丛凝色染蓝，春风花噀香如麝。\n不知何处得灵根，栽遍牛头山后前。\n古佛低头看不厌，声闻鼻孔被渠穿。\n上人携种游江浙，味与首阳薇不别。\n伏虎岩前清客尝，老饕嚼断娘生舌。\n余香分饷老芝峰，彷佛家园小摘同。\n此去零星休卖弄，珍藏大作苏陀供。",
        "dynasty": "宋",
        "collection_info": null
    },
    {
        "title": "观知客归葬亲求语",
        "author": "释绍昙",
        "content": "道人观方知彼去，入门要验宾中主。\n吃一杯茶即转身，谁能掉舌论今古。\n危机俊逸旱雷轰，苍鹰折翅猎狗烹。\n老明觉举手加额，韩大伯敢搀先行。\n秋深拨草天台路，灵骨要寻亲父母。\n破镢头边掘窖埋，断猿哭月风号树。",
        "dynasty": "宋",
        "collection_info": null
    },
    {
        "title": "律宗玉维那三人礼石佛求语",
        "author": "释绍昙",
        "content": "老倒南山犯真律，三生凿破寒岩石。\n不立名中强立名，弗狼籍处成狼籍。\n儿孙膝下有黄金，拨草瞻风远访寻。\n三拜起来发一嘆，方知老子错留心。\n天真自性佛不管，顽石头边讨甚椀。\n费尽钳锤多破绽，乌藤紧捉从头看。",
        "dynasty": "宋",
        "collection_info": null
    },
    {
        "title": "妙恩侍者求语",
        "author": "释绍昙",
        "content": "一奁春锦斗鲜明，较古菱花越样清。\n照影不应呼小玉，至今湖海客关情。",
        "dynasty": "宋",
        "collection_info": null
    },
    {
        "title": "又省师",
        "author": "释绍昙",
        "content": "逴得诸方恶毒些，归寻刻骨旧冤家。\n深深掘窖都埋了，翻铁面皮谁识爷。",
        "dynasty": "宋",
        "collection_info": null
    },
    {
        "title": "鄱阳恭上人求语",
        "author": "释绍昙",
        "content": "鄱阳风鼓浪千寻，彻底探穷不顾身。\n塔主连声呼莫莫，截流机峻恐惊人。",
        "dynasty": "宋",
        "collection_info": null
    },
    {
        "title": "灵叟小师悟垓侍者求语",
        "author": "释绍昙",
        "content": "碧落一碑无贋本，非草非真非隶篆。\n镜样渝江彻底清，字义炳然人少见。\n灵叟珍藏岁月深，南来吴越人争寻。\n瘗鹤铭辞匪同调，寒山诗句非知音。\n纷纷问字谁亲切，勾不成勾丿不丿。\n争得卢公赛子云，一肩担荷柴衝折。\n临行密付阿谁边，妙处休云子不传。\n索性扫除元字脚，义天云浄月孤玄。",
        "dynasty": "宋",
        "collection_info": null
    },
    {
        "title": "简州性上人求语",
        "author": "释绍昙",
        "content": "春山杜鹃啼，苦劝人归去。\n声碎竹林风，血染花梢雨。\n我老无家可得归，萝窗睡饱云黏衣。\n山童推枕破残梦，报道有僧开竹扉。\n何方圣者来寻讨，解包扬下青龙钞。\n便欲庭前纵火焚，浄地岂容狼藉了。\n问渠何日离飞来，两月奔驰未到家。\n好劝急归休歇去，春风落尽武林花。",
        "dynasty": "宋",
        "collection_info": null
    },
    {
        "title": "周上人求语",
        "author": "释绍昙",
        "content": "忆昔周当仁，手握金刚杵。\n愤气向南方，誓灭诸魔子。\n老婆蓦札点三心，走入龙潭恨转深。\n扫荡家私无一窖，胡挥白棒到平人。\n牧閒冷坐思高躅，断絃争得鸾胶续。\n扣门听得简州人，倒屐相迎几折足。\n略寒温外问来端，叉手丁宁觅指南。\n未举纸灯明说了，隔窗春鸟语绵蛮。",
        "dynasty": "宋",
        "collection_info": null
    },
    {
        "title": "西水浄土庵奉寄具足孤松老师",
        "author": "释绍昙",
        "content": "闻道虚空曾解讲，信疑往决西山亮。\n烟雨溟蒙藓石温，六藏影迹难寻访。\n小径披榛扣竹扉，道人一见笑掀眉。\n布衲横肩瘦如削，口持密语没停时。\n云檐扫榻延居夏，白莲香散东林社。\n涧水松风说苦空，不资中有生清泰。\n殷勤寄问老孤松，具足门中有正宗。\n灼然嫌佛不肯做，凤栖不在梧桐树。",
        "dynasty": "宋",
        "collection_info": null
    },
    {
        "title": "为叔向题坐禅虾蟆",
        "author": "释绍昙",
        "content": "一从识得性分明，懒作春池鼓吹声。\n闲把六根门锁断，白莲香散水风清。",
        "dynasty": "宋",
        "collection_info": null
    },
    {
        "title": "题直夫牛图",
        "author": "释绍昙",
        "content": "三三五五戏平芜，踏裂春风百草枯。\n莫写沩山僧某甲，恐人误作祖师图。",
        "dynasty": "宋",
        "collection_info": null
    },
    {
        "title": "题老融猿",
        "author": "释绍昙",
        "content": "危坐禅枝冷，机含毒果深。\n直饶扪摸着，未必死偷心。",
        "dynasty": "宋",
        "collection_info": null
    },
    {
        "title": "题圆泽图",
        "author": "释绍昙",
        "content": "月下骑寒犊，三生事细论。\n已遭人点检，休弄鬼精魂。",
        "dynasty": "宋",
        "collection_info": null
    },
    {
        "title": "题拗缰牛",
        "author": "释绍昙",
        "content": "陇树冥冥日向西，苦贪芳草不知归。\n牧童尽力拽得转，在在暝烟深翠微。",
        "dynasty": "宋",
        "collection_info": null
    },
    {
        "title": "坦老求题真歇宏智竹庵同游雁山酬唱真蹟轴后",
        "author": "释绍昙",
        "content": "天生三箇老冤魔，狭路相逢没柰何。\n□把肚肠搂抉看，曲于四十九盘多。",
        "dynasty": "宋",
        "collection_info": null
    },
    {
        "title": "题放山堂",
        "author": "释绍昙",
        "content": "一击牢关八字开，石头机路滑如苔。\n危分险布知多少，排闼从渠辊入来。",
        "dynasty": "宋",
        "collection_info": null
    },
    {
        "title": "杜甫骑馿游春图",
        "author": "释绍昙",
        "content": "客路如天远，吟身太瘦生。\n无家归未得，策蹇傍春行。",
        "dynasty": "宋",
        "collection_info": null
    },
    {
        "title": "李白醉骑馿图",
        "author": "释绍昙",
        "content": "酒渴思鲸饮，金鸾早退朝。\n醉身扶不起，压折老馿腰。",
        "dynasty": "宋",
        "collection_info": null
    },
    {
        "title": "题秋堂四兰  其一",
        "author": "释绍昙",
        "content": "指玉弹晓，喙檀噀春。\n倏尔生妬，阴飈不仁。",
        "dynasty": "宋",
        "collection_info": null
    },
    {
        "title": "题秋堂四兰  其二",
        "author": "释绍昙",
        "content": "湘英整佩，楚衣告纫。\n羲黄荐馥，采采疑真。",
        "dynasty": "宋",
        "collection_info": null
    },
    {
        "title": "题秋堂四兰  其三",
        "author": "释绍昙",
        "content": "纷披佩玉，仆委苔痕。\n檐花写恨，难拈楚魂。",
        "dynasty": "宋",
        "collection_info": null
    },
    {
        "title": "题秋堂四兰  其四",
        "author": "释绍昙",
        "content": "幽石封白，深林掩芳。\n隠德不耀，何矜色香。",
        "dynasty": "宋",
        "collection_info": null
    },
    {
        "title": "题兰蕙  其一",
        "author": "释绍昙",
        "content": "色淡而清，节香而贞。\n隠德不耀，咀华含英。\n君子同其芳洁，写真不堕丹青。\n宜乎孕潇湘幽楚之灵。",
        "dynasty": "宋",
        "collection_info": null
    },
    {
        "title": "题兰蕙  其二",
        "author": "释绍昙",
        "content": "一茎四花，挺然拔萃。\n其臭如兰，其标如芷。\n檀喙簇烟而不繁，劲节疾风而不倚。\n是以昂山有山林轩昂之志。",
        "dynasty": "宋",
        "collection_info": null
    },
    {
        "title": "题四兰  其一",
        "author": "释绍昙",
        "content": "深藏岩谷里，初不要人知。\n苦是香难掩，春风得意吹。",
        "dynasty": "宋",
        "collection_info": null
    },
    {
        "title": "题四兰  其二",
        "author": "释绍昙",
        "content": "喜晴弹玉指，林下见幽人。\n楚楚湘灵样，肌肤不染尘。",
        "dynasty": "宋",
        "collection_info": null
    },
    {
        "title": "题四兰  其三",
        "author": "释绍昙",
        "content": "佩玉半零乱，繄谁吊楚英。\n醉香魂未返，愁听打蓬声。",
        "dynasty": "宋",
        "collection_info": null
    },
    {
        "title": "题四兰  其四",
        "author": "释绍昙",
        "content": "一再荒林雪，全身掩薜萝。\n直饶埋没得，争柰鼻头何。",
        "dynasty": "宋",
        "collection_info": null
    },
    {
        "title": "题秋堂四兰  其一",
        "author": "释绍昙",
        "content": "灵均侈山林之乐，薄笼绡袴，幽放檀心。\n娇舞春风身醉香，力难扶也。",
        "dynasty": "宋",
        "collection_info": null
    },
    {
        "title": "题秋堂四兰  其二",
        "author": "释绍昙",
        "content": "久居深林幽寂中，虽隠德不耀。\n遇春阳姁妪，笑弹玉指，十倍精神。\n所虑楚俗尚芳，纫而为佩，使不克终其天矣。",
        "dynasty": "宋",
        "collection_info": null
    },
    {
        "title": "题秋堂四兰  其三",
        "author": "释绍昙",
        "content": "娥英吊舜于九疑，泣泪如雨。\n佩玉零乱，半委尘泥。\n愚恐离骚九歌，曲尽其哀，香魂冷而卒难拈也。",
        "dynasty": "宋",
        "collection_info": null
    },
    {
        "title": "题秋堂四兰  其四",
        "author": "释绍昙",
        "content": "大雪申威，万木摧拉，独能擢芳于凝冱中，虽百折不委。\n非素有所养，宁不为外侮凭凌者欤。",
        "dynasty": "宋",
        "collection_info": null
    },
    {
        "title": "为丘桂岩司门题和靖雪后看梅图",
        "author": "释绍昙",
        "content": "破晓湖山入画时，短篷摇雪傍疏篱。\n一心只在梅花上，冻损吟身也不知。",
        "dynasty": "宋",
        "collection_info": null
    },
    {
        "title": "元晖山水图",
        "author": "释绍昙",
        "content": "簇簇烟林挂酒帘，山藏古寺寂无僧。\n瘦筇便欲幽寻去，隔岸小舟呼不应。",
        "dynasty": "宋",
        "collection_info": null
    },
    {
        "title": "为张良臣知府题梅图",
        "author": "释绍昙",
        "content": "一篷春雪泛西湖，不觉和身入画图。\n千古暗香疏影在，谁云骨冷不容呼。",
        "dynasty": "宋",
        "collection_info": null
    },
    {
        "title": "山水图",
        "author": "释绍昙",
        "content": "招提依约在烟萝，酒旆风微拂钓蓑。\n欲税云林归卜隠，山灵应笑赚人多。",
        "dynasty": "宋",
        "collection_info": null
    },
    {
        "title": "为友于题水禽",
        "author": "释绍昙",
        "content": "淅淅西风肃杀时，枯荷余得折残枝。\n疾风凌雨多翻覆，只处姑姑立处危。",
        "dynasty": "宋",
        "collection_info": null
    },
    {
        "title": "拱秀阁",
        "author": "释绍昙",
        "content": "万迭遥岑绿打围，晓寒空翠泼禅衣。\n幽禽唤起萝窗定，闲看春云带雨归。",
        "dynasty": "宋",
        "collection_info": null
    },
    {
        "title": "为圆雪崖题待月",
        "author": "释绍昙",
        "content": "终日忙忙继月明，要看杜撰八阳经。\n直饶读到流通分，未必芭蕉着耳听。",
        "dynasty": "宋",
        "collection_info": null
    },
    {
        "title": "为行可维那题子陵钓台",
        "author": "释绍昙",
        "content": "七里滩头古木阴，眼空寰海老垂纶。\n无端钓得刘文叔，却把羊裘污俗尘。",
        "dynasty": "宋",
        "collection_info": null
    },
    {
        "title": "题许由弃瓢图",
        "author": "释绍昙",
        "content": "视尧天下一瓢轻，厌听风梢历历声。\n扬下不须频顾恋，始终存取隠沦名。",
        "dynasty": "宋",
        "collection_info": null
    },
    {
        "title": "礼大梅塔",
        "author": "释绍昙",
        "content": "即心即佛已随邪，况与庞翁乱撒沙。\n茅舍从兹混尘迹，老梅羞放雪中花。",
        "dynasty": "宋",
        "collection_info": null
    },
    {
        "title": "题荷衣沼",
        "author": "释绍昙",
        "content": "绿荷亲制蔽穷身，池面香风噀古今。\n百万军藏藕丝孔，岂知绵密度金针。",
        "dynasty": "宋",
        "collection_info": null
    },
    {
        "title": "为元首座纸灯船",
        "author": "释绍昙",
        "content": "轻轻点着发光寒，这里停桡舞棹难。\n明暗路岐都照破，放行初不犯波澜。",
        "dynasty": "宋",
        "collection_info": null
    },
    {
        "title": "题佛迹岩",
        "author": "释绍昙",
        "content": "一度拚身透险崖，石头机路滑如苔。\n脚跟点地不点地，立处何曾踏实来。",
        "dynasty": "宋",
        "collection_info": null
    },
    {
        "title": "礼香山汤禅师",
        "author": "释绍昙",
        "content": "寂寞空山宴坐时，千钧重寄一丝危。\n直饶双眼频开合，着处由来不自知。",
        "dynasty": "宋",
        "collection_info": null
    },
    {
        "title": "送绵袄与东冈",
        "author": "释绍昙",
        "content": "罗纹结角见踪由，翻着从教刺眼休。\n线路放开绵密密，瞿昙踢出脚尖头。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其一",
        "author": "释绍昙",
        "content": "烹金鑪去杳无踪，沉影愁看鴈过空。\n出手与渠重结了，未应碧眼是顽铜。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其二",
        "author": "释绍昙",
        "content": "钱王活业付东林，古墓埋藏暗箭深。\n机正发时谁中的，空山落日几惊心。",
        "dynasty": "宋",
        "collection_info": null
    },
    {
        "title": "寄贺钱𡼝荐福东林和尚  其三",
        "author": "释绍昙",
        "content": "法身边事会多时，端的枯桩弗用疑。\n无柄铁锤轻击碎，心花粲发不萌枝。",
        "dynasty": "宋",
        "collection_info": null
    },
    {
        "title": "悼云泉老师",
        "author": "释绍昙",
        "content": "夺得犀牛便跺跟，苹洲玩月角生纹。\n翻身入海无消息，惊散沙鸥白鹭群。",
        "dynasty": "宋",
        "collection_info": null
    },
    {
        "title": "贺友山新建东皋接待",
        "author": "释绍昙",
        "content": "分袂南湖十数春，近闻华构策奇勋。\n钵从金粟抟香饭，僧自东皋接水云。\n柔玉新拳春坞蕨，懒黄新缕晓溪芹。\n定应容我分陈榻，曝背晴檐醉夕曛。",
        "dynasty": "宋",
        "collection_info": null
    },
    {
        "title": "礼云门千岁塔",
        "author": "释绍昙",
        "content": "越山清绝无尘翳，不到胡僧取次埋。\n辄莫更加千岁寿，也须和骨洗将来。",
        "dynasty": "宋",
        "collection_info": null
    },
    {
        "title": "梅窗",
        "author": "释绍昙",
        "content": "溢目湖山看不足，引清吟有此云房。\n檐牙挂月横疎影，隙眼通风度暗香。\n夜掩只疑和靖宅，晓开争看寿阳粧。\n兰兄矾弟休相怜，斗室难为纳众芳。",
        "dynasty": "宋",
        "collection_info": null
    },
    {
        "title": "隠秀",
        "author": "释绍昙",
        "content": "触战蛮征总不知，乐羲皇世遯嘉肥。\n馨香静掩芝兰室，文采深藏锦绣机。\n伴野僧眠嵩少石，汲蒙泉煮首阳薇。\n箪瓢饫味□贫趣，争得红尘染着衣。",
        "dynasty": "宋",
        "collection_info": null
    },
    {
        "title": "竹云",
        "author": "释绍昙",
        "content": "春锦千綳玉万竿，岚光翠裛渭川寒。\n油然已作从龙势，只恐仙陂化蛰难。",
        "dynasty": "宋",
        "collection_info": null
    },
    {
        "title": "王庵和刘府教",
        "author": "释绍昙",
        "content": "鹿眠芳草印春庭，月挂萝窗晓半扃。\n白髮老僧偏爱客，忍寒同看换鹅经。",
        "dynasty": "宋",
        "collection_info": null
    },
    {
        "title": "游九峰",
        "author": "释绍昙",
        "content": "攀石扪萝入杳冥，凌虚潜觉胆魂惊。\n阴崖撷瀑瑶花碎，枯叶翻霜锦树荣。\n汲水僧归龙洞去，采薇人踏虎踪行。\n风流二老遗音在，度曲松涛万壑清。\n双磵奔流战玉龙，浮屠云锁翠千重。\n只将一疏传天下，大觉馿年识九峰。",
        "dynasty": "宋",
        "collection_info": null
    },
    {
        "title": "清凉礼先师遗像",
        "author": "释绍昙",
        "content": "白云迷谷雪铺阶，老倒清凉眼着沙。\n若问普通年远事，三千里外摘杨花。",
        "dynasty": "宋",
        "collection_info": null
    },
    {
        "title": "兴化寺",
        "author": "释绍昙",
        "content": "门照双池镜样明，东西廊喝寂无声。\n紫罗帐裏机玄密，虽有珍珠撒未成。",
        "dynasty": "宋",
        "collection_info": null
    },
    {
        "title": "焙经",
        "author": "释绍昙",
        "content": "老胡监本诳人天，开口无非吐黑烟。\n五热炙身甘自受，要翻元款待馿年。",
        "dynasty": "宋",
        "collection_info": null
    },
    {
        "title": "为惟翁题非画图",
        "author": "释绍昙",
        "content": "误入蓬壶影裏游，谕盟白鸟下沧洲。\n吞波岛屿鰲身黑，映日楼台蜃气浮。\n门逆潮开喧海市，网沿堤晒簇渔舟。\n晦明晴雨时时别，难把王维腕力收。",
        "dynasty": "宋",
        "collection_info": null
    },
    {
        "title": "登金峨峰顶",
        "author": "释绍昙",
        "content": "拨开空翠上危颠，路遶羊肠石齿尖。\n到顶方知天下小，攀高似取世人嫌。\n碧连蓬岛云千迭，冷照东溟镜一奁。\n归去松窗伴禅老，此山佳致话无厌。",
        "dynasty": "宋",
        "collection_info": null
    },
    {
        "title": "为圣俞颂橘岩",
        "author": "释绍昙",
        "content": "洞庭秋晚半青黄，须待霜林熟自香。\n不向悬崖亲撒手，认皮作火错承当。",
        "dynasty": "宋",
        "collection_info": null
    },
    {
        "title": "闻竺寺迎号服因成口号  其一",
        "author": "释绍昙",
        "content": "丝管纷纷鼓乱挝，两山迎接赐衣来。\n白云恐污山翁耳，重锁柴门不放开。",
        "dynasty": "宋",
        "collection_info": null
    },
    {
        "title": "闻竺寺迎号服因成口号  其二",
        "author": "释绍昙",
        "content": "祖庭秋晚日增悲，见得芙蓉便展眉。\n不与狂花争琐细，淄川缘有拒霜枝。",
        "dynasty": "宋",
        "collection_info": null
    },
    {
        "title": "六言山居  其一",
        "author": "释绍昙",
        "content": "野菜花飞胡蝶，古藤枝挂清猿。\n闲倚柴门看倦，枕肱高卧云根。",
        "dynasty": "宋",
        "collection_info": null
    },
    {
        "title": "六言山居  其二",
        "author": "释绍昙",
        "content": "积雪封无过路，乱云堆满空庭。\n我也谁能扫得，掩关且读残经。",
        "dynasty": "宋",
        "collection_info": null
    },
    {
        "title": "六言山居  其三",
        "author": "释绍昙",
        "content": "盘石新封翠藓，破龛重绕青萝。\n唤起惊回残梦，月筛林影婆娑。",
        "dynasty": "宋",
        "collection_info": null
    },
    {
        "title": "六言山居  其四",
        "author": "释绍昙",
        "content": "粉芋头煨软火，懒黄菁煮沙瓶。\n饭后乌藤用事，小奚忙启岩扃。",
        "dynasty": "宋",
        "collection_info": null
    },
    {
        "title": "六言山居  其五",
        "author": "释绍昙",
        "content": "石磵霜凝松粉，竹篱雪点梅肤。\n春到山家日远，愧贫管领全无。",
        "dynasty": "宋",
        "collection_info": null
    },
    {
        "title": "六言山居  其六",
        "author": "释绍昙",
        "content": "晓径旋除榛翳，午厨要款隣僧。\n童子扫云归晚，忍饥趁□娇藤。",
        "dynasty": "宋",
        "collection_info": null
    },
    {
        "title": "六言山居  其七",
        "author": "释绍昙",
        "content": "香雾晓垂帘幕，幽禽春弄笙簧。\n谁料贫无一物，迩来富敌君王。",
        "dynasty": "宋",
        "collection_info": null
    },
    {
        "title": "六言山居  其八",
        "author": "释绍昙",
        "content": "两耳炉焚柏子，一拳不养菖蒲。\n客至莫谈尘事，略寒温外跏趺。",
        "dynasty": "宋",
        "collection_info": null
    },
    {
        "title": "六言山居  其九",
        "author": "释绍昙",
        "content": "得失心无半点，圣凡机裂千差。\n终日山禽聚集，且无箇去衔花。",
        "dynasty": "宋",
        "collection_info": null
    },
    {
        "title": "六言山居  其一○",
        "author": "释绍昙",
        "content": "香醉人寻梅坞，马嘶声度云坳。\n急把柴门深掩，从教小外推敲。",
        "dynasty": "宋",
        "collection_info": null
    },
    {
        "title": "悼芳洲忏首  其一",
        "author": "释绍昙",
        "content": "不忍萤窗赚一生，翻身义虎顶头行。\n金篦刮尽空花膜，喜得天台教眼明。",
        "dynasty": "宋",
        "collection_info": null
    },
    {
        "title": "悼芳洲忏首  其二",
        "author": "释绍昙",
        "content": "烟渚春融岸碧绡，采兰人竞唱离骚。\n曲终翻作无生调，听着愁魂似雪消。",
        "dynasty": "宋",
        "collection_info": null
    },
    {
        "title": "送剡源讲师住华亭延庆",
        "author": "释绍昙",
        "content": "三周讲得坠天花，法眼无瑕却有瑕。\n切莫朱泾访船子，一桡摵碎泼生涯。",
        "dynasty": "宋",
        "collection_info": null
    },
    {
        "title": "依愚谷韵悼无己  其一",
        "author": "释绍昙",
        "content": "中金蚕毒好埋冤，家丑难将岁月论。\n冷地思量吃亏处，咬牙不觉把龈吞。",
        "dynasty": "宋",
        "collection_info": null
    },
    {
        "title": "依愚谷韵悼无己  其二",
        "author": "释绍昙",
        "content": "雪真珠布满阶庭，急把杨岐破屋撑。\n死伎穷时机路活，倒骑馿子弄蹄行。",
        "dynasty": "宋",
        "collection_info": null
    },
    {
        "title": "依愚谷韵悼无己  其三",
        "author": "释绍昙",
        "content": "末后苏州作断□，手头活弄死蛇条。\n暗遭一口通身烂，累合城人哭几朝。",
        "dynasty": "宋",
        "collection_info": null
    },
    {
        "title": "定侍者奔乃师丧诸公以偈乃求题其后",
        "author": "释绍昙",
        "content": "五逆从前恨阿爷，几思吞併老尸骸。\n无端更被人撺掇，愤愤扶锹去活埋。",
        "dynasty": "宋",
        "collection_info": null
    },
    {
        "title": "送径山圆兄乱后归乡",
        "author": "释绍昙",
        "content": "故国烟尘惨甲兵，劳生终日望昇平。\n军持带得龙渊水，归去何妨一洗清。",
        "dynasty": "宋",
        "collection_info": null
    },
    {
        "title": "挽颜伯涯制斡",
        "author": "释绍昙",
        "content": "握手论盟二十年，瘦筇曾约上危巅。\n雪崖未遂同观瀑，玉沼何期促孕莲。\n桐叶成阴愁引月，菊花无酒冷含烟。\n细看新补东林传，十八贤中又一贤。",
        "dynasty": "宋",
        "collection_info": null
    },
    {
        "title": "送节操翁住阎寺",
        "author": "释绍昙",
        "content": "早年教海已驰名，破衲青灯究一经。\n不借虚空开口说，肯教顽石点头听。\n宸奎锡命旌梅坞，丹桂飘香供柏庭。\n指日白云禅坐稳，献花无地着山灵。",
        "dynasty": "宋",
        "collection_info": null
    },
    {
        "title": "南杨判镇以诗问安次韵",
        "author": "释绍昙",
        "content": "拙养自林泉，鏖战惊蛮触。\n心灰百念寒，虐焰肯停蓄。\n猗欤子云翁，惜我如龟玉。\n无復献楚庭，终期毁于椟。",
        "dynasty": "宋",
        "collection_info": null
    },
    {
        "title": "寄梅墟陈提干",
        "author": "释绍昙",
        "content": "齿履登临乏款延，熏风报谒鬰蓝天。\n拂尘未下云檐榻，采宝新归海国船。\n乘兴□□迷柳下，搜吟□梦到梅边。\n何时握手东林社，重结三生未尽缘。",
        "dynasty": "宋",
        "collection_info": null
    },
    {
        "title": "怀樗寮",
        "author": "释绍昙",
        "content": "半生鱼佩解黄金，泉石郊垧得趣深。\n幽兴发时闲副墨，俗尘捐处静观心。\n圣贤炉冶镕声色，妙密工夫铿古今。\n遐想莲居驰梦远，未应轻易到瑶林。",
        "dynasty": "宋",
        "collection_info": null
    },
    {
        "title": "挽王知县",
        "author": "释绍昙",
        "content": "东晋风流继令名，家传真本换鹅经。\n廉勤自得官中趣，贫节亲书座右铭。\n民感庥仁忘赴壑，子明诗礼为趋庭。\n疾风谁料摧梁木，猿鹤悲鸣不忍听。",
        "dynasty": "宋",
        "collection_info": null
    },
    {
        "title": "听叫居亲求语",
        "author": "释绍昙",
        "content": "幼把儒冠扬壁根，朅来巾侍乳峰僧。\n吟诗清苦规寒子，舂碓辛勤慕老能。\n锦镜闲看花琐碎，瀑崖戏击玉棱层。\n惜分阴语宜鞭策，望汝来挑暗室灯。",
        "dynasty": "宋",
        "collection_info": null
    },
    {
        "title": "仁座主自西山来求语",
        "author": "释绍昙",
        "content": "灯窗苦读觉身癯，暂握筇枝访野夫。\n爱竹劲思持玉节，看梅闲共数银鬚。\n西山月冷归招隠，南岳风清欲步趋。\n灵利莫教人指去，且教船子老江湖。",
        "dynasty": "宋",
        "collection_info": null
    },
    {
        "title": "赋梅",
        "author": "释绍昙",
        "content": "雪边春信到衡茅，谁遣梅兄慰寂寥。\n秀气一枝抽嫩玉，寒英五叶剪生绡。\n月移疏影窗前挂，风递清香竹外飘。\n几许吟魂招不返，急催兰弟读离骚。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "握藤枝，驮布袋。\n转脑回头，使些奉化。\n逢人谩说觅文钱，乞儿乞儿，败缺了也。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "远离竺国见梁王，五鬼临身讨苦噇。\n面面相看言不识，秋风一苇急横江。",
        "dynasty": "宋",
        "collection_info": null
    },
    {
        "title": "灵照女赞",
        "author": "释绍昙",
        "content": "几对丹霞斗活机，恶心肠有老爷知。\n笊篱舀得春风满，不直分文卖与谁。",
        "dynasty": "宋",
        "collection_info": null
    },
    {
        "title": "渔篮妇赞",
        "author": "释绍昙",
        "content": "短裳褰起露珠珍，云鬓慵梳惑乱人。\n弄得篮中鱼再活，禹门未必解翻身。",
        "dynasty": "宋",
        "collection_info": null
    },
    {
        "title": "大慧禅师赞",
        "author": "释绍昙",
        "content": "熏风南来，凉生殿阁。\n诸佛出身，开口即错。\n错错，赢得衡梅十七年，馿前马后无归着。",
        "dynasty": "宋",
        "collection_info": null
    },
    {
        "title": "慈林讲师顶相",
        "author": "释绍昙",
        "content": "气宇兮春温，风标兮凛然。\n律虎出林兮，裂破开遮持犯。\n经龙搅海兮，探穷顿渐偏圆。\n句法清新兮，吟彻山庄梅竹。\n胸襟妙藴兮，包罗丘壑风烟。\n友缙绅兮，非权门炙手。\n荷佛法兮，思重负赪肩。\n煨芋香兮，无心收涕。\n卧云深兮，岂意朝天。\n邈真容兮，明镜绘像。\n付箕裘兮，神珠藏渊。\n夫是之谓慈林克家之子，真鸾胶而续絃者也。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "殚千金产学屠龙，袖隠吹毛不露锋。\n洎见真龙元不识，郎忙航苇去无踪。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "楖栗横肩拖布袋，回头转脑小儿嬉。\n休言兜率宫中事，已被渠侬捉败伊。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "内院不肯安店，长汀分甘落泊。\n拄杖不解拈提，布袋徒然倚託。\n肚中计较百般，要睡何曾睡着。\n睡得着，铁奉化人须软脚。",
        "dynasty": "宋",
        "collection_info": null
    },
    {
        "title": "天台三隠赞",
        "author": "释绍昙",
        "content": "门鈎弗解开扃，苕箒不能扫地。\n解说杜撰文书，背后有人切齿。\n将谓寒山听信他，不知笑裏暗藏刀。",
        "dynasty": "宋",
        "collection_info": null
    },
    {
        "title": "大慈环峰和尚赞",
        "author": "释绍昙",
        "content": "肚肠深，用白粘贼翳睛药，定沧海舶指南针。\n出智门莲花，换人鼻孔。\n握大慈苕箒，扫世烟尘。\n忘忌讳，绝疏亲。\n病在膏肓加蛊毒，直教石佛汗通身。",
        "dynasty": "宋",
        "collection_info": null
    },
    {
        "title": "观音赞",
        "author": "释绍昙",
        "content": "百八摩尼杏叶光，圆通门户日开张。\n度生莫恃莲舟稳，恶浪狂风自着忙。",
        "dynasty": "宋",
        "collection_info": null
    },
    {
        "title": "丰干赞",
        "author": "释绍昙",
        "content": "加纱挂头何规矩，眼要看经不识字。\n差般差样掣风颠，硬作斑猫骑作虎。\n道是弥陀，有何本据。\n闾丘太守，似苏州子。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "一苇横江，九年面壁。\n直指单传，人信不及。\n面对梁王言不识，泥团乱抛掷。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "靠布袋坐，听岩瀑笑。\n手把轮珠，数个什么。\n内院抛离岁月深，忘却来时道。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释绍昙",
        "content": "是甚经，欠翻译。\n用尽心，看不出。\n看得出，月挂松梢，烟笼藓石。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释绍昙",
        "content": "死铁针，无鼻窍。\n眼昏花，穿不过。\n穿得过，云拥禅衣，风生木杪。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "远泛鲸波入大唐，廓然无圣触梁王。\n九年冷坐精灵窟，怕见嵩山下雪霜。",
        "dynasty": "宋",
        "collection_info": null
    },
    {
        "title": "石室和尚赞",
        "author": "释绍昙",
        "content": "面孔得人憎，脑中秋月皎。\n做处没瘢痕，用时成要妙。\n见明极透出夜明帘，依圆照烂煨文武火。\n几处移场弄险机，电卷风旋人绝倒。\n夫是之谓石室道人，前身后身，一梦两觉。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释绍昙",
        "content": "被髮袒肩，全身入草。\n是真文殊，何须恁么。\n手里底拈不出，觑不破。\n七佛之师，败缺不少。",
        "dynasty": "宋",
        "collection_info": null
    },
    {
        "title": "观音赞",
        "author": "释绍昙",
        "content": "随类分身万百千，真圆通境落谁边。\n小儿戏剧无人会，万顷沧波一叶莲。",
        "dynasty": "宋",
        "collection_info": null
    },
    {
        "title": "达磨赞",
        "author": "释绍昙",
        "content": "竺干窃得屠龙伎，袖隠神锋入南海。\n暨见真龙元不识，九年面壁好羞惭。",
        "dynasty": "宋",
        "collection_info": null
    },
    {
        "title": "小师写真请赞",
        "author": "释绍昙",
        "content": "眉似箒粗，面如漆墨。\n人道慈悲，谁知恶毒。\n蒿篱关猛虎，宽处有威。\n笔管养苍龙，直中藏曲。\n喜臧仓沮，不遇鲁侯。\n忍伯夷饥，不食周粟。",
        "dynasty": "宋",
        "collection_info": null
    },
    {
        "title": "布袋赞",
        "author": "释绍昙",
        "content": "驮布袋，握藤枝。\n一肚皮恶毒，好使你门知。\n转脑回头望阿谁，髯公知此意，冷笑贼风吹。",
        "dynasty": "宋",
        "collection_info": null
    },
    {
        "title": "讚延庆谦山主寿像",
        "author": "释绍昙",
        "content": "谦德有光，慈心摄物。\n等冤亲不与较量，混尘俗初无间隔。\n熙熙然气融冰谷之春，汪汪乎胸吞云梦之泽。\n乐羲皇世，含饴弄孙。\n下陈蕃榻，倒屐迎客。\n眼睛头烨烨光明幢，脚跟下尘尘清泰国。\n卜隣陋巷，慕孔圣人获麟作传之风规。\n摵碎明珠，有郁山主骑馿过桥之标格。\n诚所谓入廛垂手，我自调心。\n继百世凛然，见古道之颜色。",
        "dynasty": "宋",
        "collection_info": null
    },
    {
        "title": "丹霞见庞居士灵照敛手而立图赞",
        "author": "释绍昙",
        "content": "放下菜篮，深深敛袂。\n瞒得丹霞，难瞒自己。\n恶机关被老爷知，赤土涂牛奶赏伊。",
        "dynasty": "宋",
        "collection_info": null
    },
    {
        "title": "居士问马祖不与万法为侣图赞",
        "author": "释绍昙",
        "content": "万法本空，与谁为侣。\n道得十成，难为共语。\n饶伊一口吸西江，也是芭蕉深夜雨。",
        "dynasty": "宋",
        "collection_info": null
    },
    {
        "title": "团栾说无上话图赞",
        "author": "释绍昙",
        "content": "夙世冤憎，聚头合脑。\n面面相看，说箇甚么。\n低声切莫使人知，竹石无情须笑倒。",
        "dynasty": "宋",
        "collection_info": null
    },
    {
        "title": "居士看日灵照先化去图赞",
        "author": "释绍昙",
        "content": "这豆娘儿，短头折脚。\n弄鬼精魂，搀先一着。\n看日庞公监本獃，深深好与一坑埋。",
        "dynasty": "宋",
        "collection_info": null
    },
    {
        "title": "庞婆报儿儿即倚锄立化图赞",
        "author": "释绍昙",
        "content": "小姝先行，老爷踵去。\n无意奔丧，急寻死路。\n哭煞孤孀这老娘，镢头边事难分付。",
        "dynasty": "宋",
        "collection_info": null
    },
    {
        "title": "李翱见药山图赞",
        "author": "释绍昙",
        "content": "天本藏云，瓶元贮水。\n不会看经，那堪指示。\n寄语唐朝李相公，只须着眼听松风。",
        "dynasty": "宋",
        "collection_info": null
    },
    {
        "title": "裴相国参黄蘗图赞",
        "author": "释绍昙",
        "content": "大小痴禅，对谈甚底。\n背后人听，不能夺耳。\n切莫求安古佛名，当头便触贤侯讳。",
        "dynasty": "宋",
        "collection_info": null
    },
    {
        "title": "吕洞宾见黄龙图赞",
        "author": "释绍昙",
        "content": "铛煮干坤，粟藏世界。\n纵得长生，终成败坏。\n不是黄龙盖覆伊，太阿补履岂如锥。",
        "dynasty": "宋",
        "collection_info": null
    },
    {
        "title": "为昌州月上人赞布袋",
        "author": "释绍昙",
        "content": "拄杖不能倚靠，稳跨布袋打坐。\n莫怪喷嚏不成，鼻孔元来无窍。",
        "dynasty": "宋",
        "collection_info": null
    },
    {
        "title": "严阳南泉泉大道船子赞",
        "author": "释绍昙",
        "content": "未透赵州关，看牛事转繁。\n死蛇弄不活，只好踏船翻。",
        "dynasty": "宋",
        "collection_info": null
    },
    {
        "title": "赵州问牛迹圆泽扣角政黄牛平田婆赞",
        "author": "释绍昙",
        "content": "这畜从来恶迹多，角尖头也解狂歌。\n桥边白鹭擎拳听，急杀耕田臭老婆。",
        "dynasty": "宋",
        "collection_info": null
    },
    {
        "title": "代赞罗汉  其一",
        "author": "释绍昙",
        "content": "古桧含烟，青山展画。\n题目分明，何须管带。\n待你炷得香来，鸣磬一下。\n蹉过了也。",
        "dynasty": "宋",
        "collection_info": null
    },
    {
        "title": "代赞罗汉  其二",
        "author": "释绍昙",
        "content": "靠葛藤桩，握龟毛拂。\n绝学无为，黑山鬼窟。\n直饶瞥转机轮，眼裏闻香，耳中观色。\n我且问，瓶内底是何物。",
        "dynasty": "宋",
        "collection_info": null
    },
    {
        "title": "蚬子和尚赞",
        "author": "释绍昙",
        "content": "除了捞波一窖无，逢人谩说走江湖。\n虾针取你性捞摝，不到得拏龙颔珠。",
        "dynasty": "宋",
        "collection_info": null
    },
    {
        "title": "郁山主赞",
        "author": "释绍昙",
        "content": "落魄茶陵少见闻，进竿头步与谁言。\n明珠打得馿腰折，不信阇梨个样村。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释绍昙",
        "content": "一生孤苦窃诗名，沉醉风烟两眼青。\n黄犊不曾知稼穑，引渠吟得瘦竛竮。",
        "dynasty": "宋",
        "collection_info": null
    },
    {
        "title": "普化赞",
        "author": "释绍昙",
        "content": "大悲院裏趁村斋，卒死无人出地埋。\n捏怪凌空摇木铎，春风处处露尸骸。",
        "dynasty": "宋",
        "collection_info": null
    },
    {
        "title": "端师子赞",
        "author": "释绍昙",
        "content": "爪牙虽弄未全真，驳绿斑釐着一身。\n彩好不曾哮吼得，听闻将谓吓村人。",
        "dynasty": "宋",
        "collection_info": null
    },
    {
        "title": "言法华赞",
        "author": "释绍昙",
        "content": "心迷几被法华转，狂发罗斋走帝宫。\n对圣十三呼不正，无端咄咄强书空。",
        "dynasty": "宋",
        "collection_info": null
    },
    {
        "title": "泉大道赞",
        "author": "释绍昙",
        "content": "赤身跳入毒龙潭，血战知他死几番。\n诤撰出来噇钵酒，郴州六月火云寒。",
        "dynasty": "宋",
        "collection_info": null
    },
    {
        "title": "船子赞",
        "author": "释绍昙",
        "content": "心含恶毒气炎炎，倒捉麤桡管甚天。\n打得夹山撺入水，趁无入见急翻船。",
        "dynasty": "宋",
        "collection_info": null
    },
    {
        "title": "丰干赞",
        "author": "释绍昙",
        "content": "冷坐松阴指顾谁，说无义语放憨痴。\n多方引得闾丘笑，彩好斑斑睡不知。",
        "dynasty": "宋",
        "collection_info": null
    },
    {
        "title": "寒拾赞",
        "author": "释绍昙",
        "content": "笑裏藏刀语诈淳，握生苕箒鼓烟尘。\n谩将心污秋潭月，未必渠侬肯比伦。",
        "dynasty": "宋",
        "collection_info": null
    },
    {
        "title": "出山相赞",
        "author": "释绍昙",
        "content": "半夜逾城，六年栖雪。\n饿得眼花，冻得骨折。\n死伎穷时走出山，儿孙开眼被渠瞒。",
        "dynasty": "宋",
        "collection_info": null
    },
    {
        "title": "肩袋过水布袋赞",
        "author": "释绍昙",
        "content": "这汉一生弄险，爱向风波裏辊。\n肩个布袋截流，脚下不知深浅。\n劈箭机先，路通一线。",
        "dynasty": "宋",
        "collection_info": null
    },
    {
        "title": "靠布袋看髑髅不开口笑赞",
        "author": "释绍昙",
        "content": "笑不露唇，见不透脱。\n布袋靠得虽牢，髑髅枯眼再活。\n若要活奉化，肚肠尽情拈却。",
        "dynasty": "宋",
        "collection_info": null
    },
    {
        "title": "靠袋睡赞  其一",
        "author": "释绍昙",
        "content": "自与尘劳交辊，肚裏千机万变。\n虽然靠布被头，疑你睡得未稳。",
        "dynasty": "宋",
        "collection_info": null
    },
    {
        "title": "靠袋睡赞  其二",
        "author": "释绍昙",
        "content": "弄尽千般死伎，布袋全身靠倚。\n寻思总是虚花，不如打觉瞌睡。",
        "dynasty": "宋",
        "collection_info": null
    },
    {
        "title": "靠布袋常思惟赞",
        "author": "释绍昙",
        "content": "赤骨律穷，单靠布袋。\n子细思量，大有事在。\n平地要昇兜率天，你这汉是颠是騃。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释绍昙",
        "content": "驮布袋，放痴憨。\n回头一笑，捏怪千般。\n走徧长汀人不识，诳言弥勒示人间。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释绍昙",
        "content": "驮布袋，笑誾誾。\n智无一两，肉重千斤，转脑回头等个人。\n率陀归路远，满面是埃尘。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释绍昙",
        "content": "杖挑布袋，冷笑誾誾。\n肚皮无窖，眼裏无筋，走长汀等个人。\n败阙了也，贼精贼精。",
        "dynasty": "宋",
        "collection_info": null
    },
    {
        "title": "布袋赞  其四",
        "author": "释绍昙",
        "content": "横挑布袋压乌藤，笑裏藏刀极可憎。\n铁奉化人浑是铁，如何容得这般僧。",
        "dynasty": "宋",
        "collection_info": null
    },
    {
        "title": "布袋赞  其五",
        "author": "释绍昙",
        "content": "布袋肩驮冷笑时，肚肠恶毒是人知。\n重重败缺难遮掩，犹自回头望阿谁。",
        "dynasty": "宋",
        "collection_info": null
    },
    {
        "title": "朝阳赞  其一",
        "author": "释绍昙",
        "content": "破襕衫，闲抖擞。\n穴鼻针，穿不透。\n穿得透，日出扶桑，朝朝如旧。\n无丝线，拽不断。\n尽力提撕，日势稍晚，馿年成片段。",
        "dynasty": "宋",
        "collection_info": null
    },
    {
        "title": "朝阳赞  其二",
        "author": "释绍昙",
        "content": "拶得当阳线路通，大千捏聚一针锋。\n不堪提掇堪提掇，破绽全无始见功。",
        "dynasty": "宋",
        "collection_info": null
    },
    {
        "title": "待月赞  其一",
        "author": "释绍昙",
        "content": "破故纸堆钻不透，可怜业识日茫茫。\n末梢一段无分晓，犹待虾蟆口放光。",
        "dynasty": "宋",
        "collection_info": null
    },
    {
        "title": "待月赞  其二",
        "author": "释绍昙",
        "content": "末后句，如何举。\n眨得眼来，月圆当户。\n何曾知落处。",
        "dynasty": "宋",
        "collection_info": null
    },
    {
        "title": "待月赞  其三",
        "author": "释绍昙",
        "content": "末后句，忒分晓。\n眼无筋，觑不破。\n觑得破，心月孤圆，千差一照。",
        "dynasty": "宋",
        "collection_info": null
    },
    {
        "title": "拾得磨墨赞",
        "author": "释绍昙",
        "content": "可怜拾得，侧望徒劳。\n墨有消时恨不消。",
        "dynasty": "宋",
        "collection_info": null
    },
    {
        "title": "天台三圣图赞",
        "author": "释绍昙",
        "content": "满地埃尘弗扫除，无端商校泼文书。\n灼然拄杖能行令，不到丰干放过渠。",
        "dynasty": "宋",
        "collection_info": null
    },
    {
        "title": "四睡赞",
        "author": "释绍昙",
        "content": "人无害虎心，虎无伤人意。\n彼此不关防，何妨打觉睡。",
        "dynasty": "宋",
        "collection_info": null
    },
    {
        "title": "曹溪六祖大师赞",
        "author": "释绍昙",
        "content": "辛州扬下两肩樵，又被黄梅石坠腰。\n虽得栽松衣钵在，暗思追逐几魂销。",
        "dynasty": "宋",
        "collection_info": null
    },
    {
        "title": "达磨渡江赞",
        "author": "释绍昙",
        "content": "圣谛义中犹不识，透清波路想应难。\n九年鬼窟深藏拙，却被神光冷眼看。",
        "dynasty": "宋",
        "collection_info": null
    },
    {
        "title": "观音大士赞",
        "author": "释绍昙",
        "content": "足下青莲花半敷，倚岩危坐手轮珠。\n普门真境难描邈，刚被人传入画图。",
        "dynasty": "宋",
        "collection_info": null
    },
    {
        "title": "鱼妇观音赞",
        "author": "释绍昙",
        "content": "不归小白花岩住，越样梳粧诳世人。\n无底篮虽提得活，禹门未必解翻身。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释绍昙",
        "content": "臭布囊，有甚底。\n才倚靠，便瞌睡。\n不知何日下生，屈数尚余一指。\n浣盆浣盆，我识得你。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释绍昙",
        "content": "紧捉布袋头，片时放不下。\n用尽恶机关，难瞒铁奉化。\n重重败缺几曾知，犹自回头望阿谁。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释绍昙",
        "content": "赤脚走红尘，道是真弥勒。\n买弄臭皮囊，大地无人识。\n无人识，急急回头，已迟八刻。",
        "dynasty": "宋",
        "collection_info": null
    },
    {
        "title": "布袋浴江图赞  其一",
        "author": "释绍昙",
        "content": "柳烟羃羃浪粼粼，脱体无依尚染尘。\n辊得通身是泥水，小儿戏剧诳谁人。",
        "dynasty": "宋",
        "collection_info": null
    },
    {
        "title": "布袋浴江图赞  其二",
        "author": "释绍昙",
        "content": "无端平地鼓波澜，揭露娘生赤肉团。\n瞒得娇拟儿女子，溪头杨柳树难瞒。",
        "dynasty": "宋",
        "collection_info": null
    },
    {
        "title": "为周上人赞观音",
        "author": "释绍昙",
        "content": "小白山头花弄影，潮音洞口浪翻空。\n圆通门启无人入，闲把轮珠立晓风。",
        "dynasty": "宋",
        "collection_info": null
    },
    {
        "title": "为缘知客求赞",
        "author": "释绍昙",
        "content": "不假闻思修，巨闢圆通路。\n更拟问如何，数珠木槌子。",
        "dynasty": "宋",
        "collection_info": null
    },
    {
        "title": "赞出山相",
        "author": "释绍昙",
        "content": "六年冻得瘦竛竮，走出山来眼未醒。\n白折金轮翻不转，谩言半夜见明星。",
        "dynasty": "宋",
        "collection_info": null
    },
    {
        "title": "赞华长老真",
        "author": "释绍昙",
        "content": "华胄兮天随故家，清名兮应庵再来。\n穷教兮佛陇精华，逃禅兮苏州思獃。\n爱梅兮冰雪襟怀，结茅兮泉石亭台。\n搜吟兮西湖巧裁，好客兮东閤大开。\n乐归隠兮百鸟衔花，尸浄土兮九莲夺胎。\n瞻遗像兮瑶林琼树之葩，挺孙枝兮雕梁画栋之材。\n作是赞兮无乃绘太虚之五采，点明镜之纷埃。",
        "dynasty": "宋",
        "collection_info": null
    },
    {
        "title": "赞国清灵叟和尚真入北□祖师会",
        "author": "释绍昙",
        "content": "貌古神清，气融性漫。\n用无准麻皮头，瞎临济正法眼。\n瘗焦山鹤，不假蓬尘。\n缚丰干虎，只消钱贯。\n八怪七乔，十马九乱。\n趁入羣牛队裏行，一年一度教人看。",
        "dynasty": "宋",
        "collection_info": null
    },
    {
        "title": "送日本尔侍者",
        "author": "释绍昙",
        "content": "径山无法与人传，几度亲遭劈面拳。\n今日大唐回首去，鼻头元在口皮边。",
        "dynasty": "宋",
        "collection_info": null
    }
]