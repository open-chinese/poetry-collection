[
    {
        "uuid": "a6ea38eff6e5c27a99777e8c8dd1a569",
        "title": "以鑑赠赵制置",
        "author": "袁燮",
        "content": "吁嗟此鑑，惟铜之精。\n磨之治之，莹乎其明。\n其明维何，洞烛毫髮。\n非由外至，实自中发。\n我有良友，天支之英。\n雄镇江淮，为时长城。\n我宝此鑑，持以赠之。\n此鑑此心，昭晰无疑。\n鑑揭于斯，中涵万象。\n物自不逃，初非鑑往。\n人心至神，无体无方。\n有如斯鑑，应而不藏。\n鑑以尘昏，心以欲翳。\n欲全其明，盍去其累。\n经武折衝，厥任匪轻。\n勿贪小利，勿徇虚名。\n律身惟谨，上功必实。\n欺心不萌，精忠贯日。\n选择僚佐，为己强助。\n众明翼之，厥光弥着。\n昔者武侯，发教羣下。\n孜孜求益，不自满假。\n陆抗摧敌，东还乐乡。\n貌无矜色，谦冲如常。\n两贤之心，惟其罔蔽。\n千载凛然，犹有生气。\n惟君天资，无歉古人。\n愿如斯鑑，光景常新。",
        "dynasty": "宋",
        "collection_info": null
    },
    {
        "uuid": "b96a5fa9e3fae960c954bf3f50de7415",
        "title": "丁未之冬营房告成有亭翼然名之曰劝功且为歌训迪有众",
        "author": "袁燮",
        "content": "维此江壖，控扼之所。\n居安思危，可无备御。\n维彼强狡，巧于乘隙。\n萌蘗弗除，其欲罔极。\n孰堪制之，维汝弓兵。\n猛虎在山，百兽震惊。\n勇无坚敌，谋无遗虑。\n如彼猎师，靡逸狐兔。\n亦如农夫，稂莠是芟。\n寇盗斯戢，善良斯安。\n吾民膏血，为汝衣食。\n可不念此，为民除慝。\n国用方窘，于汝常给。\n可不念此，竭诚报国。\n无或徇私，贪求肆虐。\n无或荒嬉，酣饮蒱博。\n强汝志气，精汝武艺。\n习汝行陈，昭汝果毅。\n我闻在昔，元勋茂烈。\n发迹弧矢，登坛授钺。\n反观此身，均一丈夫。\n彼既能然，我岂不如。\n黾勉从事，不辞险阻。\n风餐露宿，含辛茹苦。\n汝身则劳，民获安堵。\n肝胆忠义，神其福汝。\n我作营房，亦既劳止。\n用集尔众，缓急有备。\n营房之居，义均弟兄。\n务在和睦，毋或纷争。\n营房之居，法如军旅。\n什伍相长，其传自古。\n以大总小，先正其身。\n以小承大，期于率循。\n我筑斯亭，名曰劝功。\n尔有勤劳，是奬是崇。\n尔或有罪，吾不汝贷。\n鞭扑斥逐，其耻为大。\n凡尔有众，各敬尔德。\n习此歌诗，持循罔失。",
        "dynasty": "宋",
        "collection_info": null
    },
    {
        "uuid": "27b2394f6b8c3f4baf87e28d05daad09",
        "title": "安边",
        "author": "袁燮",
        "content": "安边在良将，至矣晁生语。\n边疆无良臣，胡能固吾圉。\n孰为国之良，四德贵兼取。\n智能制勍敌，仁能抚军旅。\n勇足任爪牙，忠足寄心膂。\n信哉人中杰，勋名在王府。\n斯人世不乏，感会待明主。\n艺祖英睿资，一剑定区宇。\n愤彼敌人骄，求我万虎侣。\n三边十四将，人人奋材武。\n威名被草木，折衝自樽俎。\n当年宠遇隆，哙等莫为伍。\n关市擅征榷，金帛丰赐予。\n机要时面陈，延见虚当宁。\n天颜对咫尺，殿坐得容与。\n等级忘尊卑，亲爱均肺腑。\n久戍二十载，近亦十寒暑。\n汉超守关南，贩鬻如巨贾。\n法令安有此，优诏特听许。\n进也治居第，𤭁瓦覆其宇。\n有司每坠执，视进等儿女。\n府库有余蓄，捐弃如粪土。\n犒赏饫牛酒，骁雄率鼓舞。\n贪夫冒绝险，敌情毕亲覩。\n阴谋数侵犯，先事严备御。\n师徒虽不多，勇悍莫予侮。\n攻伐虽不闻，威德自周普。\n乃知安疆策，保境功最鉅。\n汉高岂不伟，平城亦良苦。\n卑词结和亲，金缯奉骄虏。\n何如我宋兴，主圣羣龙辅。\n北人先屈膝，兹事掩前古。\n方今虽治平，彻桑未阴雨。\n和好宁可恃，人材要多贮。\n古来蕞尔国，拔十且得五。\n蜀有关及张，吴用周与鲁。\n多士今如林，错薪刈其楚。\n勿由权要门，要以公论举。\n会当略细苛，毋使畏网罟。\n深宏植本根，周密固牖户。\n恩荣有感激，施设无龃龉。\n闻昔淳化中，有臣曰承矩。\n方田遏敌骑，塘泺深险阻。\n当其建策初，羣议亦交沮。\n皇心断不惑，边城迄按堵。\n往事可为则，明时岂无处。\n规模要经久，废阙要纫补。\n器械要习熟，人民要生聚。\n委任果不疑，谗言敢轻吐。\n守卫果得人，成功要有叙。\n孰为当今时，视我开基祖。",
        "dynasty": "宋",
        "collection_info": null
    },
    {
        "uuid": "efc9a3b6fa5acb35b01cbd15d3bece98",
        "title": "上中书陈舍人三首  其一",
        "author": "袁燮",
        "content": "鸣玉青琐闼，挥毫紫微垣。\n仰参鸾鹄翔，俯视燕雀喧。\n异时忧世士，才学穷根源。\n亦有济时策，无因通旁阍。\n公居清切班，日对龙颜温。\n嘉会千一遇，论思毋惮烦。",
        "dynasty": "宋",
        "collection_info": null
    },
    {
        "uuid": "a1fc84cc3f4e72f25de3648992ffafa4",
        "title": "上中书陈舍人三首  其二",
        "author": "袁燮",
        "content": "士方负材业，高价敌璠玙。\n一朝声称减，碌碌盆盎如。\n贵名岂不欲，名盛復难居。\n所以古君子，谨终如厥初。\n自公到京国，闻望倾万夫。\n愿言益进德，名与天壤俱。",
        "dynasty": "宋",
        "collection_info": null
    },
    {
        "uuid": "11c1cd326437af93eeaf032a922a7262",
        "title": "上中书陈舍人三首  其三",
        "author": "袁燮",
        "content": "重明丽宸极，万国熙王春。\n翘首望德政，从今斯一新。\n当年羽翼客，休戚一体均。\n致主欲尧舜，规模戒因循。\n古来王佐才，宇宙归经纶。\n期公继前作，百世称伟人。",
        "dynasty": "宋",
        "collection_info": null
    },
    {
        "uuid": "e99076b653e62b2949b6f42c0ca92356",
        "title": "与范总干",
        "author": "袁燮",
        "content": "贤士未达时，怀宝混尘境。\n得志行所为，泽民效伊尹。\n常深纳沟念，疾苦勤访问。\n所期培殖丰，肯诧裁决敏。\n所以龚黄辈，仁声达幽隠。\n是时民气乐，鱼跃快于牣。\n高躅欲追攀，是心先戒谨。\n日怜老钝资，不敢污兰省。\n朅来楚江边，宣布宽大令。\n牧养乃其职，此事无穷尽。\n孳孳抚凋瘵，凛凛忧饥馑。\n今岁雨意悭，斋心罄三请。\n甘泽幸滂沱，良田稍膏润。\n杂种亦復熟，穷闾庶安枕。\n亭平富词学，春华灼千品。\n贻我喜雨篇，仁心极矜轸。\n源流自介庵，句法深以稳。\n扰扰淫哇中，闻此古歌咏。\n我无为霖手，丹阙何由觐。\n兀坐哦君诗，字字堪企敬。",
        "dynasty": "宋",
        "collection_info": null
    },
    {
        "uuid": "7a735a412046a142acd4084f7605b256",
        "title": "送黄畴若尚书",
        "author": "袁燮",
        "content": "轩裳本外物，轻重非所关。\n俗子不识真，贪荣强跻攀。\n苟求既得志，巧计仍朋姦。\n谁知国士胸，取舍超人寰。\n不忧节不高，任重忧力孱。\n公家太史氏，阅世多险艰。\n无心羡尊显，名塞穹壤间。\n尚书续正脉，清泉泻潺潺。\n操修不敢怠，粹美无可删。\n垂垂蹑政途，念念思江山。\n上欲登绝顶，下欲临碧湾。\n勇退得所愿，喜见冰雪颜。\n是中有真趣，景贶天所悭。\n一朝归领略，拔萃玉笋班。\n岂若嗜进徒，终身堕荒菅。\n家声遂復振，旧观欣重还。\n平生万事足，只欠素与蛮。\n美官非我愿，宁復怜绿鬟。\n却须富篇什，丽锦争斓斑。\n九重念耆德，讵许长清閒。\n强敌未殄灭，罢甿正恫瘝。\n譬如建大厦，运斧无输般。\n愿公勉加餐，暂归随赐环。",
        "dynasty": "宋",
        "collection_info": null
    },
    {
        "uuid": "beccac9bd7d9bc22bc59523d4ad01431",
        "title": "寄武冈使君表兄",
        "author": "袁燮",
        "content": "符竹剖千里，休戚繫一方。\n田里息愁嘆，民安由吏良。\n方今重兹选，俾近天子光。\n临遣重丁宁，考察何精详。\n吾兄富才业，敏锐锋莫当。\n论事切时务，玉音屡褒扬。\n都梁虽远郡，于今为边防。\n帝曰惟汝谐，专城頼纪纲。\n吾兄勤布宣，德意达穷乡。\n朝夕念此民，启处几不遑。\n世方急催科，下令严秋霜。\n罢癃因鞭笞，男女失耕桑。\n财货岂不足，众弊实蠹伤。\n但能澄其源，府库有余藏。\n无告深可悯，盻盻将流亡。\n根本不护惜，忍以斤斧戕。\n吾兄独反是，属邑頼小康。\n愿言坚此志，益使仁风翔。\n此邦介荆蛮，其俗气禀刚。\n宜以宽治之，驯扰狡与强。\n用法人固畏，中心要易忘。\n十步有茂草，多士咏思皇。\n况有贤师儒，德行侔珪璋。\n熏陶亦既久，济济观趋跄。\n儒风果大振，邹鲁相颉颃。\n为政有先务，本固末乃昌。\n规模欲传后，计虑宜深长。\n天下久无事，武备弛不张。\n干戈朽且钝，卒伍骄而狂。\n教习不可缓，常若赴敌场。\n军阵日修明，姦宄敢陆梁。\n塞下忧空虚，积粟乃金汤。\n郡事无不宜，休誉寖以彰。\n吾君不忘远，大明烛无疆。\n承宣有如此，促召归周行。\n嗟予寡所合，幽居空激昂。\n每怀济川志，自愧非艅艎。\n吾兄舍我去，矫首遥相望。\n我怀不能已，作诗述肺肠。\n微尘裨高山，可笑不自量。\n相期配古人，岂徒出寻常。\n努力进此道，千古垂芬芳。\n罔俾循吏传，专美龚与黄。",
        "dynasty": "宋",
        "collection_info": null
    },
    {
        "uuid": "294d355c779aab7a544dbe140faa2bbf",
        "title": "送李鸣凤使君",
        "author": "袁燮",
        "content": "道山羣玉府，密迩日月光。\n夐与尘世隔，恍如白云乡。\n李侯好古士，来自天一方。\n峩冠英俊林，掉鞅翰墨场。\n着庭秉直笔，省户推望郎。\n高情遽勇退，远业真难量。\n黎庶多困穷，抚摩仗循良。\n鹰鹯岂不鸷，凤鸟乃嘉祥。\n生财固有道，视民当如伤。\n宁乏强敏称，毋令本根戕。\n仁圣子万姓，迩遐如一堂。\n贤牧着声绩，玺书随褒扬。\n我归伏茅荆，翘首观高翔。",
        "dynasty": "宋",
        "collection_info": null
    },
    {
        "uuid": "3382cef1f80781b7d40a68bc2bb84740",
        "title": "送李左藏三首  其一",
        "author": "袁燮",
        "content": "中都衣冠地，振羽良独难。\n美材副时须，步武随鹓鸾。\n平生根柢学，万卷胸中蟠。\n清规照冰玉，健笔翻波澜。\n宦游聊復尔，荣利不可干。\n去去展壮图，士友拭目看。",
        "dynasty": "宋",
        "collection_info": null
    },
    {
        "uuid": "1f4a2f06173796e4ec05719ea5c18b06",
        "title": "送李左藏三首  其二",
        "author": "袁燮",
        "content": "忆昔议和日，权门机穽深。\n平居自好者，亦或丧其心。\n伟哉人中杰，独立山万寻。\n佐时岂不欲，枉己非所钦。\n蔚然岁寒姿，肯受霜雪侵。\n愿言继前作，冠冕英俊林。",
        "dynasty": "宋",
        "collection_info": null
    },
    {
        "uuid": "64f73522c34450f5599b075e368fc6c9",
        "title": "送李左藏三首  其三",
        "author": "袁燮",
        "content": "人生贵得友，胜己我所求。\n搜寻穷怪珍，逢此荆山璆。\n虚怀略辈行，倾盖均交游。\n许赓清绝句，每嘆风雅俦。\n中年畏作别，握手如隠忧。\n尺素烦警策，慰我思悠悠。",
        "dynasty": "宋",
        "collection_info": null
    },
    {
        "uuid": "f453ca5230096f3975652ea12fe2a86b",
        "title": "送治中杨司直",
        "author": "袁燮",
        "content": "岷蜀古多士，声名争颉颃。\n近代推三苏，奋发眉之阳。\n君侯亦眉人，源委故深长。\n少日随游宦，中年擅词场。\n笑谈掇高科，步武联周行。\n蟠胸富筹策，振羽方翱翔。\n一朝遽勇退，万里还故乡。\n名邦赞佳政，海沂还復康。\n无计留君行，临分徒自伤。\n我亦归旧隠，后会殊渺茫。\n小儿获同升，此好固难忘。\n流俗久颓敝，枨也焉得刚。\n期君懋远业，志气常坚彊。",
        "dynasty": "宋",
        "collection_info": null
    },
    {
        "uuid": "cc750d4cbbe9aa9bdaefc4c13f0e3e39",
        "title": "送姜子谦丞于潜",
        "author": "袁燮",
        "content": "磻溪有君子，玉壶贮寒冰。\n一朝辞旧隠，去为畿邑丞。\n畿邑天下剧，赞府须贤能。\n才刃肯尝试，心源先自澄。\n古来人中杰，进德如川增。\n规模百年后，感慨中夜兴。\n终焉不碌碌，泰华高崚嶒。\n君侯资敏达，而以古自绳。\n嗜书殆成癖，几载鸡窗灯。\n词场贾余勇，先取蝥弧登。\n成功不自伐，得善勤服膺。\n筌蹄宁復顾，堂奥从今升。\n时哉佐裁决，行矣蜚声称。\n吾民久憔悴，德政先哀矜。\n宁书考下下，莫忘心兢兢。\n俯仰无愧怍，正直神所凭。\n相期志远大，可但观飞腾。\n久要忽语别，惨戚不自胜。\n我无锦绣段，何以赠良朋。\n一言布心腹，旧贯古所仍。",
        "dynasty": "宋",
        "collection_info": null
    },
    {
        "uuid": "43cc120bdb1e4600cdbf87f141225cbb",
        "title": "送楼叔韶尉东阳三首  其一",
        "author": "袁燮",
        "content": "吾乡多贤士，我友更伟奇。\n见之立衰懦，不见令人思。\n暂别已作恶，况乃三岁暌。\n踌躇西郊外，此意谁能知。\n刚强不可恃，柔弱难自恃。\n愿君日进德，古人以为期。",
        "dynasty": "宋",
        "collection_info": null
    },
    {
        "uuid": "95865bef349b1308bab0d7ffd1bf8adf",
        "title": "送楼叔韶尉东阳三首  其二",
        "author": "袁燮",
        "content": "古人重世家，非为世其禄。\n世禄非不朽，风流要相续。\n君家富才杰，海内仰名族。\n岂徒衣冠盛，要使操履笃。\n迩来益光华，君其继高躅。",
        "dynasty": "宋",
        "collection_info": null
    },
    {
        "uuid": "7b9be35c398e078436a5a56970b93ada",
        "title": "送楼叔韶尉东阳三首  其三",
        "author": "袁燮",
        "content": "尉职最亲民，亦足行所学。\n吾民苟安枕，微官有余乐。\n尝闻长老言，人性原不恶。\n迷涂偶忘返，见善宁不怍。\n君能復其初，治行乃超卓。",
        "dynasty": "宋",
        "collection_info": null
    },
    {
        "uuid": "72e955757fdb055e6293b9ea2ed28846",
        "title": "送路德章芾三首  其一",
        "author": "袁燮",
        "content": "穷途分愚贤，是非少復真。\n圭璧委道侧，轮囷为国珍。\n由来磊落士，处世多邅迍。\n对越我无歉，幽居志常伸。\n丰城有利剑，紫气干星辰。\n终然不埋没，龙化延平津。",
        "dynasty": "宋",
        "collection_info": null
    },
    {
        "uuid": "aacefe618e71d969aede1499cb440c6b",
        "title": "送路德章芾三首  其二",
        "author": "袁燮",
        "content": "后学寡师承，私知妄穿凿。\n缅怀东莱公，天才负超卓。\n英词粲星斗，伟量包海岳。\n宽平復谨严，精密更恢廓。\n哀哉梁木摧，谁欤继前作。\n幸有二三友，潜心味博约。\n相期在不朽，与道为郛郭。",
        "dynasty": "宋",
        "collection_info": null
    },
    {
        "uuid": "d57ce6094d49a21d652b217c00359908",
        "title": "送路德章芾三首  其三",
        "author": "袁燮",
        "content": "贤哉子路子，德性兼刚柔。\n险难极变态，志节凛高秋。\n访我大江滨，亟别挽莫留。\n问子将何之，长淮理扁舟。\n主人得仁贤，欲为经远谋。\n男儿处斯世，器业追前修。\n努力建硕画，勿贻师门羞。",
        "dynasty": "宋",
        "collection_info": null
    },
    {
        "uuid": "527faf2489e33927bee3a75485c8225a",
        "title": "送赵大冶晦之",
        "author": "袁燮",
        "content": "谢公中年后，畏与亲友别。\n岁月苦不长，交情固难辍。\n况于桑榆景，抚事心欲折。\n一朝舍我去，遂恐成永诀。\n感君遇我厚，肝胆每倾竭。\n惓惓念斯时，言论多激烈。\n忆君哦松日，志操已超越。\n庾台欲推荐，风之使来谒。\n耻于呈其身，保此端以洁。\n君今宰壮县，便道理舟楫。\n不骑京国鲸，不改岁寒节。\n升沈分自定，义理我所说。\n黎甿久困穷，恩惠思周浃。\n姦欺巧蒙蔽，精神要昭彻。\n邻境犹绎骚，武备不可阙。\n弓兵暨保甲，阅习贵严切。\n悬赏劝之射，人人艺精绝。\n莫言一邑小，振作在贤杰。\n士气苟奋扬，威声必震迭。\n自怜老且病，羡君健而决。\n老病保余生，健决广贤业。\n自期素不浅，有志终炜烨。\n日诵论孟书，端如明鑑揭。\n圣贤以为法，今古同一辙。\n便邮频寄音，解我寸心结。\n他年再觌面，伟论起衰怯。",
        "dynasty": "宋",
        "collection_info": null
    },
    {
        "uuid": "c6063e1b0e1d5cae99674b6920da129b",
        "title": "赠蒋德言昆仲三首  其一",
        "author": "袁燮",
        "content": "平生无所嗜，耽玩惟古今。\n以我浅陋质，期于江海深。\n万事不挂胸，须臾惜光阴。\n五夜常自起，简牍勤披寻。\n清风递晨钟，铿然感予心。\n年来因多事，力弱不自任。\n丛书未暇读，尘埃积中襟。\n何当脱鞅绊，归欤松竹林。",
        "dynasty": "宋",
        "collection_info": null
    },
    {
        "uuid": "9a48e191543eda260b93bc164cf3a4b3",
        "title": "赠蒋德言昆仲三首  其二",
        "author": "袁燮",
        "content": "平生寡所谐，疎拙以自守。\n天钟凿枘性，人弃我独取。\n世道方荆榛，营利不绝口。\n我欲挽衰俗，每每掣其肘。\n仕版谓假途，何用医国手。\n再拜谢诲言，古人贵不苟。\n乘田与委吏，勤勤鲁中叟。\n吾心不可昧，岂问人知否。\n此意当与谁，寄我二三友。",
        "dynasty": "宋",
        "collection_info": null
    },
    {
        "uuid": "b2f175dfceab4cf0b7c96bce13ee25e8",
        "title": "赠蒋德言昆仲三首  其三",
        "author": "袁燮",
        "content": "我生亦何幸，佳友在邻墙。\n道义共讲贯，心亲形迹忘。\n迩来忽问阔，千里遥相望。\n为别似未久，炎赫变飞霜。\n岁月易因循，志士宜自强。\n良心虞放逸，古人严范防。\n及此閒暇日，书林撷其芳。\n他年恢远业，云路观腾骧。",
        "dynasty": "宋",
        "collection_info": null
    },
    {
        "uuid": "078933eedb20f280c3a16709347550ca",
        "title": "赠游宣教",
        "author": "袁燮",
        "content": "连日雨滂沱，闾阎应甚苦。\n慨念乐隠翁，萧然坐环堵。\n术业岂不精，一寒乃如许。\n请君姑置之，对妇酌芳醑。",
        "dynasty": "宋",
        "collection_info": null
    },
    {
        "uuid": "97b450062cdb6d9b3d54002be0dfb2c5",
        "title": "赠吴氏甥二首  其一",
        "author": "袁燮",
        "content": "男儿何所急，为学要立志。\n此志苟坚彊，天下无难事。\n超然贵于物，万善无不备。\n厥初本高明，有过则昏蔽。\n但能改其过，辉光照无际。\n厥初本笃实，有过则虚僞。\n但能改其过，金玉等精粹。\n改过贵乎勇，不勇真自弃。\n有过如坑穽，改过如平地。\n平地可安行，坑穽宜急避。\n事亲贵乎孝，事长贵乎弟。\n是为立身本，奉承无失坠。\n门户久衰颓，盍作兴起计。\n是心通神明，勿使形骸累。\n持之久而纯，百福如川至。",
        "dynasty": "宋",
        "collection_info": null
    },
    {
        "uuid": "231a33360ebe873fbe7d7f2643a66e08",
        "title": "赠吴氏甥二首  其二",
        "author": "袁燮",
        "content": "农夫力耕耘，岁功必倍收。\n吾儒用心苦，学业亦有秋。\n圣贤有遗训，好古敏以求。\n韦编至三绝，发愤穷深幽。\n寝食俱相忘，此志何时休。\n矧今后生辈，未脱童丱俦。\n刻苦犹不足，讵可思悠悠。\n而母早孀居，其穷未易瘳。\n殷勤抚二子，不暇为身谋。\n杂然万马羣，望尔为骅骝。\n翕如众乐奏，望尔为天球。\n勿云年尚幼，岁月如川流。\n及今不加鞭，壮大徒包羞。\n轻璧惜寸阴，前哲勤进修。\n勉尔务谨重，戒尔无轻浮。\n人百己千之，庶解而母忧。",
        "dynasty": "宋",
        "collection_info": null
    },
    {
        "uuid": "9960ad886bacb5c378b79bc82e935b41",
        "title": "夏日早起",
        "author": "袁燮",
        "content": "举世惮炎赫，当暑思高秋。\n秋高岂不好，萧瑟令人愁。\n何如三伏中，五夜风飕飕。\n遥空淡月落，将旦羣阴收。\n却嫌絺绤薄，转觉林塘幽。\n出门任所适，清与耳目谋。\n借问尘埃人，知此佳致不。",
        "dynasty": "宋",
        "collection_info": null
    },
    {
        "uuid": "24773b78b6f516c31dfeb35c0d397680",
        "title": "枕上有感呈吕子约",
        "author": "袁燮",
        "content": "俗学浅无源，涧谷纔咫尺。\n志士务广深，沧溟渺难测。\n俗子一作吏，书几尘土积。\n志士虽莅官，羣书玩无斁。\n废书固俗子，既俗又奚责。\n嗜书苟不已，无乃旷厥职。\n臧谷均亡羊，孰为失与得。\n古人有大端，后学宜取则。\n有余不可尽，不足在所益。\n努力求至当，毋蹈一偏失。",
        "dynasty": "宋",
        "collection_info": null
    },
    {
        "uuid": "0ceb6b57a5efdbf42e0cd9b512bfea13",
        "title": "和吕子约霜月有感二首  其一",
        "author": "袁燮",
        "content": "寒松饱霜雪，冉冉翠光湿。\n万物困波流，砥柱独中立。\n比德有君子，逸气难拘絷。\n平生忧世心，如彼救焚急。\n朅来席未温，冥鸿去何适。\n劝君且淹留，斯民待安辑。\n小试活国手，腠理犹可及。",
        "dynasty": "宋",
        "collection_info": null
    },
    {
        "uuid": "f2e7113162fe04469b91490a0111cdcb",
        "title": "和吕子约霜月有感二首  其二",
        "author": "袁燮",
        "content": "顽夫禅作窟，狂士醉为乡。\n谁知名教中，悠悠滋味长。\n嗟余学无穷，勺水浅可扬。\n讲习得益友，丽泽期交相。\n风月古犹今，时序燠与凉。\n一笑聊復尔，片心到羲皇。\n干坤入吾怀，始信居中央。",
        "dynasty": "宋",
        "collection_info": null
    },
    {
        "uuid": "45f6e443f47aa19b3b053eab16e880b4",
        "title": "喜雪谢东林",
        "author": "袁燮",
        "content": "去冬雪意悭，稍稍腊三白。\n飞霙纔到地，转盼已消释。\n缅怀大有年，兆见琼玉积。\n今兹杳难期，春信亦已迫。\n天公岂不仁，拙政难感格。\n何时惬人意，四顾苦无策。\n东林惠佳句，似庆平地尺。\n见戏唯何甚，余方自刻责。\n东林达余心，精祷觊有获。\n沈水烟未收，冰花已如席。\n皓皓埋羣山，霏霏连数夕。\n郊原迷畔岸，径畛失分画。\n儿童见未曾，耆老记畴昔。\n几年无此瑞，惊喜欲折屐。\n皆云穷腊中，得此夜光璧。\n莫言不坚牢，究竟多利益。\n端能殄遗蝗，亦復滋宿麦。\n欢声沸闾里，和气蠲疠疫。\n老守差自慰，足寄孤危迹。\n小己不足道，吾民幸安宅。\n作诗谢东林，至诚动金石。",
        "dynasty": "宋",
        "collection_info": null
    },
    {
        "uuid": "8f0395bc65dfecdf7afc48f452de7e2f",
        "title": "游宝方山",
        "author": "袁燮",
        "content": "幽岩如高人，气骨天所赋。\n凛然超尘寰，不受俗气污。\n湖湘饶峰峦，往往穷僻处。\n城郭去之远，谁能蹑芒屦。\n安知古都梁，爽垲有真趣。\n徜徉东郊外，青山在指顾。\n山中八洞列，天巧于此觑。\n蜿蜒老螭蟠，崭岩怒虎踞。\n如屏亦如龛，一起復一仆。\n卷阿坐良稳，狭径足难措。\n帝观若险隘，中道本宏裕。\n迭翠常回环，寒泉日倾注。\n石乳一何粲，和气知有聚。\n所见皆可人，十步目九寓。\n造物不能秘，奇诡遂呈露。\n奎画贲精舍，鬼神昔呵护。\n古称小有天，仇池乃其附。\n甬东有胜境，豁然四窗具。\n玲珑皆自然，匪以雕镌故。\n谁谓宝方小，是亦洞天数。\n谁谓此邦陋，有景即可慕。\n我本烟波徒，雅性厌驰骛。\n搜寻得所欲，心境顿明悟。\n赏玩有余味，跻攀了不怖。\n得意或忘归，苍然迫曛暮。\n兹山虽可乐，用之乃成路。\n有径不能用，茅塞大可惧。\n对此发深省，岁月勿虚度。\n俗态易湮没，清游莫辞屡。\n援笔述鄙怀，愧乏惊人句。",
        "dynasty": "宋",
        "collection_info": null
    },
    {
        "uuid": "e33606319cb92e019263df9856307073",
        "title": "峡水",
        "author": "袁燮",
        "content": "峡石险而怪，峡水清且湍。\n伊谁剪蒙密，发此奇伟观。\n两龙会为一，激烈不可干。\n蜿蜒潄鸣玉，千古甘以寒。\n谁云岩扉窄，亦復气象宽。\n我生嚣尘中，区区缚微官。\n一见爽心目，古井生波澜。\n同游二三子，清赏有余欢。\n虽非暮春日，便作舞雩看。",
        "dynasty": "宋",
        "collection_info": null
    },
    {
        "uuid": "499e9cc1d5f8427bdbcff56f9bacaa28",
        "title": "含清亭",
        "author": "袁燮",
        "content": "累石为层峰，而以水环之。\n所贵超俗累，潇洒含幽姿。\n却虞穷腊中，四顾阴云垂。\n飞霙冷彻骨，智巧无所施。\n督彼执役者，努力无迟迟。\n果然霰先集，六出争效奇。\n缤纷一昼夜，翦刻非人为。\n丰登自此兆，疫疠宁復滋。\n明朝便晴朗，工作无愆期。\n二事古难全，今也都不亏。\n天公念下土，所欲皆相随。\n我山既嵚岑，我沼仍涟漪。\n频游不知倦，清坐堪忘饥。\n追怀舞雩风，童冠俱怡怡。\n岂徒耳目玩，要是无瑕疵。\n此乐未易得，天意扶吾衰。\n宿恙不再作，康宁当自兹。",
        "dynasty": "宋",
        "collection_info": null
    },
    {
        "uuid": "7e6a4008d0ed2cfc531ec8802267ff8f",
        "title": "题庸斋",
        "author": "袁燮",
        "content": "人生一世间，当为一世杰。\n琐琐混常流，有愧古明哲。\n努力求至道，毫髮无差别。\n伟哉平常心，光明配日月。",
        "dynasty": "宋",
        "collection_info": null
    },
    {
        "uuid": "8032d31750b19dd0d1a4f9efcb8fbaa1",
        "title": "题习斋",
        "author": "袁燮",
        "content": "寓形宇宙间，所至习乃成。\n事以习故熟，艺以习故精。\n婴儿始匍匐，习之能自行。\n南人初学没，习惯如履平。\n承蜩有余巧，解牛新发硎。\n是皆习熟故，见者为之惊。\n矧惟君子学，吾道深而宏。\n欲穷圣贤域，精微故难明。\n圣贤与愚鄙，何啻莛与楹。\n愚夫堕恶习，自蹈谷与坑。\n善恶分舜跖，毫釐当细评。\n莫将朱夺紫，无使渭浊泾。\n根源见端的，履践严度程。\n容貌必齐庄，坐立无倚倾。\n视听一于礼，言语纯于诚。\n百行孝为本，战战如奉盈。\n操行洁冰玉，宇量涵沧溟。\n经德岂干禄，为善非近名。\n方其学习初，是非交战争。\n见义勇必为，有过时自抨。\n造次必致察，思虑防始萌。\n恶念痛扫除，用力如用兵。\n善端谨护持，保己如保城。\n新功生者熟，旧习熟处生。\n一心湛不挠，四体明且清。\n平居寡悔尤，处困心亦亨。\n谁知人寰中，有此天爵荣。\n嗟予资浅薄，役于蕞尔形。\n主宰未纯一，气血时纵横。\n岁月不我与，循省敢遑宁。\n以习名其斋，为我座右铭。",
        "dynasty": "宋",
        "collection_info": null
    },
    {
        "uuid": "c8c200cf1e741e7914c20f2b0584158a",
        "title": "谢吴察院惠建茶",
        "author": "袁燮",
        "content": "佳茗世所珍，声名竞驰逐。\n建溪拔其萃，余品皆臣仆。\n先春撷灵芽，妙手截玄玉。\n形模正而方，气韵清不俗。\n故将比君子，可敬不可辱。\n御史万夫特，刚肠憎软熟。\n味此道之腴，清泠肺肝沃。\n精新味多得，烹啜不忍独。\n磊落分贡包，殷勤寄心曲。\n斯时属徂暑，低头困烦溽。\n一瓯瀹花乳，精神惊满腹。\n此物雪昏滞，敏妙如破竹。\n谁知霜台杰，功用更神速。\n莫辞风采凛，要使班列肃。\n一朝奋孤忠，万代仰高躅。",
        "dynasty": "宋",
        "collection_info": null
    },
    {
        "uuid": "87b9244b3839bc14e0a15d2ef6fed906",
        "title": "题豢龙图",
        "author": "袁燮",
        "content": "良马苦羁馽，巨鱼畏网罟。\n神龙独超轶，威燄莫能御。\n嘘为寒空云，散作无边雨。\n能幽復能明，可敬不可侮。\n如何豢龙氏，狎玩等儿女。\n巍然受其朝，劲气金石沮。\n龙兮丧其魄，听命无敢拒。\n矧復察秋毫，洞见龙肺腑。\n饮食不强致，嗜好随所取。\n日日饱甘滋，驯伏固其所。\n谁谓有余知，拘牵乃如许。\n人生天地间，良心实为主。\n利慾汩其真，甘与俗子伍。\n胡不鉴此图，保养虚明府。\n道义有真乐，不羡圭与组。\n于我如浮云，服膺圣师语。\n吾家素风在，辛苦立门户。\n勇决早抽身，从我涉幽圃。",
        "dynasty": "宋",
        "collection_info": null
    },
    {
        "uuid": "1d8885435977f8348663cbef17a9056a",
        "title": "题朝鲤图",
        "author": "袁燮",
        "content": "鱼品不胜多，而鲤为之宗。\n曷为此独贵，无乃能为龙。\n一跃浪千级，一嘘云万重。\n变化须臾间，神妙无终穷。\n其他点额辈，不敢攀高踪。\n维人亦如是，拔萃斯为雄。\n圣师名其子，勉以德业崇。\n我作朝鲤图，一鲤居其中。\n众鲤竞趋之，若效臣子恭。\n巨鳜独不朝，悍然欲争锋。\n可怜汝无识，不揆资凡庸。\n一生只为鱼，鲤岂汝可同。\n我亦不如鲤，年老无成功。\n时时展此卷，着鞭期变通。",
        "dynasty": "宋",
        "collection_info": null
    },
    {
        "uuid": "d98512331021cad139944a28e1112e7c",
        "title": "凤仙花",
        "author": "袁燮",
        "content": "凤仙窈窕姿，阶前为谁容。\n浅深十八本，形貌纷不同。\n或饶鲜明色，巧笑双颊丰。\n或作掩抑态，抬举差且慵。\n忧彼积雨摧，爱此晴日烘。\n施粉聊自喜，夺朱巧争雄。\n荧荧似得意，惨惨如无悰。\n妍媸孰与分，我欲为青铜。\n西子信姝丽，无盐敢希踪。\n并育亦已难，我欲为老农。\n美者倍丰殖，恶者加藴崇。\n花神夜见梦，君何太匆匆。\n正復容颜殊，等是紫与红。\n何贵復何贱，有淡还有浓。\n气类岂相绝，涂泽间不工。\n胡为妄憎爱，襟度殊未洪。\n君看宇宙间，物象无终穷。\n化工大鑪鞴，一一归陶溶。\n而君独褊心，不少垂帡幪。\n强分青白眼，力辨雌雄风。\n物情固参差，宇宙要扩充。\n一笑谓花神，嗟尔何颛蒙。\n品彙岂无别，畛域固有封。\n有生分美恶，异路生西东。\n如何暗且劣，并彼昌而丰。\n剪伐咸自取，裁培本无功。\n形声及影响，天然巧相从。\n人才有邪正，用舍归至公。\n不闻堪与猛，下比显与宫。\n包含贵周徧，能否难混融。\n花神闻是语，竦听鞠尔躬。\n再拜谢诲言，坚垒不敢攻。",
        "dynasty": "宋",
        "collection_info": null
    },
    {
        "uuid": "a082b34883776b278670f0224bb9e858",
        "title": "桂花上侯使君",
        "author": "袁燮",
        "content": "秋雨洗残暑，秋空渺寥廓。\n秋清入花骨，风致殊洒落。\n何人剪瑠璃，被以宝璎络。\n英英妙点缀，细细疑纷错。\n谁知一粟中，十里香喷礴。\n自便金气爽，不赴东皇约。\n黄裳得中正，无心羡丹雘。\n我欲纵幽赏，村醪不堪酌。\n攀折不辞劳，相对空索寞。\n风流贤使君，襟怀富丘壑。\n敬为使君寿，芳菲两相若。",
        "dynasty": "宋",
        "collection_info": null
    },
    {
        "uuid": "41508e7dfb4a7244d97827238b0d627e",
        "title": "咏竹二首  其一",
        "author": "袁燮",
        "content": "去年种苍玉，今岁抽华簪。\n初萌节已具，欲奋力未任。\n雷风驱急雨，滂沱三日霖。\n箨龙不许蛰，倏起腾深林。\n遶径初戢戢，穿篱俄森森。\n吾观植物性，渐长岁月深。\n此君独超轶，生来气骎骎。\n伟哉岁寒种，有此特达心。\n大勇久不作，进尺退復寻。\n对此发幽兴，作诗因自箴。",
        "dynasty": "宋",
        "collection_info": null
    },
    {
        "uuid": "e8a89a2989f52aad05994307d60a8b8e",
        "title": "咏竹二首  其二",
        "author": "袁燮",
        "content": "野性与俗违，澹然都无营。\n窗前水苍玉，未能独忘情。\n对之三伏中，爽气高秋横。\n数竿亦已好，况此繁阴成。\n中虚洞无物，节劲老更清。\n霜雪自凌厉，柯叶长敷荣。\n物意有相合，人心原自明。\n僻居寡朋侪，命汝为友生。\n虽无切磋语，而有清越声。\n入耳久亦佳，此意不可名。",
        "dynasty": "宋",
        "collection_info": null
    },
    {
        "uuid": "7982ebd5b53bb405c721fef8641ae30a",
        "title": "竹几",
        "author": "袁燮",
        "content": "深林碧琅玕，直节空其中。\n截为小曲几，贯以青丝总。\n自然光莹质，不费髹漆工。\n偃仰隠背稳，提挈纔指从。\n儿曹莫轻毁，此物便老翁。",
        "dynasty": "宋",
        "collection_info": null
    },
    {
        "uuid": "4e283201f413e875d0a43cedabd508d8",
        "title": "病目",
        "author": "袁燮",
        "content": "年年苦目眚，过午眊不明。\n治之昏转甚，不治无由平。\n何如闭目坐，湛然万虑清。\n非治非不治，无思亦无营。\n不劳熏与沐，神全明自生。\n勿忘勿助长，此理真至精。",
        "dynasty": "宋",
        "collection_info": null
    },
    {
        "uuid": "6e0f2fb31957a7cb06fcdc66ed0a1840",
        "title": "白髭",
        "author": "袁燮",
        "content": "人生恶白髭，镊去恨不速。\n欲留少年容，藻饰欺盲俗。\n欺人实自欺，举世迷不復。\n黄叶陨秋风，明年会重绿。\n髭白不再黑，白白长相续。\n光阴驹过隙，转盼黄粱熟。\n青春挽不住，暮景暗相促。\n古人少壮时，耳目万夫瞩。\n今我忽已老，事业未丝粟。\n蒲柳不禁秋，抚己堪恸哭。\n成功固有分，进德岂不足。\n忽将六尺躯，终身甘退缩。\n白髭谨勿摘，留以警录录。\n勇奋千里骥，懈怠辕下跼。\n人生百种病，厥根在多欲。\n芟夷藴崇之，庶使茂嘉谷。\n每怀风木感，悲痛缠心曲。\n立身扬令名，此罪傥可赎。\n旦旦鑑白髭，进进毋自辱。",
        "dynasty": "宋",
        "collection_info": null
    },
    {
        "uuid": "83035b5df445a9a6221c5021bf915851",
        "title": "他山之石",
        "author": "袁燮",
        "content": "他山之石能攻玉，诗人此意宜三復。\n莫嫌山骨太坚峭，足使国珍充韫匮。\n磨砻砥砺功日新，圭璧琮璜光可烛。\n人生行己良独难，昼夜营营昏利慾。\n欲为全德古君子，莫弃忠规甘谄曲。\n忠规未必皆我友，言是人非亦可录。\n彼虽蒙蔽不自知，察人过差穷隠伏。\n圣人阃域未易到，责我谓我追遐躅。\n观渠待我最深厚，我听其言当佩服。\n端知良药苦难堪，已我沈疴功甚速。\n古人闻过每欣喜，要令忠告来相续。\n今我昏怠不自强，逆耳阔疎亲软熟。\n嗟予未免世俗病，每读古书知不足。\n今朝偶诵攻玉诗，从此闻善三熏沐。",
        "dynasty": "宋",
        "collection_info": null
    },
    {
        "uuid": "303fff2b7df232fd86565b60bf042879",
        "title": "昭君祠",
        "author": "袁燮",
        "content": "昭君天赋倾城色，何事君王未曾识。\n徘徊顾影无计留，一朝远嫁匈奴国。\n匈奴风日暗飞尘，昭君绝艷惊国人。\n单于骇嘆昔未覩，甘心保塞为藩臣。\n从来败德由女美，褒妲骊姬及西子。\n玉环飞燕更绝佳，遗臭千载堪咨嗟。\n毛生善画古无有，强把丹青倒妍丑。\n却教尤物摈绝域，能为君王罄忠益。\n闻说昭君出塞初，朔风萧飒吹衣裾。\n聊将琵琶寄离恨，痛绝玉颜嫔老胡。\n老胡死矣义当返，慷慨怀归曾上书。\n君王有诏从胡俗，恸哭薄命终穹庐。\n自古佳人多命薄，亦如才士多流落。\n人才有益尚疏外，佳人无补何可怼。\n君不见萧生堪猛岂不忠，君王疑信相半终不容。",
        "dynasty": "宋",
        "collection_info": null
    },
    {
        "uuid": "ff1a8de510b813beac006da29d61cd9d",
        "title": "题吴参议达观斋",
        "author": "袁燮",
        "content": "朱公胸次清绝尘，吴公当日心相亲。\n风流藴藉接前辈，寥寥斯世能几人。\n达观名斋深有意，欲把前修相警厉。\n只今吴公德弥劭，始信磨砻成伟器。\n古人心广体亦胖，纷纷世俗争豪端。\n己私未克欲求道，窥见一二皆童观。\n达人大观观底事，天地为物原不贰。\n痒疴疾痛皆吾身，彼我胡为分贱贵。\n达观主人心地明，分符赞幕无亏成。\n每言此身非我有，年来直欲非死生。\n白髮红颜难老态，福禄方隆殊未艾。\n愿君善保千金躯，归觐紫宸锵剑佩。",
        "dynasty": "宋",
        "collection_info": null
    },
    {
        "uuid": "cbeb6d57a363b177aa03ed9a28dd090b",
        "title": "和傅大卿喜雪",
        "author": "袁燮",
        "content": "人情谁不爱飞雪，腊中再见尤奇绝。\n对雪吟哦色即空，仙翁洞照无生灭。\n既积既消还復飞，且飞且积俄又非。\n了然不是坚牢玉，缅怀有感苏公诗。\n谁知润泽工夫远，须索诗家为明辨。\n香风天上亦飞花，较之穷腊功犹浅。\n绿窗怯寒颦翠娥，穷儒忍冻不能歌。\n何如制阃贤师帅，剩喜嘉祥重婆娑。\n鄮山妆点千岩白，全胜轻花飘细麦。\n气和之应非偶然，善政端由老邦伯。",
        "dynasty": "宋",
        "collection_info": null
    },
    {
        "uuid": "9f43126e090477ce30367e29e5e9ada7",
        "title": "林寺丞许惠桂花",
        "author": "袁燮",
        "content": "羡君仙隠占龙山，爱君风度超人寰。\n手移仙葩第一品，布列竹篱松径间。\n秋来月色转清好，秋半花蕊方斓斑。\n对花如在月宫裏，谁道人境非天关。\n彻骨浓熏真酷烈，可人佳态原幽閒。\n虽復施朱未嫌赤，定知邻女难同班。\n闻说名园富奇丽，芬芳次第如循环。\n丹心自与君子合，琼枝更许诸郎攀。\n我亦生来有花癖，每逢绝艷一解颜。\n知君百金重然诺，和根遣送应不悭。",
        "dynasty": "宋",
        "collection_info": null
    },
    {
        "uuid": "32a98e30f4744476ca4e2fca0ba0a640",
        "title": "和李左藏荔支",
        "author": "袁燮",
        "content": "姑射山中冰雪姿，凛然标格欺寒威。\n一经蒙庄品题后，使人起敬如宾尸。\n仙风道骨今何有，韶颜丰颊夸绝奇。\n闽中有美信姝丽，衣被五色光参差。\n荧煌已讶色夺目，柔滑更喜香浮肌。\n天工着意破炎毒，故遣佳实生繁滋。\n旨哉悦口众所嗜，岂闻来去分招麾。\n其他所产亦有取，游女敢自同宫妃。\n我家甬东萃闽舶，胜事屡入骚人辞。\n有时根拔信宿至，风枝露叶殊未衰。\n杂然红绿间陈紫，图牒所在生致之。\n始知河豚与江柱，诗人取譬聊滑稽。\n宾朋恣食水晶颗，残膏剩馥霑羣儿。\n年来吏役困奔走，此志不展常低垂。\n轻红酽白不易得，西风每起莼鲈思。\n忽蒙杰句警偷懦，一洗尘虑忘渴饥。\n此中滋味甚不薄，吾曹哜嚅当及时。\n挥毫咏物聊復尔，相待莫负平生期。",
        "dynasty": "宋",
        "collection_info": null
    },
    {
        "uuid": "4194ac4e74009fb4cad4c852fb5ee912",
        "title": "谢毗陵使君惠画",
        "author": "袁燮",
        "content": "都尉风流贵公子，结交海内知名士。\n磨砻禁脔骄侈习，雅意登山与临水。\n十幅烟江迭嶂图，当时展玩忘朝晡。\n老仙一顾叹奇绝，落笔妙语春华敷。\n此诗千载传不朽，此画如今宁復有。\n我来薄宦大江滨，无价之珍俄入手。\n一山雄特倚天立，下视羣峰如拱揖。\n断崖飞出玉虬龙，元气淋漓鬼神泣。\n山中乔木堪栋梁，山外烟波凝翠光。\n数间野店傍林樾，一叶扁舟浮淼茫。\n往时只诵苏公句，想像都尉图中趣。\n岂期今日见逼真，端与前辈同机杼。\n自怜老大无他求，尘劳羁绊空悠悠。\n安得千岩万壑裏，寻幽择胜逍遥游。\n我心欲往足无力，纵观此画如亲历。\n毗陵使君真可人，嘉惠不啻千金直。\n平生辞受关钥严，兹焉讵敢伤于廉。\n毗陵万口皆归重，道义相与吾何嫌。",
        "dynasty": "宋",
        "collection_info": null
    },
    {
        "uuid": "32b93eaebdde5acd01d83b72171b3631",
        "title": "蜀海棠",
        "author": "袁燮",
        "content": "海棠自是花中杰，西蜀此花尤胜绝。\n濯锦江边艷欲然，浣花溪上繁于缬。\n畴昔闻名未识面，对之顿解忧心结。\n东皇着意欲开时，不许芳心轻漏洩。\n风前醉态真嫣媚，雨过啼妆更鲜洁。\n格高不受尘点污，韵胜须那香酷烈。\n东南颜色岂不佳，甲乙品题终少劣。\n我公胸次秋水莹，海内人人颂清节。\n世间珍玩一物无，独此妖娆费提挈。\n墀间堂下不胜春，頳颊丹唇俨成列。\n嫣然尤物不移人，未害广平心似铁。\n几年隔绝剑阁外，拔擢孤忠自明哲。\n愿公持此坐庙堂，天下妍媸要区别。",
        "dynasty": "宋",
        "collection_info": null
    },
    {
        "uuid": "9386dcc98328ed0df9cbbd53026cae09",
        "title": "挽丞相忠定公",
        "author": "袁燮",
        "content": "孝皇龙飞策多士，宗英第一天颜喜。\n力言万事实为原，要与邦家立基址。\n堂堂硕望耸中外，耿耿丹心贯终始。\n绍熙之末天步艰，忠臣义士肝胆寒。\n元枢扶日上黄道，指顾宗社盘石安。\n亿万生灵疑虑释，转移愁嘆为欣懽。\n帝谓忠劳无与并，爰立作相专魁柄。\n大开公道延时髦，相与同心究民病。\n区分玉石殊熏莸，贤人得志憸人忧。\n不堪狂云巧妬月，何意积羽能沈舟。\n衡阳道上霜松劲，日色惨澹风飕飕。\n行路咨嗟泪相续，兴怀安靖恩难酬。\n皇情怆然思旧德，辨诬雪谤分白黑。\n诛锄元恶氛翳扫，昭揭殊勋鼎彝勒。\n由来物理屈必伸，况此柱石真伟人。\n莱公获谴死海上，至今勋绩摩苍旻。\n中兴赵李二人杰，亦復身后褒忠纯。\n嗟尔谗夫太无识，徒把巧言污硕德。\n正人摧折不妨荣，尔辈羞愧宁有极。\n蚤知此事悔难追，当年讵敢怀姦欺。\n我作此诗慰忠烈，因为人间息邪说。",
        "dynasty": "宋",
        "collection_info": null
    },
    {
        "uuid": "cb48ca9a149dda851ce1f814fb30df91",
        "title": "渡江",
        "author": "袁燮",
        "content": "浮天传自昔，万古一澄清。\n月耿光犹烂，风号势欲倾。\n滔滔原不竭，漠漠却无声。\n便欲乘槎去，临风试濯缨。",
        "dynasty": "宋",
        "collection_info": null
    },
    {
        "uuid": "4ac85a082137cd98c9d7b3e7c53920ac",
        "title": "送楼尚书赴诏",
        "author": "袁燮",
        "content": "听履辞荣反旧庐，高堂燕坐每申如。\n肯随流俗趋邪径，要使吾身宅广居。\n告老未能三阅月，趣归已奉十行书。\n愿公努力扶皇极，展尽胸中万卷余。",
        "dynasty": "宋",
        "collection_info": null
    },
    {
        "uuid": "b58ae6ffa836ca312be2981f8999b293",
        "title": "和孙吉父登第二首  其一",
        "author": "袁燮",
        "content": "几载英名表一乡，今年仙籍始浮香。\n恩隆云汉颁宸翰，燕赐韶钧出教坊。\n父子同登尤炜煜，诗骚为贶转铿锵。\n愿言努力酬天造，勉使吾君冠百王。",
        "dynasty": "宋",
        "collection_info": null
    },
    {
        "uuid": "a87244e23fa061f27716e54bd59c9ae5",
        "title": "和孙吉父登第二首  其二",
        "author": "袁燮",
        "content": "生平心事渺无涯，老去情悰岂復嘉。\n便合扁舟归故隠，却寻小圃种幽花。\n痴儿侥倖居前列，朴学流传本故家。\n第一不宜贪显宦，更烦师友护兰芽。",
        "dynasty": "宋",
        "collection_info": null
    },
    {
        "uuid": "2408390bcd7b5acd1b5b399397f2be9c",
        "title": "倚天阁",
        "author": "袁燮",
        "content": "西川剑阁伟冈峦，虽得峥嵘苦未宽。\n岂意危栏临楚望，获瞻乔岳峙江干。\n雌雄并立排锋刃，紫翠相萦绣帨鞶。\n珍重主人贪好景，邀宾揽秀俯林端。",
        "dynasty": "宋",
        "collection_info": null
    },
    {
        "uuid": "086dc88c79c5e21d34262f61f0d7595d",
        "title": "和治中雪后",
        "author": "袁燮",
        "content": "名利那须较有无，登临乐处即吾庐。\n兴浓不觉朔风劲，景好贪看晴雪余。\n竟日送青娱座客，先春解冻跃潜鱼。\n与君不但分风月，水色山光总一如。",
        "dynasty": "宋",
        "collection_info": null
    },
    {
        "uuid": "9535b964c4031b69bfcd7789d23447d5",
        "title": "大雪与俞少卿二首  其一",
        "author": "袁燮",
        "content": "由来腊雪兆年丰，新岁还应与腊同。\n可喜三阳纔应律，便看六出骤漫空。\n缄藏挚兽安林下，约束遗蝗入地中。\n积至尺余犹未已，始知嘉政与天通。",
        "dynasty": "宋",
        "collection_info": null
    },
    {
        "uuid": "5b5464cb16b812e9d8897e0a5fbf2c6c",
        "title": "大雪与俞少卿二首  其二",
        "author": "袁燮",
        "content": "歉岁隆冬水不冰，铃斋谁与破愁城。\n缤纷忽作纤腰舞，照曜俄添老眼明。\n玉不坚牢终可贵，花非剪刻自然成。\n大田来岁应多稼，看取仓箱处处盈。",
        "dynasty": "宋",
        "collection_info": null
    },
    {
        "uuid": "acb8d22cbf0f8fabb92a47b150665c54",
        "title": "寄陈伯耕二首  其一",
        "author": "袁燮",
        "content": "风梳雨沐厌驰驱，我马虺隤我仆痡。\n惟有风流髯主簿，才高不肯混泥涂。",
        "dynasty": "宋",
        "collection_info": null
    },
    {
        "uuid": "0286efbca8edc110a68efd87cea112e3",
        "title": "寄陈伯耕二首  其二",
        "author": "袁燮",
        "content": "阡陌周旋约已成，妓围纔合更渝盟。\n宴安有毒君休恋，亟为苍生决此行。",
        "dynasty": "宋",
        "collection_info": null
    },
    {
        "uuid": "f6f26dbc58c8512b76bdb29aaf010ae6",
        "title": "赠毛希元二首  其一",
        "author": "袁燮",
        "content": "浮世尘劳堕渺茫，真儒器业要韬藏。\n谁知寂寞空山裏，修省工夫未易量。",
        "dynasty": "宋",
        "collection_info": null
    },
    {
        "uuid": "68214b82bc949817583952c0a0b4ab4c",
        "title": "赠毛希元二首  其二",
        "author": "袁燮",
        "content": "当年駡贼真忠激，今日藏身似隠沦。\n抱负如君岂无用，会看膏泽润斯民。",
        "dynasty": "宋",
        "collection_info": null
    },
    {
        "uuid": "45e0e22efcd4e5a9e2e3280792ae2eba",
        "title": "赠史坑冶二首  其一",
        "author": "袁燮",
        "content": "吾儒根本在修身，恬淡无为乐性真。\n此性本无尘可去，去尘犹是未离尘。",
        "dynasty": "宋",
        "collection_info": null
    },
    {
        "uuid": "e5f3d7c81631d42d1156de7538333b10",
        "title": "赠史坑冶二首  其二",
        "author": "袁燮",
        "content": "公子词锋莫敢当，更兼世故饱更尝。\n区区残寇犹侵侮，愿试胸中却敌方。",
        "dynasty": "宋",
        "collection_info": null
    },
    {
        "uuid": "de2a7e8dc5e616e58726ccf4347d5419",
        "title": "再用前韵二首  其一",
        "author": "袁燮",
        "content": "乞取刀圭救病身，韩公于此枉天真。\n何如夜坐忘躯殻，但有纤毫俱是尘。",
        "dynasty": "宋",
        "collection_info": null
    },
    {
        "uuid": "b580a508c0c636991d7c9115d00d4cc6",
        "title": "再用前韵二首  其二",
        "author": "袁燮",
        "content": "无味之中味最长，东湖居士独先尝。\n乃知此药真良药，何必求他肘后方。",
        "dynasty": "宋",
        "collection_info": null
    },
    {
        "uuid": "a6e6cc17a27115c36ef4fded8c2e05c8",
        "title": "赠陆伯微三首  其一",
        "author": "袁燮",
        "content": "胜士由来挽不前，肯临高兴復翩然。\n浮云可籋真天马，应笑驽骀走市廛。",
        "dynasty": "宋",
        "collection_info": null
    },
    {
        "uuid": "8c27c35c6cfbf4cf234dcd34f534d719",
        "title": "赠陆伯微三首  其二",
        "author": "袁燮",
        "content": "斗大书斋以絜名，冰壶表裏要清明。\n如今尘土填胸臆，幸挽沧浪为濯缨。",
        "dynasty": "宋",
        "collection_info": null
    },
    {
        "uuid": "4cbb3bdf388e4836902751f83d2761ce",
        "title": "赠陆伯微三首  其三",
        "author": "袁燮",
        "content": "自古真才多命薄，欣闻同志不长贫。\n堪嗟世道今如许，愿为吾君致此身。",
        "dynasty": "宋",
        "collection_info": null
    },
    {
        "uuid": "3d5665aee32b0605719117dcde9dc669",
        "title": "赠京尹八首  其一",
        "author": "袁燮",
        "content": "妙年志气已超然，不肯随羣苟目前。\n才美骤为当世用，青云直上蹑天躔。",
        "dynasty": "宋",
        "collection_info": null
    },
    {
        "uuid": "89db21a4f75de8fd9abb86f6b29e013b",
        "title": "赠京尹八首  其二",
        "author": "袁燮",
        "content": "弹压工夫妙入神，能令晋盗总奔秦。\n盘根错节游余刃，奏课当为第一人。",
        "dynasty": "宋",
        "collection_info": null
    },
    {
        "uuid": "3e10ed460bfabdbf134721f36066d2c8",
        "title": "赠京尹八首  其三",
        "author": "袁燮",
        "content": "儒学当年究指归，服劳王事不言疲。\n遥知今日张京尹，不瑕闺房画妇眉。",
        "dynasty": "宋",
        "collection_info": null
    },
    {
        "uuid": "23548ddc277e2f0885ce46b1db921623",
        "title": "赠京尹八首  其四",
        "author": "袁燮",
        "content": "年纔六十已为卿，际会明时蚤显荣。\n禄厚恩深何以报，惟当努力罄忠诚。",
        "dynasty": "宋",
        "collection_info": null
    },
    {
        "uuid": "87564a029a6229df527d1fb4160153eb",
        "title": "赠京尹八首  其五",
        "author": "袁燮",
        "content": "吾徒切己无他事，万善根源一片心。\n外若峥嵘中有愧，何殊麋鹿强冠襟。",
        "dynasty": "宋",
        "collection_info": null
    },
    {
        "uuid": "5037bb6431d54ffc62e65ad535bddb1f",
        "title": "赠京尹八首  其六",
        "author": "袁燮",
        "content": "美名畴昔蔼循良，重任今兹典浩穰。\n挚若苍鹰非不健，何如鸾凤效嘉祥。",
        "dynasty": "宋",
        "collection_info": null
    },
    {
        "uuid": "33ef7ec44194e7281a61e66babc036ce",
        "title": "赠京尹八首  其七",
        "author": "袁燮",
        "content": "前古哲人端可法，遗编遐躅尚堪寻。\n公余莫厌频翻阅，要使胸中广且深。",
        "dynasty": "宋",
        "collection_info": null
    },
    {
        "uuid": "9be0518bfdb3e7093e18ed80fb063f25",
        "title": "赠京尹八首  其八",
        "author": "袁燮",
        "content": "上医医国岂无方，谠论扶持弱必强。\n屹若中流为砥柱，男儿如此是真刚。",
        "dynasty": "宋",
        "collection_info": null
    },
    {
        "uuid": "d314ea2945e1d68da8387b8de939616f",
        "title": "与韩抚干大伦八首  其一",
        "author": "袁燮",
        "content": "故国由来重世臣，芬芳累叶镇如新。\n中兴第一功臣裔，卓荦如君信有人。",
        "dynasty": "宋",
        "collection_info": null
    },
    {
        "uuid": "4ec582fb03179c6d9e51ed0e4488f76f",
        "title": "与韩抚干大伦八首  其二",
        "author": "袁燮",
        "content": "肯随流俗慕纷华，闭户观书遍五车。\n器业要为当世用，直须渟蓄渺无涯。",
        "dynasty": "宋",
        "collection_info": null
    },
    {
        "uuid": "193566223d57416e1a42a227d061903d",
        "title": "与韩抚干大伦八首  其三",
        "author": "袁燮",
        "content": "等閒援笔赋新篇，句法新奇思涌泉。\n绝胜唐人作诗苦，推敲一字强雕镌。",
        "dynasty": "宋",
        "collection_info": null
    },
    {
        "uuid": "7644d017e4fa607bca1f0bb819fe6b4a",
        "title": "与韩抚干大伦八首  其四",
        "author": "袁燮",
        "content": "几年惯踏软红尘，终日眉攒气不伸。\n每到山斋闻好语，令人胸臆便生春。",
        "dynasty": "宋",
        "collection_info": null
    },
    {
        "uuid": "75ac9d231b12183f4fed490103143861",
        "title": "与韩抚干大伦八首  其五",
        "author": "袁燮",
        "content": "剧谈时事言皆验，筹略知非小丈夫。\n独恨人微言不效，未能推挽上亨衢。",
        "dynasty": "宋",
        "collection_info": null
    },
    {
        "uuid": "5bd3ec689767b91b1b901ee48b26a00c",
        "title": "与韩抚干大伦八首  其六",
        "author": "袁燮",
        "content": "思君风度心如结，何日从容迭献酬。\n凉入郊墟能过我，奉陪童育两山游。",
        "dynasty": "宋",
        "collection_info": null
    },
    {
        "uuid": "0aef3343ae7d744147d8e824add5a859",
        "title": "与韩抚干大伦八首  其七",
        "author": "袁燮",
        "content": "年几五十无知己，乘兴将为剑阁行。\n从此与君尤隔绝，兴怀畴昔若为情。",
        "dynasty": "宋",
        "collection_info": null
    },
    {
        "uuid": "ec74b065d64f0339454b0b5c9c5c5a04",
        "title": "与韩抚干大伦八首  其八",
        "author": "袁燮",
        "content": "作诗真欲挽君留，蜀道平宁倚运筹。\n他日功名成遂后，犹能枉顾絜翁不。",
        "dynasty": "宋",
        "collection_info": null
    },
    {
        "uuid": "4c2f0b14614c7550853c3e834e673438",
        "title": "和圆通禅老韵二首  其一",
        "author": "袁燮",
        "content": "浮世营营只自私，谁参落叶与枯枝。\n西来面壁原无语，却费圆通几首诗。",
        "dynasty": "宋",
        "collection_info": null
    },
    {
        "uuid": "049856a78fd706dbb9409e850c3d7ea4",
        "title": "和圆通禅老韵二首  其二",
        "author": "袁燮",
        "content": "新诗的皪缀明玑，道行清通照碧溪。\n尘绊无因到兰若，聊将两绝当留题。",
        "dynasty": "宋",
        "collection_info": null
    },
    {
        "uuid": "67d83c29dbbe3e7185346b81114e52c4",
        "title": "赠天童监寺",
        "author": "袁燮",
        "content": "平生朴拙本无奇，珍重高人不我遗。\n自顾原无一滴水，何能復有两篇诗。",
        "dynasty": "宋",
        "collection_info": null
    },
    {
        "uuid": "76ca3036a6e8b7fafff2547bbf9d546a",
        "title": "赠卜道人二首  其一",
        "author": "袁燮",
        "content": "道人徧阅世间人，休咎先知若有神。\n多少媸妍归藻鑑，祇缘唐许是前身。",
        "dynasty": "宋",
        "collection_info": null
    },
    {
        "uuid": "f0fc2c780fa036df76befbdb4e1f6377",
        "title": "赠卜道人二首  其二",
        "author": "袁燮",
        "content": "道人怪我年如许，宿债胡为未尽偿。\n宁识吾心烈于火，得归林下便清凉。",
        "dynasty": "宋",
        "collection_info": null
    },
    {
        "uuid": "1873a046bcc7d0fc06cf6c5029be06f1",
        "title": "郊外即事七首  其一",
        "author": "袁燮",
        "content": "春风簸雨湿郊原，春水沄沄復旧痕。\n寂寞道傍堪叹处，柴门茅屋数家村。",
        "dynasty": "宋",
        "collection_info": null
    },
    {
        "uuid": "695d8d9b1b8498a61a007abe9480c556",
        "title": "郊外即事七首  其二",
        "author": "袁燮",
        "content": "舟中无事阅陈编，千古高风挹圣贤。\n奔走徒劳竟何补，兴怀旧隠思凄然。",
        "dynasty": "宋",
        "collection_info": null
    },
    {
        "uuid": "25c5844cc5e50a297731427e2454d284",
        "title": "郊外即事七首  其三",
        "author": "袁燮",
        "content": "雨声初断暮云横，天意欲晴犹未晴。\n好向长空施巨手，扫除氛翳见清明。",
        "dynasty": "宋",
        "collection_info": null
    },
    {
        "uuid": "925f3f63fc2a251b8ee3ab738ec2a881",
        "title": "郊外即事七首  其四",
        "author": "袁燮",
        "content": "清香忽向暗中来，应为梅花取次开。\n爱汝风标真绝俗，何当环绕百千迴。",
        "dynasty": "宋",
        "collection_info": null
    },
    {
        "uuid": "fff06267bcbdd1f9435a57225f9f6ce8",
        "title": "郊外即事七首  其五",
        "author": "袁燮",
        "content": "几处汪汪成巨浸，传闻昔日尽良田。\n兴除利害宁无策，忍把膏腴久弃捐。",
        "dynasty": "宋",
        "collection_info": null
    },
    {
        "uuid": "2096b7915ee2e770ba4d9d57647f5be5",
        "title": "郊外即事七首  其六",
        "author": "袁燮",
        "content": "阴云解駮晴光好，藜杖逍遥足自怡。\n月色渐迟风力细，初春便是浴沂时。",
        "dynasty": "宋",
        "collection_info": null
    },
    {
        "uuid": "ff9efd3b614cd8ae8736f8d4e99b51a5",
        "title": "郊外即事七首  其七",
        "author": "袁燮",
        "content": "乍从尘土俯澄泓，莹彻心神眼倍明。\n天下渊泉有如此，流清端的自源清。",
        "dynasty": "宋",
        "collection_info": null
    },
    {
        "uuid": "e19f1409c95eee50faa9975667665e78",
        "title": "游灵山二首  其一",
        "author": "袁燮",
        "content": "何人题作一灵山，千古佳名不可刊。\n欲识此声非浪得，试于高处一凭栏。",
        "dynasty": "宋",
        "collection_info": null
    },
    {
        "uuid": "356e80278a6190c0eebcea417b90145a",
        "title": "游灵山二首  其二",
        "author": "袁燮",
        "content": "湖山秀美冠东南，况此山椒枕碧潭。\n眼界宽平无限景，箇中好处不容参。",
        "dynasty": "宋",
        "collection_info": null
    },
    {
        "uuid": "6f84ba053a068dee3b0bd29eb6faea94",
        "title": "雨中度东湖",
        "author": "袁燮",
        "content": "宿霭埋山未肯收，晚风吹雨湿衣裘。\n渔舠一叶烟波裏，添我胸中万斛愁。",
        "dynasty": "宋",
        "collection_info": null
    },
    {
        "uuid": "6cef8aa549284ac90ec954010dea1bf0",
        "title": "望东湖五首  其一",
        "author": "袁燮",
        "content": "澄泓万顷浸冰轮，千尺惊看玉塔新。\n满目辉光相照耀，干坤何处不精神。",
        "dynasty": "宋",
        "collection_info": null
    },
    {
        "uuid": "8022776223092395963b726bd2866b32",
        "title": "望东湖五首  其二",
        "author": "袁燮",
        "content": "天上金波印水心，心中波浪亦成金。\n小舟荡漾金波裏，陡觉广寒宫殿深。",
        "dynasty": "宋",
        "collection_info": null
    },
    {
        "uuid": "4492842f248387078285e84f10c0a226",
        "title": "望东湖五首  其三",
        "author": "袁燮",
        "content": "世故纷纷赚白头，何如良夜一扁舟。\n霜风拂面心神肃，尘虑宁容一髮留。",
        "dynasty": "宋",
        "collection_info": null
    },
    {
        "uuid": "9201b03754ceb4287e72df84c9a84d25",
        "title": "望东湖五首  其四",
        "author": "袁燮",
        "content": "五十颓然一秃翁，湖山清兴渺无穷。\n扁舟欲学鸱夷子，未有平吴霸越功。",
        "dynasty": "宋",
        "collection_info": null
    },
    {
        "uuid": "69e4bc6947d5d0d2ededd421a2ba785d",
        "title": "望东湖五首  其五",
        "author": "袁燮",
        "content": "世上功名姑置之，微茫心事要深思。\n水光月色精神好，长使襟怀似此时。",
        "dynasty": "宋",
        "collection_info": null
    },
    {
        "uuid": "161213cb669bb93ce0049694a86ab224",
        "title": "又二首  其一",
        "author": "袁燮",
        "content": "重峦迭嶂巧萦纡，中有汪汪万顷湖。\n山色水光相映发，清辉含处妙难摹。",
        "dynasty": "宋",
        "collection_info": null
    },
    {
        "uuid": "cc4b0a4f7339c26fce49fc2d16c3bf25",
        "title": "又二首  其二",
        "author": "袁燮",
        "content": "平生酷爱水浮天，每到东湖意豁然。\n要识此湖功利溥，旱时无限荫民田。",
        "dynasty": "宋",
        "collection_info": null
    },
    {
        "uuid": "9af0f3bd9c748584a71edd9fd08bbe34",
        "title": "天童道上二首  其一",
        "author": "袁燮",
        "content": "嶪岌崭岩太白峰，高名千古独称雄。\n放怀拟向山头立，宇宙都归一望中。",
        "dynasty": "宋",
        "collection_info": null
    },
    {
        "uuid": "ff0c0c570e44cde16003803742197262",
        "title": "天童道上二首  其二",
        "author": "袁燮",
        "content": "太白峰前三十里，古松夹道奏竽笙。\n清辉秀色交相映，未羡山阴道上行。",
        "dynasty": "宋",
        "collection_info": null
    },
    {
        "uuid": "0f65c4326a1d6410515f58a960ecd879",
        "title": "登塔二首  其一",
        "author": "袁燮",
        "content": "尘俗区区咫尺间，着身高处眇人寰。\n平生望塔今登塔，聊向风前一解颜。",
        "dynasty": "宋",
        "collection_info": null
    },
    {
        "uuid": "b172066591856cf4d1d7a3627431855b",
        "title": "登塔二首  其二",
        "author": "袁燮",
        "content": "远望巍峩耸百寻，今朝特达快登临。\n最高未是真高处，无尽应须更尽心。",
        "dynasty": "宋",
        "collection_info": null
    },
    {
        "uuid": "f8c6b2bc83a349149e374c2e192b688c",
        "title": "百步尖",
        "author": "袁燮",
        "content": "一山屹立万山朝，壮观棱棱倚碧霄。\n惆怅故交埋玉处，高名千古共岧峣。",
        "dynasty": "宋",
        "collection_info": null
    },
    {
        "uuid": "8684156b534ead3bc4212688ac1fd2f4",
        "title": "山中",
        "author": "袁燮",
        "content": "古松奇石水潺潺，小小茅庵一两间。\n野性自知难适俗，山林僻处且偷閒。",
        "dynasty": "宋",
        "collection_info": null
    },
    {
        "uuid": "20acc0f1c075d3a3034f1aa1c6380e24",
        "title": "山居二首  其一",
        "author": "袁燮",
        "content": "舍北巑岏万迭青，门前列岫巧相迎。\n天公有意怜寒士，锡与公侯百雉城。",
        "dynasty": "宋",
        "collection_info": null
    },
    {
        "uuid": "748e96e06d8f37bfa9b09e61632b58a8",
        "title": "山居二首  其二",
        "author": "袁燮",
        "content": "城居未免嚣尘役，野处閒观德性初。\n究竟孰为清与浊，此心安处即吾庐。",
        "dynasty": "宋",
        "collection_info": null
    },
    {
        "uuid": "eb6a709bd94ece4044ac5cf5f7d5fed2",
        "title": "和姜子谦游晁景迂祠",
        "author": "袁燮",
        "content": "百年风节仰英游，喜见新诗为点头。\n微诋大贤虽可恨，不妨千载略同流。",
        "dynasty": "宋",
        "collection_info": null
    },
    {
        "uuid": "ef5019a395dfde9e1def2c9087439a33",
        "title": "题景范堂",
        "author": "袁燮",
        "content": "曾子才高事事能，就中一事最堪称。\n前贤拯救苍生意，頼有斯人解服膺。",
        "dynasty": "宋",
        "collection_info": null
    },
    {
        "uuid": "dbc8942a5f53d8c1d35e8183d1a790b0",
        "title": "书先茔二首  其一",
        "author": "袁燮",
        "content": "我卜山冈亩百金，家贫自嘆力难任。\n杉松尽是亲栽植，寄与樵人念此心。",
        "dynasty": "宋",
        "collection_info": null
    },
    {
        "uuid": "186854aa2a7ac992607ebb53f2cdbc17",
        "title": "书先茔二首  其二",
        "author": "袁燮",
        "content": "杖藜数数款松关，岂为多情酷爱山。\n痛念慈颜隔泉壤，此心那得片时閒。",
        "dynasty": "宋",
        "collection_info": null
    },
    {
        "uuid": "3c8ad9cac679d0cd2233d52178a95133",
        "title": "览镜二首  其一",
        "author": "袁燮",
        "content": "朝来览镜一何衰，髮秃容枯半白髭。\n老态侵寻光景促，着鞭从此勿迟迟。",
        "dynasty": "宋",
        "collection_info": null
    },
    {
        "uuid": "3f3a06b918e5d48a5c64484c52803771",
        "title": "览镜二首  其二",
        "author": "袁燮",
        "content": "工夫一日不专精，面目尘埃已可憎。\n何必鑑人明得失，青铜相对即良朋。",
        "dynasty": "宋",
        "collection_info": null
    },
    {
        "uuid": "692af39c619fe1a7f50f40920db4e5b7",
        "title": "闻鶑",
        "author": "袁燮",
        "content": "春晓园禽百族鸣，未知黄鸟可人心。\n閒中静听绵蛮语，绝胜歌喉要眇音。",
        "dynasty": "宋",
        "collection_info": null
    },
    {
        "uuid": "4db0a95389808a12a12394563189ff83",
        "title": "观鱼",
        "author": "袁燮",
        "content": "波清日暖足优游，去去来来总自由。\n只为贪心除未得，竟随香饵上金鈎。",
        "dynasty": "宋",
        "collection_info": null
    },
    {
        "uuid": "dbbf0e83d41d8142bfb7c888258a35a4",
        "title": "桔橰",
        "author": "袁燮",
        "content": "谁作机关巧且便，十寻绕指汲清泉。\n往来济物非无用，俯仰由人亦可怜。",
        "dynasty": "宋",
        "collection_info": null
    },
    {
        "uuid": "4fdcc725ba24b74ca0efae9de3df748a",
        "title": "织妇",
        "author": "袁燮",
        "content": "列屋閒居曳绮罗，霜刀裁剪竞新磨。\n那知红女经营苦，轧轧寒机几万梭。",
        "dynasty": "宋",
        "collection_info": null
    },
    {
        "uuid": "30b388492cc87f8789783a5876dcbd30",
        "title": "梅雨",
        "author": "袁燮",
        "content": "江乡梅熟雨如倾，茅屋低头困鬰蒸。\n小小闷人人莫厌，解教禾稼勃然兴。",
        "dynasty": "宋",
        "collection_info": null
    },
    {
        "uuid": "0862c5eba55e6faccd78c646f2d96a06",
        "title": "秋霁",
        "author": "袁燮",
        "content": "怪底中秋尚鬰蒸，滂沱三日势如倾。\n今朝雨霁新凉入，始信清秋本自清。",
        "dynasty": "宋",
        "collection_info": null
    },
    {
        "uuid": "80ba42d5ff729d089ccc2526c0c0adf8",
        "title": "霜",
        "author": "袁燮",
        "content": "肃肃严威不可干，剑铓莫作等閒看。\n丈夫砥砺平生节，到此孤忠激肺肝。",
        "dynasty": "宋",
        "collection_info": null
    },
    {
        "uuid": "983f7f429746feaefebbe4725eec99ee",
        "title": "新月二首  其一",
        "author": "袁燮",
        "content": "昨夜璇霄素魄沦，一痕初復便精神。\n辉光万里从兹始，今夕端倪即是真。",
        "dynasty": "宋",
        "collection_info": null
    },
    {
        "uuid": "c85a0d47c7253418c87fc321ffed9bca",
        "title": "新月二首  其二",
        "author": "袁燮",
        "content": "至精那得久沈沦，造化回环自有神。\n满意只须三五夜，十分全体见天真。",
        "dynasty": "宋",
        "collection_info": null
    },
    {
        "uuid": "a3421b8e00f7a7b32958b61524c8fcf9",
        "title": "霜月",
        "author": "袁燮",
        "content": "霜气横空月色明，寒侵肌骨不胜清。\n支筇忍冻游山径，胸次都无世俗情。",
        "dynasty": "宋",
        "collection_info": null
    },
    {
        "uuid": "612b77b3f752cf84e5ccd09e0d14eb15",
        "title": "山月",
        "author": "袁燮",
        "content": "好风吹雨到山前，月与山翁故有缘。\n静夜相看两寥寂，水流岩下泻潺潺。",
        "dynasty": "宋",
        "collection_info": null
    },
    {
        "uuid": "c15f0343b5e4c0965216c5e6a5f0d98b",
        "title": "冬至二首  其一",
        "author": "袁燮",
        "content": "朝来云物效嘉祥，和气初萌日渐长。\n相庆纷纷缘底事，由来人道贵阳刚。",
        "dynasty": "宋",
        "collection_info": null
    },
    {
        "uuid": "abf031957dd2a1015b61fec9b61802ff",
        "title": "冬至二首  其二",
        "author": "袁燮",
        "content": "阳刚初復一何微，万彙亨嘉肇此时。\n只此胚胎须护惜，要教宇宙总熙熙。",
        "dynasty": "宋",
        "collection_info": null
    },
    {
        "uuid": "a80b2f58a29f2ea5620cf6a92a17b0cb",
        "title": "冬日",
        "author": "袁燮",
        "content": "茅檐穷腊负朝暾，不羡红炉兽炭温。\n始信太阳和气别，拟将此味献金门。",
        "dynasty": "宋",
        "collection_info": null
    },
    {
        "uuid": "04fcc91a3416131a1f277c2ff986d714",
        "title": "和东林湛堂禅师喜雪韵五首  其一",
        "author": "袁燮",
        "content": "去岁寒云久积阴，四郊雪片腊中深。\n今年一稔民安业，老守区区慰此心。",
        "dynasty": "宋",
        "collection_info": null
    },
    {
        "uuid": "605f050b48573f2f77c35e1d1f3072e0",
        "title": "和东林湛堂禅师喜雪韵五首  其二",
        "author": "袁燮",
        "content": "祈祷精诚觊上通，嘉祥未与去年同。\n老怀日夜忧无奈，安得寒花屡舞风。",
        "dynasty": "宋",
        "collection_info": null
    },
    {
        "uuid": "610c08fb7f2909a0c4d35e1eb289aa98",
        "title": "和东林湛堂禅师喜雪韵五首  其三",
        "author": "袁燮",
        "content": "恨无佳政布民间，赋敛犹繁狱未宽。\n来岁若非禾稼熟，穷檐何以免饥寒。",
        "dynasty": "宋",
        "collection_info": null
    },
    {
        "uuid": "a74d5c76998472cf6f66927fef72102a",
        "title": "和东林湛堂禅师喜雪韵五首  其四",
        "author": "袁燮",
        "content": "皇皇有若救头然，为计无聊只吁天。\n歼厥遗蝗须尺瑞，由来积玉兆丰年。",
        "dynasty": "宋",
        "collection_info": null
    },
    {
        "uuid": "9035bcffba770a79bb55e231cc55cc66",
        "title": "和东林湛堂禅师喜雪韵五首  其五",
        "author": "袁燮",
        "content": "寂寞东林一老禅，殷勤念我惠佳篇。\n敢烦见在慈悲佛，为我投诚过去僊。",
        "dynasty": "宋",
        "collection_info": null
    },
    {
        "uuid": "bcd294bd4eea6024c97107a104a2e991",
        "title": "玉簪",
        "author": "袁燮",
        "content": "琉璃为叶玉为葩，妙质天然不汝瑕。\n精彩照人香绝俗，遗簪端的自仙家。",
        "dynasty": "宋",
        "collection_info": null
    },
    {
        "uuid": "c75f837f577b473c71e0dc7291b360ae",
        "title": "紫薇花二首  其一",
        "author": "袁燮",
        "content": "蒙茸曲径紫薇花，几载藤萝巧蔽遮。\n暂借斧斤还旧观，依前万蘂吐新葩。",
        "dynasty": "宋",
        "collection_info": null
    },
    {
        "uuid": "8e1654c0072c33543442757bce9e919b",
        "title": "紫薇花二首  其二",
        "author": "袁燮",
        "content": "紫微花对紫薇郎，何事斋前一树芳。\n造物似教人努力，他年准拟侍君王。",
        "dynasty": "宋",
        "collection_info": null
    },
    {
        "uuid": "7d4d934ae760ed397f84d313310248e8",
        "title": "芙蓉",
        "author": "袁燮",
        "content": "浅深红穗遶汀洲，笑舞西风体力柔。\n雅意陂塘非玩物，令人却忆蓼花游。",
        "dynasty": "宋",
        "collection_info": null
    },
    {
        "uuid": "fbed16910d504bf9ace6012651719402",
        "title": "久不见竹堂高篇辄以湘窣索之两诗继至因用其韵  其一",
        "author": "袁燮",
        "content": "壶中老子兴不浅，丰颊樽前胜玉梅。\n肯为莼羹下犀箸，聊凭催促好诗来。",
        "dynasty": "宋",
        "collection_info": null
    },
    {
        "uuid": "b04aa7dd08de7880cf937e5128499445",
        "title": "久不见竹堂高篇辄以湘窣索之两诗继至因用其韵  其二",
        "author": "袁燮",
        "content": "往时剩喜亲标格，今日无因款话言。\n兀坐书斋饱蔬食，想公饮客厌熊蹯。",
        "dynasty": "宋",
        "collection_info": null
    },
    {
        "uuid": "7a26f97c149842bfb91fce82ce88fcd0",
        "title": "咏凌霄花",
        "author": "袁燮",
        "content": "松柏扳援有女萝，红英亦復蔓高柯。\n侵寻纵上云霄去，究竟依凭未足多。",
        "dynasty": "宋",
        "collection_info": null
    },
    {
        "uuid": "341d47f61ef852ba31eabfec37b6e065",
        "title": "拒霜花",
        "author": "袁燮",
        "content": "谁将名字强称扬，弱质区区敢傲霜。\n霜陨叶枯红粉落，元来枨也未为刚。",
        "dynasty": "宋",
        "collection_info": null
    },
    {
        "uuid": "c4d122b41abbe27e368cdc640bc6f788",
        "title": "园蔬六首  其一",
        "author": "袁燮",
        "content": "携锄抱瓮不辞劳，要使霜根足土膏。\n我去艰难生理窄，却疑学圃属吾曹。",
        "dynasty": "宋",
        "collection_info": null
    },
    {
        "uuid": "82ed406b35b243b1cae79f5641ac7beb",
        "title": "园蔬六首  其二",
        "author": "袁燮",
        "content": "白菘肥脃真佳品，紫芥蒙茸亦可人。\n环舍满畦多且旨，寒儒专享未为贫。",
        "dynasty": "宋",
        "collection_info": null
    },
    {
        "uuid": "f053feb5b0a13bd47446ad56d908cd3e",
        "title": "园蔬六首  其三",
        "author": "袁燮",
        "content": "深林十月饱清霜，寒气侵凌味转长。\n世上甘腴有如此，拟排闾阖献君王。",
        "dynasty": "宋",
        "collection_info": null
    },
    {
        "uuid": "cc607104575f6a17acf94e9b8be16595",
        "title": "园蔬六首  其四",
        "author": "袁燮",
        "content": "良朋过我食无鱼，茅屋相寻只茹蔬。\n莫道藜羹滋味薄，要知瓜祭必齐如。",
        "dynasty": "宋",
        "collection_info": null
    },
    {
        "uuid": "a07f2442ff0f8ceb6535deff116de5d8",
        "title": "园蔬六首  其五",
        "author": "袁燮",
        "content": "朱门终日饫甘肥，绮绣盘筵鲙缕飞。\n宁识山林枯槁士，清风千古首阳薇。",
        "dynasty": "宋",
        "collection_info": null
    },
    {
        "uuid": "3713b1fe86df9ade7397bc4daa17d2c0",
        "title": "园蔬六首  其六",
        "author": "袁燮",
        "content": "荤羶屏去忽三年，筋力扶持老尚坚。\n所养固知先大体，人生何苦嗜肥鲜。",
        "dynasty": "宋",
        "collection_info": null
    },
    {
        "uuid": "e9d14287e2cf8f8840d72ff7c39cba75",
        "title": "黄叶",
        "author": "袁燮",
        "content": "黄叶纷纷舞劲风，反膏收液岁成功。\n明年满眼春容好，却在今时索寞中。",
        "dynasty": "宋",
        "collection_info": null
    },
    {
        "uuid": "ab66f000e2f7292d156435f266f36d54",
        "title": "咏橘",
        "author": "袁燮",
        "content": "风劲霜清木落时，金丸粲粲压枝垂。\n贫家不作千奴计，一树庭前也自奇。",
        "dynasty": "宋",
        "collection_info": null
    },
    {
        "uuid": "6171ae6437c23035884303b3d938e3c8",
        "title": "谢王恭父惠石岩花二首  其一",
        "author": "袁燮",
        "content": "岩畔移来漫一丛，鲜鲜忽发十分红。\n细看颇与鬷明类，言善方知美在中。",
        "dynasty": "宋",
        "collection_info": null
    },
    {
        "uuid": "0f479fc6e116d14ff5fcdfc9941b4448",
        "title": "谢王恭父惠石岩花二首  其二",
        "author": "袁燮",
        "content": "生平悃愊了无华，投老胡为也爱花。\n家酿朋壶助清兴，会看落笔吐天葩。",
        "dynasty": "宋",
        "collection_info": null
    },
    {
        "uuid": "ee108054bf197cefc094df01747ca454",
        "title": "梅花四首  其一",
        "author": "袁燮",
        "content": "百卉芳菲二月时，先春梅萼着疎枝。\n只缘姑射风姿别，不怕寒威损玉肌。",
        "dynasty": "宋",
        "collection_info": null
    },
    {
        "uuid": "ccc014110943d70338c5280cc7b5dd3c",
        "title": "梅花四首  其二",
        "author": "袁燮",
        "content": "清香妙质总宜人，老干青枝更绝尘。\n彻骨风流真我友，竹篱茅屋故相亲。",
        "dynasty": "宋",
        "collection_info": null
    },
    {
        "uuid": "ed33ea0dd73727f2a6e5b879daa61f41",
        "title": "梅花四首  其三",
        "author": "袁燮",
        "content": "寒花得水或成仙，体素含香亦可怜。\n韶嫩有余清不足，此花独步信无前。",
        "dynasty": "宋",
        "collection_info": null
    },
    {
        "uuid": "f63ecf4d3e29da32901cf003513a5961",
        "title": "梅花四首  其四",
        "author": "袁燮",
        "content": "其间妙处不容评，玉洁冰清亦强名。\n要识此花高绝处，解成佳实作和羹。",
        "dynasty": "宋",
        "collection_info": null
    },
    {
        "uuid": "3959d5dd826d5e9b4662817bdc495033",
        "title": "病起见梅花有感四首  其一",
        "author": "袁燮",
        "content": "不费春工巧剪裁，自然精彩粲琼瑰。\n也知受命如松柏，故向隆冬取次开。",
        "dynasty": "宋",
        "collection_info": null
    },
    {
        "uuid": "18844dece870822ccc5bb184508d1faf",
        "title": "病起见梅花有感四首  其二",
        "author": "袁燮",
        "content": "霜月交辉色愈明，风标高节圣之清。\n谛观毫髮无遗恨，始信名花集大成。",
        "dynasty": "宋",
        "collection_info": null
    },
    {
        "uuid": "99de278a18512efe74de326202167beb",
        "title": "病起见梅花有感四首  其三",
        "author": "袁燮",
        "content": "古涧荒郊人迹少，几枝摘索为谁芳。\n因思陋巷甘岑寂，为己工夫味更长。",
        "dynasty": "宋",
        "collection_info": null
    },
    {
        "uuid": "50a64f8489b3e49d6447956016a5386b",
        "title": "病起见梅花有感四首  其四",
        "author": "袁燮",
        "content": "病余百念不关心，偶见幽芳只自惊。\n世故纷纷易湮没，会须借此涤尘襟。",
        "dynasty": "宋",
        "collection_info": null
    },
    {
        "uuid": "ab13645bd710e034fe74d6ed740dde96",
        "title": "蜡梅",
        "author": "袁燮",
        "content": "金相玉质旧同科，暗裏清香万斛多。\n绝俗风流宁不似，调羹功用竟如何。",
        "dynasty": "宋",
        "collection_info": null
    },
    {
        "uuid": "f84280c998f14cc85e49cb5c02a74216",
        "title": "小松二首  其一",
        "author": "袁燮",
        "content": "琐琐新松杂穉杉，青青数寸倚崭岩。\n牛冈自有神呵护，未怕林间走鹿馋。",
        "dynasty": "宋",
        "collection_info": null
    },
    {
        "uuid": "08ad773c618ca1146c9bb3acb62d570b",
        "title": "小松二首  其二",
        "author": "袁燮",
        "content": "初栽准拟雨如膏，无奈晴暄思鬰陶。\n造物见怜甘泽霈，倚天会见百寻高。",
        "dynasty": "宋",
        "collection_info": null
    },
    {
        "uuid": "f6f43f4919725ce5e8a116b5429eaaeb",
        "title": "咏竹",
        "author": "袁燮",
        "content": "此君林下静无尘，苗裔生来便逸羣。\n头角崭然圆玉峙，养成直节要凌云。",
        "dynasty": "宋",
        "collection_info": null
    }
]