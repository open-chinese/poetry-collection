[
    {
        "title": "渔父辞",
        "author": "陈普",
        "content": "神农作耒耜，伏羲为网罟。\n耒耜之利以教耕，网罟是乃取鱼具。\n天启生涯资生灵，八政以食首为民。\n采山钓水利其利，国家租税自此征。\n悠悠江海老渔父，孤舟没齿居水浒。\n翠篷黄帽寄烟波，青篛绿蓑触风雨。\n风雨舟中历寒暑，月明夜宿荻花洲。\n潮落暮归芦叶渡，芦叶渡头有酒沽。\n卖鱼买酒浮江湖，醉中身似孤舟样，鞭脱不管桑大夫。\n江茫茫，月皓皓，江月江人容易老。\n月光长照江长流，中有白鸥閒似我。",
        "dynasty": "宋",
        "collection_info": null
    },
    {
        "title": "蚕妇辞",
        "author": "陈普",
        "content": "东邻采桑妇，西邻养蚕女，年年役役为蚕苦。\n桐花如雪麦如云，鸣鸠醉椹叫春雨。\n踏踏登竹梯，山烟锁春树。\n不管乌台湿红雾，妾家有夫事犂锄，妾家有子尚啼饥。\n春蚕满筐尚望叶，儿啼索食夫已归。\n前年养蚕不熟叶，私债未偿眉暗蹙。\n去年养蚕丝已空，打门又被官税促。\n今年养蚕嫁小姑，催粧要作红罗襦。\n妾身依旧只裙布，寒灯补破聊庇躯。\n蚕兮蚕兮汝知否，安得茧成大如斗。\n妾生恨不逢成周，治世春风桑五亩。",
        "dynasty": "宋",
        "collection_info": null
    },
    {
        "title": "青蛙辞",
        "author": "陈普",
        "content": "古祠一区环槐榆，飞鼪在瓦狐树居。\n铁炉缺裂死灰冷，箕坐一寸青蟾蜍。\n平心定气详其来，颓垣古厕浊水渠。\n蛇惊鼠骇得败壁，一跃乃是神王庐。\n丹青神鬼非其乡，顾盼欲去聊踌蹰。\n悾悾鄙夫见之走，争持衮冕加猨狙。\n鸣钲考鼓动井邑，毳衣褴褴驱大车。\n浮萍狎狎叱不开，遥瞻窃礼三欷歔。\n吾闻臧氏之子不智，山节藻棁居蔡祠鶢鶋。\n无端尊礼青虾蟆，圣门讥诮岂只且。\n吾闻崇伯妖羽野，化为黄龙游羽潴。\n厥子代之启九道，变作玄熊形狤{犭居}。\n鬼神赫赫号威圣，当为龙虎为鲸鱼。\n作云澍雨兴万化，翻江倒海洗九区。\n咬囓妖狐咀封豕，眼光百步双骊珠。\n当为不为为虾蟆，爬沙脚手何陋欤。\n吾闻狄公焚烧江南一千七百所，只留夏禹泰伯季札伍子胥。\n宋祖砀山负耒夫，吴楚淫祠为之墟。\n轮囷大蟒鬰屈死，寸蟆何足污其鈇。\n人心不正至斯极，无药可以医籧篨。\n只须正直如梁公，一日秉畀群疑祛。\n鬼车豕涂满天下，收拾打併归太虚。\n虾蟆无知听放去，荒沟野水乐有余。",
        "dynasty": "宋",
        "collection_info": null
    },
    {
        "title": "归去来辞",
        "author": "陈普",
        "content": "归去来兮，吾生復何之。\n故园三径在，桃李不成蹊。\n台榭荒凉已无忧，阶除寂寞人已希。\n胡飘飘而不返，将役役以奚为。\n丈夫不自量，处世宁堪悲。\n省一朝之若是，悟百年之已非。\n饭山曾是饿唐甫，首阳曾是饿夷齐。\n名重天下何足比，利重天下何足奇。\n觉利名之不昧，知贫贱而勿悲。\n归去来兮归去来，长安纵好休徘徊。\n足巾屏之行李，拂藜杖之尘埃。\n杜宇知我意，声声苦相催。\n故园行乐处，满地生苍苔。\n归去来兮，闽山之巅。\n山奇水秀，可以忘年。\n水渺茫而洁白，山排闼以争前。\n昔年桃李，依旧成阡。\n石径萦纡而藤萝耸茂，茅茨幽迥而松菊争妍。\n盘餐三百品，食足二顷田。\n吟且咏，乐且禅。\n饱而嬉，困而眠。\n心坦坦，腹平平。\n正是故园行乐处，谁知此乐乐悠然。\n东风起兮百草芊，绿杨飞絮杏花鲜。\n蝶翅乱，鸟声喧。\n翠欲黛，红欲燃。\n归去故园行乐处，幽鸟一声啼杜鹃。\n落花红紫草成毡，黄梅肥弹柳三眠。\n蝉嘒嘒，蝶翩翩。\n笋翻箨，荷贴钱。\n归去故园行乐处，几阵南风入舜絃。\n西风至兮鸿雁来，万物萧条景物猜。\n虫声切，猿啸哀。\n梧桐败，菊花开。\n归去故园行乐处，清风明月好安排。\n霜风凛凛雪花飞，村落无人猿夜啼。\n泉酒冽，溪鱼肥。\n燃兽炭，拨蹲鸱。\n归去故园行乐处，竹外梅花三两枝。\n红日三竿渔父去，云迷四野牧童归。\n朝暮之情何已矣，四时之景已如斯。\n已矣乎曷之，予知归去兮。\n松菊候门而南山耸媚，花鸟欣迎而北岭喧呼。\n悔知非之既晚，乐成赋以归欤。",
        "dynasty": "宋",
        "collection_info": null
    },
    {
        "title": "历代传授歌",
        "author": "陈普",
        "content": "伏羲神农黄帝氏，名曰三皇居上世。\n少昊颛顼及高辛，唐虞尧舜为五帝。\n夏商周兮曰三代，三王禹汤文武是。\n尧舜传官禹传家，天与人与非私畀。\n夏禹一传启以贤，少康兴夏灭猿𤡬。\n十有七世至桀王，成汤放桀夏绪坠。\n殷汤应天而顺人，兴王地方七十里。\n太甲太戊及武丁，三宗有商为专美。\n祖乙盘庚亦贤君，三十传纣覆商祀。\n周兴积累由后稷，公刘太王及王季。\n文王大勋武王集，伐纣牧野作牧誓。\n成王嗣位在幼冲，周公辅政天下治。\n成康措刑四十年，几移周鼎幽与厉。\n夷王下堂王室卑，平王东迁春秋始。\n至于威烈春秋终，二百四十二年尔。\n鲁卫晋郑蔡燕曹，姬氏同姓皆兄弟。\n异姓齐楚秦宋陈，春秋列国侯十二。\n其间五霸相继兴，齐桓小白晋重耳。\n宋襄秦穆及楚庄，名曰尊王假仁义。\n战国七雄莫如秦，韩赵魏燕齐楚起。\n秦灭六国吞二周，周祚至于赧王止。\n天王三十有七传，八百余年属周纪。\n秦帝始皇太暴虐，位传二世而已矣。\n汉室龙兴灭秦项，高祖刘邦赤帝子。\n末年国本几动摇，四皓一出迴孝惠。\n吕后临朝诸吕反，頼有平勃植赤帜。\n文景之世比成康，武帝好大功伐喜。\n霍光拥昭而立宣，江充诬谮太子戾。\n厥后外戚多擅权，平帝新室莽篡位。\n光武诛莽復中兴，汉为东汉炎运炽。\n明章二帝世所称，至于灵献汉祚替。\n前汉高文武宣朝，后汉光明章七制。\n两汉相传二十四，禅魏曹丕窃神器。\n分为三国魏蜀吴，鹬蚌相持真鼎峙。\n魏则曹丕吴孙权，蜀则先主称刘备。\n魏曹承汉才四传，天下权归司马氏。\n晋室肇兴司马炎，三王追谥昭思懿。\n两三传间至怀愍，群胡云扰如鼎沸。\n五凉前后南北西，四燕前后南北异。\n秦前后西赵前后，后蜀大夏相吞噬。\n东晋元帝都建康，天下南北分形势。\n南则晋宋齐梁陈，北则元魏东西魏。\n北齐后周犹一隅，隋文混一朔南暨。\n平陈禅周隋杨坚，夫何三世隋嗣毙。\n李唐继之纂洪图，高祖太宗成功易。\n武后易唐而为周，仁杰一言回睿意。\n玄宗末载溺杨妃，禄山叛逆为子弒。\n肃宗东征復两京，宪宗见弒陈洪志。\n文宗有才诛克明，德宗猜忌任卢杞。\n太宗玄宗及宪宗，号称三宗商可拟。\n末后难制藩镇强，宦官奉立皆私议。\n唐后迭兴有五代，梁唐晋汉周相继。\n五代五十三年间，后有十国皆僭僞。\n齐楚吴燕汉晋唐，周蜀吴越如蜂猬。\n宋受周禅握干符，扫除僭僞皆风靡。\n太祖姓赵都汴京，雪夜常幸赵普第。\n太宗真仁英神哲，历代承平善继嗣。\n至于徽钦金虏来，误国奸臣京与桧。\n高宗南渡宋復兴，建都钱唐歌舞地。\n孝及光宁守偏方，侂胄既诛由诸史。\n在位历年四十余，前有仁宗后有理。\n至于度宗宋祚微，皆由平章似道弃。\n建隆德佑十六传，大元一统兴燕蓟。",
        "dynasty": "宋",
        "collection_info": null
    },
    {
        "title": "和李太白把酒问明月歌",
        "author": "陈普",
        "content": "人生能几月圆时，歌之舞之復蹈之。\n月为一人我成三，更遣青州从事相追随。\n四人好在都无阙，相劝相酬到明发。\n此夜山河有主张，锁碎繁星俱灭没。\n采石已来五百春，当时青天为宇四无邻。\n上下通透皆冰玉，岂徒眉宇真天人。\n力士嗔人譬如刀割大江水，世间閒是閒非皆如此。\n君不见李白携月到夜郎，一洗瘴天尽入冰壶裏。",
        "dynasty": "宋",
        "collection_info": null
    },
    {
        "title": "姚氏生男歌",
        "author": "陈普",
        "content": "开干枢，转地轴，喜气鬰葱充阎闾。\n一点文星降天阙，女郎捧得掌中珠。\n破晓儿童忙报道，以璋作麞大笔书。\n纔过五日便呱泣，古称英物竟不虚。\n山灵钟秀产英杰，冰肌玉骨色清癯。\n孔释果然亲抱送，天上麒麟汗血驹。\n于公积德加厚地，衮衮公侯尽有余。\n从今生一必生二，续作杜陵歌二雏。\n五桂争秀椿未老，兰孙竞出新根株。\n矧彼开元衣钵在，有例有样非敢谀。\n当年秀发名登于桂籍，作个公卿岂肯卑微欤。",
        "dynasty": "宋",
        "collection_info": null
    },
    {
        "title": "劝学歌",
        "author": "陈普",
        "content": "太极肇判两仪生，其中人为万物灵。\n人亦天地一物耳，独以道义超众形。\n立为三才中宇宙，发挥天地经人伦。\n兹事初非外烁伐，毫髮皆备七尺身。\n后生可畏如日出，千金之躯岂可轻。\n寸阴可惜莫虚掷，百年安得长青春。\n有力如虎当猛省，何况责望深父兄。\n不通六籍不是学，未了三才未是人。\n希圣必须志尧舜，希贤必用为颜曾。\n义理彝伦精讲究，礼乐制度须详明。\n体用源流务透彻，血脉文理仍流行。\n会通两尽始无碍，范围未始离曲成。\n无尘胸次贮万卷，拔山笔力扛千钧。\n不用高枕卧丘壑，用之家齐国治天下平。\n不但匹夫匹妇皆获所，草木鱼鼈咸清宁。\n此皆后进本分事，不为干利与求名。\n更须扫除谑浪傲惰态，打并嗜欲声色情。\n一物一则同一敬，牢守孔孟张朱程。\n吃紧工夫决有效，令闻广誉垂千龄。\n英雄气概为则是，一变至道非难能。\n君不见四十五十无闻不足观，总是惰而不学昏昏贸贸枉生天地间。",
        "dynasty": "宋",
        "collection_info": null
    },
    {
        "title": "送江西曾雪笠歌",
        "author": "陈普",
        "content": "几人夸咏雪，不如柳一绝。\n几家说渔父，不如柳两句。\n天阴岁晚寒江空，玉花四合为鸿蒙。\n一片清虚画不得，孤舟一笠何精工。\n凌空厉阔不觉寒，兀坐不动身与竿。\n矶头把竿冻犹立，老妻在中作袁安。\n此时意壮何分明，大无垠涯小无形。\n的如曾子见一贯，又似叶公初点睛。\n十年抛却吴松江，闽山六月念蔗浆。\n门门再拜冰玉树，畀我一幅全潇湘。",
        "dynasty": "宋",
        "collection_info": null
    },
    {
        "title": "不饮酒歌",
        "author": "陈普",
        "content": "人皆爱酒如金珠，我独畏酒如毒荼。\n人皆爱饮醉不醒，我独不饮常惺如。\n我若饮兮人不同，一饮三百斛，再饮三千钟。\n我若醉兮人莫比，上以天为冠，下以地为履。\n有时醉登楼，倚阑一笑江山愁。\n有时醉吟诗，烟云满壁龙蛇飞。\n有时醉起舞，莫邪出匣金莲吐。\n我欲气兮斗可撞，我欲力兮鼎可扛。\n我欲志兮吞云梦之八九，我欲历兮眇天地之四方。\n天地生我性不饮，我若饮时安得有酒如长江。",
        "dynasty": "宋",
        "collection_info": null
    },
    {
        "title": "醉吟",
        "author": "陈普",
        "content": "天在地在我亦在，天改地改吾始改。\n前身曾作孔子孟子为人憎，也曾为禹为稷为人爱。\n来来去去非贪痴，自去自来自不知。\n今生暂来作个咬嚙菜根汉，焉知再来不遇文王出弹时。\n四溟为罍杓北斗，举世攒眉我开口。\n眼前不见白衣人，风月自当青田酒。\n万事不预非无功，顺应为用虚为宗。\n几度贫贱几度英雄，几度少年几度翁。\n天吴紫凤任颠倒，披襟引满对秋风。",
        "dynasty": "宋",
        "collection_info": null
    },
    {
        "title": "拟古  其一",
        "author": "陈普",
        "content": "秋声金气流，天空露瀼瀼。\n素波合流月，淫淫满庭霜。\n遥夜一美人，寒闺自彷徨。\n暗尘集凌波，轻飈感鸣珰。\n天性赋贞清，动止中矩方。\n世无夔夔子，窈窕空英皇。\n抱璞如临渊，日入不下堂。\n时操弄玉箫，空中来凤凰。\n岁月如流星，髮变面欲黄。\n服玉固雪肤，绝意百两将。",
        "dynasty": "宋",
        "collection_info": null
    },
    {
        "title": "拟古  其二",
        "author": "陈普",
        "content": "瑶池出甘泉，玉台荫梧桐。\n凤巢梧桐上，下浴甘泉中。\n美人室其左，荷衣裳芙蓉。\n素手把青枝，嘻嘻笑春风。\n性情如赤子，声气似黄钟。\n明珠媚深渊，鱼鼈游冲融。\n世事多参商，忧乐苦不同。\n荣枯与丑好，相待如駏蛩。\n深怀惕霜露，夙心常省躬。",
        "dynasty": "宋",
        "collection_info": null
    },
    {
        "title": "拟古  其三",
        "author": "陈普",
        "content": "秋夜永如年，四壁号寒蛩。\n明月照树叶，白露啼青桐。\n寒窗紫玉琴，时变羽凌宫。\n三弹不成调，百忧鬰攻中。",
        "dynasty": "宋",
        "collection_info": null
    },
    {
        "title": "拟古  其四",
        "author": "陈普",
        "content": "人生不满百，常怀千岁忧。\n往事云雨散，积意如山丘。\n圣人已为土，土復成海流。\n曷为梦寐中，常见孔与周。",
        "dynasty": "宋",
        "collection_info": null
    },
    {
        "title": "拟古  其五",
        "author": "陈普",
        "content": "先我二百年，世道犹小康。\n鸣銮下紫霄，群仙集柏梁。\n仙仙青霞衣，济济白霓裳。\n兢兢奉玄道，拳拳荐天浆。\n鸡犬亦可仙，岂徒寿天王。\n茂陵无仙骨，上帝下巫阳。\n群仙返玉京，万事争苍黄。",
        "dynasty": "宋",
        "collection_info": null
    },
    {
        "title": "拟古  其六",
        "author": "陈普",
        "content": "共工昔暴怒，触折不周山。\n此枢太室上，飘落三江间。\n枢纽一飞播，满空悉颠翻。\n北斗堕其柄，文昌失厥官。\n彗星化为跖，搏人以为餐。\n天狗行地上，头戴方山冠。\n武夷有巨人，方持钓鱼竿。\n中宵投袂起，容貌何桓桓。\n欲扶紫薇坦，坐使天下安。\n復逢驩兜来，被髮据其关。\n拂衣返空翠，弹琴弄潺湲。\n烟霞别一天，回首谢髦蛮。",
        "dynasty": "宋",
        "collection_info": null
    },
    {
        "title": "拟古  其七",
        "author": "陈普",
        "content": "东方有乐国，开闢先柏皇。\n鸾凤为鸡鹜，麒麟为犬羊。\n晨霞作朝食，太和为酒浆。\n土无干戈祸，人各千年长。\n下视禹九州，有土皆战场。\n白日虎狼行，青天蛟龙翔。\n我欲为东游，沧海渺无梁。\n何年夸娥氏，移置天中央。",
        "dynasty": "宋",
        "collection_info": null
    },
    {
        "title": "拟古  其八",
        "author": "陈普",
        "content": "同根一味草，时命嗟异遇。\n风月芳香合，两地隔周楚。\n尔生麟趾家，朝夕沐玉露。\n我在云梦林，百草相蒙妬。\n白璧终不缁，惸惸亦良苦。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其一",
        "author": "陈普",
        "content": "志士千载心，烂烂如斜河。\n道路坦且修，况復阴雨多。\n女騃不可说，牛痴无柰何。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其二",
        "author": "陈普",
        "content": "连珠復合璧，嘆息復何年。\n颠连多疾苦，道术极乖偏。\n嫠妇不恤纬，杞国常忧天。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其三",
        "author": "陈普",
        "content": "五鬼不害道，含沙非杀身。\n大和一巨毒，西方无人伦。\n三圣不復作，谁亨万世屯。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其四",
        "author": "陈普",
        "content": "太玄矿故在，原道涂犹迷。\n一朝无渣滓，仙派起濂溪。\n未能及鳏寡，不虚五纬奎。",
        "dynasty": "宋",
        "collection_info": null
    },
    {
        "title": "次答熊去非七夕遇雨见候  其五",
        "author": "陈普",
        "content": "空言未深切，聊可烛朦胧。\n好辩若无益，庶以雷群聋。\n群仙去已久，吾侪当嗣功。",
        "dynasty": "宋",
        "collection_info": null
    },
    {
        "title": "旦气诗",
        "author": "陈普",
        "content": "昼气如大雾，蒙我大明镜。\n主人莫知乡，奴隶窃权柄。\n不能巍巍莅，惟听纷纷命。\n是非既昧瞀，操执岂中正。\n不惟裁截偏，尤苦怠惰病。\n一柱一柔弱，四维俱不竞。\n循兹不回首，安得逃禽行。\n为人自暴弃，造化德独盛。\n纳日息万物，停止吾视听。\n魂归魄不安，灵根復凝定。\n潜龙蟠深渊，不灭飞腾性。\n五更号群鸡，陡然得大庆。\n熹微一隙开，洞达八荒圣。\n天地顿轩豁，百度亦饾饤。\n昨非咸昭晰，今是足审订。\n乃知天于人，父母未足并。\n晦以养其明，止以茁其莹。\n此而不接续，诚犯不恭令。\n工夫知如何，焚香且虔敬。",
        "dynasty": "宋",
        "collection_info": null
    },
    {
        "title": "朱文公",
        "author": "陈普",
        "content": "尝思紫阳翁，功德不下禹。\n平生五人伦，叔世一天柱。\n海岳久亭毓，二仪厚付与。\n高明挂秋月，精细破毫缕。\n举目无荀杨，浑身是伊吕。\n百年嗣程邵，千载承邹鲁。\n直上接勋华，益远益不御。\n本原无不见，支派自循序。\n遂令天叙秩，有目得再覩。\n建绍干淳间，三纲散无主。\n仇雠操太阿，利欲浸九土。\n鞠躬上文石，谆谆正心语。\n欲起君以雷，滂沱洗寰宇。\n圣心不见答，浩浩翠烟去。\n当时听其言，何但报千古。\n廓清草莱闢，栉沐疮痍愈。\n奕奕万世规，百年遽如许。\n天意竟莫回，地气不可迕。\n但留四部书，万世开尧禹。\n深翠隔荒台，寥落招魂具。\n夜半读中庸，横空挟风雨。",
        "dynasty": "宋",
        "collection_info": null
    },
    {
        "title": "程朱之学  其一",
        "author": "陈普",
        "content": "高明若韩苏，方正如君实。\n太山当面前，瞠目不能识。\n谁能不由户，可怪亦可惜。\n得若在家庭，迷殆胡越隔。\n向微程朱子，出手为开闢。\n我辈白日中，夜行至今日。",
        "dynasty": "宋",
        "collection_info": null
    },
    {
        "title": "程朱之学  其二",
        "author": "陈普",
        "content": "化工溥万物，不过亦不遗。\n何以能不劳，一理以贯之。\n寂然莫可迹，桴至鼓必随。\n一朝十二牛，芒刃不少隳。\n制度自恰好，形样咸无疑。\n夭桃且灼灼，箓竹各猗猗。\n有鳞尽渊跃，无翼不天飞。\n人心正尔妙，动静悉如斯。\n枢纽在方寸，运化斯为基。\n眼前日万变，尧舜一无为。\n此理无上下，大小随所知。\n因物为顺应，欢然鸣埙箎。\n何故天下人，利器不自持。\n妄端忽一起，纷溃终难支。\n天开真儒出，幽探万化机。\n苍苍群生类，何事涂径迷。",
        "dynasty": "宋",
        "collection_info": null
    },
    {
        "title": "程朱之学  其三",
        "author": "陈普",
        "content": "杨氏枯不生，墨者散无纪。\n申韩明不仁，黄老信非礼。\n岂难定邪正，未足容臧否。\n世有颜孟徒，一鼓俘其垒。\n独惟一妖鸟，来自昆崙趾。\n其高出天地，其毒踰蛇豕。\n名公不能辨，韩愈亦窃喜。\n高士溺其深，愚夫乐其鄙。\n精散不知收，魂飘不能止。\n五典潜扫除，三纲悉沦委。\n遂令四海人，没溺怀襄水。\n绝非是似圣，大病在近理。\n仁哉天地心，特出程朱子。",
        "dynasty": "宋",
        "collection_info": null
    },
    {
        "title": "程朱之学  其四",
        "author": "陈普",
        "content": "大中岂难明，不偏立可得。\n偏似扶醉人，中如正柱石。\n亭亭即道体，截截皆天则。\n一毫不可裒，一髮不可益。\n舜君与尧民，万世作程式。\n颜仁及曾孝，亦足立人极。\n倘或增减之，病痛自千百。\n立如偏重船，可坐见没溺。\n形象亦易知，体段非不的。\n柰何秦汉来，如瞽于五色。",
        "dynasty": "宋",
        "collection_info": null
    },
    {
        "title": "云庄劝学",
        "author": "陈普",
        "content": "百川皆望东，三才同面离。\n半圭崇幼德，六矢志男儿。\n孟子道非高，周公言非欺。\n要须辨方位，乃识穷陬维。\n自从学校废，俗敝柏梁诗。\n英才陆沈尽，卓荦非无资。\n下车众皆悦，苟且遂成痴。\n混澒声一概，沈痼星千朞。\n天生紫阳子，缨冠而救之。\n万类始根理，六经初有师。\n立心辨邪正，成德在勤嬉。\n曾参作门户，夫子为根涯。\n有位民物康，在家兄弟宜。\n敬义贯心筠，德业畅根枝。\n行远必自迩，登高必自卑。\n不从洒扫起，何以为类推。\n群居不及义，游宴日相追。\n失学莫此甚，一成而百隳。\n时文筑衰末，不直埋马帷。\n六经不勤读，学荒身亦危。\n二刘与三蔡，相牖如埙箎。\n师门頼有嗣，流泽今未衰。\n子孙欲不坠，祖训勤奉持。\n不失伯牙心，不患无子期。",
        "dynasty": "宋",
        "collection_info": null
    },
    {
        "title": "劝考亭收文公书兼聚书",
        "author": "陈普",
        "content": "孟氏继孔徂，凤鸟竟寂寞。\n千年性命传，造化欲废阁。\n生人无所之，死者不可作。\n人心万山隔，治统千大落。\n天生周与程，得手始撑拓。\n百年復考亭，体用遂磅礴。\n精密洗麤疏，深厚驱浅薄。\n窾郄靡不周，混沌元无凿。\n谁家不藏书，心目迷博约。\n身为行秘书，所适常迷错。\n考亭三十匣，独为百川壑。\n万善始有条，列圣元非昨。\n千派得一原，灵龟不劳灼。\n卷帙浩无边，要处自如跃。\n岁月荒苔生，风雨惟丹雘。\n翁死六十年，辄起人哀乐。\n同心在咫尺，闵此无声铎。\n为推去后心，如受生前托。\n倬彼得不磨，坏乎頼爰度。\n人心已开闢，万象森冲漠。\n重构理斯文，同盟敢无诺。",
        "dynasty": "宋",
        "collection_info": null
    },
    {
        "title": "感兴",
        "author": "陈普",
        "content": "千载荷神物，四书与五经。\n勋华生万民，孔颜真仪刑。\n本原尽溟漠，日用垂日星。\n疾契虎豹变，力行凤凰庭。\n感通穷有气，润泽周流形。\n拟议辄破的，宰制动发硎。\n达即雨天下，穷足春林垧。\n自从孟子没，斯义久晦冥。\n歆雄暨马郑，熠熠暗飞萤。\n韩柳至欧苏，亦如醉不醒。\n白昼瞠两目，不见太山青。\n蕙兰亘九畹，鼻塞不闻馨。\n浩浩大城府，无人为抽扃。\n宗庙失雄丽，楼阁迷岩亭。\n渊渊楚七泽，渺渺东沧溟。\n不识海若面，雄论夸扬舲。\n名为指南车，认癸作丙丁。\n名夸能作室，戺夹如堂厅。\n异端塞宇宙，不能别渭泾。\n夜光耿砂砾，掉臂不留停。\n文章王介甫，种棘满朝廷。\n匹夫持僞辩，六合为血腥。\n读书不精义，落落空摇精。",
        "dynasty": "宋",
        "collection_info": null
    },
    {
        "title": "文公书厨 于穆元圣",
        "author": "陈普",
        "content": "骊龙抱明珠，高卧万丈下。\n岂无善水人，谁是得珠者。\n至人有神手，上智无浅心。\n直须入无伦，始克开重阴。",
        "dynasty": "宋",
        "collection_info": null
    },
    {
        "title": "文公书厨 继天测灵",
        "author": "陈普",
        "content": "天生真聪明，欲子述父作。\n法象虽昭陈，参赞良有托。\n述事在继志，知化先穷神。\n不得天地心，作用皆非真。",
        "dynasty": "宋",
        "collection_info": null
    },
    {
        "title": "文公书厨 出此谟训",
        "author": "陈普",
        "content": "仁心忧万世，出语岂能无。\n拟之而后言，一字一明珠。\n万化必有成，大中在方策。\n渊泉端有自，聪明达天德。",
        "dynasty": "宋",
        "collection_info": null
    },
    {
        "title": "文公书厨 惠我光明",
        "author": "陈普",
        "content": "释氏矜传灯，老庄抱生白。\n自言摩尼珠，谁知黑如漆。\n荀杨不识性，依旧如夜行。\n万世真日月，四书与五经。",
        "dynasty": "宋",
        "collection_info": null
    },
    {
        "title": "文公书厨 永言宝之",
        "author": "陈普",
        "content": "世人多可笑，蜣丸富收拾。\n復有一般人，燕居加什袭。\n六经与玉府，惠我一何多。\n区区缘实见，没世抱荆和。",
        "dynasty": "宋",
        "collection_info": null
    },
    {
        "title": "文公书厨 匪金满籝",
        "author": "陈普",
        "content": "人皆爱子孙，贻遗无不至。\n苟无深远心，率以害为利。\n韦贤未知道，不贵满籝金。\n欲永金张业，但传周孔心。",
        "dynasty": "宋",
        "collection_info": null
    },
    {
        "title": "文公书厨 含英咀华",
        "author": "陈普",
        "content": "圣心天地藴，言语其精华。\n本末惟一贯，根香非两家。\n薄言采撷之，入口如含咀。\n始知真滋味，熊掌不足语。",
        "dynasty": "宋",
        "collection_info": null
    },
    {
        "title": "文公书厨 百家其承",
        "author": "陈普",
        "content": "仁以生为道，岂不在子孙。\n贤愚固难必，厥初同一原。\n无根不能生，有作斯可述。\n罔极垂统心，非禽岂无识。",
        "dynasty": "宋",
        "collection_info": null
    },
    {
        "title": "冬华一夜霜",
        "author": "陈普",
        "content": "天地生万物，节度各有常。\n毫髮不可乱，奉时以行藏。\n不惟寡悔吝，尤可免折伤。\n倘不如所受，一一皆自戕。\n今年初冬月，造物如不详。\n阴阳忽倒植，连朝状春光。\n无知桃李辈，定序忽迷忘。\n点缀老枝上，纷纷发出狂。\n一桂为倡首，弹冠起群芳。\n杏思作霞燥，梨亦拟雪香。\n西蜀亦不远，得无欺海棠。\n洛阳近咫尺，能不动花王。\n冻蜂与寒蝶，入秋皆死僵。\n向令当此日，鼓舞又一场。\n安知理自在，此事无久长。\n一夕天地正，严风动昏黄。\n吹起四泽水，结为万瓦霜。\n凌晨为着目，憔悴不可当。\n萎形与死状，贻笑于大方。\n古来此事多，青史长相望。\n惟有知道者，进退不狂扬。\n有莘必三聘，幡然始就汤。\n草庐亦三顾，然后起南阳。\n万牛挽不至，粒饵岂足尝。\n贾生一召至，未朞在帝旁。\n不知怒绛灌，一落千丈强。\n孝文且如此，何况景武皇。\n申辕见汉武，席不暖客床。\n昭昭万古监，赵绾与王臧。\n当时蒲轮至，老稚皆腾骧。\n焉知青云路，转眼成灾殃。\n大抵天下事，进退贵审量。\n欲速则不达，骤进祇取亡。\n善人勿急合，善事有当防。\n轻浮非君子，躁急最不祥。\n骑虎作麒麟，驾鹗为凤凰。\n九疑峰对面，盘谷且徜徉。",
        "dynasty": "宋",
        "collection_info": null
    },
    {
        "title": "悬壶",
        "author": "陈普",
        "content": "悬壶大如斗，紫芋高五尺。\n物能充其量，满彻无不极。\n人禀天地正，性分亦有则。\n充之足为尧，不充乃为跖。",
        "dynasty": "宋",
        "collection_info": null
    },
    {
        "title": "水车",
        "author": "陈普",
        "content": "人为万物灵，无处不可见。\n天地生物心，得人始周遍。\n有心郑国渠，关中为富衍。\n三十六陂流，江南谷为贱。\n况如禹沟洫，流注周丘甸。\n是皆人所能，区画固为善。\n有力皆必为，有知悉能辨。\n亦可展经纶，未足穷圣彦。\n有如一隅地，同出天地奠。\n未尝阻耒耜，亦堪致芬荐。\n陂塘不能及，桔橰亦非便。\n凿井设辘轳，祇益增疲倦。\n何人静中眼，潜窥出灵变。\n种种田器中，众美独车擅。\n鸠集群朴樕，构以天丝线。\n纵交合散杂，骨节不凌僭。\n相续同相生，如纽亦如辫。\n三十幅一毂，体用无迷眩。\n轧轧远有声，在田恍龙战。\n吸吐皆自能，先后迭相禅。\n形如先天图，运若坤灵扇。\n东西隔参辰，出没递隠见。\n升腾为银河，不足惟小欠。\n长流尽碧涧，腑臟悉充羡。\n金龙吐琼液，急速如过电。\n合凑作波涛，飘洒余雨霰。\n远观骤倾泻，近看避沼溅。\n陂渠虽隔绝，流水足怜羡。\n云雨尽虚无，千亩自葱蒨。\n岂徒美粳稻，且復肥鰌鳝。\n火轮亭午时，田头捩飞练。\n老农茅屋中，华胥梦方晏。\n逸逾他百倍，劳止岁一缮。\n明代造化劳，幽无鬼神谴。\n上帝安高居，赤子愈增眷。\n冯夷被人使，独得无腼面。\n人心一一妙，智巧弥宇县。\n秦蜀想皆然，不但吾福建。\n此物亦易知，何堪太夸衒。\n閒居百无为，聊用娱笔砚。",
        "dynasty": "宋",
        "collection_info": null
    },
    {
        "title": "笋  其一",
        "author": "陈普",
        "content": "书窗媚幽独，万竹真我仪。\n冰霜茂摧挫，生意自有时。\n斐亹弄月阴，挺拔出风姿。\n凤吟逐神鬰，春笋效珍奇。\n山林足膏雨，土脉润以肥。\n震雷摇蛰虺，千根同发机。\n迸芽带珠露，裂地拆伏龟。\n开窗见罗列，茧栗出扶藜。\n艰难或避石，奋逸或攒篱。\n森森麞鹿角，重重虎豹皮。\n地力既莫御，天工亦不迟。\n志气凌青云，风节比伯夷。\n讵容荐清酒，但可供清诗。\n呼童窃取小，不敢言馋饥。\n含殻全其真，活火汤瀹之。\n知心三两人，一樽留晚曦。\n锦䙀去什袭，玉版参吾师。\n似为伤恻隠，直是慰肝脾。\n几为造化盗，何必邻童窥。\n作桥周曲意，煮箦又何痴。\n惟应厚墙壁，高插数丈篱。\n护成碧琅玕，长似冰玉儿。\n吾闻北人说，洛下价不低。\n千金买一束，掉头更还疑。\n南方信多此，吾党苦不知。\n入山三尺童，俄顷满檐归。\n作羹厚于菜，入市贱如泥。\n敢为此暴殄，只为不思惟。\n昔在燧人前，真风犹未漓。\n人间珠抵鹊，天下凤为鸡。\n南方即此宝，南人独尔迷。\n朝吟渊明菊，夜诵首阳薇。\n悠悠今古人，无復知德希。",
        "dynasty": "宋",
        "collection_info": null
    },
    {
        "title": "笋  其二",
        "author": "陈普",
        "content": "造化运可见，浑天何用仪。\n日月转两毂，阴阳分四时。\n化育出万形，加之成气姿。\n倚筇看生意，莫测其神奇。\n和风随土至，膏雨着物肥。\n千红咸竞晨，万玉亦乘机。\n深深起蛰龙，一一破伏龟。\n险不畏臲卼，难不避石藜。\n启荆披瓦砾，撑屋触藩篱。\n头头出兕角，身身水犀皮。\n大方欺小弱，尖先后止迟。\n不知水先颊，游客戴鸱夷。\n六经无此物，昉见韩奕诗。\n韩侯富贵人，何况贫儒饥。\n咏形兼咀味，东坡韩退之。\n长镵君莫讶，容我踏朝曦。\n内戒捣虀妇，外征老圃师。\n留先凤凰止，勿积蜜蜂脾。\n味既不可极，斑亦勿再窥。\n待尔林下友，一洗胸中痴。\n清风翠阴动，羽扇日接篱。\n此时林下客，何以并其儿。\n作未争长日，滕高陵薛低。\n一旦并夷齐，兄弟无相疑。\n庭前耸矛戟，栖鸦犹不知。\n斜阳遶三匝，疑事不能归。\n岂徒固吾圉，且不染尘泥。\n此儿真世宝，何必他谋惟。\n古来贵高上，盛德恶浇漓。\n宁令烹不鸣，勿杀全德鸡。\n莫言一林竹，此路终不迷。\n何必趋青琐，亦胜对紫薇。\n携琴对此君，三嘆钟期希。",
        "dynasty": "宋",
        "collection_info": null
    },
    {
        "title": "和友人韵",
        "author": "陈普",
        "content": "儿童恨芳草，不识春长在。\n箪瓢乐不断，焉知颜髮改。\n黄鹤雅入听，鶗鴂亦可罪。\n混沌何曾死，拱璧莫轻碎。\n野马恣流行，游丝无罣碍。\n太极物物一，乐事频年再。\n缅怀良友心，不言默相对。\n愿为蛩駏交，共话蝼螘戴。",
        "dynasty": "宋",
        "collection_info": null
    },
    {
        "title": "夫差伍员",
        "author": "陈普",
        "content": "载籍几千年，相踵兴亡迹。\n何国非自取，一一有来历。\n亡必以失道，与必以有德。\n有德无不兴，不在防寇贼。\n大纲一端正，上下合于一。\n左右无共鲧，小大皆益稷。\n执此治天下，天下无与敌。\n无道必自亡，不可容智力。\n中心一不正，祸乱起不测。\n计虑非不周，防闲非不密。\n龙蛇起平陆，刀剑出袵席。\n昔常恨吴王，不纳伍员策。\n父雠不共天，吴越不两立。\n败之于夫椒，足报檇李役。\n杀心如未谢，灭越如呼吸。\n五千栖会稽，甲楯尚流血。\n一举而尽之，后患永绝息。\n柰何仓卒中，鬼神夺其魄。\n不信忠臣言，坐使良机失。\n瞬息二十年，越兵破吴国。\n遂令泰伯祚，一日不血食。\n至今尘编中，见者皆嘆息。\n抑尝思其故，此事未足蹙。\n吴亡自有端，灭越故无益。\n夫差诚已误，伍员未为得。\n万事理为准，万理心为宅。\n好恶一毫偏，成败千里隔。\n本正不忧末，主强不愁客。\n病四百有四，最患膏肓疾。\n外邪何足忧，内寇逾螟螣。\n家不在藩篱，国不在城壁。\n怨不在仇雠，忧不在夷狄。\n最毒是小人，必亡惟女色。\n百祸生骄矜，众怨丛苛刻。\n灭用无仁恩，死由肆胸臆。\n子兰为腹心，必灭芈社稷。\n赵高侍幄帷，秦亡已无日。\n鸿门杀沛公，终洒帐下血。\n晋祸在贾充，了不关刘石。\n平卢讨击使，尚不逃三尺。\n华清羽衣曲，岂得无敌绩。\n勾践诚可除，宰嚭犹在侧。\n西施舞落日，吴宫已荆棘。\n子胥计诚忠，无乃迷缓急。\n夫差爽已夺，句践自千百。\n杀一留其余，乱门岂可塞。\n寄语伍子胥，善恶当详择。\n乱亡所当念，心非最难格。",
        "dynasty": "宋",
        "collection_info": null
    },
    {
        "title": "荆公东坡",
        "author": "陈普",
        "content": "王苏并世时，价重连城宝。\n读尽天下书，不闻性天道。\n祇缘操术谬，济以言辞藻。\n轻巧者便之，承风逐澜倒。\n本意尊鞅斯，施行愧黄老。\n妄谓世无双，奋臂肆挥扫。\n雅言类旃孟，给御坚羿奡。\n及其漏绽时，乃以穿窬盗。\n荆棘日夜生，芝兰遂枯槁。\n礼乐禹豫州，至今鞠烟草。\n重华不可呼，四罪无復讨。\n薄夫迷远谋，惟贪诗句好。",
        "dynasty": "宋",
        "collection_info": null
    },
    {
        "title": "寿龙津余此溪",
        "author": "陈普",
        "content": "昔在辛酉年，余裁十有八。\n翁时多十岁，无地贮英发。\n世运欲转移，正气久鬰阏。\n科场弊已极，无復分椒樧。\n千里足难羁，须作奔泉竭。\n闭目骇奔腾，掩耳羞嘈囋。\n归来分躬耕，復不禁芽枿。\n蒯缑走杭越，触藩不能脱。\n纷纷梦中人，妄与谈空阔。\n翁兮独家居，自得真机栝。\n一日山河新，妙契静中斡。\n尚堪作子长，亦久抱恻怛。\n遂生肥遯心，确乎不可拔。\n人间闹蜂蝶，过目惟蹙頞。\n惟有燕归来，捲帘无阻遏。\n室鸣孺悲瑟，门断陈遵辖。\n惟我拜床下，见侍隆中葛。\n躯为天地惜，日用诗书豁。\n但见居深深，谁知活泼泼。\n松柏晚丛立，姜桂老逾辣。\n新年俄八十，道气方兰茁。\n平生善养气，不作宋人揠。\n年来滋长茂，略不惊齿髮。\n人生各有志，万物不能夺。\n善身背生色，济世腓无胈。\n一与时偕行，造物自见察。\n人寿百二十，尧夫岂虚喝。\n分数天所裁，与行自能达。\n老彭祇谀言，但论道本末。\n更阅五十番，飞蜂与斯蚻。",
        "dynasty": "宋",
        "collection_info": null
    },
    {
        "title": "古田女  其一",
        "author": "陈普",
        "content": "昔年过饶州，一事独希差。\n清川浴妇人，以昼不以夜。\n上流濯垢腻，下流汲归舍。\n供佛与事尊，共用如啖蔗。\n朝昏卖鱼虾，晴雨亲耕稼。\n樵苏与负戴，咸与夫并驾。\n流污浴岂非，失礼事可讶。\n我时适逆旅，一见为汗下。\n欲言不可得，况敢加讥駡。\n静惟天下事，无边可悲咤。\n一从文王没，声教不踰华。\n巴夔与闽粤，至今愧华夏。\n男不耕稼穑，女不专桑柘。\n内外悉如男，遇合多自嫁。\n云山恣歌谣，汤池任腾藉。\n插花作牙侩，城市称雄霸。\n梳头半列肆，笑语皆机诈。\n新奇弄浓粧，会合持物价。\n愚夫与庸奴，低头受凌跨。\n吾闽自如此，他方我可暇。\n福州县十三，余幸穷厓下。\n十里近郭县，此俗独未化。\n一日来古田，拔秧适初夏。\n青裙半绞扎，水泥和拨迓。\n事事亦不恶，位分无假借。\n三王二帝年，人伦密无罅。\n冀方古当涂，丰水今浐灞。\n见恶如豺狼，嗜礼如脍炙。\n固无期桑中，亦无舞台榭。\n一国皆若狂，一年惟有蜡。\n盛年事耕织，斑白可休假。\n习见宜如常，骤异良以乍。\n劝君但勤馌，兹事宜永谢。\n傥能用吾言，鸡豚愿同社。",
        "dynasty": "宋",
        "collection_info": null
    },
    {
        "title": "古田女  其二",
        "author": "陈普",
        "content": "北人见飓风，掀簸嗟真差。\n君子逢不若，白昼成黑夜。\n日月同一天，宁復殊次舍。\n礼义无华夷，悦心悉如蔗。\n披沙欲出金，恶莠为害稼。\n朝歌与胜母，贤者同回驾。\n中为去偏倚，庸但无怪讶。\n安敢亢亢方，却无伈伈下。\n礼不虑咈违，义不恤怒駡。\n恭惟秦汉前，礼乐止河华。\n七闽底处所，目不覩韶夏。\n食才美马甲，衣仅知压柘。\n应无雁币聘，宁识枣修嫁。\n历汉晋至唐，谈口无可藉。\n令孜与思勖，畏作貂珰霸。\n第从常衮来，始识不逆诈。\n珠玉满面前，犹或迷光价。\n一二百年来，骅骝渐知跨。\n述古与介夫，各有诗书暇。\n晦翁黄勉斋，遂以教天下。\n昔时蛮隶国，今作齐鲁化。\n沂风蔼莫春，絃诵殷长夏。\n蹡蹡多规行，穆穆亲衡迓。\n方知地无偏，又喜才不借。\n独余男女俗，缺漏留微罅。\n未能秣驹汉，颇碍雪馿灞。\n有心即知礼，有口皆思炙。\n男女既冠笄，屋宇仍台榭。\n朝夕晓凊温，春秋能社蜡。\n溱洧秉蕳游，此日何可假。\n礼自标枝来，心无倾盖乍。\n风流与衣冠，犹当轶王谢。\n田渔非女事，诗以告里社。",
        "dynasty": "宋",
        "collection_info": null
    },
    {
        "title": "纯父家池双头莲",
        "author": "陈普",
        "content": "天地化育工，两致一为要。\n对待管流行，并起非横矫。\n亭亭南北枢，赫赫东西曜。\n仁义与诚明，彼此相契约。\n英皇即尧舜，丰姿巧相肖。\n孤竹秀双仁，洛水濯二妙。\n人生相遭处，亦有相感召。\n莘挚自犂锄，尚父由渔钓。\n共卧起烟波，鱼水兴蓬藋。\n是为圣人偶，心胆何相照。\n颜渊得仲尼，仲尼有荷篠。\n考亭合朱祭，天津会程邵。\n是为德不孤，气味何同调。\n世间閒草木，不足充野烧。\n惟莲出清水，植立独奇峭。\n不染淤泥缁，不逐波流漂。\n体骨中庸中，肌肉离骚皭。\n玩花渴顿苏，食实饥足疗。\n静中对君子，不语潜教诏。\n一朝出莲枝，此事非人料。\n将兴必有祥，事若太阿鞘。\n兹化岂徒尔，可以观其徼。\n上侍鹤髮慈，齿高德弥劭。\n下盼庭阶郎，一一凌风鹞。\n平生所树蓺，不但供槱燎。\n濯缨作君子，口不道羿浇。\n此去事偶心，如风历众窍。\n家居作曾闵，富贵当廊庙。\n商汤不待干，重华不劳叫。\n决无李广奇，起足即嫖姚。\n伶俜老书生，家在千里桥。\n有心多不符，蠹简徒窃剽。\n年来始逢君，恨不年再少。\n论心膝渐亲，讲理头不掉。\n相逢路不异，握手穷深穾。\n相磨道义出，不觉辞萤爝。\n人生何如此，无际可窥眺。\n共靡中孚爵，自发同人笑。\n此卉信如人，对酒为之釂。\n酌酒礼此花，敢醴不敢醮。",
        "dynasty": "宋",
        "collection_info": null
    },
    {
        "title": "玉山东岳",
        "author": "陈普",
        "content": "岱宗夫如何，齐鲁青已了。\n云胡遍天下，爨婢得祭祷。\n五岳视三公，称帝何所考。\n益以天齐名，僭窃良不小。\n置司七十二，妄诞出意表。\n冤哉张睢阳，夜夜蝙蝠绕。\n渎神既已多，逆理尤不少。\n泰山即林放，末俗空扰扰。\n生辰用莫春，兹事可绝倒。",
        "dynasty": "宋",
        "collection_info": null
    },
    {
        "title": "以诗就叶洞春求画蒲萄",
        "author": "陈普",
        "content": "洞春豪杰士，妙笔出怪奇。\n写就大宛根，可怪不可{扌弃}。\n此手岂易得，此手难再携。\n敢将有声画，博君无声诗。",
        "dynasty": "宋",
        "collection_info": null
    },
    {
        "title": "望云",
        "author": "陈普",
        "content": "几爱山中云，杳霭起无迹。\n晴风吹绿树，天节日已尺。\n悠扬几片飞，出岫度绝壁。\n敛作苍狗形，舒为鲲鹏翼。\n朝抹峨嵋青，暮蘸沧海碧。\n江南与江北，荡荡恣所适。\n何如云中仙，避嚣隠幽寂。\n采药云下林，砺剑云上石。\n乘云骑茅龙，倚云吹铁笛。\n我欲往从之，飘然不可测。",
        "dynasty": "宋",
        "collection_info": null
    },
    {
        "title": "太极诗上范天碧侍郎",
        "author": "陈普",
        "content": "涵涵六合八纮裏，类聚化生何可纪。\n固然两人阴与阳，大要一个不得已。\n所从无声亦无臭，所出如彼復如此。\n成象效法森目前，大自三才小一螘。\n形样度数各有极，体段一一无偏倚。\n颣疵痕迹毫髮空，可惊可怪復可喜。\n参如交错天然文，不断去来川上水。\n尧舜得之御黄屋，不动脚手万物理。\n孔颜得之洗其心，四时昼夜同行止。\n盖缘道理元如斯，无非礼义当然耳。\n就中发出太极来，万化一丸而已矣。\n眼看手搏漠无有，一日无之天地毁。\n片时俄顷不可离，万古千秋长不死。\n静为体而动为用，来为神兮去为鬼。\n不离于物仍犹尊，并行不僭光同体。\n但从化上识中庸，立见源流彻精髓。\n自从夫子繫周易，千古百年没荆杞。\n一朝道在九疑下，红轮扶出咸池洗。\n不私其有以示人，意与朋类同甘美。\n隋珠夜光翻不幸，操刀按剑如蠭起。\n唇焦口燥朱晦翁，至今无柰龙无耳。\n终然性在天地间，臭味不患无兰芷。\n文正有孙已佳绝，混沌相识尤奇伟。\n震泽天台合清秀，洞见无终与无始。\n一笑相逢武夷足，菊花未老梅含蕊。\n共在在生不息中，思入遥天碧万里。\n金城铁壁私家学，一言半句俘其垒。\n断槎枯枿晚未生，睡魔辟易面沃水。\n世间无限扫復生，无事生事杂且猥。\n一天一地珠为丸，注疏陋儒足加棰。\n愿公多与说无外，庶使苍生安六礼。",
        "dynasty": "宋",
        "collection_info": null
    },
    {
        "title": "劝学",
        "author": "陈普",
        "content": "七闽四海东南曲，自有天地惟篁竹。\n无诸曾拥汉入秦，归来依旧蛮夷俗。\n未央长乐不诗书，何怪天涯构板屋。\n人民稀少禽兽多，云盘雾结成烜燠。\n楼船横海未入境，淮南早为愁蛇蝮。\n自从居股徙江淮，鸟飞千里惟溪谷。\n经历两世至孙氏，始闻种杏匝庐麓。\n依然未识孔圣书，徒能使虎为收谷。\n异端神怪非正学，但可出野惊麋鹿。\n三分南北又几年，匹士单夫无可录。\n开元天宝唐欲中，阑干始见盘中蓿。\n日南韶石出名公，新罗二士非碌碌。\n七闽转海即洙泗，仅有令孜与思勖。\n令人不忍读唐书，不胜林壑溪山辱。\n天心地气信有时，二三百年渐堪目。\n述古大年创发迹，义理文章相接续。\n蔡襄风任獬廌司，陈烈气压龙虎伏。\n介夫当仁竟不让，了翁守义穷弥笃。\n天开道统游杨胡，一气北来若兰馥。\n了翁责沈先识程，子容闻风亦知肃。\n剑龙化作李延平，道理益明仁益熟。\n遂生考亭子朱子，撑拓三才开伭育。\n植立纲常鰲戴地，开发蒙昧龙衔烛。\n三胡三蔡与五刘，新安建安如一族。\n直卿幸作东床客，照耀干坤两冰玉。\n四书才老多有见，楚辞全甫尤能读。\n正叔安卿亲闻道，稍后景元亦私淑。\n礼书身后得直卿，遗经未了留杨復。\n奎宿分野忽在兹，神光秀气相追随。\n灯窗眉宇辙不同，金玉满堂珠万斛。\n遂令四书满天下，西被东渐出九服。\n方将相与作齐鲁，迩来微觉忘梳沐。\n贤良文学偶未设，墙角短檠弃何速。\n相看一一皆凤麟，相熏渐渐随鷄鹜。\n古今最重是习气，圣贤为此多颦蹙。\n一落千丈不可回，坚冰都在坤初六。\n诗书自古不误人，明经不但为干禄。\n聪明才智万景春，家国子孙千百福。\n吾言喋喋徒费辞，自昭拱看扶桑浴。",
        "dynasty": "宋",
        "collection_info": null
    },
    {
        "title": "禁酒",
        "author": "陈普",
        "content": "五谷之中有淫液，尧舜未尝得涓滴。\n刚柔张弛理或容，两间缘此生仪狄。\n初如滥觞出岷山，中作江汉横人间。\n沃焦苏枯亦宜有，滔天襄陵苦不难。\n几人捐躯乞鲛鰐，几家荡析无城郭。\n古今鱼鳖剧永嘉，至今无人非毕卓。\n圣人哲士谋虑长，金城铁壁为堤防。\n尊崇流水尚泛溢，黜降登跻毋升堂。\n森严监史如霜雪，无算无量无踰节。\n僛僛傞傞未尝有，山立佳人冰玉洁。\n柰何世降波澜狂，周公不作卫武亡。\n汉家石杠耗海内，唐殿金龙跨远方。\n上下因循为日用，胜理肠胃成膏肓。\n病民害物拂后土，愁天怒地干阴阳。\n圣君宵衣急民瘼，一照万方同忭跃。\n救荒令典固当尔，此事更有加商略。\n东西晋武覆辙新，李白杜甫皆沉身。\n夏后以前皆圣世，岂无贵客与鬼神。\n四维不张既非美，人而无礼不如死。\n阮籍罪当投四裔，山简接䍦尤乱纪。\n江东命脉王茂弘，荆州父母陶士行。\n更乞十年禁酺蜡，书生鼓腹老太平。",
        "dynasty": "宋",
        "collection_info": null
    },
    {
        "title": "壬辰日蚀",
        "author": "陈普",
        "content": "忆昔度宗皇帝时，十年十三日食之。\n似道屃赑湖海曲，天子宫庭躭乐嬉。\n满朝翕翕皆妇人，祸来照镜方画眉。\n北军顺流日食既，两国正尔争雄雌。\n兴亡岂必皆有数，百年以来士气索。\n文臣髀肉不识马，武士惊魄怕见旗。",
        "dynasty": "宋",
        "collection_info": null
    },
    {
        "title": "寿柏峰",
        "author": "陈普",
        "content": "爱道爱宝同缩蜗，福善一点如朝霞。\n稽天利欲渺无路，不妨甪里留巅崖。\n清虚淡素天所觑，百神万物争拥遮。\n七十移桃自玄圃，八十意思犹未花。\n含如抱粹不肯露，时对知己抽萌芽。\n我亦一人年在弟，弱质自媿霜蒹葭。\n逢人说项有何见，岂非气味同一家。\n啖柏茹芝分一叶，朝夕供兄粥与茶。\n一任张良算出去，人生何惜老年华。",
        "dynasty": "宋",
        "collection_info": null
    },
    {
        "title": "久旱得雨",
        "author": "陈普",
        "content": "同堂合席分汝尔，况乃邈然千万里。\n寸总不知从何来，一夜拥衾八九起。\n井田未復思扣阍，忍见秋夏田无水。\n甘霖才是渴者饮，何事骄阳骄不止。\n旄倪奔走缘木求，惟有气龙尚循理。\n焉知天心不广大，无愚无智皆如子。\n拜泥祷偶都不问，衔石移山良可喜。\n云飞风起作气势，野雾山昏醖甘美。\n三朝遂作渰渰萋，一点一粒不胜纪。\n吁嗟尔辈何惜命，欢呼噎呕舞欲死。\n有身安得不求生，天地之心固如此。\n草茅藜藿有一策，尧舜是亦人而已。\n端居廊庙同此身，及人及物唯推己。\n宫中圣人念民物，春不折柳漱避蚁。\n论道燮理岂不知，一夫不获古所耻。\n三年耕有一年食，尧水汤旱无死徙。\n有民心也为民谋，此道如砥直如矢。",
        "dynasty": "宋",
        "collection_info": null
    },
    {
        "title": "寿容山",
        "author": "陈普",
        "content": "天下东南有玄圃，左瞰闽浙右俯楚。\n藴瓌露秀周峰峦，异气时出为云雨。\n何年营丘文献孙，相攸弛檐来胥宇。\n绵绵瓜瓞日蕃滋，福德两兼一为主。\n山川欢喜神灵依，五者日用如水土。\n我来昔在旃蒙年，乃翁八十健如虎。\n再来当公六十六，春风习习生谈麈。\n即温听厉心自凉，不觉人间有炎暑。\n年年今日庆生申，已得河图天数五。\n今年三合尤奇妙，人生与猨共歌舞。\n樽前万事皆如意，酒酣屈指为君数。\n彩衣堂下森芝兰，四宗人人皆玉树。\n诗书礼义照人间，谦恭孝弟麒麟武。\n高年壮健幼穉仁，此事天下莫之御。\n福地何但贮退藏，请以閟宫代梁甫。",
        "dynasty": "宋",
        "collection_info": null
    },
    {
        "title": "有感",
        "author": "陈普",
        "content": "后人百事不如古，创立造为难悉数。\n一日苟且成千年，一夫阿狥弥九土。\n神仙不死岂有之，起自秦皇并汉武。\n蜀陵冀角民鼓乱，楼殿至今连海宇。\n从明未载心神飞，无根金人忽如覩。\n膏肓遂成不可治，五教壅塞生民苦。\n帝城元夜移三山，天河七夕桥织女。\n倡优侏儒为戏乐，淫词浮文作贡举。\n卖盐沽酒充科赋，吹箫执籥送丧死。\n一般更有乱生人，背弃劬劳事歌舞。\n造端良是魏隋间，以至开元遂为愈。\n四海之人皆若狂，谀舌纷纷蔽明主。\n五凤楼前舞千秋，渔阳动地来鼙鼓。\n六飞仓卒冒烟尘，两京流血欲漂杵。\n此祸端从逸欲生，国无良臣致惑蛊。\n事君事亲不在是，福寿自有千门路。\n曲礼三千无一条，六经百氏无一语。\n空随流俗作愚蒙，并将四海苍生误。\n先儒未尝论及此，共庆重闱或可许。\n不知沿习祇可伤，明知故作非相与。\n忠告善道不是从，己所不欲当絜矩。\n岂知谬致一瓣香，面把党人作聋瞽。",
        "dynasty": "宋",
        "collection_info": null
    },
    {
        "title": "代寿德兴尹",
        "author": "陈普",
        "content": "尧蓂五叶开元正，尧云五色辉紫清。\n渔歌樵唱乐宽政，今日公堂弥兕觥。\n江南春穉寒犹峭，东风先绿银峰草。\n银峰百草皆何私，邀得东风来独早。\n宽厚不愎父母心，父母万寿儿愿深。\n老穉尽作斑衣舞，来听春风堂上琴。\n黄金台上凝虚竚，碧云为捲琴声去。\n要令四海皆阳春，不但银峰沐膏雨。\n区区祝公在此诗，寸草莫报春阳辉。\n秉钧暂借牛刀手，八荒开寿如尧时。",
        "dynasty": "宋",
        "collection_info": null
    },
    {
        "title": "天上碧桃",
        "author": "陈普",
        "content": "春阶荡漾春日长，羽林飒飒勾陈苍。\n钧天寥寥帝不康，一月震悚奔勾芒。\n夜鸠众功和阴阳，粉白黛绿各一方。\n铸作娟丽盈盈粧，金乌飞去东藩傍。\n左右前后千毛嫱，青云衣兮白霓裳。\n重重华盖十六行，琼林玉殿积缟霜。\n气焰熏薄摇篮光，白云乡是碧云乡。\n骑龙韩愈如渔郎，缑山仙子闻仙方。\n坐鹤之背吹凤凰，穆子简子方来王。\n气迷色眩成肆狂，执法叩阊夕抗章。\n有一于此无不亡，言从谏听如禹汤。\n斥罢脂泽去芬芳，各服毼衣事蚕娘。",
        "dynasty": "宋",
        "collection_info": null
    },
    {
        "title": "夜台",
        "author": "陈普",
        "content": "角陵初为五斗盗，崔浩继作千寻宫。\n重黎不生大禹死，鬼魅杂出交蛇龙。\n妄夸夺尽离娄明，虚喝弱却楼烦弓。\n礼乐沉沦入九地，阴邪叫啸充虚空。\n人寰黯淡如夜台，百物悽怆生芒锋。\n虎狼四出食人肉，四溟不受黄流东。\n岂无健士能排遏，末俗骨醉难为功。\n我欲南游叫虞舜，一怒为我诛兜共。\n阴阳草昧风气闭，苍梧日落天鸿蒙。\n代天去恶如拔薤，后剪枝叶先其宗。\n洗心学易见太极，百怪冰释春流通。\n道在不系后与前，日月东出开群蒙。\n更须讲究铜驼事，结正当年河上公。",
        "dynasty": "宋",
        "collection_info": null
    },
    {
        "title": "德阳林梅麓太守輓章",
        "author": "陈普",
        "content": "殷士皆周祼，南音独楚冠。\n寝车人更怒，负俎我何安。\n义合雍容就，名应久远看。\n梅花真铁石，耐得许多寒。",
        "dynasty": "宋",
        "collection_info": null
    },
    {
        "title": "輓平山菊涧  其一",
        "author": "陈普",
        "content": "自是斯民手，全成此世身。\n片言含展席，一室见经纶。\n德业空成己，诗书止事亲。\n但赢千载内，一样不无人。",
        "dynasty": "宋",
        "collection_info": null
    },
    {
        "title": "輓平山菊涧  其二",
        "author": "陈普",
        "content": "卑卑梯接俗，望重若蒿蓬。\n作俑繄何代，弥天以送终。\n闹居常愤切，易箦愈昭融。\n一二人家化，骎骎似洛中。",
        "dynasty": "宋",
        "collection_info": null
    },
    {
        "title": "輓平山菊涧  其三",
        "author": "陈普",
        "content": "小试庖丁刃，天王信不虚。\n林林惊若凤，戢戢免其鱼。\n一日干坤定，终身岩谷居。\n人皆疑不仕，莫晓我心初。",
        "dynasty": "宋",
        "collection_info": null
    },
    {
        "title": "輓平山菊涧  其四",
        "author": "陈普",
        "content": "细细香鼻孔，寥希古已然。\n相逢言尚古，话久许知天。\n太极有形外，几宵灯火前。\n示人犹不敢，何见遽刊传。",
        "dynasty": "宋",
        "collection_info": null
    },
    {
        "title": "輓平山菊涧  其五",
        "author": "陈普",
        "content": "获接阿戎裾，殷勤便手卢。\n开缄伯淳坐，入梦孔明庐。\n敬事期身役，抠趋刻岁余。\n天翁如错误，流涕看苫苴。",
        "dynasty": "宋",
        "collection_info": null
    },
    {
        "title": "輓平山菊涧  其六",
        "author": "陈普",
        "content": "诗礼斯文嫡，箪瓢此世人。\n心惟忧道屈，眼不见家贫。\n清瘦生来骨，孤高没后身。\n几多黄壤客，难朽得如君。",
        "dynasty": "宋",
        "collection_info": null
    },
    {
        "title": "凭阑  其一",
        "author": "陈普",
        "content": "南浦路东西，佳人不可期。\n断云荒草渡，归鸟夕阳枝。\n心事十二曲，头颅大半丝。\n低回问流水，去去復何之。",
        "dynasty": "宋",
        "collection_info": null
    },
    {
        "title": "凭阑  其二",
        "author": "陈普",
        "content": "高豁干坤眼，山晴绿雨收。\n夕阳流水遶，荒草白云浮。\n柳荫小溪侧，樵歌古渡头。\n凭虚发清啸，安得仲宣楼。",
        "dynasty": "宋",
        "collection_info": null
    },
    {
        "title": "行藏",
        "author": "陈普",
        "content": "四时昼夜有成姿，用舍行藏亦易知。\n祭器无周应独抱，儒冠有越莫空资。\n乱由径窦人皆笑，不出门庭鬼亦疑。\n千古常经川上水，莫将闲气动诗脾。",
        "dynasty": "宋",
        "collection_info": null
    },
    {
        "title": "感兴",
        "author": "陈普",
        "content": "晦翁去后道无传，智水仁山尚宛然。\n一室落成方翠碧，四书未竟已黄泉。\n心留雨暗云深处，魂在月明猿哭边。\n山上仙灵还聚合，虹桥消息问何年。",
        "dynasty": "宋",
        "collection_info": null
    },
    {
        "title": "读书有感",
        "author": "陈普",
        "content": "弄舌仪秦久厌看，无言混沌自安閒。\n人心何日无尧舜，道学终天有孔颜。\n五鬼不磨吾道义，二秦长是此江山。\n窗前宿草根长在，万古春风去復还。",
        "dynasty": "宋",
        "collection_info": null
    },
    {
        "title": "忆昔",
        "author": "陈普",
        "content": "壮岁声名动洛阳，重重皎日出扶桑。\n笔锋刚劲万人敌，文阵纵横百胜场。\n天下文明仰龙见，胸中韬略困鹰扬。\n唤回三十年前梦，抚案挑灯感慨长。",
        "dynasty": "宋",
        "collection_info": null
    },
    {
        "title": "出行",
        "author": "陈普",
        "content": "半挑行李出蓝关，便觉前程地步宽。\n鲸力衝开千里浪，龙光射破万层峦。\n逢人切莫谈边事，开口何须问故山。\n贫杀一身无足道，苍生百万要平安。",
        "dynasty": "宋",
        "collection_info": null
    },
    {
        "title": "积雨写怀  其一",
        "author": "陈普",
        "content": "识道知时乃圣贤，合人统物一之天。\n两间惟有心长在，万变咸归理自然。\n王屋大行从艮止，北溟南海谨坤先。\n行藏悉是干龙体，要得无惭只在渊。",
        "dynasty": "宋",
        "collection_info": null
    },
    {
        "title": "积雨写怀  其二",
        "author": "陈普",
        "content": "一片真纯要反观，纤毫外物不相干。\n乐天岂向青云乐，安土须从陋巷安。\n日出扶筇天地喜，云深拨火鬼神看。\n化机何啻亲兄弟，但与为徒有底难。",
        "dynasty": "宋",
        "collection_info": null
    },
    {
        "title": "野烧",
        "author": "陈普",
        "content": "杂沓平原起电红，凭陵势欲逼青峰。\n草芽不问新开甲，蛰户尤怜乍启封。\n何暇彻侯分玉石，略如伯益逐蛇龙。\n际天逸德无人问，独倚高楼到晚钟。",
        "dynasty": "宋",
        "collection_info": null
    },
    {
        "title": "暮春始闻雷",
        "author": "陈普",
        "content": "仓庚杜宇已喧卑，出地奔空独尔迟。\n六合中间皆起处，一更前后恰来时。\n吝蜗封闭俄惊破，迷蝶沉酣恐未知。\n菌蠢蛰龙安静退，不妨奋豫小愆期。",
        "dynasty": "宋",
        "collection_info": null
    },
    {
        "title": "偶成呈纯父",
        "author": "陈普",
        "content": "朋友之伦在天地，何啻玄璜耦赤璋。\n不聆玉人春风话，禁得铁衾秋雨床。\n几人超距作貔虎，三尺弱孺思蛮强。\n几回合眼在丹碧，讲谈帝伯铺皇王。",
        "dynasty": "宋",
        "collection_info": null
    },
    {
        "title": "范雎蔡泽",
        "author": "陈普",
        "content": "战国诸公敝一言，磨喉砺舌乱干坤。\n仪秦已作风霆过，范蔡方为河海翻。\n荣耀须臾空自喜，真淳毫髮了无存。\n但怜三代遗孩稚，流血成河暗本原。",
        "dynasty": "宋",
        "collection_info": null
    },
    {
        "title": "谢天爵惠诗和韵",
        "author": "陈普",
        "content": "男子须为颜孟徒，文章义理视公沽。\n不穷六籍不为学，未了三才未是儒。\n当作大鹏辞斥鷃，又如快鹘入群乌。\n泰山到顶无多路，不肯攀登直是愚。",
        "dynasty": "宋",
        "collection_info": null
    },
    {
        "title": "福城无雪然人物与洛城一也",
        "author": "陈普",
        "content": "入城一见便金兰，青眼论心视肺肝。\n日用共为时世笑，昼眠常见鬼神看。\n狂歌雪裏忘年老，高卧城中傲岁寒。\n但愿康宁百二十，年年斫雪访袁安。",
        "dynasty": "宋",
        "collection_info": null
    },
    {
        "title": "谢岩上张伯春伯齐兄弟子侄惠生日诗",
        "author": "陈普",
        "content": "苟食偷衣岂足论，诸公何见为开尊。\n诗书虽读道何有，爵德咸无齿敢言。\n泉下年年孤祖考，眼前事事负干坤。\n幸随草木酣秋色，晚节黄花别立根。",
        "dynasty": "宋",
        "collection_info": null
    },
    {
        "title": "贺岩上张商翁新居",
        "author": "陈普",
        "content": "商岭高风动帝皇，商岩清梦到君王。\n故将琴剑诗书室，结向烟霞水石旁。\n紫气遥知穿户牖，青松应不隔垣墙。\n后堂且设彭宣席，未许鶑鶑燕燕忙。",
        "dynasty": "宋",
        "collection_info": null
    },
    {
        "title": "贺叔父为犹子成室",
        "author": "陈普",
        "content": "五典三纲宇宙人，千金九鼎祖宗身。\n茶租急切同胞义，冰蘗规模一箇仁。\n日月照临伦理得，山川迴合栋梁新。\n教人以意非言语，此事由家更及民。",
        "dynasty": "宋",
        "collection_info": null
    },
    {
        "title": "贺纯父修考亭成",
        "author": "陈普",
        "content": "宇宙中间此考亭，接连千圣集三灵。\n乍年松柏参天翠，无事莓苔满地青。\n道统拳拳俄栋宇，人心隠隠又雷霆。\n世间万事无难者，但把纯心对六经。",
        "dynasty": "宋",
        "collection_info": null
    },
    {
        "title": "怀古",
        "author": "陈普",
        "content": "世事悠悠一转头，断云荒草古今愁。\n青山北去黄河隔，白日西飞东水流。\n秦有金牛开剑阁，楚无熊虎割鸿沟。\n无情萧寺峰前月，几夜蛩声影半楼。",
        "dynasty": "宋",
        "collection_info": null
    },
    {
        "title": "呈县尹  其一",
        "author": "陈普",
        "content": "生贤造物意何仁，一本从来只为民。\n择取易中五阳卦，要令到处四时春。\n黄扉紫闼终行志，碧水丹山且爱人。\n满县栽花祇悦目，桑麻雨露是公真。",
        "dynasty": "宋",
        "collection_info": null
    },
    {
        "title": "呈县尹  其二",
        "author": "陈普",
        "content": "富贵能无不俛眉，太玄久作覆瓿资。\n柴荆昼刻声何驶，芹草春风浪已披。\n似此深心宁为己，其如浅学谬蒙知。\n位无大小心惟一，已是当年吐哺时。",
        "dynasty": "宋",
        "collection_info": null
    },
    {
        "title": "赠叶洞春画葡萄",
        "author": "陈普",
        "content": "引蔓牵藤寸管头，扶骊剔蚌出风流。\n三千龙女抛珠佩，一个儒生拥碧油。\n莫是前生封即墨，便堪作酒博青州。\n齐奴倘会清妍意，免得红裙逐翠楼。",
        "dynasty": "宋",
        "collection_info": null
    },
    {
        "title": "和清叟自勉",
        "author": "陈普",
        "content": "缉熙正学勿虚过，立志悠悠得几何。\n黄卷工夫当猛省，青春齿髮莫蹉跎。\n笔头有燄由充养，镜面无尘在洗磨。\n六籍四书无释手，胸中治具看森罗。",
        "dynasty": "宋",
        "collection_info": null
    },
    {
        "title": "和清叟奉御大都",
        "author": "陈普",
        "content": "帝里春深草木苞，御河滚滚浪翻桃。\n万千红紫迹如扫，九十青皇寿已高。\n南国江山归梦远，东宫松桂昼阴交。\n丘园喜有平安报，新竹初成集凤梢。",
        "dynasty": "宋",
        "collection_info": null
    },
    {
        "title": "和友人惠诗",
        "author": "陈普",
        "content": "万事无非理数成，吾徒但向此研精。\n介鳞有分当咸若，麟凤何缘许瘦生。\n愧我诗书空盗窃，喜君学易有功程。\n相逢亦似非人力，十载昏花一日明。",
        "dynasty": "宋",
        "collection_info": null
    },
    {
        "title": "挽熊去非",
        "author": "陈普",
        "content": "畴昔鳌峰乍盍簪，为予一动伯牙琴。\n文明济济英雄集，祭礼洋洋上圣临。\n古道违时成握手，狂言骇俗頼知心。\n群居离索非今日，宿草萋萋得讣音。",
        "dynasty": "宋",
        "collection_info": null
    },
    {
        "title": "和叔父九日后楼集  其一",
        "author": "陈普",
        "content": "霞边鹜表见罗浮，左右东南数十州。\n天近先看洗光日，地高略数下滩沤。\n干坤广大千峰玉，人物英雄百尺楼。\n衰暮来兹更重九，菊花须满雪霜头。",
        "dynasty": "宋",
        "collection_info": null
    },
    {
        "title": "和叔父九日后楼集  其二",
        "author": "陈普",
        "content": "万化区中总莫逃，范围不得是清高。\n天将萸菊温存晚，秋把山川贴助豪。\n祭祢五更荐仪礼，上楼万境擥离骚。\n化工似欲重重九，催促霜前办两螯。",
        "dynasty": "宋",
        "collection_info": null
    },
    {
        "title": "和开元余兄儒术悮身  其一",
        "author": "陈普",
        "content": "安得茅茨美化流，絃歌多着武城游。\n文章久矣经天地，孝悌非徒淑党州。\n惟有命焉轲不谓，贫非病也宪何羞。\n曼相能使人相类，莫信诗人浪诉愁。",
        "dynasty": "宋",
        "collection_info": null
    },
    {
        "title": "和开元余兄儒术悮身  其二",
        "author": "陈普",
        "content": "莫逐嗟卑嗟老流，谋身先向吕宫游。\n力耕不怕水和旱，笃信能行貊与州。\n寡悔到头终得禄，不恒自古或承羞。\n藜羹布被君休嘆，五十无闻却是愁。",
        "dynasty": "宋",
        "collection_info": null
    },
    {
        "title": "柳絮",
        "author": "陈普",
        "content": "去迹来踪莫可寻，辱人头面与衣襟。\n若为虮虱虫蛆类，亦享轩窗庭户阴。\n六合中间不知数，两仪化育亦何心。\n手弹剑击皆迁怒，只待霜风响竹林。",
        "dynasty": "宋",
        "collection_info": null
    },
    {
        "title": "和答友人",
        "author": "陈普",
        "content": "万事云何只有吁，闲调经世月牙吾。\n要知剥復无非数，不定干坤未用儒。\n莫问跖非并舜是，但存房范与膺模。\n洗心□有义方易，閒气须教半点无。",
        "dynasty": "宋",
        "collection_info": null
    },
    {
        "title": "和荼䕷",
        "author": "陈普",
        "content": "绿霜和雪揉为裁，消得玻瓈紫玉杯。\n扰扰开时违赏翫，匆匆落去谩迟回。\n颠迷蝶梦留蜗国，荏苒龙珠入蚌胎。\n急作招魂倾桂酒，尚余半面在苍苔。",
        "dynasty": "宋",
        "collection_info": null
    },
    {
        "title": "挽苍崖",
        "author": "陈普",
        "content": "自君綦迹绝兹邦，共讶君为采药庞。\n疾景更先伯淳一，佳儿独欠郭公双。\n一经有托死何恨，兼善未酬心肯降。\n泪满平生师友事，山中几度酒盈缸。",
        "dynasty": "宋",
        "collection_info": null
    },
    {
        "title": "和菜花  其一",
        "author": "陈普",
        "content": "天公大似慰颜贫，二月满园瓜子金。\n不问异根仍异味，尽令同色亦同心。\n轮蹄见弃各有路，蜂蝶争趋亦若林。\n魏紫姚黄来课此，如闻太古篑桴音。",
        "dynasty": "宋",
        "collection_info": null
    },
    {
        "title": "和菜花  其二",
        "author": "陈普",
        "content": "华实根荄若箇般，深知始解识咸酸。\n争春岂敢当红紫，贴地何能助碧丹。\n未说余膏尤济用，最令中色直堪餐。\n洛阳个个知扬拨，此物却无人会看。",
        "dynasty": "宋",
        "collection_info": null
    },
    {
        "title": "夜坐",
        "author": "陈普",
        "content": "书债如山未有涯，幽怀耿耿夜眠迟。\n官无蝈氏蛙何横，天静狼星狗不知。\n谈易入神山鬼笑，端襟持镜玉蟾窥。\n悠悠窗下新功小，羞见凌空万玉姿。",
        "dynasty": "宋",
        "collection_info": null
    },
    {
        "title": "山中",
        "author": "陈普",
        "content": "便是人间一洞天，堕樵煮茗昼腾烟。\n深春笋蕨千钟禄，落日渔樵三岛仙。\n一脉甘泉生白石，数竿修竹对青毡。\n天关九府高无路，莫助椒芹献小鲜。",
        "dynasty": "宋",
        "collection_info": null
    },
    {
        "title": "野景",
        "author": "陈普",
        "content": "衮风柳絮乱溪桥，一抹轻烟野外遥。\n独钓渔翁占江上，耦耕农父伴山腰。\n黄鹂百转趁红日，白鹭一行登碧霄。\n只怕时光如水迅，前村忍听一声蜩。",
        "dynasty": "宋",
        "collection_info": null
    },
    {
        "title": "答友人",
        "author": "陈普",
        "content": "云作交游山作宾，道心为主自安贫。\n柴门无钥见同物，竹帛有名终累人。\n绿水一潭澄静性，青山万迭裹闲身。\n纷纷望拜马蹄下，不见胸中万斛尘。",
        "dynasty": "宋",
        "collection_info": null
    },
    {
        "title": "学诗  其一",
        "author": "陈普",
        "content": "先知老嫩辨精粗，又识寒酸与富腴。\n要落前人旧窠臼，也须作我大规模。\n英豪好是不缘酒，妥帖岂须由捻鬚。\n最好尧夫击壤集，胸中閒气一毫无。",
        "dynasty": "宋",
        "collection_info": null
    },
    {
        "title": "学诗  其二",
        "author": "陈普",
        "content": "摇膝支颐未冠年，已将采撷胜雕镌。\n未能动地惊天句，且诵吟风弄月篇。\n击壤莫抛康节集，煎胶可续上林弦。\n东山七月无人解，只是周公学有源。",
        "dynasty": "宋",
        "collection_info": null
    },
    {
        "title": "雨霁山皆秋色",
        "author": "陈普",
        "content": "一朝积雨豁然收，待我凝眸百尺楼。\n远远修眉明碧落，棱棱瘦骨出清秋。\n同姿远岸遥生霭，一意寒江亦露洲。\n此即化工无信息，天机衮衮不曾留。",
        "dynasty": "宋",
        "collection_info": null
    },
    {
        "title": "喜晴",
        "author": "陈普",
        "content": "炎天积雨气如秋，今日新晴快倚楼。\n神女收云清客梦，羲和鞭日慰民愁。\n昨朝苔砌行蝼蝈，破晓松梢乱栗留。\n暑气犹轻如四月，欲从溪上问轻舟。",
        "dynasty": "宋",
        "collection_info": null
    },
    {
        "title": "长夏竹中  其一",
        "author": "陈普",
        "content": "四围碧玉遶盘河，六月此为安乐窝。\n且喜身心各清凈，但愁岁月为消磨。\n洞门开闢元无锁，暑气羞惭自倒戈。\n只要人心明内外，红尘取此本无多。",
        "dynasty": "宋",
        "collection_info": null
    },
    {
        "title": "长夏竹中  其二",
        "author": "陈普",
        "content": "暑威赫赫甑寰区，绕屋琅玕足自娱。\n四面尘埃浑不受，一年炎热竟成无。\n绝稀人迹天同处，阅尽诗书日未晡。\n为惜分阴故来此，时人疑是七贤徒。",
        "dynasty": "宋",
        "collection_info": null
    },
    {
        "title": "连山一峰独秀",
        "author": "陈普",
        "content": "云屏屏断乱山稠，中有青螺百尺修。\n拔萃出群高地步，导前拥后作班头。\n上连霄汉不盈尺，俯视冈陵总下流。\n吾道与君亦相似，功全一篑便相侔。",
        "dynasty": "宋",
        "collection_info": null
    },
    {
        "title": "东作",
        "author": "陈普",
        "content": "经纶一札急农功，骏发公私四海同。\n妇馌尚存豳国俗，耦耕不间楚乡风。\n乌犍纷乱烟云裏，布谷焦劳风雨中。\n陇外辍耕相贺处，年来隳突绝西东。",
        "dynasty": "宋",
        "collection_info": null
    },
    {
        "title": "自杭来有四圣观佛所言",
        "author": "陈普",
        "content": "浮杭江海备间关，金甲煌煌亦厚颜。\n一夕苍黄生病眼，百年丹碧照青湾。\n但闻兀朮声翻海，不谓罗延力拔山。\n琐琐废兴何足道，伤身空在暗香间。",
        "dynasty": "宋",
        "collection_info": null
    },
    {
        "title": "呈汪主簿及茗源诸公",
        "author": "陈普",
        "content": "章甫公西愧点雩，断缨子路羡柴愚。\n天知人弃终多福，道屈身伸頼读书。\n有日官曹须忍耐，熏天声利尽欷歔。\n行藏谩似琅琊客，采药深山日不虚。",
        "dynasty": "宋",
        "collection_info": null
    },
    {
        "title": "挽诗",
        "author": "陈普",
        "content": "蝇头蜗角总虚名，公擅儒林一老成。\n四德兼全空翠袖，一丘何暇问苍生。\n书窗掩月鸡同梦，琴室临溪鱼识声。\n可惜哲人今已矣，尚存畏敬尽堪刑。",
        "dynasty": "宋",
        "collection_info": null
    },
    {
        "title": "赠清叟行",
        "author": "陈普",
        "content": "共君一夜话三生，语正投机君又行。\n溪柳效颦添别恨，岸花和意送离程。\n惊时莫问归巢燕，赠别愁闻求友鶑。\n今夜梦中重聚首，鷄声茅店已三更。",
        "dynasty": "宋",
        "collection_info": null
    },
    {
        "title": "远望",
        "author": "陈普",
        "content": "浮云尽扫暖微霄，去鹭归鸿入望遥。\n积雨纔收平野阔，夕阳未卷大江豪。\n近看飘絮如千叶，远见修眉若一毫。\n不有危楼高百尺，也应无处可呼号。",
        "dynasty": "宋",
        "collection_info": null
    },
    {
        "title": "和黄云甫韵",
        "author": "陈普",
        "content": "志欲钻研探本原，圣言争柰远如天。\n爬沙愧我迟而钝，穿石输君敏且专。\n方识立身须广大，也知去道每轻儇。\n若将中正在正鹄，砥镞磨锋必入旃。",
        "dynasty": "宋",
        "collection_info": null
    },
    {
        "title": "和答友人",
        "author": "陈普",
        "content": "无一能攀古圣贤，仅能澄凈一腔天。\n新于梅畔见无极，久向心中阅逝川。\n文畅惠勤同锡饭，东园甪里共衾眠。\n仪秦肩谷难参错，莫怪香山去学禅。",
        "dynasty": "宋",
        "collection_info": null
    },
    {
        "title": "次答姚考成留别",
        "author": "陈普",
        "content": "别后相逢各问年，依然绿髮对华颠。\n閒云独占半间住，伴客那无一榻眠。\n酒为愁多全欠力，诗因料少未成联。\n却怜壁上留题句，时有閒情到月边。",
        "dynasty": "宋",
        "collection_info": null
    },
    {
        "title": "儒家秋  其一",
        "author": "陈普",
        "content": "讲堂寂寂夜鸣蛩，苦为儿曹课日功。\n道体浑沦参太极，皋比冷落坐西风。\n研朱点易露华白，剪烛谈经帐影红。\n礼乐斯民开治教，闽中常衮蜀文翁。",
        "dynasty": "宋",
        "collection_info": null
    },
    {
        "title": "儒家秋  其二",
        "author": "陈普",
        "content": "离离秋色上梧枝，向晓烟云冷砚池。\n绛帐谈经千古道，青山对酒几联诗。\n西风红叶林边树，夜雨青灯鬓上丝。\n竹瘦荷枯篱菊凈，暂韬笔砚彻皋比。",
        "dynasty": "宋",
        "collection_info": null
    },
    {
        "title": "儒家秋  其三",
        "author": "陈普",
        "content": "芦苇西风雁影孤，凄凄凉气入郊墟。\n铁檠灼烁三更雨，道脉精微几卷书。\n潘鬓星霜愁髮短，韩堂风露故交疏。\n朝廷有道奎星显，何苦蓬窗守蠹鱼。",
        "dynasty": "宋",
        "collection_info": null
    },
    {
        "title": "烈女秋  其一",
        "author": "陈普",
        "content": "阳台春梦逐浮云，灯影西风独闭门。\n一点清心霜六月，半帘红叶雨黄昏。\n守符终古渐台水，坠血经今金谷园。\n何事文君无雅操，琴声一动便思奔。",
        "dynasty": "宋",
        "collection_info": null
    },
    {
        "title": "烈女秋  其二",
        "author": "陈普",
        "content": "不思粉黛学倾城，心对冰壶贮月明。\n魏国节操成令女，湘江竹泪泣娥英。\n床头明镜春容减，桑下黄金秋叶轻。\n守静不因时物感，西风荒草自蛩声。",
        "dynasty": "宋",
        "collection_info": null
    },
    {
        "title": "烈女秋  其三",
        "author": "陈普",
        "content": "一盏残灯对影居，凤飞西去彩鸾孤。\n毁身令女生全节，沉水齐姜死守符。\n月色半帘閒翡翠，蛩声孤枕冷珊瑚。\n柏舟歌罢尘埋镜，淅沥秋声在竹梧。",
        "dynasty": "宋",
        "collection_info": null
    },
    {
        "title": "秋日即事  其一",
        "author": "陈普",
        "content": "夜床辗转恨明迟，晓髮梳寒倚竹扉。\n树影纸窗风作色，蛩声壁罅月流辉。\n三杯白酒穷年客，满箧红尘隔岁衣。\n遥想白鸥江上路，蓼花枫叶雨霏霏。",
        "dynasty": "宋",
        "collection_info": null
    },
    {
        "title": "秋日即事  其二",
        "author": "陈普",
        "content": "玉露金茎晓髮寒，秋风仍作去年看。\n蛩声疏雨长为客，雁影残蝉独倚栏。\n钱砚窗棂云影淡，丹枫溪曲水痕干。\n西风曾与黄花约，拟掇繁英贳酒餐。",
        "dynasty": "宋",
        "collection_info": null
    },
    {
        "title": "秋日即事  其三",
        "author": "陈普",
        "content": "二尺书檠对影居，西风吹雪上吟鬚。\n云边月色人千里，竹裏秋声酒一壶。\n客思迩来红叶乱，雁声南去白云孤。\n季鹰自是知机者，一念莼鲈便到吴。",
        "dynasty": "宋",
        "collection_info": null
    },
    {
        "title": "秋日即事  其四",
        "author": "陈普",
        "content": "书余饮水枕长肱，四壁啼蛩诉不平。\n月色满窗诗骨冷，露华半枕梦魂清。\n西风岁岁长堤柳，流水朝朝沧海情。\n红叶山深无雁过，残砧几处捣愁声。",
        "dynasty": "宋",
        "collection_info": null
    },
    {
        "title": "秋日即事  其五",
        "author": "陈普",
        "content": "游丝闪闪挂虚檐，翔隼号寒华岳尖。\n白髮束来闲点易，乌衣归去寂钩帘。\n三千客路飞枫叶，四五人家卖酒帘。\n鱼笛水寒江上晚，半丛豆叶雨纤纤。",
        "dynasty": "宋",
        "collection_info": null
    },
    {
        "title": "鼓瑟  其一",
        "author": "陈普",
        "content": "满楼明月调云和，五十絃中急雨过。\n彩凤拂衣鸣翠竹，素鳞鼓鬣出寒波。\n凄凉楚客新愁断，清切湘灵旧怨多。\n一曲更沉人已静，江头云挂绿嵯峨。",
        "dynasty": "宋",
        "collection_info": null
    },
    {
        "title": "鼓瑟  其二",
        "author": "陈普",
        "content": "朱絃声奏彻云清，有客沉吟倚柱听。\n遗响一时存楚曲，断魂千载写湘灵。\n珠随明月生沧海，船挟悲风过洞庭。\n絃索无言胶柱倒，遥遥江上数峰青。",
        "dynasty": "宋",
        "collection_info": null
    },
    {
        "title": "鼓瑟  其三",
        "author": "陈普",
        "content": "五十朱絃不与琴，一絃一柱调清音。\n南华唤醒庄生梦，西蜀传留望帝心。\n鱼跃沧波风袅袅，凤飞丹穴月沉沉。\n此情不待铿而作，一揽新声见古今。",
        "dynasty": "宋",
        "collection_info": null
    },
    {
        "title": "夜坐",
        "author": "陈普",
        "content": "竹云乱相逐，明月羞如女。\n青山锁幽人，饥民卧茅宇。",
        "dynasty": "宋",
        "collection_info": null
    },
    {
        "title": "有感",
        "author": "陈普",
        "content": "益州桑柘雨，莘野稻粱秋。\n功业髯秋兔，行藏汗万牛。",
        "dynasty": "宋",
        "collection_info": null
    },
    {
        "title": "高宗帖",
        "author": "陈普",
        "content": "寝苫枕干子，有暇绾秋蛇。\n仁人不忍见，俗子持相夸。",
        "dynasty": "宋",
        "collection_info": null
    },
    {
        "title": "姚国秀十咏 东塾",
        "author": "陈普",
        "content": "濂溪义安取，新郑与新丰。\n所以东塾子，拳拳东塾翁。",
        "dynasty": "宋",
        "collection_info": null
    },
    {
        "title": "姚国秀十咏 溪庄",
        "author": "陈普",
        "content": "畴昔何来此，青山与白鸥。\n絮飞春不去，潮返月频留。",
        "dynasty": "宋",
        "collection_info": null
    },
    {
        "title": "姚国秀十咏 玉女峰",
        "author": "陈普",
        "content": "道心苦难足，造物冷看人。\n铁汉未成就，遗渠妍笑颦。",
        "dynasty": "宋",
        "collection_info": null
    },
    {
        "title": "姚国秀十咏 勒马山",
        "author": "陈普",
        "content": "六合横驰骛，道人门不开。\n回头顾明命，鞭辟入身来。",
        "dynasty": "宋",
        "collection_info": null
    },
    {
        "title": "姚国秀十咏 圆山",
        "author": "陈普",
        "content": "道人见此山，指作太极图。\n中宵挂明月，请看头上无。",
        "dynasty": "宋",
        "collection_info": null
    },
    {
        "title": "姚国秀十咏 信芳亭",
        "author": "陈普",
        "content": "德馨何酷烈，同心皆与知。\n灵根在何许，暗室毋自欺。",
        "dynasty": "宋",
        "collection_info": null
    },
    {
        "title": "姚国秀十咏 小山",
        "author": "陈普",
        "content": "平生一丘愿，不忘岳连姿。\n若求静寿意，一篑有余师。",
        "dynasty": "宋",
        "collection_info": null
    },
    {
        "title": "姚国秀十咏 竹坞",
        "author": "陈普",
        "content": "竹静尘不染，坞深人不到。\n欲海不可航，聊须从吾好。",
        "dynasty": "宋",
        "collection_info": null
    },
    {
        "title": "姚国秀十咏 菱塘",
        "author": "陈普",
        "content": "廉隅集谣咏，举世尚和光。\n平生憎老子，蓄雨肥菱塘。",
        "dynasty": "宋",
        "collection_info": null
    },
    {
        "title": "姚国秀十咏 梅窗",
        "author": "陈普",
        "content": "年年佩温故，先入一枝来。\n岁寒吾与女，欲别重徘徊。",
        "dynasty": "宋",
        "collection_info": null
    },
    {
        "title": "赠南丰姚敬仲",
        "author": "陈普",
        "content": "孔门缧绁可妻，董生孝慈有翁。\n天与仲尼不恕，人间处处流通。",
        "dynasty": "宋",
        "collection_info": null
    },
    {
        "title": "野步  其一",
        "author": "陈普",
        "content": "南雁数声嘹唳，西风双鬓䰐鬖。\n病叶夕阳满树，断云残雨归岩。",
        "dynasty": "宋",
        "collection_info": null
    },
    {
        "title": "野步  其二",
        "author": "陈普",
        "content": "潇洒枯藤老屦，行行只復行行。\n泥路野人屐迹，石桥流水琴声。",
        "dynasty": "宋",
        "collection_info": null
    },
    {
        "title": "野步  其三",
        "author": "陈普",
        "content": "黄犊眼中荒草，鹭鸶立处枯荷。\n宦海风涛舟楫，故山烟雨松萝。",
        "dynasty": "宋",
        "collection_info": null
    },
    {
        "title": "野步  其四",
        "author": "陈普",
        "content": "愁思冥鸿杳杳，吟情败叶纷纷。\n归去满身溪雨，醉眠半枕山云。",
        "dynasty": "宋",
        "collection_info": null
    },
    {
        "title": "野步  其五",
        "author": "陈普",
        "content": "白日长绳难繫，青帘浊酒堪赊。\n归鹤苍山云际，故人锦字天涯。",
        "dynasty": "宋",
        "collection_info": null
    },
    {
        "title": "野步  其六",
        "author": "陈普",
        "content": "红叶林风飒飒，苍苔径雨斑斑。\n人迹石边流水，樵歌鸟外青山。",
        "dynasty": "宋",
        "collection_info": null
    },
    {
        "title": "野步  其七",
        "author": "陈普",
        "content": "流水数株残柳，西风两岸芦花。\n荒草客愁远道，夕阳牛带归鸦。",
        "dynasty": "宋",
        "collection_info": null
    },
    {
        "title": "野步  其八",
        "author": "陈普",
        "content": "按步缓寻幽草，扬眉一望平林。\n鸟影渔矶日暮，豆花村屋秋深。",
        "dynasty": "宋",
        "collection_info": null
    },
    {
        "title": "野步  其九",
        "author": "陈普",
        "content": "几处渔樵石路，数家鸡犬柴门。\n竈屋残烟杳霭，溪流淡月黄昏。",
        "dynasty": "宋",
        "collection_info": null
    },
    {
        "title": "野步  其一○",
        "author": "陈普",
        "content": "木叶西风古道，稻花北壠新田。\n流水美人何处，夕阳荒草连天。",
        "dynasty": "宋",
        "collection_info": null
    },
    {
        "title": "太极中事事皆有即无佛",
        "author": "陈普",
        "content": "三春蝴蝶谁言梦，六月苍蝇讵可憎。\n未怪康衢中有虎，每疑太极裏无僧。",
        "dynasty": "宋",
        "collection_info": null
    },
    {
        "title": "读史  其一",
        "author": "陈普",
        "content": "王莽当年似姬旦，炀皇前日肖曾参。\n担囊揭箧何须逐，盗贼谁无仁义心。",
        "dynasty": "宋",
        "collection_info": null
    },
    {
        "title": "读史  其二",
        "author": "陈普",
        "content": "王敦自嘆非盛德，国忠自言无令名。\n狐死不知正丘首，人伦都尽虎狼行。",
        "dynasty": "宋",
        "collection_info": null
    },
    {
        "title": "读史  其三",
        "author": "陈普",
        "content": "董卓犹知用荀爽，蔡京也解召杨时。\n善人寿命如松柏，自有神明好护持。",
        "dynasty": "宋",
        "collection_info": null
    },
    {
        "title": "读史  其四",
        "author": "陈普",
        "content": "马六尾五四代士，葱寸肉方千世心。\n浮云转眼百千态，惟有性情无古今。",
        "dynasty": "宋",
        "collection_info": null
    },
    {
        "title": "读史  其五",
        "author": "陈普",
        "content": "天踰铁勒偏无夜，地到扶桑更有人。\n民首自黔心自白，诗书万古不忧秦。",
        "dynasty": "宋",
        "collection_info": null
    },
    {
        "title": "读史  其六",
        "author": "陈普",
        "content": "祝网三驱百圣同，仲尼无语孟牵弓。\n雷霆日月谁能避，肯向门前着大虫。",
        "dynasty": "宋",
        "collection_info": null
    },
    {
        "title": "读史  其七",
        "author": "陈普",
        "content": "不是二颜张许辈，故将躯命委沙尘。\n天生熊掌真滋味，自美自甘难告人。",
        "dynasty": "宋",
        "collection_info": null
    },
    {
        "title": "读史  其八",
        "author": "陈普",
        "content": "晏婴白日为谗贼，吾道何用尤臧仓。\n啜粥倚庐深墨面，天地不遣君齐梁。",
        "dynasty": "宋",
        "collection_info": null
    },
    {
        "title": "乙未冬久雨",
        "author": "陈普",
        "content": "陇上初黄雾四垂，禾头尽黑正淋漓。\n衡山自有开云手，只在人间人不知。",
        "dynasty": "宋",
        "collection_info": null
    },
    {
        "title": "程氏馆灯下白菊花",
        "author": "陈普",
        "content": "灯前一阵玉胡蝶，火急教人网取看。\n乃是径中白甘菊，主人移入伴清寒。",
        "dynasty": "宋",
        "collection_info": null
    },
    {
        "title": "永丰疫疠事佛人多死",
        "author": "陈普",
        "content": "斗邑军余种未芽，敛形还葬復千车。\n天行底事无差择，偏入长斋礼佛家。",
        "dynasty": "宋",
        "collection_info": null
    },
    {
        "title": "路中救小鱼",
        "author": "陈普",
        "content": "道逢涸辙一穷鱼，气息如丝沫尚濡。\n未得相携沧海去，蛙池共活谅中孚。",
        "dynasty": "宋",
        "collection_info": null
    },
    {
        "title": "自哂  其一",
        "author": "陈普",
        "content": "曾骑白鹤上扬州，头上花枝秉烛游。\n樽酒迩来谁是伴，白云收尽数峰秋。",
        "dynasty": "宋",
        "collection_info": null
    },
    {
        "title": "自哂  其二",
        "author": "陈普",
        "content": "草泽行吟赋楚骚，青麻衣上俗尘多。\n五陵年少休相笑，戏马台前载酒过。",
        "dynasty": "宋",
        "collection_info": null
    },
    {
        "title": "自哂  其三",
        "author": "陈普",
        "content": "鬬鸡走马醉高阳，今日归来两鬓霜。\n无限少年心上事，半帘豆雨语寒螀。",
        "dynasty": "宋",
        "collection_info": null
    },
    {
        "title": "自哂  其四",
        "author": "陈普",
        "content": "古树閒云独抱琴，琴声寂静树云深。\n相如渴死文君老，辜负题桥万里心。",
        "dynasty": "宋",
        "collection_info": null
    },
    {
        "title": "自哂  其五",
        "author": "陈普",
        "content": "世事悠悠酒几杯，晴苍把镜独徘徊。\n西风吹老梧桐树，仍送新霜两鬓来。",
        "dynasty": "宋",
        "collection_info": null
    },
    {
        "title": "自哂  其六",
        "author": "陈普",
        "content": "宽博麻衣折角巾，疏慵不似少年身。\n白云半枕山中午，犹梦乘槎去问津。",
        "dynasty": "宋",
        "collection_info": null
    },
    {
        "title": "爱日  其一",
        "author": "陈普",
        "content": "绝妙茅斋对竹林，少年日月直千金。\n殷勤好与此君约，不许空移一寸阴。",
        "dynasty": "宋",
        "collection_info": null
    },
    {
        "title": "爱日  其二",
        "author": "陈普",
        "content": "一寸光阴直万钱，况兼妙质与崇年。\n睡魔懒祟俱驱去，要与窗驹鬬着鞭。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一",
        "author": "陈普",
        "content": "欲图麟阁终形役，不过虎溪还事烦。\n但向暑来寒往处，十分磨鑢要无痕。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其二",
        "author": "陈普",
        "content": "匝地弥天日用常，寂然不动已洋洋。\n但令正气无参杂，立见岐山叫凤凰。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其三",
        "author": "陈普",
        "content": "东家丘蓄缘何息，百里奚牛为底肥。\n自得三人虽损一，此心到处物无违。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其四",
        "author": "陈普",
        "content": "鹡鸰翡翠各毛衣，未有丝麻亦衣皮。\n白昼不冠对妻子，要令天地撤方维。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其五",
        "author": "陈普",
        "content": "敬身天不宽曾子，白眼人当杀嗣宗。\n林下脱巾仍露脚，青云白石肯相容。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其六",
        "author": "陈普",
        "content": "一合干坤贮鬼神，入虚何敢谓无人。\n暗中射鲋谁知见，绕市青衣说与人。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其七",
        "author": "陈普",
        "content": "南面弹琴陈蔡饥，不停昼夜迭相催。\n鸤鸠欲一无容僞，兄弟一家分受之。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其八",
        "author": "陈普",
        "content": "高宗诚实梦傅说，傅说何尝梦高宗。\n鲐背图形满天下，柴门不启睡方浓。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其九",
        "author": "陈普",
        "content": "长沙太傅便嘆息，华州司功辄发狂。\n持此身心上天去，更无可答万夫望。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一○",
        "author": "陈普",
        "content": "寄笺遥问两司命，曾遣千金慰执鞭。\n抛却一川风月去，高车驷马定何年。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一一",
        "author": "陈普",
        "content": "求鱼指鹿共诬天，驷马嘶声更可怜。\n不下但嗔机上嫂，中庭犹有泪如泉。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一二",
        "author": "陈普",
        "content": "父母何曾使我愈，自将身去狥尘埃。\n孔颜思孟老庄释，万语千言唤不回。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一三",
        "author": "陈普",
        "content": "投灯飞烛未为愚，接迹纷纷是可诛。\n缘木得鱼还有样，便教焚却孔明庐。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一四",
        "author": "陈普",
        "content": "气云汗雨揉黄埃，不是天驱地使来。\n莫恃慈亲无杀子，害仁已甚必为灾。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一五",
        "author": "陈普",
        "content": "盱豫悔成缘悔迟，往蹇来反又何疑。\n鸡鸣一念清如水，正是籧篨可俯时。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一六",
        "author": "陈普",
        "content": "山龙火藻舜所置，六合可无纲与维。\n有室有家万心愿，圣门大禁在钻窥。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一七",
        "author": "陈普",
        "content": "金明池上绿衣儿，燮理阴阳焉用之。\n建国立家真可怪，不栽梓漆与桐椅。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一八",
        "author": "陈普",
        "content": "棘围木栅试文章，先把公卿作寇攘。\n往事如斯能不咎，未容尽付与斜阳。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其一九",
        "author": "陈普",
        "content": "深山夭矫老风霜，自是光明好栋梁。\n不待万牛拖挽去，不如僵柳与枯杨。",
        "dynasty": "宋",
        "collection_info": null
    },
    {
        "title": "乙巳邵武建宁夜坐书呈诸公  其二○",
        "author": "陈普",
        "content": "如山似岳起烟云，争柰根资故未纯。\n整顿干坤成万类，要还林下洗心人。",
        "dynasty": "宋",
        "collection_info": null
    },
    {
        "title": "叔文九日  其一",
        "author": "陈普",
        "content": "葱梅韭芥本同家，自入离骚竟入邪。\n一日露牙救桓景，千秋添得伴黄花。",
        "dynasty": "宋",
        "collection_info": null
    },
    {
        "title": "叔文九日  其二",
        "author": "陈普",
        "content": "江左夷吾本胜流，晚因造膝却生愁。\n紫囊肯上斯人腕，敢怨离骚佩不收。",
        "dynasty": "宋",
        "collection_info": null
    },
    {
        "title": "邵武泰宁途间一路海棠",
        "author": "陈普",
        "content": "万骑连接出襄国，诸姨撩乱上骊山。\n道人不识红粧面，何事扶筇过此山。",
        "dynasty": "宋",
        "collection_info": null
    },
    {
        "title": "武夷一曲",
        "author": "陈普",
        "content": "虹桥一断几千龄，亲手文公再造成。\n何事游人尚迷路，乱寻无楫渡船撑。",
        "dynasty": "宋",
        "collection_info": null
    },
    {
        "title": "玉女峰",
        "author": "陈普",
        "content": "暮暮朝朝此水头，却无雨怨与云愁。\n我仪何事堂堂去，极目天涯双鬓秋。",
        "dynasty": "宋",
        "collection_info": null
    },
    {
        "title": "大王峰",
        "author": "陈普",
        "content": "统摄群峰占水湄，长如翼德断桥时。\n恶声聊断仙灵耳，赤帻空汗百世师。",
        "dynasty": "宋",
        "collection_info": null
    },
    {
        "title": "隠屏",
        "author": "陈普",
        "content": "排云抵雨立虚空，端正方严万壑中。\n好去明堂充宁倚，不应留此伴仙翁。",
        "dynasty": "宋",
        "collection_info": null
    },
    {
        "title": "仙掌",
        "author": "陈普",
        "content": "丹崖翠壁尽仙梯，不用囊中大药资。\n成道无过是无欲，仙灵分晓示诸斯。",
        "dynasty": "宋",
        "collection_info": null
    },
    {
        "title": "天柱峰",
        "author": "陈普",
        "content": "撑天拄地气何雄，绝似多愁杞国翁。\n五曲年来添个伴，从今不復患共工。",
        "dynasty": "宋",
        "collection_info": null
    },
    {
        "title": "一线天",
        "author": "陈普",
        "content": "天真道妙本无多，只费挨摊与洗磨。\n不见昭昭端的处，分明全体是如何。",
        "dynasty": "宋",
        "collection_info": null
    },
    {
        "title": "石堂  其一",
        "author": "陈普",
        "content": "仙佛人言是一家，好分半席共烟霞。\n廓清摧陷儒家事，不谓青山识正邪。",
        "dynasty": "宋",
        "collection_info": null
    },
    {
        "title": "石堂  其二",
        "author": "陈普",
        "content": "天威如许敢争雄，重遣山灵费一峰。\n不共那边如水火，未应抵死不相容。",
        "dynasty": "宋",
        "collection_info": null
    },
    {
        "title": "石堂  其三",
        "author": "陈普",
        "content": "萧萧五曲片茆茨，环合群峰共护持。\n天下七情谁中节，武夷山石百王师。",
        "dynasty": "宋",
        "collection_info": null
    },
    {
        "title": "石堂  其四",
        "author": "陈普",
        "content": "闻言惊喜是家山，朅蹙来兹遂一攀。\n何但名称偶相似，宛然天壁锁云关。",
        "dynasty": "宋",
        "collection_info": null
    },
    {
        "title": "石堂  其五",
        "author": "陈普",
        "content": "新丰鸡犬路终迷，庐下濂溪非故溪。\n造物留人殊过当，终当结屋此云栖。",
        "dynasty": "宋",
        "collection_info": null
    },
    {
        "title": "伯循和石堂后二首復依韵  其一",
        "author": "陈普",
        "content": "晋士当年一岘山，高风千古邈难攀。\n浮岚暖翠依然在，不入人间大梦关。",
        "dynasty": "宋",
        "collection_info": null
    },
    {
        "title": "伯循和石堂后二首復依韵  其二",
        "author": "陈普",
        "content": "棹歌一唱醒群迷，先有胸中九曲溪。\n仁智之真常莹彻，过门不入亦山栖。",
        "dynasty": "宋",
        "collection_info": null
    },
    {
        "title": "赤壁赋中四句 耳得之而为声",
        "author": "陈普",
        "content": "司聪坎体本来清，举世都将贮笛筝。\n饱听翛翛北窗吹，人间能有几长庚。",
        "dynasty": "宋",
        "collection_info": null
    },
    {
        "title": "赤壁赋中四句 目遇之而成色",
        "author": "陈普",
        "content": "人间何处看真色，午夜天心月满时。\n无限凡夫空肉眼，凝眸决眦望西施。",
        "dynasty": "宋",
        "collection_info": null
    },
    {
        "title": "赤壁赋中四句 取之无禁",
        "author": "陈普",
        "content": "竹声梅影芰荷香，满檐连车不是贜。\n无奈浮云并粪土，百年瞬息万人忙。",
        "dynasty": "宋",
        "collection_info": null
    },
    {
        "title": "赤壁赋中四句 用之不竭",
        "author": "陈普",
        "content": "白璧黄金杀五侯，只堪挥斥不堪留。\n柳风梧月窗前草，此兴江河日夜流。",
        "dynasty": "宋",
        "collection_info": null
    },
    {
        "title": "归鸟",
        "author": "陈普",
        "content": "紫山青嶂尽如家，负日衝烟復带霞。\n今古干坤秋一幅，几番归鸟与栖鸦。",
        "dynasty": "宋",
        "collection_info": null
    },
    {
        "title": "困王孙",
        "author": "陈普",
        "content": "养生丧死妇女手，受气成形酒色胎。\n牧马夜归眠马下，梦魂犹遶旧楼台。",
        "dynasty": "宋",
        "collection_info": null
    },
    {
        "title": "不解算  其一",
        "author": "陈普",
        "content": "孔桑祗是秽尘编，刘晏空夸马上鞭。\n六合分明长策裏，不知刘项入关年。",
        "dynasty": "宋",
        "collection_info": null
    },
    {
        "title": "不解算  其二",
        "author": "陈普",
        "content": "算来未必得卢枭，不算其如四壁萧。\n大道广居天与伍，肯将前箸乱箪瓢。",
        "dynasty": "宋",
        "collection_info": null
    },
    {
        "title": "不解算  其三",
        "author": "陈普",
        "content": "管晏商斯几揣摩，尽夸掌上有山河。\n当身成就凭君问，孰与颜曾孔孟多。",
        "dynasty": "宋",
        "collection_info": null
    },
    {
        "title": "不解算  其四",
        "author": "陈普",
        "content": "汉初帷幄有真儒，五百余人辙予卢。\n三十六宫来往处，子房终得邵尧夫。",
        "dynasty": "宋",
        "collection_info": null
    },
    {
        "title": "七月六日夜雨",
        "author": "陈普",
        "content": "苍生一一共胞胎，日夜无端心上来。\n半月骄阳四更雨，豳风夏校梦初回。",
        "dynasty": "宋",
        "collection_info": null
    },
    {
        "title": "七夕  其一",
        "author": "陈普",
        "content": "玉果金盘开九州，人间无处匿蛛蟊。\n天孙今夜鹊桥畔，百亿化身难得周。",
        "dynasty": "宋",
        "collection_info": null
    },
    {
        "title": "七夕  其二",
        "author": "陈普",
        "content": "但把凡身小品论，不须榻頞问星辰。\n女郎恋别泪如雨，遑托金针度与人。",
        "dynasty": "宋",
        "collection_info": null
    },
    {
        "title": "七夕  其三",
        "author": "陈普",
        "content": "欲理银河一叶舟，不知满架架蒙鸠。\n汉阴抱瓮苍颜叟，孤负今朝乞巧楼。",
        "dynasty": "宋",
        "collection_info": null
    },
    {
        "title": "七夕  其四",
        "author": "陈普",
        "content": "木牛流马无人会，元是自家心孔开。\n却恐如簧谗佞口，曾问天孙乞巧来。",
        "dynasty": "宋",
        "collection_info": null
    },
    {
        "title": "七夕  其五",
        "author": "陈普",
        "content": "织女牵牛不隔河，俨然天娣与相摩。\n道心万载如寒水，肯为河东起浪波。",
        "dynasty": "宋",
        "collection_info": null
    },
    {
        "title": "七夕后一日  其一",
        "author": "陈普",
        "content": "世间万事但随身，不费将迎是圣人。\n雨暗云昏殷作夜，天青水碧在今晨。",
        "dynasty": "宋",
        "collection_info": null
    },
    {
        "title": "七夕后一日  其二",
        "author": "陈普",
        "content": "明朝来岁总过去，密意深情几度春。\n此是吾徒尘垢事，敢将上下位星辰。",
        "dynasty": "宋",
        "collection_info": null
    },
    {
        "title": "中秋近愿晴  其一",
        "author": "陈普",
        "content": "秋天连夕卷烟云，似为蓬蒿有滞人。\n驷马高车无梦想，中秋但借一冰轮。",
        "dynasty": "宋",
        "collection_info": null
    },
    {
        "title": "中秋近愿晴  其二",
        "author": "陈普",
        "content": "借得冰轮不敢私，几多人要露肝脾。\n浮云不用欺天下，须信人间有伯夷。",
        "dynasty": "宋",
        "collection_info": null
    },
    {
        "title": "中秋近愿晴  其三",
        "author": "陈普",
        "content": "浩荡无边及物心，孔颜尧舜共弘深。\n柴荆一壑苍苔合，惟幸寒蟾夜夜临。",
        "dynasty": "宋",
        "collection_info": null
    },
    {
        "title": "中秋近愿晴  其四",
        "author": "陈普",
        "content": "生如蝼蚁事如麻，有菜无盐是几家。\n无限容光通照处，良晨莫遣片云遮。",
        "dynasty": "宋",
        "collection_info": null
    },
    {
        "title": "中秋近愿晴  其五",
        "author": "陈普",
        "content": "春风秋月久交游，少壮论心今白头。\n二子倘无相弃绝，从今但乞十中秋。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其一",
        "author": "陈普",
        "content": "踰浃秋晹已望云，芭蕉一夜慰愁人。\n阴阳各有时中处，不可相无似两轮。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其二",
        "author": "陈普",
        "content": "雨我公田及我私，几多风月入肝脾。\n天心亦似尧心细，一日之中有隩夷。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其三",
        "author": "陈普",
        "content": "时雨光风总是吟，忧欢元不繫晴阴。\n醍醐未用踰玄酒，中节何须论浅深。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其四",
        "author": "陈普",
        "content": "须识光风霁月心，爱君忧国虑民深。\n江南一夜千仓廪，再拜双眸重照临。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其五",
        "author": "陈普",
        "content": "播谷栽桑復执麻，全凭雨露作人家。\n世间惟有心须霁，一片浮云不可遮。",
        "dynasty": "宋",
        "collection_info": null
    },
    {
        "title": "愿月得雨兼旬秋晹人望已切再和前韵  其六",
        "author": "陈普",
        "content": "得意如心即胜游，不妨对雨作遨头。\n穷櫩岂暇贤明月，举室寒衾喜有秋。",
        "dynasty": "宋",
        "collection_info": null
    },
    {
        "title": "戏题赵畔道寓居壁间",
        "author": "陈普",
        "content": "疏髯荆楚青油客，踏着天根息此堂。\n惹得深山狂简子，年年来此道先生。",
        "dynasty": "宋",
        "collection_info": null
    },
    {
        "title": "屡省乃成  其一",
        "author": "陈普",
        "content": "务本工夫在日新，悠悠莫自老青春。\n课功覈实惟时敏，德业何难辈古人。",
        "dynasty": "宋",
        "collection_info": null
    },
    {
        "title": "屡省乃成  其二",
        "author": "陈普",
        "content": "诗书总学本无难，年少心身莫暂閒。\n尺寸之功当记取，将来百仞作高山。",
        "dynasty": "宋",
        "collection_info": null
    },
    {
        "title": "偶占",
        "author": "陈普",
        "content": "水边侧耳翠萄叶，陂下销魂金步摇。\n何以浔阳北窗下，白云伴宿听翛翛。",
        "dynasty": "宋",
        "collection_info": null
    },
    {
        "title": "一路海棠正开",
        "author": "陈普",
        "content": "入樵万里海棠林，花作云霞树作阴。\n莫笑道人行此路，却怀程邵看花心。",
        "dynasty": "宋",
        "collection_info": null
    },
    {
        "title": "戏呈友人",
        "author": "陈普",
        "content": "年来学道未知方，羞逐鶑花燕蝶忙。\n三五年加心死尽，有如鱼鸟见毛嫱。",
        "dynasty": "宋",
        "collection_info": null
    },
    {
        "title": "大学",
        "author": "陈普",
        "content": "致知格物最为难，梦觉关中善恶关。\n若得二关俱过了，方成人在两仪间。",
        "dynasty": "宋",
        "collection_info": null
    },
    {
        "title": "中庸  其一",
        "author": "陈普",
        "content": "毛髮肌肤总道充，面前无处不相逢。\n为何南北多岐士，动隔江山千万重。",
        "dynasty": "宋",
        "collection_info": null
    },
    {
        "title": "中庸  其二",
        "author": "陈普",
        "content": "一人各有一安居，方寸归藏尽有余。\n颜子一春常不出，他人日日去其庐。",
        "dynasty": "宋",
        "collection_info": null
    },
    {
        "title": "中庸  其三",
        "author": "陈普",
        "content": "三纲五典不用学，旦气清时在枕边。\n未出母胎无不具，何须万里役楼船。",
        "dynasty": "宋",
        "collection_info": null
    },
    {
        "title": "中庸  其四",
        "author": "陈普",
        "content": "巨鰲山更在头上，骊龙珠犹寄颔边。\n何似一身千万善，流行充满地中泉。",
        "dynasty": "宋",
        "collection_info": null
    },
    {
        "title": "中庸  其五",
        "author": "陈普",
        "content": "穆王八骏鱼千里，汉武末年狐首丘。\n驰骛崩奔何日了，灵台咫尺不回头。",
        "dynasty": "宋",
        "collection_info": null
    },
    {
        "title": "论语 首序",
        "author": "陈普",
        "content": "东鲁气势已崔嵬，彼妇无端汶上来。\n天地未开尧舜运，子西晏子亦桓魋。",
        "dynasty": "宋",
        "collection_info": null
    },
    {
        "title": "论语 时习章",
        "author": "陈普",
        "content": "学专復性习为功，千五百年初发蒙。\n悦乐已深加不愠，此身与道始流通。",
        "dynasty": "宋",
        "collection_info": null
    },
    {
        "title": "论语 孝弟章",
        "author": "陈普",
        "content": "仁民爱物本亲亲，有子当年见亦真。\n第一註中明体用，洗空千载说经人。",
        "dynasty": "宋",
        "collection_info": null
    },
    {
        "title": "论语 巧言令色章",
        "author": "陈普",
        "content": "正色忠言始是人，一毫巧令兽为邻。\n本心面目无难见，识此非仁即是仁。",
        "dynasty": "宋",
        "collection_info": null
    },
    {
        "title": "论语 三省章",
        "author": "陈普",
        "content": "专心于内最为难，又主其三得大端。\n曾识中庸并孟子，正如江水发岷山。",
        "dynasty": "宋",
        "collection_info": null
    },
    {
        "title": "论语 道千乘之国章",
        "author": "陈普",
        "content": "农田万顷载车千，五者相因敬在先。\n更把敬来充拓去，四方百里已尧天。",
        "dynasty": "宋",
        "collection_info": null
    },
    {
        "title": "论语 弟子入则孝章",
        "author": "陈普",
        "content": "孝弟谨信泛爱众，亲仁犹未是全功。\n圣贤成法事物理，都在诗书六艺中。",
        "dynasty": "宋",
        "collection_info": null
    },
    {
        "title": "论语 慎终追远",
        "author": "陈普",
        "content": "三千三百皆天秩，第一无如事死难。\n丧祭两端无愧悔，民风行作舜时看。",
        "dynasty": "宋",
        "collection_info": null
    },
    {
        "title": "论语 闻政章 其一",
        "author": "陈普",
        "content": "秉彝好德性弥天，一见圣人皆勃然。\n可惜欲心胶一世，无能期月况三年。",
        "dynasty": "宋",
        "collection_info": null
    },
    {
        "title": "论语 闻政章 其二",
        "author": "陈普",
        "content": "善言善行颜闵冉，子贡依然与有之。\n可是晚年深性道，三年丧毕转依依。",
        "dynasty": "宋",
        "collection_info": null
    },
    {
        "title": "论语 闻政章 其三",
        "author": "陈普",
        "content": "莫贪学圣在闻言，但看威仪已灿然。\n无隠无言二章旨，此章盖已具其全。",
        "dynasty": "宋",
        "collection_info": null
    },
    {
        "title": "论语 闻政章 其四",
        "author": "陈普",
        "content": "尽心尽性自仪刑，得有相知道可行。\n万世无穷干禄法，深劳子贡一推明。",
        "dynasty": "宋",
        "collection_info": null
    },
    {
        "title": "论语 君子不器",
        "author": "陈普",
        "content": "大学真儒耻小成，一源体用要流行。\n当知万物备于我，直自修身至治平。",
        "dynasty": "宋",
        "collection_info": null
    },
    {
        "title": "论语 子贡问君子章",
        "author": "陈普",
        "content": "出话谁能敢不仁，未行未足信于人。\n欲求内外皆无间，兑口终须后艮身。",
        "dynasty": "宋",
        "collection_info": null
    },
    {
        "title": "论语 攻乎异端章",
        "author": "陈普",
        "content": "墨氏似仁杨似义，佛如美色与淫声。\n刀圭乌喙甜如蜜，何况专攻欲尽精。",
        "dynasty": "宋",
        "collection_info": null
    },
    {
        "title": "孟子 孟子见梁惠王",
        "author": "陈普",
        "content": "道气凄凉七百年，招贤一举独非天。\n当场礼义难分别，回首空山重惘然。",
        "dynasty": "宋",
        "collection_info": null
    },
    {
        "title": "孟子 义利",
        "author": "陈普",
        "content": "利出私情害万端，义循天理乐而安。\n是非得失分霄壤，相去其初一髮间。",
        "dynasty": "宋",
        "collection_info": null
    },
    {
        "title": "孟子 王道劝齐王",
        "author": "陈普",
        "content": "列国分争几百年，人心天命不其然。\n俗儒槩执春秋义，何忍斯民久倒悬。",
        "dynasty": "宋",
        "collection_info": null
    },
    {
        "title": "孟子 觳觫牛",
        "author": "陈普",
        "content": "堂上一言何自发，分明太极本真存。\n因知忍性元皆善，利欲遮迷只自昏。",
        "dynasty": "宋",
        "collection_info": null
    },
    {
        "title": "孟子 仁者无敌",
        "author": "陈普",
        "content": "仁人所在人心萃，鱼爵丛渊固自归。\n天命到头还不外，东征西怨岂容违。",
        "dynasty": "宋",
        "collection_info": null
    },
    {
        "title": "孟子 今乐古乐",
        "author": "陈普",
        "content": "韶濩无声郑卫淫，纪纲条理杳难寻。\n虽然古乐非今乐，又与民同无古今。",
        "dynasty": "宋",
        "collection_info": null
    },
    {
        "title": "孟子 大勇",
        "author": "陈普",
        "content": "大勇非由血气充，性情义命本来公。\n至刚至直纯天道，逆理其间何所容。",
        "dynasty": "宋",
        "collection_info": null
    },
    {
        "title": "孟子 王政",
        "author": "陈普",
        "content": "分地因天各有宜，财成辅相只当为。\n相忘禄产沾濡重，皥皥浑浑自不知。",
        "dynasty": "宋",
        "collection_info": null
    },
    {
        "title": "孟子 不遇鲁侯",
        "author": "陈普",
        "content": "齐梁旧事惯常陈，道运湮微且莫伸。\n便使臧仓无阻间，鲁侯未是有为人。",
        "dynasty": "宋",
        "collection_info": null
    },
    {
        "title": "孟子 不动心",
        "author": "陈普",
        "content": "见道分明了不疑，气常无暴志常持。\n确乎理气为标准，变故艰危岂足移。",
        "dynasty": "宋",
        "collection_info": null
    },
    {
        "title": "孟子 知言",
        "author": "陈普",
        "content": "识见超然地位高，人言情僞察秋毫。\n一些疾病生心腹，明鑑当台不可逃。",
        "dynasty": "宋",
        "collection_info": null
    },
    {
        "title": "孟子 养气",
        "author": "陈普",
        "content": "养气元来甚可为，只须身与理相随。\n待今自反俱无歉，直是工夫效验时。",
        "dynasty": "宋",
        "collection_info": null
    },
    {
        "title": "孟子 浩然",
        "author": "陈普",
        "content": "至刚至大莫能言，宇宙天人总一般。\n须是意诚心正日，本来体段始堪观。",
        "dynasty": "宋",
        "collection_info": null
    },
    {
        "title": "孟子 具体而微",
        "author": "陈普",
        "content": "道体本来无限量，其间细大竞差殊。\n只争思勉些微累，意必之心未绝无。",
        "dynasty": "宋",
        "collection_info": null
    },
    {
        "title": "孟子 王霸",
        "author": "陈普",
        "content": "德诚已有奚容力，假僞非由力莫为。\n若使桓文居万里，不知功效竟何施。",
        "dynasty": "宋",
        "collection_info": null
    },
    {
        "title": "孟子 乍见入井",
        "author": "陈普",
        "content": "乍见无从那处生，非思非勉出天真。\n苟无物欲相攻夺，人性如何有不仁。",
        "dynasty": "宋",
        "collection_info": null
    },
    {
        "title": "孟子 天爵",
        "author": "陈普",
        "content": "利名物外奚必用，至贵无亏备自身。\n舍己从人徒取贱，到头还自丧其真。",
        "dynasty": "宋",
        "collection_info": null
    },
    {
        "title": "孟子 子路喜闻过",
        "author": "陈普",
        "content": "讳疾之人每忌医，夫谁有过喜人规。\n仲由勇义能如此，令闻无穷百世师。",
        "dynasty": "宋",
        "collection_info": null
    },
    {
        "title": "孟子 善与人同",
        "author": "陈普",
        "content": "善出于人元即性，在人在我本无殊。\n常人未免为私累，上圣之心道与惧。",
        "dynasty": "宋",
        "collection_info": null
    },
    {
        "title": "孟子 隘与不恭",
        "author": "陈普",
        "content": "异端岂必皆邪说，执一之偏或过中。\n隘与不恭如失正，到头流弊亦皆同。",
        "dynasty": "宋",
        "collection_info": null
    },
    {
        "title": "孟子 天吏",
        "author": "陈普",
        "content": "生杀存亡我敢专，德刑予夺出诸天。\n曰天所命惟其理，夫岂谆谆告语然。",
        "dynasty": "宋",
        "collection_info": null
    },
    {
        "title": "孟子 尧舜之道陈王",
        "author": "陈普",
        "content": "自贼其君固不恭，责难陈善乃为忠。\n要知尧舜夫何道，只在常言仁义中。",
        "dynasty": "宋",
        "collection_info": null
    },
    {
        "title": "孟子 周公之过",
        "author": "陈普",
        "content": "过血乖离惨极刑，人情天理岂其真。\n天心处置非无意，故把瑕疵累圣人。",
        "dynasty": "宋",
        "collection_info": null
    },
    {
        "title": "孟子 孟子去齐",
        "author": "陈普",
        "content": "女乐之行恨未忘，时人又为去齐伤。\n圣贤出处常如此，道运终天孰主张。",
        "dynasty": "宋",
        "collection_info": null
    },
    {
        "title": "孟子 性善",
        "author": "陈普",
        "content": "异论纵横害已深，一言性善发天心。\n民彝物则依然定，多少纲常起兽禽。",
        "dynasty": "宋",
        "collection_info": null
    },
    {
        "title": "孟子 文公三年之丧",
        "author": "陈普",
        "content": "性善之言一动心，至诚恻怛出天真。\n纷纷狗彘干坤裏，独有居庐啜粥人。",
        "dynasty": "宋",
        "collection_info": null
    },
    {
        "title": "孟子 许行",
        "author": "陈普",
        "content": "治国兼耕岂理欤，阴谋乱政肆崎岖。\n仲尼若使为司寇，许子难逃两观诛。",
        "dynasty": "宋",
        "collection_info": null
    },
    {
        "title": "孟子 夷之",
        "author": "陈普",
        "content": "厚葬非徒识所先，分明至爱自心根。\n怃然一悟奚从发，为有良知尚未昏。",
        "dynasty": "宋",
        "collection_info": null
    },
    {
        "title": "孟子 枉尺直寻",
        "author": "陈普",
        "content": "计利无非患得心，谁能枉己直于人。\n既甘隠忍无羞恶，气馁如何更復伸。",
        "dynasty": "宋",
        "collection_info": null
    },
    {
        "title": "孟子 诡遇获禽",
        "author": "陈普",
        "content": "诡遇背驰先自失，丘陵之获亦何为。\n彼哉舍己狥于物，所得安能直所遗。",
        "dynasty": "宋",
        "collection_info": null
    },
    {
        "title": "孟子 公孙衍张仪",
        "author": "陈普",
        "content": "虎狼纵暴互奔驰，狐魅纷纭擅肆欺。\n三二百年天地裏，十棚木偶弄婴儿。",
        "dynasty": "宋",
        "collection_info": null
    },
    {
        "title": "孟子 大丈夫",
        "author": "陈普",
        "content": "玉食珍羞不谓荣，箪瓢陋巷岂为贫。\n亭亭当当无偏倚，宇宙纲常任自身。",
        "dynasty": "宋",
        "collection_info": null
    },
    {
        "title": "孟子 孟子好辩",
        "author": "陈普",
        "content": "禽兽纵横鬼魅多，人间岐路总差讹。\n当时缄口终无语，天理民彝竟若何。",
        "dynasty": "宋",
        "collection_info": null
    },
    {
        "title": "孟子 陈仲子",
        "author": "陈普",
        "content": "民彝万古在干坤，人道宁同鹿作奔。\n纵使披毛兼辟谷，何能一日立人间。",
        "dynasty": "宋",
        "collection_info": null
    },
    {
        "title": "孟子 圣人人伦之至",
        "author": "陈普",
        "content": "圆头方腹一皆人，尧舜元非凤与麟。\n道德文章光万世，看来只是尽人伦。",
        "dynasty": "宋",
        "collection_info": null
    },
    {
        "title": "孟子 巨室",
        "author": "陈普",
        "content": "豮豕之牙须有道，执牛之尾岂良图。\n乱臣贼子干坤裏，天地人心未必无。",
        "dynasty": "宋",
        "collection_info": null
    },
    {
        "title": "孟子 仁不可为众",
        "author": "陈普",
        "content": "天下最强惟理义，英雄颠倒莫能为。\n依依一缕人心在，天命于斯自不违。",
        "dynasty": "宋",
        "collection_info": null
    },
    {
        "title": "孟子 自暴自弃",
        "author": "陈普",
        "content": "所性自来非不善，居参豚犬岂人情。\n昭昭日月明如镜，瞑目甘心冒昧行。",
        "dynasty": "宋",
        "collection_info": null
    },
    {
        "title": "孟子 思诚",
        "author": "陈普",
        "content": "气形与理一齐生，诚妄相须两并行。\n须是本心无走失，所存熟后自能诚。",
        "dynasty": "宋",
        "collection_info": null
    },
    {
        "title": "孟子 养志",
        "author": "陈普",
        "content": "世俗养亲惟口体，谁能养志若曾参。\n至诚顺适无违昲，为是心其父母心。",
        "dynasty": "宋",
        "collection_info": null
    },
    {
        "title": "孟子 格非",
        "author": "陈普",
        "content": "纠缪绳愆皆末务，徒劳事事与之争。\n非心格尽常于道，本正源澄万派清。",
        "dynasty": "宋",
        "collection_info": null
    },
    {
        "title": "孟子 舜大孝",
        "author": "陈普",
        "content": "暮雨梧山泪满襟，皇天珍重意尤深。\n一时瞽瞍烝烝乂，万古人间慈孝心。",
        "dynasty": "宋",
        "collection_info": null
    },
    {
        "title": "孟子 赤子之心",
        "author": "陈普",
        "content": "真淳未凿本诸天，饮食啼号所性然。\n情欲不生无外诱，圣人之质自浑全。",
        "dynasty": "宋",
        "collection_info": null
    },
    {
        "title": "孟子 自得",
        "author": "陈普",
        "content": "勿助勿忘随所事，潜心积虑孰加功。\n待须默识心融后，左右逢原触处通。",
        "dynasty": "宋",
        "collection_info": null
    },
    {
        "title": "孟子 博学反约",
        "author": "陈普",
        "content": "事理纷纷未易穷，其间脉络要通融。\n能于博处知其约，渐次收功一贯中。",
        "dynasty": "宋",
        "collection_info": null
    },
    {
        "title": "孟子 由仁义行",
        "author": "陈普",
        "content": "圣心仁义相为一，行动无非个裏来。\n已自不思并不勉，曷尝着意为安排。",
        "dynasty": "宋",
        "collection_info": null
    },
    {
        "title": "孟子 禹汤文武周公",
        "author": "陈普",
        "content": "千圣相承惟道一，忧勤惕厉意尤深。\n至诚之理元无息，有息良非天地心。",
        "dynasty": "宋",
        "collection_info": null
    },
    {
        "title": "孟子 诗亡春秋作",
        "author": "陈普",
        "content": "郑卫声中听雅歌，父仇莫奈母恩多。\n无人出任纲常主，空有干坤着羽毛。",
        "dynasty": "宋",
        "collection_info": null
    },
    {
        "title": "孟子 私淑",
        "author": "陈普",
        "content": "百有余年泽未穷，寒潭秋月寸心同。\n尼山想像人如玉，夜半相逢梦寐中。",
        "dynasty": "宋",
        "collection_info": null
    },
    {
        "title": "孟子 行所无事",
        "author": "陈普",
        "content": "天理须殊本自然，自然天道合无天。\n一毫小智生穿凿，所性之真已弗全。",
        "dynasty": "宋",
        "collection_info": null
    },
    {
        "title": "孟子 终身之忧",
        "author": "陈普",
        "content": "冠屦昂昂数尺躯，圣贤无我意何殊。\n伊人德业光天地，在我宁甘食粟夫。",
        "dynasty": "宋",
        "collection_info": null
    },
    {
        "title": "孟子 易地皆然",
        "author": "陈普",
        "content": "今古无过只一中，随时适变不相通。\n圣贤心术无偏倚，事业虽殊道则同。",
        "dynasty": "宋",
        "collection_info": null
    },
    {
        "title": "孟子 齐人妻妾",
        "author": "陈普",
        "content": "箪瓢门柝不堪贫，奴婢甘心自屈身。\n驷马高车光郡国，看来等是乞墦人。",
        "dynasty": "宋",
        "collection_info": null
    },
    {
        "title": "孟子 终身慕父母",
        "author": "陈普",
        "content": "外物安能乱本真，终天眷慕受恩深。\n大人所在元无坏，不失初来赤子心。",
        "dynasty": "宋",
        "collection_info": null
    },
    {
        "title": "孟子 忧忧喜喜",
        "author": "陈普",
        "content": "骨肉真情出不期，捐阶盖井我何知。\n风埃满目閒来往，天性曾无一点疵。",
        "dynasty": "宋",
        "collection_info": null
    },
    {
        "title": "孟子 禅继",
        "author": "陈普",
        "content": "处变安常两不同，圣心天地与为公。\n要知授受精微处，不问亲疎共一中。",
        "dynasty": "宋",
        "collection_info": null
    },
    {
        "title": "孟子 有庳",
        "author": "陈普",
        "content": "弟兄小忍与堪怜，公义私情获两全。\n管叔若教封有庳，如凶凶罪岂无偏。",
        "dynasty": "宋",
        "collection_info": null
    },
    {
        "title": "孟子 放太甲",
        "author": "陈普",
        "content": "未道鸣条作网罗，近来亳邑转偏颇。\n嗣君可到先王墓，为问南巢事若何。",
        "dynasty": "宋",
        "collection_info": null
    },
    {
        "title": "孟子 要汤",
        "author": "陈普",
        "content": "畎亩一身尧舜乐，幡然尧舜在君民。\n别无鼎俎要汤具，为有华勋道在身。",
        "dynasty": "宋",
        "collection_info": null
    },
    {
        "title": "孟子 百里奚",
        "author": "陈普",
        "content": "贫来刍牧竟何疑，只是要秦一事非。\n爵禄无心殊已久，谁能白首恋轻肥。",
        "dynasty": "宋",
        "collection_info": null
    },
    {
        "title": "孟子 大成",
        "author": "陈普",
        "content": "任与清和犹是器，偏于所执不相通。\n大成之德该全体，万理同归一贯中。",
        "dynasty": "宋",
        "collection_info": null
    },
    {
        "title": "孟子 贵贵尊贤",
        "author": "陈普",
        "content": "贵贵如天礼极隆，无人更识下贤风。\n岂知坤位居干上，天地之交泰道通。",
        "dynasty": "宋",
        "collection_info": null
    },
    {
        "title": "孟子 天位",
        "author": "陈普",
        "content": "天位待贤良有以，理天之物治天民。\n近来职掌归西邸，不是朋亲即富人。",
        "dynasty": "宋",
        "collection_info": null
    },
    {
        "title": "孟子 猎较",
        "author": "陈普",
        "content": "道体从宜无害义，不容外物独违时。\n未能槁食并泉饮，咽李哇鹅岂可为。",
        "dynasty": "宋",
        "collection_info": null
    },
    {
        "title": "孟子 为贫而仕",
        "author": "陈普",
        "content": "君子入官须事道，仕而非道似非常。\n抱关击柝虽卑贱，职分终然不可忘。",
        "dynasty": "宋",
        "collection_info": null
    },
    {
        "title": "孟子 尚友",
        "author": "陈普",
        "content": "贤圣虽亡心不死，诗书所在即其人。\n大人取友无今古，天地中间一性真。",
        "dynasty": "宋",
        "collection_info": null
    },
    {
        "title": "孟子 杞柳",
        "author": "陈普",
        "content": "梓漆椅桐质本奇，用而为器始皆宜。\n倘令杞柳非柔顺，未必桮桊可得为。",
        "dynasty": "宋",
        "collection_info": null
    },
    {
        "title": "孟子 湍水",
        "author": "陈普",
        "content": "湍水萦迴随所决，亦须顺道乃从流。\n若非所性元趋下，料可东西决得不。",
        "dynasty": "宋",
        "collection_info": null
    },
    {
        "title": "孟子 生之谓性",
        "author": "陈普",
        "content": "理气虽然不可无，形而上下有精粗。\n槩将动作名为性，天地同为牛马区。",
        "dynasty": "宋",
        "collection_info": null
    },
    {
        "title": "孟子 义外",
        "author": "陈普",
        "content": "所长之人虽在外，敬之之道自中推。\n可怜告子灰心久，礼物昏迷不自知。",
        "dynasty": "宋",
        "collection_info": null
    },
    {
        "title": "孟子 食色性也",
        "author": "陈普",
        "content": "食色虽然人固有，原于形气所由根。\n苟徒即此名为性，太极之真已弗存。",
        "dynasty": "宋",
        "collection_info": null
    },
    {
        "title": "孟子 有物有则",
        "author": "陈普",
        "content": "大而天地无边际，细入无伦极眇绵。\n一器之中涵一理，随其所在莫非天。",
        "dynasty": "宋",
        "collection_info": null
    },
    {
        "title": "孟子 理义悦心",
        "author": "陈普",
        "content": "刍豢膏粱嗜不休，悦心之乐孰能求。\n倘知礼义真滋味，陋巷箪瓢岂足忧。",
        "dynasty": "宋",
        "collection_info": null
    },
    {
        "title": "孟子 牛山",
        "author": "陈普",
        "content": "气化流行出一元，生生之理自天根。\n倘无斤斧牛羊累，触处均沾雨露恩。",
        "dynasty": "宋",
        "collection_info": null
    },
    {
        "title": "孟子 夜气",
        "author": "陈普",
        "content": "气无所帅任崩奔，东骛西驰利欲昏。\n人事才停机械息，天心无间本真存。",
        "dynasty": "宋",
        "collection_info": null
    },
    {
        "title": "孟子 一暴十寒",
        "author": "陈普",
        "content": "一粒微阳稍兆和，严凝莫奈雪霜多。\n天人胜负为消长，造物其如所息何。",
        "dynasty": "宋",
        "collection_info": null
    },
    {
        "title": "孟子 舍生取义",
        "author": "陈普",
        "content": "义在甘心自杀身，人情天理此为真。\n谁能出段干坤裏，长作偷生负罪人。",
        "dynasty": "宋",
        "collection_info": null
    },
    {
        "title": "孟子 求放心",
        "author": "陈普",
        "content": "放豚无迹竞西奔，着意追求孰用功。\n惟必操存能主敬，依然不离这腔中。",
        "dynasty": "宋",
        "collection_info": null
    },
    {
        "title": "孟子 养小失小",
        "author": "陈普",
        "content": "为尧为舜配三才，功用都从此处来。\n颠倒反为饥渴想，迷轻失重亦堪哀。",
        "dynasty": "宋",
        "collection_info": null
    },
    {
        "title": "孟子 心官则思",
        "author": "陈普",
        "content": "心严内主役群形，百体钦承顺令行。\n若失所思随欲动，反为形役自纷争。",
        "dynasty": "宋",
        "collection_info": null
    },
    {
        "title": "孟子 天爵",
        "author": "陈普",
        "content": "天爵在人非我有，重轻取予系于人。\n要知良贵人难夺，德义尊荣本自身。",
        "dynasty": "宋",
        "collection_info": null
    },
    {
        "title": "孟子 仁熟",
        "author": "陈普",
        "content": "虽然仁道系心根，熟处工夫在所存。\n惟是日新常不息，取之左右自逢原。",
        "dynasty": "宋",
        "collection_info": null
    },
    {
        "title": "孟子 尧舜之道孝悌",
        "author": "陈普",
        "content": "尧舜巍巍道极隆，岂徒行止疾徐中。\n事亲敬长根天性，愚智由来一本同。",
        "dynasty": "宋",
        "collection_info": null
    },
    {
        "title": "孟子 生忧患死安乐",
        "author": "陈普",
        "content": "路向平夷多折轴，或因危阻遂安全。\n吉凶岂必皆由命，畏玩之中各有天。",
        "dynasty": "宋",
        "collection_info": null
    },
    {
        "title": "孟子 尽心知性",
        "author": "陈普",
        "content": "心具良知所性根，若非穷理亦能昏。\n心须物格无余藴，藩蔽开除本体存。",
        "dynasty": "宋",
        "collection_info": null
    },
    {
        "title": "孟子 存心养性",
        "author": "陈普",
        "content": "心体能存无走作，油然义理自中生。\n更无物欲相攻伐，萌蘗欣欣竞向荣。",
        "dynasty": "宋",
        "collection_info": null
    },
    {
        "title": "孟子 事天立命",
        "author": "陈普",
        "content": "穷理知天所性全，存而顺事没而安。\n保全是理无容失，所受于天或可还。",
        "dynasty": "宋",
        "collection_info": null
    },
    {
        "title": "孟子 正命",
        "author": "陈普",
        "content": "修身尽道素无愆，变故之来出自天。\n比死见刳申子死，亦皆义理所当然。",
        "dynasty": "宋",
        "collection_info": null
    },
    {
        "title": "孟子 万物皆备",
        "author": "陈普",
        "content": "一性之中兼万善，人人无欠亦无余。\n倍蓰什伯相为远，性分之原岂有殊。",
        "dynasty": "宋",
        "collection_info": null
    },
    {
        "title": "孟子 人不可以无耻",
        "author": "陈普",
        "content": "耻字在人为甚大，根心羞恶不容无。\n所存所失分岐路，为跖为尧遂两途。",
        "dynasty": "宋",
        "collection_info": null
    },
    {
        "title": "孟子 过化存神",
        "author": "陈普",
        "content": "德既能明效自充，黎民皥皥变时雍。\n神功妙用浑无迹，只在纯而不已中。",
        "dynasty": "宋",
        "collection_info": null
    },
    {
        "title": "孟子 良知良能",
        "author": "陈普",
        "content": "孩提亲长根天性，尧舜由来共一初。\n情欲既趋天者灭，反疑性恶復何如。",
        "dynasty": "宋",
        "collection_info": null
    },
    {
        "title": "孟子 天民",
        "author": "陈普",
        "content": "皇天赋予各成形，万理兼该备自身。\n所谓天民非有别，能全所赋以为人。",
        "dynasty": "宋",
        "collection_info": null
    },
    {
        "title": "孟子 不愧不怍",
        "author": "陈普",
        "content": "己私凈尽復何为，触处逢原与理随。\n心广体胖无所累，浩然之气未尝亏。",
        "dynasty": "宋",
        "collection_info": null
    },
    {
        "title": "孟子 执一",
        "author": "陈普",
        "content": "事理纷纷千万亿，岂容执一以为中。\n圣贤心术无偏倚，只在能权识变通。",
        "dynasty": "宋",
        "collection_info": null
    },
    {
        "title": "孟子 井未及泉",
        "author": "陈普",
        "content": "井深九仞已劳功，未及于泉等是空。\n学问垂成还自弃，有为何异不为同。",
        "dynasty": "宋",
        "collection_info": null
    },
    {
        "title": "孟子 践形",
        "author": "陈普",
        "content": "理苟非形何以具，有形有象即其郛。\n非能尽性充乎体，空守人间血肉躯。",
        "dynasty": "宋",
        "collection_info": null
    },
    {
        "title": "孟子 时雨之教",
        "author": "陈普",
        "content": "善教惟迎欲发机，神方启沃妙乎时。\n沛然化境无留滞，弄月吟风自不知。",
        "dynasty": "宋",
        "collection_info": null
    },
    {
        "title": "孟子 亲亲仁民爱物",
        "author": "陈普",
        "content": "仁体虽然无不爱，当知贵贱与亲疏。\n诚心应物宁容僞，天性由来一本真。",
        "dynasty": "宋",
        "collection_info": null
    },
    {
        "title": "孟子 当务为急",
        "author": "陈普",
        "content": "道之所贵通全体，何暇区区旋较量。\n惟是纲维无所作，千条万目自分张。",
        "dynasty": "宋",
        "collection_info": null
    },
    {
        "title": "孟子 仁者人也",
        "author": "陈普",
        "content": "真精二者合而凝，形气中涵太极真。\n道即是身身即道，从来道外本无身。",
        "dynasty": "宋",
        "collection_info": null
    },
    {
        "title": "孟子 山径",
        "author": "陈普",
        "content": "山径之行才不用，依然茅{艹/槩}是荆榛。\n人心顷刻无容放，稍或遗忘欲遂生。",
        "dynasty": "宋",
        "collection_info": null
    },
    {
        "title": "孟子 养心寡欲",
        "author": "陈普",
        "content": "心体自然安用养，多因迷欲易成昏。\n但能寡欲无私累，本体清明理自存。",
        "dynasty": "宋",
        "collection_info": null
    },
    {
        "title": "孟子 善信美大",
        "author": "陈普",
        "content": "善得于心皆实有，本根植立已无亏。\n美而且大并神圣，熟后工夫出不期。",
        "dynasty": "宋",
        "collection_info": null
    },
    {
        "title": "孟子 闻知",
        "author": "陈普",
        "content": "神知不在见知闻，气化流行一本存。\n轲后谁言无復有，遗歌依旧起龙门。",
        "dynasty": "宋",
        "collection_info": null
    },
    {
        "title": "毛诗 甘棠",
        "author": "陈普",
        "content": "一时决讼憩棠阴，底事南人惜到今。\n德化及人仍及树，止缘当日本根深。",
        "dynasty": "宋",
        "collection_info": null
    },
    {
        "title": "毛诗 桃夭",
        "author": "陈普",
        "content": "一树夭夭灼灼华，满前万善意无涯。\n春风比屋宜家子，谁识枢机在一家。",
        "dynasty": "宋",
        "collection_info": null
    },
    {
        "title": "毛诗 小星",
        "author": "陈普",
        "content": "名分存存不敢忘，衾裯来往几星光。\n尊卑高下虽天秩，小纪终须属大纲。",
        "dynasty": "宋",
        "collection_info": null
    },
    {
        "title": "毛诗 绿衣 其一",
        "author": "陈普",
        "content": "正色吁为间色侵，凄风絺绤自悲吟。\n酌中循理聊区处，底事先贤共此心。",
        "dynasty": "宋",
        "collection_info": null
    },
    {
        "title": "毛诗 绿衣 其二",
        "author": "陈普",
        "content": "人伦万变若轮云，一片天心久负人。\n但把绿衣篇细看，末章意思蔼如春。",
        "dynasty": "宋",
        "collection_info": null
    },
    {
        "title": "毛诗 柏舟",
        "author": "陈普",
        "content": "身似柏舟无倚着，心非席石可推移。\n威仪不被忧心乱，始信生民有秉彝。",
        "dynasty": "宋",
        "collection_info": null
    },
    {
        "title": "毛诗 谷风 其一",
        "author": "陈普",
        "content": "从一真心出自然，每于勤苦见贞坚。\n细看行道迟迟处，足验民彝得自天。",
        "dynasty": "宋",
        "collection_info": null
    },
    {
        "title": "毛诗 谷风 其二",
        "author": "陈普",
        "content": "几年游泳与方舟，一旦同心友作雠。\n苦是人心多阻隔，满前珠玉不知收。",
        "dynasty": "宋",
        "collection_info": null
    },
    {
        "title": "咏史 有虞氏",
        "author": "陈普",
        "content": "天生瞽瞍非无意，帝降娥皇更有心。\n万点历山烟雨泪，后来化作几曾参。",
        "dynasty": "宋",
        "collection_info": null
    },
    {
        "title": "咏史 夔垂",
        "author": "陈普",
        "content": "卿云华月丽衣裳，抟拊初登下凤凰。\n竹矢区区天亦爱，河图相伴到成康。",
        "dynasty": "宋",
        "collection_info": null
    },
    {
        "title": "咏史 夏后氏",
        "author": "陈普",
        "content": "执法庭坚亦太坚，两朝窃负总无缘。\n何人有子如崇伯，祓涤犁牛陟配天。",
        "dynasty": "宋",
        "collection_info": null
    },
    {
        "title": "咏史 伊尹",
        "author": "陈普",
        "content": "万物权衡在有莘，孰称社稷与君民。\n君王亦有桐宫去，寄语南巢莫怨人。",
        "dynasty": "宋",
        "collection_info": null
    },
    {
        "title": "咏史 泰伯",
        "author": "陈普",
        "content": "断髮雕肌费一躯，岐阳万国布黄朱。\n仲雍不解兄深意，季历携昌亦到吴。",
        "dynasty": "宋",
        "collection_info": null
    },
    {
        "title": "咏史 周公",
        "author": "陈普",
        "content": "仲尼齿髮正强时，夜夜神交似故知。\n话到子孙郊禘处，几回对榻共攒眉。",
        "dynasty": "宋",
        "collection_info": null
    },
    {
        "title": "咏史 尚父伯夷",
        "author": "陈普",
        "content": "春来秋叶在枯枝，底用端蓍更拂龟。\n二老东来元并辔，马前何害不相知。",
        "dynasty": "宋",
        "collection_info": null
    },
    {
        "title": "咏史 齐桓公 其一",
        "author": "陈普",
        "content": "关雎泽竭自师陉，直到瓜丘烬六经。\n户外流虫争掩鼻，当年已作鲍鱼腥。",
        "dynasty": "宋",
        "collection_info": null
    },
    {
        "title": "咏史 齐桓公 其二",
        "author": "陈普",
        "content": "葵丘霸气若虹霓，东略何缘遽不知。\n宰孔晋侯相遇处，齐桓已作在床尸。",
        "dynasty": "宋",
        "collection_info": null
    },
    {
        "title": "咏史 老子",
        "author": "陈普",
        "content": "瓜葛非徒李世民，牵藤引蔓百千身。\n周时柱下霜眉客，今作书符呪水人。",
        "dynasty": "宋",
        "collection_info": null
    },
    {
        "title": "咏史 季札",
        "author": "陈普",
        "content": "鸑鷟无声皇极差，消磨人物百千家。\n姑苏无限骚人楚，不罪延陵罪浣沙。",
        "dynasty": "宋",
        "collection_info": null
    },
    {
        "title": "咏史 孔子",
        "author": "陈普",
        "content": "绝粮之愠鲜知德，浮海之喜无取材。\n子思孟轲缘底事，列之舜禹与颜回。",
        "dynasty": "宋",
        "collection_info": null
    },
    {
        "title": "咏史 宋共姬齐孝公夫人",
        "author": "陈普",
        "content": "火来秉节正如山，茀丧何心在世间。\n身似泥沙心似玉，水中火裏即浑閒。",
        "dynasty": "宋",
        "collection_info": null
    },
    {
        "title": "咏史 荀息",
        "author": "陈普",
        "content": "三怨盈朝积不舒，奚齐卓子釜中鱼。\n区区荀叔若乳妪，智略无称信有余。",
        "dynasty": "宋",
        "collection_info": null
    },
    {
        "title": "咏史 屈原",
        "author": "陈普",
        "content": "仲尼死后百年期，定把离骚继四诗。\n占断江南烟雨绿，历山穷子与湘纍。",
        "dynasty": "宋",
        "collection_info": null
    },
    {
        "title": "咏史 豫让 其一",
        "author": "陈普",
        "content": "义士忠臣不二君，漆身吞炭欲成仁。\n若谋委质求亲幸，又抱奸心贼大伦。",
        "dynasty": "宋",
        "collection_info": null
    },
    {
        "title": "咏史 豫让 其二",
        "author": "陈普",
        "content": "几多砺节与轻生，犹有丝毫在利名。\n青史千年惟豫子，诚心大义最分明。",
        "dynasty": "宋",
        "collection_info": null
    },
    {
        "title": "咏史 豫让 其三",
        "author": "陈普",
        "content": "荀息无裨晋献公，豫生如许智宗空。\n古人才德难求备，大节初心要始终。",
        "dynasty": "宋",
        "collection_info": null
    },
    {
        "title": "咏史 豫让 其四",
        "author": "陈普",
        "content": "三晋峥嵘虎战墟，中涓学语正坑儒。\n石家礼法从何出，甲乙诸郎尽鲤趋。",
        "dynasty": "宋",
        "collection_info": null
    },
    {
        "title": "咏史 廉颇蔺相如",
        "author": "陈普",
        "content": "长年霜骨白皑皑，廉蔺羞颜似湿灰。\n白起杀心如未谢，二家随璧献章台。",
        "dynasty": "宋",
        "collection_info": null
    },
    {
        "title": "咏史 子思",
        "author": "陈普",
        "content": "俎豆迂疏仁义迟，上传下授统如丝。\n荐才莫讶非家法，救世宁无烂额时。",
        "dynasty": "宋",
        "collection_info": null
    },
    {
        "title": "咏史 即墨大夫",
        "author": "陈普",
        "content": "清浅蓬莱几度桑，纷纷斫石底心肠。\n项梁刘季相逢日，即墨大夫头未霜。",
        "dynasty": "宋",
        "collection_info": null
    },
    {
        "title": "咏史 战国",
        "author": "陈普",
        "content": "千秋万古定于一，岂有干坤属虎狼。\n六印苏秦寿如石，山东终作一阿房。",
        "dynasty": "宋",
        "collection_info": null
    },
    {
        "title": "咏史 太史敫",
        "author": "陈普",
        "content": "战国纷纷似乱麻，钓丝谁记旧秾华。\n召南礼乐栖何许，故莒城中太史家。",
        "dynasty": "宋",
        "collection_info": null
    },
    {
        "title": "咏史 赧王",
        "author": "陈普",
        "content": "世历绵延四百秋，死蚿枯竹附诸侯。\n末年隆准生丰沛，谁道嬴秦是继周。",
        "dynasty": "宋",
        "collection_info": null
    },
    {
        "title": "咏史 商鞅",
        "author": "陈普",
        "content": "此天此地此经文，学者何尝溺所闻。\n尽道李斯焚典籍，不知吹火是商君。",
        "dynasty": "宋",
        "collection_info": null
    },
    {
        "title": "咏史 秦皇 其一",
        "author": "陈普",
        "content": "闵道飞翚拂若枝，东门看日浴咸池。\n生前有力移天地，死后无人予席帷。",
        "dynasty": "宋",
        "collection_info": null
    },
    {
        "title": "咏史 秦皇 其二",
        "author": "陈普",
        "content": "江神返璧事何新，海若湘君亦伐秦。\n一炬东来烧不了，更劳墓上牧羊人。",
        "dynasty": "宋",
        "collection_info": null
    },
    {
        "title": "咏史 李斯 其一",
        "author": "陈普",
        "content": "太华终南只磨青，渭流一日肯为泾。\n豺狼不食茅焦肉，水火安能熄六经。",
        "dynasty": "宋",
        "collection_info": null
    },
    {
        "title": "咏史 李斯 其二",
        "author": "陈普",
        "content": "抛却韩卢把虎骑，诸生莫讶正忙时。\n鱼龙不隔蓬莱路，方有东门逐兔期。",
        "dynasty": "宋",
        "collection_info": null
    },
    {
        "title": "咏史 李斯 其三",
        "author": "陈普",
        "content": "李斯何敢妄坑儒，但作逢君固位图。\n造物欲为儒报德，故教草草杀扶苏。",
        "dynasty": "宋",
        "collection_info": null
    },
    {
        "title": "咏史 蒙恬",
        "author": "陈普",
        "content": "劈碎崤潼坼太行，才通腥鲍到咸阳。\n地后山灵思报德，故教蒙毅去輼辌。",
        "dynasty": "宋",
        "collection_info": null
    },
    {
        "title": "咏史 邹衍",
        "author": "陈普",
        "content": "六月咸阳霜亦飞，五行正是水昌时。\n族秦自有谈天衍，不用陶朱与仲尼。",
        "dynasty": "宋",
        "collection_info": null
    },
    {
        "title": "咏史 汉高帝 其一",
        "author": "陈普",
        "content": "气力才胜野外仪，情怀颇乐汉中儿。\n两生礼乐留侯箸，此事而翁却自知。",
        "dynasty": "宋",
        "collection_info": null
    },
    {
        "title": "咏史 汉高帝 其二",
        "author": "陈普",
        "content": "诗书礼乐敢忘钦，自是而翁力不任。\n莫把溺冠轻议论，要观过鲁太牢心。",
        "dynasty": "宋",
        "collection_info": null
    },
    {
        "title": "咏史 汉高帝 其三",
        "author": "陈普",
        "content": "煨烬三王不復收，子孙大辱辟阳侯。\n无边智力皆骑虎，高绝还能四百秋。",
        "dynasty": "宋",
        "collection_info": null
    },
    {
        "title": "咏史 汉高帝 其四",
        "author": "陈普",
        "content": "金创可愈不容医，应念丁公相戹时。\n不頼西风吹楚卒，千龙万虎亦何为。",
        "dynasty": "宋",
        "collection_info": null
    },
    {
        "title": "咏史 汉高帝 其五",
        "author": "陈普",
        "content": "扶创裹血过家乡，四顾何人守四方。\n梁楚淮南残一国，山河争属将狼羊。",
        "dynasty": "宋",
        "collection_info": null
    },
    {
        "title": "咏史 汉高帝 其六",
        "author": "陈普",
        "content": "羽未禽时胆屡寒，羽禽不得一朝闲。\n卯金四百年天下，却在双娥一笑间。",
        "dynasty": "宋",
        "collection_info": null
    },
    {
        "title": "咏史 汉高帝 其七",
        "author": "陈普",
        "content": "一带阴山浪引弓，运移婚媾一朝通。\n英雄白首消磨尽，甘与枭雏作妇翁。",
        "dynasty": "宋",
        "collection_info": null
    },
    {
        "title": "咏史 汉高帝 其八",
        "author": "陈普",
        "content": "欲来不解自操持，白日明庭抱爱姬。\n世降的从何处起，醉眠王母二家时。",
        "dynasty": "宋",
        "collection_info": null
    },
    {
        "title": "咏史 吕后",
        "author": "陈普",
        "content": "酌酖樽前气似虹，朱虚酒令却相容。\n王陵平勃浑无策，安汉当年一触龙。",
        "dynasty": "宋",
        "collection_info": null
    },
    {
        "title": "咏史 项羽 其一",
        "author": "陈普",
        "content": "齐王元在籍军中，万马朱幩照海红。\n垓下相逢揕掩袂，更何面目见江东。",
        "dynasty": "宋",
        "collection_info": null
    },
    {
        "title": "咏史 项羽 其二",
        "author": "陈普",
        "content": "试手襄城意未怡，赤城稍觉味如饴。\n必亡定死终无救，断自朱殷海岱时。",
        "dynasty": "宋",
        "collection_info": null
    },
    {
        "title": "咏史 项羽 其三",
        "author": "陈普",
        "content": "牧羊义帝实妨贤，犹有三纲共畏天。\n树楚击秦宜奋发，恶名何事苦争先。",
        "dynasty": "宋",
        "collection_info": null
    },
    {
        "title": "咏史 项羽 其四",
        "author": "陈普",
        "content": "倚强恃力却诬天，一样人心万万年。\n广武十条逃得过，乌江政自不须船。",
        "dynasty": "宋",
        "collection_info": null
    },
    {
        "title": "咏史 项羽 其五",
        "author": "陈普",
        "content": "枭性狼心亦有常，青齐仍復似咸阳。\n遗黎到处无余类，欲为何人作霸王。",
        "dynasty": "宋",
        "collection_info": null
    },
    {
        "title": "咏史 太公",
        "author": "陈普",
        "content": "山河如许但凄凉，恰似新丰太上皇。\n千古汉高真磊落，片言脱口幸咸阳。",
        "dynasty": "宋",
        "collection_info": null
    },
    {
        "title": "咏史 田横",
        "author": "陈普",
        "content": "宗族几为孔子焚，为秦未几又为尘。\n田横更欲横河岳，不把英雄让与人。",
        "dynasty": "宋",
        "collection_info": null
    },
    {
        "title": "咏史 萧张 其一",
        "author": "陈普",
        "content": "汉高礼义入陵夷，械到萧何更有谁。\n惟有子房云外客，不称名字冠当时。",
        "dynasty": "宋",
        "collection_info": null
    },
    {
        "title": "咏史 萧张 其二",
        "author": "陈普",
        "content": "晦迹功曹不受征，兴亡事已若丹青。\n世间尽有文章客，谁信龙蛇尺蠖形。",
        "dynasty": "宋",
        "collection_info": null
    },
    {
        "title": "咏史 张良 其一",
        "author": "陈普",
        "content": "乳口摇牙向白蛇，一朝电拂博浪沙。\n下邳不得编书读，帷幄何妨佐汉家。",
        "dynasty": "宋",
        "collection_info": null
    },
    {
        "title": "咏史 张良 其二",
        "author": "陈普",
        "content": "撩乱龙蛇掌上争，罢来閒掉四先生。\n一棚儿女皆烟散，留得松风万古清。",
        "dynasty": "宋",
        "collection_info": null
    },
    {
        "title": "咏史 张良 其三",
        "author": "陈普",
        "content": "本是山东忠孝门，卯金社稷暂相烦。\n君王良会青云意，长乐钟中无一言。",
        "dynasty": "宋",
        "collection_info": null
    },
    {
        "title": "咏史 张良 其四",
        "author": "陈普",
        "content": "太公行辈赤松流，伍叔孙通了不羞。\n好谢君王深体识，不将身后累刘侯。",
        "dynasty": "宋",
        "collection_info": null
    },
    {
        "title": "咏史 萧何",
        "author": "陈普",
        "content": "三人断尽楚关梁，一诎雄吞十七王。\n高帝功臣总功狗，汉家无爵赏萧张。",
        "dynasty": "宋",
        "collection_info": null
    },
    {
        "title": "咏史 韩信 其一",
        "author": "陈普",
        "content": "良日登坛计策行，酸醎甘苦共杯羹。\n不须握手师陈豨，修武高眠已合烹。",
        "dynasty": "宋",
        "collection_info": null
    },
    {
        "title": "咏史 韩信 其二",
        "author": "陈普",
        "content": "群龙共帝牧羊儿，缟素能开四百基。\n蒯彻亦生天地裏，欲将口舌夺民彝。",
        "dynasty": "宋",
        "collection_info": null
    },
    {
        "title": "咏史 韩信 其三",
        "author": "陈普",
        "content": "蹀血中原不用骄，论功何似禹乘橇。\n始终两汉无留葛，谁与尘编慰寂寥。",
        "dynasty": "宋",
        "collection_info": null
    },
    {
        "title": "咏史 曹参",
        "author": "陈普",
        "content": "人彘风腥起两宫，艾豭歌唱满秦中。\n酒壶不但容齐狱，时事方宜用盖公。",
        "dynasty": "宋",
        "collection_info": null
    },
    {
        "title": "咏史 四皓",
        "author": "陈普",
        "content": "长乐巵前露雪眉，岩花乱笑出山时。\n有人拍手瓜田裏，来往青门总不知。",
        "dynasty": "宋",
        "collection_info": null
    },
    {
        "title": "咏史 两生",
        "author": "陈普",
        "content": "少年贾谊空多口，老大申公缪一行。\n曾识当年二君子，闭门不受叔孙生。",
        "dynasty": "宋",
        "collection_info": null
    },
    {
        "title": "咏史 叔孙通",
        "author": "陈普",
        "content": "刘项权将作狗偷，谁能撩虎又摩头。\n汉王不是坑儒主，颈血依依是可羞。",
        "dynasty": "宋",
        "collection_info": null
    },
    {
        "title": "咏史 楚元王交",
        "author": "陈普",
        "content": "荒芜新语不堪听，猛士凄凄北鄙声。\n楚醴不延风雅客，诗书犹未脱秦坑。",
        "dynasty": "宋",
        "collection_info": null
    },
    {
        "title": "咏史 伏生 其一",
        "author": "陈普",
        "content": "撑肠拄肚总聱牙，汉室龙兴髮乍华。\n掌故不来光景暮，尚书再火伏生家。",
        "dynasty": "宋",
        "collection_info": null
    },
    {
        "title": "咏史 伏生 其二",
        "author": "陈普",
        "content": "嬴蹶刘兴齿舌存，百篇大义尽堪闻。\n孝文无意修王制，古典重遭伏胜焚。",
        "dynasty": "宋",
        "collection_info": null
    },
    {
        "title": "咏史 文帝 其一",
        "author": "陈普",
        "content": "二儿并辔入公门，博局纷纷启祸原。\n不及贾生何处是，弗将礼法教儿孙。",
        "dynasty": "宋",
        "collection_info": null
    },
    {
        "title": "咏史 文帝 其二",
        "author": "陈普",
        "content": "性习由来系正邪，古今谁不道蓬麻。\n无人说与吹箫相，窦薄淮刘本一家。",
        "dynasty": "宋",
        "collection_info": null
    },
    {
        "title": "咏史 文帝 其三",
        "author": "陈普",
        "content": "邓氏铜钱张武金，至公终浅爱终深。\n东西两子皆称跸，未餍怜儿老妪心。",
        "dynasty": "宋",
        "collection_info": null
    },
    {
        "title": "咏史 文帝 其四",
        "author": "陈普",
        "content": "睢阳东苑三百里，中山后宫三百人。\n汉家制度无穷极，仅有宽仁不是秦。",
        "dynasty": "宋",
        "collection_info": null
    },
    {
        "title": "咏史 文帝 其五",
        "author": "陈普",
        "content": "文杏沙棠代代殃，露台不作作阿房。\n古来尧禹卑宫室，不为丹朱与太康。",
        "dynasty": "宋",
        "collection_info": null
    },
    {
        "title": "咏史 周亚夫",
        "author": "陈普",
        "content": "西来三十六将军，业业孤城势欲焚。\n细柳不逢豪杰主，当时已验口从文。",
        "dynasty": "宋",
        "collection_info": null
    },
    {
        "title": "咏史 李广李陵 其一",
        "author": "陈普",
        "content": "茂陵无奈太仓陈，槐里家传本助秦。\n万落千村荆杞满，陇西桃李亦成薪。",
        "dynasty": "宋",
        "collection_info": null
    },
    {
        "title": "咏史 李广李陵 其二",
        "author": "陈普",
        "content": "祈连天幸时难再，槐里侯封命已奇。\n文景余波涓滴尽，延居数出欲何资。",
        "dynasty": "宋",
        "collection_info": null
    },
    {
        "title": "咏史 景帝 其一",
        "author": "陈普",
        "content": "宗庙谁开内使门，临江依样又穿垣。\n爱妻娇子如泥土，晁错何知独恃恩。",
        "dynasty": "宋",
        "collection_info": null
    },
    {
        "title": "咏史 景帝 其二",
        "author": "陈普",
        "content": "赐帛宽租泽未休，四方缓急有条侯。\n余威不頼刳蛇剑，仓卒谁枭老濞头。",
        "dynasty": "宋",
        "collection_info": null
    },
    {
        "title": "咏史 贾生 其一",
        "author": "陈普",
        "content": "衣绨英主首祠汾，他日燕齐尽羡门。\n玉漏声中闻底事，反将前席待新垣。",
        "dynasty": "宋",
        "collection_info": null
    },
    {
        "title": "咏史 贾生 其二",
        "author": "陈普",
        "content": "落日长沙被鵩惊，愁来强把死生轻。\n洛阳才子何多涕，太息沾襟过一生。",
        "dynasty": "宋",
        "collection_info": null
    },
    {
        "title": "咏史 贾董",
        "author": "陈普",
        "content": "贾董声名甲汉儒，到头事业有差殊。\n五年大傅何飘忽，不告梁王肆夏趋。",
        "dynasty": "宋",
        "collection_info": null
    },
    {
        "title": "咏史 晁错",
        "author": "陈普",
        "content": "谁人能夺伯氏邑，何德敢隳三子都。\n内史自侵汉家庙，未须削楚更衰吴。",
        "dynasty": "宋",
        "collection_info": null
    },
    {
        "title": "咏史 张释之 其一",
        "author": "陈普",
        "content": "瓦器山陵刑措时，释之而后固无之。\n公车不作他年计，聊使君王识教儿。",
        "dynasty": "宋",
        "collection_info": null
    },
    {
        "title": "咏史 张释之 其二",
        "author": "陈普",
        "content": "帝舜登天四海臣，可怜生杀不由身。\n持平第一张廷尉，更听君王误杀人。",
        "dynasty": "宋",
        "collection_info": null
    },
    {
        "title": "咏史 张释之 其三",
        "author": "陈普",
        "content": "尘编今古几咿嚘，多少君王共御囚。\n自古君难臣不易，释之片语悮千秋。",
        "dynasty": "宋",
        "collection_info": null
    },
    {
        "title": "咏史 武帝 其一",
        "author": "陈普",
        "content": "二十嫖姚风火飞，銮舆夜夜过焉支。\n茂陵不费凌云气，解见蟠桃着子时。",
        "dynasty": "宋",
        "collection_info": null
    },
    {
        "title": "咏史 武帝 其二",
        "author": "陈普",
        "content": "鼎食诸公尽鼎烹，闾阎豪杰剑纵横。\n帝王自击南山豕，惭愧端非听董生。",
        "dynasty": "宋",
        "collection_info": null
    },
    {
        "title": "咏史 武帝 其三",
        "author": "陈普",
        "content": "生子曾知置齐鲁，自身却爱受何罗。\n六鰲不戴林光瑟，覆辙相寻似火蛾。",
        "dynasty": "宋",
        "collection_info": null
    },
    {
        "title": "咏史 武帝 其四",
        "author": "陈普",
        "content": "商车不足算缗来，桑孔咸阳悉茂材。\n一撮茂陵无觅处，建章门户至今开。",
        "dynasty": "宋",
        "collection_info": null
    },
    {
        "title": "咏史 武帝 其五",
        "author": "陈普",
        "content": "先帝斋宫内弄儿，阿娇金屋篡歌姬。\n披香博士真才子，刘氏家传却未知。",
        "dynasty": "宋",
        "collection_info": null
    },
    {
        "title": "咏史 武帝 其六",
        "author": "陈普",
        "content": "几多爱子出萧关，山积胡沙骨未还。\n好把望思台上泪，随风北去洒阴山。",
        "dynasty": "宋",
        "collection_info": null
    },
    {
        "title": "咏史 武帝 其七",
        "author": "陈普",
        "content": "文帝端能杀少翁，景皇不解斩常融。\n正心数语深加意，位在三皇五帝中。",
        "dynasty": "宋",
        "collection_info": null
    },
    {
        "title": "咏史 武帝 其八",
        "author": "陈普",
        "content": "起上林苑赏方朔，发会稽兵惜虎符。\n君侧此时三四辈，盍移东海换江都。",
        "dynasty": "宋",
        "collection_info": null
    },
    {
        "title": "咏史 武帝 其九",
        "author": "陈普",
        "content": "狄山不能居一障，公孙请专事朔方。\n尊荣卫霍家山岳，冷淡申辕头雪霜。",
        "dynasty": "宋",
        "collection_info": null
    },
    {
        "title": "咏史 武帝 其一○",
        "author": "陈普",
        "content": "五十余年四海波，建元三载尽征和。\n中央寸土纔无血，沃日浇天瓠子河。",
        "dynasty": "宋",
        "collection_info": null
    },
    {
        "title": "咏史 汲黯",
        "author": "陈普",
        "content": "东北民思虀主父，西南人欲粉唐蒙。\n汉家社稷何依倚，黯直粗疏一病翁。",
        "dynasty": "宋",
        "collection_info": null
    },
    {
        "title": "咏史 夏侯胜",
        "author": "陈普",
        "content": "夏葛冬裘事已殊，茂陵礼乐议何迂。\n去周未远真淳在，莫把公孙例汉儒。",
        "dynasty": "宋",
        "collection_info": null
    },
    {
        "title": "咏史 董仲舒 其一",
        "author": "陈普",
        "content": "好古刘安岂逆俦，左吴枚赫满诸侯。\n仲舒到处皆狼虎，妥帖驯良独到头。",
        "dynasty": "宋",
        "collection_info": null
    },
    {
        "title": "咏史 董仲舒 其二",
        "author": "陈普",
        "content": "鹤髮东宫体孝文，明堂服色谩云云。\n力行到底终何似，不逮躬行万石君。",
        "dynasty": "宋",
        "collection_info": null
    },
    {
        "title": "咏史 董仲舒 其三",
        "author": "陈普",
        "content": "孟轲死后惟董子，道义两言扩古今。\n性善七篇何落落，千秋不遇一知音。",
        "dynasty": "宋",
        "collection_info": null
    },
    {
        "title": "咏史 申公",
        "author": "陈普",
        "content": "片言不合去何迟，又似当年在楚时。\n束帛蒲轮无报效，至今天子不迎师。",
        "dynasty": "宋",
        "collection_info": null
    },
    {
        "title": "咏史 霍光 其一",
        "author": "陈普",
        "content": "井田学校竟终天，盐铁舟车讫万年。\n隔绝古今萧与霍，空劳孔壁出尘编。",
        "dynasty": "宋",
        "collection_info": null
    },
    {
        "title": "咏史 霍光 其二",
        "author": "陈普",
        "content": "几度咸阳累积尸，尽缘丘冢似焉支。\n覆车愁杀张车骑，印绶临身必十辞。",
        "dynasty": "宋",
        "collection_info": null
    },
    {
        "title": "咏史 张汤公孙弘 其一",
        "author": "陈普",
        "content": "张汤绝似公孙子，一样奴颜裹祸心。\n不頼汲生如日月，汉廷谁与破幽阴。",
        "dynasty": "宋",
        "collection_info": null
    },
    {
        "title": "咏史 张汤公孙弘 其二",
        "author": "陈普",
        "content": "汉武秦皇代有俦，姦人常缓钓鱼鈎。\n公孙不但能牵纵，巧计犹工毒上流。",
        "dynasty": "宋",
        "collection_info": null
    },
    {
        "title": "咏史 张汤公孙弘 其三",
        "author": "陈普",
        "content": "茂材异等竟无闻，教耨明耕却有人。\n能旱能风须记取，汉家元气太宗仁。",
        "dynasty": "宋",
        "collection_info": null
    },
    {
        "title": "咏史 张汤公孙弘 其四",
        "author": "陈普",
        "content": "汉朝独有舒与黯，何物枭心欲食之。\n六经千载无生气，断自齐人作相时。",
        "dynasty": "宋",
        "collection_info": null
    },
    {
        "title": "咏史 主父偃",
        "author": "陈普",
        "content": "当年齐赵倚黄昏，曾嘆蒙恬灭子孙。\n一日上天沾五鼎，依然蜚粟度龙门。",
        "dynasty": "宋",
        "collection_info": null
    },
    {
        "title": "咏史 倪宽",
        "author": "陈普",
        "content": "亲媚张汤似谒居，阿谀天子过相如。\n汉儒箇箇公孙子，不坠遗经一仲舒。",
        "dynasty": "宋",
        "collection_info": null
    },
    {
        "title": "咏史 张骞",
        "author": "陈普",
        "content": "风沙霜雪十三年，城郭山川万二千。\n汉马死亡宛马到，万人怨怒一人怜。",
        "dynasty": "宋",
        "collection_info": null
    },
    {
        "title": "咏史 张敞 其一",
        "author": "陈普",
        "content": "西汉长安周镐京，终南天秀八流清。\n赵张无异曹参醉，总不能平二国争。",
        "dynasty": "宋",
        "collection_info": null
    },
    {
        "title": "咏史 张敞 其二",
        "author": "陈普",
        "content": "章台陌上试金鞍，文君镜中描远山。\n黄霸功隳王吉老，五日京兆得偷闲。",
        "dynasty": "宋",
        "collection_info": null
    },
    {
        "title": "咏史 卫青",
        "author": "陈普",
        "content": "丞相含沙作短狐，直言长揖黯何孤。\n相容幸有两人在，帝与侯家老骑奴。",
        "dynasty": "宋",
        "collection_info": null
    },
    {
        "title": "咏史 金日磾 其一",
        "author": "陈普",
        "content": "騋皇千万去无归，博得麒麟作厩厮。\n一片兽心犹自在，建章殿下食其儿。",
        "dynasty": "宋",
        "collection_info": null
    },
    {
        "title": "咏史 金日磾 其二",
        "author": "陈普",
        "content": "牵马胡儿共拥昭，同功同德不同骄。\n麒麟阁上尘埃面，羞见芬芳七叶貂。",
        "dynasty": "宋",
        "collection_info": null
    },
    {
        "title": "咏史 东方朔",
        "author": "陈普",
        "content": "宣室不令容董偃，却容皋朔与相如。\n当时有意清君侧，鸡鞠诙谐总合诛。",
        "dynasty": "宋",
        "collection_info": null
    },
    {
        "title": "咏史 申屠嘉",
        "author": "陈普",
        "content": "汉四十年几丞相，蹶张丞相冷如冰。\n两京礼乐何堪自，薄有申屠与宋弘。",
        "dynasty": "宋",
        "collection_info": null
    },
    {
        "title": "咏史 苏武",
        "author": "陈普",
        "content": "伏匿穷庐暖意回，子卿一夜梦阳台。\n归来不与曾孙议，未必麒麟生面开。",
        "dynasty": "宋",
        "collection_info": null
    },
    {
        "title": "咏史 黄霸",
        "author": "陈普",
        "content": "凤凰不一到尼山，独为宣皇不少悭。\n图画纷纷上麟阁，五年宰相独何颜。",
        "dynasty": "宋",
        "collection_info": null
    },
    {
        "title": "咏史 王褒",
        "author": "陈普",
        "content": "彭祖呼嘘不可为，碧鸡使节岂堪持。\n区区含糗羹藜厚，聊似相如衣锦时。",
        "dynasty": "宋",
        "collection_info": null
    },
    {
        "title": "咏史 赵充国",
        "author": "陈普",
        "content": "五万消磨作四千，羌人杀尽汉人全。\n并生虽愧征苗旅，比似嫖姚却大贤。",
        "dynasty": "宋",
        "collection_info": null
    },
    {
        "title": "咏史 河间献王",
        "author": "陈普",
        "content": "礼乐将兴汉德凉，活麟天把付鉏商。\n周官千载埋黄壤，两汉如今几献王。",
        "dynasty": "宋",
        "collection_info": null
    },
    {
        "title": "咏史 中山靖王胜",
        "author": "陈普",
        "content": "樛木螽斯耳未闻，中山无屋贮儿孙。\n临分自洒黄泉泪，不在区区骨肉恩。",
        "dynasty": "宋",
        "collection_info": null
    },
    {
        "title": "咏史 宣帝 其一",
        "author": "陈普",
        "content": "不将法律作春秋，安得河南数国囚。\n莫道汉家杂王霸，十分商鞅半分周。",
        "dynasty": "宋",
        "collection_info": null
    },
    {
        "title": "咏史 宣帝 其二",
        "author": "陈普",
        "content": "鬬鸡走狗登皇极，览德毛从何许来。\n汉室欲开新室业，王阳分合守蒿莱。",
        "dynasty": "宋",
        "collection_info": null
    },
    {
        "title": "咏史 宣帝 其三",
        "author": "陈普",
        "content": "渭桥夹道上瑶巵，甲馆画堂开祸基。\n甘露三年造新室，不关飞燕入宫时。",
        "dynasty": "宋",
        "collection_info": null
    },
    {
        "title": "咏史 宣帝 其四",
        "author": "陈普",
        "content": "孝宣不召山阳守，痛在糟糠不下堂。\n家国莫先笞己子，汉人空识抱成王。",
        "dynasty": "宋",
        "collection_info": null
    },
    {
        "title": "咏史 宣帝 其五",
        "author": "陈普",
        "content": "使民澒澒哭韩杨，郡国纷纷上凤凰。\n太子好儒几坐废，王阳何用苦谈王。",
        "dynasty": "宋",
        "collection_info": null
    },
    {
        "title": "咏史 丙吉",
        "author": "陈普",
        "content": "污茵驭吏习边方，阿保宫人畏霍光。\n丞相马前人蹀血，病牛何足累阴阳。",
        "dynasty": "宋",
        "collection_info": null
    },
    {
        "title": "咏史 魏相 其一",
        "author": "陈普",
        "content": "贾生晁错总佻轻，博陆营平亦好兵。\n地节三年谁作相，胡天汉地各春生。",
        "dynasty": "宋",
        "collection_info": null
    },
    {
        "title": "咏史 魏相 其二",
        "author": "陈普",
        "content": "人伦大变岁二百，萧曹以来谁在心。\n相业更生王吉疏，文学春秋犹未深。",
        "dynasty": "宋",
        "collection_info": null
    },
    {
        "title": "咏史 魏相 其三",
        "author": "陈普",
        "content": "赵禹张汤网未收，外人董偃化方流。\n丞相但看汉故事，何但宣皇不用周。",
        "dynasty": "宋",
        "collection_info": null
    },
    {
        "title": "咏史 元帝",
        "author": "陈普",
        "content": "事在两疏心眼裏，身居石显掌握中。\n师傅不能为作主，更生空自抱孤忠。",
        "dynasty": "宋",
        "collection_info": null
    },
    {
        "title": "咏史 萧望之",
        "author": "陈普",
        "content": "石显深持两世枢，尚书何苦恋中书。\n九原若遇韩延寿，祇共咨嗟嘆两疏。",
        "dynasty": "宋",
        "collection_info": null
    },
    {
        "title": "咏史 匡衡",
        "author": "陈普",
        "content": "铺陈治道本群经，无愧更生与董生。\n不頼王尊作鸣凤，欺天一点未分明。",
        "dynasty": "宋",
        "collection_info": null
    },
    {
        "title": "咏史 贡禹",
        "author": "陈普",
        "content": "杀傅囚师不敢言，姦人致意遂昏昏。\n明经洁行人如梦，莫把优游议孝元。",
        "dynasty": "宋",
        "collection_info": null
    },
    {
        "title": "咏史 王昭君 其一",
        "author": "陈普",
        "content": "昭阳柘馆贮歌儿，恨杀陈汤斩郅支。\n胡草似人空好色，春光不到二阏氏。",
        "dynasty": "宋",
        "collection_info": null
    },
    {
        "title": "咏史 王昭君 其二",
        "author": "陈普",
        "content": "宁胡名号正当时，且有安栖得哺儿。\n胡草似人空好色，青青合为故阏氏。",
        "dynasty": "宋",
        "collection_info": null
    },
    {
        "title": "咏史 王昭君 其三",
        "author": "陈普",
        "content": "出嫁毡裘得几时，昭阳柘馆贮歌儿。\n蛾眉莫怨毛延寿，好怨陈汤斩郅支。",
        "dynasty": "宋",
        "collection_info": null
    },
    {
        "title": "咏史 王昭君 其四",
        "author": "陈普",
        "content": "呼韩骨冷復雕陶，夜夜穹庐朔月高。\n为问琵琶絃底话，得无一语诉腥臊。",
        "dynasty": "宋",
        "collection_info": null
    },
    {
        "title": "咏史 王昭君 其五",
        "author": "陈普",
        "content": "甫出车延玉座倾，黄金无復赎娉婷。\n骚人更望胡人返，不识松楸拱渭陵。",
        "dynasty": "宋",
        "collection_info": null
    },
    {
        "title": "咏史 成帝",
        "author": "陈普",
        "content": "元帝斋宫纳弁儿，阿娇金屋篡歌姬。\n披香博士多才学，刘氏家传有未知。",
        "dynasty": "宋",
        "collection_info": null
    },
    {
        "title": "咏史 刘向",
        "author": "陈普",
        "content": "白虎明光奏五侯，帝乡寥隔在温柔。\n甘泉太乙重招起，聊答青藜照白苹。",
        "dynasty": "宋",
        "collection_info": null
    },
    {
        "title": "咏史 辛庆忌",
        "author": "陈普",
        "content": "虎豹深宫风自寒，未央前殿拜呼韩。\n二边无事将军老，犹得余閒救比干。",
        "dynasty": "宋",
        "collection_info": null
    },
    {
        "title": "咏史 彭宣",
        "author": "陈普",
        "content": "法度名儒奉束修，帝师礼数亦宜优。\n公卿股栗朱云剑，白首门生忍不羞。",
        "dynasty": "宋",
        "collection_info": null
    },
    {
        "title": "咏史 刘歆",
        "author": "陈普",
        "content": "秀国师公雄大夫，梓枝何用叹扶疏。\n刘歆父子无瓜葛，何怪昌言毁仲舒。",
        "dynasty": "宋",
        "collection_info": null
    },
    {
        "title": "咏史 扬雄 其一",
        "author": "陈普",
        "content": "展禽未必非龚胜，孤竹犹将笑薛方。\n可怪扬雄非桀犬，一生终倚桀门墙。",
        "dynasty": "宋",
        "collection_info": null
    },
    {
        "title": "咏史 扬雄 其二",
        "author": "陈普",
        "content": "德宅神庭孰与游，董贤舜禹莽伊周。\n余腥用尽桐江水，重费寒潭九曲流。",
        "dynasty": "宋",
        "collection_info": null
    },
    {
        "title": "咏史 光武 其一",
        "author": "陈普",
        "content": "腹上能容严子陵，面前何不着韩歆。\n迭兴知与人何事，陇蜀纔平便易心。",
        "dynasty": "宋",
        "collection_info": null
    },
    {
        "title": "咏史 光武 其二",
        "author": "陈普",
        "content": "赤符交锡帝心移，不似初来岸帻时。\n浪泊壶头终落落，羊裘男子殆先知。",
        "dynasty": "宋",
        "collection_info": null
    },
    {
        "title": "咏史 光武 其三",
        "author": "陈普",
        "content": "丙夜沈沈讲未停，故人重话旧时灯。\n半篇说命良依约，舜典周官总未曾。",
        "dynasty": "宋",
        "collection_info": null
    },
    {
        "title": "咏史 光武 其四",
        "author": "陈普",
        "content": "经邦论道职何卑，又是前朝卖餠儿。\n十乱五臣无暖席，三王四代是何时。",
        "dynasty": "宋",
        "collection_info": null
    },
    {
        "title": "咏史 光武 其五",
        "author": "陈普",
        "content": "金匮哀章正共哀，又将符命议灵台。\n太山千古黄泉路，底事銮舆爱上来。",
        "dynasty": "宋",
        "collection_info": null
    },
    {
        "title": "咏史 祭遵 其一",
        "author": "陈普",
        "content": "东山纪律久无闻，钲鼓纔鸣玉匣尘。\n牧野再逢诸葛亮，两阶重见祭将军。",
        "dynasty": "宋",
        "collection_info": null
    },
    {
        "title": "咏史 祭遵 其二",
        "author": "陈普",
        "content": "琤琤壶矢柳营春，十万貔貅不动尘。\n世祖功臣三十六，谁为韦袴布衣人。",
        "dynasty": "宋",
        "collection_info": null
    },
    {
        "title": "咏史 明帝 其一",
        "author": "陈普",
        "content": "后宫任姒古今希，前殿絃歌凤已知。\n孔子孟轲真薄命，不生建武永平时。",
        "dynasty": "宋",
        "collection_info": null
    },
    {
        "title": "咏史 明帝 其二",
        "author": "陈普",
        "content": "盘木白狼纷贡毛，龟兹侍子荐蒲萄。\n满朝虎拜南山寿，无一人能作旅獒。",
        "dynasty": "宋",
        "collection_info": null
    },
    {
        "title": "咏史 桓荣",
        "author": "陈普",
        "content": "明帝天姿可禹汤，周公不梦梦空王。\n当年紫绶金章客，何德何功坐太常。",
        "dynasty": "宋",
        "collection_info": null
    },
    {
        "title": "咏史 班超",
        "author": "陈普",
        "content": "三十六人抚西域，六头火炬走匈奴。\n古今参合坡头骨，尽是离披见鹘乌。",
        "dynasty": "宋",
        "collection_info": null
    },
    {
        "title": "咏史 贾逵",
        "author": "陈普",
        "content": "经术何曾得暂行，汉家空有表章名。\n石渠但把雷霆压，焉用低帷凿壁生。",
        "dynasty": "宋",
        "collection_info": null
    },
    {
        "title": "咏史 李膺范滂",
        "author": "陈普",
        "content": "凤麟自古待明时，虮虱何堪论是非。\n可是首阳可埋骨，争知人怨首阳希。",
        "dynasty": "宋",
        "collection_info": null
    },
    {
        "title": "咏史 郭林宗",
        "author": "陈普",
        "content": "饯郭林宗数千两，哭陈太丘三万人。\n河上纷纷皆折角，不知一一是黄巾。",
        "dynasty": "宋",
        "collection_info": null
    },
    {
        "title": "咏史 卢植",
        "author": "陈普",
        "content": "泓泓眸子许渊渟，不见蛾眉只见经。\n未似马家亲子婿，终身不踏绛纱庭。",
        "dynasty": "宋",
        "collection_info": null
    },
    {
        "title": "咏史 皇甫嵩 其一",
        "author": "陈普",
        "content": "几多孟德总欺孤，底事山头独望夫。\n不听阎忠听梁衍，未应魏阙便当涂。",
        "dynasty": "宋",
        "collection_info": null
    },
    {
        "title": "咏史 皇甫嵩 其二",
        "author": "陈普",
        "content": "忠臣如梦復如痴，不遣张温独失机。\n为问义真何面目，洛阳宫殿作灰飞。",
        "dynasty": "宋",
        "collection_info": null
    },
    {
        "title": "咏史 何进",
        "author": "陈普",
        "content": "龙骧虎步反狐疑，解事陈琳却似痴。\n灭火不关千里草，汉家社稷付屠儿。",
        "dynasty": "宋",
        "collection_info": null
    },
    {
        "title": "咏史 王允",
        "author": "陈普",
        "content": "事成一让一矜功，一吉分明对一凶。\n青琐门前招不去，相期犹不负林宗。",
        "dynasty": "宋",
        "collection_info": null
    },
    {
        "title": "咏史 蔡邕 其一",
        "author": "陈普",
        "content": "不际明时论石渠，空将薄命仕鸿都。\n天公似把词人戏，父死然脐子坠胡。",
        "dynasty": "宋",
        "collection_info": null
    },
    {
        "title": "咏史 蔡邕 其二",
        "author": "陈普",
        "content": "万岁黄金欲散时，柯亭风笛尚堪吹。\n一时谋卓人无数，不遣中郎一箇知。",
        "dynasty": "宋",
        "collection_info": null
    },
    {
        "title": "咏史 蔡邕 其三",
        "author": "陈普",
        "content": "百日慈明位上台，三朝何害历三台。\n伯喈随逐金华盖，也为诸公衮衮来。",
        "dynasty": "宋",
        "collection_info": null
    },
    {
        "title": "咏史 管宁",
        "author": "陈普",
        "content": "中州白日虎狼嗥，越海鲸鲵更浪高。\n化日尺书归故里，依然逃董不逃曹。",
        "dynasty": "宋",
        "collection_info": null
    },
    {
        "title": "咏史 华歆",
        "author": "陈普",
        "content": "拈起黄金岂可疑，斩关发壁復何为。\n辽东不洗巢由耳，痛切初年割席迟。",
        "dynasty": "宋",
        "collection_info": null
    },
    {
        "title": "咏史 邴原",
        "author": "陈普",
        "content": "无数潜龙不肯藏，炎精展转遂无光。\n间关鲸海缘何事，更问辽东作范滂。",
        "dynasty": "宋",
        "collection_info": null
    },
    {
        "title": "咏史 孔融",
        "author": "陈普",
        "content": "一身撑拄汉干坤，无那危时喜放言。\n不受祢衡轻薄悮，未容曹操驾金根。",
        "dynasty": "宋",
        "collection_info": null
    },
    {
        "title": "咏史 左承祖",
        "author": "陈普",
        "content": "汉室犹余北海城，左生何惧便怔营。\n至令鲁国奇男子，反得当年杀士名。",
        "dynasty": "宋",
        "collection_info": null
    },
    {
        "title": "咏史 祢衡",
        "author": "陈普",
        "content": "铜雀罗纨涴汗青，芳洲鼓史骨如生。\n羯奴礌落若日月，大雅那堪祢正平。",
        "dynasty": "宋",
        "collection_info": null
    },
    {
        "title": "咏史 刘虞 其一",
        "author": "陈普",
        "content": "曲盖华旗起益荆，幽州臣节独分明。\n汉家福分无周旦，天遣忠贤不习兵。",
        "dynasty": "宋",
        "collection_info": null
    },
    {
        "title": "咏史 刘虞 其二",
        "author": "陈普",
        "content": "疽溃中平甲子年，蒲蠃桑椹亦萧然。\n幽州别是神仙土，谷石人间三十钱。",
        "dynasty": "宋",
        "collection_info": null
    },
    {
        "title": "咏史 刘表",
        "author": "陈普",
        "content": "无正文。",
        "dynasty": "宋",
        "collection_info": null
    },
    {
        "title": "咏史 袁绍 其一",
        "author": "陈普",
        "content": "弟北兄南竞效尤，邺中半邺半青州。\n身分家裂无全理，终使辽东送二头。",
        "dynasty": "宋",
        "collection_info": null
    },
    {
        "title": "咏史 袁绍 其二",
        "author": "陈普",
        "content": "田丰袭许计非良，沮授安民策最长。\n己克百安牢按甲，足鞿曹操到分香。",
        "dynasty": "宋",
        "collection_info": null
    },
    {
        "title": "咏史 袁绍 其三",
        "author": "陈普",
        "content": "许中四面尽仇雠，曹弱袁强正是愁。\n一日四州都奉予，安闲犹遣定徐州。",
        "dynasty": "宋",
        "collection_info": null
    },
    {
        "title": "咏史 田畴",
        "author": "陈普",
        "content": "徐元宛似历山中，义气人间窄不容。\n不为犬羊残士类，肯教曹操识卢龙。",
        "dynasty": "宋",
        "collection_info": null
    },
    {
        "title": "咏史 臧洪",
        "author": "陈普",
        "content": "帝家安邑棘篱中，贼靡奸渠四面雄。\n汉士当时惟北海，一朝青史见臧洪。",
        "dynasty": "宋",
        "collection_info": null
    },
    {
        "title": "咏史 审配 其一",
        "author": "陈普",
        "content": "谋袁大似为曹谋，却道辛毗破冀州。\n五夜邺沟深二丈，袁公神武一时休。",
        "dynasty": "宋",
        "collection_info": null
    },
    {
        "title": "咏史 审配 其二",
        "author": "陈普",
        "content": "独拥残兵守邺城，伫儒袁尚去擒兄。\n一时天地方翻覆，安把人伦罪审荣。",
        "dynasty": "宋",
        "collection_info": null
    },
    {
        "title": "咏史 沮授",
        "author": "陈普",
        "content": "袁曹相与隔王路，四世三公恩海深。\n当时惟有管宁是，谩对黄河叹此心。",
        "dynasty": "宋",
        "collection_info": null
    },
    {
        "title": "咏史 金祎",
        "author": "陈普",
        "content": "董承种辑蚤为迂，耿纪金祎计愈疏。\n精卫有心安问海，螳蜋方怒岂知车。",
        "dynasty": "宋",
        "collection_info": null
    },
    {
        "title": "咏史 陈珪",
        "author": "陈普",
        "content": "元龙父子二人耳，贤于曹公十万师。\n吕布就擒公路死，都在劝回新妇时。",
        "dynasty": "宋",
        "collection_info": null
    },
    {
        "title": "咏史 陈宫",
        "author": "陈普",
        "content": "何物曾奴董太师，原陵青草正萋萋。\n一时翔集多知处，独恨公台不择栖。",
        "dynasty": "宋",
        "collection_info": null
    },
    {
        "title": "咏史 蜀先主 其一",
        "author": "陈普",
        "content": "两得徐州不自由，中原应不恋炎刘。\n孙曹袁吕非蟊贼，五采龙文在益州。",
        "dynasty": "宋",
        "collection_info": null
    },
    {
        "title": "咏史 蜀先主 其二",
        "author": "陈普",
        "content": "白头上峓历群蛮，展转亡张又失关。\n取得益州竟何益，不如卖履看人间。",
        "dynasty": "宋",
        "collection_info": null
    },
    {
        "title": "咏史 蜀先主 其三",
        "author": "陈普",
        "content": "北投南走若穷猿，极目苍梧欲断魂。\n如许英雄不成事，止缘的是靖王孙。",
        "dynasty": "宋",
        "collection_info": null
    },
    {
        "title": "咏史 蜀先主 其四",
        "author": "陈普",
        "content": "徐元直去马超来，顾惜三纲又爱才。\n道御英雄无不可，豫州翻向益州来。",
        "dynasty": "宋",
        "collection_info": null
    },
    {
        "title": "咏史 蜀先主 其五",
        "author": "陈普",
        "content": "袁涣当年死亦甘，云长平昔竟何贪。\n刘巴项领刚如铁，也用随群拜武担。",
        "dynasty": "宋",
        "collection_info": null
    },
    {
        "title": "咏史 蜀先主 其六",
        "author": "陈普",
        "content": "荆楚留连似失时，涪城欢饮类狐疑。\n军中刘晔夸言语，岂识英雄为义迟。",
        "dynasty": "宋",
        "collection_info": null
    },
    {
        "title": "咏史 蜀先主 其七",
        "author": "陈普",
        "content": "养虎荆州岁欲阑，一家豚犬不胜安。\n振振公族麟之角，妄作山林猛兽看。",
        "dynasty": "宋",
        "collection_info": null
    },
    {
        "title": "咏史 蜀先主 其八",
        "author": "陈普",
        "content": "如流岁月几沾襟，侍立霜严剧苦心。\n说与刘璋无怨怒，有人驱虎入山林。",
        "dynasty": "宋",
        "collection_info": null
    },
    {
        "title": "咏史 蜀先主 其九",
        "author": "陈普",
        "content": "少年白帝死如生，但为云长也自荣。\n龙虎已分南北路，英雄无计与年争。",
        "dynasty": "宋",
        "collection_info": null
    },
    {
        "title": "咏史 蜀先主 其一○",
        "author": "陈普",
        "content": "平生信义满干坤，曾弔诸侯未返魂。\n吕布来时枭送洛，不应投许又投袁。",
        "dynasty": "宋",
        "collection_info": null
    },
    {
        "title": "咏史 蜀先主 其一一",
        "author": "陈普",
        "content": "西行不与本心符，西负刘璋东负吴。\n汉业此时如累卵，天公先与杀周瑜。",
        "dynasty": "宋",
        "collection_info": null
    },
    {
        "title": "咏史 蜀先主 其一二",
        "author": "陈普",
        "content": "曹操亡年德剧衰，孙权晚节乱如丝。\n豫州幸自无颇辟，亦为区区怒费诗。",
        "dynasty": "宋",
        "collection_info": null
    },
    {
        "title": "咏史 诸葛孔明 其一",
        "author": "陈普",
        "content": "不凭潼华驱曹马，试出褒斜馘合双。\n深念永安枕前语，横行河洛又临江。",
        "dynasty": "宋",
        "collection_info": null
    },
    {
        "title": "咏史 诸葛孔明 其二",
        "author": "陈普",
        "content": "褒斜邸阁可一饭，河渭安流漕九州。\n天乎马谡又霖雨，倍费心思作木牛。",
        "dynasty": "宋",
        "collection_info": null
    },
    {
        "title": "咏史 诸葛孔明 其三",
        "author": "陈普",
        "content": "苍苍石穴五百里，炎热寒凉一汉家。\n绛灌萧韩同故道，关张不共出褒斜。",
        "dynasty": "宋",
        "collection_info": null
    },
    {
        "title": "咏史 诸葛孔明 其四",
        "author": "陈普",
        "content": "关羽不能当一面，魏延何敢比淮阴。\n流星只缓身徂落，一木终能作邓林。",
        "dynasty": "宋",
        "collection_info": null
    },
    {
        "title": "咏史 诸葛孔明 其五",
        "author": "陈普",
        "content": "郭淮岂得为许历，曹献敢言如亚夫。\n祁山再见伐崇旅，凤鸟不来嗟已夫。",
        "dynasty": "宋",
        "collection_info": null
    },
    {
        "title": "咏史 诸葛孔明 其六",
        "author": "陈普",
        "content": "飞羽凋零又秭归，卯金余息孔明知。\n春秋两字诛千古，不用当年磔操丕。",
        "dynasty": "宋",
        "collection_info": null
    },
    {
        "title": "咏史 诸葛孔明 其七",
        "author": "陈普",
        "content": "轲死无传直至今，孔明曾一正人心。\n拔刀斫石今犹愤，何况当年感激深。",
        "dynasty": "宋",
        "collection_info": null
    },
    {
        "title": "咏史 诸葛孔明 其八",
        "author": "陈普",
        "content": "面黑头黄味似饴，孔明伐贼妾蚕机。\n生前桑柘八百树，死后甘棠四十围。",
        "dynasty": "宋",
        "collection_info": null
    },
    {
        "title": "咏史 关羽 其一",
        "author": "陈普",
        "content": "巴山汉水本兴刘，诸葛才华备酇留。\n但得关髯师广武，北州韩信在南州。",
        "dynasty": "宋",
        "collection_info": null
    },
    {
        "title": "咏史 关羽 其二",
        "author": "陈普",
        "content": "寝席羹杯几载同，不知玄德访隆中。\n吕蒙陆逊诚姦贼，消为孙登作妇翁。",
        "dynasty": "宋",
        "collection_info": null
    },
    {
        "title": "咏史 关羽 其三",
        "author": "陈普",
        "content": "北人更欲生关羽，犹倚糜芳信士仁。\n曹操雄心怀白马，董昭空自弄精神。",
        "dynasty": "宋",
        "collection_info": null
    },
    {
        "title": "咏史 关羽 其四",
        "author": "陈普",
        "content": "羽血未干蒙陨命，蒙妻正哭妾分香。\n天地有心诛汉贼，但迟数月取襄阳。",
        "dynasty": "宋",
        "collection_info": null
    },
    {
        "title": "咏史 庞士元",
        "author": "陈普",
        "content": "放虎山林计已非，蛟龙云雨意犹迟。\n士元骥足思腾踏，盍在刘琮不告时。",
        "dynasty": "宋",
        "collection_info": null
    },
    {
        "title": "咏史 赵云",
        "author": "陈普",
        "content": "子龙一身都是胆，更有仁心并义肝。\n士劝渠能和益土，百惊不动是人安。",
        "dynasty": "宋",
        "collection_info": null
    },
    {
        "title": "咏史 法正",
        "author": "陈普",
        "content": "崎岖放虎事方新，喜怒平生便见真。\n谁是孔明西道主，敢将东客罪西人。",
        "dynasty": "宋",
        "collection_info": null
    },
    {
        "title": "咏史 诸葛瞻",
        "author": "陈普",
        "content": "父自耕田母自桑，受天命与汉同亡。\n百年魏晋烟云散，千古隆中日月光。",
        "dynasty": "宋",
        "collection_info": null
    },
    {
        "title": "咏史 司马宣王 其一",
        "author": "陈普",
        "content": "诸葛诞谋非是诞，令狐愚计未为愚。\n豺狼颈项何堪抱，千载犹悲误託孤。",
        "dynasty": "宋",
        "collection_info": null
    },
    {
        "title": "咏史 司马宣王 其二",
        "author": "陈普",
        "content": "燕鹊寒巢不暂宁，百年盗贼不曾停。\n豺狼首领皆回顾，曾见青衣立汉庭。",
        "dynasty": "宋",
        "collection_info": null
    },
    {
        "title": "咏史 司马宣王 其三",
        "author": "陈普",
        "content": "蒋琬费祎亦如虎，孙权天险据江湖。\n曹年石马来何暮，也畏平沙八阵图。",
        "dynasty": "宋",
        "collection_info": null
    },
    {
        "title": "咏史 司马宣王 其四",
        "author": "陈普",
        "content": "伦杀淮南炎杀攸，天将造化马为牛。\n古来逆种并姦息，不问贤愚统是愁。",
        "dynasty": "宋",
        "collection_info": null
    },
    {
        "title": "咏史 司马宣王 其五",
        "author": "陈普",
        "content": "家门营立事方新，已畜倾巢覆穴人。\n出尔到头终反尔，寡孤何用必随身。",
        "dynasty": "宋",
        "collection_info": null
    },
    {
        "title": "咏史 曹操 其一",
        "author": "陈普",
        "content": "横槊南来气吐霓，北归裁得景升儿。\n谁言孟德乌林日，全似本初官渡时。",
        "dynasty": "宋",
        "collection_info": null
    },
    {
        "title": "咏史 曹操 其二",
        "author": "陈普",
        "content": "扬旌北向顾南州，牧马东行向北愁。\n乱世姦雄还自嘆，景升直与本初谋。",
        "dynasty": "宋",
        "collection_info": null
    },
    {
        "title": "咏史 曹操 其三",
        "author": "陈普",
        "content": "无限英雄睨许都，到头倖免岂天乎。\n平生邂逅都经念，曾识篁中许贡奴。",
        "dynasty": "宋",
        "collection_info": null
    },
    {
        "title": "咏史 曹操 其四",
        "author": "陈普",
        "content": "濮阳火裏又潼关，几度鲸牙虎口间。\n铜雀台前闲极目，惊魂犹绕白狼山。",
        "dynasty": "宋",
        "collection_info": null
    },
    {
        "title": "咏史 曹操 其五",
        "author": "陈普",
        "content": "刘备孙权岂可忘，南来举趾遽扬扬。\n刘琮脱用王威计，送死何须到武昌。",
        "dynasty": "宋",
        "collection_info": null
    },
    {
        "title": "咏史 曹操 其六",
        "author": "陈普",
        "content": "迁都避宇岂男儿，子翼私行更可悲。\n四顾次且天狱裏，蚤如仲达卤城时。",
        "dynasty": "宋",
        "collection_info": null
    },
    {
        "title": "咏史 曹操 其七",
        "author": "陈普",
        "content": "英姿萧飒发硎刀，除却无君事事高。\n孟德文王能几许，只争谦退与矜豪。",
        "dynasty": "宋",
        "collection_info": null
    },
    {
        "title": "咏史 荀彧 其一",
        "author": "陈普",
        "content": "乱离拣得一枝栖，得路争知却是迷。\n曹操若逢诸葛亮，暮年当作汉征西。",
        "dynasty": "宋",
        "collection_info": null
    },
    {
        "title": "咏史 荀彧 其二",
        "author": "陈普",
        "content": "河济太山犹是汉，匆匆把作贼关中。\n久知天下无刘氏，不料人间有孔融。",
        "dynasty": "宋",
        "collection_info": null
    },
    {
        "title": "咏史 荀彧 其三",
        "author": "陈普",
        "content": "谁作留侯帷幄中，杀贤可独罪曹公。\n拂衣慷慨无文举，添得杨彪伴孔融。",
        "dynasty": "宋",
        "collection_info": null
    },
    {
        "title": "咏史 荀彧 其四",
        "author": "陈普",
        "content": "河岱诸人无一贤，鄄城战格与云连。\n云长翼德如文若，玄德翱翔早十年。",
        "dynasty": "宋",
        "collection_info": null
    },
    {
        "title": "咏史 孙权",
        "author": "陈普",
        "content": "不信张昭未是奇，贼来送死又何疑。\n一生谄事欺孤操，操死犹臣不十丕。",
        "dynasty": "宋",
        "collection_info": null
    },
    {
        "title": "咏史 周瑜",
        "author": "陈普",
        "content": "乌林侥倖数帆风，便傍吴船向蜀中。\n刘葛关张无寸土，肯容公瑾擅江东。",
        "dynasty": "宋",
        "collection_info": null
    },
    {
        "title": "咏史 鲁肃",
        "author": "陈普",
        "content": "龙虎鹓雏总可人，当阳倾盖便兰金。\n荆州尺寸都相付，始是当年子敬心。",
        "dynasty": "宋",
        "collection_info": null
    },
    {
        "title": "咏史 吕蒙",
        "author": "陈普",
        "content": "刘葛无成痛古今，白衣摇橹穽何深。\n吕蒙公瑾俱无禄，汉室犹关造化心。",
        "dynasty": "宋",
        "collection_info": null
    },
    {
        "title": "咏史 枣祗",
        "author": "陈普",
        "content": "千里无烟已十年，一朝许洛翠秧田。\n干坤渠肯容曹操，聊为苍生解倒悬。",
        "dynasty": "宋",
        "collection_info": null
    },
    {
        "title": "咏史 贾诩",
        "author": "陈普",
        "content": "崩奔尧后一孤儿，跖狗成群共肆欺。\n贾诩未投曹操日，自为汉贼已多时。",
        "dynasty": "宋",
        "collection_info": null
    },
    {
        "title": "咏史 曹丕 其一",
        "author": "陈普",
        "content": "吴质车中载甲兵，辛毗颈上一毛轻。\n孔明才略何堪算，十倍曹丕是宪英。",
        "dynasty": "宋",
        "collection_info": null
    },
    {
        "title": "咏史 曹丕 其二",
        "author": "陈普",
        "content": "侏儒一节足亡身，衰绖三年笑杀人。\n不逐猇亭天子便，龙舟何用到江滨。",
        "dynasty": "宋",
        "collection_info": null
    },
    {
        "title": "咏史 曹丕 其三",
        "author": "陈普",
        "content": "鹊构觚棱偶似诗，鸡栖庭树已当时。\n公车坐使诸侯急，却是姦人篡夺资。",
        "dynasty": "宋",
        "collection_info": null
    },
    {
        "title": "咏史 曹丕 其四",
        "author": "陈普",
        "content": "春华建安曹子建，秋实西京张释之。\n父事邢颙奴七子，黄初便作万年期。",
        "dynasty": "宋",
        "collection_info": null
    },
    {
        "title": "咏史 费祎 其一",
        "author": "陈普",
        "content": "渭南营裏夜眠迟，汉寿屯中醉裏棋。\n亡蜀似缘才太给，不关越次用陈祇。",
        "dynasty": "宋",
        "collection_info": null
    },
    {
        "title": "咏史 费祎 其二",
        "author": "陈普",
        "content": "木牛流汗上青天，汉火明知不可然。\n谁识连峰攒剑戟，正虞天啬孔明年。",
        "dynasty": "宋",
        "collection_info": null
    },
    {
        "title": "咏史 姜维 其一",
        "author": "陈普",
        "content": "国小民劳事已非，城狐不斩愈危机。\n却屯已可擒钟会，邓艾无翎独解飞。",
        "dynasty": "宋",
        "collection_info": null
    },
    {
        "title": "咏史 姜维 其二",
        "author": "陈普",
        "content": "无德那堪力不任，重关如掌寇戎深。\n幽冥不系枭钟会，犹有区区一片心。",
        "dynasty": "宋",
        "collection_info": null
    },
    {
        "title": "咏史 北地王谌",
        "author": "陈普",
        "content": "何物谯周口似簧，几年汉帝手牵羊。\n纷纷蜀土祠诸葛，香火曾分北地王。",
        "dynasty": "宋",
        "collection_info": null
    },
    {
        "title": "咏史 邓艾 其一",
        "author": "陈普",
        "content": "刘葛元非百世雠，缘崖攀木作猿猴。\n瞻崇艾会谁芳臭，死国沉身各二头。",
        "dynasty": "宋",
        "collection_info": null
    },
    {
        "title": "咏史 邓艾 其二",
        "author": "陈普",
        "content": "灭吴不解诛宰嚭，拜假何须便不咨。\n受任两无曹与马，槛车破了欲何之。",
        "dynasty": "宋",
        "collection_info": null
    },
    {
        "title": "咏史 钟会 其一",
        "author": "陈普",
        "content": "身在成都已孟津，霎时飞首过函秦。\n子房智勇裁如此，不悟诛秦灭项人。",
        "dynasty": "宋",
        "collection_info": null
    },
    {
        "title": "咏史 钟会 其二",
        "author": "陈普",
        "content": "诸葛风流尚未休，山川为斩邓钟头。\n至今青史忧吴蜀，莫把知人责夏侯。",
        "dynasty": "宋",
        "collection_info": null
    },
    {
        "title": "咏史 中山王衮",
        "author": "陈普",
        "content": "老卒无多尽守藩，更无毫髮罪堪言。\n东堂断手平生足，玉井蟾蜍任吐吞。",
        "dynasty": "宋",
        "collection_info": null
    },
    {
        "title": "咏史 明帝 其一",
        "author": "陈普",
        "content": "柳谷川西示讨曹，摩波井底见芳髦。\n藩垣屏翰无方尺，何用凌霄百丈高。",
        "dynasty": "宋",
        "collection_info": null
    },
    {
        "title": "咏史 明帝 其二",
        "author": "陈普",
        "content": "大和空国逐浮虚，曾为苍生一扫除。\n历数未容姦宄得，收曹卷马二中书。",
        "dynasty": "宋",
        "collection_info": null
    },
    {
        "title": "咏史 明帝 其三",
        "author": "陈普",
        "content": "咸通昏主如桀纣，青龙英君翻不如。\n关雎螽斯浑未识，鹊巢那得不鸠居。",
        "dynasty": "宋",
        "collection_info": null
    },
    {
        "title": "咏史 明帝 其四",
        "author": "陈普",
        "content": "高堂光禄心刘向，未托孤前亦已知。\n争奈九龙规太大，不堪浅薄武皇基。",
        "dynasty": "宋",
        "collection_info": null
    },
    {
        "title": "咏史 杨修",
        "author": "陈普",
        "content": "簏中是绢不能知，妄把聪明察色丝。\n五等人伦皆扫地，多文好学欲何为。",
        "dynasty": "宋",
        "collection_info": null
    },
    {
        "title": "咏史 高堂隆",
        "author": "陈普",
        "content": "负土衣冠乱满园，不知曹德是轩辕。\n土山白尽忠臣髮，何似初来莫妄言。",
        "dynasty": "宋",
        "collection_info": null
    },
    {
        "title": "咏史 曹爽 其一",
        "author": "陈普",
        "content": "眼中鸾凤悉豺枭，一日翩翩忽满朝。\n死近天教为吕禄，罪深地不着良宵。",
        "dynasty": "宋",
        "collection_info": null
    },
    {
        "title": "咏史 曹爽 其二",
        "author": "陈普",
        "content": "四聪八达免官时，仲达含香拜玉墀。\n二鬼不来同壑谷，未愁寡妇与孤儿。",
        "dynasty": "宋",
        "collection_info": null
    },
    {
        "title": "咏史 何晏",
        "author": "陈普",
        "content": "罗襦帝子本同生，故把玄谈乱浊清。\n粉面青蝇麾不去，到头白黑自分明。",
        "dynasty": "宋",
        "collection_info": null
    },
    {
        "title": "咏史 桓范",
        "author": "陈普",
        "content": "和血淆骸赤洛阳，绮疏应共枕红粧。\n干坤无地容何邓，何必舁尸赴许昌。",
        "dynasty": "宋",
        "collection_info": null
    },
    {
        "title": "咏史 夏侯玄 其一",
        "author": "陈普",
        "content": "一日天诛正始余，百年曹马两丘墟。\n景王似见铜驼祸，究极根源杀太初。",
        "dynasty": "宋",
        "collection_info": null
    },
    {
        "title": "咏史 夏侯玄 其二",
        "author": "陈普",
        "content": "十家血染市朝红，更涨余波及李丰。\n老子庄生真毒手，子元子上即而翁。",
        "dynasty": "宋",
        "collection_info": null
    },
    {
        "title": "咏史 毌丘俭",
        "author": "陈普",
        "content": "十万强兵无一人，义师翻得叛臣名。\n奇功一夜归人手，空使文鸯待到明。",
        "dynasty": "宋",
        "collection_info": null
    },
    {
        "title": "咏史 诸葛诞",
        "author": "陈普",
        "content": "义旗照日映淮流，不为曹孤为夏侯。\n麾下诸君底心性，海中五百又扬州。",
        "dynasty": "宋",
        "collection_info": null
    },
    {
        "title": "咏史 夏侯令女",
        "author": "陈普",
        "content": "诸公竞起灭彝伦，特立当年一女身。\n尽付轻尘栖弱草，便从正始断无人。",
        "dynasty": "宋",
        "collection_info": null
    },
    {
        "title": "咏史 嵇康",
        "author": "陈普",
        "content": "铜驼荆棘夜深深，尚想清谈撼竹林。\n南渡百年无雅乐，当年犹惜广陵音。",
        "dynasty": "宋",
        "collection_info": null
    },
    {
        "title": "咏史 嵇绍",
        "author": "陈普",
        "content": "佞舌如簧乱孝思，竹林人物固猖披。\n御衣烱烱嵇生血，不似王生泪着枝。",
        "dynasty": "宋",
        "collection_info": null
    },
    {
        "title": "咏史 王裒",
        "author": "陈普",
        "content": "正始颓波万丈深，卧冰泣竹尽漂沉。\n尚余泪染无枝树，撑拄干坤直到今。",
        "dynasty": "宋",
        "collection_info": null
    },
    {
        "title": "咏史 阮籍 其一",
        "author": "陈普",
        "content": "中道难行古已然，东边扶起又西边。\n一般等是墟人国，莫道三君与七贤。",
        "dynasty": "宋",
        "collection_info": null
    },
    {
        "title": "咏史 阮籍 其二",
        "author": "陈普",
        "content": "截髮哀号孽妇前，晋家无地亦无天。\n当时阮籍丘中骨，掷向黄河尚带羶。",
        "dynasty": "宋",
        "collection_info": null
    },
    {
        "title": "咏史 范粲",
        "author": "陈普",
        "content": "半生脚不踏晋土，有翼还须飞上天。\n好遣竹林诸放达，谈庄说老寝车前。",
        "dynasty": "宋",
        "collection_info": null
    },
    {
        "title": "咏史 司马孚",
        "author": "陈普",
        "content": "心地终输范粲安，鱼熊兼得古今难。\n永嘉陵墓温明器，得似安平素木棺。",
        "dynasty": "宋",
        "collection_info": null
    },
    {
        "title": "咏史 何曾 其一",
        "author": "陈普",
        "content": "君亲忠孝岂殊途，甲有方能罪乙无。\n座上研研称阮籍，不知联席是公闾。",
        "dynasty": "宋",
        "collection_info": null
    },
    {
        "title": "咏史 何曾 其二",
        "author": "陈普",
        "content": "家国儿曹付五胡，奉身恨不及齐奴。\n君王但说平生事，政为诸公昧远图。",
        "dynasty": "宋",
        "collection_info": null
    },
    {
        "title": "咏史 王祥 其一",
        "author": "陈普",
        "content": "君王宫裏望安舒，何啻慈亲念鲤鱼。\n体认卧冰真意思，忍看成济犯銮舆。",
        "dynasty": "宋",
        "collection_info": null
    },
    {
        "title": "咏史 王祥 其二",
        "author": "陈普",
        "content": "倒载山公即巨源，清谈安石幼舆孙。\n晋家祸乱深如海，半出咸熙太尉门。",
        "dynasty": "宋",
        "collection_info": null
    },
    {
        "title": "咏史 晋武帝 其一",
        "author": "陈普",
        "content": "杳杳羊车转掖庭，夕阳亭上北风腥。\n纷纷羔羯趋河洛，为见深宫竹叶青。",
        "dynasty": "宋",
        "collection_info": null
    },
    {
        "title": "咏史 晋武帝 其二",
        "author": "陈普",
        "content": "斥出维垣令太师，尽留群小凤凰池。\n争知暗裏牵裾子，元是屠家揣肉儿。",
        "dynasty": "宋",
        "collection_info": null
    },
    {
        "title": "咏史 晋武帝 其三",
        "author": "陈普",
        "content": "宫中掷戟又飞刀，谢玖兢兢命若毛。\n岂是君王轻社稷，天教炽业谢芳髦。",
        "dynasty": "宋",
        "collection_info": null
    },
    {
        "title": "咏史 杨太后",
        "author": "陈普",
        "content": "丑短妍长熟用心，国家持换郭槐金。\n一门姊妹同倾晋，饿死犹轻罪更深。",
        "dynasty": "宋",
        "collection_info": null
    },
    {
        "title": "咏史 杨珧",
        "author": "陈普",
        "content": "涂山千载又关雎，几世天家共玉舆。\n不友凤凰池上客，全宗安用石函书。",
        "dynasty": "宋",
        "collection_info": null
    },
    {
        "title": "咏史 司马攸",
        "author": "陈普",
        "content": "咫尺含章路不通，桃符浑不记临终。\n青州政似恒三代，何用依依紞勖中。",
        "dynasty": "宋",
        "collection_info": null
    },
    {
        "title": "咏史 羊祜 其一",
        "author": "陈普",
        "content": "群心争欲剸公闾，愁杀凌云醉老奴。\n缓带轻裘信潇洒，曾知晋事已如吴。",
        "dynasty": "宋",
        "collection_info": null
    },
    {
        "title": "咏史 羊祜 其二",
        "author": "陈普",
        "content": "尺鲤何曾到贾充，太阿曾拟血王戎。\n泪痕不到沉碑上，似为苞苴走路中。",
        "dynasty": "宋",
        "collection_info": null
    },
    {
        "title": "咏史 羊祜 其三",
        "author": "陈普",
        "content": "吕蒙江上橹犹羞，曹操徐州血尚留。\n千古渭滨并岘首，泪痕不逐谷陵收。",
        "dynasty": "宋",
        "collection_info": null
    },
    {
        "title": "咏史 杜预 其一",
        "author": "陈普",
        "content": "晋武良心独未亡，娼家渎礼自多妨。\n洛中冠盖无多日，元凯春秋亦短长。",
        "dynasty": "宋",
        "collection_info": null
    },
    {
        "title": "咏史 杜预 其二",
        "author": "陈普",
        "content": "旄头两度茀钩陈，黄色频年鬬孟春。\n长历春秋两高阁，东南填淤正肥民。",
        "dynasty": "宋",
        "collection_info": null
    },
    {
        "title": "咏史 卫瓘 其一",
        "author": "陈普",
        "content": "此座倾危不信人，此身便合去朝廷。\n凌云莫道非真醉，直到身亡更未醒。",
        "dynasty": "宋",
        "collection_info": null
    },
    {
        "title": "咏史 卫瓘 其二",
        "author": "陈普",
        "content": "拓拔枝柯幸少疏，洛阳宫殿已为墟。\n休论荣晦师田续，忍读金墉稽颡书。",
        "dynasty": "宋",
        "collection_info": null
    },
    {
        "title": "咏史 张华 其一",
        "author": "陈普",
        "content": "孙皓泥头入洛阳，后庭夺目万红粧。\n铜驼北去还西徙，不怨荀冯怨杜张。",
        "dynasty": "宋",
        "collection_info": null
    },
    {
        "title": "咏史 张华 其二",
        "author": "陈普",
        "content": "应是诸公爱阮咸，所天亦把付清谈。\n张林若责金墉后，当日张华死更甘。",
        "dynasty": "宋",
        "collection_info": null
    },
    {
        "title": "咏史 张华 其三",
        "author": "陈普",
        "content": "孟观孙秀尚同寅，足了优游卒岁身。\n牛斗豫章才尺五，中台何事不关人。",
        "dynasty": "宋",
        "collection_info": null
    },
    {
        "title": "咏史 张华 其四",
        "author": "陈普",
        "content": "满耳羊车若不知，聋人何怪履危机。\n中台星拆浑閒事，哭杀旄头彗紫微。",
        "dynasty": "宋",
        "collection_info": null
    },
    {
        "title": "咏史 裴頠",
        "author": "陈普",
        "content": "惠帝君臣一样愚，九龙翁仲泪如珠。\n眼前丧乱浑如罔，崇有何当却破无。",
        "dynasty": "宋",
        "collection_info": null
    },
    {
        "title": "咏史 山涛",
        "author": "陈普",
        "content": "君王祖述竹林风，竹叶纷纷插满宫。\n祸乱古今惟晋酷，是非忧乐一山公。",
        "dynasty": "宋",
        "collection_info": null
    },
    {
        "title": "咏史 江统",
        "author": "陈普",
        "content": "卞庄已睨鬬于菟，荛论方规逐五胡。\n莫把乱华罪夷狄，鲜卑臣节过猗卢。",
        "dynasty": "宋",
        "collection_info": null
    },
    {
        "title": "咏史 周处",
        "author": "陈普",
        "content": "白额长蛇已就戡，不知贾郭更难堪。\n东吴陆喜乡先辈，五等还应有第三。",
        "dynasty": "宋",
        "collection_info": null
    },
    {
        "title": "咏史 张翰",
        "author": "陈普",
        "content": "晋家事势若崩河，忘却吴松好月波。\n莫把李膺夸二陆，思鲈羡鹤不曾多。",
        "dynasty": "宋",
        "collection_info": null
    },
    {
        "title": "咏史 陆机 其一",
        "author": "陈普",
        "content": "千里莼羹七里尸，两般滋味岂难知。\n建春不幸成繻葛，割尽流苏定此时。",
        "dynasty": "宋",
        "collection_info": null
    },
    {
        "title": "咏史 陆机 其二",
        "author": "陈普",
        "content": "须信雕虫不用工，至今天地不相容。\n君看奕叶东吴陆，转作词章便覆宗。",
        "dynasty": "宋",
        "collection_info": null
    },
    {
        "title": "咏史 顾荣",
        "author": "陈普",
        "content": "石勒王弥尚未昌，东南先有顾丹阳。\n顾荣持易淳于首，未必江东只许长。",
        "dynasty": "宋",
        "collection_info": null
    },
    {
        "title": "咏史 刘弘",
        "author": "陈普",
        "content": "三纲政自诛辛冉，二盗清由识士行。\n江左百年半天下，曾知开闢是新城。",
        "dynasty": "宋",
        "collection_info": null
    },
    {
        "title": "咏史 王导 其一",
        "author": "陈普",
        "content": "不听君王到寿春，肯容曲允起咸秦。\n茂弘周顗浑无晋，何但琅琊不是亲。",
        "dynasty": "宋",
        "collection_info": null
    },
    {
        "title": "咏史 王导 其二",
        "author": "陈普",
        "content": "醉中送首悲刘胤，食裏迷唇弔马流。\n江左当年何所恃，邺中白雁合封侯。",
        "dynasty": "宋",
        "collection_info": null
    },
    {
        "title": "咏史 王导 其三",
        "author": "陈普",
        "content": "万里凉州道李雄，几重辽海到江东。\n天台更弃金陵去，端有何颜见北风。",
        "dynasty": "宋",
        "collection_info": null
    },
    {
        "title": "咏史 王导 其四",
        "author": "陈普",
        "content": "漠漠胡尘扑面飞，对人举扇障元规。\n九京羞见青衣帝，犹及刘翔未到时。",
        "dynasty": "宋",
        "collection_info": null
    },
    {
        "title": "咏史 谢安 其一",
        "author": "陈普",
        "content": "地陷天倾不废棋，谢安阮籍好同时。\n江东残局危亡势，似太元初尚可为。",
        "dynasty": "宋",
        "collection_info": null
    },
    {
        "title": "咏史 谢安 其二",
        "author": "陈普",
        "content": "军中如意挥诸将，依约东山啸咏兄。\n不遣君王湛酒色，市朝犹足肆王甥。",
        "dynasty": "宋",
        "collection_info": null
    },
    {
        "title": "咏史 谢安 其三",
        "author": "陈普",
        "content": "临安猿鹤共清吟，犹作投机叩齿音。\n商鞅禹文无辨别，冶城数语是何心。",
        "dynasty": "宋",
        "collection_info": null
    },
    {
        "title": "咏史 谢安 其四",
        "author": "陈普",
        "content": "苻氏无良妄自尊，鲜卑羌竖正鲸吞。\n到头棋酒消磨晋，莫道桓冲果失言。",
        "dynasty": "宋",
        "collection_info": null
    },
    {
        "title": "咏史 谢安 其五",
        "author": "陈普",
        "content": "安石深源不共朝，共嫌俎豆不逍遥。\n无边赤子皆延颈，掩口胡卢独李辽。",
        "dynasty": "宋",
        "collection_info": null
    },
    {
        "title": "咏史 谢安 其六",
        "author": "陈普",
        "content": "封胡羯末皎琳琅，岁久浑无忆洛阳。\n江左家居照江水，谢安元为宋齐梁。",
        "dynasty": "宋",
        "collection_info": null
    },
    {
        "title": "咏史 谢安 其七",
        "author": "陈普",
        "content": "何国严刑禁老庄，有人拔剑斩韦郎。\n氐羌本自无天运，为有人心得暂狂。",
        "dynasty": "宋",
        "collection_info": null
    },
    {
        "title": "咏史 谢安 其八",
        "author": "陈普",
        "content": "宣元社稷等沉沦，不了昌明道子身。\n夺得桓苻二贼手，付与赵牙张贵人。",
        "dynasty": "宋",
        "collection_info": null
    },
    {
        "title": "咏史 谢安 其九",
        "author": "陈普",
        "content": "诸贤一一是琅球，一入清谈即鬼幽。\n何但简文如惠帝，冶城安石亦斯流。",
        "dynasty": "宋",
        "collection_info": null
    },
    {
        "title": "咏史 谢安 其一○",
        "author": "陈普",
        "content": "夷甫登朝日月昏，争知安石亦深源。\n当时赤子何无禄，直自高曾误到孙。",
        "dynasty": "宋",
        "collection_info": null
    },
    {
        "title": "咏史 刘琨 其一",
        "author": "陈普",
        "content": "竹林遗类入荆杨，贾郭余尘在晋阳。\n听得平阳消息否，忍听徐润调笙簧。",
        "dynasty": "宋",
        "collection_info": null
    },
    {
        "title": "咏史 刘琨 其二",
        "author": "陈普",
        "content": "刘琨忠孝君亲念，急切不似令狐泥。\n亡身自是缘声色，须把初心看匹磾。",
        "dynasty": "宋",
        "collection_info": null
    },
    {
        "title": "咏史 祖逖",
        "author": "陈普",
        "content": "马牛风自不相谋，异体安知蝮螫头。\n北伐不令持寸铁，楫声空震大江流。",
        "dynasty": "宋",
        "collection_info": null
    },
    {
        "title": "咏史 陶侃",
        "author": "陈普",
        "content": "苏峻鲸奔正可忧，翻令王室备荆州。\n五陵松柏无遗种，谩为桓温拾竹头。",
        "dynasty": "宋",
        "collection_info": null
    },
    {
        "title": "咏史 殷浩",
        "author": "陈普",
        "content": "王蒙谢尚不堪论，庾翼桓温亦浪言。\n两晋士风真可笑，尽将管葛许深源。",
        "dynasty": "宋",
        "collection_info": null
    },
    {
        "title": "咏史 顾和",
        "author": "陈普",
        "content": "唤起鲸鲵满北州，过江仍復漏吞舟。\n一时共爱恢恢网，不悟三纲乱不收。",
        "dynasty": "宋",
        "collection_info": null
    },
    {
        "title": "咏史 王羲之",
        "author": "陈普",
        "content": "不缘廊庙尽谈空，安得狐狸啸晋宫。\n王氏可人惟逸少，更容谢万作三公。",
        "dynasty": "宋",
        "collection_info": null
    },
    {
        "title": "咏史 徐邈",
        "author": "陈普",
        "content": "东第山成乱亦成，长星映酒甚分明。\n分劳太保惟徐邈，谁道能言独许营。",
        "dynasty": "宋",
        "collection_info": null
    },
    {
        "title": "咏史 慕容恪 其一",
        "author": "陈普",
        "content": "霜雹风沙杂乱飞，段龛城下见春归。\n时来但处周公位，历举华人百世希。",
        "dynasty": "宋",
        "collection_info": null
    },
    {
        "title": "咏史 慕容恪 其二",
        "author": "陈普",
        "content": "五族交飞日月昏，就中造化尚堪论。\n景云峰起龙城裏，犹为遗黎忆太原。",
        "dynasty": "宋",
        "collection_info": null
    },
    {
        "title": "咏史 慕容恪 其三",
        "author": "陈普",
        "content": "一听芭蕉叶上寒，鼻头倍益旧时酸。\n河清未遇三千岁，水手犹轻十八滩。",
        "dynasty": "宋",
        "collection_info": null
    },
    {
        "title": "咏史 慕容恪 其四",
        "author": "陈普",
        "content": "傅说济川空道在，彦方贩鬻嘆时难。\n年来惟有樽空虑，一任滔滔溉倒澜。",
        "dynasty": "宋",
        "collection_info": null
    },
    {
        "title": "咏史 慕容垂",
        "author": "陈普",
        "content": "国亡家破此心全，氐与鲜卑两付天。\n王猛开心似诸葛，风云无望白头年。",
        "dynasty": "宋",
        "collection_info": null
    },
    {
        "title": "咏史 苻坚",
        "author": "陈普",
        "content": "甲申乙酉是明朝，趣死骄氐气欲飘。\n一寸菰蒲长一丈，无人知是宋人苗。",
        "dynasty": "宋",
        "collection_info": null
    },
    {
        "title": "咏史 王猛 其一",
        "author": "陈普",
        "content": "鱼水欢浓更月氐，便呵氐族使耕炊。\n浮云蔽日何难见，独有操琴赵整知。",
        "dynasty": "宋",
        "collection_info": null
    },
    {
        "title": "咏史 王猛 其二",
        "author": "陈普",
        "content": "一奋冲天跨六州，生前天已怒旄头。\n开何有意容王猛，肯使鱼羊食不留。",
        "dynasty": "宋",
        "collection_info": null
    },
    {
        "title": "咏史 苻登",
        "author": "陈普",
        "content": "南安怒气塞长安，羌运如氐泪暗潸。\n舍却存亡论理义，江东不似马毛山。",
        "dynasty": "宋",
        "collection_info": null
    },
    {
        "title": "咏史 何无忌",
        "author": "陈普",
        "content": "怀恩马柳志何卑，挟恨东堂德愈衰。\n犹有豫章苏武节，不惭京口协谋时。",
        "dynasty": "宋",
        "collection_info": null
    },
    {
        "title": "咏史 刘裕 其一",
        "author": "陈普",
        "content": "云雨蛟龙无世无，睡中往往失明珠。\n比干七窍天何惜，不付曹瞒与寄奴。",
        "dynasty": "宋",
        "collection_info": null
    },
    {
        "title": "咏史 刘裕 其二",
        "author": "陈普",
        "content": "何事佛貍能度淮，中原千尺髑髅台。\n无巢燕子宁依树，不入乌衣巷裏来。",
        "dynasty": "宋",
        "collection_info": null
    },
    {
        "title": "咏史 刘裕 其三",
        "author": "陈普",
        "content": "长安何但遗黎舞，翁仲铜驼亦笑开。\n他日佛貍南下路，青泥千尺髑髅台。",
        "dynasty": "宋",
        "collection_info": null
    },
    {
        "title": "咏史 刘裕 其四",
        "author": "陈普",
        "content": "杀人广固哭如雷，肯任长安住不回。\n想是齐秦人共语，不知胡羯自南来。",
        "dynasty": "宋",
        "collection_info": null
    },
    {
        "title": "咏史 刘道规",
        "author": "陈普",
        "content": "荆州一席不肯取，晋鼎百年宁忍移。\n不死卢循函首日，忍看张伟授罂时。",
        "dynasty": "宋",
        "collection_info": null
    },
    {
        "title": "咏史 陶潜",
        "author": "陈普",
        "content": "谢瞻屋裏立篱墙，似水弘微粪也尝。\n康乐始兴门户尽，聿修祖德独柴桑。",
        "dynasty": "宋",
        "collection_info": null
    },
    {
        "title": "咏史 梁武帝 其一",
        "author": "陈普",
        "content": "浮山未破水先腥，浩浩蝇蚊昼夜声。\n东海不知蒲塞味，谁人十万作牺牲。",
        "dynasty": "宋",
        "collection_info": null
    },
    {
        "title": "咏史 梁武帝 其二",
        "author": "陈普",
        "content": "戒舍工夫老未员，百双鷄子送残年。\n一生般若成何事，赢得江头载荻船。",
        "dynasty": "宋",
        "collection_info": null
    },
    {
        "title": "咏史 高欢",
        "author": "陈普",
        "content": "段韶谷剎千金铸，彭乐丁公七宝装。\n虎子得来成底事，何如抱犊卧云岗。",
        "dynasty": "宋",
        "collection_info": null
    },
    {
        "title": "咏史 侯景",
        "author": "陈普",
        "content": "曹操桓温不自持，跛侯面上雨淋漓。\n姦人何事干坤裏，一日雷霆十二时。",
        "dynasty": "宋",
        "collection_info": null
    },
    {
        "title": "咏史 唐太宗",
        "author": "陈普",
        "content": "文皇仁义播敷天，李氏无伦三百年。\n末路荒唐如炀帝，蜀江更起度辽船。",
        "dynasty": "宋",
        "collection_info": null
    },
    {
        "title": "咏史 魏征",
        "author": "陈普",
        "content": "东宫无德倚仪刑，又似当年傅建成。\n可笑郑公如百舌，春前夏后两般声。",
        "dynasty": "宋",
        "collection_info": null
    },
    {
        "title": "咏史 房玄龄",
        "author": "陈普",
        "content": "周公制礼凤凰鸣，渠肯抽戈指建成。\n李绩牛山犹雨露，玄龄夜气失澄清。",
        "dynasty": "宋",
        "collection_info": null
    },
    {
        "title": "咏史 五王 其一",
        "author": "陈普",
        "content": "宫中双陆可长吁，取日忠臣若釜鱼。\n莫道断蛇无决裂，天戈失却老蟾蜍。",
        "dynasty": "宋",
        "collection_info": null
    },
    {
        "title": "咏史 五王 其二",
        "author": "陈普",
        "content": "太宗社稷是谁亡，独向迎仙斩二张。\n景运门前方议事，杀身不必咎扶阳。",
        "dynasty": "宋",
        "collection_info": null
    },
    {
        "title": "咏史 五王 其三",
        "author": "陈普",
        "content": "唐室存亡有化机，亳州刺史独依依。\n阳乌本是蟾蜍魄，空唤群龙为夹飞。",
        "dynasty": "宋",
        "collection_info": null
    },
    {
        "title": "咏史 卢怀慎",
        "author": "陈普",
        "content": "菜耳杯盘冷似水，开元天下暖如春。\n唐人不识调羹手，把作姚崇伴食人。",
        "dynasty": "宋",
        "collection_info": null
    },
    {
        "title": "咏史 卢奕",
        "author": "陈普",
        "content": "清门死节照当时，面血犹能赤义旗。\n常山睢阳信奇伟，英风生自洛留司。",
        "dynasty": "宋",
        "collection_info": null
    },
    {
        "title": "咏史 窦氏二女",
        "author": "陈普",
        "content": "冰霜不肯受尘埃，携手同糜百丈崖。\n熊掌嚼来似鸡肋，问君何事苦关怀。",
        "dynasty": "宋",
        "collection_info": null
    },
    {
        "title": "咏史 元紫芝",
        "author": "陈普",
        "content": "天宝膏肓在羽衣，寂寥于蔿讵能医。\n当时宇宙皆声色，不梦阳台一紫芝。",
        "dynasty": "宋",
        "collection_info": null
    },
    {
        "title": "咏史 颜杲卿",
        "author": "陈普",
        "content": "骊宫歌笑入青云，曾识常山有战尘。\n忠骨已澌余髮在，因人得见梦中身。",
        "dynasty": "宋",
        "collection_info": null
    },
    {
        "title": "咏史 宪宗",
        "author": "陈普",
        "content": "韩愈南投瘴海波，元和天子老中讹。\n檀檐金墄犹堪笑，愿作重来赴火蛾。",
        "dynasty": "宋",
        "collection_info": null
    },
    {
        "title": "咏史 韩愈",
        "author": "陈普",
        "content": "杨墨蛇龙本一区，大颠便是恶溪鱼。\n退之也是无操守，一贬便陈封禅书。",
        "dynasty": "宋",
        "collection_info": null
    },
    {
        "title": "咏史 柳家婢",
        "author": "陈普",
        "content": "过了秦灰汉又唐，衣冠谁不是牙郎。\n河东柳氏何师法，奴婢犹知蹈大方。",
        "dynasty": "宋",
        "collection_info": null
    },
    {
        "title": "咏史 苏东坡",
        "author": "陈普",
        "content": "方朔优旃岂舜徒，南来谩喜落苍梧。\n天津醉裏干坤眼，只见双程不见苏。",
        "dynasty": "宋",
        "collection_info": null
    },
    {
        "title": "咏史 王荆公 其一",
        "author": "陈普",
        "content": "鸳鸿阵阵落南溟，长乐钟中黑眚行。\n逐客不愁人鲊瓮，荷花落日第含情。",
        "dynasty": "宋",
        "collection_info": null
    },
    {
        "title": "咏史 王荆公 其二",
        "author": "陈普",
        "content": "两鸟相酬声沸天，治平重着一啼鹃。\n鸳鸾鸥鹭无栖处，缄口于今三百年。",
        "dynasty": "宋",
        "collection_info": null
    },
    {
        "title": "咏史 司马温公 其一",
        "author": "陈普",
        "content": "矩步规行范古今，山樵野牧共讴吟。\n荷衣兰佩通身是，却看离骚不入心。",
        "dynasty": "宋",
        "collection_info": null
    },
    {
        "title": "咏史 司马温公 其二",
        "author": "陈普",
        "content": "千载争刳汉贼肠，及观通鑑似文王。\n两间正气都输予，犹惜坤中一点黄。",
        "dynasty": "宋",
        "collection_info": null
    },
    {
        "title": "咏史 司马温公 其三",
        "author": "陈普",
        "content": "步趋坐立若山河，盛德华夷共咏歌。\n议论偏颇真可怪，阿瞒高帝彧萧何。",
        "dynasty": "宋",
        "collection_info": null
    },
    {
        "title": "咏史 朱文公",
        "author": "陈普",
        "content": "九野寒威闭六阴，一川风月伴瑶琴。\n鼓楼岩下人如玉，说与渔郎仔细寻。",
        "dynasty": "宋",
        "collection_info": null
    }
]