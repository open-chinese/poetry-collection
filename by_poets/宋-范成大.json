[
    {
        "uuid": "b296515de73fbd1690f8bec37dc67e5f",
        "title": "浣溪沙 白玉堂前绿绮疏",
        "author": "范成大",
        "content": "白玉堂前绿绮疏。\n烛残歌罢困相扶。\n问人春思肯浓无。\n梦里粉香浮枕簟，觉来烟月满琴书。\n个浓情分更何如。",
        "dynasty": "宋",
        "collection_info": null
    },
    {
        "uuid": "92c046b550393fb1f8f151f7a6841ae8",
        "title": "朝中措 东风半夜度关山",
        "author": "范成大",
        "content": "东风半夜度关山。\n和雪到阑干。\n怪见梅梢未暖，情知柳眼犹寒。\n青丝菜甲，银泥饼饵，随分杯盘。\n已把宜春缕胜，更将长命题幡。",
        "dynasty": "宋",
        "collection_info": null
    },
    {
        "uuid": "9ec512b78a6451e2230fd4c1336133cb",
        "title": "朝中措 身闲身健是生涯",
        "author": "范成大",
        "content": "身闲身健是生涯。\n何况好年华。\n看了十分秋月，重阳更插黄花。\n消磨景物，瓦盆社酿，石鼎山茶。\n饱吃红莲香饭，侬家便是仙家。",
        "dynasty": "宋",
        "collection_info": null
    },
    {
        "uuid": "09328335c66aee18766038b56bbd4178",
        "title": "朝中措 系船沽酒碧帘坊",
        "author": "范成大",
        "content": "系船沽酒碧帘坊。\n酒满胜鹅黄。\n醉后西园入梦，东风柳色花香。\n水浮天处，夕阳如锦，恰似鲈乡。\n中有忆人双泪，几时流到横塘。",
        "dynasty": "宋",
        "collection_info": null
    },
    {
        "uuid": "9978af9fc72bc5ad00bbaa08d41cbd72",
        "title": "朝中措 海棠如雪殿春馀",
        "author": "范成大",
        "content": "海棠如雪殿春馀。\n禽弄晚晴初。\n倦客长惭杜宇，佳辰且醉提壶。\n逍遥放浪，还他渔子，输与樵夫。\n一棹何时归去，扁舟终要江湖。",
        "dynasty": "宋",
        "collection_info": null
    },
    {
        "uuid": "35131299bd584e3313903667c6660005",
        "title": "朝中措 天容云意写秋光",
        "author": "范成大",
        "content": "天容云意写秋光。\n木叶半青黄。\n珍重西风祛暑，轻衫早怯新凉。\n故人情分，留连病客，孤负轻觞。\n陌上千愁易散，尊前一笑难忘。",
        "dynasty": "宋",
        "collection_info": null
    },
    {
        "uuid": "433fd7cffed3b3ea98d1bcaed39a4123",
        "title": "蝶恋花 春涨一篙添水面",
        "author": "范成大",
        "content": "春涨一篙添水面。\n芳草鹅儿，绿满微风岸。\n画舫夷犹湾百转。\n横塘塔近依前远。\n江国多寒农事晚。\n村北村南，谷雨才耕遍。\n秀麦连冈桑叶贱。\n看看尝面收新茧。",
        "dynasty": "宋",
        "collection_info": null
    },
    {
        "uuid": "8a421515b2e08ccbcd680e94b74964bf",
        "title": "南柯子・南歌子 槁项诗馀瘦",
        "author": "范成大",
        "content": "槁项诗馀瘦，愁肠酒后柔。\n晚凉团扇欲知秋。\n卧看明河银影、界天流。\n鹤警人初静，虫吟夜更幽。\n佳辰只合算花筹。\n除了一天风月、更何求。",
        "dynasty": "宋",
        "collection_info": null
    },
    {
        "uuid": "e888dfa44f394d5473578a0337ad29d6",
        "title": "南柯子・南歌子 怅望梅花驿",
        "author": "范成大",
        "content": "怅望梅花驿，凝情杜若洲。\n香云低处有高楼。\n可惜高楼、不近木兰舟。\n缄素双鱼远，题红片叶秋。\n欲凭江水寄离愁。\n江已东流、那肯更西流。",
        "dynasty": "宋",
        "collection_info": null
    },
    {
        "uuid": "e1cc21436575b3beecd409b42c3c8838",
        "title": "南柯子・南歌子 银渚盈盈渡",
        "author": "范成大",
        "content": "银渚盈盈渡，金风缓缓吹。\n晚香浮动五云飞。\n月姊妒人、颦尽一弯眉。\n短夜难留处，斜河欲淡时。\n半愁半喜是佳期。\n一度相逢、添得两相思。",
        "dynasty": "宋",
        "collection_info": null
    },
    {
        "uuid": "606a067d439b31c4e4af11e11a7bb399",
        "title": "水调歌头 细数十年事",
        "author": "范成大",
        "content": "细数十年事，十处过中秋。\n今年新梦，忽到黄鹤旧山头。\n老子个中不浅，此会天教重见，今古一南楼。\n星汉淡无色，玉镜独空浮。\n敛秦烟，收楚雾，熨江流。\n关河离合，南北依旧照清愁。\n想见姮娥冷眼，应笑归来双鬓，空敞黑貂裘。\n酾酒问蟾兔，肯去伴沧洲。",
        "dynasty": "宋",
        "collection_info": null
    },
    {
        "uuid": "1ee5374789c6c6e9a0d71ac89d44232e",
        "title": "水调歌头 万里汉家使",
        "author": "范成大",
        "content": "万里汉家使，双节照清秋。\n旧京行遍，中夜呼禹济黄流。\n寥落桑榆西北，无限太行紫翠，相伴过芦沟。\n岁晚客多病，风露冷貂裘。\n对重九，须烂醉，莫牢愁。\n黄花为我，一笑不管鬓霜羞。\n袖里天书咫尺，眼底关河百二，歌罢此生浮。\n惟有平安信，随雁到南州。",
        "dynasty": "宋",
        "collection_info": null
    },
    {
        "uuid": "3f7d28f0d1767a51dbd1c8f2498fd708",
        "title": "西江月 十月谁云春小",
        "author": "范成大",
        "content": "十月谁云春小，一年两见风娇。\n云英此夕度蓝桥。\n人意花枝都好。\n百媚朝天淡粉，六铢步月生绡。\n人间霜叶满庭皋，别有东风不老。",
        "dynasty": "宋",
        "collection_info": null
    },
    {
        "uuid": "7b773a89559ae33f437cb151cb06c1cb",
        "title": "西江月 北客开眉乐岁",
        "author": "范成大",
        "content": "北客开眉乐岁，东君着意华年。\n遮风藏雨晚云天。\n应怕杏梢红浅。\n不惜灯前放夜，从教雪后留寒。\n水晶帘箔万花钿。\n听彻南楼晓箭。",
        "dynasty": "宋",
        "collection_info": null
    },
    {
        "uuid": "f17a9fefa3f940baa4846f4224172306",
        "title": "鹊桥仙 双星良夜",
        "author": "范成大",
        "content": "双星良夜，耕慵织懒，应被群仙相妒。\n娟娟月姊满眉颦，更无奈、风姨吹雨。\n相逢草草，争如休见，重搅别离心绪。\n新欢不抵旧愁多，倒添了、新愁归去。",
        "dynasty": "宋",
        "collection_info": null
    },
    {
        "uuid": "bf54b7c25fe219733f507b1cd8b9aabb",
        "title": "宜男草 篱菊滩芦被霜后",
        "author": "范成大",
        "content": "篱菊滩芦被霜后。\n袅长风、万重高柳。\n天为谁、展尽湖光渺渺，应为我、扁舟入手。\n橘中曾醉洞庭酒。\n辗云涛、挂帆南斗。\n追旧游、不减商山杳杳，犹有人、能相记否。",
        "dynasty": "宋",
        "collection_info": null
    },
    {
        "uuid": "2225500c5ea5aa7b3ff327d0ace53b85",
        "title": "宜男草 舍北烟霏舍南浪",
        "author": "范成大",
        "content": "舍北烟霏舍南浪。\n雪倾篱、雨荒薇涨。\n问小桥、别后谁过，惟有迷鸟羁雌来往。\n重寻山水问无恙。\n扫柴荆、土花尘网。\n留小桃、先试光风，从此芝草琅玕日长。",
        "dynasty": "宋",
        "collection_info": null
    },
    {
        "uuid": "3e72ab713be1c6f01dbe4c1d131f9d60",
        "title": "秦楼月・忆秦娥 窗纱薄",
        "author": "范成大",
        "content": "窗纱薄。\n日穿红幔催梳掠。\n催梳掠。\n新晴天气，画檐闻鹊。\n海棠逗晓都开却。\n小云先在阑干角。\n阑干角。\n杨花满地，夜来风恶。",
        "dynasty": "宋",
        "collection_info": null
    },
    {
        "uuid": "1804d05f85cac14da8dafe92b7e08220",
        "title": "秦楼月・忆秦娥 珠帘狭",
        "author": "范成大",
        "content": "珠帘狭。\n卷帘春院花围合。\n花围合。\n昼长人静，双双胡蝶。\n花前苦殢金蕉叶。\n瞢腾午睡扶头怯。\n扶头怯。\n闲愁无限，远山斜叠。",
        "dynasty": "宋",
        "collection_info": null
    },
    {
        "uuid": "d1ba7196a98b6ffe24fa5e29637282e1",
        "title": "秦楼月・忆秦娥 香罗薄",
        "author": "范成大",
        "content": "香罗薄。\n带围宽尽无人觉。\n无人觉。\n东风日暮，一帘花落。\n西园空锁秋千索。\n帘垂帘卷闲池阁。\n闲池阁。\n黄昏香火，画楼吹角。",
        "dynasty": "宋",
        "collection_info": null
    },
    {
        "uuid": "bb9d3ca9434d8ef88d91c85e9ce6cfc6",
        "title": "秦楼月・忆秦娥 楼阴缺",
        "author": "范成大",
        "content": "楼阴缺。\n阑干影卧东厢月。\n东厢月。\n一天风露，杏花如雪。\n隔烟催漏金虬咽。\n罗帏暗淡灯花结。\n灯花结。\n片时春梦，江南天阔。",
        "dynasty": "宋",
        "collection_info": null
    },
    {
        "uuid": "024fcf7980e2f57b086c2b0e1669f60e",
        "title": "秦楼月・忆秦娥 浮云集",
        "author": "范成大",
        "content": "浮云集。\n轻雷隐隐初惊蛰。\n初惊蛰。\n鹁鸠鸣怒，绿杨风急。\n玉炉烟重香罗浥。\n拂墙浓杏燕支湿。\n燕支湿。\n花梢缺处，画楼人立。",
        "dynasty": "宋",
        "collection_info": null
    },
    {
        "uuid": "f4ad031c55c86ac3ceede8eb0e2a09ae",
        "title": "念奴娇 双峰叠障",
        "author": "范成大",
        "content": "双峰叠障，过天风海雨，无边空碧。\n月姊年年应好在，玉阕琼宫愁寂。\n谁唤痴云，一杯为尽，夜气寒无色。\n碧城凝望，高楼飘渺西北。\n肠断桂冷蟾孤，佳期如梦，又把阑干拍。\n雾鬓风鬟相借问，浮世几回今夕。\n圆缺晴阴，古今同恨，我更长为客。\n婵娟明夜，尊前谁念南陌。",
        "dynasty": "宋",
        "collection_info": null
    },
    {
        "uuid": "e7d66bd16bd2990f175a3c8efd79ef9d",
        "title": "念奴娇 十年旧事",
        "author": "范成大",
        "content": "十年旧事，醉京花蜀酒，万葩千萼。\n一棹归来吴下看，俯仰心情今昨。\n强倚雕阑，羞簪雪鬓，老恐花枝觉。\n揩摹愁眼，雾中相对依约。\n闻道家宴团栾，光风转夜，月傍西楼落。\n打彻梁州春自远，不饮何时欢乐。\n沾惹天香，留连国艳，莫散灯前酌。\n袜尘生处，为君重赋河洛。",
        "dynasty": "宋",
        "collection_info": null
    },
    {
        "uuid": "e4ce9eb093213ed54235add8bce79f47",
        "title": "念奴娇 吴波浮动",
        "author": "范成大",
        "content": "吴波浮动，看中流翻月，半江金碧。\n醉舞空明三万顷，不管姮娥愁寂。\n指点琼楼，凭虚有路，鲸背横东极。\n水云飘荡，阑干千丈无力。\n家世回首沧洲，烟波渔钓，有鸱夷仙迹。\n一笑闲身游物外，来访扁舟消息。\n天上今宵，人间此地，我是风前客。\n涛生残夜，鱼龙惊听横笛。",
        "dynasty": "宋",
        "collection_info": null
    },
    {
        "uuid": "c1caee013e49028397bb6f60cb0fb60b",
        "title": "念奴娇 水乡霜落",
        "author": "范成大",
        "content": "水乡霜落，望西山一寸，修眉横碧。\n南浦潮生帆影去，日落天青江白。\n万里浮云，被风吹散，又被风吹积。\n尊前歌罢，满空凝淡寒色。\n人世会少离多，都来名利，似蝇头蝉翼。\n赢得长亭车马路，千古羁愁如织。\n我辈情锺，匆匆相见，一笑真难得。\n明年谁健，梦魂飘荡南北。",
        "dynasty": "宋",
        "collection_info": null
    },
    {
        "uuid": "9d815b9006520f05ca5508d11841e1b0",
        "title": "念奴娇 湖山如画",
        "author": "范成大",
        "content": "湖山如画，系孤篷柳岸，莫惊鱼鸟。\n料峭春寒花未遍，先共疏梅索笑。\n一梦三年，松风依旧，萝月何曾老。\n邻家相问，这回真个归到。\n绿鬓新点吴霜，尊前强健，不怕衰翁号。\n赖有风流车马客，来觅香云花岛。\n似我粗豪，不通姓字，只有银瓶倒。\n奔名逐利，乱帆谁在天表。",
        "dynasty": "宋",
        "collection_info": null
    },
    {
        "uuid": "8996bc790a9818489e3606a64822a3ee",
        "title": "惜分飞 易散浮云难再聚",
        "author": "范成大",
        "content": "易散浮云难再聚。\n遮莫相随百步。\n谁唤行人去。\n石湖烟浪渔樵侣。\n重别西楼肠断否。\n多少凄风苦雨。\n休梦江南路。\n路长梦短无寻处。",
        "dynasty": "宋",
        "collection_info": null
    },
    {
        "uuid": "ad1f141ca67c1e069360674edb8e4ba8",
        "title": "梦玉人引 送行人去",
        "author": "范成大",
        "content": "送行人去，犹追路、再相觅。\n天末交情，长是合堂同席。\n从此尊前，便顿然少个，江南羁客。\n不忍匆匆，少驻船梅驿。\n酒斟虽满，尚少如、别泪万千滴。\n欲语吞声，结心相对呜咽。\n冬火凄清，笙歌无颜色。\n从别后，尽相忘，算也难忘今夕。",
        "dynasty": "宋",
        "collection_info": null
    },
    {
        "uuid": "fb9f09aa6c46b341663b736a1b598f72",
        "title": "梦玉人引 共登临处",
        "author": "范成大",
        "content": "共登临处，飘风袂、倚空碧。\n雨卷云飞，长有桂娥看客。\n箫鼓生春，遍锦城如画，雪山无色。\n一梦才成，恍天涯南北。\n舞馀歌罢，料宣华、回首尽陈迹。\n万里秦吴，有情应问消息。\n我欲归耕，如何重来得。\n故人若望江南，且折梅花相忆。",
        "dynasty": "宋",
        "collection_info": null
    },
    {
        "uuid": "7e0bf71639e13ad85601c22e76168d18",
        "title": "如梦令 罨画屏中客住",
        "author": "范成大",
        "content": "罨画屏中客住。\n水色山光无数。\n斜日满江声，何处撑来小渡。\n休去。\n休去。\n惊散一舟鸥鹭。",
        "dynasty": "宋",
        "collection_info": null
    },
    {
        "uuid": "52ae83edd4e494ef05a4619022241f67",
        "title": "如梦令 两两莺啼何许",
        "author": "范成大",
        "content": "两两莺啼何许。\n寻遍绿阴浓处。\n天气润罗衣，病起却忺微暑。\n休雨。\n休雨。\n明日榴花端午。",
        "dynasty": "宋",
        "collection_info": null
    },
    {
        "uuid": "0676a3c98549c96d6226be3d1962011e",
        "title": "菩萨蛮 小轩今日开窗了",
        "author": "范成大",
        "content": "小轩今日开窗了。\n揉蓝染碧绿阶草。\n檐佩可怜风。\n杏梢烟雨红。\n飘零欢事少。\n鬓点吴霜早。\n天色不愁人。\n眼前无限春。",
        "dynasty": "宋",
        "collection_info": null
    },
    {
        "uuid": "e1e31cba84f9342b7ac0a9311f79089f",
        "title": "菩萨蛮 雪林一夜收寒了",
        "author": "范成大",
        "content": "雪林一夜收寒了。\n东风恰向灯前到。\n今夕是何年。\n新春新月圆。\n绮丛香雾隔。\n犹记疏狂客。\n留取缕金旛。\n夜蛾相并看。",
        "dynasty": "宋",
        "collection_info": null
    },
    {
        "uuid": "1f63732e79721edfa56cad84351cdca7",
        "title": "菩萨蛮 黄梅时节春萧索",
        "author": "范成大",
        "content": "黄梅时节春萧索。\n越罗香润吴纱薄。\n丝雨日昽明。\n柳梢红未晴。\n多愁多病后。\n不识会中酒。\n愁病送春归。\n恰如中酒时。",
        "dynasty": "宋",
        "collection_info": null
    },
    {
        "uuid": "e19c6275daf954eb29625014a9cdaa4a",
        "title": "临江仙 羽扇纶巾风袅袅",
        "author": "范成大",
        "content": "羽扇纶巾风袅袅，东厢月到蔷薇。\n新声谁唤出罗帏。\n龙须将笛绕，雁字入筝飞。\n陶写中年须个里，留连月扇云衣。\n周郎去后赏音稀。\n为君持酒听，那肯带春归。",
        "dynasty": "宋",
        "collection_info": null
    },
    {
        "uuid": "31e45fd7037ff174881993169512d314",
        "title": "临江仙 万事灰心犹薄宦",
        "author": "范成大",
        "content": "万事灰心犹薄宦，尘埃未免劳形。\n故人相见似河清。\n恰逢梅柳动，高兴逐春生。\n卜昼匆匆还卜夜，仍须月坠河倾。\n明年我去白鸥盟。\n金闺三玉树，好问紫霄程。",
        "dynasty": "宋",
        "collection_info": null
    },
    {
        "uuid": "7ac86a1879aa4916e30c4475fac9efaa",
        "title": "减字木兰花 玉烟浮动",
        "author": "范成大",
        "content": "玉烟浮动。\n银阕三山连海冻。\n翠袖阑干。\n不怕楼高酒力寒。\n双松冻折。\n忽忆衰翁容易别。\n想见鸥边。\n压损年时小钓船。",
        "dynasty": "宋",
        "collection_info": null
    },
    {
        "uuid": "2004b84c8faa61f86f3e028237e9b418",
        "title": "减字木兰花 折残金菊",
        "author": "范成大",
        "content": "折残金菊。\n枨子香时新酒熟。\n谁伴芳尊。\n先问梅花借小春。\n道人破戒。\n染酒题诗金凤带。\n愁病相关。\n不似年时酒量宽。",
        "dynasty": "宋",
        "collection_info": null
    },
    {
        "uuid": "843c05cad51687128af0ec6e7dd1f532",
        "title": "减字木兰花 波娇鬓袅",
        "author": "范成大",
        "content": "波娇鬓袅。\n中隐堂前人意好。\n不奈春何。\n拚却轻寒透薄罗。\n翦梅新曲。\n欲断还联三叠促。\n围坐风流。\n饶我尊前第一筹。",
        "dynasty": "宋",
        "collection_info": null
    },
    {
        "uuid": "a16f67220d27a26676fa57e2bf6fce32",
        "title": "减字木兰花 枕书睡熟",
        "author": "范成大",
        "content": "枕书睡熟。\n珍重月明相伴宿。\n宝鸭金寒。\n香满围屏宛转山。\n鸡人声杳。\n瑶井玉绳相对晓。\n黯淡窗纱。\n却下风帘护烛花。",
        "dynasty": "宋",
        "collection_info": null
    },
    {
        "uuid": "a5e78c25fe18b2f7848cbe7c2bfbecc4",
        "title": "减字木兰花 腊前三白",
        "author": "范成大",
        "content": "腊前三白。\n春到西园还见雪。\n红紫花迟。\n借作东风万玉枝。\n归田计决。\n麦饭熟时应快活。\n身在高楼。\n心在山阴一叶舟。",
        "dynasty": "宋",
        "collection_info": null
    },
    {
        "uuid": "c9ba74a2a7d869705b16f3c450a95acb",
        "title": "鹧鸪天 休舞银貂小契丹",
        "author": "范成大",
        "content": "休舞银貂小契丹。\n满堂宾客尽关山。\n从今袅袅盈盈处，谁复端端正正看。\n模泪易，写愁难。\n潇湘江上竹枝斑。\n碧云日暮无书寄，寥落烟中一雁寒。",
        "dynasty": "宋",
        "collection_info": null
    },
    {
        "uuid": "a65bdf240f0c8e3fa523ae0356ee276c",
        "title": "鹧鸪天 荡漾西湖采绿苹",
        "author": "范成大",
        "content": "荡漾西湖采绿苹。\n扬鞭南埭衮红尘。\n桃花暖日茸茸笑，杨柳光风浅浅颦。\n章贡水，郁孤云。\n多情争似桂江春。\n崔徽卷轴瑶姬梦，纵有相逢不是真。",
        "dynasty": "宋",
        "collection_info": null
    },
    {
        "uuid": "aaa8b879fcd627f41ad5a174a9b85b51",
        "title": "鹧鸪天 嫩绿重重看得成",
        "author": "范成大",
        "content": "嫩绿重重看得成。\n曲栏幽槛小红英。\n酴醿架上蜂儿闹，杨柳行间燕子轻。\n春婉娩，客飘零。\n残花浅酒片时清。\n一杯且买明朝事，送了斜阳月又生。",
        "dynasty": "宋",
        "collection_info": null
    },
    {
        "uuid": "31ce767438d90cff2094d2d4ca027aa0",
        "title": "鹧鸪天 压蕊拈须粉作团",
        "author": "范成大",
        "content": "压蕊拈须粉作团。\n疏香辛苦颤朝寒。\n须知风月寻常见，不似层层带雪看。\n春髻重，晓眉弯。\n一枝斜并缕金旛。\n酒红不解东风冻，惊怪钗头玉燕干。",
        "dynasty": "宋",
        "collection_info": null
    },
    {
        "uuid": "d99f2469d2082c3820da8a8f0e778e2b",
        "title": "好事近 云暮暗千山",
        "author": "范成大",
        "content": "云暮暗千山，肠断玉楼金阕。\n应是高唐小妇，妒姮娥清绝。\n夜凉不放酒杯寒，醉眼渐生缬。\n何待桂花相照，有人人如月。",
        "dynasty": "宋",
        "collection_info": null
    },
    {
        "uuid": "38d606e510a28dfbb043a59335a29351",
        "title": "好事近 昨夜报春来",
        "author": "范成大",
        "content": "昨夜报春来，的皪岭梅开雪。\n携手玉人同赏，比看谁奇绝。\n阑干倚遍忆多情，怕角声呜咽。\n与折一枝斜戴，衬鬓云梳月。",
        "dynasty": "宋",
        "collection_info": null
    },
    {
        "uuid": "fd7c73adc44355cd45e40626f1eea5fc",
        "title": "卜算子 凉夜竹堂虚",
        "author": "范成大",
        "content": "凉夜竹堂虚，小睡匆匆醒。\n银漏无声月上阶，满地阑干影。\n何处最知秋，风在梧桐井。\n不惜骖鸾弄玉箫，露湿衣裳冷。",
        "dynasty": "宋",
        "collection_info": null
    },
    {
        "uuid": "330794cfbbdf11aa6e06ee9b6fa42173",
        "title": "卜算子 云压小桥深",
        "author": "范成大",
        "content": "云压小桥深，月到重门静。\n冷蕊疏枝半不禁，更着横窗影。\n回首故园春，往事难重省。\n半夜清香入梦来，从此熏炉冷。",
        "dynasty": "宋",
        "collection_info": null
    },
    {
        "uuid": "f61ac1526cbca7fec1fb458b3d2c73ad",
        "title": "三登乐 一碧鳞鳞",
        "author": "范成大",
        "content": "一碧鳞鳞，横万里、天垂吴楚。\n四无人、橹声自语。\n向浮云、西下处，水村烟树。\n何处系船，暮涛涨浦。\n正江南、遥落后，好山无数。\n尽乘流、兴来便去。\n对青灯、独自叹，一生羁旅。\n敧枕梦寒，又还夜雨。",
        "dynasty": "宋",
        "collection_info": null
    },
    {
        "uuid": "926bd8227d0be7ee45d62d36a692ca61",
        "title": "三登乐 路转横塘",
        "author": "范成大",
        "content": "路转横塘，风卷地、水肥帆饱。\n眼双明、旷怀浩渺。\n问菟裘、无恙否，天教重到。\n木落雾收，故山更好。\n过溪门、休荡桨，恐惊鱼鸟。\n算年来、识翁者少。\n喜山林、踪迹在，何曾如扫。\n归宾任霜，醉红未老。",
        "dynasty": "宋",
        "collection_info": null
    },
    {
        "uuid": "2e4c655b8345c3194144f43eacf3d0d7",
        "title": "三登乐 今夕何朝",
        "author": "范成大",
        "content": "今夕何朝，披岫幌、云关重启。\n引冰壶、素空似洗。\n卷帘中、敧枕上，月星浮水。\n天镜夜明，半窗万里。\n盼庭柯、都老大，树犹如此。\n六年前、转头未几。\n唤邻翁、来话旧，同篘新蚁。\n秉烛夜阑，又疑梦里。",
        "dynasty": "宋",
        "collection_info": null
    },
    {
        "uuid": "043ac64173aa6555f4f6279f35355d6d",
        "title": "三登乐 方帽卫寒",
        "author": "范成大",
        "content": "方帽卫寒，重检校、旧时农圃。\n荒三径、不知何许。\n但姑苏台下，有苍然平楚。\n人笑此翁，又来访古。\n况五湖、元自有，扁舟祖武。\n记沧洲、白鸥伴侣。\n叹年来、孤负了，一蓑烟雨。\n寂寞暮潮，唤回棹去。",
        "dynasty": "宋",
        "collection_info": null
    },
    {
        "uuid": "9751ec41bd7f175914807f183c8edf7a",
        "title": "浪淘沙 黯淡养花天",
        "author": "范成大",
        "content": "黯淡养花天。\n小雨能悭。\n烟轻云薄有无间。\n官柳丝丝都绿遍，犹有春寒。\n空翠湿征鞍。\n马首千山。\n多情若是肯俱还。\n别有玉杯承露冷，留共君看。",
        "dynasty": "宋",
        "collection_info": null
    },
    {
        "uuid": "562af6a1f6a5bebe5fddccab05ae922f",
        "title": "虞美人 霜馀好探梅消息",
        "author": "范成大",
        "content": "霜馀好探梅消息。\n日日溪桥侧。\n不如君有似梅人。\n歌里工颦妍笑、两眉春。\n疏枝冷蕊风情少。\n却称衰翁老。\n从教来作静中邻。\n冷淡无言无笑、也无颦。",
        "dynasty": "宋",
        "collection_info": null
    },
    {
        "uuid": "9a79223383b7ef879c494c640ad9a5ba",
        "title": "虞美人 落梅时节冰轮满",
        "author": "范成大",
        "content": "落梅时节冰轮满。\n何似中秋看。\n琼楼玉宇一般明。\n只为姮娥、添了万枝灯。\n锦江城下杯残后。\n还照鄞江酒。\n天东相见说天西。\n除却衰翁和月、更谁知。",
        "dynasty": "宋",
        "collection_info": null
    },
    {
        "uuid": "1f277f6e5dba8666a18674a18dd4bd8f",
        "title": "虞美人 玉箫惊报同云重",
        "author": "范成大",
        "content": "玉箫惊报同云重。\n仍怪金瓶冻。\n清明将近雪花翻。\n不道海堂消瘦、柳丝寒。\n王孙沈醉狨毡幕。\n谁怕罗衣薄。\n烛灯香雾两厌厌。\n仿佛有人愁损、上眉尖。",
        "dynasty": "宋",
        "collection_info": null
    },
    {
        "uuid": "da69c0de455a246bc03b4dcef50d9c9d",
        "title": "虞美人 谁将击碎珊瑚玉",
        "author": "范成大",
        "content": "谁将击碎珊瑚玉。\n装上交枝粟。\n恰如娇小万琼妃。\n涂罢额黄、嫌怕污燕支。\n夜深未觉清香绝。\n风露溶溶月。\n满身花影弄凄凉。\n无限月和风露、一齐香。",
        "dynasty": "宋",
        "collection_info": null
    },
    {
        "uuid": "87521090fb93b5784fe58948ab3fe70e",
        "title": "醉落魄・一斛珠 春城胜绝",
        "author": "范成大",
        "content": "春城胜绝。\n暮林风舞催花发。\n垂云卷尽添空阔。\n吹上新年，美满十分月。\n红蕖影下勾丝抹。\n老来牵强随时节。\n无人知道心情别。\n唯有蛾儿，惊见鬓边雪。",
        "dynasty": "宋",
        "collection_info": null
    },
    {
        "uuid": "c39e7cc7a1cea53a904c0b05ea9470c2",
        "title": "步虚词・西江月 珠霄境",
        "author": "范成大",
        "content": "珠霄境，却似化人宫。\n梵气弥罗融万象，玉楼十二倚清空。\n一片宝光中。",
        "dynasty": "宋",
        "collection_info": null
    },
    {
        "uuid": "fe84b76a9f7176e13cd8d2d03e82f8af",
        "title": "步虚词・西江月 浮黎路",
        "author": "范成大",
        "content": "浮黎路，依约太微间。\n雪色宝阶千万丈，人间遥作白虹看。\n幢节度高寒。",
        "dynasty": "宋",
        "collection_info": null
    },
    {
        "uuid": "be379597aa9e50ca2b7b55c68c005050",
        "title": "步虚词・西江月 罡风起",
        "author": "范成大",
        "content": "罡风起，背负玉虚廷。\n九素烟中寒一色，扶阑四面是青冥。\n环拱万珠星。",
        "dynasty": "宋",
        "collection_info": null
    },
    {
        "uuid": "eab94f3896034985f736c913aaefcb2c",
        "title": "步虚词・西江月 流铃响",
        "author": "范成大",
        "content": "流铃响，龙驭籋云来。\n夹道骞华龙彩仗，红云扶辂辗天街。\n迎驾鹤毰毸。",
        "dynasty": "宋",
        "collection_info": null
    },
    {
        "uuid": "745c74263552313e551fa1b7d8e5704e",
        "title": "步虚词・西江月 钧天奏",
        "author": "范成大",
        "content": "钧天奏，流韵满空明。\n琪树玲珑珠网碎，仙风吹作步虚声。\n相和八鸾鸣。",
        "dynasty": "宋",
        "collection_info": null
    },
    {
        "uuid": "f63ac84cf4271b3eff3fd807b4aae4a9",
        "title": "步虚词・西江月 楼阑外",
        "author": "范成大",
        "content": "楼阑外，辇道插非烟。\n闲上郁萧台上看，空歌来自始青天。\n扬袂揖飞仙。",
        "dynasty": "宋",
        "collection_info": null
    },
    {
        "uuid": "a3b536d3472ba3efb2f9335368153134",
        "title": "玉楼春 佳人无对甘幽独",
        "author": "范成大",
        "content": "佳人无对甘幽独。\n竹雨松风相澡浴。\n山深翠袖自生寒，夜久玉肌元不粟。\n却寻千树烟江曲。\n道骨仙风终绝俗。\n绛裙缟袂各朝元，只有散仙名萼绿。",
        "dynasty": "宋",
        "collection_info": null
    },
    {
        "uuid": "cacf7a7beed44d0f17bb0c408b580b4b",
        "title": "霜天晓角 晚晴风歇",
        "author": "范成大",
        "content": "晚晴风歇。\n一夜春折威。\n脉脉花疏天淡，云来去、数枝雪。\n胜绝。\n愁亦绝。\n此情谁共说。\n惟有两行低雁，知人倚、画楼月。",
        "dynasty": "宋",
        "collection_info": null
    },
    {
        "uuid": "cf73f62f58e4ab514e941c217bce4afa",
        "title": "玉楼春 云横水绕芳尘陌",
        "author": "范成大",
        "content": "云横水绕芳尘陌。\n一万重花春拍拍。\n蓝桥仙路不崎岖，醉舞狂歌容倦客。\n真香解语人倾国。\n知是紫云谁敢觅。\n满蹊桃李不能言，分付仙家君莫惜。",
        "dynasty": "宋",
        "collection_info": null
    },
    {
        "uuid": "03be7ea15a51a2aa98495a8b1dd69118",
        "title": "醉落魄・一斛珠 马蹄尘扑",
        "author": "范成大",
        "content": "马蹄尘扑。\n春风得意笙歌逐。\n款门不问谁家竹。\n只拣红装，高处烧银烛。\n碧鸡坊里花如屋。\n燕王宫下花成谷。\n不须悔唱关山曲。\n只为海棠，也合来西蜀。",
        "dynasty": "宋",
        "collection_info": null
    },
    {
        "uuid": "e5d73a59eb93f23539eff28d854ecabf",
        "title": "菩萨蛮 冰明玉润天然色",
        "author": "范成大",
        "content": "冰明玉润天然色。\n凄凉拼作西风客。\n不肯嫁东风。\n殷勤霜露中。\n绿窗梳洗晚。\n笑把玻璃盏。\n斜日上妆台。\n酒红和困来。",
        "dynasty": "宋",
        "collection_info": null
    },
    {
        "uuid": "072b3211c373b2c966eb53e681f2cb71",
        "title": "眼儿媚 酣酣日脚紫烟浮",
        "author": "范成大",
        "content": "酣酣日脚紫烟浮。\n妍暖破轻裘。\n困人天色，醉人花气，午梦扶头。\n春慵恰似春塘水，一片縠纹愁。\n溶溶泄泄，东风无力，欲皱还休。",
        "dynasty": "宋",
        "collection_info": null
    },
    {
        "uuid": "a9222dc79e01e8eaadf75aaa41955c1c",
        "title": "惜分飞 画戟锦车皆雅故",
        "author": "范成大",
        "content": "画戟锦车皆雅故。\n箫鼓留连客住。\n南浦春波暮。\n难望罗袜生尘处。\n明日船旗应不驻。\n且唱断肠新句。\n卷尽珠帘雨。\n雪花一夜随人去。",
        "dynasty": "宋",
        "collection_info": null
    },
    {
        "uuid": "15e5d77b64100e61e9c16fce763f7843",
        "title": "菩萨蛮 客行忽到湘东驿",
        "author": "范成大",
        "content": "客行忽到湘东驿。\n明朝真是潇湘客。\n晴碧万重云。\n几时逢故人。\n江南如塞北。\n别后书难得。\n先自雁来稀。\n那堪春半时。",
        "dynasty": "宋",
        "collection_info": null
    },
    {
        "uuid": "e202d6cf353c0a5c5f7d0214ab001935",
        "title": "满江红 千古东流",
        "author": "范成大",
        "content": "千古东流，声卷地、云涛如屋。\n横浩渺、樯竿十丈，不胜帆腹。\n夜雨翻江春浦涨，船头鼓急风初熟。\n似当年、呼禹乱黄川，飞梭速。\n击楫誓，空惊俗。\n休拊髀，都生肉。\n任炎天冰海，一杯相属。\n荻笋蒌芽新入馔，鵾弦凤吹能翻曲。\n笑人间、何处似尊前，添银烛。",
        "dynasty": "宋",
        "collection_info": null
    },
    {
        "uuid": "09a2a6556cbe59df16ffc2bf2dc00dc8",
        "title": "谒金门 塘水碧",
        "author": "范成大",
        "content": "塘水碧。\n仍带曲尘颜色。\n泥泥縠纹无气力。\n东风如爱惜。\n恰似越来溪侧。\n也有一双鸂鶒。\n只欠柳丝千百尺。\n系船春弄笛。",
        "dynasty": "宋",
        "collection_info": null
    },
    {
        "uuid": "c2db3209bc00762c9f898603767ad44c",
        "title": "秦楼月・忆秦娥 湘江碧",
        "author": "范成大",
        "content": "湘江碧。\n故人同作湘中客。\n湘中客。\n东风回雁，杏花寒食。\n温温月到蓝桥侧。\n醒心弦里春无极。\n春无极。\n明朝残梦，马嘶南陌。",
        "dynasty": "宋",
        "collection_info": null
    },
    {
        "uuid": "ed91f2b80fc6e8e4dccec3aa33ff2c4d",
        "title": "醉落魄・一斛珠 雪晴风作",
        "author": "范成大",
        "content": "雪晴风作。\n松梢片片轻鸥落。\n玉楼天半褰珠箔。\n一笛梅花，吹裂冻云幕。\n去年小猎漓山脚。\n弓刀湿遍犹横槊。\n今年翻怕貂裘薄。\n寒似去年，人比去年觉。",
        "dynasty": "宋",
        "collection_info": null
    },
    {
        "uuid": "83cc4074deae7c5e35acbd8a0acc79d8",
        "title": "霜天晓角 少年豪纵",
        "author": "范成大",
        "content": "少年豪纵。\n袍锦团花凤。\n曾是京城游子，驰宝马、飞金鞚。\n旧游浑似梦。\n鬓点吴霜重。\n多少燕情莺意，都泻入、玻璃瓮。",
        "dynasty": "宋",
        "collection_info": null
    },
    {
        "uuid": "06b81aa948d8e749675b30ba3ded0552",
        "title": "菩萨蛮 彤楼鼓密催金轮",
        "author": "范成大",
        "content": "彤楼鼓密催金轮。\n沈沈青琐重重幕。\n宣唤晚朝天。\n五云笼暝烟。\n风急东华路。\n暖扇遮微雨。\n香雾扑人衣。\n上林乌满枝。",
        "dynasty": "宋",
        "collection_info": null
    },
    {
        "uuid": "ebc9655de6ec087341cf0642c68cd72f",
        "title": "水调歌头 万里汉都护",
        "author": "范成大",
        "content": "万里汉都护。\n（下缺）",
        "dynasty": "宋",
        "collection_info": null
    },
    {
        "uuid": "4f477520816a7e49763ef338d9d0206a",
        "title": "水调歌头 万里桥边客",
        "author": "范成大",
        "content": "万里桥边客。\n（下缺）",
        "dynasty": "宋",
        "collection_info": null
    },
    {
        "uuid": "769d0e78a7bacc74af441501ac195ae6",
        "title": "水调歌头 万里吴船泊",
        "author": "范成大",
        "content": "万里吴船泊，归访菊篱秋。\n（下缺）",
        "dynasty": "宋",
        "collection_info": null
    },
    {
        "uuid": "4e493a352474c3279b3cb69d46da3bce",
        "title": "醉落魄・一斛珠 栖乌飞绝",
        "author": "范成大",
        "content": "栖乌飞绝。\n绛河绿雾星明灭。\n烧香曳簟眠清樾。\n花久影吹笙，满地淡黄月。\n好风碎竹声如雪。\n昭华三弄临风咽。\n鬓丝撩乱纶巾折。\n凉满北窗，休共软红说。",
        "dynasty": "宋",
        "collection_info": null
    },
    {
        "uuid": "11cde42168e3b5f386b217d5bbeb282d",
        "title": "朝中措 长年心事寄林扃",
        "author": "范成大",
        "content": "长年心事寄林扃。\n尘鬓已星星。\n芳意不如水远，归心欲与云平。\n留连一醉，花残日永，雨后山明。\n从此量船载酒，莫教闲却春情。",
        "dynasty": "宋",
        "collection_info": null
    },
    {
        "uuid": "af84571d7d896aaf5becb4cd8089d86a",
        "title": "水龙吟 仙翁家在丛霄",
        "author": "范成大",
        "content": "仙翁家在丛霄，五云八景来尘表。\n黄扉紫闼，化钧高妙，风霆挥扫。\n漠北寒烟，峤南和气，笑谈都了。\n自玉麟归去，金牛再款，却回首、人间少。\n天与丹台旧籍，笑苍生、祝公难老。\n春葩秋叶，喧寒易变，壶天长好。\n物外新闻，凤歌鸾翥，龙蟠虎绕。\n想如心高会，寒霜夜永，尽横参晓。",
        "dynasty": "宋",
        "collection_info": null
    },
    {
        "uuid": "d88ebc04c1c22844999813b3717508dc",
        "title": "满江红 山绕西湖",
        "author": "范成大",
        "content": "山绕西湖，曾同泛、一篙春绿。\n重会面、未温往事，先翻新曲。\n劲柏乔松霜雪后，知心惟有孤生竹。\n对荒园、犹解两高歌，空惊俗。\n人更健，情逾熟。\n樱共柳，冰和玉。\n恐相逢如梦，夜阑添烛，别后书来空怅望，尊前酒到休拘束。\n笑簟瓢、未足已能狂，那堪足。",
        "dynasty": "宋",
        "collection_info": null
    },
    {
        "uuid": "a11485cfa8e1dc2704709de3a7200de1",
        "title": "水调歌头 元日至人日",
        "author": "范成大",
        "content": "元日至人日，未有不阴时。\n新年叶气，无处人物不熙熙。\n万岁声从天下，一札恩随春到，光采动天鸡。\n寿域遍寰海，直过雪山西。\n忆曾预，宣玉册，捧金卮。\n如今万里，魂梦空绕五云飞。\n想见大庭宫馆，重起三山楼观，双指赭黄衣。\n此会古无有，何止古来稀。",
        "dynasty": "宋",
        "collection_info": null
    },
    {
        "uuid": "ac28fddb70b723a408e33c93786eb72b",
        "title": "浣溪沙 十里西畴熟稻香",
        "author": "范成大",
        "content": "十里西畴熟稻香。\n槿花篱落竹丝长。\n垂垂山果挂青黄。\n浓雾知秋晨气润，薄云遮日午阴凉。\n不须飞盖护戎装。",
        "dynasty": "宋",
        "collection_info": null
    },
    {
        "uuid": "dd073fcf96a0edda34f3960431c7eba8",
        "title": "破阵子 漂泊天隅佳节",
        "author": "范成大",
        "content": "漂泊天隅佳节，追随花下群贤。\n只欠山阴修禊帖，却比兰亭有管弦。\n舞裙香未湔。\n泪竹斑中宿雨，折桐雪里蛮烟。\n唤起杜陵饥客恨，人在长安曲水边。\n碧云千叠山。",
        "dynasty": "宋",
        "collection_info": null
    },
    {
        "uuid": "3719f100433933ef9e67e82f8991a870",
        "title": "鹧鸪天 楼观青红倚快晴",
        "author": "范成大",
        "content": "楼观青红倚快晴。\n惊看陆地涌蓬瀛。\n南园花影笙歌地，东岭松风鼓角声。\n山绕水，水萦城。\n柳边沙外古今情。\n坐中更有挥豪客，一段风流画不成。",
        "dynasty": "宋",
        "collection_info": null
    },
    {
        "uuid": "71e526c0ed5c94b2b41b88bc34229376",
        "title": "酹江月・念奴娇 浮生有几",
        "author": "范成大",
        "content": "浮生有几，叹欢娱常少，忧愁相属。\n富贵功名皆由命，何必区区仆仆。\n燕蝠尘中，鸡虫影里，见了还追逐。\n山间林下，几人真个幽独。\n谁似当年严君，故人龙衮，独抱羊裘宿。\n试把渔竿都掉了，百种千般拘束。\n两岸烟林，半溪山影，此处无荣辱。\n荒台遗像，至今嗟咏不足。",
        "dynasty": "宋",
        "collection_info": null
    },
    {
        "uuid": "001627ddd5d9fb439a873585f1ddd218",
        "title": "水调歌头 万里筹边处",
        "author": "范成大",
        "content": "万里筹边处，形胜压坤维。\n恍然旧观重见，鸳瓦拂参旗。\n夜夜东山衔月，日日西山横雪，白羽弄空晖。\n人语半霄碧，惊倒路傍儿。\n分弓了，看剑罢，倚阑时。\n苍茫平楚无际，千古锁烟霏。\n野旷岷嶓江动，天阔崤函云拥，太白暝中低。\n老矣汉都护，却望玉关归。",
        "dynasty": "宋",
        "collection_info": null
    },
    {
        "uuid": "13b4cf1347e05ebd66bdf7b672e01600",
        "title": "木兰花慢 古人吾不见",
        "author": "范成大",
        "content": "古人吾不见，君莫是、郑当时。\n更筑就山房，躬耕谷口，名动京师。\n诸公任他衮衮，与杜陵野老共襟期。\n有客至门先喜，得钱沽酒何疑。\n昔年连辔柳边归。\n陈迹恍难追。\n况种桃道士，看花才子，回首皆非。\n相逢故人问讯，道刘郎去久无诗。\n把作一场春梦，觉来莫要寻思。",
        "dynasty": "宋",
        "collection_info": null
    },
    {
        "uuid": "8fad7c43fbbe74a838febb0284ef3ed6",
        "title": "鹧鸪天 仗下仪客笔下文",
        "author": "范成大",
        "content": "仗下仪客笔下文。\n天风驾鹤住仙真。\n榴花三日迎端午，蕉叶千春纪诞辰。\n经圀志，立朝身。\n暂烦高手活吴民。\n明朝莫遣书丹篆，怕引新符刻玉麟。",
        "dynasty": "宋",
        "collection_info": null
    },
    {
        "uuid": "06fd61b5e80a44cacd5725ad3c7ef815",
        "title": "洞仙歌 碧城风物",
        "author": "范成大",
        "content": "碧城风物，有湖中天地。\n长笑羲娥不停轨。\n记蟠桃枝上，金母嗔尝，回首处，还又三千岁矣。\n料仙人拊顶，曾授长生，名在云琼赐书里。\n懒上郁萧台，应厌高寒，飘然下，赤城游戏。\n且山泽留连作臞仙，不要管蓬莱海中尘起。",
        "dynasty": "宋",
        "collection_info": null
    },
    {
        "uuid": "e18522cd3bf99c0528a7b9fb4d4ba178",
        "title": "西江月 樱笋园林绿暗",
        "author": "范成大",
        "content": "樱笋园林绿暗，槐榆院落清和，年年高会引笙歌，戏彩人随燕贺。\n一笑难逢身健，十分休惜颜酡。\n还将瓜枣送金荷，遍照金章满座。",
        "dynasty": "宋",
        "collection_info": null
    },
    {
        "uuid": "108dbd7838fbca68d4c4786bf9185969",
        "title": "临江仙 功行三千宜五福",
        "author": "范成大",
        "content": "功行三千宜五福，长生何假金丹。\n从教沧海又成田。\n琼枝春不老，壁月夜长妍。\n上界从来官府满，何妨游戏人间。\n年年强健到樽前。\n莫辞杯潋滟，君是酒中仙。",
        "dynasty": "宋",
        "collection_info": null
    },
    {
        "uuid": "843e8e64d53bbfa921bc540a0a66c7d2",
        "title": "鹧鸪天 绣户当年瑞气充",
        "author": "范成大",
        "content": "绣户当年瑞气充。\n紫阳驾鹤下天风。\n万山秀色浑锺尽，六月炎光一洗空。\n蕉叶满，彩衣重。\n刻符持节尽人雄。\n坐中金母欣馀庆，劝醉周公劝鲁公。",
        "dynasty": "宋",
        "collection_info": null
    },
    {
        "uuid": "e467d9fd35cdfabafc63da0eaa190e2d",
        "title": "满江红 天气新晴",
        "author": "范成大",
        "content": "天气新晴，寻昨梦，池塘春早。\n雨过湔裙，水上柳丝风袅。\n却忆去年今日，桃花人面依前好。\n怪今年、酒量却添多，银杯小。\n谁劝我，玉山倒。\n催细抹，翻新调。\n渐金狎压锦，喷首云绕。\n笼柏飞来双翠袖，弓弯内样人间少。\n为留连、春色伴山翁，都休老。",
        "dynasty": "宋",
        "collection_info": null
    },
    {
        "uuid": "d37c495a73eea6479b59dd995d991ccb",
        "title": "清平乐 降嵩储昂",
        "author": "范成大",
        "content": "降嵩储昂，仙驭来尘表。\n身佩安危人不老。\n化国风光长好。\n功名南北天涯，欢声蛮峤胡沙。\n草木何□□露，小春桃李都花。",
        "dynasty": "宋",
        "collection_info": null
    },
    {
        "uuid": "bc7090a6f30ce68e227e5bd0cf526739",
        "title": "清平乐 何须轻举",
        "author": "范成大",
        "content": "何须轻举，上界多官府。\n身似灵光长镇鲁。\n俯仰人间今古。\n雨馀帘卷江流，朱颜流映琼舟。\n不假岗陵□寿，西山低似西楼。",
        "dynasty": "宋",
        "collection_info": null
    },
    {
        "uuid": "9e67d0dfb82e6ce4666fa3abf8156d44",
        "title": "满江红 寒谷春生",
        "author": "范成大",
        "content": "寒谷春生，熏叶气、玉筒吹谷。\n新阳后、便占新岁，吉云清穆。\n休把心情关乐裹，但逢节序添诗轴。\n笑强颜、风物岂非痴，终非俗。\n清昼永，佳眠熟。\n门外事，何时足。\n且团栾同社，笑歌相属。\n着意调停云露酿，从头检举梅花曲。\n纵不能、将醉作生涯，休拘束。",
        "dynasty": "宋",
        "collection_info": null
    },
    {
        "uuid": "43657a8867217a54197ba42ddce1074a",
        "title": "满江红 竹里行厨",
        "author": "范成大",
        "content": "竹里行厨，来问讯、诸侯宾老。\n春满座、弹丝未遍，挥豪先了。\n云避仁风收雨脚，日随和气熏林表。\n向尊前、来访白髯公，衰何早。\n志千里，功名兆。\n光万丈，文章耀。\n洗水壶胸次，月秋霜晓。\n应念一堂尘网暗，故将百和香云绕。\n算赏心、清话古来多，如今少。",
        "dynasty": "宋",
        "collection_info": null
    },
    {
        "uuid": "49894f8f50e1a5d2fa5f76fc5a08f7d5",
        "title": "满江红 柳外轻雷",
        "author": "范成大",
        "content": "柳外轻雷，催几阵、雨丝飞急。\n雷雨过、半川荷气，粉融香浥。\n弄蕊攀条春一笑，从教水溅罗衣湿。\n打梁州、箫鼓浪花中，跳鱼立。\n山倒影，云千叠。\n横浩荡，舟如叶。\n有采菱清些，桃根双楫。\n忘却天涯泊地，尊前不放闲愁人。\n任碧筒、十丈卷金波，长鲸吸。",
        "dynasty": "宋",
        "collection_info": null
    },
    {
        "uuid": "331c6835160797d7676f1fb3ce8e5445",
        "title": "满江红 罨画溪山",
        "author": "范成大",
        "content": "罨画溪山，行欲遍、风蒲还举。\n天渐远、水云初静，柁楼人语。\n月色波光看不定，玉虹横卧金鳞舞。\n看五湖、今夜只边舟，追千古。\n怀往事，渔樵侣。\n曾共醉，松江渚。\n算今年依旧，一杯沧浦。\n宇宙此身元是客，不须怅望家何许。\n但中秋、时节好溪山，皆吾土。",
        "dynasty": "宋",
        "collection_info": null
    },
    {
        "uuid": "5b31d259fd3cec79df61c64f00151761",
        "title": "千秋岁 北城南埭",
        "author": "范成大",
        "content": "北城南埭。\n玉水方流汇。\n青樾里，红尘外。\n万桃春不老，双竹寒相对。\n回首处，满城明月曾同载。\n分散西园盖。\n消减东阳带。\n人事改，花源在。\n神仙虽可学，功行无过醉。\n新酒好，就船况有鱼堪买。",
        "dynasty": "宋",
        "collection_info": null
    },
    {
        "uuid": "f10fd250d1ba9f970ea48fde84805566",
        "title": "浣溪沙 倾坐东风百媚生",
        "author": "范成大",
        "content": "倾坐东风百媚生。\n万红无语笑逢迎。\n照妆醒睡蜡烟轻。\n采蝀横斜春不夜，绛霞浓淡月微明。\n梦中重到锦官城。",
        "dynasty": "宋",
        "collection_info": null
    },
    {
        "uuid": "e88803f03cfb0391db2ec6a85cf05129",
        "title": "浣溪沙 催下珠帘护绮丛",
        "author": "范成大",
        "content": "催下珠帘护绮丛。\n花枝红里烛枝红。\n烛光花影夜葱茏。\n锦地绣天香雾里，珠星璧月彩云中。\n人间别有几春风。",
        "dynasty": "宋",
        "collection_info": null
    },
    {
        "uuid": "bb028b348e9f79ab1fd36ac9fb866f9a",
        "title": "浣溪沙 送尽残春更出游",
        "author": "范成大",
        "content": "送尽残春更出游。\n风前踪迹似沙鸥。\n浅斟低唱小淹留。\n月见西楼清夜醉，雨添南浦绿波愁。\n有人无计恋行舟。",
        "dynasty": "宋",
        "collection_info": null
    },
    {
        "uuid": "0c599fad37cf23799f855b42439b075b",
        "title": "浣溪沙 歙浦钱塘一水通",
        "author": "范成大",
        "content": "歙浦钱塘一水通。\n闲云如幕碧重重。\n吴山应在碧云东。\n无力海棠风淡荡，半眠官柳日葱茏。\n眼前春色为谁浓。",
        "dynasty": "宋",
        "collection_info": null
    },
    {
        "uuid": "d32f2db736a67b58955130c86147c188",
        "title": "浣溪沙 宝髻双双出绮丛",
        "author": "范成大",
        "content": "宝髻双双出绮丛。\n妆光梅影各春风。\n收灯时候却相逢。\n鱼子笺中此宛转，龙香拨上语玲珑。\n明朝车马莫西东。",
        "dynasty": "宋",
        "collection_info": null
    },
    {
        "uuid": "8a2c0791e0be4e74ca8e8f1723cf060d",
        "title": "浣溪沙 红锦障泥杏叶鞯",
        "author": "范成大",
        "content": "红锦障泥杏叶鞯。\n解鞍呼渡忆当年。\n马骄不肯上航船。\n茅店竹篱开席市，绛裙青袂斸姜田。\n临平风物故依然。",
        "dynasty": "宋",
        "collection_info": null
    },
    {
        "uuid": "df3ef6e051797d777d037eaf48a1b37e",
        "title": "行路难",
        "author": "范成大",
        "content": "赠君以丹棘忘忧之草，青棠合欢之花。\n马脑游仙之梦枕，龙综辟寒之宝纱。\n天河未翻月未落，夜长如年引春酌。\n昔人安在空城郭，今夕不饮何时乐。",
        "dynasty": "宋",
        "collection_info": null
    },
    {
        "uuid": "52462166ef5c253d9febe9c5b20adc30",
        "title": "西江有单鹄行",
        "author": "范成大",
        "content": "西江有单鹄，託身万里云。\n猥为稻粱谋，堕此鸥鹭羣。\n朝游枫叶杪，暮宿芦花根。\n怀安浦溆暖，忘记云海宽。\n忽有孤征鸿，惊飞落江滨。\n眼明见黄鹄，邂逅倾情真。\n羽毛虽不同，意气颇相亲。\n言鹄有六翮，何不高飞翾。\n水鸟不足羣，朝暮徒嘲喧。\n相将乘风去，一上盘秋旻。\n渴饮颢露滋，饥吸晴霞暾。\n方知翅翎俊，可以凌埃尘。\n东风昨解冻，春光暖如熏。\n阳鸟当北乡，行止倏已分。\n傥欲相逐去，关山隔吴秦。\n两鸟竟分飞，鸣声动行人。\n岂不有岁晚，鸿当復来宾。\n但愁山海阔，岐路多纠纷。\n復来失故道，那得相知闻。\n鸿归有俦侣，鹄住长悲辛。",
        "dynasty": "宋",
        "collection_info": null
    },
    {
        "uuid": "076ca3adb47933b3670243fa5baee385",
        "title": "车遥遥篇",
        "author": "范成大",
        "content": "车遥遥，马憧憧。\n君游东山东復东，安得奋飞逐西风。\n愿我如星君如月，夜夜流光相皎洁。\n月暂晦，星常明。\n留明待月復，三五共盈盈。",
        "dynasty": "宋",
        "collection_info": null
    },
    {
        "uuid": "eaec23e34ed6946c25bc834a682eca7f",
        "title": "放鱼行",
        "author": "范成大",
        "content": "水落塘枯鱼卧陆，小儿抱取不濡足。\n昂藏赤鯶亦垂头，背负玄鳞三十六。\n家人涤砧不辞劳，云有素书金错刀。\n嗟予赎放岂徼福，忍把汝命供吾饕。\n如今已脱张胡子，好上龙门饮湖水。\n不然崛起载飞仙，切莫颠狂称长史。",
        "dynasty": "宋",
        "collection_info": null
    },
    {
        "uuid": "846e928956e22909f4b12ac07b2d6a31",
        "title": "晚步东郊",
        "author": "范成大",
        "content": "水墨依林寺，青黄负郭田。\n斜阳犹满地，片月早中天。\n策策鸦飞急，冥冥树影圆。\n西山元自好，那更着云烟。",
        "dynasty": "宋",
        "collection_info": null
    },
    {
        "uuid": "199040147170866cae608303def1dec1",
        "title": "元夜忆羣从",
        "author": "范成大",
        "content": "愁裏仍蒿径，閒中更荜门。\n青灯聊自照，浊酒为谁温。\n隙月知无梦，窗梅寄断魂。\n遥怜好兄弟，飘泊两江村。",
        "dynasty": "宋",
        "collection_info": null
    },
    {
        "uuid": "8699ce1398fe648add247796625bad1d",
        "title": "登西楼",
        "author": "范成大",
        "content": "少年豪气合摧锋，青鬓朱颜万事慵。\n畴昔四愁无梦到，及时一笑有谁供。\n诗情饮兴如云薄，草色花光似酒醲。\n千里春心吟不尽，下楼分付晚烟钟。",
        "dynasty": "宋",
        "collection_info": null
    },
    {
        "uuid": "b87ce366a9e30b0d0e0c3adb5a1fe6d9",
        "title": "不寐",
        "author": "范成大",
        "content": "南风酿卑湿，滑滑病履舄。\n竟日隠几坐，拳局不得适。\n丹田恍澒洞，银海眩眵黑。\n髀弱类跨鞍，臂强如运甓。\n合体竞酸嘶，莫夜辄增极。\n奏床不得眠，耿耿到明发。\n黄妳共住久，来梦乃其职。\n睡魔吾故人，曩是不速客。\n招呼各偃蹇，莫效尺寸力。\n周公无由来，咫尺今古隔。\n彭尸不得去，罡骑无行色。\n主客两愁绪，虚室浪生白。\n人言老禅师，两胁不到席。\n兹事恐未暇，但愿了今夕。\n平生北窗眠，栩栩即圣域。\n睡僊吾所慕，行步亦鼾息。",
        "dynasty": "宋",
        "collection_info": null
    },
    {
        "uuid": "a7dc86be657b1f60905a8e277f6f8c66",
        "title": "河豚叹",
        "author": "范成大",
        "content": "鲰生藜苋肠，食事一饱足。\n腥腐色所难，况乃衷酖毒。\n彭亨强名鱼，杀气孕惨黩。\n既非养生具，宜谢砧几酷。\n吴侬真差事，网索不遗育。\n捐生决下箸，缩手汗童仆。\n朝来里中子，馋吻不待熟。\n浓睡唤不譍，已落新鬼录。\n百年三寸咽，水陆富肴䔩。\n一物不登俎，未负将军腹。\n为口忘计身，饕死何足哭。\n作俑者谁欤，至今走末俗。\n或云先王意，除恶如艺菽。\n逆枭与毒獍，岁岁参币玉。\n芟夷入荐羞，盖欲歼种族。\n生死有定数，断命乌可续。\n适丁是时者，未易一理局。\n鼋鼎子公怒，羊羹华元衄。\n异味古所珍，无事苦畏缩。\n骈头讧此语，戒谕袛取渎。\n聋盲死不悟，明知谅已烛。",
        "dynasty": "宋",
        "collection_info": null
    },
    {
        "uuid": "c77a1f59c2fe9fe5760ba0dfb58b74e1",
        "title": "续长恨歌七首  其一",
        "author": "范成大",
        "content": "金杯潋滟晓粧寒，国色天香胜牡丹。\n白凤诏书来已暮，六宫铅粉半春阑。",
        "dynasty": "宋",
        "collection_info": null
    },
    {
        "uuid": "579a04d6016ee5215024a5e90ed6b2b5",
        "title": "续长恨歌七首  其二",
        "author": "范成大",
        "content": "紫薇金屋闭春阳，石竹山花却自芳。\n莫道故情无觅处，领巾犹有隔生香。",
        "dynasty": "宋",
        "collection_info": null
    },
    {
        "uuid": "4c24d136c31a3ee80fbb52ec963944c1",
        "title": "续长恨歌七首  其三",
        "author": "范成大",
        "content": "闻道蓬壶重见时，瘦来全不耐风吹。\n无端却作尘间念，已被仙官圣得知。",
        "dynasty": "宋",
        "collection_info": null
    },
    {
        "uuid": "7ea9869e95e33d7e8b5dbdff405db388",
        "title": "续长恨歌七首  其四",
        "author": "范成大",
        "content": "别后相思梦亦难，东虚云路海漫漫。\n仙凡顿隔银屏影，不似当时取次看。",
        "dynasty": "宋",
        "collection_info": null
    },
    {
        "uuid": "b68233d13fd196900cb9f83007a7f43e",
        "title": "续长恨歌七首  其五",
        "author": "范成大",
        "content": "人似飞花去不归，兰昌宫殿几斜晖。\n百年只有云容姊，留得当时旧舞衣。",
        "dynasty": "宋",
        "collection_info": null
    },
    {
        "uuid": "b9469736aaec7cdc843632755e60475b",
        "title": "续长恨歌七首  其六",
        "author": "范成大",
        "content": "骊山六十二高楼，突兀华清最上头。\n玉羽川长湘浦暗，三郎无事更神游。",
        "dynasty": "宋",
        "collection_info": null
    },
    {
        "uuid": "187d7af53419153afb887174855a970d",
        "title": "续长恨歌七首  其七",
        "author": "范成大",
        "content": "帝乡云驭若为留，八景三清好在不。\n玉笛不随双鹤去，人间犹得听梁州。",
        "dynasty": "宋",
        "collection_info": null
    },
    {
        "uuid": "fb81a399ece57b683848a8966adf0659",
        "title": "雷雨邻舍起龙",
        "author": "范成大",
        "content": "雨工避事欲蟠泥，帝遣丰隆执以归。\n连鼓一声人失箸，不知挂壁几梭飞。",
        "dynasty": "宋",
        "collection_info": null
    },
    {
        "uuid": "eebc3822c50f60ea0ce47cbf975efbac",
        "title": "次韵唐致远雨后喜凉",
        "author": "范成大",
        "content": "老阳作气再三衰，鼓竭之余不支雨。\n搴旗拔帜埽迹空，一点新凉破残暑。\n飞蚊薨薨已无奇，蜻蜓翅浄摩天嬉。\n竹窗日暮转萧瑟，喜有促织鸣声悲。",
        "dynasty": "宋",
        "collection_info": null
    },
    {
        "uuid": "084b42e2fbfe96701f7faf5e48e2cb80",
        "title": "秋日二绝  其一",
        "author": "范成大",
        "content": "碧芦青柳不宜霜，染作沧洲一带黄。\n莫把江山夸北客，冷云寒水更荒凉。",
        "dynasty": "宋",
        "collection_info": null
    },
    {
        "uuid": "f810e723f6a04763f107d3572a2a5c9d",
        "title": "秋日二绝  其二",
        "author": "范成大",
        "content": "新秋病骨顿成衰，不度溪桥半月来。\n无事闭门非左计，饶渠屐齿上青苔。",
        "dynasty": "宋",
        "collection_info": null
    },
    {
        "uuid": "be390af8b0d0108b9115869d7f0c3ce9",
        "title": "窗前木芙蓉",
        "author": "范成大",
        "content": "辛苦孤花破小寒，花心应似客心酸。\n更凭青女留连得，未作愁红怨绿看。",
        "dynasty": "宋",
        "collection_info": null
    },
    {
        "uuid": "bbde13f3e612e95cf13858c50577824f",
        "title": "嘲里人新婚",
        "author": "范成大",
        "content": "冷艷頩容一笑开，休将鸾扇更徘徊。\n箜篌细写归舟字，彷佛游仙梦裏来。",
        "dynasty": "宋",
        "collection_info": null
    },
    {
        "uuid": "573d8379f13617b6112a13390baf1e4c",
        "title": "过松江",
        "author": "范成大",
        "content": "长虹斗起蛟龙穴，朱碧烂干夜明灭。\n太湖三万六千顷，多少清风与明月。\n青鹢惊飞白鹭閒，丹枫未老黄芦折。\n谁将横笛叫苍烟，无限惊波翻白雪。\n洞庭林屋旧游处，玉柱金庭路巉绝。\n水仙逢迎掺修袂，问我归计何当决。\n去年匹马兀春寒，今此孤篷窘秋热。\n人生意气得失间，轻重剑头吹一吷。\n莫将尘土涴朱颜，却待丹砂回白髮。",
        "dynasty": "宋",
        "collection_info": null
    },
    {
        "uuid": "10d4fab137a7ff6639be0251f208b882",
        "title": "过平望",
        "author": "范成大",
        "content": "寸碧闯高浪，孤墟明夕阳。\n水柳摇病绿，霜蒲蘸新黄。\n孤屿乍举网，苍烟忽鸣榔。\n波明荇叶颤，风熟苹花香。\n鸡犬各村落，莼鲈近江乡。\n野寺对客起，楼阴濯沧浪。\n古来离别地，清诗断人肠。\n亭前旧时水，还照两鸳鸯。",
        "dynasty": "宋",
        "collection_info": null
    },
    {
        "uuid": "41e1d15811d535b81ba4ba2007cb8330",
        "title": "长安闸",
        "author": "范成大",
        "content": "斗门贮浄练，悬板淙惊雷。\n黄沙古岸转，白屋飞檐开。\n是间袤丈许，舳舻蔽川来。\n千车拥孤隧，万马盘一坏。\n篙尾乱若雨，樯竿束如堆。\n摧摧势排轧，汹汹声喧豗。\n偪仄復偪仄，谁肯少徘徊。\n传呼津吏至，弊盖凌高埃。\n嗫嚅议讥征，叫怒不可裁。\n吾观舟中子，一一皆可哀。\n大为声利驱，小者饥寒催。\n古今共来往，所得随飞灰。\n我乃畸于人，胡为乎来哉。",
        "dynasty": "宋",
        "collection_info": null
    },
    {
        "uuid": "b158f47f80185c85c73ab9c4cb450d9f",
        "title": "荣木",
        "author": "范成大",
        "content": "熏风南来，木荣于兹。\n木荣几时，黄落从之。\n逝其须臾，坐成四时。\n今我不学，殆其已而。\n天旋地游，日月其根。\n形息气徂，不亡者存。\n去乡离家，莫肯过门。\n猗欤先师，不我疵陋。\n褰衣示珠，俾我復旧。\n自我来归，十年不富。\n孰蠹孰蛊，惟汝自疚。\n冉冉荣木，霜华将坠。\n天黑路长，屹蹶可畏。\n隶也不力，奚取六骥。\n脂车着鞭，一息而至。",
        "dynasty": "宋",
        "collection_info": null
    },
    {
        "uuid": "7275f8c150dc0d08fbbc67bcbdc90eaf",
        "title": "两木  其一",
        "author": "范成大",
        "content": "枇杷昔所嗜，不问甘与酸。\n黄泥裹余核，散掷篱落间。\n春风拆勾萌，朴𣙙如榛菅。\n一株独成长，苍然齐屋山。\n去年小试花，珑珑犯冰寒。\n化成黄金弹，同登桃李盘。\n大钧播羣物，斡旋不作难。\n树老人何堪，挽镜觅朱颜。\n颔髭尔许长，大笑欹巾冠。",
        "dynasty": "宋",
        "collection_info": null
    },
    {
        "uuid": "1d56e85ecf6e0c9414caa3b24748059b",
        "title": "两木  其二",
        "author": "范成大",
        "content": "绿橘生西山，得自髯翁家。\n云此接活根，是岁当着花。\n俛仰乃十霜，垂蠹纷相遮。\n芳意竟寂莫，枯枝谩槎牙。\n风土谅非宜，翁言岂予夸。\n会令返故山，高深谢污邪。\n石液滋旧根，山英擢新葩。\n黄团挂霜实，大如崆峒瓜。\n当有四老人，来驻七香车。",
        "dynasty": "宋",
        "collection_info": null
    },
    {
        "uuid": "0ced2ebca54dd7dfc95945def155e595",
        "title": "道中",
        "author": "范成大",
        "content": "月冷吟蛩草，湖平宿鹭沙。\n客愁无锦字，乡信有灯花。\n踪迹随风叶，程途犯斗槎。\n君看枝上鹊，薄暮亦还家。",
        "dynasty": "宋",
        "collection_info": null
    },
    {
        "uuid": "68702f274a8801661841df8ff99ad77c",
        "title": "落鸿",
        "author": "范成大",
        "content": "落鸿声裏怨关山，泪湿秋衣不肯干。\n只道一番新雨过，谁知双袖倚楼寒。",
        "dynasty": "宋",
        "collection_info": null
    },
    {
        "uuid": "839274e9a06019a55b29da28c8f490e0",
        "title": "题山水横看二首  其一",
        "author": "范成大",
        "content": "烟山漠漠水漫漫，老柳知秋渡口寒。\n尽是西溪肠断处，凭君将与故人看。",
        "dynasty": "宋",
        "collection_info": null
    },
    {
        "uuid": "af094b09008c4cb97d8997cd2e834de6",
        "title": "题山水横看二首  其二",
        "author": "范成大",
        "content": "霜入丹枫白苇林，横烟平远暮江深。\n君看鴈落帆飞处，知我秋风故国心。",
        "dynasty": "宋",
        "collection_info": null
    },
    {
        "uuid": "32dc8624c415176c27ea0490aeb1c77e",
        "title": "瑞香花",
        "author": "范成大",
        "content": "万粒丛芳破雪残，曲房深院闭春寒。\n紫紫青青云锦被，百迭熏笼晚不翻。\n酒恶休拈花蘂嗅，花气醉人醲胜酒。\n大将香供恼幽禅，恰在兰枯梅落后。",
        "dynasty": "宋",
        "collection_info": null
    },
    {
        "uuid": "55401ada7abafa12d5ddf994a7c70a14",
        "title": "读史",
        "author": "范成大",
        "content": "登坛策刘项，卧庐料曹孙。\n探怀取事业，一一如印圈。\n英豪盖天资，八极入控抟。\n由来事成毁，只繫手覆翻。\n玉虹朝贯日，剑气夜烛天。\n虽欲避功名，何处蛰龙鸾。\n我生后千载，愚暗难具言。\n长大但食粟，闵凶不能文。\n麦豆已难辨，楣梲固不分。\n抱瓮灌圃畦，截竿避城门。\n智略类如此，何以超篱籓。\n龟刳始神筴，木断方犠尊。\n朝市有机穽，冠裳或钳髠。\n兹事定不暗，吾其老泥蟠。\n敢云善用短，聊復强自宽。",
        "dynasty": "宋",
        "collection_info": null
    },
    {
        "uuid": "e719a320e6b98dbcb16c441f3c282874",
        "title": "浙江小矶春日",
        "author": "范成大",
        "content": "客裏无人共一杯，故园桃李为谁开。\n春潮不管天涯恨，更捲西兴暮雨来。",
        "dynasty": "宋",
        "collection_info": null
    },
    {
        "uuid": "a26cafc05cfc7887707d7a31a43d93b8",
        "title": "代圣集赠别",
        "author": "范成大",
        "content": "一曲悲歌水倒流，尊前何计缓千忧。\n事如梦断无寻处，人似春归挽不留。\n草色粘天鶗鴂恨，雨声连晓鹧鸪愁。\n迢迢绿浦帆飞远，今夜新晴独倚楼。",
        "dynasty": "宋",
        "collection_info": null
    },
    {
        "uuid": "eee20aacdc88f5d7059d4d42a3eeec48",
        "title": "二月三日登楼有怀金陵宣城诸友",
        "author": "范成大",
        "content": "百尺西楼十二栏，日迟花影对人閒。\n春风已入片时梦，寒食从今数日间。\n折柳故情多望断，落梅新曲与愁关。\n诗成欲访江南便，千里烟波万迭山。",
        "dynasty": "宋",
        "collection_info": null
    },
    {
        "uuid": "255d560a1d4d3bac7ca045f7db7390cf",
        "title": "寒食郊行书事二首  其一",
        "author": "范成大",
        "content": "野店垂杨步，荒祠苦竹丛。\n鹭窥芦箔水，乌啄纸钱风。\n媪引浓粧女，儿扶烂醉翁。\n深村时节好，应为去年丰。",
        "dynasty": "宋",
        "collection_info": null
    },
    {
        "uuid": "12a8471804521e4b4b81f7c2b9e05484",
        "title": "寒食郊行书事二首  其二",
        "author": "范成大",
        "content": "陇麦欣欣绿，山桃寂寂红。\n帆边渔蕝浪，木末酒旗风。\n信步随芳草，迷途问小童。\n赏心添脚力，呼渡过溪东。",
        "dynasty": "宋",
        "collection_info": null
    },
    {
        "uuid": "7b9d5b9620fb7b0c4c9500ae795a3e63",
        "title": "初夏二首  其一",
        "author": "范成大",
        "content": "清晨出郭更登台，不见余春只么回。\n桑叶露枝蚕向老，菜花成荚蝶犹来。",
        "dynasty": "宋",
        "collection_info": null
    },
    {
        "uuid": "a9a938372a774c8cc42328272f15f865",
        "title": "初夏二首  其二",
        "author": "范成大",
        "content": "晴丝千尺挽韶光，百舌无声燕子忙。\n永日屋头槐影暗，微风扇裏麦花香。",
        "dynasty": "宋",
        "collection_info": null
    },
    {
        "uuid": "7faaad54c3331fb80c1a2fd419f6a699",
        "title": "夏夜",
        "author": "范成大",
        "content": "脉脉惜佳夜，泠泠成浩歌。\n傥无诗句子，将奈月明何。\n露气蒙花重，风声入树多。\n清欢殊未办，桂影堕江波。",
        "dynasty": "宋",
        "collection_info": null
    },
    {
        "uuid": "7ac8cfd5c5586a24c99dbcefb0a988fd",
        "title": "与时叙现老纳凉池上时叙诵新词甚工",
        "author": "范成大",
        "content": "会心不在远，顷步便得之。\n长风吹月来，清影落半池。\n屋头见木叶，玲珑剪琉璃。\n红尘绊两足，大笑儿辈痴。\n老禅挽我游，高论方轩眉。\n潘郎忽鼎来，谈诗解人颐。\n晚诵云髻篇，濯濯余春姿。\n想见篇中人，清润如君诗。\n笑我两枯木，独与三冬期。",
        "dynasty": "宋",
        "collection_info": null
    },
    {
        "uuid": "ebdb628068785688e5616c5137d642fe",
        "title": "林元復輓诗",
        "author": "范成大",
        "content": "胸次峥嵘满贮书，十年名字满江湖。\n张公阅世诗千首，扬子传家宅一区。\n谩道春风须得意，那知秋雨不成珠。\n自从雪魄冰魂散，鲁国今谁更服儒。",
        "dynasty": "宋",
        "collection_info": null
    },
    {
        "uuid": "750af0169ca615f26b1f797a8ece2463",
        "title": "戏赠少梁",
        "author": "范成大",
        "content": "屈膝铜铺昼掩关，熏炉谁伴夕香寒。\n秋来合有相思字，会待风前片叶看。",
        "dynasty": "宋",
        "collection_info": null
    },
    {
        "uuid": "e2c514be1b3bb5de5cfa04dc37840aee",
        "title": "南徐道中",
        "author": "范成大",
        "content": "生憎行路与心违，又逐孤帆擘浪飞。\n吴岫涌云穿望眼，楚江浮月冷征衣。\n长歌悲似垂垂泪，短梦纷如草草归。\n若有一廛供闭户，肯将篾舫换柴扉。",
        "dynasty": "宋",
        "collection_info": null
    },
    {
        "uuid": "1edc339913d70dca6485c06c9b3b0c2b",
        "title": "望金陵行阙",
        "author": "范成大",
        "content": "圣代规模跨六朝，行宫台殿压金鳌。\n三山落日青鸾近，双阙清风紫凤高。\n石虎蹲江蟠王气，玉麟涌地镇神皋。\n太平不用千寻锁，静听西城打夜涛。",
        "dynasty": "宋",
        "collection_info": null
    },
    {
        "uuid": "2ce60f1f10f585ba9877c673732bc6b4",
        "title": "金陵道中",
        "author": "范成大",
        "content": "山晚黄羊随日下，天寒白犊弄风归。\n愁埃百转西州路，笑忆沙湖一棹飞。",
        "dynasty": "宋",
        "collection_info": null
    },
    {
        "uuid": "864a0359028a21c5e9cb94583871279b",
        "title": "晓行",
        "author": "范成大",
        "content": "篝灯驿吏唤人行，寥落星河向五更。\n马上谁惊千里梦，石头冈下小车声。",
        "dynasty": "宋",
        "collection_info": null
    },
    {
        "uuid": "fad91a6b221e665114ad262b84bbecaf",
        "title": "秦淮",
        "author": "范成大",
        "content": "不将行李试间关，谁信江湖道路难。\n肠断秦淮三百曲，船头终日见方山。",
        "dynasty": "宋",
        "collection_info": null
    },
    {
        "uuid": "1fd4b8d0f4f5c8c10e6bf2d0ca08b079",
        "title": "重九独登赏心亭",
        "author": "范成大",
        "content": "谁教佳节滞天涯，强展愁眉管物华。\n每岁有诗题白鴈，今年无酒对黄花。\n悠悠造化占斜日，草草登临记落霞。\n宇宙此身元是客，不须弹铗更思家。",
        "dynasty": "宋",
        "collection_info": null
    },
    {
        "uuid": "9ce89688adc38a0c7565f637f3e786ca",
        "title": "赏心亭再题",
        "author": "范成大",
        "content": "天险东南重，兵雄百二尊。\n拂云千雉绕，截水万崖奔。\n赤日吴波动，苍烟楚树昏。\n向无形胜地，何以控干坤。",
        "dynasty": "宋",
        "collection_info": null
    },
    {
        "uuid": "b0d4bf2c37b555f5396e76cae99de19c",
        "title": "宿义林院",
        "author": "范成大",
        "content": "暝气昏如雨，禅房冷似冰。\n竹间东岭月，松杪上方灯。\n惊鹘盘金剎，流萤拂玉绳。\n明朝穷脚力，连夜斩崖藤。",
        "dynasty": "宋",
        "collection_info": null
    },
    {
        "uuid": "4df3e7262fb8887d1b3608c80c4c4404",
        "title": "荆公墓二首  其一",
        "author": "范成大",
        "content": "百岁谁人巧拙，一丘底处亏成。\n半世青苗法意，当年雪竹诗情。",
        "dynasty": "宋",
        "collection_info": null
    },
    {
        "uuid": "43133cf45d03bcef07c30293ef57b108",
        "title": "荆公墓二首  其二",
        "author": "范成大",
        "content": "本意治功徙木，何心党祸扬尘。\n报雠岂教行劫，作俑翻成害仁。",
        "dynasty": "宋",
        "collection_info": null
    },
    {
        "uuid": "9f3b487da1438c9d0ee38400c6e7b954",
        "title": "十月朔客建业不得与兄弟上冢之列悲感成诗",
        "author": "范成大",
        "content": "岁已看成暮，身今未得归。\n风尘孤泪尽，霜露寸心违。\n南磵新流水，西山旧落晖。\n烟松应好在，宿草定成非。\n逝水方东去，浮云浪北飞。\n危魂先自断，不待更沾衣。",
        "dynasty": "宋",
        "collection_info": null
    },
    {
        "uuid": "b947dc83a76622da7191ff204edc31f0",
        "title": "白鹭亭",
        "author": "范成大",
        "content": "倦游客舍不胜閒，日日清江见倚阑。\n少待西风吹雨过，更从二水看淮山。",
        "dynasty": "宋",
        "collection_info": null
    },
    {
        "uuid": "0b15ebb5ebaf44932560848016cb70dc",
        "title": "臙脂井三首  其一",
        "author": "范成大",
        "content": "昭光殿下起楼台，拚得山河付酒杯。\n春色已从金井去，月华空上石头来。",
        "dynasty": "宋",
        "collection_info": null
    },
    {
        "uuid": "b1b66cce61408038eb89bcd70327ae53",
        "title": "臙脂井三首  其二",
        "author": "范成大",
        "content": "午醉醒来一梦非，匆匆玉树逐春归。\n臙脂却作千年计，不似愁魂四散飞。",
        "dynasty": "宋",
        "collection_info": null
    },
    {
        "uuid": "f3d649d2e85bf0833f67c49838058408",
        "title": "臙脂井三首  其三",
        "author": "范成大",
        "content": "腰支旅拒更神游，桃叶山前水自流。\n三十六书都莫恨，烦将歌舞过扬州。",
        "dynasty": "宋",
        "collection_info": null
    },
    {
        "uuid": "473fc38b37528724071c6d6ee873a617",
        "title": "秦淮",
        "author": "范成大",
        "content": "祖龙驱羣龙，疏此万丈沟。\n雨工恋故栖，十步九回头。\n至今秦淮曲，蜿若春蛇游。\n舟师厌回互，叹息倚柂楼。\n维昔东巡初，八极围寸眸。\n天端有佳气，鬰鬰东南浮。\n卜云当兴王，在后五百秋。\n叱咤召六丁，惨淡风云愁。\n凿渠断地脉，自谓神与谋。\n干坤有端倪，已露不可收。\n大帝开吴天，定鼎临江陬。\n融融秣陵日，始照十二斿。\n经营暨六代，兹地称神州。\n乃知历数定，昧者徒私忧。\n兹事故老传，未知信然不。\n姑置勿重陈，作诗叹迟留。",
        "dynasty": "宋",
        "collection_info": null
    },
    {
        "uuid": "ab74a73ac0fddf53b40ff2331bcccec6",
        "title": "九月三日宿胥口始闻鴈",
        "author": "范成大",
        "content": "故人久不见，乍见杂悲喜。\n新鴈如故人，一声惊我起。\n把酒不能觞，送目问行李。\n曾云行路难，空蒙千万里。\n塞北多关山，江南渺云水。\n风高吹汝瘦，旅伴今余几。\n斜行不少驻，灭没苍烟裏。\n羁游吾亦倦，客程殊未已。\n扁舟费年华，短缆繫沙尾。\n物生各有役，冥心听行止。\n江郊匝地熟，场圃平如砥。\n归期且忽念，共饱丰年米。",
        "dynasty": "宋",
        "collection_info": null
    },
    {
        "uuid": "cd6b3f933b9e35a8190907131766249d",
        "title": "欲雪",
        "author": "范成大",
        "content": "乌鸦撩乱舞黄云，楼上飞花已唾人。\n说与江梅须早计，冯夷无頼欲争春。",
        "dynasty": "宋",
        "collection_info": null
    },
    {
        "uuid": "d2f4c64a3a756f7ab692878967ff6f8e",
        "title": "读史三首  其一",
        "author": "范成大",
        "content": "百岁亏成费械机，乌鸢蝼蚁竟同归。\n一檠灯火挑明灭，两眼昏花管是非。",
        "dynasty": "宋",
        "collection_info": null
    },
    {
        "uuid": "1143f39edb0ac34c6e352e316d65600b",
        "title": "读史三首  其二",
        "author": "范成大",
        "content": "堂堂列传冠元功，纸上浮云万事空。\n我若材堪当世用，他年应只似诸公。",
        "dynasty": "宋",
        "collection_info": null
    },
    {
        "uuid": "b74576f135b6d51fee47644f1151249f",
        "title": "读史三首  其三",
        "author": "范成大",
        "content": "镂冰琢雪战毛牦，画餠声名骨朽时。\n汗简书青已儿戏，岘山辛苦更沉碑。",
        "dynasty": "宋",
        "collection_info": null
    },
    {
        "uuid": "7cc9d652ae00a26aa8d55679c64d06ea",
        "title": "宴坐庵四首  其一",
        "author": "范成大",
        "content": "油灯已暗忽微明，石鼎将干尚有声。\n衲被蒙头笼两袖，藜床无地着功名。",
        "dynasty": "宋",
        "collection_info": null
    },
    {
        "uuid": "ccf979e1ab32c5bb2ea147bb82294860",
        "title": "宴坐庵四首  其二",
        "author": "范成大",
        "content": "五更风竹闹轩窗，听作江船浪隠床。\n枕上翻身寻断梦，故人待漏满鞾霜。",
        "dynasty": "宋",
        "collection_info": null
    },
    {
        "uuid": "a569cbb6ee8d93252fe05bfa09ef2925",
        "title": "宴坐庵四首  其三",
        "author": "范成大",
        "content": "粥鱼吼罢鼓逢逢，卧听饥鼯上晓釭。\n一点斜光明纸帐，悟知檐雀已穿窗。",
        "dynasty": "宋",
        "collection_info": null
    },
    {
        "uuid": "2f9aad52e9176fcc4212ec1285850085",
        "title": "宴坐庵四首  其四",
        "author": "范成大",
        "content": "跏趺合眼是无何，静裏惟闻鸟雀多。\n俗客叩门称问字，又烦居士起穿鞾。",
        "dynasty": "宋",
        "collection_info": null
    },
    {
        "uuid": "204bd34750da58a8ae253c79a8bd332d",
        "title": "青青磵上松送致远入官",
        "author": "范成大",
        "content": "青青磵上松，鬰鬰磵底柏。\n松森上曾云，柏跼抱幽石。\n偃植虽不同，臭味乃相得。\n千霜与百雪，偶立众芳侧。\n众芳岂不好，岁晏扫无迹。\n广厦罩羣木，万牛挽山泽。\n松材可世用，攀援入王国。\n草木岂有情，亦復念离析。\n君看此翠柏，错莫无颜色。\n孤阴愁月夜，独籁怨风夕。\n苍官何当归，相望长相忆。",
        "dynasty": "宋",
        "collection_info": null
    },
    {
        "uuid": "ca3a344e4a7a06bffd8d131ea67d8f9a",
        "title": "除夜感怀",
        "author": "范成大",
        "content": "松楸百年哀，霜露终岁悲。\n天地岂汝偏，鬼神谅无私。\n孤穷罪当尔，我今怨尤谁。\n噎绝梦自语，伶俜影相随。\n岂无一经传，政坐五鬼嗤。\n凿枘共龃龉，榛荆费耘耔。\n付畀踰丘山，奉承劣毫釐。\n生男九族欢，所愿作门楣。\n时命有大谬，生男竟何裨。\n匏瓜谩枵腹，蒲柳无真姿。\n蹙缩高颧颊，萧骚短髯髭。\n贫病老岁月，斗杓坐成移。\n晓风凄以寒，帘幕相纷披。\n月星炯我冠，雾雨泫我衣。\n焄蒿奉祠事，苦泪落酒巵。\n逝者日已远，生者日以衰。\n羸骖驾九折，日暮抱长饥。\n岐路正巉绝，耿耿谁当知。",
        "dynasty": "宋",
        "collection_info": null
    },
    {
        "uuid": "95b7bc6f14dfd7f37ab1f686270e45e5",
        "title": "次韵唐子光席上赏梅",
        "author": "范成大",
        "content": "玉枝横斜照清空，纤手捻香□□公。\n水部无人广平去，后来我辈犹情钟。\n谁喷昭华送愁绝，叫云三弄怨斜月。\n径须踏雪问前村，莫待马蹄如踣铁。\n春风压尽百花桥，尊前仍有董娇娆。\n惜无楚客歌成雪，空有萧郎眼似刀。",
        "dynasty": "宋",
        "collection_info": null
    },
    {
        "uuid": "701a6d538d619b99fb199def65fc400c",
        "title": "夜行上沙见梅记东坡作诗招魂之句",
        "author": "范成大",
        "content": "玉妃谪人世，乃在流水村。\n天风吹婵娟，飘堕寂莫滨。\n芳心怨命薄，玉色凄路尘。\n佳人来无期，日暮多碧云。\n溪声为咽绝，月亦低微颦。\n相逢倦游子，一笑不復珍。\n脉脉问不语，亭亭意弥真。\n要我冰雪句，招此欲断魂。\n苏仙上宾天，妙意终难陈。\n璇柄忽倾堕，晓岚愁翠昏。",
        "dynasty": "宋",
        "collection_info": null
    },
    {
        "uuid": "ef436eb6910fde288e72173fd0a68a01",
        "title": "次韵唐子光教授河豚",
        "author": "范成大",
        "content": "世间尤物美恶并，江乡未用夸吴羹。\n清宫洞房寒热媒，深山大泽龙蛇生。\n胡夷信美胎杀气，不奈吴儿苦知味。\n杨花欲动荻芽肥，污手死心摇食指。\n食鱼要是□黄粱，古来不必须河鲂。\n君看嗔腹似浑脱，宁肯滑甘随芥姜。\n先生法语峻立壁，讥评不使一钱直。\n膨亨从此迹如扫，坐令梅老诗无力。\n悬知仙骨有青冥，风香久已涤羶腥。\n大笑日华解毒法，何如肘后餐霞经。",
        "dynasty": "宋",
        "collection_info": null
    },
    {
        "uuid": "51218a799f2527b0ec52e3473bb46981",
        "title": "题如梦堂壁",
        "author": "范成大",
        "content": "勃姑午啼唤雨，鹎鵊晓啭留春。\n片云不载归梦，两鬓全供客尘。",
        "dynasty": "宋",
        "collection_info": null
    },
    {
        "uuid": "f5538129d037035b74c27e62129f3ff3",
        "title": "晓起",
        "author": "范成大",
        "content": "帘额绣波荡漾，烛盘红泪阑干。\n梦裏五更风急，愁边一半春残。",
        "dynasty": "宋",
        "collection_info": null
    },
    {
        "uuid": "8b436e81b384a17bb83ca7aa56537f26",
        "title": "再游上方",
        "author": "范成大",
        "content": "僧共老花俱在，客将春鴈同回。\n范叔一寒如此，刘郎前度曾来。",
        "dynasty": "宋",
        "collection_info": null
    },
    {
        "uuid": "62ce21354227410675e55297d4a8ac88",
        "title": "即事",
        "author": "范成大",
        "content": "醉袖笼鞭转柳塘，青门芳树掩残香。\n谁惊翡翠双飞去，只有莲花对断肠。",
        "dynasty": "宋",
        "collection_info": null
    },
    {
        "uuid": "1cff33445e63e2d2eaf0f260d760e0d3",
        "title": "春晚即事",
        "author": "范成大",
        "content": "屋头清樾暗荆扉，紫葚斓斑翠荚肥。\n春晚轩窗人独困，日长篱落燕双飞。",
        "dynasty": "宋",
        "collection_info": null
    },
    {
        "uuid": "ed61d34e4572e9927e3e6398e4483e4b",
        "title": "春晚三首  其一",
        "author": "范成大",
        "content": "阴阴垂柳闭朱门，一曲阑干一断魂。\n手把青梅春已去，满城风雨怕黄昏。",
        "dynasty": "宋",
        "collection_info": null
    },
    {
        "uuid": "95b0ed15a478073c9dfc0b3c1317dd69",
        "title": "春晚三首  其二",
        "author": "范成大",
        "content": "客去钩窗咏小诗，游丝撩乱柳花稀。\n微风尽日吹芳草，蝴蝶双双贴地飞。",
        "dynasty": "宋",
        "collection_info": null
    },
    {
        "uuid": "67025b6f9c0a589200db16c0b2322d0a",
        "title": "春晚三首  其三",
        "author": "范成大",
        "content": "夕阳槐影上帘鈎，一枕清风梦昔游。\n梦见钱塘春尽处，碧桃花谢水西流。",
        "dynasty": "宋",
        "collection_info": null
    },
    {
        "uuid": "8028c5970be4ada3d81485fb4371c394",
        "title": "乐先生闢新堂以待芍药酴醿作诗奉赠",
        "author": "范成大",
        "content": "芍药有国色，酴醿乃天香。\n二妙绝世立，百草为不芳。\n先生绝俗姿，风味本无双。\n年来悟结习，欲试安心方。\n天魔巧伺便，作计迴刚肠。\n多情开此花，艷绝温柔乡。\n道人为一笑，正尔未易忘。\n呼童葺荷芷，择胜开轩窗。\n啼鶑不愁思，游蜂亦猖狂。\n百年颦呻顷，共此过隙光。\n朝为春条绿，暮为秋叶黄。\n把翫尚无几，况以忧愁妨。\n愿言秉烛游，迨此春宵长。",
        "dynasty": "宋",
        "collection_info": null
    },
    {
        "uuid": "b09745a6e5af19a12d3f1121330950d1",
        "title": "题城山晚对轩壁",
        "author": "范成大",
        "content": "一枕清风梦绿萝，人间随处是南柯。\n也知睡足当归去，不奈溪山留客何。",
        "dynasty": "宋",
        "collection_info": null
    },
    {
        "uuid": "60e8c00678936a93b55c7a0110b4e952",
        "title": "题城山挂月堂壁",
        "author": "范成大",
        "content": "百迭烟鬟得眼明，坐来心迹喜双清。\n秋阳满地西风起，犹有啼鶑四五声。",
        "dynasty": "宋",
        "collection_info": null
    },
    {
        "uuid": "505bcb822ab0d5c1aefa13ddb365072b",
        "title": "姑恶",
        "author": "范成大",
        "content": "姑恶妇所云，恐是妇偏辞。\n姑言妇恶定有之，妇言姑恶未可知。\n姑不恶，妇不死。\n与人作妇亦大难，已死人言尚如此。",
        "dynasty": "宋",
        "collection_info": null
    },
    {
        "uuid": "513242b2eff65e8f60fcacb87d2481d3",
        "title": "大暑舟行含山道中雨骤至霆奔龙挂可骇",
        "author": "范成大",
        "content": "隤云暧前驱，连鼓讧后殿。\n骎骎失高丘，扰扰暗古县。\n白龙起幽蛰，黑雾佐神变。\n盆倾耳双聩，斗暗目四眩。\n帆重腹逾饱，橹润鸣更健。\n圆漪晕雨点，溅滴走波面。\n伶俜愁孤鸳，飐闪乱饥燕。\n麦老枕水卧，秧穉与风战。\n牛蹊岌城沉，蚁隧汹瓴建。\n水车竞施行，岁事敢休宴。\n咿哑啸簧鸣，轣辘连锁转。\n骈头立妇子，列舍望宗伴。\n东枯骇西溃，寸涸惊尺淀。\n嗟余岂能贤，与彼亦何辨。\n扁舟风露熟，半世江湖徧。\n不知忧稼穑，但解加餐饭。\n遥怜老农苦，敢厌游子倦。",
        "dynasty": "宋",
        "collection_info": null
    },
    {
        "uuid": "e9f5c5088c3fe130162f45967f4cdac7",
        "title": "题画卷五首  其一",
        "author": "范成大",
        "content": "凿落秋江水石明，高枫老柳两滩横。\n君看迭巘云容变，又有中宵雨意生。",
        "dynasty": "宋",
        "collection_info": null
    },
    {
        "uuid": "57c88e6a74d342d7d0ae6ac616ef2618",
        "title": "题画卷五首  其二",
        "author": "范成大",
        "content": "欹倾栈路绕山明，隔陇人家犬吠声。\n无限白云堆去路，不知谁识许宣平。",
        "dynasty": "宋",
        "collection_info": null
    },
    {
        "uuid": "33098a323fecd07dfb34cb788c80c061",
        "title": "题画卷五首  其三",
        "author": "范成大",
        "content": "春阴十日溪头暗，夜半西风雨脚收。\n但觉奔霆吼空谷，遥知万壑正争流。",
        "dynasty": "宋",
        "collection_info": null
    },
    {
        "uuid": "6ffe8fc2352184269a8e65bfa0f00aaa",
        "title": "题画卷五首  其四",
        "author": "范成大",
        "content": "暑云泼墨送惊雷，坐见前山骤雨来。\n今夜一凉千万里，更无焦卷与尘埃。",
        "dynasty": "宋",
        "collection_info": null
    },
    {
        "uuid": "31ce4c5cd648c998ea0bb32c8370923b",
        "title": "题画卷五首  其五",
        "author": "范成大",
        "content": "秋晚黄芦断岸，江南野水连天。\n日色微明鱼网，鴈行飞入苍烟。",
        "dynasty": "宋",
        "collection_info": null
    },
    {
        "uuid": "ef8a4701c11e6f94f603c0c06f3c3dbe",
        "title": "六月七日夜起坐殿庑取凉",
        "author": "范成大",
        "content": "畏暑中夜起，出门月露清。\n晶荧卧银汉，错落低玉绳。\n网户闭妙香，石楼栖古灯。\n风从何处来，殿阁微凉生。\n桂旗俨不动，藻井森上征。\n榱楣共突兀，鬼物相枝撑。\n彭觥铁拄杖，磔磔栖燕惊。\n俗人岂解事，鼻息春雷鸣。\n大星送晓来，四窗炯微明。\n颢气澡肌骨，栩栩两腋轻。\n乘风欲归去，骖鸾羾青冥。\n却恐方平知，浪得狡狯名。",
        "dynasty": "宋",
        "collection_info": null
    },
    {
        "uuid": "a1e65a2558c37eb62b339c37c6c56cc6",
        "title": "中秋卧病呈同社",
        "author": "范成大",
        "content": "人间佳风月，浩浩满大千。\n俗子不解爱，我乃知其天。\n以此有尽姿，翫彼无穷妍。\n受用能几何，北溟一杯然。\n天公尚龃龉，不肯畀其全。\n卧病窘诗料，坐贫羞酒钱。\n琼楼与金阙，想像屋角边。\n如闻真率社，胜游若登仙。\n四者自难并，造物岂我偏。",
        "dynasty": "宋",
        "collection_info": null
    },
    {
        "uuid": "a033e719477c19ac64df37419c005785",
        "title": "秋日杂兴六首  其一",
        "author": "范成大",
        "content": "我友蓬蒿士，却扫谢四邻。\n内无三尺童，外无双蒲轮。\n岂非骐骥姿，执辔难其人。\n无衣可御冬，忍寒待阳春。\n仰云发永叹，夜作寒螀呻。\n奓户劝之起，怀宝善自珍。\n秋月耿清夜，秋风捲曾云。\n佳哉为谁欤，定为我与君。\n莫嫌酒味薄，聊復相欢欣。",
        "dynasty": "宋",
        "collection_info": null
    },
    {
        "uuid": "04046b20fe66d889c5ae69c24a920b97",
        "title": "秋日杂兴六首  其二",
        "author": "范成大",
        "content": "夕阳下桑柘，余晖挂西山。\n西山在何许，冉冉紫翠间。\n綵云无朝昏，绿萝竟暄寒。\n昔与霞上人，同跨双飞翰。\n上凌紫霄峰，下弄白石湍。\n风吹堕渺莽，及此行路难。\n佳人应望予，我岂真忘还。",
        "dynasty": "宋",
        "collection_info": null
    },
    {
        "uuid": "152582543a5e5e404b57619d1fe50888",
        "title": "秋日杂兴六首  其三",
        "author": "范成大",
        "content": "秋高气弥清，岁晏天雨霜。\n繁枝各病绿，况乃枝上香。\n向来不胜春，渺在无何乡。\n乐极定自悲，谁欤此更张。\n春秋无终穷，荣落殊未央。",
        "dynasty": "宋",
        "collection_info": null
    },
    {
        "uuid": "a29b22943f66844b35e9e65b2759b4a0",
        "title": "秋日杂兴六首  其四",
        "author": "范成大",
        "content": "嫣嫣芙蓉花，秀出清霜晨。\n众卉已昨梦，孤芳若为新。\n寒蜂无儇飞，一笑静自珍。\n谁令婵娟姿，堕此寂寞滨。\n绝世贵独立，后时莫酸辛。\n回风佐小舞，薄日生微醺。\n即事亦足乐，何必桃李尘。",
        "dynasty": "宋",
        "collection_info": null
    },
    {
        "uuid": "aa61460d9488e52bc16458af61cd0b1f",
        "title": "秋日杂兴六首  其五",
        "author": "范成大",
        "content": "苍筠如苍玉，乡是磵壑姿。\n朅来西窗下，死生付污泥。\n虫缘有病叶，土瘦无新枝。\n太阳岂我偏，檐影为蔽亏。\n昔如松柏独，今作蒲柳衰。\n暮夜风雨急，岁晏谁与归。",
        "dynasty": "宋",
        "collection_info": null
    },
    {
        "uuid": "5b9294fda5bbb568d4e453478f3c0f3d",
        "title": "秋日杂兴六首  其六",
        "author": "范成大",
        "content": "屋东双梧桐，婉娩无真姿。\n朝为春风条，暮为秋霜枝。\n夜久风叶鸣，惊鹊一再飞。\n梧桐不足愁，会有明年期。\n人老真可叹，宁復游冶时。",
        "dynasty": "宋",
        "collection_info": null
    },
    {
        "uuid": "1243f2de7d7d31b5248e60e253b46fda",
        "title": "拟古",
        "author": "范成大",
        "content": "弯环楼前月，掩抑楼上人。\n人月不得语，相看两凝颦。\n西窗回纹机，织徧锦字春。\n聊可自持翫，何由将寄君。",
        "dynasty": "宋",
        "collection_info": null
    },
    {
        "uuid": "67b8ac83a06079833bb6148149d7415f",
        "title": "立春日郊行",
        "author": "范成大",
        "content": "竹拥溪桥麦盖坡，土牛行处亦笙歌。\n曲尘欲暗垂垂柳，醅面初明浅浅波。\n日满县前春市合，潮平浦口暮帆多。\n春来不饮兼无句，奈此金旛綵胜何。",
        "dynasty": "宋",
        "collection_info": null
    },
    {
        "uuid": "4d709632aef4e8a772793aadd8d3957d",
        "title": "次韵汉卿舅即事二绝  其一",
        "author": "范成大",
        "content": "风捲南枝一夜休，孤芳宁肯为人留。\n淡粧素服真成梦，落月横参各自愁。",
        "dynasty": "宋",
        "collection_info": null
    },
    {
        "uuid": "fb1be9bebbcf78dbeea96ee664fb3838",
        "title": "次韵汉卿舅即事二绝  其二",
        "author": "范成大",
        "content": "万木垂垂欲改柯，根萌焦渴奈春何。\n晚来础汗南风壮，会有溪云载雨过。",
        "dynasty": "宋",
        "collection_info": null
    },
    {
        "uuid": "6208bc82ecaf33adfa27415a005ae038",
        "title": "晚潮",
        "author": "范成大",
        "content": "东风吹雨晚潮生，迭鼓催船镜裏行。\n底事今年春涨小，去年曾与画桥平。",
        "dynasty": "宋",
        "collection_info": null
    },
    {
        "uuid": "3c23e3bf9c7bb6c674e4124c330bd08b",
        "title": "一篙",
        "author": "范成大",
        "content": "一篙新绿浦东西，雪絮漫江鴈不飞。\n宿雨纔晴风又转，片帆那得及时归。",
        "dynasty": "宋",
        "collection_info": null
    },
    {
        "uuid": "d86edc65b75083aa5ed08b47dfb6dcf8",
        "title": "碧瓦",
        "author": "范成大",
        "content": "碧瓦楼头绣幙遮，赤栏桥外绿溪斜。\n无风杨柳漫天絮，不雨棠梨满地花。",
        "dynasty": "宋",
        "collection_info": null
    },
    {
        "uuid": "d21da00f54549d710b2c734aff69c89c",
        "title": "题记事册",
        "author": "范成大",
        "content": "划破虚空一剑间，六根同转上头关。\n如今宴坐庵中事，政在凡夫道法间。",
        "dynasty": "宋",
        "collection_info": null
    },
    {
        "uuid": "831e48d6e8b9f5b7de40228ccb03ae9a",
        "title": "暮春上塘道中",
        "author": "范成大",
        "content": "店舍无烟野水寒，竞船人醉鼓阑珊。\n石门柳绿清明市，洞口桃红上巳山。\n飞絮着人春共老，片云将梦晚俱还。\n明朝遮日长安道，惭愧江湖钓手閒。",
        "dynasty": "宋",
        "collection_info": null
    },
    {
        "uuid": "242e6366a60108d72428f96718444ace",
        "title": "江上",
        "author": "范成大",
        "content": "天色无情淡，江声不断流。\n古人愁不尽，留与后人愁。",
        "dynasty": "宋",
        "collection_info": null
    },
    {
        "uuid": "110a8d9de54508e26ea6681bfb40e6fb",
        "title": "余杭道中",
        "author": "范成大",
        "content": "落花流水浅深红，尽日帆飞绣浪中。\n桑眼迷离应欠雨，麦鬚骚杀已禁风。\n牛羊路杳千山合，鸡犬村深一径通。\n五柳能消多许地，客程何苦镇匆匆。",
        "dynasty": "宋",
        "collection_info": null
    },
    {
        "uuid": "38920ce42a1c822ecdcaaca9edf2a2b0",
        "title": "陈侍御园坐上",
        "author": "范成大",
        "content": "愁眼逢欢春水明，诗情得酒春云生。\n花梢蝴蝶作团去，竹裏鹁鸠相对鸣。\n邂逅浮生此日好，缠绵俗累何时轻。\n擘笺沫墨乏奇句，擫笛当筵惭妙声。",
        "dynasty": "宋",
        "collection_info": null
    },
    {
        "uuid": "054cc8732f2ad7b8dc89442053afe5b0",
        "title": "独游虎跑泉小庵",
        "author": "范成大",
        "content": "苔径弯环入，茅斋取次成。\n蔓花缘壁起，閒草上阶生。\n宿雨松篁色，新晴燕雀声。\n筒泉烹御米，聊共老僧倾。",
        "dynasty": "宋",
        "collection_info": null
    },
    {
        "uuid": "36eaf3df43096add177b7dd94e172114",
        "title": "王希武通判挽词二首  其一",
        "author": "范成大",
        "content": "当代名臣后，惟公奕世贤。\n及亲三釜养，遗子一经传。\n药石探奇字，芸香缉断编。\n堂堂今不见，尘迹自依然。",
        "dynasty": "宋",
        "collection_info": null
    },
    {
        "uuid": "f93c1dacc319a2e1dc81499a62c551dc",
        "title": "王希武通判挽词二首  其二",
        "author": "范成大",
        "content": "事契从先世，姻联亦近亲。\n遽为重壤去，凄断十年邻。\n物理真飘忽，家声正隠辚。\n门阑可三戟，何止驷车云。",
        "dynasty": "宋",
        "collection_info": null
    },
    {
        "uuid": "5d8ae4b1e46678a5d76025ad24843657",
        "title": "剧暑",
        "author": "范成大",
        "content": "赫赫炎官张伞，啾啾赤帝骑龙。\n安得雷轰九地，会令雨起千峰。",
        "dynasty": "宋",
        "collection_info": null
    },
    {
        "uuid": "f9caf31acb281278269700becf03c3a6",
        "title": "次韵时叙",
        "author": "范成大",
        "content": "新春残春一梦间，梦中兀兀长闭关。\n今朝出门春已去，但见新笋齐屋山。\n作诗惜春聊復尔，春亦何能与人事。\n閒心如絮久沾泥，但爱日长添午睡。",
        "dynasty": "宋",
        "collection_info": null
    },
    {
        "uuid": "65b1202c4d4c9554919126d9c6463115",
        "title": "夜宴曲",
        "author": "范成大",
        "content": "金麟喷香烟龙蟠，玉灯九枝青阑干。\n明琼翠带湘帘斑，风帏绣浪千飞鸾。\n舞娥紫袖如弓弯，云中一笑天解颜。\n衔杯快卷玻璃干，花楼促箭春宵寒，二十五声宫点阑。",
        "dynasty": "宋",
        "collection_info": null
    },
    {
        "uuid": "006c4a43cc38181eab595e42348bff43",
        "title": "神弦",
        "author": "范成大",
        "content": "双娥一去三千秋，粉篁春泪凝古愁。\n神鼍悲鸣老龙怨，水为翻澜云为留。\n素空逗露晚花泣，神官行水鳞僮湿。\n潮声不平江风急，苍梧冥茫九山立。",
        "dynasty": "宋",
        "collection_info": null
    },
    {
        "uuid": "7478961f527fc38bcf85e763af673f00",
        "title": "乐神曲",
        "author": "范成大",
        "content": "豚蹄满盘酒满杯，清风萧萧神欲来。\n愿神好来復好去，男儿拜迎女儿舞。\n老翁翻香笑且言，今年田家胜去年。\n去年解衣折租价，今年有衣着祭社。",
        "dynasty": "宋",
        "collection_info": null
    },
    {
        "uuid": "e744a8286052019f5d5a83d96c5d561f",
        "title": "缲丝行",
        "author": "范成大",
        "content": "小麦青青大麦黄，原头日出天色凉。\n姑妇相呼有忙事，舍后煮茧门前香。\n缲车嘈嘈似风雨，茧厚丝长无断缕。\n今年那暇织绢着，明日西门卖丝去。",
        "dynasty": "宋",
        "collection_info": null
    },
    {
        "uuid": "0b9b1acf36b6453fb7f1b9729ab0f314",
        "title": "田家留客行",
        "author": "范成大",
        "content": "行人莫笑田家小，门户虽低堪洒扫。\n大儿繫馿桑树边，小儿拂席软胜毡。\n木臼新舂雪花白，急炊香饭来看客。\n好人入门百事宜，今年不忧蚕麦迟。",
        "dynasty": "宋",
        "collection_info": null
    },
    {
        "uuid": "dd23fe9e6bc343233f35a416b8788817",
        "title": "催租行",
        "author": "范成大",
        "content": "输租得钞官更催，踉蹡里正敲门来。\n手持文书杂嗔喜，我亦来营醉归耳。\n床头悭囊大如拳，扑破正有三百钱。\n不堪与君成一醉，聊復偿君草鞋费。",
        "dynasty": "宋",
        "collection_info": null
    },
    {
        "uuid": "5d4ddaea28713df30ae7e367ec47239b",
        "title": "缄口翁",
        "author": "范成大",
        "content": "君子取中道，常在语默间。\n多言固自费，不语良独难。\n此翁身如郑文渊，辨如悬河思如泉。\n迩来缄口欲挂壁，嗫嚅畏客翻可怜。\n君不见东家玉壶本弟兄，叩之犹解语分明。\n愿闻胚浑甚深义，定自能令一座倾。",
        "dynasty": "宋",
        "collection_info": null
    },
    {
        "uuid": "f16b779297307cfe342f4480a4c20079",
        "title": "春思",
        "author": "范成大",
        "content": "沙际绿苹满，楼头芳树多。\n光风入网户，罗幕生绣波。\n前年花开忆湘水，今年花开泪如洗。\n园树伤心三见花，依旧银屏梦千里。",
        "dynasty": "宋",
        "collection_info": null
    },
    {
        "uuid": "37169e75019833f759851400c9c8ed54",
        "title": "次韵汉卿舅腊梅二首  其一",
        "author": "范成大",
        "content": "垂垂瘦萼泫微霜，剪剪纤英锁暗香。\n金雀钗头金蛱蝶，春风传得旧宫粧。",
        "dynasty": "宋",
        "collection_info": null
    },
    {
        "uuid": "eb931944a88688dcbe63c7c7734ecdcf",
        "title": "次韵汉卿舅腊梅二首  其二",
        "author": "范成大",
        "content": "湘袂朝天紫锦裳，光风微度绛霄香。\n寿阳信美无仙骨，空把心情学澹粧。",
        "dynasty": "宋",
        "collection_info": null
    },
    {
        "uuid": "6073cac83ec57156bf5e6561ad1fcd3b",
        "title": "宿东寺二首  其一",
        "author": "范成大",
        "content": "淡天如水雾如尘，残雪和霜冻瓦鳞。\n织女无言千古恨，素娥有意十分春。",
        "dynasty": "宋",
        "collection_info": null
    },
    {
        "uuid": "37a80f5009fe815d893389eacc7da3ec",
        "title": "宿东寺二首  其二",
        "author": "范成大",
        "content": "一声黄鹄夜深归，栖雀惊鸣触殿扉。\n北斗半垂楼阁外，风旛浑欲上云飞。",
        "dynasty": "宋",
        "collection_info": null
    },
    {
        "uuid": "6c03db7cdbb4d27ec58f6acc6d26a2d9",
        "title": "范老前岁相别约归括苍便游四明今不知何地暇日有怀",
        "author": "范成大",
        "content": "春色重来意未阑，故人一去肯復还。\n括苍洞天扫旧隠，补陀海岸寻神山。\n杖屦云烟远游乐，衣裳风雪行路难。\n鸿飞冥冥鸥浩荡，安得置之鸡鹜间。",
        "dynasty": "宋",
        "collection_info": null
    },
    {
        "uuid": "3c9d83ec59002a9f66bc0a40639c0196",
        "title": "癸亥日泊舟吴会亭",
        "author": "范成大",
        "content": "去年春盘浙江驿，湛湛清波动浮石。\n今年春盘吴会亭，冥冥细雨湿高城。\n天边作客风沙裏，今年去年成老矣。\n客心古井冷无波，过眼人情亦如水。\n忆昔三生住翠微，偶来平地着征衣。\n山中故人应大笑，扁舟坐稳何当归。",
        "dynasty": "宋",
        "collection_info": null
    },
    {
        "uuid": "7ed2ac1c7b331ac4845d88b7b64b3427",
        "title": "时叙火后意不释然作诗解之",
        "author": "范成大",
        "content": "潘郎晓衾梦蘧蘧，舞马竟与融风俱。\n前驱炎官后热属，席捲不贷渊明庐。\n君家十年四立壁，震风凌雨啼妻孥。\n平生白眼盖九州，闭户不纳结驷车。\n清贫往往被鬼笑，付与一炬相揶揄。\n井垔木刊乌鼠赭，汝则暂戏吾何辜。\n天阙悠悠虎豹怒，叱阍上诉非良图。\n作诗聊復相料理，甑堕已破空踟蹰。\n浮生适来且适去，况此茅屋三间余。\n扫除劫灰得空阔，新月恰上东墙隅。\n幕天席地正可乐，为君鼓旗助歌呼。",
        "dynasty": "宋",
        "collection_info": null
    },
    {
        "uuid": "540406a0ddfb104cd95e3910c338abb0",
        "title": "题汤致远运使所藏隆师四图 欠伸",
        "author": "范成大",
        "content": "春风吹梦蓦江飞，行尽江南只片时。\n深院无人自惊觉，夕阳芳树乳鸦啼。\n背立粧台髻鬟懒，镜鸾应见茸茸眼。\n不须回首更嫣然，刘郎已自无肠断。",
        "dynasty": "宋",
        "collection_info": null
    },
    {
        "uuid": "de6d8125282e159fed70bf3daca4a58f",
        "title": "题汤致远运使所藏隆师四图 倦绣",
        "author": "范成大",
        "content": "猧儿弄暖缘阶走，花气熏人浓似酒。\n困来如醉復如愁，不管低鬟钗燕溜。\n无端心绪向天涯，想见樯竿旛脚斜。\n槐阴忽到帘旌上，迟却寻常一线花。",
        "dynasty": "宋",
        "collection_info": null
    },
    {
        "uuid": "03f40bb06575b5f35bdd204582246a2e",
        "title": "题汤致远运使所藏隆师四图 倚竹",
        "author": "范成大",
        "content": "轻薄人情翻覆手，冰容却耐幽居久。\n关中旧事逐春休，付与新人莫迴首。\n目送斜阳忘却归，竹风摇曳翠罗衣。\n君看脉脉无言处，中有杜陵饥客诗。",
        "dynasty": "宋",
        "collection_info": null
    },
    {
        "uuid": "4dcc5a82bb10a7825b972d84bfec1d74",
        "title": "题汤致远运使所藏隆师四图 嗅梅",
        "author": "范成大",
        "content": "雪意勒花愁未解，背阴一朶寒先退。\n东风还是去年香，不比人心容易改。\n宿酒瞢腾正耐春，花枝人面两时新。\n相看好作风流伴，只恐花枝却妒人。",
        "dynasty": "宋",
        "collection_info": null
    },
    {
        "uuid": "84994aab22b86af9c24adfe47f1835c1",
        "title": "晚步",
        "author": "范成大",
        "content": "排门帘幕夜香飘，灯火人声小市桥。\n满县月明春意好，旗亭吹笛近元宵。",
        "dynasty": "宋",
        "collection_info": null
    },
    {
        "uuid": "91241ce117265bf504474c202faf3b89",
        "title": "题开元天宝遗事四首  其一",
        "author": "范成大",
        "content": "御前羯鼓透春空，笑觉花奴手未工。\n一曲打开红杏蕊，须知天子是天公。",
        "dynasty": "宋",
        "collection_info": null
    },
    {
        "uuid": "1f981ea5740c1d547b1835500286168f",
        "title": "题开元天宝遗事四首  其二",
        "author": "范成大",
        "content": "谢蛮舞袖贵妃弦，秦国如花虢国妍。\n不赏缠头三百万，阿姨何处费金钱。",
        "dynasty": "宋",
        "collection_info": null
    },
    {
        "uuid": "39523bf89d3cb8c228a94081495cab17",
        "title": "题开元天宝遗事四首  其三",
        "author": "范成大",
        "content": "朝天车马诏频催，斸得新汤未敢开。\n忽报猪龙掀宇宙，阿瞒虚读相书来。",
        "dynasty": "宋",
        "collection_info": null
    },
    {
        "uuid": "cd1ce88d648a43c1b5ef160585f1f859",
        "title": "题开元天宝遗事四首  其四",
        "author": "范成大",
        "content": "剥啄延秋屋上乌，明朝箭道入东都。\n宫中亦有风流阵，不及渔阳突骑粗。",
        "dynasty": "宋",
        "collection_info": null
    },
    {
        "uuid": "048fa6a6993f3eb5db2baf0aa06adba9",
        "title": "读甘露遗事二首  其一",
        "author": "范成大",
        "content": "神理人情本不同，绝怜鼠辈倖元功。\n天公盍假毛牦助，成败都悬反掌中。",
        "dynasty": "宋",
        "collection_info": null
    },
    {
        "uuid": "f26a370a2b14308d63d4038f43b0d525",
        "title": "读甘露遗事二首  其二",
        "author": "范成大",
        "content": "上林辇路草青青，谁向凭高识圣情。\n谩展东封图画看，不如醲酒乱平生。",
        "dynasty": "宋",
        "collection_info": null
    },
    {
        "uuid": "f7deb7f509297a32e4b0bd0beecb9bb7",
        "title": "半塘",
        "author": "范成大",
        "content": "柳暗阊门逗晓开，半塘塘下越溪回。\n炊烟拥柂船船过，芳草缘堤步步来。",
        "dynasty": "宋",
        "collection_info": null
    },
    {
        "uuid": "be6100db3669924bb06c92063c5ff9b7",
        "title": "枫桥",
        "author": "范成大",
        "content": "朱门白壁枕弯流，桃李无言满屋头。\n墙上浮图路傍堠，送人南北管离愁。",
        "dynasty": "宋",
        "collection_info": null
    },
    {
        "uuid": "050a2b6f530adb68a11fd6342c0e59b8",
        "title": "横塘",
        "author": "范成大",
        "content": "南浦春来绿一川，石桥朱塔两依然。\n年年送客横塘路，细雨垂杨繫画船。",
        "dynasty": "宋",
        "collection_info": null
    },
    {
        "uuid": "7c56c32d8353d5531db40c88bc1f7fa8",
        "title": "胥口",
        "author": "范成大",
        "content": "扁舟拍浪信西东，何处孤帆万里风。\n一雨快晴云放树，两山中断水粘空。",
        "dynasty": "宋",
        "collection_info": null
    },
    {
        "uuid": "ddd2918ac18117a5332c9209440c69bf",
        "title": "香山",
        "author": "范成大",
        "content": "采香径裏木兰舟，嚼蕊吹芳烂熳游。\n落日青山都好在，桑间荞麦满芳洲。",
        "dynasty": "宋",
        "collection_info": null
    },
    {
        "uuid": "ec20d2e351b5da86e7d5967eccb0b113",
        "title": "上沙",
        "author": "范成大",
        "content": "水边犬吠隔疎林，篱落萧森日半阴。\n繁杏锁红春意浅，晚梅飘粉暮寒深。",
        "dynasty": "宋",
        "collection_info": null
    },
    {
        "uuid": "acc9792c2a3e2f3bbbe637733d025f79",
        "title": "天平寺",
        "author": "范成大",
        "content": "旧游彷佛记三年，轰饮题诗夜满山。\n山上白云应解笑，又将尘土涴朱颜。",
        "dynasty": "宋",
        "collection_info": null
    },
    {
        "uuid": "f5c7d59834f7f7841060b0f00afb7eee",
        "title": "白云泉",
        "author": "范成大",
        "content": "龙头高啄嗽飞流，玉醴甘浑乳气浮。\n扪腹煮泉烹斗胯，真成骑鹤上扬州。",
        "dynasty": "宋",
        "collection_info": null
    },
    {
        "uuid": "ca707f4f2e74516895f01f6bd2f61587",
        "title": "山顶",
        "author": "范成大",
        "content": "翠屏无路强攀缘，我与枯藤各半仙。\n不敢高声天阙近，人间漠漠但寒烟。",
        "dynasty": "宋",
        "collection_info": null
    },
    {
        "uuid": "2ea82257666cb0f26a13b72cfaf1730a",
        "title": "山径",
        "author": "范成大",
        "content": "云根新径络山腰，暗绿交阴宿露飘。\n行到竹深啼鸟闹，鹁鸠老怨画眉娇。",
        "dynasty": "宋",
        "collection_info": null
    },
    {
        "uuid": "d7178c17ee84f79548f172d9dce3deb4",
        "title": "泉亭",
        "author": "范成大",
        "content": "收拾风烟锁翠微，乱山穷处结岩扉。\n青天不尽鸟飞尽，吴楚川原似衲衣。",
        "dynasty": "宋",
        "collection_info": null
    },
    {
        "uuid": "2fd99a3bb6ee899a2f5c462f741d39d2",
        "title": "金氏庵",
        "author": "范成大",
        "content": "醉墨题窗侧暮鸦，蔓藤缘壁走青蛇。\n春深有燕捎飞蝶，日暮无人扫落花。",
        "dynasty": "宋",
        "collection_info": null
    },
    {
        "uuid": "d548d45ba2366a758856bf60fb023324",
        "title": "平云阁",
        "author": "范成大",
        "content": "背倚天峰涌化宫，横空阁道拖双虹。\n火云六月应奇绝，青琐玲珑八面风。",
        "dynasty": "宋",
        "collection_info": null
    },
    {
        "uuid": "00959a738766eeb98f586e934a7ec597",
        "title": "铁锡",
        "author": "范成大",
        "content": "八环流韵宝枝鸣，古铁无花紫翠明。\n莫遣閒人容易振，泉飞石落鬼寰惊。",
        "dynasty": "宋",
        "collection_info": null
    },
    {
        "uuid": "39358b99b7bb0b4382c2c869b51e4240",
        "title": "放鹤亭",
        "author": "范成大",
        "content": "石门关外古亭基，树老藤枯野径微。\n放鹤道人今不见，故应人与鹤俱飞。",
        "dynasty": "宋",
        "collection_info": null
    },
    {
        "uuid": "a5f7ac802b676f26d7e730c425fd5614",
        "title": "马迹石",
        "author": "范成大",
        "content": "跨马凌空亦快哉，龙腰鹤背谩徘徊。\n游人欲识仙踪处，但觅苍崖白塔来。",
        "dynasty": "宋",
        "collection_info": null
    },
    {
        "uuid": "24ac1f1e636e491ee25d717375d2cf6a",
        "title": "金沙",
        "author": "范成大",
        "content": "庄严福地守灵仙，不为人閒计子钱。\n一掬斓斒光照眼，路傍馋隶枉流涎。",
        "dynasty": "宋",
        "collection_info": null
    },
    {
        "uuid": "34ac0ac5a6a2fde29fa2162ec6fd2989",
        "title": "龙母庙",
        "author": "范成大",
        "content": "孝龙分职隶湘西，天许宁亲岁一归。\n风雹春春损桃李，山中寒食尚冬衣。",
        "dynasty": "宋",
        "collection_info": null
    },
    {
        "uuid": "023cd55b505d60d96f261d58913e241e",
        "title": "白莲堂",
        "author": "范成大",
        "content": "古木参天护碧池，青钱弱叶战涟漪。\n匆匆游子匆匆去，不见风清月冷时。",
        "dynasty": "宋",
        "collection_info": null
    },
    {
        "uuid": "2d25ade8c7705f4a5cf0dc77d6e5de17",
        "title": "白善坑",
        "author": "范成大",
        "content": "银鬚玉璞紫金精，犯难穷探亦有名。\n白垩区区土同价，吴侬无事亦轻生。",
        "dynasty": "宋",
        "collection_info": null
    },
    {
        "uuid": "d15feac4433fbff9ac56c77f0ffe8295",
        "title": "贺乐丈先生南郭新居",
        "author": "范成大",
        "content": "新堂燕雀喜，竹篱挂藤萝。\n崩奔风涛裏，得此巢龟荷。\n西山效爽气，南浦供清波。\n会心不在远，容膝何须多。\n先生淮海俊，踏地尝兵戈。\n飘飘万里道，芒鞵厌关河。\n风吹落下邑，楚语成吴歌。\n岂不有故国，荒垣鞠秋莎。\n无庸说当归，到处皆南柯。\n卜迁不我遐，一水明青罗。\n闭户长独佳，奈客剥啄何。\n会令苍苔石，屐齿如蜂窠。",
        "dynasty": "宋",
        "collection_info": null
    },
    {
        "uuid": "7f1c354d5632b3cb838676697c9d79a1",
        "title": "岁旱邑人祷第五罗汉得雨乐先生有诗次韵",
        "author": "范成大",
        "content": "海山之湫龙所宫，溅瀑下赴声琤琮。\n碧矑大士何许主，爱此匹练飞冥蒙。\n偶然宴坐百千劫，神力悲愿俱无穷。\n向来火云挟日走，沙煎日烂千山童。\n陆浑风高煽热属，泾川草肥閒雨工。\n万口嗷嗷叫此士，炉燎未吐诚先通。\n暮尘捲地羊角暗，朝霞横天鱼尾红。\n商羊摩霄鸢起舞，居然一澍歌年丰。\n人言佛陀入三昧，断取世界如旋蓬。\n指麾释梵骏奔走，况尔风伯并雷公。\n风骚老将亦赞喜，笔阵独扫诗坛空。\n嗟余啸咏不释手，一曲何啻歌三终。",
        "dynasty": "宋",
        "collection_info": null
    },
    {
        "uuid": "9e8ad4be313651731fa9d97dbdd82102",
        "title": "次韵时叙赋乐先生新居",
        "author": "范成大",
        "content": "愚士繁俗如囚奴，至人遗形与化俱。\n纷纭觉梦不可辨，蘧蘧栩栩知谁欤。\n百年如泡亦如电，刚欲铸铁充门枢。\n列仙之臞堕山泽，一席三椽良有余。\n平生嵚巇百战勇，顿挫久已归夷途。\n光芒无用入诗句，青天白日轰雷车。\n松煤茧纸妙挥扫，芸香锦囊深贮储。\n紫露双瓶春夜醉，黄云一棱秋田租。\n谁能抟扶北溟海，政尔归卧南阳庐。\n鸿飞冥冥隔云雨，弋人可慕不可呼。",
        "dynasty": "宋",
        "collection_info": null
    },
    {
        "uuid": "dba0e44e85bc5d5b65fe3075037459c0",
        "title": "病中夜坐呈致远",
        "author": "范成大",
        "content": "似雾如烟夜气浮，鹤鸣惊睡起搔头。\n含风竹影淡留月，着雨蛩声深怨秋。\n万事心空痴已惯，百骸岁晚病相投。\n便当采药西山去，脚力蹒跚怕远游。",
        "dynasty": "宋",
        "collection_info": null
    },
    {
        "uuid": "12c107a9b991bb013242df5779c93347",
        "title": "戏题药裹",
        "author": "范成大",
        "content": "捲却丝纶扬却竿，莫随鱼鼈弄腥涎。\n须知别有垂鈎处，枯海无风浪拍天。",
        "dynasty": "宋",
        "collection_info": null
    },
    {
        "uuid": "16ac1bc48d2bb9ce73206777610eadf3",
        "title": "夜归",
        "author": "范成大",
        "content": "竹舆伊轧走长街，掠面风清醉梦迴。\n曲巷无声门户闭，一灯犹照酒垆开。",
        "dynasty": "宋",
        "collection_info": null
    },
    {
        "uuid": "730980044b24c8410acb31e9eb6ed336",
        "title": "田舍",
        "author": "范成大",
        "content": "呼唤携锄至，安排筑圃忙。\n儿童眠落叶，鸟雀噪斜阳。\n烟火村声远，林菁野气香。\n乐哉今岁事，天末稻云黄。",
        "dynasty": "宋",
        "collection_info": null
    },
    {
        "uuid": "b14d0b81e2ffd7ac6ff94e672461bbd7",
        "title": "戏题致远书房",
        "author": "范成大",
        "content": "照丛菊靥万黄金，欹架薇条半绿阴。\n逋客已随丹凤诏，但余花草怨秋深。",
        "dynasty": "宋",
        "collection_info": null
    },
    {
        "uuid": "aae0f465031859ac8d6cb086fbd37bfc",
        "title": "乌戍密印寺",
        "author": "范成大",
        "content": "青堆溪上水平堤，绛瓦参差半掩扉。\n我与圣公俱客寓，人传帝子尚灵威。\n胜缘龃龉三重障，志士辛勤十载归。\n花木禅房都不见，但余蝙蝠昼羣飞。",
        "dynasty": "宋",
        "collection_info": null
    },
    {
        "uuid": "f4bb60f83007f0ac898b9cbc18f9f3ff",
        "title": "月夜泛舟新塘",
        "author": "范成大",
        "content": "溪上清风柳万重，绿烟无路月朦胧。\n船头忽逐回塘转，一水迢迢却向东。",
        "dynasty": "宋",
        "collection_info": null
    },
    {
        "uuid": "fcaf4e1a8b64835c7fea006287c468eb",
        "title": "客舍",
        "author": "范成大",
        "content": "毂击肩摩锦绣堆，朝声汹汹暮声催。\n忽然忆起长桥路，天镜无边白鸟迴。",
        "dynasty": "宋",
        "collection_info": null
    },
    {
        "uuid": "3fe8086b3e446ac2327dcf4041d6a2e5",
        "title": "病中夜坐",
        "author": "范成大",
        "content": "村巷秋舂远，禅房夕磬深。\n饥蚊常绕鬓，暗鼠忽鸣琴。\n薄薄寒相中，棱棱瘦不禁。\n时成洛下咏，却似越人吟。",
        "dynasty": "宋",
        "collection_info": null
    },
    {
        "uuid": "2b6ace504231b2d06ce802e5e05bcef3",
        "title": "秋芸有春绿",
        "author": "范成大",
        "content": "秋芸有春绿，疎篱照孤芳。\n清霜早晚至，何草能不黄。\n宁当念衰落，政尔事容光。\n及时且自好，来日殊未量。",
        "dynasty": "宋",
        "collection_info": null
    },
    {
        "uuid": "eb93bb548cacee93179507c4d50ebd23",
        "title": "三湘怨",
        "author": "范成大",
        "content": "牙樯罨画橹，摇漾三湘浦。\n佳人翔绿裾，含颦为谁舞。\n拳拳新荷叶，愁绝烟水暮。\n风云忽飘荡，隠约闻箫鼓。",
        "dynasty": "宋",
        "collection_info": null
    },
    {
        "uuid": "caa395336ab3ea58d8182a2e853493b0",
        "title": "夜发昆山",
        "author": "范成大",
        "content": "岁寒人墐户，霜重独登舟。\n弱橹摇孤梦，疎篷盖百忧。\n但吟今不乐，岂计几宜休。\n惭愧沙湖月，年年照薄游。",
        "dynasty": "宋",
        "collection_info": null
    },
    {
        "uuid": "92ace33e582717b037b6fcbe13c23011",
        "title": "十一月十二日枕上晓作",
        "author": "范成大",
        "content": "竹响风成阵，窗明雪已花。\n柴扉吟冻犬，纸瓦啄饥鸦。\n宿酒欺寒力，新诗管岁华。\n日高犹拥被，蓐食愧邻家。",
        "dynasty": "宋",
        "collection_info": null
    },
    {
        "uuid": "39a781d7b2242677ee0accc5445d2f2f",
        "title": "南楼望雪",
        "author": "范成大",
        "content": "夜月流瑶圃，春风满玉都。\n篱疎先剥落，树密正模糊。\n乱点横烟鴈，惊啼失木乌。\n醉魂方浩荡，风袖不支梧。",
        "dynasty": "宋",
        "collection_info": null
    },
    {
        "uuid": "f9b48c9ee153a148d4feb827d791cc0a",
        "title": "除夜书怀",
        "author": "范成大",
        "content": "运斗寅杓转，周天日御回。\n夜从冬后短，春逐雨中来。\n鬓绿看看雪，心丹念念灰。\n有怀怜断鴈，无思惜疎梅。\n絮厚眼生缬，蔬寒肠转雷。\n烛花红琐碎，香雾碧徘徊。\n昨梦书三箧，平生酒一杯。\n床头新历日，衣上旧尘埃。\n摇落何堪柳，纷纭各梦槐。\n隙光能几许，世事剧悠哉。\n岐路东西变，羲娥日夜催。\n头颅元自觉，怀抱故应开。\n踊跃金何意，青黄木自灾。\n身谋同斥鷃，政尔愿蒿莱。",
        "dynasty": "宋",
        "collection_info": null
    },
    {
        "uuid": "8b7afc85809634076a7932f991df311e",
        "title": "戏答澹庵小偈",
        "author": "范成大",
        "content": "莫问前程事，漂然海上舟。\n命乖逢鬼国，缘合遇蓬丘。\n毕竟非身计，俱成错路头。\n故乡随脚是，流浪不知休。",
        "dynasty": "宋",
        "collection_info": null
    },
    {
        "uuid": "1dadbf9f80ab8787ad7c1fd0f01afa1f",
        "title": "偶书",
        "author": "范成大",
        "content": "出处由人不繫天，痴儿富贵更求仙。\n东家就食西家宿，世事何缘得两全。",
        "dynasty": "宋",
        "collection_info": null
    },
    {
        "uuid": "143ec0c831d5a27fe5f6e7c532caaa38",
        "title": "题立雪图",
        "author": "范成大",
        "content": "堂下心如铁，庵中语似雷。\n有人参此语，三箇一坑埋。",
        "dynasty": "宋",
        "collection_info": null
    },
    {
        "uuid": "62f78f25bb27172380e449fadf74d314",
        "title": "题日记",
        "author": "范成大",
        "content": "谁言万事转头空，未转头时亦梦中。\n若向梦中寻梦觉，觉来还入大槐宫。",
        "dynasty": "宋",
        "collection_info": null
    },
    {
        "uuid": "05e93bec1baba52445296359bd920da2",
        "title": "题张氏新亭",
        "author": "范成大",
        "content": "水杨成幄翠相遮，犹有东风管岁华。\n叶底青梅无数子，梢头红杏不多花。\n烦将炼火炊香饭，更引长泉煮斗茶。\n约我诗成须疥壁，莫嗔欹侧似归鸦。",
        "dynasty": "宋",
        "collection_info": null
    },
    {
        "uuid": "9e4bb3926aa35b2882e8ab786e3c2d2d",
        "title": "玉台体",
        "author": "范成大",
        "content": "捲幔灯千朶，鈎帘月半弓。\n绣鸳翔沥水，金雀跂屏风。\n细意翩长袖，多情结短封。\n铜壶从婉娩，玉佩正丁东。",
        "dynasty": "宋",
        "collection_info": null
    },
    {
        "uuid": "27e3127731b25be33a01ada5fddff5c5",
        "title": "枕上",
        "author": "范成大",
        "content": "明月无声满屋梁，梦余分影上人床。\n素娥脉脉翻愁寂，付与风铃语夜长。",
        "dynasty": "宋",
        "collection_info": null
    },
    {
        "uuid": "56597e6df50d0dda587ac2382cd74256",
        "title": "斑骓",
        "author": "范成大",
        "content": "斑骓别后月纤纤，门外疎桐影画帘。\n留下可怜将不去，西风吹上两眉尖。",
        "dynasty": "宋",
        "collection_info": null
    },
    {
        "uuid": "89f2282feb7b406e7f3c2ec5bbd3de1a",
        "title": "题传记二首  其一",
        "author": "范成大",
        "content": "莫将綵笔寄朝云，红泪罗巾隔路尘。\n说与东风无限恨，倩风吹断去年春。",
        "dynasty": "宋",
        "collection_info": null
    },
    {
        "uuid": "7f3e6ce4bd43c087836330a88711b668",
        "title": "题传记二首  其二",
        "author": "范成大",
        "content": "綵舟归去海山青，寂莫瑶台月自明。\n啼雨落花春已尽，梦魂何必更多情。",
        "dynasty": "宋",
        "collection_info": null
    },
    {
        "uuid": "a83436b28b087b6fe3d0ff811404b748",
        "title": "病中绝句八首  其一",
        "author": "范成大",
        "content": "空裏情知不着花，逢场将病当生涯。\n蒲团软暖无时节，夜听蚊雷晓听鸦。",
        "dynasty": "宋",
        "collection_info": null
    },
    {
        "uuid": "58ffea5395e131319b1e7676188700c3",
        "title": "病中绝句八首  其二",
        "author": "范成大",
        "content": "溽暑熏天地涌泉，弯跧避湿挂行缠。\n出门斟酌无忙事，睡过黄梅细雨天。",
        "dynasty": "宋",
        "collection_info": null
    },
    {
        "uuid": "438527d64096c257a2170d9bb342923b",
        "title": "病中绝句八首  其三",
        "author": "范成大",
        "content": "石鼎飕飕夜煮汤，乱拖芝朮斗温凉。\n化儿幻我知何用，祗与人间试药方。",
        "dynasty": "宋",
        "collection_info": null
    },
    {
        "uuid": "8198f90c7822017998c5eb915efa9da4",
        "title": "病中绝句八首  其四",
        "author": "范成大",
        "content": "病中心境两俱降，犹忆江湖白鸟双。\n一夜雨声鸣纸瓦，听成飞雪打船窗。",
        "dynasty": "宋",
        "collection_info": null
    },
    {
        "uuid": "9173ee928d92b0bbdb6dd8204157c6c7",
        "title": "病中绝句八首  其五",
        "author": "范成大",
        "content": "檐头排溜密如帘，溪上层阴定解严。\n最是看山奇绝处，白云堆絮拥青尖。",
        "dynasty": "宋",
        "collection_info": null
    },
    {
        "uuid": "86a9f9748400cef2211f76c5eac6cae9",
        "title": "病中绝句八首  其六",
        "author": "范成大",
        "content": "夜合梢头蘸紫茸，菉葱顶上拆黄封。\n去年团扇题诗处，依旧疎帘细雨中。",
        "dynasty": "宋",
        "collection_info": null
    },
    {
        "uuid": "74b136994e6071c709d4d28bdfbb4840",
        "title": "病中绝句八首  其七",
        "author": "范成大",
        "content": "盆倾瓴建夜翻渠，绕屋蛙声一倍粗。\n想见西堂浑不睡，明朝踏湿看菖蒲。",
        "dynasty": "宋",
        "collection_info": null
    },
    {
        "uuid": "df51d50bdd983b1b78fd831f8c8147df",
        "title": "病中绝句八首  其八",
        "author": "范成大",
        "content": "晴色先从喜鹊知，斜阳一抹照天西。\n竹鸡何物能无頼，如许泥深更苦啼。",
        "dynasty": "宋",
        "collection_info": null
    },
    {
        "uuid": "883c25b98573734b99e66a548142a86e",
        "title": "病中三偈  其一",
        "author": "范成大",
        "content": "扰扰随流无定期，波停浪息始应知。\n一尘不偶同归处，四海无亲独步时。\n苦相打通俱入妙，病缘纔入更何疑。\n霜清木落千山露，笑杀东风叶满枝。",
        "dynasty": "宋",
        "collection_info": null
    },
    {
        "uuid": "b7dfe9a6331bc12b1fd5c717015cc900",
        "title": "病中三偈  其二",
        "author": "范成大",
        "content": "一交销取万黄金，将病求医在用心。\n化尽此身成药树，不妨栽得病根深。",
        "dynasty": "宋",
        "collection_info": null
    },
    {
        "uuid": "67efed4fe25972e6594df41dc2c3a869",
        "title": "病中三偈  其三",
        "author": "范成大",
        "content": "莫把无言绝病根，病根深处是无言。\n丈夫解却维摩缚，八字轰开不二门。",
        "dynasty": "宋",
        "collection_info": null
    },
    {
        "uuid": "c61f91cde4e3f198285cebd4ac8a12c4",
        "title": "云间湖光亭",
        "author": "范成大",
        "content": "微风不动敛涛湍，组练晶晶色界寒。\n斜照发挥犹未尽，月明残夜更来看。",
        "dynasty": "宋",
        "collection_info": null
    },
    {
        "uuid": "3d8170465cd1121eef066278e8e69ba6",
        "title": "高景庵泉亭",
        "author": "范成大",
        "content": "峰头挥手笑红尘，天入双眸洗翳昏。\n万里西风熟秔稻，白云堆裏着黄云。",
        "dynasty": "宋",
        "collection_info": null
    },
    {
        "uuid": "18a998c836c1bc455621c5b3bee93335",
        "title": "晚入盘门",
        "author": "范成大",
        "content": "人语嘲喧晚吹凉，万窗灯火转河塘。\n两行碧柳笼官渡，一簇红楼压女墙。\n何处采菱闻度曲，谁家拜月认飘香。\n轻裘骏马慵穿市，困倚蒲团入睡乡。",
        "dynasty": "宋",
        "collection_info": null
    },
    {
        "uuid": "865a7825689965975229e9a186aabb79",
        "title": "九月三十日夜出关候致远不至",
        "author": "范成大",
        "content": "风劲便轻棹，霜严怯弊裘。\n青山蟠巨浸，红树立沧洲。\n月黑鴈犹去，灯寒人更愁。\n烟松漫小岘，何处问鸣驺。",
        "dynasty": "宋",
        "collection_info": null
    },
    {
        "uuid": "16dfca601ef1226fd7c0a251eb4e069c",
        "title": "次韵致远自毘陵见寄二首  其一",
        "author": "范成大",
        "content": "黄鹄高飞碧落寒，向来山水梦惊残。\n故情若问玄真子，依旧江头把钓竿。",
        "dynasty": "宋",
        "collection_info": null
    },
    {
        "uuid": "dce3e6304131ab5c462e66c6d79d0075",
        "title": "次韵致远自毘陵见寄二首  其二",
        "author": "范成大",
        "content": "新词一阕话羁愁，清似寒泉咽陇头。\n官下有谁同此景，仲宣应是独登楼。",
        "dynasty": "宋",
        "collection_info": null
    },
    {
        "uuid": "94cc5e25e724f27166a36bab7bb5d99c",
        "title": "元日山寺",
        "author": "范成大",
        "content": "听熟朝鱼又暮钟，全将慵懒度三冬。\n贪眠豹褥窗间日，怕拥駞裘陌上风。\n登版自怜行蹭蹬，读碑仍怪视蒙笼。\n少年豪壮今如此，略与残僧气味同。",
        "dynasty": "宋",
        "collection_info": null
    },
    {
        "uuid": "292970f94a0a94bc93c39cab4b7a3067",
        "title": "题记事册",
        "author": "范成大",
        "content": "北山山下小庵居，佛劫仙尘只故吾。\n八万四千空色界，不离一法认毘卢。",
        "dynasty": "宋",
        "collection_info": null
    },
    {
        "uuid": "19ea62812e2878da30665399f5eb9eec",
        "title": "寄赠致远并呈现老",
        "author": "范成大",
        "content": "草草家风节物新，从来忧病不忧贫。\n琴书稍觉浮生误，香火惟知此事真。\n室裏谈空思二士，花间对影谩三人。\n袛愁卢李分携后，别有箜篌一曲春。",
        "dynasty": "宋",
        "collection_info": null
    },
    {
        "uuid": "4a3d582f06200b0c04a15e74ff1f968d",
        "title": "春后微雪一宿而晴",
        "author": "范成大",
        "content": "綵胜金旛换物华，垂垂天意晚平沙。\n东君未破含春蕊，青女先飞剪水花。\n夜逐回风鸣瓦壠，晓成疎雨滴檐牙。\n朝暾不与同云便，烘作晴空万缕霞。",
        "dynasty": "宋",
        "collection_info": null
    },
    {
        "uuid": "05086eaa2f9820a674bb72d7c473080f",
        "title": "雪霁独登南楼",
        "author": "范成大",
        "content": "雪晴风劲晚来冰，楼上奇寒病骨惊。\n雀啄空檐银笋堕，鸦翻高树玉尘倾。\n青帘闪闪千家静，黄帽亭亭一水横。\n坐久天容却温丽，一弯新月对长庚。",
        "dynasty": "宋",
        "collection_info": null
    },
    {
        "uuid": "358907671db75537fc8725e411763b4c",
        "title": "次时叙韵送至先兄赴调",
        "author": "范成大",
        "content": "梅柳欲动风作难，行人意在飞鸿间。\n一官远游门户弱，百岁上策身心闲。\n胸次饶渠有廊庙，梦魂叵使无江山。\n栽桃种杏须付我，已办铁锁迟公攀。",
        "dynasty": "宋",
        "collection_info": null
    },
    {
        "uuid": "c13ca0c462513cce189b341c9016fe8b",
        "title": "上沙遇雨快凉",
        "author": "范成大",
        "content": "刮地风来健葛衣，一凉便觉暑光低。\n云头龙挂如垂筯，雨在中峰白塔西。",
        "dynasty": "宋",
        "collection_info": null
    },
    {
        "uuid": "0b52e326a7df6d9cd95ae17d849056cc",
        "title": "自天平岭过高景庵",
        "author": "范成大",
        "content": "卓笔峰前树作团，天平岭上石成关。\n绿阴匝地无人过，落日秋蝉满四山。",
        "dynasty": "宋",
        "collection_info": null
    },
    {
        "uuid": "13ccb6b7f295b9433d7de566ff2149c2",
        "title": "高景山夜归",
        "author": "范成大",
        "content": "伊轧篮舆草露间，夜凉月暗走孱颜。\n忽逢陂水明如镜，照见沉沉倒景山。",
        "dynasty": "宋",
        "collection_info": null
    },
    {
        "uuid": "c97db4761813420763eceecf9d7404ab",
        "title": "白云岭",
        "author": "范成大",
        "content": "路入千峰一线通，陆离长剑立天风。\n五年领客题诗处，正在孤云乱石中。",
        "dynasty": "宋",
        "collection_info": null
    },
    {
        "uuid": "7d46475fe18cc898872f5b1dc142bfbb",
        "title": "偃月泉",
        "author": "范成大",
        "content": "松风竹露午犹寒，知有龙蟠一掬悭。\n我欲今年来结夏，莫扃岫幌掩云关。",
        "dynasty": "宋",
        "collection_info": null
    },
    {
        "uuid": "9dbc396fc74f05b8c4e100183480aac9",
        "title": "代人七月十四日生朝",
        "author": "范成大",
        "content": "秋入壶中玉宇鲜，芝兰桃李共熙然。\n已饶瑞荚明朝满，先借清蟾一夜圆。\n北阙紫泥应道路，东山红袖莫云烟。\n如今且醉江湖酒，来岁城南尺五天。",
        "dynasty": "宋",
        "collection_info": null
    },
    {
        "uuid": "3cea678ef236173bdc8a616a4a399be2",
        "title": "题金牛洞",
        "author": "范成大",
        "content": "故乡江吴多好山，笋舆篾舫相穷年。\n春风吹入江南陌，迭障双峰如旧识。\n闻道金牛更孱颜，古来铁锁高难攀。\n自从仙伯弭芝盖，凤舞鸾歌开洞天。\n新诗剩说山中妙，我不曾游先梦到。\n从渠弱水隔蓬莱，云山何处无瑶草。",
        "dynasty": "宋",
        "collection_info": null
    },
    {
        "uuid": "d28ca7496b674b0b0f3ff95fa3fab24b",
        "title": "晓自银林至东灞登舟寄宣城亲戚",
        "author": "范成大",
        "content": "晓山障望眼，脉脉紫翠横。\n澄江已不见，况乃江上城。\n结束治野装，木末浮三星。\n羸马陇头嘶，小车谷中鸣。\n亭亭东灞树，练练绿浦明。\n篙师笑迎我，新涨没苹汀。\n径投一叶去，云水相与平。\n聊将尘土面，照此玻瓈清。\n怀我二三友，高堂晨欲兴。\n风细桐叶堕，露浓荷盖倾。\n凝香绕燕几，安知路傍情。",
        "dynasty": "宋",
        "collection_info": null
    },
    {
        "uuid": "6c5be4de0d592f0d7b3e9633c5006f90",
        "title": "读唐太宗纪  其一",
        "author": "范成大",
        "content": "宫府相图势不收，国家何有各身谋。\n纵无管蔡当时例，业已弯弓肯罢休。",
        "dynasty": "宋",
        "collection_info": null
    },
    {
        "uuid": "977362f0d023b2894950becf664378a7",
        "title": "读唐太宗纪  其二",
        "author": "范成大",
        "content": "弟兄相贼斁天伦，自古无如舜苦辛。\n掩井捐阶危万死，不闻亲杀鼻亭神。",
        "dynasty": "宋",
        "collection_info": null
    },
    {
        "uuid": "1349d931340311f5b8e0b46b407d58eb",
        "title": "读唐太宗纪  其三",
        "author": "范成大",
        "content": "佐命诸公趣夜装，争言社稷要灵长。\n就令昆季尸神器，未必唐家便破亡。",
        "dynasty": "宋",
        "collection_info": null
    },
    {
        "uuid": "b436a7859c5ac49a23dd35515d199e63",
        "title": "读唐太宗纪  其四",
        "author": "范成大",
        "content": "建成回马欲驰归，元吉行趋武德闱。\n若使两人俱得去，却于何处极兵威。",
        "dynasty": "宋",
        "collection_info": null
    },
    {
        "uuid": "dc15bd69258abff780661b845d2f5fc1",
        "title": "读唐太宗纪  其五",
        "author": "范成大",
        "content": "嫡长承祧有大伦，老公爱子本平均。\n只知世上寻常理，争信英雄解灭亲。",
        "dynasty": "宋",
        "collection_info": null
    },
    {
        "uuid": "0629de931c44a19d0e5a6ef8f88673c3",
        "title": "重读唐太宗纪  其一",
        "author": "范成大",
        "content": "父子情深苦亦深，盖天神武一沾襟。\n想当拔刃投床际，也忆海池舟裏心。",
        "dynasty": "宋",
        "collection_info": null
    },
    {
        "uuid": "4964fc0304ae6c7b706b0858b419ae62",
        "title": "重读唐太宗纪  其二",
        "author": "范成大",
        "content": "承干谋父保天年，青雀图兄亦两全。\n隠刺诸儿却孥戮，一私知隔几山渊。",
        "dynasty": "宋",
        "collection_info": null
    },
    {
        "uuid": "000b9e150a34da316f27b0f90dd7cadf",
        "title": "重读唐太宗纪  其三",
        "author": "范成大",
        "content": "更张聊欲亢吾宗，仁孝承家合至公。\n天发杀机那可料，正投阿武祸胎中。",
        "dynasty": "宋",
        "collection_info": null
    },
    {
        "uuid": "1c21bbe6354117d1ff2127df0095951e",
        "title": "復自姑苏过宛陵至邓步出陆",
        "author": "范成大",
        "content": "浆家馈食槿为藩，酒市停骖竹庑门。\n红树亭亭栖晚照，黄茅杳杳被高原。\n饮溪有迹于菟过，掠草如飞朴渥翻。\n车轨如沟平地少，饱帆天镜忆江村。",
        "dynasty": "宋",
        "collection_info": null
    },
    {
        "uuid": "d61b622432c25137e77e1d907f057f62",
        "title": "题南塘客舍",
        "author": "范成大",
        "content": "閒裏方知得此生，痴人身外更经营。\n君看坐贾行商辈，谁復从容唱渭城。",
        "dynasty": "宋",
        "collection_info": null
    },
    {
        "uuid": "24a88a245a12af9ebeb33ecf6e3b7cde",
        "title": "南塘冬夜倡和",
        "author": "范成大",
        "content": "燃萁烘暖夜窗幽，时有新诗趣倡酬。\n为问灞桥风雪裏，何如田舍火炉头。\n寒釭欲暗吟方苦，冻笔难驱字更遒。\n绝笑儿痴生活淡，略无岁晚稻粱谋。",
        "dynasty": "宋",
        "collection_info": null
    },
    {
        "uuid": "ce4626a5fa21d36c6a0aff040a87be4b",
        "title": "游金牛洞题石壁上",
        "author": "范成大",
        "content": "仙翁旧游处，琅璈韵灵曲。\n至今有余音，玄鹤舞幽谷。\n众真期我住，岁晚芝田熟。\n腰镵从翁来，籋云跨飞鹿。",
        "dynasty": "宋",
        "collection_info": null
    },
    {
        "uuid": "91482498c4566b61006657f1f3b475d0",
        "title": "浄行寺傍皆圩田每为潦涨所决民岁岁兴筑患粮绝功辄不成",
        "author": "范成大",
        "content": "崩涛裂岸四三年，落日寒烟正渺然。\n空腹荷锄那办此，人功未至不关天。",
        "dynasty": "宋",
        "collection_info": null
    },
    {
        "uuid": "cb3c7eb298511b503d7e18f5a58b5c82",
        "title": "衮山道中",
        "author": "范成大",
        "content": "虎啸狐鸣苦竹丛，魂惊终日走蒙茸。\n松林断处前山缺，又见南湖数十峰。",
        "dynasty": "宋",
        "collection_info": null
    },
    {
        "uuid": "efbe7794ff0733373117d168d50cce25",
        "title": "花山村舍",
        "author": "范成大",
        "content": "潦退滩滩露，沙虚岸岸颓。\n涧声穿竹去，云影过山来。\n柳菌粘枝住，桑花共叶开。\n庵庐少来往，门巷湿苍苔。",
        "dynasty": "宋",
        "collection_info": null
    },
    {
        "uuid": "7707bf4889d78cbed6821a2b4748e17c",
        "title": "清明日狸渡道中",
        "author": "范成大",
        "content": "洒洒沾巾雨，披披侧帽风。\n花燃山色裏，柳卧水声中。\n石马立当道，纸鸢鸣半空。\n墦间人散后，乌鸟正西东。",
        "dynasty": "宋",
        "collection_info": null
    },
    {
        "uuid": "aaaea52841bbc31d941b21b20cc0c304",
        "title": "寒食客中有怀",
        "author": "范成大",
        "content": "江郭花开也寂寥，不须绿暗与红凋。\n疾风甚雨过寒食，白日青春吟大招。\n芳景尚随流水去，故人应作綵云飘。\n烟波千里家何在，惟有溪声似晚潮。",
        "dynasty": "宋",
        "collection_info": null
    },
    {
        "uuid": "bed6a3d412c207cb1b863b8328389277",
        "title": "南塘寒食书事",
        "author": "范成大",
        "content": "埂外新陂绿，冈头宿烧红。\n裹鱼蒸菜把，馈鸭锁筠笼。\n酒侣晨相命，歌场夜不空。\n土风并节物，不与故乡同。",
        "dynasty": "宋",
        "collection_info": null
    },
    {
        "uuid": "beea9c3ae6658cc5a8fc2a8dd2be0954",
        "title": "周德万携孥赴龙舒法曹道过水阳相见留别女弟",
        "author": "范成大",
        "content": "草草相逢小驻船，一杯和泪饮江天。\n妹孤忍使行千里，兄老那堪别数年。\n马转不容吾怅望，橹鸣肯为汝留连。\n神如相此俱强健，绿髮归来慰眼前。",
        "dynasty": "宋",
        "collection_info": null
    },
    {
        "uuid": "3451b79e816315b8acae7ee5069d3959",
        "title": "高淳道中",
        "author": "范成大",
        "content": "路入高淳麦更深，草泥霑润马骎骎。\n雨归陇首云凝黛，日漏山腰石渗金。\n老柳不春花自蔓，古祠无壁树空阴。\n一箪定属前村店，衮衮炊烟起竹林。",
        "dynasty": "宋",
        "collection_info": null
    },
    {
        "uuid": "1b80462a388a64781506595e119bdfb6",
        "title": "夜至宁庵见壁间端礼昆仲倡和明日将去次其韵",
        "author": "范成大",
        "content": "杉松庑门森老苍，佛屋深夜幡花香。\n借床睡倒恍何处，梦随潜鱼听惊榔。\n咿哑禽语晓光浄，窸窣草鸣朝雨凉。\n哦诗出门怀二妙，春涨绕山湖水黄。",
        "dynasty": "宋",
        "collection_info": null
    },
    {
        "uuid": "63793f1ef57c568ddcc33cf8a717bf86",
        "title": "行唐村平野晴色妍甚",
        "author": "范成大",
        "content": "暖日烘繁梅，秾香扑征鞅。\n云烟酿春色，心目两骀荡。\n柳眉翠已扫，桑眼青未放。\n兹游定不俗，前路入千嶂。",
        "dynasty": "宋",
        "collection_info": null
    },
    {
        "uuid": "ba6c7a62174c27cfaf91dd29f5bc73d7",
        "title": "岭上红梅",
        "author": "范成大",
        "content": "雾雨臙脂照松竹，江南春风一枝足。\n满城桃李各嫣然，寂莫倾城在空谷。\n城中谁解惜娉婷，游子路傍空復情。\n花不能言客无语，日暮清愁相对生。",
        "dynasty": "宋",
        "collection_info": null
    },
    {
        "uuid": "cad277268289cce7a024ef0b4e240a23",
        "title": "浙东参政寄示会稽蓬莱阁诗轴次韵寄题二首  其一",
        "author": "范成大",
        "content": "仙翁来佩玉符麟，绿髮无霜照碧筠。\n永夜阑干千嶂月，清风挥麈七州春。\n尘埃不隔壶中境，功业犹关物外身。\n鸾鹤莫惊兵卫峻，主人元是白云人。",
        "dynasty": "宋",
        "collection_info": null
    },
    {
        "uuid": "6d8fa7be0cab3dea2f5ceeb435cb1b41",
        "title": "浙东参政寄示会稽蓬莱阁诗轴次韵寄题二首  其二",
        "author": "范成大",
        "content": "鰲背飞来绀碧浮，人间还有小蓬丘。\n不须击水三千里，已压中天十二楼。\n羽驾旧曾将梦到，芝田今合为公秋。\n玉霄有客方东望，竟欲乘风驭气游。",
        "dynasty": "宋",
        "collection_info": null
    },
    {
        "uuid": "f3d16cc2b43cbede4fd0a804b8ff26a9",
        "title": "外舅輓词二首  其一",
        "author": "范成大",
        "content": "植德千章茂，硎材百炼刚。\n事功纔止此，物理故难量。\n鴈序云天远，兰阶雨露芳。\n公无憾身后，人自惜堂堂。",
        "dynasty": "宋",
        "collection_info": null
    },
    {
        "uuid": "b844863be0146b0386eb3093762cf839",
        "title": "外舅輓词二首  其二",
        "author": "范成大",
        "content": "幽介联昏援，门阑阅岁更。\n方欣承燕几，何意写铭旌。\n笑语犹寻梦，恩勤已隔生。\n情伤到深处，有泪不胜倾。",
        "dynasty": "宋",
        "collection_info": null
    },
    {
        "uuid": "8d9404ff844f1a69c5581bebfb5142ff",
        "title": "天平先陇道中时将赴新安掾",
        "author": "范成大",
        "content": "霜桥冰涧浄无尘，竹坞梅溪未放春。\n百迭海山乡梦熟，三年江路旅愁生。\n松楸永寄孤穷泪，泉石终收漫浪身。\n好住邻翁各安健，归来相访说情真。",
        "dynasty": "宋",
        "collection_info": null
    },
    {
        "uuid": "6871cb849220647033a5ff104e1511d3",
        "title": "元夕泊舟霅川",
        "author": "范成大",
        "content": "莲炬光中月自圆，人情草草竞华年。\n最怜一夜旗亭鼓，能共钟声到客船。",
        "dynasty": "宋",
        "collection_info": null
    },
    {
        "uuid": "f83bc337688bb8dd8c7582a85803e1de",
        "title": "桐川郡圃梅极盛皆围抱高木浙中无有",
        "author": "范成大",
        "content": "家住丹枫白苇林，横枝一笑万黄金。\n玉溪园裏逢千树，还尽春风未足心。",
        "dynasty": "宋",
        "collection_info": null
    },
    {
        "uuid": "2413d296f17cefb45859687e5059e0af",
        "title": "牧马山道中",
        "author": "范成大",
        "content": "土桥茅屋两三家，竹裏鸣泉漱白沙。\n春色恼人无畔岸，乱飘风袖拂梅花。",
        "dynasty": "宋",
        "collection_info": null
    },
    {
        "uuid": "70377c80067c586c307b345924329b1f",
        "title": "宿牧马山胜果寺",
        "author": "范成大",
        "content": "佛灯已暗还吐，旅枕纔安却惊。\n月色看成晓色，溪声听作松声。",
        "dynasty": "宋",
        "collection_info": null
    },
    {
        "uuid": "17371c436e7499d529443bcf12baa33f",
        "title": "游宁国奉圣寺",
        "author": "范成大",
        "content": "松梢台殿鬰高标，山转溪迴一水朝。\n不惜褰裳呼小渡，夜来春涨失浮桥。",
        "dynasty": "宋",
        "collection_info": null
    },
    {
        "uuid": "9dad594018e8361cd3f0291d6de7067d",
        "title": "自宁国溪行至宣城舟人云凡百八十滩",
        "author": "范成大",
        "content": "波惊石险夜喧雷，晓泊旗亭笑眼开。\n休问行人缘底瘦，适从百八十滩来。",
        "dynasty": "宋",
        "collection_info": null
    },
    {
        "uuid": "52e661022f84a40b1fafaa522baf1dd2",
        "title": "次韵宣州西园二首  其一",
        "author": "范成大",
        "content": "苔茵无地着红尘，花草含芳一笑新。\n不待东君能剪刻，相公笔力挽回春。",
        "dynasty": "宋",
        "collection_info": null
    },
    {
        "uuid": "48ccf762d4a2c20dd50e0f7b7f57665f",
        "title": "次韵宣州西园二首  其二",
        "author": "范成大",
        "content": "星芒垂耀笔床寒，河汉波流砚滴干。\n棐几松跗入三昧，一篇诗就一杯残。",
        "dynasty": "宋",
        "collection_info": null
    },
    {
        "uuid": "32701da263906781c516e682b4dceeed",
        "title": "晚步西园",
        "author": "范成大",
        "content": "料峭轻寒结晚阴，飞花院落怨春深。\n吹开红紫还吹落，一种东风两样心。",
        "dynasty": "宋",
        "collection_info": null
    },
    {
        "uuid": "be47457b7a2a86d42ce0bd8184cee5a6",
        "title": "送端言",
        "author": "范成大",
        "content": "东君留恋一分春，蜂蝶阑珊燕子新。\n桃李无情空绿径，市桥杨柳送行人。",
        "dynasty": "宋",
        "collection_info": null
    },
    {
        "uuid": "30d4329a1da66c946a0551377ef747a5",
        "title": "早发竹下",
        "author": "范成大",
        "content": "结束晨装破小寒，跨鞍聊得散疲顽。\n行衝薄薄轻轻雾，看放重重迭迭山。\n碧穗炊烟当树直，绿纹溪水趁桥弯。\n清禽百啭似迎客，正在有情无思间。",
        "dynasty": "宋",
        "collection_info": null
    },
    {
        "uuid": "fccb609411f0e4637f7fcd12f74a4b8c",
        "title": "小涧",
        "author": "范成大",
        "content": "石碍珠旒溅，滩平雾縠铺。\n小童能好事，繫马斸菖蒲。",
        "dynasty": "宋",
        "collection_info": null
    },
    {
        "uuid": "d4d90931b766ab297001ffa8eb53cf95",
        "title": "次韵子文探梅水西春已深犹未开水西谓歙溪而黄君谟州学记云濒江地卑盖此水为浙之源正可谓之江也",
        "author": "范成大",
        "content": "孤山山下小斜桥，客魂曾共暗香飘。\n五年不踏西湖路，想见黄昏清浅处。\n如今憔悴古江干，岂有幽芳伴倚栏。\n腊尽雪残春不至，坐令愁裏眼长寒。\n霜棱未贷千林槁，门外风饕人欲倒。\n斟酌芳心正怯寒，有情真被无情恼。",
        "dynasty": "宋",
        "collection_info": null
    },
    {
        "uuid": "120e5ff68ac036bcbc0fae7970a8ca55",
        "title": "后催租行",
        "author": "范成大",
        "content": "老父田荒秋雨裏，旧时高岸今江水。\n佣耕犹自抱长饥，的知无力输租米。\n自从乡官新上来，黄纸放尽白纸催。\n卖衣得钱都纳却，病骨虽寒聊免缚。\n去年衣尽到家口，大女临岐两分首。\n今年次女已行媒，亦復驱将换升斗。\n室中更有第三女，明年不怕催租苦。",
        "dynasty": "宋",
        "collection_info": null
    },
    {
        "uuid": "e8328101195dba5ad1fbd4284e9eb744",
        "title": "次韵子文衝雨迓使者道闻子规",
        "author": "范成大",
        "content": "梦魂翾蜨翅，鼻息吼鼍鼓。\n唤起治晓装，马嘶童仆语。\n汩泥溷鳬鹜，惭愧黄鹄举。\n猥吟陬隅池，浪废桔槹圃。\n啼鹃撩客心，鈎引着何许。\n请歌苏仙词，归耕一犁雨。",
        "dynasty": "宋",
        "collection_info": null
    },
    {
        "uuid": "7b3e4dc7bdc351f9522ba1e7d40b5827",
        "title": "奉题胡宗伟推官揽秀堂",
        "author": "范成大",
        "content": "城外屏峰云百迭，城裏看云笏拄颊。\n山灵自与人争秀，明灭烟霏难应接。\n南邻范叔骨相寒，不如骑曹知爱山。\n晨霞傥可救枵腹，丐君分我入朝餐。",
        "dynasty": "宋",
        "collection_info": null
    },
    {
        "uuid": "3a7ed39ebf3be0f193fee6dd9f124bc6",
        "title": "次韵太守出郊",
        "author": "范成大",
        "content": "晓装缇骑踏芳辰，江为安澜露浥尘。\n棨戟前驱留住月，笙箫后备带行春。\n鱼龙水面金杯满，鸾鹤山头綵笔新。\n闻道将军宽礼数，不辞酩酊吐车茵。",
        "dynasty": "宋",
        "collection_info": null
    },
    {
        "uuid": "82b9488e3b8becdfb769769db5968b7e",
        "title": "晓出古岩呈宗伟子文",
        "author": "范成大",
        "content": "晓风生小寒，岚润裛巾屦。\n宿云埋树黑，奔溪转山怒。\n东方动光彩，晃晃金钲吐。\n千峰森隠现，一气澹回互。\n平生癖幽讨，邂逅饱新遇。\n那知尘满甑，晨炊午未具。\n不愧忍饥面，来寻古岩路。\n稻粱亦易谋，烟霞乃难痼。\n持此慰龟肠，搜枯尚能句。",
        "dynasty": "宋",
        "collection_info": null
    },
    {
        "uuid": "f79d3b1a275cda10a07246084feb5df2",
        "title": "积雨蒸润体中不佳颇思故居之乐戏书呈子文",
        "author": "范成大",
        "content": "门外泥深蘸马鞍，墨云未放四维宽。\n前山忽接后山暗，暑雨全如秋雨寒。\n梦裏江湖三叹息，醉中天地一凭阑。\n斗升留滞休惆怅，枳棘从来着凤鸾。",
        "dynasty": "宋",
        "collection_info": null
    },
    {
        "uuid": "fcb514fcaf8c9d0df6d957bd373f1b8f",
        "title": "签厅夜归用前韵呈子文",
        "author": "范成大",
        "content": "簿书堆裏解归鞍，我亦萧然辔勒宽。\n炉篆无风香雾直，庭柯有月露光寒。\n閒思喜鹊填河鼓，静数流萤绕井栏。\n明日又驱官裏去，从教白鹭侣红鸾。",
        "dynasty": "宋",
        "collection_info": null
    },
    {
        "uuid": "995dddb3e2f17fd2ecb6abe275739eb9",
        "title": "圣集夸说少年俊游用韵记其语戏之",
        "author": "范成大",
        "content": "京尘红软扑雕鞍，年少王孙酒量宽。\n倚袖竹风怜翠薄，捧杯花露怯金寒。\n黄云城上栖乌曲，绿水桥边斗鸭栏。\n别后相思惟故物，壁煤侵损扇中鸾。",
        "dynasty": "宋",
        "collection_info": null
    },
    {
        "uuid": "a820bb3e59cd6478c272b68832db586d",
        "title": "次温伯用林公正刘庆充倡和韵",
        "author": "范成大",
        "content": "前山后山梅子雨，屯云日夜相吞吐。\n长林绝壑望不到，时有樵归说逢虎。\n奔溪朝来忽怒涨，夹岸柳梢余尺许。\n屋头未放浓岚散，苦忆清风泛琼宇。\n客行落此乱山中，但欲寻人诉羁旅。\n比邻邂逅得清士，眉宇津津佳笑语。\n杯行起舞出新句，我气已衰聊復鼓。\n明年与君杭太湖，扁舟踏浪不踏土。\n沉沉玉柱閟仙扃，矫矫虹梁浮水府。\n目力无穷天不尽，却笑向来谁缚汝。",
        "dynasty": "宋",
        "collection_info": null
    },
    {
        "uuid": "f10169db4b640559c3c78c60bef130e5",
        "title": "次韵温伯夜坐今日忽得舍弟到杭消息喜见于词",
        "author": "范成大",
        "content": "长风吹月来，影碎竹间牖。\n良宵坐窘束，媿我尘外友。\n平生烟霞兴，硉兀上南斗。\n颇亦契三三，未省计九九。\n迷涂入簿领，乡心几回首。\n嗟予季行役，舟拂涨溪柳。\n凌晨双鹊鸣，翫占得无咎。\n何当从汝去，履綦寻蕙亩。",
        "dynasty": "宋",
        "collection_info": null
    },
    {
        "uuid": "bfd8333067ab32c5b58fef7dcb914180",
        "title": "再次韵呈宗伟温伯",
        "author": "范成大",
        "content": "官居数椽间，局促如瓮牖。\n幸邻诗酒社，金薤对玉友。\n真清廊庙器，伟望配山斗。\n行当侍紫极，槐棘位三九。\n馆舍有奇士，高文粲参首。\n倡酬猥及我，双松压孤柳。\n生活从冷淡，幸免誉与咎。\n相从结此夏，何异归陇亩。",
        "dynasty": "宋",
        "collection_info": null
    },
    {
        "uuid": "d42642d643055a6818b884b084348670",
        "title": "次韵温伯纳凉",
        "author": "范成大",
        "content": "日斜犹畏暑，吏退合偷閒。\n霞散红绡薄，溪迴碧玉弯。\n伴人惟羽扇，娱客欠风鬟。\n且復哦新句，相嘲饭颗山。",
        "dynasty": "宋",
        "collection_info": null
    },
    {
        "uuid": "e88335843cc258e20996bd59a266c09b",
        "title": "雨凉二首呈宗伟  其一",
        "author": "范成大",
        "content": "谁扶病客起龙钟，恩在盆倾一雨中。\n问讯九关何路到，拟笺欢喜谢天公。",
        "dynasty": "宋",
        "collection_info": null
    },
    {
        "uuid": "8d4ac744190cecf2dbaa1c668041ec03",
        "title": "雨凉二首呈宗伟  其二",
        "author": "范成大",
        "content": "惊雷隠地送凉飔，起舞看山不自持。\n说与骚人须早计，片云催雨雨催诗。",
        "dynasty": "宋",
        "collection_info": null
    },
    {
        "uuid": "324ce7ec7a3643f600cea1494a5a1922",
        "title": "明日復雨凉再用韵二首  其一",
        "author": "范成大",
        "content": "东山朝日澹冥蒙，一片云生万迭中。\n宿雨未苏焦卷尽，又烦箕井唤雷公。",
        "dynasty": "宋",
        "collection_info": null
    },
    {
        "uuid": "ee52e47142c0aedc3db99fae5269e809",
        "title": "明日復雨凉再用韵二首  其二",
        "author": "范成大",
        "content": "溅瓦排檐散万丝，颠狂风篠要扶持。\n恩深到骨吾能报，急赋新凉第一诗。",
        "dynasty": "宋",
        "collection_info": null
    },
    {
        "uuid": "5e6e5dc2ab79e9bcbff3150cba212bea",
        "title": "次韵庆充避暑水西寺",
        "author": "范成大",
        "content": "佳晨出西郭，仰视天宇清。\n乐哉旷士怀，浩浩吞四溟。\n新涨忽勇退，篱落粘枯萍。\n风幡招客游，旷望隔苹汀。\n仆夫厉清深，竹舆竦亭亭。\n波翻石凿落，尚带蛟龙腥。\n华堂入松竹，德人占聚星。\n脱帽飞羽觞，颓放解天刑。\n时当行火令，草腐亦化萤。\n炎官纷陆梁，空飞赤云軿。\n遥知陇上耘，暴背愁白丁。\n兹游岂易得，未用叹沉冥。",
        "dynasty": "宋",
        "collection_info": null
    },
    {
        "uuid": "10612595ec98ec6e337caf866b6388ac",
        "title": "送滕子昭绩溪罢归",
        "author": "范成大",
        "content": "天马西极来，目力尽九寰。\n执辔者谁欤，堕此空谷间。\n草深石啮足，一跃度孱颜。\n长风送逸驾，荡荡登虎关。\n五云清都上，白日开帝闲。\n鈎陈动光彩，球琳锵辔环。\n亦復念旧羣，依然叹驽顽。\n红尘起天末，可望不可攀。",
        "dynasty": "宋",
        "collection_info": null
    },
    {
        "uuid": "5709aff526727da20181fc1d9092299a",
        "title": "次韵温伯谋归",
        "author": "范成大",
        "content": "官路驱驰易折肱，官曹随处是愁城。\n随风片叶乡心动，过雨千峰病眼明。\n一脔何须尝世味，寸田久已废吾耕。\n羡君早作归欤计，屈指从今几合并。",
        "dynasty": "宋",
        "collection_info": null
    },
    {
        "uuid": "67632aa0f0e7c01e1ecc0eaa7c043cda",
        "title": "次韵温伯雨凉感怀",
        "author": "范成大",
        "content": "穷士病且饥，古今同一流。\n身安腹果然，此外吾何求。\n判司诚卑官，未免尘甑忧。\n穷山更瘅暑，惫卧不举头。\n二物交寇我，生世真如浮。\n晨朝墨云作，疾雷破山丘。\n排檐忽飞溜，蛙蝈鸣相酬。\n朱冠领热属，横溃输一筹。\n新凉苏肺气，踏湿登城楼。\n好邀云雨仙，长袖按梁州。\n吹水添瓶罍，浄洗千斛愁。\n何从有此段，冰厅冷如秋。\n但觉诗思生，爽气入银鈎。\n章成竟何用，知能救穷不。\n汤子亦旅食，回望家还羞。\n倡予敢不和，共作商声讴。",
        "dynasty": "宋",
        "collection_info": null
    },
    {
        "uuid": "2e0dd2243d04a0bda9b56a66af298b02",
        "title": "次韵子文雨后思归",
        "author": "范成大",
        "content": "断云将雨洗松篁，昨夜痴龙起蛰藏。\n人自无情孤乐事，天犹有意作新凉。\n尊前不见凌波袜，楼下空闻拜月香。\n万事安能尽如愿，且来相伴压糟床。",
        "dynasty": "宋",
        "collection_info": null
    },
    {
        "uuid": "0c0ca547692b921ee2c7832cd564d508",
        "title": "次韵温伯苦蚊",
        "author": "范成大",
        "content": "白鸟营营夜苦饥，不堪熏燎出窗扉。\n小虫与我同忧患，口腹驱来敢倦飞。",
        "dynasty": "宋",
        "collection_info": null
    },
    {
        "uuid": "49235853332e3ea5b427f4ed2d10de66",
        "title": "庆充自黄山归索其道中诗书一绝问之",
        "author": "范成大",
        "content": "鸣驺如电马如雷，知是婆娑醉尉迴。\n常日锦囊犹有句，况从三十六峰来。",
        "dynasty": "宋",
        "collection_info": null
    },
    {
        "uuid": "ee546132e1fdc747c0d4ca65ac2ba517",
        "title": "晓出古城山",
        "author": "范成大",
        "content": "落月堕眇莽，残星澹微茫。\n竹舆乱清溪，飞盖入岚光。\n松桧雾霭湿，桑麻风露香。\n空翠滴尘缨，何必濯沧浪。\n山家亦早作，迨此朝气凉。\n林深无人声，木末炊烟苍。\n离离瓜芋区，肃肃枣栗场。\n田园古云乐，令我思故乡。\n墟市稍来集，筠笼转山忙。\n吏事亦挽我，归路盘朝阳。",
        "dynasty": "宋",
        "collection_info": null
    },
    {
        "uuid": "ac13fe88698c611dddaee0845771063d",
        "title": "李深之西尉同年谈吴兴风物再用古城韵",
        "author": "范成大",
        "content": "李侯昔游吴，莲舟镜苍茫。\n风鬟与雾鬓，共濯玻瓈光。\n采花不盈舫，日暮云水香。\n还登缥缈楼，罗襟酒淋浪。\n卷箔纳星月，踏筵按伊梁。\n安知有恨事，但恐蒹葭苍。\n风吹落穷谷，草深麋鹿场。\n高冈苦炎热，游子悲异乡。\n尚喜简书省，期会无匆忙。\n犹余作诗苦，消瘦如东阳。",
        "dynasty": "宋",
        "collection_info": null
    },
    {
        "uuid": "a61c95aa5af5ea74b3b72cad32319f48",
        "title": "七月五日夜雨快晴",
        "author": "范成大",
        "content": "丰隆坎坎夜伐鼓，灵湫老龙撇波舞。\n褰云掣电上清空，倒捲天潢作飞雨。\n向来炎官作夏旱，万里彤霞烘玉宇。\n岂惟牛马困蚊蝱，壠上行人口生土。\n我从雪浪叶舟来，不谓山城热如许。\n天公知我愁欲病，施与一凉苏逆旅。\n稍闻水绕屋除鸣，不觉星从云罅吐。\n千山濯濯浄鬟髻，缺月娟娟炯眉妩。\n浮生此景万事足，但欠清歌对芳醑。\n天上秋期正多事，趣驾星桥跨银渚。\n人间四者自难并，莫妒黄姑迎织女。",
        "dynasty": "宋",
        "collection_info": null
    },
    {
        "uuid": "3d187e36e0215408295065e1a0811c69",
        "title": "次韵宗伟温伯",
        "author": "范成大",
        "content": "冉冉流光迫岁余，青林日夜向人疎。\n雨滋岩桂重堆粟，风折庭蕉又献书。\n逋客解兰思婉娩，先生弹铗厌清虚。\n一尘不立浑输我，即境心安是故庐。",
        "dynasty": "宋",
        "collection_info": null
    },
    {
        "uuid": "0175dbdffa3847ab1579aae773aed3c3",
        "title": "再韵答子文",
        "author": "范成大",
        "content": "浮生饱外莫求余，羁旅东来计已疎。\n肩耸已高犹索句，眼明无用且翻书。\n百年子莫占元绪，万法吾今付子虚。\n惟有登临心未厌，黄山闻道胜衡庐。",
        "dynasty": "宋",
        "collection_info": null
    },
    {
        "uuid": "d118bca344d63014cbd187e6e6c80f6c",
        "title": "道见蓼花",
        "author": "范成大",
        "content": "秋风袅袅露华鲜，去岁如今刺钓船。\n歙县门西见红蓼，此身曾在白鸥前。",
        "dynasty": "宋",
        "collection_info": null
    },
    {
        "uuid": "7d1d8cb1f743dc722029cec41598c3fa",
        "title": "次韵温伯种兰",
        "author": "范成大",
        "content": "灵均堕荒寒，采采纫兰手。\n九畹不留客，高丘一迴首。\n峥嵘路孔棘，悽怆肘生柳。\n遂令此粲者，永与穷愁友。\n不如汤子远，情事只诗酒。\n但知爱国香，此外付乌有。\n栽培带苔藓，披拂护尘垢。\n孤芳亦有遇，洒濯居座右。\n君看深林下，埋没随藜莠。",
        "dynasty": "宋",
        "collection_info": null
    },
    {
        "uuid": "d4f0f81f585f504efffa99d2f0acf168",
        "title": "次韵子文",
        "author": "范成大",
        "content": "幻尘久已破狐涎，身世谁能料鼠肝。\n暮夜雨收千嶂出，晨朝风卷四维宽。\n我今无事不如梦，君岂有心犹觅安。\n但促小槽添压石，龙头珠滴夜珊珊。",
        "dynasty": "宋",
        "collection_info": null
    },
    {
        "uuid": "294836e4a3b0ae8a6b0e62319a7e07dd",
        "title": "次韵知郡安抚九日南楼宴集三首  其一",
        "author": "范成大",
        "content": "双旌暮捲小舂容，画栋云生笑语中。\n但觉山光侵酒绿，不知日脚染溪红。\n控临缥缈疑无地，指点虚无欲驭风。\n谁遣玉蟾催骑吹，归来人影在朦胧。",
        "dynasty": "宋",
        "collection_info": null
    },
    {
        "uuid": "92d1c3c3d4637ac183119e362dd3bf9c",
        "title": "次韵知郡安抚九日南楼宴集三首  其二",
        "author": "范成大",
        "content": "珠履参陪北海觞，仍邀拥节旧中郎。\n碧城香雾连天暝，黄叶霜风捲地凉。\n佳节转头论聚散，清波从古阅兴亡。\n明年重把茱萸醉，公在丛霄贡玉堂。",
        "dynasty": "宋",
        "collection_info": null
    },
    {
        "uuid": "84d136f1aa29a088723692f63fdeb7d4",
        "title": "次韵知郡安抚九日南楼宴集三首  其三",
        "author": "范成大",
        "content": "斯民邹鲁更丰年，雅道凄凉见此贤。\n万陇登禾新霁色，千村鸣柝旧寒烟。\n锵金绝世诗情妙，倚剑凌空隶墨鲜。\n珍重北窗山六六，使君名与汝俱传。",
        "dynasty": "宋",
        "collection_info": null
    },
    {
        "uuid": "78fc7d9901934d562cfe97c5103b100c",
        "title": "晚集南楼",
        "author": "范成大",
        "content": "浪随儿女怨萍蓬，笑拍阑干万事空。\n宇宙勋名无骨相，江山得句有神功。\n掉头莫觑秋高鹗，留眼来宾日暮鸿。\n懒拙已成三昧解，此生还证一圆通。",
        "dynasty": "宋",
        "collection_info": null
    },
    {
        "uuid": "8e9c12610d4087681686853b7a18df7d",
        "title": "赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作",
        "author": "范成大",
        "content": "溪山四时佳，今日更奇绝。\n天公妙庄严，施此一川雪。\n飞花浩如海，眩转塞空阔。\n水西万珠树，玉塔照银阙。\n碧溪不受冻，长滩泻清咽。\n渔舟晚犹泛，樵檐寒未歇。\n悬知画不到，未省诗能说。\n归来强搜句，冰砚冷于铁。\n不知严夫子，迎门生暖热。\n梅香不可耐，但觉酒肠㷎。\n密融花气动，茶泛乳膏发。\n宁辞春笋寒，为暖花瓷滑。\n瞢腾画屏暖，唤起眼余缬。\n笑我独何事，作此淡生活。\n想像高唐赋，何如径排闼。",
        "dynasty": "宋",
        "collection_info": null
    },
    {
        "uuid": "cc5b8e87a10283e997927b52f6e0a3fc",
        "title": "从圣集乞黄岩鱼鲊",
        "author": "范成大",
        "content": "截玉凝膏腻白，点酥粘粟轻红。\n千里来从何处，想看舶浪帆风。",
        "dynasty": "宋",
        "collection_info": null
    },
    {
        "uuid": "cac6f036d92a83de1884dd604a277ce8",
        "title": "从宗伟乞冬笋山药",
        "author": "范成大",
        "content": "竹坞拨沙犀顶锐，药畦粘土玉肌丰。\n裹芽束缊能分似，政及莱芜甑釜空。",
        "dynasty": "宋",
        "collection_info": null
    },
    {
        "uuid": "1377e36de586c720df56e7862c8a7df7",
        "title": "雪后守之家梅未开呈宗伟",
        "author": "范成大",
        "content": "瓦沟冻残雪，檐溜粘轻冰。\n破寒一竿日，春随人意生。\n瑞叶再三白，南枝尚含情。\n定知司花女，未肯嫁娉婷。\n官居苦无頼，一笑如河清。\n落木露荒山，寒溪绕孤城。\n朝暮何所见，云黄叫饥鹰。\n东风不早计，愁眼何当明。\n北邻小横斜，藓地可班荆。\n凭君趣花信，把酒撼琼英。",
        "dynasty": "宋",
        "collection_info": null
    },
    {
        "uuid": "65c25294598ee1dba25071eedbc857d6",
        "title": "次韵温伯城上",
        "author": "范成大",
        "content": "闭户成痴坐，扶藜得意行。\n楼台浮霁色，市井碎春声。\n雪尽小桥出，烟消千嶂生。\n病多无脚力，遥羡落鸿轻。",
        "dynasty": "宋",
        "collection_info": null
    },
    {
        "uuid": "1ac36d6f381894fea8c5e60c2c029b26",
        "title": "知郡安抚以立春日揭所书新安郡榜南楼之上晓雪纷集邦人以为善祥遂开宴以落之辄赋长句一篇以附风谣之末",
        "author": "范成大",
        "content": "碧瓦朱甍上牛斗，妙墨新题森锁钮。\n使君笔力挽春来，一夜飞花暗梅柳。\n南山与楼相对高，向来千载争雄豪。\n八分三字一弹压，众峰戢戢如儿曹。\n人间盛事天不隔，急催此雪成三白。\n未论千古福邦人，先卜明年满冈麦。\n东风酒面吹凝酥，不辞醉倒归相扶。\n短歌万一传乐府，湛辈亦与公名俱。",
        "dynasty": "宋",
        "collection_info": null
    },
    {
        "uuid": "4e0eda5e9dc81449393317aa1227d5bb",
        "title": "次韵知郡安抚元夕赏倅厅红梅三首  其一",
        "author": "范成大",
        "content": "春入林梢一再风，破寒匀染费天工。\n虽然媚荡新粧别，只与横斜旧格同。\n午枕乍醒铅粉退，晓奁初罢蜡脂融。\n后来颜色休论似，夹路漫山取次红。",
        "dynasty": "宋",
        "collection_info": null
    },
    {
        "uuid": "d29ec58205a04c5e5e9c23390a4b1b06",
        "title": "次韵知郡安抚元夕赏倅厅红梅三首  其二",
        "author": "范成大",
        "content": "真色生香绝世逢，烟光池面两溶溶。\n楚邻不待施朱好，虢国翻嫌傅粉浓。\n晴日暧云春照耀，温风霁月夜舂容。\n酒阑且驻纱笼看，慢破团团一壁龙。",
        "dynasty": "宋",
        "collection_info": null
    },
    {
        "uuid": "d2baec122509c1d5355089c66aa8d206",
        "title": "次韵知郡安抚元夕赏倅厅红梅三首  其三",
        "author": "范成大",
        "content": "司花一笑为谁开，知道朱幡得得来。\n疎影有情当洞户，蔫香无语堕空杯。\n风生翰墨留连看，月入笙歌次第催。\n来岁如今翻旧唱，五云丛裏望三台。",
        "dynasty": "宋",
        "collection_info": null
    },
    {
        "uuid": "254d5f0cece9f1062df43602e2ff04e9",
        "title": "新安绝少红梅惟倅厅特盛通判朝议召幕僚赏之坐皆有诗亦赋古风一首",
        "author": "范成大",
        "content": "华灯收尽江梅落，别有横枝照林薄。\n天教阆苑染芳根，小住山城慰萧索。\n腾腾醉后酒红醺，淡淡粧成笑靥新。\n斟酌东君已倾倒，为渠都费十分春。\n别乘胸怀有风月，催唤清尊洗愁绝。\n花知主客得不凡，一夜光风融绛雪。\n楼头烟暝吹单于，花梢挂星光有无。\n归来境熟落春梦，梦入锁香红绮疏。",
        "dynasty": "宋",
        "collection_info": null
    },
    {
        "uuid": "090db597661e43e94a639e365f317f8a",
        "title": "胡宗伟罢官改秩举将不及格往谒金陵丹阳诸使者遂朝行在颇有倦游之叹作诗送之",
        "author": "范成大",
        "content": "冻云埋山天冥蒙，北风无情雪塞空。\n道傍人稀鸟飞绝，问君东游何怱怱。\n君言薄官淡无味，免俗未能聊復尔。\n我评兹事一鸿毛，因行且看佳山水。\n陵阳楼阁压高城，烟屏百迭双流横。\n姑孰江亭更奇绝，浓黛两抹长眉青。\n山形成龙復成虎，六代遗踪供弔古。\n大荒莽苍江水黄，两涘风烟眇吴楚。\n却浮一苇下长川，浮玉低昂波聒天。\n梁溪南岸小停橹，一酌人间第二泉。\n阊门峨峨过吾国，姑苏临波照金碧。\n太湖三万六千顷，上有垂虹跨南极。\n我家越相尚神游，试从烟浪访扁舟。\n问讯白鸥相记否，谓言久客不胜愁。\n软红三尺长安道，九重城阙干坤绕。\n西湖山寺浙江楼，君昔曾游今更好。\n故人客馆中天开，非君谁上黄金台。\n挽着天衢五云上，却望江湖如梦迴。\n万境何如一丘壑，几时定解冠裳缚。\n幔亭山下桂丛深，清社向来都寂莫。",
        "dynasty": "宋",
        "collection_info": null
    },
    {
        "uuid": "4d8b69554077a9fb86f4e4f03d16070c",
        "title": "黄伯益官舍赏梅",
        "author": "范成大",
        "content": "一杯何处洗愁颜，黄法曹家玉树寒。\n翠袖捻香留客看，春风都在小阑干。",
        "dynasty": "宋",
        "collection_info": null
    },
    {
        "uuid": "0312683576fe5efc8c96d394f671773b",
        "title": "次韵朱严州从李徽州乞牡丹三首  其一",
        "author": "范成大",
        "content": "佳人绝世堕空谷，破恨解颜春亦来。\n莫对溪山话京洛，碧云西北涨黄埃。",
        "dynasty": "宋",
        "collection_info": null
    },
    {
        "uuid": "4dd7d38fef500254f69014b278e8a58d",
        "title": "次韵朱严州从李徽州乞牡丹三首  其二",
        "author": "范成大",
        "content": "歙浦烟山蟠万迭，钓台云日拥千章。\n两侯好事洗寒劣，宝槛移春入燕香。",
        "dynasty": "宋",
        "collection_info": null
    },
    {
        "uuid": "a6ca4ee243cfed605b8300a43f518a3e",
        "title": "次韵朱严州从李徽州乞牡丹三首  其三",
        "author": "范成大",
        "content": "阆风苑裏司花女，肯作山腰水尾来。\n十二玉栏天一笑，只今归路五云开。",
        "dynasty": "宋",
        "collection_info": null
    },
    {
        "uuid": "d9246b6978b59b2ac18e6659de2a84d0",
        "title": "送琴客许扬归永嘉",
        "author": "范成大",
        "content": "乌帽休衝九陌埃，瘦藤定约到秋迴。\n龙湫鴈荡经行处，断取松风万壑来。",
        "dynasty": "宋",
        "collection_info": null
    },
    {
        "uuid": "bcda22c5271d3dd06a7dfec45d157705",
        "title": "送李徽州赴湖北漕",
        "author": "范成大",
        "content": "徂徕千丈松，阅世耸绝壁。\n高标上霄汉，峻节贯金石。\n惟有孤生竹，亭亭附微植。\n月夜借清景，春朝分秀色。\n託根未渠央，万牛挽山泽。\n昂藏转江湖，夷路入王国。\n明堂五云上，一柱屹天极。\n可望不可攀，清都与尘隔。\n依然此清士，空山淡愁閴。\n悲吟发清籁，摇荡风雨夕。",
        "dynasty": "宋",
        "collection_info": null
    },
    {
        "uuid": "6d6819d6b16432157146a600be2c2f77",
        "title": "送通守林彦强寺丞还朝",
        "author": "范成大",
        "content": "鴈荡之山天下无，奔岸绝壑不可图。\n地灵境秀有人物，新安府丞今第一。\n纷纶草木变暄寒，竹节松心故凛然。\n穷山薄宦我无恨，识公大胜荆州韩。\n梅风涨溪绿如酒，晓插樯乌上南斗。\n只今广厦论唐虞，斟酌正须医国手。\n秀眉津津双颊丹，想看鸣佩翔九关。\n诸公倘欲持公议，莫遣此贤思故山。",
        "dynasty": "宋",
        "collection_info": null
    },
    {
        "uuid": "5f32ca3366a4bd50e94b48a4b70ecf81",
        "title": "送温伯归福唐纳妇且约復游霅川",
        "author": "范成大",
        "content": "揽秀堂前一笑倾，都忘身世两浮萍。\n扶藜处处从君赏，落笔时时得我惊。\n荔熟闽山劳梦想，苹香苕水约逢迎。\n袛愁误入桃源后，从此车轮四角生。",
        "dynasty": "宋",
        "collection_info": null
    },
    {
        "uuid": "44ce49381aa9a5d1bc5847e879e85985",
        "title": "次韵宗伟阅番乐",
        "author": "范成大",
        "content": "十日閒愁昼掩关，起寻一笑共清欢。\n罢休诗社工夫淡，洗浄书生气味酸。\n尽遣余钱付桑落，莫随短梦到槐安。\n绣鞾画鼓留花住，剩舞春风小契丹。",
        "dynasty": "宋",
        "collection_info": null
    },
    {
        "uuid": "76f9e73975ae4455085099880dc81158",
        "title": "题漫斋壁",
        "author": "范成大",
        "content": "汉阴无械可容机，岁晚功名一衲衣。\n槁木閒身随念懒，浮云幻事转头非。\n三彭已罢庚申守，五鬼从教乙丑归。\n富贵神仙两俱累，此心安处是真依。",
        "dynasty": "宋",
        "collection_info": null
    },
    {
        "uuid": "ea5d1a8885f5f4dea20947fb0d42444c",
        "title": "四月十六日拄笏亭偶题",
        "author": "范成大",
        "content": "转午闻鸡日正长，小亭方丈纳空光。\n绿阴一雨浓如黛，何处风来百种香。",
        "dynasty": "宋",
        "collection_info": null
    },
    {
        "uuid": "f97248b5dfc15683ea26650dc98cb9b4",
        "title": "次韵即席",
        "author": "范成大",
        "content": "留连银烛照金荷，肠断华年一掷梭。\n月姊有情难独夜，天孙无頼早斜河。\n晶晶霜瓦寒生粟，衮衮风帏细涌波。\n鸹鹖晓啼鸣鹊散，许多佳景奈愁何。",
        "dynasty": "宋",
        "collection_info": null
    },
    {
        "uuid": "cee20876a34203faa86971ac39f2e921",
        "title": "五月闻鶑二首  其一",
        "author": "范成大",
        "content": "桑阴浄尽麦头齐，江上闻鶑每岁迟。\n不及晓风鹎鵊子，迎春啼到送春时。",
        "dynasty": "宋",
        "collection_info": null
    },
    {
        "uuid": "3a541962dd61e92376b75298144cf92e",
        "title": "五月闻鶑二首  其二",
        "author": "范成大",
        "content": "一声初上最高枝，忙杀呕哑百舌儿。\n老尽西园千树绿，却怜槐眼正迷离。",
        "dynasty": "宋",
        "collection_info": null
    },
    {
        "uuid": "093757d176bb3df6d28a20ceca4c1edf",
        "title": "知郡检计斋醮祷雨登时感通辄赋古风以附舆颂",
        "author": "范成大",
        "content": "六月火云高偃蹇，使君有意怜焦卷。\n一封红篆驿金龙，雨气倏随炉燎满。\n风师避路雷车鸣，石破天惊檐溜倾。\n不知稻本颇苏否，但觉溪声如百霆。\n税驾朱旛未云久，造化功成屈伸肘。\n我评兹事与天通，知公小试调元手。\n清坛深夜宾众真，前驱霓旌后飈轮。\n定有灵官识仙伯，报道紫皇思侍臣。",
        "dynasty": "宋",
        "collection_info": null
    },
    {
        "uuid": "9987aa991bcce9a7960b7688f426709e",
        "title": "送子文杂言",
        "author": "范成大",
        "content": "阴谷云低梅雨多，黄山涤源溪涌波。\n南风匝地送归客，双桨下濑如投梭。\n严夫子，君举酒，我其为君歌。\n万山丛丛石凿凿，官居破屋巢烟萝。\n杜鹃晓啼猿暮叫，客行到此真蹉跎。\n穷愁无復理，一饮三叹息。\n城东黉舍有佳人，邂逅使我加餐食。\n同乡更同调，目击心已传。\n蛰虫欲作雷奋地，万籁方寂风行山。\n吹竽唤我醒，连鼓相追攀。\n飈车电毂不可辇，但觉两腋生飞翰。\n狂歌不必终曲，戏奕不必满局。\n有时不揖上马去，出门大笑惊僮仆。\n穷乡眼冷见未曾，道上嗫嚅相指目。\n云此陿隘何以有二士，直恐翩翩跨黄鹄。\n广文组解登王畿，诸公贵人争劝归。\n常日心期有定论，赠行不惜重费词。\n腰金佩璐众目好，汗简沉碑千载痴。\n一尊有意重山岳，五鼎无心轻网丝。\n严夫子，应领略，别后频书相发药。\n我既为万顷之狎鸥，君勿作九皋之鸣鹤。",
        "dynasty": "宋",
        "collection_info": null
    },
    {
        "uuid": "ec7d0301f1098dbfd37d00e003fe03eb",
        "title": "新馆",
        "author": "范成大",
        "content": "露稻粘明珰，风茅衮高浪。\n荒烟暗白道，行行乱蛩响。\n日脚午未吐，云头晚犹涨。\n欣此半日凉，篮舆走清旷。\n病客不堪暑，兹行天肯相。\n蚊蝱扫无迹，秋意满千嶂。\n稍寻泉石盟，略褫簿书障。\n鸰原定相念，因风报无恙。",
        "dynasty": "宋",
        "collection_info": null
    },
    {
        "uuid": "86446814fa18fdd61e674ff0bfe10c8f",
        "title": "临溪寺",
        "author": "范成大",
        "content": "万山绕竮竛，二水奔澒洞。\n亭亭林中寺，金碧灿檐栋。\n解鞍得蒲团，卧受瓦炉供。\n少捐一炊顷，暂作百年梦。\n无人自惊觉，幽禽正清咔。\n倦客如残僧，无力供世用。\n此行端为山，紫翠迭迎送。\n漱井出门去，惊尘扑飞鞚。",
        "dynasty": "宋",
        "collection_info": null
    },
    {
        "uuid": "e547b2ebba268efe0fd9586e25c79436",
        "title": "盘龙驿",
        "author": "范成大",
        "content": "闻鸡一唱罢，占斗三星没。\n天高月徘徊，野旷山突兀。\n暗蛩泣草露，怨乱语还咽。\n凉萤不復举，点缀稻花末。\n惟余络纬豪，悲壮殷林樾。\n小虫亦何情，孤客心断绝。\n魂惊板桥穿，足侧石子滑。\n行路如许难，谁能不华髮。\n高城谩回首，迭嶂屹天阙。\n遥知秋衾梦，千里一飘忽。",
        "dynasty": "宋",
        "collection_info": null
    },
    {
        "uuid": "5be471ad8e43176ca8fbfc78c8c9dee8",
        "title": "竹下",
        "author": "范成大",
        "content": "松杉晨气清，桑柘暑阴薄。\n稻穗黄欲卧，槿花红未落。\n秋鶑尚娇姹，晚蝶成飘泊。\n犬騃逐车马，鸡惊扑篱落。\n道逢行商问，平生几芒屩。\n頳肩走四方，为口不计脚。\n劣能濡箪瓢，何敢议囊橐。\n我亦縻斗升，三年去丘壑。\n二俱亡羊耳，未用苦商略。",
        "dynasty": "宋",
        "collection_info": null
    },
    {
        "uuid": "220b27a1ae0c42cef63015a25960f808",
        "title": "寒亭",
        "author": "范成大",
        "content": "沟塍与涧合，陇亩抱山转。\n向来六月旱，此地免焦卷。\n早穗已垂垂，晚苗犹剪剪。\n一川丰年意，比屋闹鸡犬。\n老农霜须鬓，矍铄黄犊健。\n自云足踏地，常赋何能免。\n刈熟倩人输，不识长官面。\n康年无復事，但恐社酒浅。\n我亦有二顷，收拾尚可茧。\n怀哉笠泽路，归铲犁头藓。",
        "dynasty": "宋",
        "collection_info": null
    },
    {
        "uuid": "77d0a304de49683f612b88549ad9c63f",
        "title": "清弋江",
        "author": "范成大",
        "content": "微生本渔樵，长日渺江海。\n扣舷濯沧浪，尚说天宇隘。\n朅来车马路，悒悒佳思败。\n黄尘扑眉鬚，驱逐似偿债。\n羸骖繫偪仄，狂犬吠荒怪。\n乡心入旅梦，一叶舞澎湃。\n晨兴过墟市，喜有鱼虾卖。\n眼明见清江，积雨助横溃。\n褰裳唤扁舟，臲卼不胜载。\n不辞野渡险，弄水聊一快。",
        "dynasty": "宋",
        "collection_info": null
    },
    {
        "uuid": "0d573fcaea9247d6d26bfb0c98f13efa",
        "title": "隠静山",
        "author": "范成大",
        "content": "五峰抱岩扉，千柱奠云壑。\n荒原蕞尔县，有此宝楼阁。\n维昔经营初，衣锡化双鹤。\n杖头具隻眼，矫矫云中落。\n尊者一笑许，璇题照林薄。\n庭柏有祖意，石泉韵天乐。\n清簧转碧鸡，飞梭掷苍鹊。\n号风饥虎怒，失木啼猿愕。\n英游偶然同，吏檄乃不恶。\n题名记吾曾，醉墨疥丹垩。",
        "dynasty": "宋",
        "collection_info": null
    },
    {
        "uuid": "ec8da4a67e9d40589573f1eb352c3900",
        "title": "新岭",
        "author": "范成大",
        "content": "瘦马兀瞢腾，荒鸡号莽苍。\n丝窠罥朝露，篱落万珠网。\n宿云拂树过，飞泉擘山响。\n老桑跼潜虬，怪蔓挂腾蟒。\n山行何许深，空翠滴羁鞅。\n酿愁积雨寒，破闷朝日放。\n曈曈赤帜张，昱昱金钲上。\n浮动草花馥，清和野禽唱。\n仆夫有好语，沙平路如掌。\n惟忧三溪阻，桥断山水涨。",
        "dynasty": "宋",
        "collection_info": null
    },
    {
        "uuid": "e134d5a8feb9077fdf5237758e372535",
        "title": "送通守赵积中朝议请祠归天台",
        "author": "范成大",
        "content": "城头千峰青绕屋，城下滩流三百曲。\n谁云偪仄復偪仄，尚有高轩肯来辱。\n红梅花下两芳春，春风惠和如主人。\n抢攘尘土簿书裏，见此缫籍天球温。\n厚禄故人车结辙，掉头独泛清溪月。\n不从世外得超然，世间谁肯如公决。\n生平我亦一沙鸥，苇白芦黄今正秋。\n送公使我归思动，破烟衝雨忆扁舟。\n明年想见东山起，我亦煎茶石桥水。\n道逢蓑笠把渔竿，即是马曹狂掾史。",
        "dynasty": "宋",
        "collection_info": null
    },
    {
        "uuid": "2ea414c4fe0ab724cba1e182054b7f5d",
        "title": "送詹道子教授奉祠养亲",
        "author": "范成大",
        "content": "新安学宫天下稀，先生孝友真吾师。\n斑衣悞作长裾曳，二年思归今得归。\n笺词上诉人叵挽，玺书赐可羣公叹。\n青山百匝不留人，空与诸生遮望眼。\n白云孤起越南天，向来恨身无羽翰。\n下马入门怀橘拜，身今却在白云边。\n鹤髮鬖鬖堂上坐，儿孙称觞妇供果。\n世间此乐几人同，看我风前孤泪堕。\n一杯送舟下水西，我欲赠言无好词。\n径须唤起束广微，为君重补南陔诗。",
        "dynasty": "宋",
        "collection_info": null
    },
    {
        "uuid": "c25bd9fc19d488e5072752fc9fa28a2d",
        "title": "道子教授奉祠诸生率余祖席如意院",
        "author": "范成大",
        "content": "暂移三席款云关，木末阑干暮紫间。\n绛帐莫贪江上路，青鞵先试水西山。\n伯阳有道来重趼，御寇他年忆解颜。\n怪我抗尘驱俗驾，诸公何事许追攀。",
        "dynasty": "宋",
        "collection_info": null
    },
    {
        "uuid": "a51d1c6898472e97f29b1415f49666d3",
        "title": "淳安",
        "author": "范成大",
        "content": "篙师叫怒破涛泷，水石如钟自击撞。\n欲识人间奇险处，但从歙浦过桐江。",
        "dynasty": "宋",
        "collection_info": null
    },
    {
        "uuid": "919701583fd9365ced49f625eb073325",
        "title": "严州",
        "author": "范成大",
        "content": "城府黄尘扑马鞍，一篙重探水云寒。\n耳边眼底无公事，睡过严州二百滩。",
        "dynasty": "宋",
        "collection_info": null
    },
    {
        "uuid": "a1913b8916f685cdfdb086ccc32ccb57",
        "title": "钓台",
        "author": "范成大",
        "content": "山林朝市两尘埃，邂逅人生有往来。\n各向此心安处住，钓台无意压云台。",
        "dynasty": "宋",
        "collection_info": null
    },
    {
        "uuid": "9ec77ebe6deaf467de13ef963aca4b70",
        "title": "桐庐",
        "author": "范成大",
        "content": "湿云垂野淡疎林，十日山行九日阴。\n梅子弄黄应要雨，不知客路已泥深。",
        "dynasty": "宋",
        "collection_info": null
    },
    {
        "uuid": "0818ac73227f02b9fece4f7d772cddf5",
        "title": "富阳",
        "author": "范成大",
        "content": "不到江湖恰五年，歙山青绕屋头边。\n富春渡口明人眼，落日孤舟浪拍天。",
        "dynasty": "宋",
        "collection_info": null
    },
    {
        "uuid": "1515aaddc9384bc0eb1e31bf13fa9b59",
        "title": "余杭",
        "author": "范成大",
        "content": "春晚山花各静芳，从教红紫送韶光。\n忍冬清馥蔷薇酽，熏满千村万落香。",
        "dynasty": "宋",
        "collection_info": null
    },
    {
        "uuid": "5db8fcd70d26c94f3554eb6119fe61fe",
        "title": "于潜",
        "author": "范成大",
        "content": "邑居官寺两凄清，晚市都无菜可羹。\n何处直能令鬼怕，祗今犹自有人行。",
        "dynasty": "宋",
        "collection_info": null
    },
    {
        "uuid": "87545a24edabe074d25218aaaecfb209",
        "title": "昌化",
        "author": "范成大",
        "content": "翠染南山拥县门，一洲横截两溪分。\n长官日永无公事，卧听滩声看白云。",
        "dynasty": "宋",
        "collection_info": null
    },
    {
        "uuid": "ab642647ce6de81a2a1fee8e73a9c117",
        "title": "百丈山",
        "author": "范成大",
        "content": "沐雨梳风有底忙，解鞍来宿赞公房。\n传闻三岭连天峻，未到王千已断肠。",
        "dynasty": "宋",
        "collection_info": null
    },
    {
        "uuid": "15f6efaa96cc8710ea59ab2e4065340d",
        "title": "昱岭",
        "author": "范成大",
        "content": "竹舆摇兀走婆娑，石滑泥融侧足过。\n昱岭不高人已困，晚登新岭奈君何。",
        "dynasty": "宋",
        "collection_info": null
    },
    {
        "uuid": "31637e250e9c9ec7f35290a345c70836",
        "title": "王千岭",
        "author": "范成大",
        "content": "山灵设险合峥嵘，行客何须向此行。\n羸马不前人雨汗，此身安得讳劳生。",
        "dynasty": "宋",
        "collection_info": null
    },
    {
        "uuid": "5f90e95b9c17a120778e3896c0cfe6d8",
        "title": "刈麦",
        "author": "范成大",
        "content": "麦头熟颗已如珠，小阨惟忧积雨余。\n丐我一晴天易耳，十分终惠莫乘除。",
        "dynasty": "宋",
        "collection_info": null
    },
    {
        "uuid": "0f791b3fe1a53b8f9fa8e3bc0b7ec08d",
        "title": "插秧",
        "author": "范成大",
        "content": "种密移疎绿毯平，行间清浅縠纹生。\n谁知细细青青草，中有丰年击壤声。",
        "dynasty": "宋",
        "collection_info": null
    },
    {
        "uuid": "733aa533064c0f1e78b6fb752d57be80",
        "title": "晒茧",
        "author": "范成大",
        "content": "隔篱处处雪成窝，牢闭柴荆断客过。\n叶贵蚕饥危欲死，尚能包裹一丝窠。",
        "dynasty": "宋",
        "collection_info": null
    },
    {
        "uuid": "a04d3268f2a53f881e5741ee3b59ae91",
        "title": "科桑",
        "author": "范成大",
        "content": "斧斤留得万枯株，独速槎牙立暝途。\n饱尽春蚕收罢茧，更殚余力付樵苏。",
        "dynasty": "宋",
        "collection_info": null
    },
    {
        "uuid": "e2f2cf3c01e7b384317ca49dc25a9d47",
        "title": "龙学尚书新安侯罗公輓词二首  其一",
        "author": "范成大",
        "content": "今代丹台籍，频年绿野居。\n铁冠真御史，革履旧尚书。\n短世浮云尽，平生半稿余。\n人言公不朽，兰玉照前除。",
        "dynasty": "宋",
        "collection_info": null
    },
    {
        "uuid": "6c05d622b75975626c0a009bfc410b94",
        "title": "龙学尚书新安侯罗公輓词二首  其二",
        "author": "范成大",
        "content": "一昨更调瑟，如闻欲赐环。\n途殚泣西狩，望绝起东山。\n华屋林霏惨，新阡草露班。\n春风埋玉泪，重为庾公潸。",
        "dynasty": "宋",
        "collection_info": null
    },
    {
        "uuid": "9006e8cfbfe71a78106dfdbe47329da9",
        "title": "龙学侍郎清河侯张公輓词二首  其一",
        "author": "范成大",
        "content": "白水名多士，清河最有声。\n人危孔北海，帝识柳宜城。\n蜀险谈间固，蛮讧檄到平。\n凌烟何处在，风雨上铭旌。",
        "dynasty": "宋",
        "collection_info": null
    },
    {
        "uuid": "a7121df6c2f3d8727bf7df51523b2df8",
        "title": "龙学侍郎清河侯张公輓词二首  其二",
        "author": "范成大",
        "content": "太息逢萋锦，平生付薄冰。\n沧溟淙赤舌，白日照青蝇。\n岳麓身犹健，星维驭已升。\n天如遗一老，人亦望三登。",
        "dynasty": "宋",
        "collection_info": null
    },
    {
        "uuid": "ebf718b8e2940c7e17515e17b6d2cd8c",
        "title": "新安侯夫人俞氏輓词",
        "author": "范成大",
        "content": "蚤兆于凰卜，来嫔驷马车。\n夫君宜竹帛，子舍各诗书。\n露薤丹旌举，风杨组帐虚。\n空余彤管训，他日照乡闾。",
        "dynasty": "宋",
        "collection_info": null
    },
    {
        "uuid": "61a8b2a93cc71623179f031de5a0678c",
        "title": "次韵甄云卿晚登浮丘亭",
        "author": "范成大",
        "content": "宾筵旧压三千客，燕榭新高十二城。\n泼墨云头连树暗，垂丝雨脚过溪生。\n葛巾羽扇吾身健，雪椀冰瓯子句清。\n从此相从须痛饮，故应此事胜公荣。",
        "dynasty": "宋",
        "collection_info": null
    },
    {
        "uuid": "cf276e256150ac97b30f3a43cf26d4f8",
        "title": "古风上知府秘书二首  其一",
        "author": "范成大",
        "content": "神仙绝世立，功行闻清都。\n玉符赐长生，籋云游紫虚。\n鸡犬尔何知，偶舐药鼎余。\n身轻亦仙去，罡风与之俱。\n俯视旧篱落，眇莽如积苏。\n非无凤与麟，终然侣虫鱼。\n微物岂有命，政尔谢泥涂。\n时哉适丁是，邂逅真良图。",
        "dynasty": "宋",
        "collection_info": null
    },
    {
        "uuid": "f114e0e48d974d267a4f9aa0f921c2db",
        "title": "古风上知府秘书二首  其二",
        "author": "范成大",
        "content": "大鹏上扶摇，南溟聒天沸。\n斥鷃有羽翼，意满蓬蒿裏。\n不如附骥蝇，掣电抹荆蓟。\n谁云极么么，俛仰且万里。\n向来庭户间，决起不踰咫。\n飘飖托方便，意气乃如此。\n物生未可料，旦暮倘逢世。\n君看功名场，得失一交臂。",
        "dynasty": "宋",
        "collection_info": null
    },
    {
        "uuid": "ea7b35e92198fa71250a1a53436a5a82",
        "title": "拄笏亭晚望",
        "author": "范成大",
        "content": "林泉随处有清凉，山绕阑干客自忙。\n溪雨不飞虹尚饮，乱蝉高柳满斜阳。",
        "dynasty": "宋",
        "collection_info": null
    },
    {
        "uuid": "674250593fe635c0874e135671392ba0",
        "title": "乳滩",
        "author": "范成大",
        "content": "清溪可怖亦可喜，造化于人真虐戏。\n轰雷捲雪鬓成丝，一掷平生来此试。\n险绝无双是乳滩，舟如滚石下高山。\n画楼正倚黄昏雨，岂识江间行路难。",
        "dynasty": "宋",
        "collection_info": null
    },
    {
        "uuid": "4b31db7de6934a2e0777cfa3e2537d4b",
        "title": "浮丘亭",
        "author": "范成大",
        "content": "黟山鬰律神仙宅，三十六峰雷雨隔。\n碧城栏槛偃双旌，笑挹浮丘为坐客。\n岩扉无锁昼长开，紫云明灭多楼台。\n云中仙驭参差是，肯为使君乘兴来。\n西昆巉绝不可至，东望蓬莱愁弱水。\n谁知芳草徧天涯，玉京只在珠帘底。\n他年麟阁上清空，却访旧游寻赤松。\n我亦从公负丹鼎，来斸砂床汲汤井。",
        "dynasty": "宋",
        "collection_info": null
    },
    {
        "uuid": "5dbe313dce3312e7c810c5df8aee73ba",
        "title": "风月堂",
        "author": "范成大",
        "content": "天风无边吹海月，景入溪山更奇绝。\n太守文章别乘贤，平生付与金杯滑。\n门阑我亦似彭宣，想闻横玉叫苍烟。\n读碑索句仍投辖，谁是扬州控鹤仙。",
        "dynasty": "宋",
        "collection_info": null
    },
    {
        "uuid": "6dd8e822255ce255b5e0d76415a00bb9",
        "title": "寄赠泉石使李元直入觐",
        "author": "范成大",
        "content": "汉图昔中天，百六启真主。\n当时邓高密，徒步赴光武。\n诸公上云台，一叶渺湘浦。\n声名三十年，玉气贯晴宇。\n向来宣室问，天语道旧故。\n不图太平日，復见起兵簿。\n双旌奠侯服，三节临江浒。\n垂欲大用公，少驻议圜府。\n人言山泽官，底用庙廊具。\n果闻一乘传，已踵追锋去。\n翔凤览辉来，风采照鸳鹭。\n平生经济心，十不一二吐。\n兹行公勿逊，安国如鼎吕。",
        "dynasty": "宋",
        "collection_info": null
    },
    {
        "uuid": "4137360cbe0065f665fadefa395cb648",
        "title": "休宁",
        "author": "范成大",
        "content": "南街豪郡城，东圃压州宅。\n谁云沸镬地，气象不偪仄。\n林园富瓜笋，堂密美杉柏。\n山醪极可人，溪女能醉客。\n吴子邑中彦，毫端万人敌。\n传杯相劳苦，不觉东方白。",
        "dynasty": "宋",
        "collection_info": null
    },
    {
        "uuid": "5e6ae402908f5297ae8204edcf90970c",
        "title": "祁门",
        "author": "范成大",
        "content": "石梁平波心，金剎驾岩腹。\n溪藤卷霜缯，山骨琢紫玉。\n东堂有嘉名，窈窕窗纱绿。\n落花扫无迹，蕉叶森似束。\n主人甚爱客，挽袖语陆续。\n衝雨出门去，役役媿童仆。",
        "dynasty": "宋",
        "collection_info": null
    },
    {
        "uuid": "1625bf3b0f9c3886882710e9c064d6e8",
        "title": "灵山口",
        "author": "范成大",
        "content": "陵高类登天，斗下剧窥井。\n衡从十里近，底用许多岭。\n秋雨酿春泥，掀淖力扛鼎。\n仆夫负隅哭，邂逅忧性命。\n旧嗤子猷狂，夜半桨归艇。\n方知兴尽处，顷步令人瘿。",
        "dynasty": "宋",
        "collection_info": null
    },
    {
        "uuid": "f2ecc69ef5c68ea58ee1bf8e80d48272",
        "title": "浮梁",
        "author": "范成大",
        "content": "大滩石如林，小滩石如枿。\n微生抛掷过，两桨砉将割。\n一滩復一滩，食顷经七八。\n崎岖幸脱免，已足凋鬓髮。\n我家五湖船，镜面贴天阔。\n行迷勿浪远，归欤泛花月。",
        "dynasty": "宋",
        "collection_info": null
    },
    {
        "uuid": "1b563ee54671ff0ada411dd1490bd043",
        "title": "鄱阳湖",
        "author": "范成大",
        "content": "凄悲鸿雁来，泱漭鱼龙蛰。\n雷霆一鼓罢，星斗万里湿。\n波翻渔火碎，月落村舂急。\n折苇已纷披，衰杨尚僵立。\n长年畏简书，今夕念簑笠。\n江湖有佳思，逆旅百忧集。",
        "dynasty": "宋",
        "collection_info": null
    },
    {
        "uuid": "0cf14198fb784275c68347c4188bffae",
        "title": "回黄坦",
        "author": "范成大",
        "content": "渥丹枫凋零，浓黛柏幽独。\n畦稻晚已黄，陂草秋重绿。\n平远一横看，浩荡供醉目。\n落帆金碧溪，嘶马锦绣谷。\n世界真庄严，造物极不俗。\n向非来远游，那有此奇瞩。",
        "dynasty": "宋",
        "collection_info": null
    },
    {
        "uuid": "b16c8a3c7c4254f0797eb10fdca09c99",
        "title": "桑岭",
        "author": "范成大",
        "content": "回肠山百盘，挥手天一握。\n俯惊危栈穿，仰诧飞石落。\n挽舆如挽舟，绝叫断双筰。\n怪蔓缠枯槎，瘠草被幽壑。\n此岂车马路，谁云强刊凿。\n人言远游好，呼来试着脚。",
        "dynasty": "宋",
        "collection_info": null
    },
    {
        "uuid": "ef7ec0457dc890046aca994395a0a476",
        "title": "天都峰",
        "author": "范成大",
        "content": "维帝有下都，作镇此南国。\n孤撑紫玉楼，横绝太霄碧。\n晶荧砂窦红，夭矫泉绅白。\n晴云无尽藏，竟日袅幽石。\n诸峰三十五，离立侍傍侧。\n会稽眇小哉，请议职方籍。",
        "dynasty": "宋",
        "collection_info": null
    },
    {
        "uuid": "c0a3f63c0a8b2bdfc29075f6c90f394a",
        "title": "温泉",
        "author": "范成大",
        "content": "砂床毓灵源，石液漱和气。\n鬰攸甑常蒸，觱沸鼎百沸。\n人生本无垢，安用涤肠胃。\n一瓢滟清肥，回首谢罗罻。\n山深人迹罕，政以远为贵。\n君看华清池，谈者至今讳。",
        "dynasty": "宋",
        "collection_info": null
    },
    {
        "uuid": "1e4647973a91e40b7b7f04ad1680c414",
        "title": "伏闻知府秘书欲取小杜桐庐诗语以见花名堂成大记东坡送郑户曹诗云荡荡清河壖黄楼我所开迟君为坐客新诗出琼瑰楼成君已去人事固多乖此段大类今日成大行且受代计梅开堂成归舟已下南浦欲为坐客不可得怀不能已请先为公赋之",
        "author": "范成大",
        "content": "使君来暖东堂席，又见堂前花信息。\n小白犹封竹外枝，微黄已点眉间色。\n山城十月如春台，闻有细书天上来。\n说与横斜应早计，不须更待雪花催。",
        "dynasty": "宋",
        "collection_info": null
    },
    {
        "uuid": "f2ab543c28880fe3636655514d2e471f",
        "title": "知府秘书遣帐下持新诗追路赠行辄次韵寄上",
        "author": "范成大",
        "content": "冷云去仍来，冻雨落还歇。\n平明一篙涨，珍重送船发。\n端成南溪泛，宁復东堂谒。\n何时公三日，请泽看山笏。\n恩勤一未报，终古铭肌骨。\n幡幡迹虽远，耿耿心不没。\n门阑如水波，永印此孤月。",
        "dynasty": "宋",
        "collection_info": null
    },
    {
        "uuid": "375e9d6a8359696be1dfbb75bd8fc6ef",
        "title": "寄上鄙句之明日舟次梅口南枝已有春意復次知府秘书赠行高韵",
        "author": "范成大",
        "content": "晏温解船去，暮夜檥船歇。\n横斜隘梅村，玉蓓粲将发。\n城中三辅豪，指日承明谒。\n高怀妙康济，未试君前笏。\n周南又小春，微温入花骨。\n我瞻浮丘亭，山高璇柄没。\n飞鸟正飘荡，空绕南枝月。",
        "dynasty": "宋",
        "collection_info": null
    },
    {
        "uuid": "748f7e7f1c6542d3914424b064fe4acf",
        "title": "晞真阁留别方道士宾实",
        "author": "范成大",
        "content": "东山西山双袖舞，中有清宫蟠万础。\n云横朱阁碧梧寒，风扫石坛苍桧古。\n道人宾实其姓方，来从何许今几霜。\n诛蒿仆蓬殿突兀，玉华紫气腾真香。\n胸奇腹愤无人识，我独相从似畴昔。\n时时苦语见鍼砭，邂逅天涯得三益。\n明朝归客上归艎，重到晞真计渺茫。\n只有双鱼相问讯，歙江之水通吴江。",
        "dynasty": "宋",
        "collection_info": null
    },
    {
        "uuid": "ec6ef758d130978095046fc700b79743",
        "title": "程助教远饯求诗",
        "author": "范成大",
        "content": "残山剩水带离亭，送客烦君远作程。\n直欲明年击吴榜，白沙翠竹是柴荆。",
        "dynasty": "宋",
        "collection_info": null
    },
    {
        "uuid": "e465b983012ae273b7db3207ced55578",
        "title": "次伯安推官赠别韵",
        "author": "范成大",
        "content": "交情弥岁竟匆匆，短棹归寻一亩宫。\n塞责文书容我懒，及时杯酒頼君同。\n披云峰顶城头月，揽秀堂前扇裏风。\n千里音书慰离索，莫言天远费鳞鸿。",
        "dynasty": "宋",
        "collection_info": null
    },
    {
        "uuid": "4894e663993272f8c74151ae5a50d371",
        "title": "次景琳录事赠别韵",
        "author": "范成大",
        "content": "放船鸣橹便秦吴，送别空烦长者车。\n宿雾锁山常羃羃，断云将雨忽疎疎。\n高城五岭花深处，短棹三江木落初。\n頼得溪流通尺素，蒲根仍有一双鱼。",
        "dynasty": "宋",
        "collection_info": null
    },
    {
        "uuid": "ed95994155a3ea286b620dade44c3772",
        "title": "次黄必先主簿同年赠别韵二首  其一",
        "author": "范成大",
        "content": "当年仗外揖高标，绣䪌芦鞭宝马骄。\n琼苑天香飘合坐，碧城山色照同僚。\n思归意决吾张翰，赠别情深子绕朝。\n蟹簖鱼梁从此去，他年书札堕烟霄。",
        "dynasty": "宋",
        "collection_info": null
    },
    {
        "uuid": "c836bbad68474f73d44bd8d43a87dbb5",
        "title": "次黄必先主簿同年赠别韵二首  其二",
        "author": "范成大",
        "content": "山郭官閒得烂游，弥年还往话绸缪。\n西园剥栗催奴课，东院寻梅劝客留。\n笔下修锋千首富，谈间和气两眉浮。\n别来怅望何时见，谩上重城谩上楼。",
        "dynasty": "宋",
        "collection_info": null
    },
    {
        "uuid": "d17bc595f7ba54590d52c402de81c6ec",
        "title": "次胡经仲知丞赠别韵",
        "author": "范成大",
        "content": "先生有道抗浮云，拄颊看山意最真。\n霜鬓不堪痟首疾，翠蛾常作捧心颦。\n官如斯立蓝田小，家似渊明栗里贫。\n俯仰别来蓂荚换，只今谁与话情亲。",
        "dynasty": "宋",
        "collection_info": null
    },
    {
        "uuid": "8cb52193ee687e0e8daf2217a2966741",
        "title": "次诸葛伯山赡军赠别韵",
        "author": "范成大",
        "content": "歙维羣山囿，漫仕富英杰。\n清标照人寒，玉笋森积雪。\n嗟余独委琐，无用等木屑。\n又如道傍李，味苦不堪折。\n归舟坐成泛，去马亦已刷。\n三年风波险，尽付一笑阅。\n惟君同怀抱，各坐天机拙。\n我家鸱夷子，竹帛照吴越。\n云仍无肖似，俯首媿前哲。\n若家卧龙公，事业管萧埒。\n期君踵祖武，勿惜儿女别。\n言狂举白浮，醉倒霜松折。",
        "dynasty": "宋",
        "collection_info": null
    },
    {
        "uuid": "76a3e8974cb2f585091d4c3b4c1bddf7",
        "title": "次韵乐先生除夜三绝  其一",
        "author": "范成大",
        "content": "团蒲曲几坐成痴，北看南观恍是非。\n道眼已空诗眼在，梅花欲动雪花稀。",
        "dynasty": "宋",
        "collection_info": null
    },
    {
        "uuid": "216223c45c3fbf541fea70341239daec",
        "title": "次韵乐先生除夜三绝  其二",
        "author": "范成大",
        "content": "天边客裏五迎冬，争信还乡似寓公。\n人事都非城郭是，独怜鸡犬识新丰。",
        "dynasty": "宋",
        "collection_info": null
    },
    {
        "uuid": "efee449c6054220904d3705e48e997fb",
        "title": "次韵乐先生除夜三绝  其三",
        "author": "范成大",
        "content": "床头历日鬓丝丝，懒倦慵吟守岁诗。\n宜入新年须吉利，明朝把笔写门楣。",
        "dynasty": "宋",
        "collection_info": null
    },
    {
        "uuid": "c9be1e0c47da8c974ec3bf9b4862096d",
        "title": "次韵唐幼度客中幼度相别数年復会于钱塘湖上",
        "author": "范成大",
        "content": "西湖冰泮绿生鳞，料峭东风欲中人。\n花片不禁寒食雨，鬓丝犹那涌金春。\n江山契阔诗情在，京洛追随客梦新。\n唤取歌声不愁思，为君吹水引杯频。",
        "dynasty": "宋",
        "collection_info": null
    },
    {
        "uuid": "926f32566b3f2a4b0e32a080448a23b9",
        "title": "客中呈幼度",
        "author": "范成大",
        "content": "手板头衔意已慵，墨池书枕兴无穷。\n酿泥深巷五更雨，吹酒小楼三面风。\n草色有无春最好，客心去住水长东。\n今朝合有家书到，昨夜灯花缀玉虫。",
        "dynasty": "宋",
        "collection_info": null
    },
    {
        "uuid": "e83fdd270b46772eb01140ea07ff15b6",
        "title": "奠唐少梁晋仲兄弟墓下",
        "author": "范成大",
        "content": "当年连璧气如蜺，人许跻攀九列齐。\n黄壤一时埋玉树，青云何处用丹梯。\n生平书札频双鲤，岁晚交情但隻鸡。\n眼底伤心难制泪，宁论宿草已萋萋。",
        "dynasty": "宋",
        "collection_info": null
    },
    {
        "uuid": "3c0fad00b50bc1a8c5ccd3f7abf44e37",
        "title": "镇东行送汤丞相帅绍兴",
        "author": "范成大",
        "content": "吴波鳞鳞越山紫，镇东旌旆东风裏。\n前驱传道相君来，一夜鑑湖春涨起。\n鑑湖如鑑涵空明，相君出处如湖清。\n十年勋业泰山重，五鼎富贵浮云轻。\n人言公如裴相国，绿野堂高贮风月。\n我独愿公如子牟，身在江湖心魏阙。\n浯溪有石高嵯峨，公方东征如此何。\n丁宁湖水莫断渡，早晚归来绝江去。",
        "dynasty": "宋",
        "collection_info": null
    },
    {
        "uuid": "47520bca45b15e31321651ade7e7d4dc",
        "title": "水月庵谒现老不值",
        "author": "范成大",
        "content": "有客叩岩扃，无人管送迎。\n片云閒出岫，水月自空明。",
        "dynasty": "宋",
        "collection_info": null
    },
    {
        "uuid": "c73d73197482ed7f592c393873bc3c6b",
        "title": "次韵边公辨",
        "author": "范成大",
        "content": "错落参旗罥竹梢，柴荆临水闭蓬蒿。\n春风吹晓玉蟾堕，秾露洗空银汉高。\n双鹊绕枝应也倦，一蛩吟壁已能豪。\n新秋只合添诗兴，莫学潘郎叹二毛。",
        "dynasty": "宋",
        "collection_info": null
    },
    {
        "uuid": "a19ebd0d371c68f90fe0ae01d30b4b5e",
        "title": "中秋无月復次韵",
        "author": "范成大",
        "content": "屋山从捲杜陵茅，门径慵芟仲蔚蒿。\n澹澹白虹风晕壮，纷纷苍狗雨云高。\n凌空累筯仙无术，半夜撞钟句谩豪。\n枵腹题诗将底用，真成兔角与龟毛。",
        "dynasty": "宋",
        "collection_info": null
    },
    {
        "uuid": "cad91cd5fa1bdaf72c5ba5889c463381",
        "title": "公辨用前韵见赠復次韵",
        "author": "范成大",
        "content": "先生笔力玉山鳌，气压明堂一柱蒿。\n雪椀涤毫词绝妙，朱絃缩瑟调弥高。\n心兵不起无三粲，坐客常多似四豪。\n喜有过从南北巷，苏兰薪桂瀹溪毛。",
        "dynasty": "宋",
        "collection_info": null
    },
    {
        "uuid": "285f1bfe88074fed97195c96cd090751",
        "title": "公辨再赠復次韵",
        "author": "范成大",
        "content": "书生活计极萧骚，爝火微明似束蒿。\n犬子地寒徒壁立，元龙身懒谩楼高。\n笔端未办夸三绝，酒裏犹能扫二豪。\n又向诗坛蕲借一，强磨铅钝齿吹毛。",
        "dynasty": "宋",
        "collection_info": null
    },
    {
        "uuid": "0b13e5453fd08d916f490d1804d642bc",
        "title": "送施元光赴江西幕府",
        "author": "范成大",
        "content": "镇南旌旆照江皋，入幕如今客最高。\n月暗秋城稀击柝，云飞朝栋剩挥毫。\n长亭酒尽歌三迭，半夜溪深雨一篙。\n莫恋阳关更西路，九关归路踏金鳌。",
        "dynasty": "宋",
        "collection_info": null
    },
    {
        "uuid": "34582f3af96302ecb1e8b89563d71f81",
        "title": "次韵林子章阻浅留滞",
        "author": "范成大",
        "content": "客行端似未归云，指点璇杓几易辰。\n喜有风花黄作晕，似闻溪涨绿生鳞。\n我从走俗言无味，君已鸣文笔有神。\n绣段炳然空辱赠，急翻缇袭扫蛛尘。",
        "dynasty": "宋",
        "collection_info": null
    },
    {
        "uuid": "bbba98d5b5d1ae02800039eccfa9e5e7",
        "title": "次韵马少伊木犀  其一",
        "author": "范成大",
        "content": "月窟飞来露已凉，断无尘格惹蜂黄。\n纤纤绿裹排金粟，何处能容九里香。",
        "dynasty": "宋",
        "collection_info": null
    },
    {
        "uuid": "ef59d8b8f165b81ef3767dffc01ff0b0",
        "title": "次韵马少伊木犀  其二",
        "author": "范成大",
        "content": "水尾山腰树影苍，一天风露不供香。\n谁家镜裏能消得，付与诗人古锦囊。",
        "dynasty": "宋",
        "collection_info": null
    },
    {
        "uuid": "1abd300d7e063b42913f59b208ec1acd",
        "title": "次韵马少伊木犀  其三",
        "author": "范成大",
        "content": "密密娇黄侍翠舆，避风遮日小扶疎。\n画阑想见悬秋晚，无限宫香总不如。",
        "dynasty": "宋",
        "collection_info": null
    },
    {
        "uuid": "a1f1ba1aeba120d116778effb3ff59ae",
        "title": "林夫人輓词",
        "author": "范成大",
        "content": "翰墨门阑正岿然，故应婉娩亦儒先。\n与闻古学三千礼，能诵家书四百篇。\n卜协妫姜占永世，梦呼辰巳谶凋年。\n班姬合有遗文在，后日从容访孟坚。",
        "dynasty": "宋",
        "collection_info": null
    },
    {
        "uuid": "298dd7a44e7ee0a01ff3978f26ba95f0",
        "title": "李仲镇懒窝",
        "author": "范成大",
        "content": "求名当着鞭，访道亦重趼。\n二边俱不住，三昧不如懒。\n向来南岳师，自谓极萧散。\n收涕且无绪，客至那可款。\n争如懒窝高，门外辙常满。\n殊不妨啸歌，秉烛苦夜短。\n天寒雪欲花，屋角黄云晚。\n径须烦二妙，对洗玻瓈盏。",
        "dynasty": "宋",
        "collection_info": null
    },
    {
        "uuid": "dd6b00f99e94196172cf6a80a78aa7be",
        "title": "次韵陈季陵寺丞求歙石眉子砚",
        "author": "范成大",
        "content": "金星荧荧眉子绿，婺源琢石如琢玉。\n宝玩何曾捄枵腹，但爱文君远山蹙。\n文人笔阵森五兵，书品入妙仍诗名。\n我有陂陀天海样，与公文字俱金声。\n枭卢一掷不须呼，况敢定价论车渠。\n只烦将到粧台下，试比何如京兆画。",
        "dynasty": "宋",
        "collection_info": null
    },
    {
        "uuid": "de11fb1c7a5bbec8570b5e188fd6f25e",
        "title": "次韵季陵贡院新晴",
        "author": "范成大",
        "content": "锁闱令严深復深，五星帘幕晴若阴。\n澹云微月谩清夜，短檠政自关人心。\n看灯作晕生睡色，江南行处梦不隔。\n觉来快读新晴篇，怳然寘我鶑花前。\n径欲觞公后堂酒，倘烦春衫小垂手。",
        "dynasty": "宋",
        "collection_info": null
    },
    {
        "uuid": "4f06681526ca9a925d0be88fff090dd8",
        "title": "次韵周子充正字馆中绯碧两桃花",
        "author": "范成大",
        "content": "碧城香雾赤城霞，深出刘郎未见花。\n凭仗天风扶绛节，为招萼绿过羊家。",
        "dynasty": "宋",
        "collection_info": null
    },
    {
        "uuid": "7ad3e974fc75a38a54ed5f845404c346",
        "title": "明日子充折赠次韵谢之",
        "author": "范成大",
        "content": "海上三山冠綵霞，六时高会雨天花。\n步虚声裏随风下，吹落寻常百姓家。",
        "dynasty": "宋",
        "collection_info": null
    },
    {
        "uuid": "1d954d0bef1c8fbddd3adcba439038cc",
        "title": "明日大雨復折赠再次韵",
        "author": "范成大",
        "content": "一天云叶翳朝霞，风卷泥沾不惜花。\n羣玉山高春好在，人间烟雨暗千家。",
        "dynasty": "宋",
        "collection_info": null
    },
    {
        "uuid": "4c00658c5cf9b6312ecc38fdc987a285",
        "title": "张恭甫正字折赠馆中碧桃因次子充韵",
        "author": "范成大",
        "content": "满枝晴雪照青霞，旧识桃源晕碧花。\n俯仰京尘隔年梦，东风犹认故人家。",
        "dynasty": "宋",
        "collection_info": null
    },
    {
        "uuid": "5218ab99ab0d85fa0286a83ec2847c66",
        "title": "雨中报谒呈刘韶美侍郎",
        "author": "范成大",
        "content": "花落满城雨，雨余云重阴。\n驱车有底急，巷泥三尺深。\n平生黄篾舫，渔榔有清音。\n斗升得苦相，怀刺衝愁霖。\n归来掩关卧，一枕直兼金。\n作诗诧比邻，幸勿讥褊心。",
        "dynasty": "宋",
        "collection_info": null
    },
    {
        "uuid": "75a6b14bce252fcc2220048293558644",
        "title": "雨中集水月",
        "author": "范成大",
        "content": "献之今年不堪暑，天亦相怜病良苦。\n明便中秋法合凉，夜半行云晓行雨。\n蕲州竹簟清如冰，饥蚊倔强犹鸣声。\n下床蚤喜衣裳健，出门更觉山川明。\n曳屐扶藜寻水月，不惜垂垂巾角折。\n竹间松下已凄然，却要芳樽生暖热。",
        "dynasty": "宋",
        "collection_info": null
    },
    {
        "uuid": "96003da527139cebd7b804552d748f67",
        "title": "送洪景卢内翰使虏二首  其一",
        "author": "范成大",
        "content": "金章玉色照离亭，战伐和亲决此行。\n国有威灵双节重，家传忠义一身轻。\n平生海内文场伯，今日胸中武库兵。\n万里往来公有相，淮濆阴德贯神明。",
        "dynasty": "宋",
        "collection_info": null
    },
    {
        "uuid": "442a608049730978adbd962d36b91928",
        "title": "送洪景卢内翰使虏二首  其二",
        "author": "范成大",
        "content": "檄到中原杀气销，穹庐那敢说天骄。\n今年蕃始来和汉，即日燕当远徙辽。\n北土未干遗老泪，西陵应望孝孙朝。\n着鞭往矣功名会，麟阁丹青上九霄。",
        "dynasty": "宋",
        "collection_info": null
    },
    {
        "uuid": "1a7478572754f73f110688ca7009c4bf",
        "title": "次韵严子文旅中见赠",
        "author": "范成大",
        "content": "杯中畴昔共江天，倾座新诗报警联。\n海浦寸心空共月，京华双鬓各凋年。\n交情敢说同方友，句法甘从弟子员。\n有意数从文字饮，何须争着祖生鞭。",
        "dynasty": "宋",
        "collection_info": null
    },
    {
        "uuid": "776138fef37623bf0f42c61a1107acf4",
        "title": "次韵子文客舍小楼",
        "author": "范成大",
        "content": "客裏仍携一束书，闭门虹气自凌虚。\n未闻光范延珠履，谁向甘泉从玉车。\n散尽生涯千答布，收将文价百车渠。\n淹留且结西湖夏，同到秋风赋遂初。",
        "dynasty": "宋",
        "collection_info": null
    },
    {
        "uuid": "14adb3b05eda77682f29445b23a4765a",
        "title": "次韵刘韶美大风雨坏门屋",
        "author": "范成大",
        "content": "云烟挥翰墨池翻，缃缥如山昼掩关。\n已许六丁收散落，只愁雷电费墙藩。",
        "dynasty": "宋",
        "collection_info": null
    },
    {
        "uuid": "f774e9bc67225dcd2edb3d8e6d2cba30",
        "title": "洪景卢内翰使还入境以诗迓之",
        "author": "范成大",
        "content": "玉帛干戈汹并驰，孤臣叱驭触危机。\n关山无极申舟去，天地有情苏武归。\n汉月凌秋随使节，胡尘捲暑避征衣。\n国人渴望公颜色，为报褰帷入帝畿。",
        "dynasty": "宋",
        "collection_info": null
    },
    {
        "uuid": "85cad95f52a75abff8841b2147db058c",
        "title": "寄题向抚州采菊亭",
        "author": "范成大",
        "content": "一叶起秋色，众绿凋岁华。\n耿耿霜露侧，余此黄金葩。\n西风满天地，孤芳照尘沙。\n殷勤开小筑，花气日夕嘉。\n落英楚纍手，东篱陶令家。\n两穷偶寓意，岂必真爱花。\n不如亭中人，一笑了天涯。\n采采勿虚度，门前欲高牙。",
        "dynasty": "宋",
        "collection_info": null
    },
    {
        "uuid": "c348e5b1042fba581a44ca2c70040667",
        "title": "古风二首上汤丞相  其一",
        "author": "范成大",
        "content": "抱瑟游孔门，岂识宫与商。\n古曲一再行，乃杂巴人倡。\n知音顾之笑，解絃为更张。\n归来掩关卧，冰炭交愁肠。\n平生桑濮手，未省歌虞唐。\n明发理朱丝，復登君子堂。\n遗音入三叹，山高水汤汤。",
        "dynasty": "宋",
        "collection_info": null
    },
    {
        "uuid": "afcb8df9b02db5735001edabf596843e",
        "title": "古风二首上汤丞相  其二",
        "author": "范成大",
        "content": "空山学仙子，穷年卧岩扃。\n煮石不得饱，秋鬓苍已星。\n道逢紫霄翁，示我餐霞经。\n采采晨之华，涤濯腐与腥。\n向来役薪水，终然槁柴荆。\n跪谢起再拜，飘飖蜕蝉轻。\n飞升那敢学，倘许学长生。",
        "dynasty": "宋",
        "collection_info": null
    },
    {
        "uuid": "60b66f8473ef7970774d73290a08d1b8",
        "title": "冷泉亭放水",
        "author": "范成大",
        "content": "古苔危磴着枯藜，脚底翻涛汹欲飞。\n九陌倦游那有此，从教惊雪溅尘衣。",
        "dynasty": "宋",
        "collection_info": null
    },
    {
        "uuid": "aa8354fbf4bc9cc7aa3b31975e8c6546",
        "title": "九月十日南山见梅",
        "author": "范成大",
        "content": "五斗留连首屡迴，来寻南涧濯尘埃。\n春风直恐渊明去，借与横斜对菊开。",
        "dynasty": "宋",
        "collection_info": null
    },
    {
        "uuid": "b702c24076d624ac8be914d359e2b6e0",
        "title": "送汪圣锡侍郎帅福唐",
        "author": "范成大",
        "content": "承明纔入又南州，重见旌旗照柁楼。\n道义平生无捷径，风波随处有虚舟。\n如公未可违文石，稽古何妨欠碧油。\n我亦登门烦着录，此行无力为王留。",
        "dynasty": "宋",
        "collection_info": null
    },
    {
        "uuid": "a5c9dabc20f40212300b82c73ad28ed4",
        "title": "送王纯白郎中赴闽漕",
        "author": "范成大",
        "content": "声利场中百战鏖，今谁勇退似公豪。\n缓寻南粤千山路，先破西兴百尺涛。\n平日曼容嫌禄厚，他年文本叹官高。\n才名政尔归安往，富贵追踪未可逃。",
        "dynasty": "宋",
        "collection_info": null
    },
    {
        "uuid": "fdf9594017b355e491a91c7023114820",
        "title": "长至日与同舍游北山",
        "author": "范成大",
        "content": "岁晚山同色，湖平雾不收。\n寒云低阁雪，佳节静供愁。\n竹柏森严立，蒲荷索莫休。\n瘦笻知脚力，政尔耐清游。",
        "dynasty": "宋",
        "collection_info": null
    },
    {
        "uuid": "e13cf54fae9bc0bcfd63e05780b4a980",
        "title": "次韵尹少稷察院九宫坛斋宿",
        "author": "范成大",
        "content": "草草驰三里，萧萧共一餐。\n吏方绵礼蕝，公自将诗坛。\n隙月窥床近，窗风刮坐寒。\n鸦鸣未忍散，端为四并难。",
        "dynasty": "宋",
        "collection_info": null
    },
    {
        "uuid": "fa5a39ff541bef35b99fe46636d824a3",
        "title": "冬祠太乙六言四首  其一",
        "author": "范成大",
        "content": "三一旧传神呪，十神今济时艰。\n愿挽灵旗北指，为君直捣阴山。",
        "dynasty": "宋",
        "collection_info": null
    },
    {
        "uuid": "aa44fe22bb0dbe550d23f129dd892b14",
        "title": "冬祠太乙六言四首  其二",
        "author": "范成大",
        "content": "月色胧明碧瓦，蜡烟浮动黄帘。\n罡骑飈轮欲下，一天飞霰纤纤。",
        "dynasty": "宋",
        "collection_info": null
    },
    {
        "uuid": "edfd461537b1c29fa91188a2dd00a81e",
        "title": "冬祠太乙六言四首  其三",
        "author": "范成大",
        "content": "云木栖乌未动，风庭警鹤先鸣。\n残夜百灵夙驾，人间鼻息雷惊。",
        "dynasty": "宋",
        "collection_info": null
    },
    {
        "uuid": "e744a7ed3a56087c66fb91a6235784ea",
        "title": "冬祠太乙六言四首  其四",
        "author": "范成大",
        "content": "行道羽衣缥缈，捲班玉佩冬珑。\n回首金铺兽面，步虚声在天风。",
        "dynasty": "宋",
        "collection_info": null
    },
    {
        "uuid": "8aa1846acc0cd48c2d9fd6b113150f4c",
        "title": "次韵李子永雪中长句",
        "author": "范成大",
        "content": "黄昏苦寒乌鸟稀，吹沙走石交横飞。\n布衾如铁復似水，梦想东风来解围。\n岂知天地有奇事，夜半窗纸生光辉。\n兜罗宝界佛所现，冥凌不敢专璇玑。\n开门倚杖眩一色，迥立此世空无依。\n少年行乐怳尚记，瑶林珠树中成蹊。\n犬骄鹰俊马蹄快，狡穴未尽须穷追。\n湖海粗豪今岂在，但忆鸣哮如饿鸱。\n北邻亦復淡生活，要我忍寒吟此诗。\n手龟笔退不可捉，墨泓龃龉冰生衣。",
        "dynasty": "宋",
        "collection_info": null
    },
    {
        "uuid": "97ccd355005e7bdd00f125ed6bf09253",
        "title": "次韵子永见赠建除体",
        "author": "范成大",
        "content": "建子玉杓直，黄昏月如霜。\n除道启柴扃，客来巾履忙。\n满炷寒缸油，共此书檠光。\n平生卜邻愿，何意登我堂。\n定交吾岂敢，南荣惭伯阳。\n执手道古作，遗篇记河梁。\n破窗风鸣悲，孤客多慨伤。\n危肠不捄饥，我诗安得昌。\n成章类村歌，但可侣牛羊。\n收功翰墨薮，微子谁能良。\n开卷得雅音，玉銮导旗常。\n闭户坐相念，雪深梅暗香。",
        "dynasty": "宋",
        "collection_info": null
    },
    {
        "uuid": "cccf7d8eda6be104af8c9dadb2f9e408",
        "title": "与胡经仲陈朋元游照山堂梅数百株盛开",
        "author": "范成大",
        "content": "九陌缁尘满客襟，钱塘门外有园林。\n胡床住处梅无限，酒旆垂边柳未深。\n晴日暖风千里目，残山剩水一人心。\n元方伯始皆吾党，解后清游直万金。",
        "dynasty": "宋",
        "collection_info": null
    },
    {
        "uuid": "15a9d8836d01f38472301da147839720",
        "title": "次韵胡邦衡秘监",
        "author": "范成大",
        "content": "斯言向来立，千古敢疵瑕。\n有命孤蓬转，何心劲箭加。\n人穷名满世，天定客还家。\n回首冥恩怨，虚空不着花。",
        "dynasty": "宋",
        "collection_info": null
    },
    {
        "uuid": "f448128467be7d0daa63c9670353b672",
        "title": "三月四日骤暖",
        "author": "范成大",
        "content": "日脚融晴晚气暄，睡余初觉薄罗便。\n如何柳絮沾泥处，暖似槐阴转午天。",
        "dynasty": "宋",
        "collection_info": null
    },
    {
        "uuid": "f4aad4368533e19df115e6e70a3cde9e",
        "title": "久雨地湿",
        "author": "范成大",
        "content": "汗础经旬未肯干，破窗随处有蜗涎。\n只今不耐春阴得，想见黄梅细雨天。",
        "dynasty": "宋",
        "collection_info": null
    },
    {
        "uuid": "7ee4e3971600e4d1576a8347ba7098bc",
        "title": "昼锦行送陈福公判信州",
        "author": "范成大",
        "content": "汉家麟阁多王侯，冠佩相望经几秋。\n昼锦声名两荣耀，惟有信州如相州。\n国南门头折杨柳，借问江津垂白叟。\n住在行都四十年，曾见归舟似公否。\n人言公与赤松期，飈车羽轮来何时。\n云出云归俱是道，苦学赤松还未妙。\n君不见补陀大士海復山，随喜却来观世间。",
        "dynasty": "宋",
        "collection_info": null
    },
    {
        "uuid": "d15f408c9e72c08847fec0f4135c23df",
        "title": "送张真甫中书奉祠归蜀",
        "author": "范成大",
        "content": "种成桃李恰新阴，忽忆家山丛桂林。\n客路莫嫌归计拙，春江争似骇机深。\n一封朝奏钧天梦，万里江行魏阙心。\n后日还朝饱风露，黑头应有雪丝侵。",
        "dynasty": "宋",
        "collection_info": null
    },
    {
        "uuid": "27b29846a1c699c64699ff836dd60566",
        "title": "送周子充左史奉祠归庐陵",
        "author": "范成大",
        "content": "黄鹄飘然下九关，江船载月客俱还。\n名高岂是孤臣愿，身退聊开壮士颜。\n倾盖当年真旦暮，沾巾明日有河山。\n后期淹速都难料，相对犹怜鬓未斑。",
        "dynasty": "宋",
        "collection_info": null
    },
    {
        "uuid": "59a541614e286196a3a942548ad2a2a9",
        "title": "送陈天予大监同年使闽",
        "author": "范成大",
        "content": "春关十载记英游，蚤喜时才近采旒。\n夷路着鞭方逸驾，急流回首忽扁舟。\n云霄正稳君犹去，尘土无边我合休。\n问讯后车容客否，茶山荔浦看南州。",
        "dynasty": "宋",
        "collection_info": null
    },
    {
        "uuid": "2536f2a0a90f6e2a30216db60b672b6e",
        "title": "送陆务观编修监镇江郡归会稽待阙  其一",
        "author": "范成大",
        "content": "宝马天街路，烟篷海浦心。\n非关爱京口，自是忆山阴。\n高兴余飞动，孤忠有照临。\n浮云付舒卷，知子道根深。",
        "dynasty": "宋",
        "collection_info": null
    },
    {
        "uuid": "bb598b04f7757df0638a292dc9251607",
        "title": "送陆务观编修监镇江郡归会稽待阙  其二",
        "author": "范成大",
        "content": "见说云门好，全家住翠微。\n京尘成岁晚，江雨送人归。\n边锁风雷动，军书日夜飞。\n功名袖中手，世事巧相违。",
        "dynasty": "宋",
        "collection_info": null
    },
    {
        "uuid": "1eac4217df581e5d9c8d3006ab361619",
        "title": "送李仲镇宰溧阳",
        "author": "范成大",
        "content": "相逢已叹十年迟，冷淡贫交又语离。\n玉笋换班通籍后，黄梅催雨送帆时。\n月岩家世犹为县，金濑溪山好赋诗。\n唤起酸寒孟东野，倒流三峡洗余悲。",
        "dynasty": "宋",
        "collection_info": null
    },
    {
        "uuid": "5d1537513411e3e4d0c0814ee11a1098",
        "title": "送吴元茂丞浦江",
        "author": "范成大",
        "content": "玉笋翻乘县佐车，飘然不肯待新除。\n才名已被人争说，官薄何妨计小疎。\n忆昨西湖同我载，从今南浦望君书。\n遥知敛板趋风后，始觉丞哉果负予。",
        "dynasty": "宋",
        "collection_info": null
    },
    {
        "uuid": "03f50256f4d25c2b041f4bdf04a27601",
        "title": "雪晴呈子永",
        "author": "范成大",
        "content": "碧空无处泊同云，晴入荒园鸟雀驯。\n冰面小风池欲动，雪边浓日瓦如熏。\n尘容俗状长为客，冷蕊疎枝又作春。\n诗卷岂能生暖热，犯寒聊復恼比邻。",
        "dynasty": "宋",
        "collection_info": null
    },
    {
        "uuid": "228fd633b43ac6ef3c8d2e7c28013f6f",
        "title": "次韵子永雪后见赠",
        "author": "范成大",
        "content": "雪瓴待伴半阴晴，竟日檐冰溜雨声。\n九陌泥干尘未动，南山石露塔犹明。\n稍闻吉语占农事，便觉归心胜宦情。\n想得秫田来岁好，瓦盆加酿灌愁城。",
        "dynasty": "宋",
        "collection_info": null
    },
    {
        "uuid": "2fa9fa81879b4dae3ef6cc243f04aafa",
        "title": "次韵郊祀庆成",
        "author": "范成大",
        "content": "帝德重尧绪，天心与舜禋。\n庆期符后甲，元日际初辛。\n土纬扶南极，旄胡拱北辰。\n律谐风自艮，衡正斗垂寅。\n桂燎灵宫晓，萧脂太室晨。\n百神森壁垒，万卫密钩陈。\n日月青旗色，雷霆玉辂尘。\n洗兵银汉水，收雪紫坛春。\n天步临黄道，仙班像玉宸。\n陶匏宗素朴，琮璧慕精纯。\n秘祝裒时对，高斿欻下宾。\n金钟鸣杰簴，朱火熭芳薪。\n日丽鸡竿矗，天旋凤律新。\n端门敷锡后，六合共絪缊。",
        "dynasty": "宋",
        "collection_info": null
    },
    {
        "uuid": "00d187466b322fe824b17d4afcc8894c",
        "title": "从巨济乞蜡梅",
        "author": "范成大",
        "content": "寂寥人在晓鸡窗，苦忆花前续断肠。\n全树折来应不惜，君家真色自生香。",
        "dynasty": "宋",
        "collection_info": null
    },
    {
        "uuid": "f78c7d95093094006b90c6ed032a3f8e",
        "title": "次韵朋元卖花处见梅",
        "author": "范成大",
        "content": "烟浓日淡不多寒，担上看花雪作团。\n想得竹边春已暗，明朝走马过溪看。",
        "dynasty": "宋",
        "collection_info": null
    },
    {
        "uuid": "b712dd5fa023ddf1e2eb127d786887de",
        "title": "与正夫朋元游陈侍御园",
        "author": "范成大",
        "content": "沙际春风捲物华，意行聊復到君家。\n年年我是曾来客，处处梅皆旧识花。\n官减不妨诗事业，地寒犹办醉生涯。\n城中马上那知此，尘满长裾席帽斜。",
        "dynasty": "宋",
        "collection_info": null
    },
    {
        "uuid": "d4c3a4886fc99c2e6b59fce286df6ce4",
        "title": "正月十四日雨中与正夫朋元小集夜归",
        "author": "范成大",
        "content": "灯市凄清灯火稀，雨巾风帽笑归迟。\n月明想在云堆处，客醉都忘马滑时。\n老去樽前花隔雾，春来句裏鬓成丝。\n浮生不了悲欢事，作剧儿童总未知。",
        "dynasty": "宋",
        "collection_info": null
    },
    {
        "uuid": "bccbce90d7812ad807905a81101248e9",
        "title": "次韵子永夜雨",
        "author": "范成大",
        "content": "办作长愁客，工哦苦雨吟。\n挑灯今夕意，欹枕故园心。\n漏屋疎疎滴，空檐细细斟。\n相过巷南北，屐齿怕泥深。",
        "dynasty": "宋",
        "collection_info": null
    },
    {
        "uuid": "d044795c4a6222e11e3e2b59c5657a17",
        "title": "次韵朋元游王氏园",
        "author": "范成大",
        "content": "联翩步屧翠微间，回首红尘自鲜欢。\n捲地雨添千涧急，拥门云锁两山盘。\n绝怜茶笋能留客，仍喜蛙声不在官。\n雪白杨梅消息未，重来应至麦秋寒。",
        "dynasty": "宋",
        "collection_info": null
    },
    {
        "uuid": "54528a2c4d838c5601691a37cee4cb8b",
        "title": "游灵石山寺",
        "author": "范成大",
        "content": "西湖富清丽，城府尘事并。\n我独数能来，不负双眼明。\n骚骚残絮罢，飐飐新荷成。\n岁华日夜好，游子能无情。\n午阴酿初暑，稍喜巾袂轻。\n小风吹鬓毛，将我入松声。\n崖寺金碧暗，石泉肝胆清。\n寿藟万蛟舞，灵峰双髻撑。\n仙人昔来游，笔墨上朱甍。\n举臂寻丈高，聊得儿童惊。\n老矣谢狡狯，题诗记吾曾。",
        "dynasty": "宋",
        "collection_info": null
    },
    {
        "uuid": "dc466c49baee4a29a5ae3113ae7da316",
        "title": "次韵李器之编修灵石山万岁藤歌",
        "author": "范成大",
        "content": "君不见东林怪蔓之诗三百年，字如金绳铁索相纠缠。\n不如李侯灵石句，笔阵压倒长城坚。\n藤阴诗律两秀发，此段奇事今无前。\n吾闻草木未有不黄落，雨荒霜倒相后先。\n绵绵紫藟天所寿，风雨不动常苍然。\n坚姿绝邻傲一所，深本无极融三泉。\n腾虬舞蛟矫欲去，流苏络带翩如仙。\n班荆芘藾得吾党，酌泉共吸杯中天。\n诗成一斗属太白，擘笺挥扫如云烟。\n北门西掖君自有，坐拥红药然金莲。\n山腰涧底莫濡滞，早晚天风吹蜕蝉。",
        "dynasty": "宋",
        "collection_info": null
    },
    {
        "uuid": "ed7797ea092a1304ff88fefe55b65a23",
        "title": "次韵正夫游王园会者六人",
        "author": "范成大",
        "content": "丘园窈窕復崎岖，草木生香景倍殊。\n花下百杯齐物我，云边一眼尽江湖。\n不知朱户趦趄者，能胜青山放浪无。\n六逸萧然真可画，为君题作竹溪图。",
        "dynasty": "宋",
        "collection_info": null
    },
    {
        "uuid": "6def94da790c0a12ba095461970686a5",
        "title": "四月五日集陈园照山堂",
        "author": "范成大",
        "content": "寻壑经丘到此堂，官闲聊作送春忙。\n短篱水面残红满，团扇风前众绿香。\n尽捲帘旌延竹色，深斟杯酒纳山光。\n洞门无锁城门近，转午鸡啼日正长。",
        "dynasty": "宋",
        "collection_info": null
    },
    {
        "uuid": "3025a023bb7133ce8dde437d1940b9de",
        "title": "题宝林寺可赋轩",
        "author": "范成大",
        "content": "十里山行杂市声，道傍无处濯尘缨。\n宝林寺裏逢修竹，方有诗情约略生。",
        "dynasty": "宋",
        "collection_info": null
    },
    {
        "uuid": "0b3cf82a2ed860bff17e4459c8c59244",
        "title": "次韵朋元久雨",
        "author": "范成大",
        "content": "谁酿愁䨧玉宇间，都缘梅子要斓斑。\n腾腾困思午犹梦，扰扰奔云风未还。\n休问满城骑马滑，不妨长日闭门闲。\n今朝晴色熹微似，干鹊飞来语屋山。",
        "dynasty": "宋",
        "collection_info": null
    },
    {
        "uuid": "72a3b7fd9f7cb78bf974acecfa4f2cb3",
        "title": "韩无咎检详出示所赋陈季陵户部巫山图诗仰窥高作叹息弥襟余尝考宋玉谈朝云事漫称先王时本无据依及襄王梦之命玉为赋但云頩颜怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资抚掌",
        "author": "范成大",
        "content": "瑶姬家山高插天，碧丛奇秀古未传。\n向来题目经楚客，名字径度岷峨前。\n是邪非邪莽谁识，乔林古庙常秋色。\n暮去行雨朝行云，翠帷瑶席知何人。\n峡船一息且千里，五两竿头见旛尾。\n仰窥仙馆至今疑，行人问讯居人指。\n千年遗恨何当申，阳台愁绝如荒村。\n高唐赋裏人如画，玉色頩颜元不嫁。\n后来饥客眼长寒，浪传乐府吹復弹。\n此事牵连到温洛，更怜尘袜有无间。\n君不见天孙住在银涛许，尘间犹作儿女语。\n公家春风锦瑟傍，莫为此图虚断肠。",
        "dynasty": "宋",
        "collection_info": null
    },
    {
        "uuid": "00444d67c04dbd1b407cde6a2077d951",
        "title": "次韵乐先生吴中见寄八首  其一",
        "author": "范成大",
        "content": "金鹤飞来尺素通，新诗字字挟光风。\n三年湖海关心处，都在先生句子中。",
        "dynasty": "宋",
        "collection_info": null
    },
    {
        "uuid": "fc9b71b4ab4edd4f3550b950e7067fef",
        "title": "次韵乐先生吴中见寄八首  其二",
        "author": "范成大",
        "content": "官居门巷果园西，桃李成蹊杏压枝。\n如许年芳忙裏过，斩新今日试题诗。",
        "dynasty": "宋",
        "collection_info": null
    },
    {
        "uuid": "efcdc707e7fcba3d0414d1c8f1352046",
        "title": "次韵乐先生吴中见寄八首  其三",
        "author": "范成大",
        "content": "暮林栖鸟各深枝，燕子知巢触幔飞。\n倘有三椽今已去，不关五斗解忘归。",
        "dynasty": "宋",
        "collection_info": null
    },
    {
        "uuid": "b8032dc3709dbbad9e3fedc602b6d806",
        "title": "次韵乐先生吴中见寄八首  其四",
        "author": "范成大",
        "content": "懒不看书似姓边，梦魂飞绕白鸥前。\n须知席帽衝尘出，不似篷窗听雨眠。",
        "dynasty": "宋",
        "collection_info": null
    },
    {
        "uuid": "eb92073a87808bec5ee3029a048888dd",
        "title": "次韵乐先生吴中见寄八首  其五",
        "author": "范成大",
        "content": "送春蒙雨涨苹滩，荷叶田田柳絮阑。\n想见垂虹三万顷，拍天湖水钓丝寒。",
        "dynasty": "宋",
        "collection_info": null
    },
    {
        "uuid": "a76a15085cf668ba8d1587f372d81012",
        "title": "次韵乐先生吴中见寄八首  其六",
        "author": "范成大",
        "content": "知从了义透音闻，古井无波岂更浑。\n便好一坑埋众妙，何须六结解诸根。",
        "dynasty": "宋",
        "collection_info": null
    },
    {
        "uuid": "f31c4589ef99bbb941f6cbcd2ae065ad",
        "title": "次韵乐先生吴中见寄八首  其七",
        "author": "范成大",
        "content": "几多蝼蚁与王侯，往古来今共一丘。\n遮莫功名掀宇宙，百年两角寄蜗牛。",
        "dynasty": "宋",
        "collection_info": null
    },
    {
        "uuid": "71318c0a5b9d6c12ee72974aa87f6f03",
        "title": "次韵乐先生吴中见寄八首  其八",
        "author": "范成大",
        "content": "粟囊聊復寄三餐，埋没缁尘懒濯冠。\n红紫百般纷过眼，乡山岁晚自苍官。",
        "dynasty": "宋",
        "collection_info": null
    },
    {
        "uuid": "a88cba48f59ecc4ca185c8ef1c4989c9",
        "title": "胡长民监元輓词",
        "author": "范成大",
        "content": "太学虀盐旧，中吴翰墨声。\n关山题柱笔，风露读书檠。\n夜雨绿荷破，孤坟丹桂生。\n空将擅场手，往记玉楼成。",
        "dynasty": "宋",
        "collection_info": null
    },
    {
        "uuid": "25e0cc7318230a39381cf14911974b21",
        "title": "次韵朋元正夫夜饮",
        "author": "范成大",
        "content": "歌豪仍作家，弈胜岂徼幸。\n莫嗤老非少，乃尚可以逞。\n玉瓶引杯长，政尔寒漏永。\n二三文章公，共此银烛影。\n陈卿得秀句，刘郎一笑领。\n羸骖兀残梦，乘坠恍难省。\n晓枕讧更潮，俱坠无何境。",
        "dynasty": "宋",
        "collection_info": null
    },
    {
        "uuid": "4f3bab18682c7be5ba47c2ba249e764a",
        "title": "次韵赵正之同年客中  其一",
        "author": "范成大",
        "content": "清班合列大明宫，自要牛刀试一同。\n踏徧巉岩吾道在，莫将寻尺较穷通。",
        "dynasty": "宋",
        "collection_info": null
    },
    {
        "uuid": "bece4918eb165b07bd0fb02bf1c12e74",
        "title": "次韵赵正之同年客中  其二",
        "author": "范成大",
        "content": "毡车席帽各青春，花下骅骝一鬨尘。\n离合飘零十霜露，咸阳客舍有诗人。",
        "dynasty": "宋",
        "collection_info": null
    },
    {
        "uuid": "e34e8b516428003822c69cbaeb111503",
        "title": "次韵赵正之同年客中  其三",
        "author": "范成大",
        "content": "可怜山县五斤手，不识王孙八斗才。\n君自扶摇有霄汉，从渠蜩鷃舞蒿莱。",
        "dynasty": "宋",
        "collection_info": null
    },
    {
        "uuid": "c6e9a70b6aaa4a819d77e3155c65ae17",
        "title": "次韵陈季邻户部旦过庵",
        "author": "范成大",
        "content": "宦游触处似悬匏，北岳南山想献嘲。\n指手百年休铸铁，盖头一把暂诛茅。\n玉京岁晚梧桐落，水国霜清橘柚包。\n飞锡已随归梦去，何人顶上鹊成巢。",
        "dynasty": "宋",
        "collection_info": null
    },
    {
        "uuid": "cef9bd716c353a179cdb81de9d6cde11",
        "title": "朋元不赴湖上观雪之集明日余召试玉堂见寄二绝次其韵  其一",
        "author": "范成大",
        "content": "雪溪清兴未渠阑，晚上西楼带月看。\n公子自贪低唱酒，肯来同对玉峰寒。",
        "dynasty": "宋",
        "collection_info": null
    },
    {
        "uuid": "ae4cdf90079035b759f3140408063d1f",
        "title": "朋元不赴湖上观雪之集明日余召试玉堂见寄二绝次其韵  其二",
        "author": "范成大",
        "content": "文场宁復鬓霜宜，白玉堂前雪霁时。\n不惜狂言枨忌讳，秃毫冰砚竟无奇。",
        "dynasty": "宋",
        "collection_info": null
    },
    {
        "uuid": "01db00613c157c905228b07ebd866e9e",
        "title": "翰林学士何公輓词",
        "author": "范成大",
        "content": "盛际羣多士，诸儒逊一贤。\n名场魁淡墨，官簿到花砖。\n地近行知政，天高不假年。\n书生稽古力，何必尽台躔。",
        "dynasty": "宋",
        "collection_info": null
    },
    {
        "uuid": "30ce4d7f414a6cef927d858eaafc80f9",
        "title": "送洪内翰使虏二首  其一",
        "author": "范成大",
        "content": "郊庙熙成霈率滨，罪如猾夏亦维新。\n边烽已却来南虏，使节犹烦第一人。\n遥想穹庐占汉月，便呼重译布唐春。\n单于若问公家世，说与麒麟画老臣。",
        "dynasty": "宋",
        "collection_info": null
    },
    {
        "uuid": "1326cba441fb97bfa665207c91657bbc",
        "title": "送洪内翰使虏二首  其二",
        "author": "范成大",
        "content": "峨冠方侍玉舆香，双节飘然照大荒。\n正倚先生令赵重，宁容骄子诧胡强。\n天教忠信行区脱，人许功名上太常。\n试卜和羹知未晚，归来烟雨正梅黄。",
        "dynasty": "宋",
        "collection_info": null
    },
    {
        "uuid": "a959ca35c9a29acb72e9a6977cb6eef5",
        "title": "次韵赵德庄吏部休沐",
        "author": "范成大",
        "content": "窈窕新堂好，委蛇夜直还。\n遥知欹帽髮，正奈捲帘山。\n门外客姑去，窗前人对闲。\n谁能乌帽底，尘土涴朱颜。",
        "dynasty": "宋",
        "collection_info": null
    },
    {
        "uuid": "f311a5c750df9f7bbb8f67093dc3c368",
        "title": "次韵王夷仲正字同游成氏园",
        "author": "范成大",
        "content": "秀岩堂上玉东西，把酒登临望眼迷。\n天宇四垂粘地近，海山一抹带潮低。\n绝知客好无尘事，聊记吾曾有醉题。\n倚頼羣仙联姓字，他年谁敢一杴泥。",
        "dynasty": "宋",
        "collection_info": null
    },
    {
        "uuid": "c792c9dc079fc6f0e2e4bb29ce727e98",
        "title": "王季海秘监再赋成园復次韵",
        "author": "范成大",
        "content": "云庄风榭对东西，清暑光阴近竹迷。\n一斗正缘诗兴尽，两眉休为客愁低。\n披开豹雾寻陈迹，扫尽蛛尘看旧题。\n健往莫愁骑马滑，阑珊梅雨不成泥。",
        "dynasty": "宋",
        "collection_info": null
    },
    {
        "uuid": "b2317e48a467ef1db180e77c9b374514",
        "title": "春晚偶题",
        "author": "范成大",
        "content": "寂寥春事冷于秋，雨打风吹断送休。\n点检梨花成一梦，蘸红新绿满枝头。",
        "dynasty": "宋",
        "collection_info": null
    },
    {
        "uuid": "606c5d392749c8d48d8bf8899fdb921e",
        "title": "倪文举奉常将归东林出示绮川西溪二赋辄赋长句为谢且以赠行",
        "author": "范成大",
        "content": "绮川亭上凌云赋，人在回仙旧游处。\n谁教书剑走长安，荻月霜枫等闲度。\n朱门不炙钓竿手，万卷难供折腰具。\n偶然把筯忆莼羹，乞得闲官径呼渡。\n江涨桥头有渡船，船头历历东林路。\n云烟如画水如天，笑忆红尘问良苦。\n我亦吴松一钓舟，蟹舍漂摇几风雨。\n因君赋裏说江湖，破帽蹇馿明亦去。\n鸡犬相闻望可见，鸥鹭同盟心亦许。\n相过得得款溪门，雪夜前村听鸣橹。",
        "dynasty": "宋",
        "collection_info": null
    },
    {
        "uuid": "0eef2924ebd299af7f1002824ce62549",
        "title": "送吴智叔检详直中秘使闽",
        "author": "范成大",
        "content": "抗章幞被岂公难，已说高风立懦顽。\n客路莫嫌河畔草，直庐须爱道家山。\n秋生莲浦船初泛，春满茶溪骑趣还。\n却访故人西府旧，定烦书札堕田间。",
        "dynasty": "宋",
        "collection_info": null
    },
    {
        "uuid": "37d4e48089040c848698200095f0ec4e",
        "title": "杨君居士輓词",
        "author": "范成大",
        "content": "孝至兰陔茂，身修梓里恭。\n名场儿中鹄，婣党婿乘龙。\n驹隙惊年运，蝉嫣有庆钟。\n幽光定无憾，丰刻妙形容。",
        "dynasty": "宋",
        "collection_info": null
    },
    {
        "uuid": "11518e8c7970801212d485256cf7ae4c",
        "title": "送周畏知司直归上饶待次",
        "author": "范成大",
        "content": "漫郎西笑费三年，故业新闻腹果然。\n长麈剧谈抽茧绪，短檠细字缀蚕眠。\n频惊陆海风波梦，未了京尘粥饭缘。\n后日重来应访旧，五湖烟浪有渔船。",
        "dynasty": "宋",
        "collection_info": null
    },
    {
        "uuid": "074a26bb55992548d7d2ffe7cff8e48f",
        "title": "次韵魏端仁感怀俳谐体",
        "author": "范成大",
        "content": "浪学骚人赋远游，大千何事不悠悠。\n酒边点检颜红在，镜裏端详鬓雪羞。\n过眼浮云翻覆易，曲肱短梦破除休。\n孤烟落日冥鸿去，心更冥鸿最上头。",
        "dynasty": "宋",
        "collection_info": null
    },
    {
        "uuid": "0bd791d4a0ead09b3d0ce9166c108925",
        "title": "次韵李子永梅村散策图",
        "author": "范成大",
        "content": "光风先放越溪春，萧散寻诗索笑人。\n藜杖前头春浩荡，三生应是主林神。",
        "dynasty": "宋",
        "collection_info": null
    },
    {
        "uuid": "4ad644ad610de389c6993f4811891286",
        "title": "太师陈文恭公輓词  其一",
        "author": "范成大",
        "content": "日者更皇化，公来辅圣能。\n无心殊辙混，不作众波澄。\n举国材真相，他年了中兴。\n天如遗一老，人亦望三登。",
        "dynasty": "宋",
        "collection_info": null
    },
    {
        "uuid": "488f0210cb6e21c6f6c914c83df0429b",
        "title": "太师陈文恭公輓词  其二",
        "author": "范成大",
        "content": "候火朝连夕，筹帷决纵擒。\n一江遮虏障，千古杀胡林。\n皦日黄河誓，浮云绿野心。\n身名两无憾，天壤独清音。",
        "dynasty": "宋",
        "collection_info": null
    },
    {
        "uuid": "d021b5d984486353595e9f026c2f12d1",
        "title": "太师陈文恭公輓词  其三",
        "author": "范成大",
        "content": "圣父咨当璧，元臣预断金。\n玉衡宾舜日，黄屋遂尧心。\n国定功无迹，身闲病已深。\n旌忠有谟训，碑牓照来今。",
        "dynasty": "宋",
        "collection_info": null
    },
    {
        "uuid": "ce90357e397b76f600a28ae3d384e6de",
        "title": "太师陈文恭公輓词  其四",
        "author": "范成大",
        "content": "趣召单车至，惊传两鬓凋。\n倾城迎国老，即日走天骄。\n梦已商人奠，身犹汉相朝。\n古来贤达意，生灭两消摇。",
        "dynasty": "宋",
        "collection_info": null
    },
    {
        "uuid": "11cf944345057649930c75797e606958",
        "title": "送陈朋元赴溧阳",
        "author": "范成大",
        "content": "九畹滋兰静自芳，啁啾谁復认孤凰。\n风流岁晚嫌杯酒，文字功深得鬓霜。\n敛板君犹能俛仰，倚楼吾敢计行藏。\n船开便作江南客，天色无情更鴈行。",
        "dynasty": "宋",
        "collection_info": null
    },
    {
        "uuid": "7ff875949d9eab7432cfca839c8e2b40",
        "title": "次韵韩无咎右司上巳泛湖",
        "author": "范成大",
        "content": "休沐辰良不待晴，径称闲客此闲行。\n春衫欺雨任教冷，病眼得山元自明。\n抹黛浓岚围坐晚，揉蓝新渌没篙清。\n栖鸦未到催归去，想被东风笑薄情。",
        "dynasty": "宋",
        "collection_info": null
    },
    {
        "uuid": "5eae610855ff5d5752258c1d063cb46f",
        "title": "太保节使赵公輓词",
        "author": "范成大",
        "content": "结髮险艰会，捐躯跳荡功。\n鬓凋犹陛戟，心在惜弢弓。\n剑履三槐次，楼台四壁中。\n诸郎竞文武，不朽是清风。",
        "dynasty": "宋",
        "collection_info": null
    },
    {
        "uuid": "ee3a307c23ac3ba239f88ab703503a4c",
        "title": "太宜人程氏輓词  其一",
        "author": "范成大",
        "content": "我昔官黟歙，人传女训芳。\n尊章宜小妇，孙子寿高堂。\n风木真无定，冰鱼已不尝。\n遥怜霜露感，何必薤歌伤。",
        "dynasty": "宋",
        "collection_info": null
    },
    {
        "uuid": "6db9f18db7e0889ea55092e2f5bc43d6",
        "title": "太宜人程氏輓词  其二",
        "author": "范成大",
        "content": "捧檄三牲养，称觞百岁期。\n身犹孺子泣，世已隙驹驰。\n吉梦青衣卜，丰碑黄绢辞。\n佳城有奇事，应足洗余悲。",
        "dynasty": "宋",
        "collection_info": null
    },
    {
        "uuid": "b60f3b2ebfaa8e70e8b36c767d304981",
        "title": "与王夷仲检讨祀社",
        "author": "范成大",
        "content": "残夜露如雨，秋气凄以分。\n墙西云正黑，跕跕堕金盆。\n良耜酢西成，豆笾蓊芳芬。\n去年岁大祲，小家甑生尘。\n疫鬼投其巇，虐甚溺与焚。\n皇慈降清问，下招离散魂。\n调糜鬻药石，黑簿回春温。\n德馨典神天，秋稼如云屯。\n社公亦塞责，醉此丰年樽。\n神兮率旧职，为国忧元元。\n自今岁其有，驱疠苍烟根。",
        "dynasty": "宋",
        "collection_info": null
    },
    {
        "uuid": "ee7489456d4fbcc999c1a2bbc1d23df7",
        "title": "王园官舍睡起",
        "author": "范成大",
        "content": "公退闭阁卧，官居如浄坊。\n屋角断虹饮，日西杨柳黄。\n客来束我带，客去书满床。\n睡觉有忙事，煮茶翻断香。",
        "dynasty": "宋",
        "collection_info": null
    },
    {
        "uuid": "688d6908c23d709d93181786c60f04a6",
        "title": "古风酬胡元之",
        "author": "范成大",
        "content": "拂我膝上琴，当客清风襟。\n我琴无轸絃不和，愿借之子调其音。\n美人一笑千黄金，弹作江岸花木深。\n下有同队之游鱼，上有同声之鸣禽。\n琴声一迭一叹息，江花江草无终极。",
        "dynasty": "宋",
        "collection_info": null
    },
    {
        "uuid": "72b0955975c076b032bda7a2a3f4eef5",
        "title": "题径山凌霄庵",
        "author": "范成大",
        "content": "峰头非尘寰，一舍谁所茇。\n轩眉玉霄近，按指沙界豁。\n万山纷累块，众水眇聚沫。\n来云触石迴，去鸟堕烟没。\n向无超俗缘，兹路讵可越。\n偕行木上坐，同我证解脱。",
        "dynasty": "宋",
        "collection_info": null
    },
    {
        "uuid": "f5bd4fb025997c035547bf62be7fc3ae",
        "title": "径山倾盖亭",
        "author": "范成大",
        "content": "万杉离立翠云幢，袅袅稀闻晚吹香。\n山下行人尘扑面，谁知世界有清凉。",
        "dynasty": "宋",
        "collection_info": null
    },
    {
        "uuid": "0ef5016b056f61445b0f2c0da5dcb4c4",
        "title": "题径山寺楼",
        "author": "范成大",
        "content": "浴日苍茫水，扪星缥缈楼。\n神光来烛夜，寿木不知秋。\n海内五峰秀，天涯双径游。\n爱山吾欲住，衰疾懒乘流。",
        "dynasty": "宋",
        "collection_info": null
    },
    {
        "uuid": "bef645b676ecc5b113a5021ace7006e6",
        "title": "丙戌闰七月九日与王必大登姑苏台招王浚明陈渊叔耿时举避暑次时举韵",
        "author": "范成大",
        "content": "始贺火流西，还嗟斗斜闰。\n余暑犹强颜，新凉颇难进。\n燥刚渴欲坼，焦卷秃如烬。\n炎官扶日毂，辉赫不停运。\n登临有高台，勇往得三俊。\n仍将王郎子，飞步凌劫仞。\n风从噫气来，云作坏山阵。\n乡如垂头鱼，忽已蛰虫振。\n空明晚逾清，更要孤月印。\n书生乃易与，俛仰更喜愠。\n凭阑天为高，举酒山欲近。\n奇书铁钩锁，丽句锦窠晕。\n兹游我辈独，难挽软红轫。\n君看笼中鸟，宁识咸池韵。",
        "dynasty": "宋",
        "collection_info": null
    },
    {
        "uuid": "c1c811e0e32e6d580783036e7420800d",
        "title": "明日夜雨陡凉復次前韵呈时举",
        "author": "范成大",
        "content": "幽怀青松独，直道黄杨闰。\n懒从褦襶子，遮日干主进。\n闭户友千载，脱简理秦烬。\n秋热出意表，谁云法天运。\n摧颓如铩翮，何暇贾余俊。\n愿从青溪仙，飞下二千仞。\n撇波啸长风，鏖暑陷其阵。\n兹行病未能，暍卧何时振。\n一雨忽破悭，江湖发封印。\n天公如仲尼，亦念季路愠。\n团扇未全疎，短檠差可近。\n细字读蚕眠，揩眼眩灯晕。\n明当呼我友，乘凉蹳游轫。\n赓诗代仆吶，非敢翫强韵。",
        "dynasty": "宋",
        "collection_info": null
    },
    {
        "uuid": "054e7e4443731891d5be756b3d7c9111",
        "title": "七月二日上沙夜泛",
        "author": "范成大",
        "content": "困倚船窗看斗斜，起来风露满天涯。\n亭亭宿鹭明菰叶，闪闪凉萤入稻花。\n月下片云应夜雨，山根炬火忽人家。\n江湖处处无穷景，半世红尘老岁华。",
        "dynasty": "宋",
        "collection_info": null
    },
    {
        "uuid": "0eb887d5f35c001944080201afe4c09f",
        "title": "浴罢",
        "author": "范成大",
        "content": "西城落日半轮明，浴罢衣裳一倍轻。\n玉宇风来归鸟急，火云销尽绿云生。",
        "dynasty": "宋",
        "collection_info": null
    },
    {
        "uuid": "63511ba2945874161a03d8601b7780c5",
        "title": "寄溧阳陈朋元明府约秋末过之",
        "author": "范成大",
        "content": "海内交情两断金，一官分袂阻登临。\n书来恰值看云眼，梦往谁知共月心。\n道义只今无捷径，溪山依旧有清音。\n西风满棹蒲帆饱，秉烛相寻语夜深。",
        "dynasty": "宋",
        "collection_info": null
    },
    {
        "uuid": "b5b63729f054ee6272f7a76400204f81",
        "title": "次韵耿时举苦热",
        "author": "范成大",
        "content": "赤日纔低又火云，巷南街北断知闻。\n荷风拂簟昭苏我，竹月筛窗慰藉君。\n避暑无奇那避谤，能觞便了莫能文。\n浮湛放荡从今始，悔把长裾强沐熏。",
        "dynasty": "宋",
        "collection_info": null
    },
    {
        "uuid": "c6fcb821846fe24adc088e48335cef36",
        "title": "次韵王浚明用时举苦热韵见赠",
        "author": "范成大",
        "content": "暑窗当午思昏昏，雷起千峰睡不闻。\n铄石谁能招楚魄，斲冰我欲访湘君。\n年华只合加餐饭，事业休工刺绣文。\n頼有两贤南北巷，岁寒幽谷共兰熏。",
        "dynasty": "宋",
        "collection_info": null
    },
    {
        "uuid": "4bf9d69317fb849071fdd4d626bd5a81",
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其一",
        "author": "范成大",
        "content": "船头月午坐忘归，不管风鬟露满衣。\n横玉三声湖起浪，前山应有鹊惊飞。",
        "dynasty": "宋",
        "collection_info": null
    },
    {
        "uuid": "e60a562c095040814178c53ba30d6b62",
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其二",
        "author": "范成大",
        "content": "黄尘车马梦初阑，杳杳骑馿紫翠间。\n饱识千峰真面目，当年拄笏漫看山。",
        "dynasty": "宋",
        "collection_info": null
    },
    {
        "uuid": "a2635b78f9df6c3a26d16746a7c6604f",
        "title": "太傅杨和王輓歌词二首  其一",
        "author": "范成大",
        "content": "先庙垂忠烈，孤童侈旧勋。\n风云天策府，心膂殿前军。\n汴猘渐台蹙，胡骄罽幕焚。\n人亡汗青在，足以诏无垠。",
        "dynasty": "宋",
        "collection_info": null
    },
    {
        "uuid": "e1ba5505c45500bc706953186c5b4c11",
        "title": "太傅杨和王輓歌词二首  其二",
        "author": "范成大",
        "content": "岁与灵光晚，名登甲令芳。\n剖符山若砺，交戟鬓如霜。\n半世三槐位，千秋异姓王。\n哀荣公不憾，人自惜堂堂。",
        "dynasty": "宋",
        "collection_info": null
    },
    {
        "uuid": "e2ed2c90eb8d95b158eb40b9466da562",
        "title": "少卿直阁郑公輓歌词  其一",
        "author": "范成大",
        "content": "今代魁梧老，终身寂寞滨。\n鬓霜三馆直，碑泪五州春。\n寿相空壬甲，行年竟巳辰。\n坟丘纔马鬣，何处着经纶。",
        "dynasty": "宋",
        "collection_info": null
    },
    {
        "uuid": "71f003d34b3e697eacc3afd49f5a8821",
        "title": "少卿直阁郑公輓歌词  其二",
        "author": "范成大",
        "content": "忆昨登门日，驩传考室诗。\n谓公安且吉，何意哭于斯。\n遗老典刑尽，此邦名教悲。\n谁能传耆旧，他日慰吴儿。",
        "dynasty": "宋",
        "collection_info": null
    },
    {
        "uuid": "82285e7fe2cacb4c3ad4e2c74269d622",
        "title": "高景庵读旧题有感",
        "author": "范成大",
        "content": "莓苔风雨旧诗留，十七年前鬓未秋。\n岩桂拂云篁竹拱，树犹如此一搔头。",
        "dynasty": "宋",
        "collection_info": null
    },
    {
        "uuid": "09a2b37825dd4b71159140006b0174e6",
        "title": "华山道中",
        "author": "范成大",
        "content": "过午曾云未肯开，暖寒村店竹初灰。\n萧萧林响棠梨战，晚恐阳山有雨来。",
        "dynasty": "宋",
        "collection_info": null
    },
    {
        "uuid": "71c9965bacfb261423f0f6bb322bd325",
        "title": "送严子文通判建康",
        "author": "范成大",
        "content": "四海论交頼有子，一日不见真愁予。\n人谁可与话心曲，天忽遣来同里居。\n懊恼春来不数面，丁宁岁晚犹频书。\n黑头屡别那敢惜，叹息骎骎霜满梳。",
        "dynasty": "宋",
        "collection_info": null
    },
    {
        "uuid": "df9a5c740bfc2e4507a3df9594ad6047",
        "title": "次韵王浚明咏新居木犀",
        "author": "范成大",
        "content": "月窟移来有贵名，一帘金碧照东荣。\n鼻端入妙睡魔醒，眼底会真诗句生。\n日气珑璁无奈醉，露华凌乱不胜清。\n君家倾国何时见，淡扫蛾眉捻夕阴。",
        "dynasty": "宋",
        "collection_info": null
    },
    {
        "uuid": "14eaac8beb92655bbd49a5ae525b01cc",
        "title": "提刑察院王丈輓词  其一",
        "author": "范成大",
        "content": "论蜀三年戍，还吴万里船。\n云归双节后，雪白短檠前。\n百世春秋传，一丘阳羡田。\n浮生如此了，何必更凌烟。",
        "dynasty": "宋",
        "collection_info": null
    },
    {
        "uuid": "783884f1d80d05715f93c467d2565f38",
        "title": "提刑察院王丈輓词  其二",
        "author": "范成大",
        "content": "日者悲离索，公今又眇冥。\n门人办韩集，子舍得韦经。\n此去念筑室，空来闻过庭。\n平生无路见，终古泣松铭。",
        "dynasty": "宋",
        "collection_info": null
    },
    {
        "uuid": "f9c32316365e013160484d511041e5b3",
        "title": "送关寿卿校书出守简州",
        "author": "范成大",
        "content": "东壁星宫馆列仙，一麾苦欲近田园。\n宅家但宝千金鑑，臣辈何辞万里船。\n京洛知心尘鞅裏，江吴携手暮帆边。\n声名如此归安往，日日阊门望眼穿。",
        "dynasty": "宋",
        "collection_info": null
    },
    {
        "uuid": "13fcb8af9b8cde960e6e524d5fb741bb",
        "title": "顷自吏部郎去国时独同舍赵友益追路送诗数月友益得仪真过吴江次元韵招之",
        "author": "范成大",
        "content": "东风分袂省西廊，袖有明珠照客航。\n道义有情通出处，文章无地着炎凉。\n君今犹把一麾去，我敢倦锄三径荒。\n邂逅天涯如梦寐，肯来相对话更长。",
        "dynasty": "宋",
        "collection_info": null
    },
    {
        "uuid": "1ff8f0e530899750674ce96b7bfbe3cf",
        "title": "长沙王墓在阊门外",
        "author": "范成大",
        "content": "英雄转眼逐东流，百战工夫土一抔。\n荞麦茫茫花似雪，牧童吹笛上高丘。",
        "dynasty": "宋",
        "collection_info": null
    },
    {
        "uuid": "9985647f396d55475a2238b6afe4e3fd",
        "title": "次韵孙长文泊姑苏馆",
        "author": "范成大",
        "content": "读书窗下一灯残，忽有诗来为暖寒。\n闻道扁舟春共载，雪云虽冷不相干。",
        "dynasty": "宋",
        "collection_info": null
    },
    {
        "uuid": "b393dec6eba55bce0bea0e6aa1398f24",
        "title": "长文再作復次韵",
        "author": "范成大",
        "content": "渚蒲汀蓼得霜残，归客思家不计寒。\n喜鹊门前人一笑，绝胜风色候长干。",
        "dynasty": "宋",
        "collection_info": null
    },
    {
        "uuid": "92211f2771c6a1edccb187a2731d1ca1",
        "title": "次韵耿时举王直之夜坐",
        "author": "范成大",
        "content": "庭叶翻翻闹，灯花粟粟秾。\n关山千里鴈，风雨满城钟。\n陇上新登谷，江头旧熄烽。\n今年吾计得，安稳读三冬。",
        "dynasty": "宋",
        "collection_info": null
    },
    {
        "uuid": "a4d17b5765501ecef848fa6e34baf750",
        "title": "次韵徐子礼提举鶑花亭  其一",
        "author": "范成大",
        "content": "滩长石出水鸣堤，城郭西头旧小溪。\n游子断魂招不得，秋来春草更萋萋。",
        "dynasty": "宋",
        "collection_info": null
    },
    {
        "uuid": "ba65287565fa5bbc9b5b5074c46100c3",
        "title": "次韵徐子礼提举鶑花亭  其二",
        "author": "范成大",
        "content": "愁边逢酒却成憎，衣带宽来不自胜。\n烟水苍茫外沙路，东风何处拄枯藤。",
        "dynasty": "宋",
        "collection_info": null
    },
    {
        "uuid": "16d435c71c3ed652fa7cb117a445ca2e",
        "title": "次韵徐子礼提举鶑花亭  其三",
        "author": "范成大",
        "content": "垆下三年世路穷，蚁封盘马竟难工。\n千山虽隔日边梦，犹到平阳池馆中。",
        "dynasty": "宋",
        "collection_info": null
    },
    {
        "uuid": "4a8bac2c2f7aa4b22cfee264f6f470e8",
        "title": "次韵徐子礼提举鶑花亭  其四",
        "author": "范成大",
        "content": "文章光焰照金闺，岂是遭逢乏圣时。\n纵有百身那可赎，琳琅空有万篇垂。",
        "dynasty": "宋",
        "collection_info": null
    },
    {
        "uuid": "326b25ea613ef2bfa3a0240558c09ddb",
        "title": "次韵徐子礼提举鶑花亭  其五",
        "author": "范成大",
        "content": "山碧丛丛四打围，烦将旧恨访黄鹂。\n缬林霜后黄鹂少，须是愁红万点时。",
        "dynasty": "宋",
        "collection_info": null
    },
    {
        "uuid": "85313838abe6828cf455579a7fbacf78",
        "title": "次韵徐子礼提举鶑花亭  其六",
        "author": "范成大",
        "content": "古藤阴下醉中休，谁与低眉唱此愁。\n团扇他年书好句，平生知已识儋州。",
        "dynasty": "宋",
        "collection_info": null
    },
    {
        "uuid": "fe242b724035fd6c99cc399ed67addee",
        "title": "己丑五月被召至行在遇周畏知司直和五年前送周归弋阳韵见赠復次韵答之",
        "author": "范成大",
        "content": "分袂悠悠尔许年，莫嗔蓬鬓两萧然。\n酒槽不奈青春老，经笥空供白昼眠。\n暗绿千章新活计，软红三尺旧尘缘。\n相逢且作西湖客，山绕荷花檥画船。",
        "dynasty": "宋",
        "collection_info": null
    },
    {
        "uuid": "026626cf79d5894957c61b0935e9ea69",
        "title": "次韵马少伊郁舜举寄示同游石湖诗卷七首  其一",
        "author": "范成大",
        "content": "芜城老藓不知春，忽有柴门月色新。\n芝草琅玕无锁钥，自无超俗扣门人。",
        "dynasty": "宋",
        "collection_info": null
    },
    {
        "uuid": "69b856b5ad117e1d1fc79e2764014453",
        "title": "次韵马少伊郁舜举寄示同游石湖诗卷七首  其二",
        "author": "范成大",
        "content": "莫问朝歌与棘津，浮生惟有一杯春。\n君看百战功名地，越戍吴台两窖尘。",
        "dynasty": "宋",
        "collection_info": null
    },
    {
        "uuid": "5e53f51a30fbfbbd686ed2747aa64568",
        "title": "次韵马少伊郁舜举寄示同游石湖诗卷七首  其三",
        "author": "范成大",
        "content": "镜面波光倒碧峰，半湖云锦万芙蓉。\n去年荡桨香风裏，行傍石桥花正浓。",
        "dynasty": "宋",
        "collection_info": null
    },
    {
        "uuid": "cb83f1947f02ed944d371574721d75c1",
        "title": "次韵马少伊郁舜举寄示同游石湖诗卷七首  其四",
        "author": "范成大",
        "content": "红皱黄团熟暑风，甘瓜削玉藕玲珑。\n身谋已落园丁后，满帽京尘日正中。",
        "dynasty": "宋",
        "collection_info": null
    },
    {
        "uuid": "a24226779819b748c02b44dd6c3a8eb2",
        "title": "次韵马少伊郁舜举寄示同游石湖诗卷七首  其五",
        "author": "范成大",
        "content": "两贤风度蔼春阳，步屧随风上柳塘。\n綵笔红笺芳径裏，句中挟我万花香。",
        "dynasty": "宋",
        "collection_info": null
    },
    {
        "uuid": "0fbe6889ea67e9ee9d60b56beac3d922",
        "title": "次韵马少伊郁舜举寄示同游石湖诗卷七首  其六",
        "author": "范成大",
        "content": "得得来题小隠诗，拂香萦柳画船移。\n湖边好景春犹未，须到秋清月满时。",
        "dynasty": "宋",
        "collection_info": null
    },
    {
        "uuid": "a37b734f476d6085a263dedd9ee1651e",
        "title": "次韵马少伊郁舜举寄示同游石湖诗卷七首  其七",
        "author": "范成大",
        "content": "潇洒王郎亦胜流，今年何事阻清游。\n当家风味今如此，孤负山阴夜雪舟。",
        "dynasty": "宋",
        "collection_info": null
    },
    {
        "uuid": "e9c204af7e635ed9a4d26f613a78f85d",
        "title": "玉堂寓直",
        "author": "范成大",
        "content": "摛文窗户九霄中，岸帻烧香愧老农。\n上直马归催下钥，传更人唱促鸣钟。\n金城嶻嵲云千雉，碧瓦参差月万重。\n骨冷魂清都不梦，玉阶萧瑟听秋蛩。",
        "dynasty": "宋",
        "collection_info": null
    },
    {
        "uuid": "d94f254b7637f66e9b3841f4e7a46453",
        "title": "己丑中秋寓宿玉堂闻沈公雅大卿刘正夫户部集张园赏月走笔寄之",
        "author": "范成大",
        "content": "笑看收云捲雨忙，沉沉宫树纳空光。\n夜长来伴玉堂宿，天近似闻丹桂香。\n鳷鹊楼栏浮瑞气，凤凰城阙带新凉。\n遥知胜绝西园会，也忆车公对举觞。",
        "dynasty": "宋",
        "collection_info": null
    },
    {
        "uuid": "e885aae276722618c748811d8bfa30e2",
        "title": "八月二十二日寓直玉堂雨后顿凉",
        "author": "范成大",
        "content": "雨意蒸云暗夕阳，浓熏满院落花香。\n题诗弄笔北窗下，将此工夫报答凉。",
        "dynasty": "宋",
        "collection_info": null
    },
    {
        "uuid": "5052a4edcf04445a2c62ea1678913a54",
        "title": "次韵答吴江周县尉饮垂虹见寄",
        "author": "范成大",
        "content": "垂虹亭上角巾倾，鼍怒龙吟醉不听。\n安得对君浮大白，想应嗤我汗新青。\n梦魂舞蝶随春草，时节宾鸿点暮汀。\n湖海扁舟须及健，莫教明月照星星。",
        "dynasty": "宋",
        "collection_info": null
    },
    {
        "uuid": "76762cac3c36adbcd6265cff20a55a72",
        "title": "次韵徐廷献机宜送自酿石室酒三首  其一",
        "author": "范成大",
        "content": "元亮折腰嘻已久，故山应有欲芜田。\n因君办作送酒客，忆我北窗清昼眠。",
        "dynasty": "宋",
        "collection_info": null
    },
    {
        "uuid": "67d768d162ce019a49595f0a5b909717",
        "title": "次韵徐廷献机宜送自酿石室酒三首  其二",
        "author": "范成大",
        "content": "清绝仍香如橘露，甘余小苦似松肪。\n官槽重浊那知此，付与街头白面郎。",
        "dynasty": "宋",
        "collection_info": null
    },
    {
        "uuid": "5db7dcdd2c1c2fa493e958b257908786",
        "title": "次韵徐廷献机宜送自酿石室酒三首  其三",
        "author": "范成大",
        "content": "一语为君评石室，三杯便可博凉州。\n百年兀兀同渠住，何处能生半点愁。",
        "dynasty": "宋",
        "collection_info": null
    },
    {
        "uuid": "825c0f2a565f45706c398dddaf2712ab",
        "title": "玉堂寓直晓起书事记直舍老兵语",
        "author": "范成大",
        "content": "江湖垂钓手，天汉摛文堂。\n魂清不得眠，室虚自生光。\n晓纬澹天阙，江涛隠胡床。\n传呼九门开，奔走千官忙。\n若若夸组绶，纷纷梦黄粱。\n微闻铃下驺，窃议马上郎。\n但计梦长短，宁论己行藏。",
        "dynasty": "宋",
        "collection_info": null
    },
    {
        "uuid": "7d811f96506d60ed531f6a79fc4b62b6",
        "title": "与长文正夫游北山",
        "author": "范成大",
        "content": "柳岸松门胜处通，马蹄踏雾入空蒙。\n春寒有力欺游子，天色无情没断鸿。\n雨脚远连山脚暗，杏梢斜倚竹梢红。\n駞裘拥鼻吾衰矣，年少犹嫌料峭风。",
        "dynasty": "宋",
        "collection_info": null
    },
    {
        "uuid": "e866d97ed5240d73e0fe69a9b6b8c9b0",
        "title": "致政承奉卢君輓词二首  其一",
        "author": "范成大",
        "content": "泮水桥门识太平，归来霜鬓老柴荆。\n淹中学邃方成传，谷口名高岂待卿。\n黄壤无情埋玉树，青衫有道胜金籯。\n襄阳耆旧今萧索，惟有松风到晚清。",
        "dynasty": "宋",
        "collection_info": null
    },
    {
        "uuid": "ac5f7049927a050a2aba17a34a481ec3",
        "title": "致政承奉卢君輓词二首  其二",
        "author": "范成大",
        "content": "纯孝当年有护持，赤眉那敢近姜诗。\n眼看庭玉成名后，身及堂萱未老时。\n湖海青鞵惊断梦，风霜丹旐挂新悲。\n尊前五客今谁在，愁绝庐山十段奇。",
        "dynasty": "宋",
        "collection_info": null
    },
    {
        "uuid": "0e9028afc938091458298197aae9d526",
        "title": "寓直玉堂拜赐御酒",
        "author": "范成大",
        "content": "归鸦陆续堕宫槐，帘幙参差晚不开。\n小雨遂将秋色至，长风时送市声来。\n近瞻北斗璇玑次，犹梦西山翠碧堆。\n惭愧君恩来甲夜，殿头宣劝紫金杯。",
        "dynasty": "宋",
        "collection_info": null
    },
    {
        "uuid": "d5f7d2d26eda8593f808415cd8a15a42",
        "title": "送汪仲嘉侍郎使虏分韵得待字",
        "author": "范成大",
        "content": "圣人坐明堂，洪覆等穹盖。\n岁颁两玉节，前后歌出塞。\n公才有廊庙，安用试专对。\n要烦第一人，镇抚大荒外。\n嫩寒欺别酒，微月见征旆。\n遥知燕山雪，飘洒汉冠佩。\n玉色照穹庐，骄子亦心醉。\n要领一笑得，归来安鼎鼐。\n是时春正佳，湖上花如海。\n清游不可迟，日日檥船待。",
        "dynasty": "宋",
        "collection_info": null
    },
    {
        "uuid": "4c777586fed4a0b503ed101ad574b001",
        "title": "李翚知县作亭西湖上余用东坡语名之曰饮绿遂为胜概",
        "author": "范成大",
        "content": "芷葺莲巢唤客游，芦鞭席帽为君留。\n未论吹水堪添酒，且要移床学枕流。\n乍霁却阴梅酿雨，暂暄还冷麦催秋。\n石湖也似西湖好，烦向苍烟问白鸥。",
        "dynasty": "宋",
        "collection_info": null
    },
    {
        "uuid": "dc345f99d929a8cd2e176b2ca5fe5e83",
        "title": "草虫扇",
        "author": "范成大",
        "content": "莫嫌络纬股鸣悲，解向寒窗促晓机。\n海眼多花无藉在，颠狂只待学于飞。",
        "dynasty": "宋",
        "collection_info": null
    },
    {
        "uuid": "b2dc989d6f9eb4f0131254de13d59b5e",
        "title": "送汪仲嘉待制奉祠归四明分韵得论字",
        "author": "范成大",
        "content": "丹霄碧海眇高鶱，厌直承明却自论。\n宝马十年听漏箭，扁舟一雨看潮痕。\n侍臣相忆松门远，归客还怜菊径存。\n清润要非山泽相，又烦一札下云根。",
        "dynasty": "宋",
        "collection_info": null
    },
    {
        "uuid": "f34402fdd67ffb19e6df84f0622fcd44",
        "title": "鲁如晦郎中輓词二首  其一",
        "author": "范成大",
        "content": "术业推游刃，功名苦溯洄。\n着鞭孤壮志，筹算老奇才。\n星省庞眉去，云山袖手来。\n知公了时命，何必诔余哀。",
        "dynasty": "宋",
        "collection_info": null
    },
    {
        "uuid": "4510b94b55becdc89824e21cd8d0e053",
        "title": "鲁如晦郎中輓词二首  其二",
        "author": "范成大",
        "content": "自古归来引，于今遂隠篇。\n碁灯荧夜观，歌板聒春船。\n陈迹空华似，佳城露草边。\n寂寥鸡黍约，望眼一潸然。",
        "dynasty": "宋",
        "collection_info": null
    },
    {
        "uuid": "70343e7b2b192090c830a1c42a8390e7",
        "title": "初约邻人至石湖",
        "author": "范成大",
        "content": "窈窕崎岖学种园，此生丘壑是前缘。\n隔篱日上浮天水，当户山横匝地烟。\n春入葑田芦绽笋，雨倾沙岸竹垂鞭。\n荒寒未办招君醉，且吸湖光当酒泉。",
        "dynasty": "宋",
        "collection_info": null
    },
    {
        "uuid": "93095910a9a2db07e28ffd3c255775fe",
        "title": "社日独坐",
        "author": "范成大",
        "content": "海棠雨后沁臙脂，杨柳风前捻绿丝。\n香篆结云深院静，去年今日燕来时。",
        "dynasty": "宋",
        "collection_info": null
    },
    {
        "uuid": "73beec85a4f16bfd8953b7bf02d4c806",
        "title": "与周子充侍郎同宿石湖",
        "author": "范成大",
        "content": "幽香馥蕙帐，清梦安且吉。\n萝月堕苍茫，松风隠萧瑟。\n晓禽啄且鸣，唤我起盥栉。\n鈎窗纳云涛，滟滟浴初日。\n金钲忽腾上，倒景落书帙。\n佳晴有新课，晒种催艺秫。\n从今不得閒，东皋草过膝。",
        "dynasty": "宋",
        "collection_info": null
    },
    {
        "uuid": "124d0935a8aafa329345a5e764f02758",
        "title": "和周子充侍郎见寄乐府戏赠之作",
        "author": "范成大",
        "content": "钓海风水急，登楼尘雾高。\n不如岸纶巾，春船携小桥。\n芳草含奇熏，光景上东壁。\n桂林那办此，办作安昌客。",
        "dynasty": "宋",
        "collection_info": null
    },
    {
        "uuid": "9e7b96ca6d1011c9848c94ec5ebeb823",
        "title": "壬辰三月十八日石湖花下作",
        "author": "范成大",
        "content": "夜饮海棠月，朝漱山茶露。\n臞儒槁木形，受用侈如许。\n荆扉隔黄尘，谁识花岛路。\n惟有瘦筇枝，共饱园中趣。\n林神酿余春，政尔美无度。\n葱茏千万重，芳意未渠暮。\n风香荐秀色，鼎俎谢腥腐。\n虽无稻粱谋，扪腹有余饫。",
        "dynasty": "宋",
        "collection_info": null
    },
    {
        "uuid": "68ca9202849d18838a7758f7a0221781",
        "title": "刈麦行",
        "author": "范成大",
        "content": "菊花开时我种麦，桃李花飞麦丛碧。\n多病经旬不出门，东陂已作黄云色。\n腰镰刈熟趁晴归，明朝雨来麦沾泥。\n犁田待雨插晚稻，朝出移秧夜食麨。",
        "dynasty": "宋",
        "collection_info": null
    },
    {
        "uuid": "b19b91c950f5fcf9256a5aca4ff5651b",
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其一",
        "author": "范成大",
        "content": "去岁排场德寿宫，熏风披拂酒鳞红。\n小臣供奉金龙盏，亲到虚皇玉座东。",
        "dynasty": "宋",
        "collection_info": null
    },
    {
        "uuid": "5f78ecf3ac9e41d7a1a2fce4faa6c049",
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其二",
        "author": "范成大",
        "content": "天中伞动玉舆来，万岁三声彻九街。\n想见牙床当殿过，舜裳云委拜尧阶。",
        "dynasty": "宋",
        "collection_info": null
    },
    {
        "uuid": "449a7f3f39a8164601029130625248fe",
        "title": "壬辰七月十六日侵晨真率会石湖路中书事",
        "author": "范成大",
        "content": "白葛乌纱称老农，溪南溪北水车风。\n稻头的皪粘朝露，步入明珠翠网中。",
        "dynasty": "宋",
        "collection_info": null
    },
    {
        "uuid": "42b59b3891ced5a58ede09c892258aa8",
        "title": "次韵施进之惠紫芝朮",
        "author": "范成大",
        "content": "山精媒长生，仙理信可诘。\n梨枣本寓言，杞菊亦凡质。\n幽人爱臞儒，药鼎荐珍物。\n绝粒谢烟火，耘苗换肌骨。\n摩挲莱芜甑，尘生不须拂。",
        "dynasty": "宋",
        "collection_info": null
    },
    {
        "uuid": "e2e7aee891ff172f6146ad55b74bb8ec",
        "title": "题醉道士图",
        "author": "范成大",
        "content": "蜩鷃鹏鵾任过前，壶中春色瓮中天。\n朝来兀兀三杯后，且作人间有漏仙。",
        "dynasty": "宋",
        "collection_info": null
    },
    {
        "uuid": "d9c0f2d3618c7b652be3f0c81de51b11",
        "title": "五杂组四首  其一",
        "author": "范成大",
        "content": "五杂组，同心结。\n往復来，当窗月。\n不得已，话离别。",
        "dynasty": "宋",
        "collection_info": null
    },
    {
        "uuid": "3bdb3ca7be951e0fc36c90c0f358f53c",
        "title": "五杂组四首  其二",
        "author": "范成大",
        "content": "五杂组，流苏缕。\n往復来，临行语。\n不得已，上马去。",
        "dynasty": "宋",
        "collection_info": null
    },
    {
        "uuid": "777de6de28c204cfe691a38119320676",
        "title": "五杂组四首  其三",
        "author": "范成大",
        "content": "五杂组，回文机。\n往復来，锦梭飞。\n不得已，独画眉。",
        "dynasty": "宋",
        "collection_info": null
    },
    {
        "uuid": "c2e37f76c2e784f2478b0da76e243011",
        "title": "五杂组四首  其四",
        "author": "范成大",
        "content": "五杂组，綵丝鍼。\n往復来，鸟投林。\n不得已，梦孤衾。",
        "dynasty": "宋",
        "collection_info": null
    },
    {
        "uuid": "815a04b3a2bc25cd38f1ce5bfa0e41b2",
        "title": "两头纤纤二首  其一",
        "author": "范成大",
        "content": "两头纤纤探官茧，半白半黑鹤氅缘。\n腷腷膊膊上帖箭，磊磊落落封侯面。",
        "dynasty": "宋",
        "collection_info": null
    },
    {
        "uuid": "a213ecf43a696f070c40caa112d76745",
        "title": "两头纤纤二首  其二",
        "author": "范成大",
        "content": "两头纤纤小秤衡，半白半黑月未明。\n腷腷膊膊扣户声，磊磊落落金盘冰。",
        "dynasty": "宋",
        "collection_info": null
    },
    {
        "uuid": "b5873ef2827d6fd8c885875ecfa3e71f",
        "title": "再赋五杂组四首  其一",
        "author": "范成大",
        "content": "五杂组，绶若若。\n往復来，大车铎。\n不得已，去丘壑。",
        "dynasty": "宋",
        "collection_info": null
    },
    {
        "uuid": "6701cf513d34adc95b45b55d918596d4",
        "title": "再赋五杂组四首  其二",
        "author": "范成大",
        "content": "五杂组，侯门戟。\n往復来，道上檄。\n不得已，天涯客。",
        "dynasty": "宋",
        "collection_info": null
    },
    {
        "uuid": "7de6b1765ea2a133c87e9190e0c22b14",
        "title": "再赋五杂组四首  其三",
        "author": "范成大",
        "content": "五杂组，汉旌旆。\n往復来，宾鸿字。\n不得已，餐毡使。",
        "dynasty": "宋",
        "collection_info": null
    },
    {
        "uuid": "432dc2c1494149ef4580d2c935c00fe4",
        "title": "再赋五杂组四首  其四",
        "author": "范成大",
        "content": "五杂组，非烟云。\n往復来，朝马尘。\n不得已，婴龙鳞。",
        "dynasty": "宋",
        "collection_info": null
    },
    {
        "uuid": "838e95b4dd79596a555cd29dad929bc9",
        "title": "夜坐听雨",
        "author": "范成大",
        "content": "四檐密密又疎疎，声到蒲团醉梦苏。\n恰似秋眠天竺寺，东轩窗外听跳珠。",
        "dynasty": "宋",
        "collection_info": null
    },
    {
        "uuid": "07d4729928a2cb672dd611d70e4b27d9",
        "title": "寒夜独步中庭",
        "author": "范成大",
        "content": "忍寒索句踏霜行，刮面风来鬚结冰。\n倦仆触屏呼不应，梅花影下一窗灯。",
        "dynasty": "宋",
        "collection_info": null
    },
    {
        "uuid": "fd0947953ba1b45db0139932b7178419",
        "title": "会散夜步",
        "author": "范成大",
        "content": "忘却下楼扶我谁，接䍦颠倒酒沾衣。\n贪看雪样满街月，不上篮舆步砌归。",
        "dynasty": "宋",
        "collection_info": null
    },
    {
        "uuid": "2f7ab68a7fc363890e6c07c8d8b6ca03",
        "title": "孟峤之家姬乞题扇二首  其一",
        "author": "范成大",
        "content": "轻烟小雨酿芳春，草色连天绿似裙。\n斜日满楼人独望，断鸿飞入万重云。",
        "dynasty": "宋",
        "collection_info": null
    },
    {
        "uuid": "7c91511a3a773b3dcc4a62dfc9f60cfb",
        "title": "孟峤之家姬乞题扇二首  其二",
        "author": "范成大",
        "content": "翠袖凌寒弄月明，梅花影下醉三更。\n一天风露谁惊觉，寂寞空杯缀落英。",
        "dynasty": "宋",
        "collection_info": null
    },
    {
        "uuid": "5ace176caa0e233d40ae48a6d940709c",
        "title": "周畏知司直得湖南帅属过吴门復用己丑年倡和韵赠别",
        "author": "范成大",
        "content": "邂逅婆娑失少年，剧谈抵掌尚超然。\n君犹拄笏看山去，我且披蓑听雨眠。\n京洛分襟疑后会，江吴把酒悟前缘。\n暂来忽去都如梦，疑是陈卿竹叶船。",
        "dynasty": "宋",
        "collection_info": null
    },
    {
        "uuid": "034e8c500270b408d03decaf3d573e2e",
        "title": "偶书",
        "author": "范成大",
        "content": "伯劳东去燕西飞，同寄春风二月时。\n可恨同时不同调，此情那得更相知。",
        "dynasty": "宋",
        "collection_info": null
    },
    {
        "uuid": "1aa140b9d90f29fdd52f3f1fa851c2e1",
        "title": "双燕",
        "author": "范成大",
        "content": "底处飞双燕，衔泥上药栏。\n莫教惊得去，留取隔帘看。",
        "dynasty": "宋",
        "collection_info": null
    },
    {
        "uuid": "896df661c9e78063050baa522ace111e",
        "title": "戏题牡丹",
        "author": "范成大",
        "content": "主人细意惜芳春，宝帐笼阶护紫云。\n风日等閒犹不到，外边蜂蝶莫纷纷。",
        "dynasty": "宋",
        "collection_info": null
    },
    {
        "uuid": "4706acd52857351f887a89ee36bae2a6",
        "title": "春日三首  其一",
        "author": "范成大",
        "content": "药栏花暖小猧眠，雪白晴云水碧天。\n煮酒青梅寒食过，夕阳庭院锁秋韆。",
        "dynasty": "宋",
        "collection_info": null
    },
    {
        "uuid": "2a5c6479b979d13893931e461d80f32a",
        "title": "春日三首  其二",
        "author": "范成大",
        "content": "西窗一雨又斜晖，睡起熏笼换夹衣。\n莫放珠帘遮洞户，从教燕子作双飞。",
        "dynasty": "宋",
        "collection_info": null
    },
    {
        "uuid": "d43e4dc7f949210c920005e56a354364",
        "title": "春日三首  其三",
        "author": "范成大",
        "content": "双鲤无书直万金，画桥新绿一篙深。\n青苹白芷皆愁思，不独江枫动客心。",
        "dynasty": "宋",
        "collection_info": null
    },
    {
        "uuid": "ac5b035274f4e8681489dffaf59c7600",
        "title": "高楼曲",
        "author": "范成大",
        "content": "岁暮天涯客，黄昏蝙蝠飞。\n高楼人不到，小雨怯单衣。",
        "dynasty": "宋",
        "collection_info": null
    },
    {
        "uuid": "7b58c6aa7162ba6d7883f543d0bd2582",
        "title": "湘江怨",
        "author": "范成大",
        "content": "苹芷迷烟路，莲舟忘却归。\n夜寒江水黑，风雨梦如飞。",
        "dynasty": "宋",
        "collection_info": null
    },
    {
        "uuid": "d563a56c2733cd396e9543820eeb42d2",
        "title": "采莲三首  其一",
        "author": "范成大",
        "content": "溪头风迅怯单衣，两桨凌波去似飞。\n折得苹花双叶子，绿鬟撩乱带香归。",
        "dynasty": "宋",
        "collection_info": null
    },
    {
        "uuid": "1925886b713b49726e13739ce5ea1d99",
        "title": "采莲三首  其二",
        "author": "范成大",
        "content": "藕花深处好徘徊，不奈华筵苦见催。\n记取南泾茭叶露，明明风熟更重来。",
        "dynasty": "宋",
        "collection_info": null
    },
    {
        "uuid": "e2411620b2f1b44a2c6b0d30c0930fd0",
        "title": "采莲三首  其三",
        "author": "范成大",
        "content": "柔橹无声坐钓鱼，浪花飞点翠罗裾。\n空江日暮无来客，肠断三湘一纸书。",
        "dynasty": "宋",
        "collection_info": null
    },
    {
        "uuid": "cef9576204f7e82c13a6b7bbcf592497",
        "title": "弔陈叔宝词",
        "author": "范成大",
        "content": "赏心亭上再来游，烟月迷人独自愁。\n行到江边无去路，却随潮水过扬州。",
        "dynasty": "宋",
        "collection_info": null
    },
    {
        "uuid": "44e8b47a660afc3f43d7372915a1ca6d",
        "title": "渡淮",
        "author": "范成大",
        "content": "船旗衮衮径长淮，汴口人看拨不开。\n昨夜南风浪如屋，果然双节下天来。",
        "dynasty": "宋",
        "collection_info": null
    },
    {
        "uuid": "d1035ee7d95fb10d411352e1b525fc7b",
        "title": "汴河",
        "author": "范成大",
        "content": "指顾枯河五十年，龙舟早晚定疏川。\n还京却要东南运，酸枣棠梨莫蓊然。",
        "dynasty": "宋",
        "collection_info": null
    },
    {
        "uuid": "f08eac3012da114fd2a06fd77f0a1a24",
        "title": "虞姬墓",
        "author": "范成大",
        "content": "刘项家人总可怜，英雄无策庇婵娟。\n戚姬葬处君知否，不及虞兮有墓田。",
        "dynasty": "宋",
        "collection_info": null
    },
    {
        "uuid": "ca1d238d03743497bd9a11ae1001e606",
        "title": "宿州",
        "author": "范成大",
        "content": "狐鸣鬼啸夜茫茫，元是官军旧战场。\n土伯不能藏碧燐，三三两两照前冈。",
        "dynasty": "宋",
        "collection_info": null
    },
    {
        "uuid": "696659e3b7cde6f0bc9f8bf6bf8464e4",
        "title": "雷万春墓",
        "author": "范成大",
        "content": "九陨元身不陨名，言言千载气如生。\n欲知忠信行蛮貊，过墓胡儿下马行。",
        "dynasty": "宋",
        "collection_info": null
    },
    {
        "uuid": "9622861bb1964f2a4f489347a2933246",
        "title": "双庙",
        "author": "范成大",
        "content": "平地孤城寇若林，两公犹解障妖祲。\n大梁襟带洪河险，谁遣神州陆地沉。",
        "dynasty": "宋",
        "collection_info": null
    },
    {
        "uuid": "41a3e40b7159dc0e4b34ff4213b0cdce",
        "title": "睢水",
        "author": "范成大",
        "content": "一战填河拥汉屯，拔山意气已鲸吞。\n直南即是阴陵路，兵果难将胜负论。",
        "dynasty": "宋",
        "collection_info": null
    },
    {
        "uuid": "8fa473dae6f761e11f53d9460bbe705a",
        "title": "伊尹墓",
        "author": "范成大",
        "content": "三尺黄垆直棘边，此心终古享皇天。\n汲书猥述流传妄，剖击嗟无咎单篇。",
        "dynasty": "宋",
        "collection_info": null
    },
    {
        "uuid": "2c5d2938290f0153c5d47ffee3c73b9e",
        "title": "留侯庙",
        "author": "范成大",
        "content": "功成轻举信良谋，心与鸱夷共一舟。\n吕媪区区无鸟喙，先生轻负赤松游。",
        "dynasty": "宋",
        "collection_info": null
    },
    {
        "uuid": "e3d6ecca035e9d1c15b7c6766439e4e5",
        "title": "西瓜园",
        "author": "范成大",
        "content": "碧蔓凌霜卧软沙，年来处处食西瓜。\n形模濩落淡如水，未可蒲萄苜蓿夸。",
        "dynasty": "宋",
        "collection_info": null
    },
    {
        "uuid": "4326b3385158f68a379f5ce5579d5fc2",
        "title": "宜春苑",
        "author": "范成大",
        "content": "狐冢獾蹊满路隅，行人犹作御园呼。\n连昌尚有花临砌，肠断宜春寸草无。",
        "dynasty": "宋",
        "collection_info": null
    },
    {
        "uuid": "502642158d7ada5965b77bac7e2c5b7b",
        "title": "京城",
        "author": "范成大",
        "content": "倚天栉栉万楼棚，圣代规模若化成。\n如许金汤尚资盗，古来李绩胜长城。",
        "dynasty": "宋",
        "collection_info": null
    },
    {
        "uuid": "2daa1dbd3bcc0152be4de882f84f3f3e",
        "title": "护龙河",
        "author": "范成大",
        "content": "新郭门前见客舟，清涟浅浅抱城楼。\n六龙行在东南国，河若能神合断流。",
        "dynasty": "宋",
        "collection_info": null
    },
    {
        "uuid": "69b113a9dd69dc82095afc3398d2d5b3",
        "title": "福胜阁",
        "author": "范成大",
        "content": "翚飞五级半空翔，指点楼栏说太皇。\n劫火不能侵愿力，岿然独似汉灵光。",
        "dynasty": "宋",
        "collection_info": null
    },
    {
        "uuid": "eee8a5131aaa553137d33281cb753811",
        "title": "相国寺",
        "author": "范成大",
        "content": "倾檐缺吻护奎文，金碧浮图暗古尘。\n闻说今朝恰开寺，羊裘狼帽趁时新。",
        "dynasty": "宋",
        "collection_info": null
    },
    {
        "uuid": "2e857b85b5f40d89bfc88484e20b70bb",
        "title": "州桥",
        "author": "范成大",
        "content": "州桥南北是天街，父老年年等驾迴。\n忍泪失声询使者，几时真有六军来。",
        "dynasty": "宋",
        "collection_info": null
    },
    {
        "uuid": "70d20a64968af8758736eed51bf56278",
        "title": "宣德楼",
        "author": "范成大",
        "content": "峣阙丛霄旧玉京，御床忽有犬羊鸣。\n他年若作清宫使，不挽天河洗不清。",
        "dynasty": "宋",
        "collection_info": null
    },
    {
        "uuid": "09c8fdcd76d5a65f02237aefd18e780c",
        "title": "市街",
        "author": "范成大",
        "content": "梳行讹杂马行残，药市萧骚土市寒。\n惆怅软红佳丽地，黄沙如雨扑征鞍。",
        "dynasty": "宋",
        "collection_info": null
    },
    {
        "uuid": "18c1a187369dcabe559bb31077a180f6",
        "title": "金水河",
        "author": "范成大",
        "content": "菜市桥西一水环，宫墙依旧俯清湾。\n谁怜磊磊河中石，曾上君王万岁山。",
        "dynasty": "宋",
        "collection_info": null
    },
    {
        "uuid": "bce7200a04f72dbe2697241df8029009",
        "title": "壶春堂",
        "author": "范成大",
        "content": "松漠丹成去不归，龙髯无復有攀时。\n芳园留得觚棱在，长与都人作泪垂。",
        "dynasty": "宋",
        "collection_info": null
    },
    {
        "uuid": "c8ecd8a5454bd40305efd74fc207dffb",
        "title": "渐水",
        "author": "范成大",
        "content": "黄流日夜向南风，道出封丘处处逢。\n紫盖黄旗在湖海，故应河伯欲朝宗。",
        "dynasty": "宋",
        "collection_info": null
    },
    {
        "uuid": "d3ea2b1c3af3eccd5f340979415a6cde",
        "title": "李固渡",
        "author": "范成大",
        "content": "洪河万里界中州，倒捲银潢聒地流。\n列弩燔梁那可渡，向来天数亦人谋。",
        "dynasty": "宋",
        "collection_info": null
    },
    {
        "uuid": "70320ec8a87967d1e8a67b5a6b92f1b6",
        "title": "天成桥",
        "author": "范成大",
        "content": "一冈邑屋旧河滩，却望河身百里间。\n涌土涨沙漫白道，天成桥石在高山。",
        "dynasty": "宋",
        "collection_info": null
    },
    {
        "uuid": "3ce436b4dd6cb01357df4b4d01bab9e5",
        "title": "旧滑州",
        "author": "范成大",
        "content": "大伾山麓马徘徊，积水中间旧滑台。\n渔子不知兴废事，清晨吹笛棹船来。",
        "dynasty": "宋",
        "collection_info": null
    },
    {
        "uuid": "65940c2b119e2044726b2ebbaaafaf2f",
        "title": "扁鹊墓",
        "author": "范成大",
        "content": "活人绝技古今无，名下从教世俗趋。\n坟土尚堪充药饵，莫嗔医者例多卢。",
        "dynasty": "宋",
        "collection_info": null
    },
    {
        "uuid": "d91d50db1a5b290ab758fd2e16f97bc5",
        "title": "羑里城",
        "author": "范成大",
        "content": "陵谷迁移尚故墟，天盈商罪未蠲除。\n古今行客同嗤駡，何止三篇泰誓书。",
        "dynasty": "宋",
        "collection_info": null
    },
    {
        "uuid": "967b426ae5a0da03f1fcde151c5ab4df",
        "title": "文王庙",
        "author": "范成大",
        "content": "堂堂十乱欲兴周，肯使君王死作囚。\n巧笑入宫天亦笑，可怜元不费深谋。",
        "dynasty": "宋",
        "collection_info": null
    },
    {
        "uuid": "9ad28fb88211f119f8b3e4f972f05f8e",
        "title": "相州",
        "author": "范成大",
        "content": "秃巾髽髻老扶车，茹痛含辛说乱华。\n頼有乡人聊刷耻，魏公元是鲁东家。",
        "dynasty": "宋",
        "collection_info": null
    },
    {
        "uuid": "f043a1dc9a6540675823a4a4f9e72098",
        "title": "秦楼",
        "author": "范成大",
        "content": "栏街看幕似春游，斑犊雕车碧画油。\n奚女家人称贵主，缕金长袖倚秦楼。",
        "dynasty": "宋",
        "collection_info": null
    },
    {
        "uuid": "38d24e6352fe21d7b4ad2c856081b75f",
        "title": "翠楼",
        "author": "范成大",
        "content": "连袵成帷迓汉官，翠楼沽酒满城欢。\n白头翁媪相扶拜，垂老从今几度看。",
        "dynasty": "宋",
        "collection_info": null
    },
    {
        "uuid": "6e9a04cfdf63fd3302a6598c739cbc3b",
        "title": "讲武城",
        "author": "范成大",
        "content": "阿瞒虓武盖刘孙，千古还将鬼蜮论。\n纵有周遭遗堞在，不如鱼復阵图尊。",
        "dynasty": "宋",
        "collection_info": null
    },
    {
        "uuid": "fb032f017cc6e6de5d47bf32941e6e50",
        "title": "七十二冢",
        "author": "范成大",
        "content": "一棺何用冢如林，谁復如公负此心。\n闻说羣胡为封土，世间随事有知音。",
        "dynasty": "宋",
        "collection_info": null
    },
    {
        "uuid": "e91918cbd436f21b5d3dff1d1b6464db",
        "title": "赵故城",
        "author": "范成大",
        "content": "金石笙篁绝代无，鼪鼯藜藿正乘除。\n园翁但爱城泥暖，侵早锄霜种晚蔬。",
        "dynasty": "宋",
        "collection_info": null
    },
    {
        "uuid": "7be2ca14ad2f133ae226d86d71ef5b21",
        "title": "邯郸道",
        "author": "范成大",
        "content": "薄晚霜侵使者车，邯郸阪峻且徐驱。\n困来也作黄粱梦，不梦封侯梦石湖。",
        "dynasty": "宋",
        "collection_info": null
    },
    {
        "uuid": "e1672ba44a519c4c8dc3fc5497a505b0",
        "title": "蔺相如墓",
        "author": "范成大",
        "content": "玉节经行虏障深，马头酾酒奠疎林。\n兹行璧重身如叶，天日应临慕蔺心。",
        "dynasty": "宋",
        "collection_info": null
    },
    {
        "uuid": "6a672225333024db4b7b68f8383fd4c7",
        "title": "邯郸驿",
        "author": "范成大",
        "content": "长安大道走邯郸，倚瑟佳人怅望间。\n若见羶腥似今日，汉宫何用忆关山。",
        "dynasty": "宋",
        "collection_info": null
    },
    {
        "uuid": "db795a04c88dd2f4dee3d35d9015544b",
        "title": "丛台",
        "author": "范成大",
        "content": "凭高阅士剑如林，故国风流变古今。\n袨服云仍犹左袵，丛台休恨绿芜深。",
        "dynasty": "宋",
        "collection_info": null
    },
    {
        "uuid": "b4bc5ea816c20849785d33c5742020a5",
        "title": "临洺镇",
        "author": "范成大",
        "content": "竟日霜寒暮解围，融融桑柘染斜晖。\n北人争劝临洺酒，云有棚头得兔归。",
        "dynasty": "宋",
        "collection_info": null
    },
    {
        "uuid": "9d1d8eaa6d26a2f9fa928d38790dfbd2",
        "title": "邢台驿",
        "author": "范成大",
        "content": "太行东麓照邢州，万迭烟螺紫翠浮。\n谁解登临管风物，枯荷老柳替人愁。",
        "dynasty": "宋",
        "collection_info": null
    },
    {
        "uuid": "6de51215609f46a701de659bc64d435c",
        "title": "柳公亭",
        "author": "范成大",
        "content": "主人敬客有余情，催唤绳床坐柳亭。\n曲水流觞非故物，马鞍山色旧青青。",
        "dynasty": "宋",
        "collection_info": null
    },
    {
        "uuid": "829b72f0d9bce1e8f1da1e3bf7a31dfd",
        "title": "内丘梨园",
        "author": "范成大",
        "content": "汗后鹅梨爽似冰，花身耐久老犹荣。\n园翁指似还三笑，曾共翁身见太平。",
        "dynasty": "宋",
        "collection_info": null
    },
    {
        "uuid": "ba8046463869e1e8af7bd433b24206b7",
        "title": "大宁河",
        "author": "范成大",
        "content": "梨枣从来数内丘，大宁河畔果园稠。\n荆箱扰扰拦街卖，红皱黄团满店头。",
        "dynasty": "宋",
        "collection_info": null
    },
    {
        "uuid": "cb3edda460ff861727902bb1c543d360",
        "title": "柏乡",
        "author": "范成大",
        "content": "贯生名压汉公卿，自古逢雠不反兵。\n仇虏滔天无敢动，柏乡空溷迫人名。",
        "dynasty": "宋",
        "collection_info": null
    },
    {
        "uuid": "b3e0d2ee640cd7cceb7db3387e723ecb",
        "title": "唐山",
        "author": "范成大",
        "content": "勋唐遗德照清湾，百圣闻风不敢班。\n何物苦寒胡地鬼，二名犹敢废尧山。",
        "dynasty": "宋",
        "collection_info": null
    },
    {
        "uuid": "e901da26aa705b3e26d56eff7de595e5",
        "title": "光武庙",
        "author": "范成大",
        "content": "云台列像拱真人，野老犹夸建武春。\n不用剑锋能刜石，冰河一瞥已通神。",
        "dynasty": "宋",
        "collection_info": null
    },
    {
        "uuid": "6089b36dfafa499692fcd0c656eaa3ab",
        "title": "赵州石桥",
        "author": "范成大",
        "content": "石色如霜铁色新，洨河南北尚通津。\n不因再度皇华使，谁洗奚车塞马尘。",
        "dynasty": "宋",
        "collection_info": null
    },
    {
        "uuid": "c194a590623f8530bba9311c0ab81a9a",
        "title": "柏林院",
        "author": "范成大",
        "content": "胡来胡现劫灰深，风鼓三灾海印沈。\n急过当年无佛处，庭前空有柏森森。",
        "dynasty": "宋",
        "collection_info": null
    },
    {
        "uuid": "991dab7d7d724059eee19f2cdac6d5b6",
        "title": "栾城",
        "author": "范成大",
        "content": "颓垣破屋古城边，客传萧寒爨不烟。\n明府牙绯危受杖，栾城风物一凄然。",
        "dynasty": "宋",
        "collection_info": null
    },
    {
        "uuid": "a2ca26ec58876e3a8f8c57eeca1a62c8",
        "title": "呼沱河",
        "author": "范成大",
        "content": "闻道河神解造冰，曾扶阳九见中兴。\n如今烂被胡羶涴，不似沧浪可濯缨。",
        "dynasty": "宋",
        "collection_info": null
    },
    {
        "uuid": "291cfbc1e142d3215c78033a8ca99870",
        "title": "真定舞",
        "author": "范成大",
        "content": "紫袖当棚雪鬓凋，曾随广乐奏云韶。\n老来未忍耆婆舞，犹倚黄钟衮六么。",
        "dynasty": "宋",
        "collection_info": null
    },
    {
        "uuid": "49a11b7df3a7db1fcd009cfc0d01692f",
        "title": "东坡祠堂",
        "author": "范成大",
        "content": "化原坊裏尚黉堂，闻道苏仙有奉尝。\n想见当年行乐处，牙旗铁马照金章。",
        "dynasty": "宋",
        "collection_info": null
    },
    {
        "uuid": "a231fcf7e0ea5c9f41bdfac553d5f240",
        "title": "松醪",
        "author": "范成大",
        "content": "松风漱罢读离骚，翰墨仙翁百代豪。\n一笑毡裘那办此，当年嵇阮尚餔糟。",
        "dynasty": "宋",
        "collection_info": null
    },
    {
        "uuid": "ca18770eb4a01bbbc465bf7f1f369bab",
        "title": "望都",
        "author": "范成大",
        "content": "荒寺疎钟解客鞍，由山东畔白烟寒。\n望都风土连唐县，翁媪排门带瘿看。",
        "dynasty": "宋",
        "collection_info": null
    },
    {
        "uuid": "5bf0094c9687b4af60f1b9717dfe4eac",
        "title": "安肃军",
        "author": "范成大",
        "content": "从古铜门控朔方，南城烟火北城荒。\n台家抵死争溏泺，满眼秋芜衬夕阳。",
        "dynasty": "宋",
        "collection_info": null
    },
    {
        "uuid": "b70fb105df6ced0ddd522ae29a5338a8",
        "title": "出塞路",
        "author": "范成大",
        "content": "当年玉帛聘辽阳，出塞曾歌此路长。\n汉节重寻旧车辙，插天犹有万垂杨。",
        "dynasty": "宋",
        "collection_info": null
    },
    {
        "uuid": "177983e0f088f0b9f6db3621afe08d34",
        "title": "白沟",
        "author": "范成大",
        "content": "高陵深谷变迁中，佛劫仙尘事事空。\n一水涓流独如带，天应留作汉提封。",
        "dynasty": "宋",
        "collection_info": null
    },
    {
        "uuid": "8a696ca0366e93e4e59fed8dbc941422",
        "title": "太行",
        "author": "范成大",
        "content": "西北浮云捲莫秋，太行南麓照封丘。\n横峰侧岭知多少，行到燕山翠未休。",
        "dynasty": "宋",
        "collection_info": null
    },
    {
        "uuid": "6457e204f236308a08ba5ee6bfc3d4d5",
        "title": "固城",
        "author": "范成大",
        "content": "柳桊凉罐汲泉遥，味苦仍咸似海潮。\n却忆径山龙井水，一杯洗眼洞层霄。",
        "dynasty": "宋",
        "collection_info": null
    },
    {
        "uuid": "6436252f2a2217a5b9f616ca758e270b",
        "title": "范阳驿",
        "author": "范成大",
        "content": "邮亭偪仄但宜冬，恰似披裘坐土空。\n枕上惊回丹阙梦，屋头白塔满铃风。",
        "dynasty": "宋",
        "collection_info": null
    },
    {
        "uuid": "1dfcfadeef5ee11616584fdf22a555b5",
        "title": "定兴",
        "author": "范成大",
        "content": "新城迁次少人烟，桑柘中间井径寒。\n亦有染人来卖缬，淡红深碧挂长竿。",
        "dynasty": "宋",
        "collection_info": null
    },
    {
        "uuid": "3df46586f3df936ca621e2795617fa26",
        "title": "清远店",
        "author": "范成大",
        "content": "女僮流汗逐毡軿，云在淮乡有父兄。\n屠婢杀奴官不问，大书黥面罚犹轻。",
        "dynasty": "宋",
        "collection_info": null
    },
    {
        "uuid": "b639caf1b1020bd752bd0322e862a83d",
        "title": "琉璃河",
        "author": "范成大",
        "content": "烟林葱蒨带回塘，桥眼惊人失睡乡。\n健起褰帷揩病眼，琉璃河上看鸳鸯。",
        "dynasty": "宋",
        "collection_info": null
    },
    {
        "uuid": "90afd12d6e741b3a39b144b702eaac9c",
        "title": "灰洞",
        "author": "范成大",
        "content": "塞北风沙涨帽檐，路经灰洞十分添。\n据鞍莫问尘多少，马耳冥蒙不见尖。",
        "dynasty": "宋",
        "collection_info": null
    },
    {
        "uuid": "67c0bf5b153e993f23b0d511734820bc",
        "title": "良乡",
        "author": "范成大",
        "content": "新寒冻指似排籤，村酒虽酸未可嫌。\n紫烂山梨红皱枣，总输易栗十分甜。",
        "dynasty": "宋",
        "collection_info": null
    },
    {
        "uuid": "12bf262daf076b9952676e4ab75e64f3",
        "title": "卢沟",
        "author": "范成大",
        "content": "草草鱼梁枕水低，匆匆小驻濯涟漪。\n河边服匿多生口，长记轺车放鴈时。",
        "dynasty": "宋",
        "collection_info": null
    },
    {
        "uuid": "d6a618a82433aea3c7665c4cee868ae7",
        "title": "燕宾馆",
        "author": "范成大",
        "content": "九日朝天种落驩，也将佳节劝杯盘。\n苦寒不似东篱下，雪满西山把菊看。",
        "dynasty": "宋",
        "collection_info": null
    },
    {
        "uuid": "2cba21d6f4f7e36f6e05138add1d9ac8",
        "title": "橙纲",
        "author": "范成大",
        "content": "尧舜方堪橘柚包，穹庐亦復使民劳。\n华清荔子沾恩幸，一骑回时万骑骚。",
        "dynasty": "宋",
        "collection_info": null
    },
    {
        "uuid": "0ace7f9a1c5a3df3772ec69a9cbc9ac5",
        "title": "蹋鸱巾",
        "author": "范成大",
        "content": "重译知书自贵珍，一生心愧蹋鸱巾。\n雨中折角君何爱，帝有衣裳易介鳞。",
        "dynasty": "宋",
        "collection_info": null
    },
    {
        "uuid": "b6ee66ede0c36747defa6c854b051c3c",
        "title": "耶律侍郎",
        "author": "范成大",
        "content": "乍见华书眼似麞，低头惭愧紫荷囊。\n人间无事无奇对，伏猎今成两侍郎。",
        "dynasty": "宋",
        "collection_info": null
    },
    {
        "uuid": "babb070f1cb8a162acedf2aae324abab",
        "title": "龙津桥",
        "author": "范成大",
        "content": "燕石扶栏玉作堆，柳塘南北抱城迴。\n西山剩放龙津水，留待官军饮马来。",
        "dynasty": "宋",
        "collection_info": null
    },
    {
        "uuid": "56e9cd5ecb902327ce68a3529e2bbcc9",
        "title": "燕宫",
        "author": "范成大",
        "content": "金盆濯足段文昌，乞索家风饱便忘。\n他日楚人能一炬，又从焦土说阿房。",
        "dynasty": "宋",
        "collection_info": null
    },
    {
        "uuid": "5d2e5e2da0dbfdff35a3b95a721bd3e0",
        "title": "会同馆",
        "author": "范成大",
        "content": "万里孤臣致命秋，此身何止一沤浮。\n提携汉节同生死，休问羝羊解乳不。",
        "dynasty": "宋",
        "collection_info": null
    },
    {
        "uuid": "82ca047595d51363125cf129a4dd4bfd",
        "title": "与吴兴薛士隆使君游弁山石林先生故居",
        "author": "范成大",
        "content": "白苹有嘉招，苍弁得胜践。\n会心不惮远，乘兴恐失便。\n篮舆犯穷腊，共作忍寒面。\n溟蒙云酿雪，浩荡风落鴈。\n松篁渐清幽，猿鹤或悲怨。\n英英文章公，作舍锁葱蒨。\n峣峰俯前荣，佳木秀诸院。\n穷搜发山骨，林立侍谈讌。\n西岩踞熊虎，东岩峙屏案。\n履綦故仿佛，盖瓦已零乱。\n经营三十年，成毁一飞电。\n摩挲土花碧，小立为三叹。",
        "dynasty": "宋",
        "collection_info": null
    },
    {
        "uuid": "7c19dd05d97a064f70c2779e22422352",
        "title": "自石林回过小玲珑岩窦益奇昔为富人吴氏所有今一子尚幼山检校于官",
        "author": "范成大",
        "content": "一丘乃中虚，洞穴四无碍。\n却略岩岫杳，黝纠石床怪。\n苍牛饮前池，碧罅滟微濑。\n雕锼具百巧，图画窘千态。\n哀湍写坏磴，冻雨湿空翠。\n疎梅照草棘，瘦竹拔蹊隧。\n当时闾阎子，目力在尘外。\n孤童藐难料，奇事疑有待。\n谁欤千金捐，来换把茅盖。\n不仙亦足豪，众垤皆累块。\n我评北山游，胜绝此无对。\n玲珑讵可小，孰能为之大。",
        "dynasty": "宋",
        "collection_info": null
    },
    {
        "uuid": "0c09896263ef18a5fba94d1fdb2edd3b",
        "title": "濯缨亭在吴兴南门外",
        "author": "范成大",
        "content": "凄风急雨脱然晴，当道横山似见迎。\n野水茫茫何用许，烂供游子濯尘缨。",
        "dynasty": "宋",
        "collection_info": null
    },
    {
        "uuid": "0a7fc686c0dab0e22263ea34e3afd941",
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其一",
        "author": "范成大",
        "content": "浮生渺渺但飞埃，问讯星宫又独来。\n天上人间最高处，为君题作鬰萧台。",
        "dynasty": "宋",
        "collection_info": null
    },
    {
        "uuid": "ea04a8c27e3e3b1a5950f4df0c6ac8e1",
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其二",
        "author": "范成大",
        "content": "拙疎何计补涓埃，惭愧双旌去復来。\n三过溪门今老矣，病无脚力更登台。",
        "dynasty": "宋",
        "collection_info": null
    },
    {
        "uuid": "ba8ddb10f686abc09629c55b68638655",
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其三",
        "author": "范成大",
        "content": "界天山雪浄黄埃，溪上扁舟夜泛来。\n匝地东风劝椒酒，山头今日是春台。",
        "dynasty": "宋",
        "collection_info": null
    },
    {
        "uuid": "b17d387eff4f55c1250763377aa2738e",
        "title": "玉山道中",
        "author": "范成大",
        "content": "常山多清溪，玉山富乔木。\n行色鬰苍然，颇亦慰愁目。\n梅花隔篱见，珑璁照茅屋。\n晚来风刮地，想见飘香玉。",
        "dynasty": "宋",
        "collection_info": null
    },
    {
        "uuid": "2bcbf5577022cb6c15c3884636604ac8",
        "title": "桃花坛下望龟峰",
        "author": "范成大",
        "content": "石坛无土谩嵚岑，何自能生小柏林。\n拟擘蛤蜊龟殻上，病来不杀懒登临。",
        "dynasty": "宋",
        "collection_info": null
    },
    {
        "uuid": "0b9af2abb8fe5bc956a8e8d9591f071c",
        "title": "清音堂与赵德庄太常小饮在余干琵琶洲傍洲以形似得名",
        "author": "范成大",
        "content": "曲浦弯环绕县青，一杯閒客两飘零。\n琵琶不语苍烟暮，山水清音着意听。",
        "dynasty": "宋",
        "collection_info": null
    },
    {
        "uuid": "413dbdc4e51d98cf20d82c86a1b6d3da",
        "title": "过鄱阳湖次游子明韵",
        "author": "范成大",
        "content": "春工酿雪无端密，大块囊风不肯收。\n休问巉岩与欹侧，我今弟靡共波流。\n野鹰兀兀平沙上，折苇萧萧古渡头。\n满眼荒寒底处所，令人肠断五湖舟。",
        "dynasty": "宋",
        "collection_info": null
    },
    {
        "uuid": "1470ab76956b5e1cafe834ec4148c608",
        "title": "豫章南浦亭泊舟二首  其一",
        "author": "范成大",
        "content": "绣槛临沧渚，牙樯插暮沙。\n浦云沉断鴈，江雨入昏鸦。\n野旷天何近，春寒岁未华。\n来朝风一席，随处且浮家。",
        "dynasty": "宋",
        "collection_info": null
    },
    {
        "uuid": "3ad60e758ec199baa1e41029728b8864",
        "title": "豫章南浦亭泊舟二首  其二",
        "author": "范成大",
        "content": "闰岁花光晚，霜朝草色荒。\n趁墟犹市井，收潦再耕桑。\n客路东西懒，江流日夜忙。\n长歌情不尽，一酌酹沧浪。",
        "dynasty": "宋",
        "collection_info": null
    },
    {
        "uuid": "b44b4d8db0735dbf33087605a4a05d96",
        "title": "清江道中橘园甚伙",
        "author": "范成大",
        "content": "芳林不断清江曲，倒影入江江水绿。\n未论万户比封君，瓦屋人家衣食足。\n暑风泛花兰芷香，秋日篱落明青黄。\n客舟来迟佳景尽，但见碧树愁春霜。",
        "dynasty": "宋",
        "collection_info": null
    },
    {
        "uuid": "c2b3f28a11cf45f919f3769ac3366c50",
        "title": "清江台在临江郡圃西冈上张安国题榜",
        "author": "范成大",
        "content": "南来富寿冈，形胜此蟠结。\n岑竮戴高台，栏槛了风月。\n萧滩曳长烟，閤皂炯残雪。\n江流当带横，练綀浮木末。\n天风来无乡，万里吹醉缬。\n登临信奇事，忍冻亦痴绝。\n故人春梦觉，遗墨秋蛇掣。\n浮云真可咍，挥觯酹空阔。",
        "dynasty": "宋",
        "collection_info": null
    },
    {
        "uuid": "4fffb905e1c5ea6a3ba8a7368f0ee8ae",
        "title": "自冬徂春道中多雨至临江宜春之间特甚遂作苦语",
        "author": "范成大",
        "content": "客行无晴时，涔涔如漏天。\n东吴至西江，旧岁接新年。\n蜡屐惊踵决，油衣笑鹑悬。\n掀淖起復仆，顷步如重关。\n略似鸭与猪，汩没泥水阑。\n我涂未渠穷，一晴愧天悭。\n倒塔桥已断，壁破渡无船。\n路人相告语，未到先长叹。\n薄晚得硗确，稍入袁州山。\n不辞石啮足，聊免泥没鞯。\n自古行路吟，听者凋朱颜。\n轩渠尚能赋，诗人类痴顽。",
        "dynasty": "宋",
        "collection_info": null
    },
    {
        "uuid": "349cc42cdbee2177f0ec6df862a2bc3a",
        "title": "玉虚观去宜春二十五里许君上升时飞白茅数叶以赐王长史王以宅为观观旁至今有仙茅极异常草备五味尤辛辣云久食可仙道士煮汤以设客",
        "author": "范成大",
        "content": "白云堆裏白茅飞，香味芳辛胜五芝。\n揉叶煮泉摩腹去，全胜石髓畏风吹。",
        "dynasty": "宋",
        "collection_info": null
    },
    {
        "uuid": "82edf794912e0bf45ab20e0f10cb4c8e",
        "title": "入分宜",
        "author": "范成大",
        "content": "新喻渡无桥，分宜桥有栏。\n孰欤两徼吏，贤否已判然。\n堂上着威信，四郊如目前。\n入国政可知，兹焉略闚观。",
        "dynasty": "宋",
        "collection_info": null
    },
    {
        "uuid": "e301f267b395eeb75857b6bfee6b0b00",
        "title": "方竹杖",
        "author": "范成大",
        "content": "竹君箇箇面团团，此士刚方独凛然。\n外貌中心俱壁立，任从痴子削教圆。",
        "dynasty": "宋",
        "collection_info": null
    },
    {
        "uuid": "72f643bc717dd99433efa0089978188f",
        "title": "游仰山谒小释迦塔访孚惠二王遗蹟赠长老混融",
        "author": "范成大",
        "content": "堵田溪渊清洄洄，梅洲问路寒云堆。\n连空磴道虬尾滑，竹舆直上无梯阶。\n苍官来迎夹道立，相逢无言心眼开。\n翠微中断雪磵吼，两耳不办供喧豗。\n林间静极成断相，政要万壑号风雷。\n山如莲盆绕金地，龙官避席余苍崖。\n祖师抱膝坐古塔，大禅海浪翻天来。\n腾空狡狯我未暇，拄杖踏湿撞莓苔。\n问龙亦借一席地，解包听雨眠西斋。\n当年公案忌错举，神通佛法同坑埋。\n混融庵中的的意，笑我舌本空崔巍。\n兹事且置饱吃饭，稊田米贱如黄埃。",
        "dynasty": "宋",
        "collection_info": null
    },
    {
        "uuid": "3abf35a8724eebde5b1c4833d7c8fcea",
        "title": "大雨宿仰山翌旦骤霁混融云无乃开仰山之云乎出山道中作此寄混融",
        "author": "范成大",
        "content": "谁开大仰云，此岂吾力及。\n日光千丈毫，弹指众峰立。\n衡山捲阴气，海市发冬蛰。\n韩苏两枯鱼，出语自濡湿。\n人厄与天穷，底用苦封执。\n但喜拄杖俊，仍欣芒屩涩。\n向来三尺泥，有足似羁馽。\n龙渊古桥皴，獭径寒溜泣。\n春浅山容瘦，风饕涧声急。\n一箪寄前村，野䔩旋收拾。\n猫头髠笋尖，雀舌剥茶粒。\n土毛冠江西，斗酒况可挹。\n聊同一笑粲，缓赋百忧集。",
        "dynasty": "宋",
        "collection_info": null
    },
    {
        "uuid": "cd68de2b96e082186c810dcb0dec2b28",
        "title": "初入湖南醴陵界",
        "author": "范成大",
        "content": "崖树阴阴夹暝途，出山欢喜见平芜。\n一春客梦饱风雨，行尽江南闻鹧鸪。",
        "dynasty": "宋",
        "collection_info": null
    },
    {
        "uuid": "3fe7752287c9594ec93bf84b92c73d4f",
        "title": "醴陵驿",
        "author": "范成大",
        "content": "绿水桥通县，门前柳已黄。\n人稀山木寿，土瘦水泉香。\n乍脱泥中滑，还嗟堠子长。\n槠洲何日到，鼓枻上沧浪。",
        "dynasty": "宋",
        "collection_info": null
    },
    {
        "uuid": "d59cacc8038466a38feb945f84884241",
        "title": "湘潭道中咏芳草",
        "author": "范成大",
        "content": "积雨倏然晴，秀野若新沐。\n芳草径寸姿，中有不胜绿。\n萋萋路傍情，颇亦念幽独。\n驱马去不顾，断肠招隠曲。",
        "dynasty": "宋",
        "collection_info": null
    },
    {
        "uuid": "928fde818302451d03713c3b4e7d8c78",
        "title": "初见山花",
        "author": "范成大",
        "content": "三日晴泥尚没鞾，几将风雨过年华。\n湘东二月春纔到，恰有山樱一树花。",
        "dynasty": "宋",
        "collection_info": null
    },
    {
        "uuid": "75adf20874cc75db1178db216efc2eed",
        "title": "槠洲道中",
        "author": "范成大",
        "content": "烟凝山如影，云褰日射毫。\n桃间红树迥，麦裏绿丛高。\n客子叹游倦，田家甘作劳。\n乘除吾尚可，未拟赋离骚。",
        "dynasty": "宋",
        "collection_info": null
    },
    {
        "uuid": "fe91a8e952d945c2bbdde35e52181e3b",
        "title": "浮湘行",
        "author": "范成大",
        "content": "湘山中间湘水横，绿苹叶齐春涨生。\n盘涡沄沄去无声，吾乘桂舟泝中𤃩。\n扬波击汰双橹狞，辘轳引笮如牛鸣。\n篙师绝叫迭鼓轰，潜鱼跳奔乳猿惊。\n暖烟浮空昼梦腾，山长水远天无情。\n吹箫拊瑟弔湘灵，水妃风御缤来迎。\n问客良苦远征行，昨者斧钺下青冥。\n命我尽护安南兵，岭海一视如王庭。\n布荡阳春濯腐腥，王事靡盬来有程。\n匪躬之故惟尔甿，芳洲杜若空青青。\n九歌凄悲不可听，愿赓楚调归和平。",
        "dynasty": "宋",
        "collection_info": null
    },
    {
        "uuid": "c872037d833efa35d9c7e7a18cfedcb4",
        "title": "湘江洲尾快风挂帆",
        "author": "范成大",
        "content": "船头雪浪吼奔雷，十丈高帆满意开。\n我自只凭忠信力，风应不为世情来。\n儿童屡惜峰峦过，将士犹教鼓笛催。\n明日祝融天柱去，更烦先捲乱云堆。",
        "dynasty": "宋",
        "collection_info": null
    },
    {
        "uuid": "660f01d9c195e03e4880aebcf60ecacf",
        "title": "泊湘江鱼口滩",
        "author": "范成大",
        "content": "知时社燕语樯竿，游子奔波自鲜欢。\n趁客卖鱼双桨急，隔林沽酒小旗寒。\n潇湘浑似日南落，岳麓已从天外看。\n薄暮滩前收百丈，卧闻三老报平安。",
        "dynasty": "宋",
        "collection_info": null
    },
    {
        "uuid": "b1756e90e6ab5b987c7de718169bff85",
        "title": "谒南岳",
        "author": "范成大",
        "content": "湘中固多山，夹岸万马屯。\n坡陀无敢高，似逊乔岳尊。\n晓投望云亭，众丘拱墙藩。\n浓岚忽飘荡，积翠浮云端。\n天柱已峻极，祝融更高寒。\n紫盖鬰当中，冈势汹崩奔。\n峙为赤帝峰，下直宫壖垣。\n角楼捧双阙，圆方模九阍。\n炎符抚中兴，南正实司天。\n草木熏协气，山林奠神姦。\n妥灵有备物，龙卷鸾旗轩。\n走忝桂林伯，与神俱南辕。\n上谒礼亦宜，为国忧元元。\n心空祸福相，古井寒无澜。\n杯珓不用掷，但愿归田园。\n相传壁画好，拂拭尘埃昏。\n弓刀立壮士，剑佩班灵官。\n后宫行乐处，窈窕千云鬟。\n锦地舞月昼，珠栊侍春闲。\n武氏笔已绝，梗概犹清妍。\n旋车阖庙去，颇厌山市喧。\n胜果招客游，径排集贤关。\n梵庋绚杂组，锡杖锵古镮。\n避雨胜业阁，晚晴留凭栏。\n石廪映岣嵝，望眼增孱颜。\n上封眇孤绝，南台半云烟。\n碧岫有灵药，朱陵巢洞仙。\n病倦懒幽讨，山僧镌我顽。\n松樛唐季枝，柏跼隋初根。\n奇事不胜纪，重游当细论。",
        "dynasty": "宋",
        "collection_info": null
    },
    {
        "uuid": "0623dac92763e43093ac31654e545783",
        "title": "两虫",
        "author": "范成大",
        "content": "鹧鸪忧兄行不得，杜宇劝客不如归。\n天涯羁思难绘画，惟有两虫相发挥。",
        "dynasty": "宋",
        "collection_info": null
    },
    {
        "uuid": "0401518bbc05da9dc9d7a46b031b8ccd",
        "title": "衡阳道中二绝  其一",
        "author": "范成大",
        "content": "桑下芜菁晚，高花出短篱。\n茅檐少春事，惟记浴蚕时。",
        "dynasty": "宋",
        "collection_info": null
    },
    {
        "uuid": "08710d01aa1b80f040a5705c510f2488",
        "title": "衡阳道中二绝  其二",
        "author": "范成大",
        "content": "黑羖钻篱破，花猪突户开。\n空山竹瓦屋，犹有燕飞来。",
        "dynasty": "宋",
        "collection_info": null
    },
    {
        "uuid": "8897ec93cabb25d1de625649e0cceb70",
        "title": "衡州石鼓书院",
        "author": "范成大",
        "content": "古磴浮沧渚，新黉锁碧萝。\n要津山独立，巨壑水同波。\n俎豆弥文肃，衣冠盛事多。\n地灵钟杰俊，宁但拾儒科。",
        "dynasty": "宋",
        "collection_info": null
    },
    {
        "uuid": "a40c48c50feeb8fa9d8f0b3a67582e79",
        "title": "合江亭",
        "author": "范成大",
        "content": "石鼓鬰嵯峨，截然踞沧洲。\n有如古盟主，勤王会诸侯。\n蒸湘伯叔国，禀命会葵丘。\n敢不承载书，戮力朝宗周。\n混为同轨去，崩奔不敢留。\n宜哉百谷王，博大无与俦。\n毡毳昔乱华，车马隔中州。\n未闻齐晋勋，包茅费诛求。\n威文亦弘规，尚取童子羞。\n安知千载后，但泣新亭囚。\n我题石鼓诗，愿言续春秋。",
        "dynasty": "宋",
        "collection_info": null
    },
    {
        "uuid": "212334f186114566982606e11f27aa33",
        "title": "沈家店道傍棣棠花",
        "author": "范成大",
        "content": "乍晴芳草竞怀新，谁种幽花隔路尘。\n绿地缕金罗结带，为谁开放可怜春。",
        "dynasty": "宋",
        "collection_info": null
    },
    {
        "uuid": "d25663235aca72cc514ef0f9a6e71427",
        "title": "邵阳口路粗恶积雨余泞难行",
        "author": "范成大",
        "content": "平生春梦境，俛仰抚八极。\n湖南天尽头，梦亦未常识。\n岂知多病身，今乃着脚历。\n山泉澄不清，崖土璺而赤。\n坳堂滑胜油，累块硬逾石。\n贪夫一回顾，壮士三叹息。\n不知清淑气，果復曾鬰积。\n我岂鄙夷之，短咏聊一剧。",
        "dynasty": "宋",
        "collection_info": null
    },
    {
        "uuid": "0a056d3794593b31478f1186ba90001f",
        "title": "马鞍驿饭罢纵步",
        "author": "范成大",
        "content": "食饱倦舆马，散策步前冈。\n意行踏芳草，萧艾蓊生香。\n春事甚寂寥，山桃带松篁。\n游蜂入菜花，此岂堪蜜房。\n今年蚕出迟，柘叶分寸长。\n好晴纔数日，岁事未渠央。",
        "dynasty": "宋",
        "collection_info": null
    },
    {
        "uuid": "b48a2f4a875acb01b6766d2fb4d96271",
        "title": "黄罴岭",
        "author": "范成大",
        "content": "薄游每违己，兹行遂登危。\n峻阪荡胸立，恍若对镜窥。\n传呼半空响，蒙蒙上烟霏。\n木末见前驱，可望不可追。\n跻攀百千盘，有顷身及之。\n白云叵揽撷，但觉沾人衣。\n高木傲烧痕，葱茏茁新荑。\n春禽断不到，惟有蜀魄啼。\n谓非人所寰，居然见锄犁。\n山农如木客，上下翾以飞。\n宁知有康庄，生死安崄巇。\n室屋了无处，恐尚橧巢栖。\n安得拔汝出，王路方清夷。",
        "dynasty": "宋",
        "collection_info": null
    },
    {
        "uuid": "d475779cd0287a4c22ee110962abf086",
        "title": "衡永之间山路艰涩薄晚吏卒鬨云渐近祁阳路已平夷皆有津津之色",
        "author": "范成大",
        "content": "朝登赤土岭，暮入黄泥谷。\n春江弄花月，归梦恍在目。\n觉来行路难，杜宇叫高木。\n凹中泥没踝，凸处石啮足。\n坐舆我尚病，想见肩舆仆。\n衡阳復祁阳，可暂不可宿。\n晚来出前冈，路坦亭堠促。\n将士走相贺，喜色如膏沐。\n人生本无闷，逆境要先熟。\n不从忧患来，安识平为福。\n夷涂不常遇，历险始知足。",
        "dynasty": "宋",
        "collection_info": null
    },
    {
        "uuid": "846b0dcb25d27e6e40b4df628dc2768d",
        "title": "书浯溪中兴碑后",
        "author": "范成大",
        "content": "三颂遗音和者希，丰容宁有刺讥辞。\n绝怜元子春秋法，都寓唐家清庙诗。\n歌咏当谐琴搏拊，策书自管璧瑕疵。\n纷纷健笔刚题破，从此磨崖不是碑。",
        "dynasty": "宋",
        "collection_info": null
    },
    {
        "uuid": "3f7529b65fca39ce30677dc181549312",
        "title": "愚溪在零陵城对岸渡江即至溪甚狭一石涧耳盖众山之水流出湘中",
        "author": "范成大",
        "content": "一水弯环罗带阔，千古零陵擅风月。\n取名如许安得愚，因病成妍却奇绝。\n至今镜浄不可唾，犹恐先生遗翰墨。\n泽及溪流不庇身，付与后来商巧拙。\n我欲扁舟穷石涧，春涨未生寒濑咽。\n纷红骇绿四山空，惟有风篁韵骚屑。\n清溪东去客西征，钴鉧潭边聊驻节。\n何时随汝下潇湘，归路三千橹伊轧。",
        "dynasty": "宋",
        "collection_info": null
    },
    {
        "uuid": "d05340395a682970db1219c731e01a93",
        "title": "宿清湘城外田家",
        "author": "范成大",
        "content": "驱马力犹彊，奏床身始疲。\n浮浮云拂帐，潏潏水鸣篱。\n未熟灯前梦，闲寻道上诗。\n湘中多夜雨，客枕最先知。",
        "dynasty": "宋",
        "collection_info": null
    },
    {
        "uuid": "5cdea694d9285bf8ccb35e234f25605f",
        "title": "宿深溪驿去广右界只一程",
        "author": "范成大",
        "content": "北户书频到，南云鴈不飞。\n试评骑马路，何似钓鱼矶。\n击柝黄茅店，篝灯白竹扉。\n故园桑柘暖，亦有稻粱肥。",
        "dynasty": "宋",
        "collection_info": null
    },
    {
        "uuid": "c112dd503cd909e6e5689a9ebbdbf4de",
        "title": "晚春二首  其一",
        "author": "范成大",
        "content": "静极闻檐佩，慵来爱枕帏。\n隙虹飞永昼，帘影碎斜晖。\n燕踏花枝语，蜂萦柳絮归。\n轻飔宜白纻，时节近清微。",
        "dynasty": "宋",
        "collection_info": null
    },
    {
        "uuid": "9783d87ad7a252082858b2c3edcf0359",
        "title": "晚春二首  其二",
        "author": "范成大",
        "content": "好事怜春老，无愁耐日长。\n炉烟惊扇影，酒面舞花光。\n照水云容懒，移床竹意凉。\n更烦红槿帽，促拍打山香。",
        "dynasty": "宋",
        "collection_info": null
    },
    {
        "uuid": "1fca19d7b057593d1ee2a9f7e6b8c33c",
        "title": "红豆蔻花",
        "author": "范成大",
        "content": "绿叶焦心展，红苞竹箨披。\n贯珠垂宝珞，剪綵倒鸾枝。\n且入花栏品，休论药裹宜。\n南方草木状，为尔首题诗。",
        "dynasty": "宋",
        "collection_info": null
    },
    {
        "uuid": "c7ada6438ecc02363c649f8c2988b5b6",
        "title": "偶题",
        "author": "范成大",
        "content": "檐雨初干团扇风，夕阳芳树绿葱葱。\n蕉心榴萼俱无頼，要与春衫相并红。",
        "dynasty": "宋",
        "collection_info": null
    },
    {
        "uuid": "59b51ede2fec3915d443d0853bd2be60",
        "title": "次韵郭季勇机宜雪观席上留别",
        "author": "范成大",
        "content": "胜绝尊前万事休，纵非吾土且登楼。\n山迎雨脚俄飞过，风约江声欲倒流。\n野水渐堪添酒面，夕阳依旧满帘鈎。\n凭阑从此迟归鞅，能及中秋对月不。",
        "dynasty": "宋",
        "collection_info": null
    },
    {
        "uuid": "4a24dbc1ebd34755d50824adc9381083",
        "title": "次韵许季韶通判雪观席上",
        "author": "范成大",
        "content": "把酒临风瑞露倾，琼浆何用谒云英。\n捲帘雨脚银丝挂，倚杖江头绿涨生。\n岭海一凉苏暑病，山林千籁试秋声。\n兹游奇绝忘羁宦，惭愧烟中短棹横。",
        "dynasty": "宋",
        "collection_info": null
    },
    {
        "uuid": "32753a4ca910afbc9adf814439d30b70",
        "title": "送周直夫教授归永嘉",
        "author": "范成大",
        "content": "青灯相对话儒酸，老去羁游自鲜欢。\n昨夜榕溪三寸雨，今朝桂岭十分寒。\n知心海内向来少，解手天涯良独难。\n一笑不须论聚散，少焉吾亦跨归鞍。",
        "dynasty": "宋",
        "collection_info": null
    },
    {
        "uuid": "215b868c92a7a86963e2524d46128799",
        "title": "赠赵廉州",
        "author": "范成大",
        "content": "马羣杂沓草蒙茸，刮目权奇一洗空。\n天末也烦行李到，岁寒聊得酒尊同。\n梅花夜夜湘南雨，榕叶年年海北风。\n少待佳晴看山去，玉篸高插翠云丛。",
        "dynasty": "宋",
        "collection_info": null
    },
    {
        "uuid": "8ab45797c4487def1d62d72c7896ea7d",
        "title": "去年过弋阳访赵恂道通判话西湖旧游因题小诗近忽刻石寄来谩录",
        "author": "范成大",
        "content": "红尘宝马碧湖船，一梦如今费十年。\n却照清溪寻绿鬓，但余衰雪两萧然。",
        "dynasty": "宋",
        "collection_info": null
    },
    {
        "uuid": "1c0a34d9d69b5479e96c25fa99a904bf",
        "title": "送唐彦博宰安丰兼寄呈淮西帅赵渭师郎中",
        "author": "范成大",
        "content": "唐子皦自鲜，水清石粼粼。\n绣肠五车书，不鄙簿领尘。\n黟山与桂岭，一笑二十春。\n天涯会面难，岁晚情话真。\n五管无贤侯，但有岚烟昏。\n此岂功名场，往戍清淮滨。\n北门诗书帅，平生吾故人。\n问讯今何如，凌烟上星辰。\n为言落南客，病作寒螀呻。\n飘飘北归梦，夜绕吴淞云。",
        "dynasty": "宋",
        "collection_info": null
    },
    {
        "uuid": "705e3acdf25b9eeb8ef7a30cbe011def",
        "title": "燕堂后卢橘一株冬前先开极香",
        "author": "范成大",
        "content": "卢橘花残细细飞，满枝晴日闹蜂儿。\n霜余有此香无奈，合与称题赋小诗。",
        "dynasty": "宋",
        "collection_info": null
    },
    {
        "uuid": "7a77d817c3c32f29e85c106262e10e7c",
        "title": "干道癸巳腊后二日桂林大雪尺余郡人云前此未省见也郭季勇机宜赋古风为贺次其韵",
        "author": "范成大",
        "content": "忆昔北征秋遇雪，穹庐苦寒不堪说。\n飞花如席暗燕然，把酒悲歌度佳节。\n胡儿馆客类西河，鐍户不容浮蚁泄。\n当时已分餐毡莩，宁復梦游炎岭热。\n忽逐梅花行万里，又与故山轻话别。\n天公恐我愁瘴雾，十日号风吹石裂。\n同云乃肯度严关，一夜玉峰高嶻嵲。\n老榕蓊密最先缟，穉竹枵虚时一折。\n须知桂海接蓬瀛，满目三山白银阙。\n不管楼高翠袖单，但嫌酒浅金杯凸。\n东郭先生履虽敝，诗情却斗冰壶洁。\n归捻冻髭搜好句，山馆青灯对明灭。\n为怜叶气到黄茅，何止森森松柏悦。\n丰年作守会饱暖，羁宦思归自愁绝。\n岂无菊径乐琴书，亦有秫田供曲糵。\n东冈雪后一犁春，谁在陂头忆调燮。",
        "dynasty": "宋",
        "collection_info": null
    },
    {
        "uuid": "4a2aeb5d2360a80b8aba2d57d94be834",
        "title": "次韵陈仲思经属西峰观雪",
        "author": "范成大",
        "content": "仙人灕江游，剪水冯夷宫。\n宾友来邹枚，寒辔摇冬珑。\n起望天南陲，玉沙满长风。\n越人来省识，把酒酹层空。\n从来峤南北，人谓将无同。\n那知梁园霰，飞入瑞露中。\n幕府有清士，寻僧上西峰。\n六花信娟巧，未及五字工。\n我亦涤冰砚，课虚贵新功。\n莫嗤两臞儒，毫端尚清丰。",
        "dynasty": "宋",
        "collection_info": null
    },
    {
        "uuid": "0a26129762ff5d83d258f46dd0e1ff70",
        "title": "喜雪示桂人",
        "author": "范成大",
        "content": "腊雪同云岭外稀，南人北客尽冬衣。\n从今老杜诗犹信，梅片飞时雪也飞。",
        "dynasty": "宋",
        "collection_info": null
    },
    {
        "uuid": "46569a6eead659a8aa594ff736f980e1",
        "title": "寄题商华叔心远堂用卷中韵",
        "author": "范成大",
        "content": "示我新诗卷，知君遯俗情。\n安流视巫峡，灰劫笑昆明。\n徽外夜絃语，瓮头春蚁生。\n蓝桥即仙窟，何况有云英。",
        "dynasty": "宋",
        "collection_info": null
    },
    {
        "uuid": "c81024d9287796f6a56f9ea9663c9548",
        "title": "送郭季勇同年归衡山",
        "author": "范成大",
        "content": "天壤郭有道，文献今在兹。\n啄啄家鸡羣，见子野鹤姿。\n尘笼万里心，择食中夜饥。\n拙宦避捷径，瘴风吹鬓丝。\n平生杏园友，把酒天南陲。\n何敢吏朱浮，但喜见紫芝。\n问君今何适，旧圃余荒畦。\n提携汉阴瓮，岁晚俱忘机。\n勿开衡山云，恐惊隠沦栖。\n定肯从君游，岁晚攀桂枝。\n我亦理吴榜，春湘绿苹齐。\n风蒲为谁落，之子同襟期。\n丁宁祝融峰，将迎两枯藜。\n一望五千里，共洗蛮烟悲。",
        "dynasty": "宋",
        "collection_info": null
    },
    {
        "uuid": "a88f4cde5d87179ac51299c5a8bd9aa4",
        "title": "甲午岁朝寓桂林记去年是日泊桐江谒严子陵祠迤逦度岭感怀赋诗",
        "author": "范成大",
        "content": "去年晓缆解江皋，也把屠苏泛浊醪。\n一席饱风渔浦阔，千山封雪钓台高。\n将军老矣鸣孤剑，客子归哉咏大刀。\n早晚扁舟寻旧路，柁楼吹笛破云涛。",
        "dynasty": "宋",
        "collection_info": null
    },
    {
        "uuid": "67a37ae9220cb310334e19c839b0aa08",
        "title": "癸水亭落成示坐客长老之记曰癸水绕东城永不见刀兵余作亭于水上其详具记中",
        "author": "范成大",
        "content": "天将福地巩严城，形胜山川表裏明。\n旧说桂林无瘴气，今知灕水辟刀兵。\n云深铜柱边声乐，月冷珠池海面平。\n愿挽江流接河汉，为君直北洗欃枪。",
        "dynasty": "宋",
        "collection_info": null
    },
    {
        "uuid": "afcb26f8a410027b2ce23dee0d735fee",
        "title": "缓带轩独坐",
        "author": "范成大",
        "content": "午日烘开豆蔻苞，檐尘飞动雀争巢。\n蒙蒙困眼无安处，閒送炉烟到竹梢。",
        "dynasty": "宋",
        "collection_info": null
    },
    {
        "uuid": "1fee165d494ec926c2591e20267b72e7",
        "title": "食罢书字",
        "author": "范成大",
        "content": "甲子霖涔雨，东南湿蛰风。\n荔枝梅子绿，豆蔻杏花红。\n扪腹蛮茶快，扶头老酒中。\n荒隅经岁客，土俗渐相通。",
        "dynasty": "宋",
        "collection_info": null
    },
    {
        "uuid": "d67c39510a07145875810b6753d79e20",
        "title": "次韵平江韩子师侍郎见寄三首  其一",
        "author": "范成大",
        "content": "自古四愁湘水深，谁将城郭启山林。\n有情碧嶂团栾绕，无数朱楼缥缈临。\n蚺鼓揭天惊客坐，象鍪航海厌蛮琛。\n三千客路长安远，故旧书来直万金。",
        "dynasty": "宋",
        "collection_info": null
    },
    {
        "uuid": "4101b24307f416dbbc1cdc6c27b1341f",
        "title": "次韵平江韩子师侍郎见寄三首  其二",
        "author": "范成大",
        "content": "灵泉杖屦浙江头，经济长怀尚典州。\n堂上读书朝气爽，台前呼月海光浮。\n交情尺素勤双鲤，笔力枯松挽万牛。\n已把三章翻乐府，为君击节变蛮讴。",
        "dynasty": "宋",
        "collection_info": null
    },
    {
        "uuid": "7c6b55083ff80aa6ea605ab72f9979fa",
        "title": "次韵平江韩子师侍郎见寄三首  其三",
        "author": "范成大",
        "content": "前年衝雪过双溪，风帽泥鞯骑吹随。\n烂醉依前逢锦瑟，好音惟是欠黄鹂。\n功名未试玉璜玦，离别频倾金屈巵。\n畴昔北征烦吉梦，南征合有梦归时。",
        "dynasty": "宋",
        "collection_info": null
    },
    {
        "uuid": "2400ed9b625bf10516b1b38f5633af97",
        "title": "宜斋雨中",
        "author": "范成大",
        "content": "秀麦一番冷，送梅三日霖。\n绿肥新荔子，红浥旧蕉心。\n映竹千丝舞，垂檐一线斟。\n终朝盘膝坐，卑湿恐相侵。",
        "dynasty": "宋",
        "collection_info": null
    },
    {
        "uuid": "38588afe666d8098c6233659cc2cefb4",
        "title": "次韵许季韶通判水乡席上",
        "author": "范成大",
        "content": "青山绿浦竹间明，彷佛苕溪好处行。\n解愠风来如故旧，催诗雨作要将迎。\n休兵幕府乌鸢乐，熟稻边城鼓笛声。\n摹写箇中须綵笔，句成仍挟水云清。",
        "dynasty": "宋",
        "collection_info": null
    },
    {
        "uuid": "70838c11b652598cc3b8f03d88e3be15",
        "title": "水乡酌别但能之主管能之将过石康",
        "author": "范成大",
        "content": "南郭河桥市井喧，绿荷香处有江天。\n一帘梅雨炉烟外，三迭阳关烛泪前。\n马耳西风君并海，船头北渚我归田。\n后期只恐参商似，且醉金槽四十絃。",
        "dynasty": "宋",
        "collection_info": null
    },
    {
        "uuid": "9e0ed0c70c67d31356775db42e0a0d12",
        "title": "六月十五日夜泛西湖风月温丽",
        "author": "范成大",
        "content": "暮檥金龟潭，追随今夕凉。\n波纹挟月影，摇荡舞船窗。\n夜久四山高，松桂黯以苍。\n长烟界岩腹，浮空余剑铓。\n棹夫三弄笛，跳鱼翻素光。\n我亦醉梦惊，解缨濯沧浪。\n多情芙蕖风，袅袅吹鬓霜。\n会心有奇赏，天涯此何方。\n清润不立尘，空明满生香。\n过清难久留，俛俯堕渺茫。",
        "dynasty": "宋",
        "collection_info": null
    },
    {
        "uuid": "587c85107cc91a262e5ecf126e0f78a8",
        "title": "燕堂书事",
        "author": "范成大",
        "content": "岁稔斋铃閴，年深屋塈摧。\n狸争雷瓦过，螘化雨窗来。\n尽日风常籁，无时地不梅。\n耳边情话少，笑口若为开。",
        "dynasty": "宋",
        "collection_info": null
    },
    {
        "uuid": "353ca48a858a322ae126bd83bb5fc425",
        "title": "酒边二绝  其一",
        "author": "范成大",
        "content": "团扇香中袅袅风，断肠声裏看羞红。\n不须过处催干盏，听彻歌头盏自空。",
        "dynasty": "宋",
        "collection_info": null
    },
    {
        "uuid": "9091ea8320da15ea44c65868a19befca",
        "title": "酒边二绝  其二",
        "author": "范成大",
        "content": "日长绣倦酒红潮，閒束罗巾理六么。\n新样筑毬花十八，丁宁小玉慢吹箫。",
        "dynasty": "宋",
        "collection_info": null
    },
    {
        "uuid": "5e4a83735997f845947731f1ad95ba5b",
        "title": "枕上作",
        "author": "范成大",
        "content": "绕枕蚊相聒，翻釭鼠自忙。\n早衰秋梦乱，不寝晓更长。\n赋拟骚人屈，吟成病客庄。\n安心无可觅，随处且为乡。",
        "dynasty": "宋",
        "collection_info": null
    },
    {
        "uuid": "c1658706a1140d4830ca9a558f0a932c",
        "title": "思归再用枕上韵",
        "author": "范成大",
        "content": "老觉触事懒，病添归计忙。\n行年心已化，畴昔意空长。\n五柳栗里宅，百花锦城庄。\n何时去检校，一棹水云乡。",
        "dynasty": "宋",
        "collection_info": null
    },
    {
        "uuid": "404ba978b6fe1883964b01ae8e9fc8b3",
        "title": "李正之提点行至郴用予忙字韵寄和答",
        "author": "范成大",
        "content": "天涯逢我病，秋晚送君忙。\n感慨交情厚，留连别恨长。\n宾筵犹雪观，客路已云庄。\n摇落郴江路，应须忆醉乡。",
        "dynasty": "宋",
        "collection_info": null
    },
    {
        "uuid": "e586a156e7983b7f6510075b0ec450ec",
        "title": "晓出北郊",
        "author": "范成大",
        "content": "偪仄深巷中，葱茏绿阴交。\n山家不早起，闭户如藏逃。\n浓露蜕蝉咽，小风饥燕高。\n新渠厪涓流，坏陂方怒号。\n遐甿病瘠土，不肯昏作劳。\n灭裂復灭裂，晚秧如牛毛。\n空余朝气白，浮浮湿弓刀。\n官称劝农使，临风首频搔。",
        "dynasty": "宋",
        "collection_info": null
    },
    {
        "uuid": "87a7392e2d9426e27d437d244529052f",
        "title": "甘雨应祈三绝  其一",
        "author": "范成大",
        "content": "晚稻成苞未肯肥，鹁鸠啼晓雨来时。\n黄紬被冷初眠觉，先向芭蕉叶上知。",
        "dynasty": "宋",
        "collection_info": null
    },
    {
        "uuid": "f14ac722438ccba435bfd0ec1199cbab",
        "title": "甘雨应祈三绝  其二",
        "author": "范成大",
        "content": "数日虽蒙霢霂霑，浥尘终恨太廉纤。\n今朝健起巡檐看，恰似庐山看水帘。",
        "dynasty": "宋",
        "collection_info": null
    },
    {
        "uuid": "4f9a00c1a1bd98e4e1f052a0c06202d1",
        "title": "甘雨应祈三绝  其三",
        "author": "范成大",
        "content": "高田一雨免飞埃，上水纲船亦可催。\n说与东江津吏道，打量今晚涨痕来。",
        "dynasty": "宋",
        "collection_info": null
    },
    {
        "uuid": "8498ab24c802d29e3a520565019931c2",
        "title": "与郑少融赵养民二使者访古訾家洲归憩松关二君欲助力兴废戏书此付长老善良以当疏头",
        "author": "范成大",
        "content": "飘飘竹雨润轻裘，袅袅松风繫小舟。\n安得从容兴废手，越人重上訾家洲。",
        "dynasty": "宋",
        "collection_info": null
    },
    {
        "uuid": "ebc2046caf4da5ddbd9c24a49f5f30db",
        "title": "淳熙甲午桂林鹿鸣燕辄赋小诗少见劝驾之意",
        "author": "范成大",
        "content": "维南吾国最多儒，耸看招招赴陇书。\n竹实秋风辞穴凤，桃花春浪脱渊鱼。\n月宫移种新栽桂，江水朝宗旧凿渠。\n况有状头坊井上，明年应表第三闾。",
        "dynasty": "宋",
        "collection_info": null
    },
    {
        "uuid": "ad78ea8be9b171e0cd8ba3882615125c",
        "title": "逍遥楼席上赠张邦达教授张癸未省闱门生也同年进士俱会楼上者七人",
        "author": "范成大",
        "content": "畴昔金门看选贤，一星终矣半英躔。\n谁怜蛮府清池句，不着南山捷径鞭。\n作者七人茅瘴地，肃霜九月菊残天。\n浮生聚散如风雨，同倚东楼岂偶然。",
        "dynasty": "宋",
        "collection_info": null
    },
    {
        "uuid": "235233da9aca13474aa78f47b6a6fffd",
        "title": "画工李友直为余作冰天桂海二图冰天画使北虏渡黄河时桂海画游佛子岩道中也戏题",
        "author": "范成大",
        "content": "许国无功浪着鞭，天教饱识汉山川。\n酒边蛮舞花低帽，梦裏胡笳雪没鞯。\n收拾桑榆身老矣，追随萍梗意茫然。\n明朝重上归田奏，更放岷江万里船。",
        "dynasty": "宋",
        "collection_info": null
    },
    {
        "uuid": "7b7b8c6572123e70eef423aa31b2a6d3",
        "title": "耳鸣戏题",
        "author": "范成大",
        "content": "历历从何起，泠泠与耳谋。\n人言衰相现，我以妄心求。\n远磬山房夜，寒蜩陇树秋。\n圆通无别法，但自此根修。",
        "dynasty": "宋",
        "collection_info": null
    },
    {
        "uuid": "32f60761d6be5d62772e228605915234",
        "title": "復作耳鸣二首  其一",
        "author": "范成大",
        "content": "至音岂寂透希夷，珍重幽田为发挥。\n妙用何关新卷叶，圆通自有倒闻机。\n梦中鼓响生千偈，觉后舂声失百非。\n寄语爵阴吞贼道，玉床安稳坐朱衣。",
        "dynasty": "宋",
        "collection_info": null
    },
    {
        "uuid": "58d0a6e6c3a3c09832d93b780088b5d1",
        "title": "復作耳鸣二首  其二",
        "author": "范成大",
        "content": "东极空歌下始青，西方宝网奏韶英。\n不须路入兜元国，自有音闻室筏城。\n牛蚁谁知床下斗，鸡蝇任向梦中鸣。\n如今却笑难陀种，无耳何劳强听声。",
        "dynasty": "宋",
        "collection_info": null
    },
    {
        "uuid": "ce923b838f708e5d896adc8a1ca67e8a",
        "title": "碧虚席上得赵养民运使寄诗约今晚可归次韵迓之",
        "author": "范成大",
        "content": "偶携尊酒上孱颜，忽忆行人瘴雾间。\n便好来分苍石坐，已教不锁翠云关。",
        "dynasty": "宋",
        "collection_info": null
    },
    {
        "uuid": "380d43ca599470dc4c4eca3bbc99fa3b",
        "title": "寒夜",
        "author": "范成大",
        "content": "万象閒无语，一蛩吟独譁。\n肃肃月浸树，满庭秾李花。\n风从月中来，吹我两鬓华。\n北斗声迴环，南斗亦横斜。\n人生几良夜，吾行久天涯。\n离居隔江汉，何由寄疏麻。",
        "dynasty": "宋",
        "collection_info": null
    },
    {
        "uuid": "12aeeebe82c51d7ae7475f655427c561",
        "title": "甲午除夜犹在桂林念致一弟使虏今夕当宿燕山会同馆兄弟南北万里感怅成诗",
        "author": "范成大",
        "content": "把酒新年一笑非，鹡鸰原上巧相违。\n墨浓云瘴我犹住，席大雪花君未归。\n万里关山灯自照，五更风雨梦如飞。\n别离南北人谁免，似此别离人亦稀。",
        "dynasty": "宋",
        "collection_info": null
    },
    {
        "uuid": "416e5ad493f8fdd7af95b64a67ef9cc5",
        "title": "乙未元日用前韵书怀今年五十矣",
        "author": "范成大",
        "content": "浮生四十九俱非，楼上行藏与愿违。\n纵有百年今过半，别无三策但当归。\n定中久已安心竟，饱外何须食肉飞。\n若使一丘并一壑，还乡曲调尽依稀。",
        "dynasty": "宋",
        "collection_info": null
    },
    {
        "uuid": "704561c1255a19a09c5ae9012cbad7d7",
        "title": "再用前韵",
        "author": "范成大",
        "content": "休论今昨总皆非，世味诚甘与我违。\n蜀道虽如履平地，杜鹃终劝不如归。\n三冬自苦坐毛颖，一梦微官陪螱飞。\n夜久南枝翻倦鹊，茫茫月白众星稀。",
        "dynasty": "宋",
        "collection_info": null
    },
    {
        "uuid": "d71a35c9e8d59516f08e1a231b29d45f",
        "title": "与同僚游栖霞洞极深远中有数路相传有通九疑者烛将尽乃还饮碧虚上陈仲思用二华君韵赋诗即席和之",
        "author": "范成大",
        "content": "竹杖芒鞵俗网疎，每逢绝胜更踟蹰。\n但随岐路东西去，莫计光阴大小余。\n彷佛桃源犹舞凤，辛勤李白谩骑鱼。\n今朝真作游仙梦，不似骚人赋子虚。",
        "dynasty": "宋",
        "collection_info": null
    },
    {
        "uuid": "03e5544a5175fa178480c38daeb93247",
        "title": "施元光在昆山病中远寄长句次韵答之",
        "author": "范成大",
        "content": "四海飘蓬客舍边，几多云水与风烟。\n绝无膂力驱长辔，空有孤忠誓大川。\n参井忽随征马上，斗牛应挂故山前。\n亲交情话知何许，诗到天涯喜欲颠。",
        "dynasty": "宋",
        "collection_info": null
    },
    {
        "uuid": "2898f08f1ca97297c4f3abc17f52f53b",
        "title": "次韵赵养民碧虚坐上",
        "author": "范成大",
        "content": "已将山色染眉黛，更挽江波添酒罍。\n珍重江山劝人醉，笑人驱马惺惺迴。",
        "dynasty": "宋",
        "collection_info": null
    },
    {
        "uuid": "08cc556ddd6578f7b5f8abc9c7f727d5",
        "title": "赣州明府杨同年輓歌词二首  其一",
        "author": "范成大",
        "content": "拱璧温无颣，深兰远自芳。\n清班孤玉笋，薄宦老铜章。\n传业麒麟子，承家鸿鴈行。\n门阑自簪笏，吾独憾堂堂。",
        "dynasty": "宋",
        "collection_info": null
    },
    {
        "uuid": "4605fcfe61acab4ab446db4b5ca21772",
        "title": "赣州明府杨同年輓歌词二首  其二",
        "author": "范成大",
        "content": "忆昔龙门化，曾容鴈塔陪。\n逡巡九闰过，迢递一书来。\n未报错刀赠，惊传丹旐迴。\n辰阳隔江渚，空些楚词哀。",
        "dynasty": "宋",
        "collection_info": null
    },
    {
        "uuid": "9ae564c5299bedfd17504cdf5c576f89",
        "title": "初发桂林有出岭之喜但病余便觉登顿至灵川疲甚自叹羸躯乃无一可偶陆融州有使来书此寄之",
        "author": "范成大",
        "content": "桂林独宜人，无瘴古所传。\n北客守炎官，恃此以泰然。\n堂高惬宴坐，讼简容佳眠。\n不计身落南，璇柄三回天。\n今朝遂出岭，欢呼繫行缠。\n罝兔脱丰草，池鱼跃清渊。\n那知多病身，久静翻怀安。\n长风荡篮舆，帘箔飘以翾。\n灵泉路吃蹶，仆夫告頳肩。\n我亦头岑岑，中若磨蚁旋。\n走投破驿宿，强饭不下咽。\n兹事未渠央，万里蜀道难。\n十年故倦游，况乃成华巅。\n蚕老当作茧，不茧夫何言。",
        "dynasty": "宋",
        "collection_info": null
    },
    {
        "uuid": "5cc3dbad317eb9c4b9ea90638f866800",
        "title": "甘棠驿",
        "author": "范成大",
        "content": "万里三年醉岭梅，东风刮地马头迴。\n心劳政拙无遗爱，惭向甘棠驿裏来。",
        "dynasty": "宋",
        "collection_info": null
    },
    {
        "uuid": "24871187cf05921922818c9cce80d491",
        "title": "灵泉",
        "author": "范成大",
        "content": "泉螭无语笑经过，欲拊茕鳏奈拙何。\n孤奉明恩虽出岭，欢颜终少汗颜多。",
        "dynasty": "宋",
        "collection_info": null
    },
    {
        "uuid": "3a313a38563cbeaacb68a9c896fdfa07",
        "title": "严关",
        "author": "范成大",
        "content": "回看瘴岭已无忧，尚有严关限北州。\n裹饭长歌关外去，车如飞电马如流。",
        "dynasty": "宋",
        "collection_info": null
    },
    {
        "uuid": "ccaf1df0e224072d8ee59705c016f090",
        "title": "施进之追路出严关且写予真戏题其上",
        "author": "范成大",
        "content": "唤渡牂牁瘴水滨，严关关外又逢春。\n神仙富贵俱何在，且作全家出岭人。",
        "dynasty": "宋",
        "collection_info": null
    },
    {
        "uuid": "0240b78f30038ffc0ca242b48977f72d",
        "title": "兴安乳洞有上中下三岩妙绝南州率同僚饯别者二十一人游之",
        "author": "范成大",
        "content": "山水敦夙好，烟霞痼奇怀。\n向闻乳洞胜，出岭更徘徊。\n雪林缟万李，东风知我来。\n华裾绣高原，故人纷后陪。\n繫马玉溪桥，嵌根豁崔嵬。\n荡荡碧瑶宫，冰泉漱墙隈。\n芝田溉石液，深畦龙所开。\n丐我一掬悭，颒此炎州埃。\n仍呼轮袍舞，醉倒瑞露杯。\n但恐惊山灵，腰鼓轰春雷。\n薪翁杂饷妇，圜视欢以咍。\n兹岩何时凿，阅世几劫灰。\n始有此客狂，后会真悠哉。\n南游冠平生，已去首犹回。\n岁月可无纪，三洞俱磨崖。\n会有好事者，摩挲读苍苔。",
        "dynasty": "宋",
        "collection_info": null
    },
    {
        "uuid": "4dc9b4e90cec091fb57ec6592673e56c",
        "title": "铧嘴",
        "author": "范成大",
        "content": "导江自海阳，至县乃瀰迤。\n狂澜即奔倾，中流遇铧嘴。\n分为两道开，南灕北湘水。\n至今舟楫利，楚粤径万里。\n人谋夺天造，史禄所经始。\n无谓秦无人，虎鼠用否耳。\n紫藤缠老苍，白石溜清泚。\n是间可作社，牲酒百世祀。\n修废者谁欤，配以临川李。",
        "dynasty": "宋",
        "collection_info": null
    },
    {
        "uuid": "1bcd769b124c6c3aab309cc77da924a6",
        "title": "大通界首驿",
        "author": "范成大",
        "content": "愚悃无华敢自欺，寸诚珍重吏民知。\n东风重倚庭前树，送别人情似到时。",
        "dynasty": "宋",
        "collection_info": null
    },
    {
        "uuid": "cef51b89d749b08e90fbc39809c9d65b",
        "title": "陈仲思陈席珍李静翁周直夫郑梦授追路过大通相送至罗江分袂留诗为别",
        "author": "范成大",
        "content": "相送不忍别，更行一程路。\n情知不可留，犹胜轻别去。\n二陈拱连璧，僊李瑚琏具。\n周子隽拔俗，郑子秀风度。\n嗟我与五君，曩如栖鸟聚。\n偶投一林宿，飘摇共风雨。\n明发各飞散，后会渺何处。\n栖鸟固无情，我辈岂漫与。\n班荆一炊顷，听此昆弟语。\n把酒不能觞，有泪若儿女。\n修程各着鞭，慷慨中夜舞。\n功名在公等，臞儒老农圃。",
        "dynasty": "宋",
        "collection_info": null
    },
    {
        "uuid": "f18b30f1d483f4060d27d6abda7a4d25",
        "title": "怀桂林所思亭",
        "author": "范成大",
        "content": "篸山奇绝送归时，曾榜新亭号所思。\n桂水祗今湘水外，他年空有四愁诗。",
        "dynasty": "宋",
        "collection_info": null
    },
    {
        "uuid": "30a335c2828d1a9523d24c2aaba100a8",
        "title": "罗江",
        "author": "范成大",
        "content": "岭北初程分外贪，惊心犹自怯晴岚。\n如何花木湘江上，也有黄茅似岭南。",
        "dynasty": "宋",
        "collection_info": null
    },
    {
        "uuid": "cdddbe17e88eea5d718bf6e5a1f4bafc",
        "title": "初入湖湘怀南州诸官",
        "author": "范成大",
        "content": "今晨入湖南，甘土绛以紫。\n厥壤既殊异，风气当称此。\n回思始安城，旧籍赘楚尾。\n实惟荆州隶，零陵之南鄙。\n时雪度严关，物色号清美。\n傥以土宜观，尚非清湘比。\n何况引而南，焦茅数千里。\n向我作牧时，客过不停轨。\n憧憧走官下，既至辄咎悔。\n书来无别语，但说瘴乡鬼。\n我今幸北辕，又念众君子。\n怀哉千金躯，博此五斗米。\n作诗讽方来，南游可以已。\n车轮倘无角，吾诗亦金柅。",
        "dynasty": "宋",
        "collection_info": null
    },
    {
        "uuid": "b68805b7f8adabc223cbee193e171fc2",
        "title": "清湘县郊外杂花盛开有怀石湖",
        "author": "范成大",
        "content": "午行清湘县，妍暖春事嘉。\n柴荆闹桃李，冥冥一川花。\n故园岂少此，愈此百倍加。\n我宁不念归，顾作失木鸦。\n百年北窗凉，安用天一涯。\n君恩重乔岳，敢计征路赊。\n乡心与官身，凿枘方聱牙。\n橘柚走珍贡，何如繫匏瓜。\n明当復露奏，天日临幽遐。\n傥许清江使，曳尾还污邪。",
        "dynasty": "宋",
        "collection_info": null
    },
    {
        "uuid": "fb9cb1f61c9293e67074e82e17f27950",
        "title": "珠塘",
        "author": "范成大",
        "content": "林茂鸟乌急，坡长馿驮鸣。\n坐舆犹足痹，负笈想肩頳。\n废庙藤遮合，危桥竹织成。\n路傍行役苦，随处有柴荆。",
        "dynasty": "宋",
        "collection_info": null
    },
    {
        "uuid": "3aa92ab606785a587c0e6c6b19442243",
        "title": "题湘山大施堂",
        "author": "范成大",
        "content": "重倚春林泪竹枝，南游风物鬓成丝。\n难寻桂岭千峰梦，更了湘山一段奇。\n来去别无心外法，行藏休问塔中师。\n若论大施门前事，竿木逢场且赋诗。",
        "dynasty": "宋",
        "collection_info": null
    },
    {
        "uuid": "a3cb85fced66a996d929023884f84482",
        "title": "清湘驿送祝贺州南归",
        "author": "范成大",
        "content": "海内交情两断金，离歌倡和俱吴音。\n桃花如雨暮春酒，竹箭有筠他日心。\n万里书来蜀道易，四愁诗成湘水深。\n田园将芜各早计，一棹五湖能见寻。",
        "dynasty": "宋",
        "collection_info": null
    },
    {
        "uuid": "f5bb285fc10df347d2db2ab6d8891d73",
        "title": "清湘驿送王柳州南归二绝  其一",
        "author": "范成大",
        "content": "南归北去路茫茫，不是行人也断肠。\n可惜湘江春夜月，落花时节照离觞。",
        "dynasty": "宋",
        "collection_info": null
    },
    {
        "uuid": "d1f7b51441012a7fea72bb4e803387e0",
        "title": "清湘驿送王柳州南归二绝  其二",
        "author": "范成大",
        "content": "我已兼程无脚力，君犹追路有襟期。\n从今月下共花下，谁復醉吟先和诗。",
        "dynasty": "宋",
        "collection_info": null
    },
    {
        "uuid": "bb66d7af198c69131be0ed499ff28088",
        "title": "七里店口占",
        "author": "范成大",
        "content": "分手暮江寒，徘徊立马看。\n寻常相见易，倍觉别离难。",
        "dynasty": "宋",
        "collection_info": null
    },
    {
        "uuid": "8f988ce6d039ac0c462194df919705df",
        "title": "全守支耀卿饮饯七里倅杨仲宣復携具至深溪酌别且乞余书走笔作此兼寄耀卿",
        "author": "范成大",
        "content": "店舍烟火寒，尘沙亭堠远。\n嫣红糁芸绿，春事亦已晚。\n年芳去踆踆，江水来衮衮。\n故人潇湘逢，留落一笑莞。\n已张七里饮，更出深溪饯。\n草间艷红粉，竹裏趣厨传。\n故意如许长，由来共乡县。\n愧我不能觞，负此离歌啭。\n别愁满天末，不醉何由遣。\n却忆支使君，风前白波捲。",
        "dynasty": "宋",
        "collection_info": null
    },
    {
        "uuid": "9d3db82737c442c376ee6080003b61db",
        "title": "深溪铺中二绝追路寄呈元将仲显二使君  其一",
        "author": "范成大",
        "content": "贺州归去柳州还，分路千山与万山。\n把酒故人都别尽，今朝真箇出阳关。",
        "dynasty": "宋",
        "collection_info": null
    },
    {
        "uuid": "7c098d1e41828e96b81c8ec80dca5857",
        "title": "深溪铺中二绝追路寄呈元将仲显二使君  其二",
        "author": "范成大",
        "content": "祗有南风捲路尘，断无南客送车轮。\n故人合在潇湘见，却向潇湘别故人。",
        "dynasty": "宋",
        "collection_info": null
    },
    {
        "uuid": "0a317bd9cebe3503ce1172b729d6d713",
        "title": "戏题愚溪",
        "author": "范成大",
        "content": "碧湍漱白石，沄沄復汤汤。\n既为人所愚，安用尔许忙。\n我昔曾经过，重来已三霜。\n无事趼双足，奔走宁非狂。\n溪流到江平，翻笑客路长。\n岂不有岁晚，乞身还故乡。",
        "dynasty": "宋",
        "collection_info": null
    },
    {
        "uuid": "2a43ece42d9ed4507ecffc29cfcec141",
        "title": "初泛潇湘",
        "author": "范成大",
        "content": "六桨齐飞急下滩，碧琉璃上雪花翻。\n越来溪色清如此，只欠矶头一钓竿。",
        "dynasty": "宋",
        "collection_info": null
    },
    {
        "uuid": "c0f1ae8f0bdf051bb6ff38f95a080507",
        "title": "湘口夜泊南去零陵十里矣营水来自营道过零陵下湘水自桂林之海阳至此与营会合为一江",
        "author": "范成大",
        "content": "我从清湘发源来，直送湘流入营水。\n故人亭前合江处，暮夜樯竿矗沙尾。\n却从湘口望湘南，城郭山川恍难纪。\n万壑千岩诗不徧，惟有苍苔痕屐齿。\n三年瘴雾亦奇绝，浮世登临如此几。\n湖南山色夹江来，无復瑶篸插天起。\n坡陀狠石蹲清涨，澹荡光风浮白芷。\n骚人魂散若为招，伤心极目春千里。\n我亦江南转蓬客，白鸟愁烟思故垒。\n远游虽好不如归，一声鶗鴂花如洗。",
        "dynasty": "宋",
        "collection_info": null
    },
    {
        "uuid": "9ca8349c18a67dab1a579ef833a6b5ae",
        "title": "南台瑞应阁用壁间张安国韵",
        "author": "范成大",
        "content": "衝雨上山头，临云看山脚。\n松间一弹指，开此宝楼阁。\n草鞵方费钱，拂子不暇握。\n小偈出雷音，千古惊猿鹤。",
        "dynasty": "宋",
        "collection_info": null
    },
    {
        "uuid": "5969efb89ae030887d213fde75395796",
        "title": "湘潭",
        "author": "范成大",
        "content": "暮雨樯竿县一湾，长官立马水云间。\n风吹江沫浮浮去，谁在沙头闭户閒。",
        "dynasty": "宋",
        "collection_info": null
    },
    {
        "uuid": "030d2414244239dee7ee45f87b2a63c8",
        "title": "泊长沙楚秀亭  其一",
        "author": "范成大",
        "content": "雨从湘西来，波动南楚门。\n不知春涨高，但怪江水浑。",
        "dynasty": "宋",
        "collection_info": null
    },
    {
        "uuid": "8ba2aa6c49df6d03e149e6506f1822b3",
        "title": "泊长沙楚秀亭  其二",
        "author": "范成大",
        "content": "舟行风打头，陆行泥没鞍。\n且登裴公台，半日心眼宽。",
        "dynasty": "宋",
        "collection_info": null
    },
    {
        "uuid": "42bacfde10e151d70386cb92796265be",
        "title": "题岳麓道乡台",
        "author": "范成大",
        "content": "山外江水黄，江外满城绿。\n城外杳无际，天低到平陆。\n长烟贯楚尾，远势带吴蜀。\n故园东北望，游子阑干曲。",
        "dynasty": "宋",
        "collection_info": null
    },
    {
        "uuid": "cc8914eecee455034f2b9e4c9e15d5b1",
        "title": "寄题潭帅王枢使佚老堂",
        "author": "范成大",
        "content": "孺子沧浪濯缨处，千载新堂来卜邻。\n潦收无波彻底静，东湖之水堂中人。\n蒙阳花谱胜洛下，竹西药阑来海濒。\n新篁绿沉桂丹渥，岳立奇石苍苔皴。\n赏心满眼伴闭户，天风夜下扶车轮。\n胸中种蠡妙经济，鬓鬚白雪朱颜春。\n苍生未佚身未老，斯堂未可忘斯民。\n四年西略可万世，孤撑独立扛千钧。\n匹马幡幡恃天日，危言岌岌愁鬼神。\n浮生蚤休信不恶，持此欲去非吾闻。\n客游潇湘逢骑吹，知公已为苍生起。\n公今少劳佚者多，湛辈乃可寒江蓑。",
        "dynasty": "宋",
        "collection_info": null
    },
    {
        "uuid": "c37e2b81a0cb0d117c4e5a0b334e6e8e",
        "title": "湘阴桥口市别游子明",
        "author": "范成大",
        "content": "马首欲东舟欲西，洞庭桥口暮寒时。\n三年再别子轻去，万里独行吾蚤衰。\n遥忆美人湘水梦，侧身西望剑门诗。\n老来不洒离亭泪，今日天涯老泪垂。",
        "dynasty": "宋",
        "collection_info": null
    },
    {
        "uuid": "548c24583621ccd3f79e8167ee5c3cdb",
        "title": "竈渚",
        "author": "范成大",
        "content": "白鱼出水卧银刀，紫笋堆盘脱锦袍。\n扪腹将军犹未快，棹船西岸摘蒌蒿。",
        "dynasty": "宋",
        "collection_info": null
    },
    {
        "uuid": "8108ba7a8b847006ca6de33469e10d85",
        "title": "大波林",
        "author": "范成大",
        "content": "湖路荒寒又险艰，大千空水我居间。\n篙师晚始分南北，指点青青汉口山。",
        "dynasty": "宋",
        "collection_info": null
    },
    {
        "uuid": "4f25bf4acf946aa061f80cc963f85e44",
        "title": "连日风作洞庭不可渡出赤沙湖",
        "author": "范成大",
        "content": "金沙堆前风未平，赤沙湖边波不惊。\n客行但逐安稳去，三十六湾涨痕生。\n沧洲寒食春亦到，荻芽深碧蒌芽青。\n汨罗水饱动荆渚，岳麓雨来昏洞庭。\n大荒无依飞鸟绝，天地惟有孤舟行。\n慷慨悲歌续楚些，彷佛幽瑟迎湘灵。\n黄昏惨淡檥极浦，虽有渔舍无人声。\n冬湖落𤃩此蹔住，春潦怒长随佣耕。\n吾生一叶寄万木，况復摇落浮沧溟。\n渔蛮尚自有常处，羁官方汝尤飘零。",
        "dynasty": "宋",
        "collection_info": null
    },
    {
        "uuid": "7c7d4baf20fa376ad2e85a0f5b87763a",
        "title": "寄题赣江亭",
        "author": "范成大",
        "content": "二水之会新作亭，主人文章子墨卿。\n我记斯亭且不朽，千载当与文俱鸣。\n题榜谁欤汉使者，风流好事饰儒雅。\n平生两君吾故人，安得繫马亭阶下。\n鼓旗西征上奔泷，所思不见心难降。\n瞿塘纵有文鳞双，爱莫致之章贡江。",
        "dynasty": "宋",
        "collection_info": null
    },
    {
        "uuid": "513ebabc017f17682d0f0ddc43e4bdf3",
        "title": "浯溪道中",
        "author": "范成大",
        "content": "江流去不定，山石来无穷。\n步步有胜处，水清石玲珑。\n安得扁舟繫绝壁，卧听渔童吹短笛。\n弄水看山到月明，过尽行人不相识。",
        "dynasty": "宋",
        "collection_info": null
    },
    {
        "uuid": "4388f484620e52620ba96ffd7bdd2234",
        "title": "夜泊湾洲大风雨未至衡州一百二十里",
        "author": "范成大",
        "content": "阿香搅客眠，夜半驱疾雷。\n空水受奇响，如从船底来。\n嘈嘈雨窗闹，轧轧风柁开。\n睡魔走辟易，耳界愁喧豗。\n有顷飘骤过，滩声独鸣哀。\n灯婢烛囊衣，篙师理樯桅。\n烦扰到明发，村鸡亦喈喈。",
        "dynasty": "宋",
        "collection_info": null
    },
    {
        "uuid": "3c7d3b037b0b6d36821d7badd858b729",
        "title": "泊衡州",
        "author": "范成大",
        "content": "客裏仍哦对雨吟，夜来星月晓还阴。\n空江十日无春事，船到衡阳柳色深。",
        "dynasty": "宋",
        "collection_info": null
    },
    {
        "uuid": "d72e3425b4908f7cfcf79b9d797a3861",
        "title": "步入衡山",
        "author": "范成大",
        "content": "应有人家住隔溪，绿阴亭午但闻鸡。\n松根当路龙筋瘦，竹笋漫山凤尾齐。\n墨染深云犹似瘴，丝来小雨不成泥。\n更无骑吹喧相逐，散诞閒身信马蹄。",
        "dynasty": "宋",
        "collection_info": null
    },
    {
        "uuid": "6e83fb01c5dc6af386547c9303283c1a",
        "title": "重游南岳",
        "author": "范成大",
        "content": "舍舟得马如驭气，步入青松三十里。\n我从蛮岭瘴烟来，不怕雨云埋岳趾。\n忆昔南征款庙庭，往来无恙神所祉。\n当时已有归田愿，帝临此心如白水。\n煌煌南正馆于东，手握八觚温玉玺。\n骏奔灊霍左右辅，好生不杀扶炎纪。\n崇禋竣事晓坛空，跻攀小试青鞋底。\n不知云磴几千丈，但见漫山白龙尾。\n石头招我上南台，瑞应阑干天半倚。\n福严钟声过桥来，彷佛三生如梦裏。\n堂中尊者已先去，苔锁岩扉何日启。\n竹嫌硗确老逾瘦，松畏高寒蟠不起。\n癯儒尚病怕深登，幽讨未穷行且止。\n我评七十二高峰，鬰律穹窿少观美。\n俨然可瞻不可玩，往往雄尊如负扆。\n乃知岳镇盖深厚，不与他山争秀伟。\n区区献状眩儿童，乳洞淡岩真戏耳。",
        "dynasty": "宋",
        "collection_info": null
    },
    {
        "uuid": "7c7634c6aa0ebf1f9f97a4e365fe3efa",
        "title": "四明人董峄久居岳市乞诗",
        "author": "范成大",
        "content": "祝融峰下两逢春，雨宿风餐老病身。\n莫笑五湖萍梗客，海边亦有未归人。",
        "dynasty": "宋",
        "collection_info": null
    },
    {
        "uuid": "46a19a39fcafa127b1c145bbd83020a0",
        "title": "三月十五日华容湖尾看月出",
        "author": "范成大",
        "content": "云销澧阳风，月生岳阳水。\n谁推赤金盘，涌出白银地。\n徘徊忽腾上，蹀蹀恐颠坠。\n稍高轮渐安，飞彩到篷背。\n晶晶浪皆舞，靥靥星欲避。\n兜罗世界网，普现无边际。\n官居束户庭，有眼如幻翳。\n向非行大荒，宁有此巨丽。\n乘除较得失，漂泊非左计。\n妻孥竞驩譁，渠亦知许事。",
        "dynasty": "宋",
        "collection_info": null
    },
    {
        "uuid": "0cbd1c70deee8334237e78545903d908",
        "title": "钓池口阻风迷失港道",
        "author": "范成大",
        "content": "回风打船失西东，柁痴橹弱无适从。\n三老号呼铁缆坠，招头挝鼓驱鱼龙。\n千篙撑折百丈断，日暮稍与洪相通。\n推移寻尺力千里，时有黄帽来言功。\n康庄大逵世不乏，乃独蹇产涛波中。\n一官横起险易相，剎那忧喜随儿童。\n涨湖连天远目断，且復加饭追萍蓬。\n蒲团坐暖看香篆，作止任灭如顽空。",
        "dynasty": "宋",
        "collection_info": null
    },
    {
        "uuid": "32200fedcdbe624afacacdefed1f28ea",
        "title": "鼎河口枕上作",
        "author": "范成大",
        "content": "漂泊离巢燕，弯跧负殻蜗。\n瘦嫌莞席硬，老觉画屏奢。\n报道帆当落，传呼鼓已挝。\n且投人处宿，未到已闻蟇。",
        "dynasty": "宋",
        "collection_info": null
    },
    {
        "uuid": "4afe5812d7b6d23cbee8bc3a07ce0e20",
        "title": "安乡县西晚泊",
        "author": "范成大",
        "content": "水阔鸟乌倦，墟寒童仆饥。\n一湾村县过，百折暮江迟。\n晓梦孤灯见，春阴病骨知。\n简书宁不畏，旅力奈先疲。",
        "dynasty": "宋",
        "collection_info": null
    },
    {
        "uuid": "2cbfd10ac21294e3b4e62a642746c1cc",
        "title": "澧阳江",
        "author": "范成大",
        "content": "顺流下沅江，溯流上澧浦。\n水深兰芷寒，漂摇惮风雨。\n采采不盈掬，何由寄远渚。\n洞庭浮天白，遐瞩莽吴楚。\n有怀独晤叹，橹声与人语。\n暮夜即维舟，苍茫定何许。",
        "dynasty": "宋",
        "collection_info": null
    },
    {
        "uuid": "d71dd09fc15cd972688a34dfc30c2be2",
        "title": "澧浦",
        "author": "范成大",
        "content": "苇岸齐齐似碧城，江船罨岸逆风行。\n绿苹白芷俱憔悴，惟有蒌蒿满意生。",
        "dynasty": "宋",
        "collection_info": null
    },
    {
        "uuid": "859d66b942989f54aa8543e705fe9b76",
        "title": "澧江渔舍",
        "author": "范成大",
        "content": "狡窟空来四十年，沿江犹自少炊烟。\n茫茫旷土无人问，芦荻春深绿满川。",
        "dynasty": "宋",
        "collection_info": null
    },
    {
        "uuid": "2ad739736a65dde2e9b1cf78d0878f5f",
        "title": "孙黄渡",
        "author": "范成大",
        "content": "舍舟从陆更间关，径仄仍荒亦未干。\n棘刺近人牢闭眼，泥涂兀马紧扶鞍。\n茶山盗薮路程恶，麦壠人家怀抱宽。\n担仆舆夫尽劬瘁，病翁那得更加餐。",
        "dynasty": "宋",
        "collection_info": null
    },
    {
        "uuid": "f582b637667f4b80cc4856601d84b847",
        "title": "潺陵",
        "author": "范成大",
        "content": "舟横攸河水，马滑潺陵道。\n百里无鉏犁，閒田生春草。\n春草亦已瘦，栖栖晚花少。\n落日见行人，愁烟没孤鸟。\n老翁雪髯鬓，生长识羣盗。\n归来四十年，墟里迹如扫。\n莫讶土毛稀，须知人力槁。\n生聚何当復，兹事恐终老。\n人言古战场，疮痍猝难疗。\n谁使至此极，天乎吾请祷。",
        "dynasty": "宋",
        "collection_info": null
    },
    {
        "uuid": "8d20a4e4acec186715592f666e29733f",
        "title": "将至公安",
        "author": "范成大",
        "content": "前村后村啼杜宇，伴人忧煎与人语。\n云寒日薄春一梦，地阔天低泪如雨。\n我马虺隤我仆痡，岂不怀归畏简书。\n公安县前酒可沽，不如且听提胡卢。",
        "dynasty": "宋",
        "collection_info": null
    },
    {
        "uuid": "6a3714a047b188896e51b3fc232c9782",
        "title": "公安渡江",
        "author": "范成大",
        "content": "食罢雨方作，起行泥已深。\n伴愁多楚些，吟病独吴音。\n莫怨马蹄滑，须愁蚕事侵。\n梅黄时节是，未可决晴阴。",
        "dynasty": "宋",
        "collection_info": null
    },
    {
        "uuid": "95b388f0e27b2812ec271109c3a90c03",
        "title": "荆渚堤上",
        "author": "范成大",
        "content": "原田何莓莓，野水乱平楚。\n大堤少人行，谁与艺稷黍。\n独木且百岁，骯脏立水浒。\n当年识兵烬，见赦几樵斧。\n摩挲欲问讯，恨汝不能语。\n薄暮有底忙，沙头听鸣橹。",
        "dynasty": "宋",
        "collection_info": null
    },
    {
        "uuid": "4d4a2ffbeef4ab3a7bd17e51f59864ed",
        "title": "渚宫野步题芳草",
        "author": "范成大",
        "content": "草色沐新雨，绿润如得意。\n披拂欲生烟，苒苒着巾袂。\n天涯各芳春，秦吴千万里。\n故人攀桂枝，今夕念游子。",
        "dynasty": "宋",
        "collection_info": null
    },
    {
        "uuid": "da94a1c2be5ff13b5596cfa889ec3bf4",
        "title": "发荆州",
        "author": "范成大",
        "content": "初上篷笼竹笮船，始知身是剑南官。\n沙头沽酒市楼暖，径步买薪江墅寒。\n自古秦吴称绝国，于今归峡有名滩。\n千山万水垂垂老，只欠天西蜀道难。",
        "dynasty": "宋",
        "collection_info": null
    },
    {
        "uuid": "9034690a3320e17bdf02dc1c84772f4b",
        "title": "虎牙滩",
        "author": "范成大",
        "content": "倾崖溜雨色，惨淡水墨画。\n辛夷碎花县，瘣木老藤挂。\n翠莽楚甸穷，黄流蜀江下。\n一滩今始尝，三峡此其亚。\n雨点鼓士掺，云腾挽夫跨。\n惊心度石林，破眼见村舍。\n牛眠草色裏，犬吠竹林罅。\n步头可檥船，安稳睡残夜。",
        "dynasty": "宋",
        "collection_info": null
    },
    {
        "uuid": "7de37b067ceefb8b14e1b289fcfed065",
        "title": "峡州至喜亭",
        "author": "范成大",
        "content": "断崖卧水口，连冈抱城楼。\n下有吴蜀客，樯竿立沧洲。\n雨后涨江急，黄浊如潮沟。\n时见山峡船，铙鼓噪中流。\n适从稠滩来，白狗连黄牛。\n涡濆大如屋，九死争船头。\n人鲊尚脱免，虎牙不须忧。",
        "dynasty": "宋",
        "collection_info": null
    },
    {
        "uuid": "ca24044f36fd99b2e4dfabd8bcc7497c",
        "title": "初入峡山效孟东野",
        "author": "范成大",
        "content": "峡山偪而峻，峡泉湍以碕。\n峡草如毨毛，峡树多樛枝。\n峡禽惟杜鹃，血吻日夜啼。\n峡马类黄狗，不能长鸣嘶。\n峡晓虎迹多，峡暮人迹稀。\n峡路如登天，猿鹤不敢梯。\n仆夫负嵎哭，我亦呻吟悲。\n悲吟不成章，聊赓峡哀诗。",
        "dynasty": "宋",
        "collection_info": null
    },
    {
        "uuid": "49c0b7d1c20322631cffd0ab2ec551a7",
        "title": "土门",
        "author": "范成大",
        "content": "污泥汩峻阪，狠石卧中路。\n睥睨无敢前，趦趄屡却顾。\n长绳引篮舆，前輓后推去。\n吏士更叫号，作气欲飞度。\n颠坠较分寸，商略营蹞步。\n须臾气亦竭，一一汗如雨。",
        "dynasty": "宋",
        "collection_info": null
    },
    {
        "uuid": "dd965b450a3b41c49442d74b66320a4f",
        "title": "桃花舖",
        "author": "范成大",
        "content": "老蕨漫山凤尾张，青枫直干如攒枪。\n山深岚重鼻酸楚，石恶淖深神惨伤。\n阴崖风生吹客急，草中枯株似人立。\n昳晡卓幕先下程，将士黄昏始相及。",
        "dynasty": "宋",
        "collection_info": null
    },
    {
        "uuid": "3c0b021442afd3acf004f7e44ac7d52a",
        "title": "覆盆舖",
        "author": "范成大",
        "content": "三登三降冈始断，一步一休日欲斜。\n浊酒半瓶不得暖，覆盆有舖无浆家。",
        "dynasty": "宋",
        "collection_info": null
    },
    {
        "uuid": "90bc2e24bd76f47e618a3d8a7504f841",
        "title": "小望州",
        "author": "范成大",
        "content": "峰头高绝邻，四瞰若窥井。\n小山万蚁垤，大山拊其顶。\n丛霄一握近，罡风振衣冷。\n似闻天人语，笑我雪垂领。\n曩侍玉案香，委佩太清境。\n独下赤城戏，俯仰一枰顷。\n岂其厌晨华，嗅此腥腐鼎。\n挥手谢天人，伶俜愧孤影。\n来偿茧足债，尚欠界天岭。\n老矣且倦游，归期行可请。",
        "dynasty": "宋",
        "collection_info": null
    },
    {
        "uuid": "f7c9bc7b5a987e1feba4962badf818c2",
        "title": "大望州",
        "author": "范成大",
        "content": "望州山头天四低，东瞰夷陵西秭归。\n峡江微茫细如带，江外千峰青打围。\n黄牛庙矶石如劈，想看惊湍虎鬚白。\n水行陆走俱险艰，安得如鸟有羽翼。",
        "dynasty": "宋",
        "collection_info": null
    },
    {
        "uuid": "ef49afdf08b81c4566f41cb5c77a8b63",
        "title": "一百八盘",
        "author": "范成大",
        "content": "畴昔辞桂林，自谓已出岭。\n蜕蝉蛮烟中，恍若醉梦醒。\n今来峡山路，步步蹑云顶。\n仍闻蚯蚓瘴，顾与峤南等。\n平生行路难，惊浪兀漂梗。\n迷涂兹益远，鸟道非人境。\n老矣法当佚，怀哉游可屏。\n拜手天东南，亟上归田请。",
        "dynasty": "宋",
        "collection_info": null
    },
    {
        "uuid": "9b53076af646e6d8baaf8674ff3e34d7",
        "title": "火墨坡下岭",
        "author": "范成大",
        "content": "清晨入岑蔚，岚重寒飕飗。\n忽闻黄鹂语，方悟麦始秋。\n旅食法当瘦，远行人所愁。\n况復深山中，不与和气游。\n苦辛那敢惮，病悴良可忧。\n徒忧亦无益，聊作商声讴。",
        "dynasty": "宋",
        "collection_info": null
    },
    {
        "uuid": "8a86a0093835e635b8fe4b078e5a8ba2",
        "title": "八场平闻猿",
        "author": "范成大",
        "content": "清猿泠泠鸣玉箫，三声两声高树梢。\n子母联拳传枝去，忽作哀厉长鸣号。\n天寒林深山石恶，行人举头双泪阁。\n雪涧琴心未足悲，须写峡中肠断时。",
        "dynasty": "宋",
        "collection_info": null
    },
    {
        "uuid": "0ec927d450bc2aca0fbb04d20e1182a7",
        "title": "钻天三里",
        "author": "范成大",
        "content": "非冈非岭復非坡，黄鹄不度吾经过。\n妻孥下行啼且笑，联手相携如踏歌。\n风吹汗干人力尽，屐齿与石方相磨。\n钻天三里似千里，四十八盘将奈何。",
        "dynasty": "宋",
        "collection_info": null
    },
    {
        "uuid": "168a35d27ddc9c4c7f35a5f42c024792",
        "title": "蛇倒退",
        "author": "范成大",
        "content": "山前壁如削，山后崖復断。\n向吾达陇首，如海到彼岸。\n那知下岭处，栗甚履冰战。\n牵前带相挽，缒后衣尽绽。\n健倒辄寻丈，徐行厪分寸。\n上疑缘竹竿，下剧滚金弹。\n岂惟蛇退舍，飞鸟望崖反。\n稍喜一径平，犹有千石乱。\n仍逢新烧畬，约略似耕畔。\n心知人境近，颦末百忧散。\n山民茆数把，鬼质犊子健。\n腰镵走迎客，再拜復三叹。\n谓匪人所蹊，官来定何干。\n傥为饥火驱，平地岂无饭。\n意者官事迫，如马就羁绊。\n我乃不能答，付以一笑粲。",
        "dynasty": "宋",
        "collection_info": null
    },
    {
        "uuid": "d2fc4aeb1624e5f236df24d77161df7a",
        "title": "大丫隘",
        "author": "范成大",
        "content": "峡行五程无聚落，马头今日逢耕凿。\n麦苗疎瘦豆苗稀，椒叶尖新柘叶薄。\n家家妇女布缠头，背负小儿领垂瘤。\n山深生理却不乏，人有银钗一双插。",
        "dynasty": "宋",
        "collection_info": null
    },
    {
        "uuid": "561a6b70e58e184a0917bdb21acbf55f",
        "title": "麻线堆",
        "author": "范成大",
        "content": "云木荡胸起，鬰峩一峰危。\n上有路千折，縺缕如萦丝。\n是为麻线堆，厥险天下稀。\n偪仄容半足，颠坠宁復稽。\n腾猱尚愁苦，游子将安之。\n浮屠德宝者，悲智绪等慈。\n随山刊古木，寻壑得长矶。\n舆梁捷飞度，布石绵阶梯。\n自从新路改，重趼无赍咨。\n县有孙少府，琬琰劖文词。\n勿云此事小，惟有行人知。\n况观峡山路，由来欠平治。\n官吏既弗迹，谁肯深长思。\n天险固自若，当令略成蹊。\n土工运畚锸，石工操凿椎。\n烈火败硗确，筑沙填隙巇。\n多用百夫力，远无五旬期。\n但冀米盐给，不烦金币支。\n非客敢窃议，道傍询旄倪。\n身虽雪山戍，亦愿助毫釐。\n工费嗟小哉，政须贤有司。\n东有管夷陵，西有叶秭归。\n上维沈隠侯，夔台今吏师。\n下维熊绎孙，长材佐州麾。\n岂吾金闺彦，不如林下缁。\n悬知议克合，了此一段奇。\n舟檝避潢潦，置邮疾飞驰。\n憧憧吴蜀客，来往当无时。\n仍磨钻天石，大书四贤诗。\n不佞愿秉笔，远寄峡口碑。",
        "dynasty": "宋",
        "collection_info": null
    },
    {
        "uuid": "dafca972fc2dc6ba712ad7b9ea74b7d6",
        "title": "戏书麻线堆下",
        "author": "范成大",
        "content": "一身半世走奔波，疑是三生宿债多。\n折券已饶麻线岭，责偿难免竹竿坡。",
        "dynasty": "宋",
        "collection_info": null
    },
    {
        "uuid": "c9d66d3be7153f7c21e24d3183c134f1",
        "title": "胡孙愁",
        "author": "范成大",
        "content": "倾崖当胸石啮足，失势毛牦槁幽谷。\n王孙却走断不到，惟有哀猿如鬼哭。\n仆夫酸嘶诉涂穷，我亦付命无何中。\n悲风忽来木叶战，落日虎嘷枯竹丛。",
        "dynasty": "宋",
        "collection_info": null
    },
    {
        "uuid": "280e1b6b68b165d94917e73351955269",
        "title": "判命坡",
        "author": "范成大",
        "content": "钻天岭上已飞魂，判命坡前更骇闻。\n侧足三分垂坏磴，举头一握到孤云。\n微生敢列千金子，后福犹几万石君。\n早晚北窗寻噩梦，故应含笑老榆枌。",
        "dynasty": "宋",
        "collection_info": null
    },
    {
        "uuid": "4b14d5f1029c9ebf9ebf2f351fbc49c8",
        "title": "千石岭",
        "author": "范成大",
        "content": "晨光挂高岭，晴色媚远客。\n哀湍吼丛薄，宿雾袅绝壁。\n露重蓟花紫，风来蓬背白。\n迷涂朴渥跳，饮涧于菟迹。\n层巅多折木，迮磴有飞石。\n不知山几重，杳杳入丛碧。",
        "dynasty": "宋",
        "collection_info": null
    },
    {
        "uuid": "3d64808772d4421760a849e4cd37ae24",
        "title": "九盘坡布水",
        "author": "范成大",
        "content": "莫惜萦迴上九盘，洗心双瀑雪花寒。\n野翁酌水煎茶献，自古人来到此难。",
        "dynasty": "宋",
        "collection_info": null
    },
    {
        "uuid": "edc4137bba5cb741e8c5439bf983077d",
        "title": "荒口",
        "author": "范成大",
        "content": "十步九吃蹶，百夫半蹒跚。\n豁然鸟道穷，努力造其巅。\n谓是岭头了，一峰復当前。\n既无反顾法，仰望心茫然。",
        "dynasty": "宋",
        "collection_info": null
    },
    {
        "uuid": "2118a72c8336db6467eb45d62d782a7f",
        "title": "四十八盘",
        "author": "范成大",
        "content": "诘曲不前如宦拙，欹倾当面似交难。\n若将世路比山路，世路更多千万盘。",
        "dynasty": "宋",
        "collection_info": null
    },
    {
        "uuid": "019a45b9af716b9ca58c2a5b86cb59cc",
        "title": "紫荷车",
        "author": "范成大",
        "content": "绿英吐弱线，翠叶抱修茎。\n矗如青旄节，草中立亭亭。\n根有却老药，鳞皴友松苓。\n长生不暇学，聊冀病身轻。",
        "dynasty": "宋",
        "collection_info": null
    },
    {
        "uuid": "f871cf18fa8534eda0ba1038651c140f",
        "title": "锦带花",
        "author": "范成大",
        "content": "妍红棠棣粧，弱绿蔷薇枝。\n小风一再来，飘飖随舞衣。\n吴下妩芳槛，峡中满荒陂。\n佳人堕空谷，皎皎白驹诗。",
        "dynasty": "宋",
        "collection_info": null
    },
    {
        "uuid": "41600d71aecdbfe44051367f4bad830b",
        "title": "入秭归界",
        "author": "范成大",
        "content": "山根繫马得浆家，深入穷乡事可嗟。\n蚯蚓祟人能作瘴，茱萸随俗强煎茶。\n幽禽不见但闻语，野草无名都着花。\n窈窕崎岖殊未艾，去程方始问三巴。",
        "dynasty": "宋",
        "collection_info": null
    },
    {
        "uuid": "50496ab11f7af72fe1f08ea57b2ad9a9",
        "title": "早发周平驿过清烈祠下",
        "author": "范成大",
        "content": "物色近人境，喜欢严晓装。\n山月鸡犬声，野风麻麦香。\n登岭既开豁，入林更清凉。\n三呼独醒士，傥肯釂我觞。",
        "dynasty": "宋",
        "collection_info": null
    },
    {
        "uuid": "a3854f8f388bb117518ca97a96130e01",
        "title": "白狗峡",
        "author": "范成大",
        "content": "江纹圆復破，树色昏还明。\n连滩竹节稠，汹怒奔夷陵。\n石矶铁色顽，相望如姦朋。\n踞岸意不佳，当流势尤狞。\n山回水若尽，但见青竛竮。\n惨惨疑鬼寰，幽幽无人声。\n颠沛安危机，艰难古今情。\n俯窥得目眩，却立恐神惊。\n白云冒岩扉，下维玉虚庭。\n神仙坐阅世，应笑行人行。",
        "dynasty": "宋",
        "collection_info": null
    },
    {
        "uuid": "6af5b7363647b1a2c747ed8ec01bdb75",
        "title": "秭归县",
        "author": "范成大",
        "content": "永日贪程客，长年弔古诗。\n悲秋荒故宅，负石惨空祠。\n峻壁鸦翻倦，高畬麦秀迟。\n穷山熊绎国，偪仄建邦时。",
        "dynasty": "宋",
        "collection_info": null
    },
    {
        "uuid": "5c937973c776053fa2959e90247f520c",
        "title": "归州竹枝歌二首  其一",
        "author": "范成大",
        "content": "东邻男儿得湘纍，西舍女儿生汉妃。\n城郭如村莫相笑，人家伐阅似渠稀。",
        "dynasty": "宋",
        "collection_info": null
    },
    {
        "uuid": "d173d6103131ddaa38615ba76e605f67",
        "title": "归州竹枝歌二首  其二",
        "author": "范成大",
        "content": "东岸艬船抛石门，西山炊烟连白云。\n竹篱茅舍作晚市，青盖黄旗称使君。",
        "dynasty": "宋",
        "collection_info": null
    },
    {
        "uuid": "6af7a1e4cf03525fa5df2c4e28ac511b",
        "title": "照君台",
        "author": "范成大",
        "content": "天生尤物元无种，万里巴村出青冢。\n高台望思台已荒，东风溪涨流水香。\n婵娟钟美空万古，翻使乡山多丑女。\n灸眉作瘢亦不须，人人有瘿如瓠壶。",
        "dynasty": "宋",
        "collection_info": null
    },
    {
        "uuid": "3f6544ebd06a5a4bee123fac076eda38",
        "title": "人鲊瓮",
        "author": "范成大",
        "content": "怀沙祠下铁色矶，中流束湍张祸机。\n与赍俱入彼可弔，乘流而下吾亦危。\n江河难犯一至此，天地好生安取斯。\n朝歌胜母古尚讳，我其覆醢航秭归。",
        "dynasty": "宋",
        "collection_info": null
    },
    {
        "uuid": "657cf4c856a227823c7f0671c315d31a",
        "title": "巴东峡口",
        "author": "范成大",
        "content": "水宿频欹侧，徒行又险艰。\n舟危神女峡，马瘦鬼门关。\n照夜烧畬陇，缘云种笮山。\n催成头雪白，休说鬓丝斑。",
        "dynasty": "宋",
        "collection_info": null
    },
    {
        "uuid": "4b8b80f1c1907534afd48338deb854b7",
        "title": "初入巫峡",
        "author": "范成大",
        "content": "钻火巴东岸，摐金峡口船。\n束江崖欲合，漱石水多漩。\n卓午三竿日，中间一罅天。\n伟哉神禹迹，疏凿此山川。",
        "dynasty": "宋",
        "collection_info": null
    },
    {
        "uuid": "9353325f2965d29c73f68b11c69f5646",
        "title": "将至巫山遇雨",
        "author": "范成大",
        "content": "峡行水落惟忧雨，通昔淋浪怨行旅。\n千山万山生白烟，阳台那得云如许。\n笺词腾告翠帷僊，丐我一晴翻手间。\n放开十二峰头色，重赋碧丛高插天。",
        "dynasty": "宋",
        "collection_info": null
    },
    {
        "uuid": "a650a37536160c91e00e3ec76b2f1577",
        "title": "巫山高",
        "author": "范成大",
        "content": "湿云不收烟雨霏，峡船作滩梢庙矶。\n杜鹃无声猿叫断，惟有饥鸦迎客飞。\n西真功高佐禹迹，斧凿鳞皴倚天壁。\n上有瑶簪十二尖，下有黄湍三百尺。\n蔓花虬木风烟昏，藓佩翠帷香火寒。\n灵斿飘忽定何许，时有行人开庙门。\n楚客词章元是讽，纷纷余子空嘲弄。\n玉色頩颜不可干，人间错说高唐梦。",
        "dynasty": "宋",
        "collection_info": null
    },
    {
        "uuid": "52f2eb8a5cf22401dd5b856f9e22b893",
        "title": "刺濆淖",
        "author": "范成大",
        "content": "峡江饶暗石，水状日千变。\n不愁滩泷来，但畏濆淖见。\n人言盘涡耳，夷险顾有间。\n仍于非时作，未可一理贯。\n安行方熨縠，无事忽翻练。\n突如汤鼎沸，翕作茶磨旋。\n势迫中成漥，怒霁外始晕。\n已定稍安慰，儵作更惊眩。\n漂漂浮沫起，疑有潜鲸噀。\n勃勃骇浪腾，復恐蛰鳌抃。\n篙师瞪褫魄，滩户呀雨汗。\n逡巡怯大敌，勇往决鏖战。\n幸免与赍入，还忧似蓬转。\n惊呼招竿折，奔救竹笮断。\n九死船头争，万苦石上牵。\n旁观兢薄冰，撇过捷飞电。\n前余叱驭来，山险固尝徧。\n今者击檝誓，岂復惮波面。\n澎澎三峡长，飐飐一苇乱。\n既微掬指忙，又匪科头慢。\n天子赐之履，江神敢吾玩。\n但催迭鼓轰，往助双橹健。",
        "dynasty": "宋",
        "collection_info": null
    },
    {
        "uuid": "c4653ecfb84caf4b4e5dd4c1f9615016",
        "title": "嘲峡石",
        "author": "范成大",
        "content": "峡山狠无情，其下多丑石。\n顽质贾憎垂，傀状发笑哑。\n粗类坟壤黄，沉渍铁矢黑。\n或如沟泥涴，或似冻壁坼。\n堆疑聚廪粟，陊若坏城甓。\n槎牙镂朽木，狼籍委枯骼。\n礧砢包蠃蚌，淋漓锢铅锡。\n纵文瓦沟壠，横迭衣摺襞。\n鳞皴斧凿余，坎窞蹴踏力。\n云何清淑气，孕此诡谲迹。\n我本一丘壑，嗜石旧成癖。\n端溪紫琳腴，洮河绿沉色。\n阶册截肪腻，泗磬鸣球击。\n嵌空太湖底，偶立韶江侧。\n真阳劖千岩，营道剷寸碧。\n倦游所阅多，未易一二籍。\n朅来兹山下，刺眼昔未觌。\n或云峡多材，奇秀鬰以积。\n绝代昭君村，惊世屈原宅。\n东家两儿女，气足豪万国。\n山石何重轻，奚暇更融液。\n我亦味其言，作诗晓行客。",
        "dynasty": "宋",
        "collection_info": null
    },
    {
        "uuid": "a8fd2b218a48b1ab56afde82d3c9ecdf",
        "title": "劳畬耕",
        "author": "范成大",
        "content": "峡农生甚艰，斫畬大山巅。\n赤埴无土膏，三刀财一田。\n颇具穴居智，占雨先燎原。\n雨来亟下种，不尔生不蕃。\n麦穗黄剪剪，豆苗绿芊芊。\n餠饵了长夏，更迟秋粟繁。\n税亩不什一，遗秉得餍餐。\n何曾识秔稻，扪腹尝果然。\n我知吴农事，请为峡农言。\n吴田黑壤腴，吴米玉粒鲜。\n长腰瓠犀瘦，齐头珠颗圆。\n红莲胜雕胡，香子馥秋兰。\n或收虞舜余，或自占城传。\n早籼与晚䆉，滥吹甑甗间。\n不辞春养禾，但畏秋输官。\n姦吏大雀鼠，盗胥众螟蝝。\n掠剩增釜区，取盈折缗钱。\n两钟致一斛，未免催租瘢。\n重以私债迫，逃屋无炊烟。\n晶晶云子饭，生世不下咽。\n食者定游手，种者长流涎。\n不如峡农饱，豆麦终残年。",
        "dynasty": "宋",
        "collection_info": null
    },
    {
        "uuid": "6e60974b12c911bafcc3c103e9c99249",
        "title": "巫山县",
        "author": "范成大",
        "content": "借马巫山县，盘舟掉石滩。\n梅肥朝雨细，茶老暮烟寒。\n门对高唐起，江从滟滪难。\n流堆三尺在，旅梦一枝安。",
        "dynasty": "宋",
        "collection_info": null
    },
    {
        "uuid": "996f77c86ab4a76e3f23dc60948d6354",
        "title": "自巫山遵陆以避黑石诸滩大雨不可行泊驿中一日吏士自秭归陆行者亦会",
        "author": "范成大",
        "content": "巫山信是阳云台，客行五日云不开。\n阴晴何常有朝暮，夜雨少休明復来。\n今朝水长不知数，没尽山根苍石堆。\n东矶西矶尽如削，大滩小滩俱若雷。\n不知瞿唐復何似，想见万顷淙一杯。\n祗今水剂已壮矣，闻道陆程尤艰哉。\n摩围隘口石生角，蹋飒坡前泥似醅。\n眼前安得故园路，江沙江草便青鞋。",
        "dynasty": "宋",
        "collection_info": null
    },
    {
        "uuid": "62cb49e1679f0a19e24ec7e26ff0911a",
        "title": "燕子坡",
        "author": "范成大",
        "content": "大山如墙缺，小山如冢纍。\n众山直下看，方知此峰危。\n木末见夔峡，一沟盎春泥。\n中有天下险，造化真儿嬉。\n峰顶不满笑，舟中鬓成丝。\n登高尚超览，况乃绝俗姿。",
        "dynasty": "宋",
        "collection_info": null
    },
    {
        "uuid": "b7dfa6637555f53c8b4f467c41423b86",
        "title": "鬼门关",
        "author": "范成大",
        "content": "天作陇头石阙，人言要隔尘樊。\n百年会须作鬼，无事先穿鬼关。",
        "dynasty": "宋",
        "collection_info": null
    },
    {
        "uuid": "bf738751bfea9f02aceda386970ba754",
        "title": "离巫山好晴午后入瞿唐关憩高斋半日",
        "author": "范成大",
        "content": "一昨题诗诉苦霖，果然连夜卷曾阴。\n尽收行雨瑶姬赐，不徇世情巫峡心。\n喜鹊满枝朝日淡，哀猿何处宿云深。\n水门山径高斋外，一枕清风屏万金。",
        "dynasty": "宋",
        "collection_info": null
    },
    {
        "uuid": "3d6660c7902ec28f38bc240f7453e8c3",
        "title": "滟滪堆",
        "author": "范成大",
        "content": "滟滪之石谁劖镌，恶骇天下形眇然。\n客行五月潦始涨，但见匹马浮黄湍。\n时时吐沫作濆淖，灂灂有声如粥煎。\n蜀江西来已无路，凿山作浍方成川。\n瞿唐之口狭如带，乃欲纳此江漫漫。\n奔流下赴故偪仄，汝更争道当其前。\n舟师欹倾落胆过，石孽水祸吁难全。\n山川丘陵皆地险，惟此险绝余难肩。\n东坡笔端喙三尺，愿与作赋评嘲喧。\n云非此石峡更怒，臼头忽作倾城妍。\n我从巫山飞一棹，欢喜偶脱蛟龙涎。\n是非信否未暇诘，且上高斋清昼眠。",
        "dynasty": "宋",
        "collection_info": null
    },
    {
        "uuid": "e03b56cf8f60eb474889bf9b17f8e75c",
        "title": "夔州竹枝歌九首  其一",
        "author": "范成大",
        "content": "五月五日岚气开，南门竞船争看来。\n云安酒浓曲米贱，家家扶得醉人迴。",
        "dynasty": "宋",
        "collection_info": null
    },
    {
        "uuid": "9f9130cd76a1d52d077b5267f91c6c6e",
        "title": "夔州竹枝歌九首  其二",
        "author": "范成大",
        "content": "赤甲白盐碧丛丛，半山人家草木风。\n榴花满山红似火，荔子天凉未肯红。",
        "dynasty": "宋",
        "collection_info": null
    },
    {
        "uuid": "aefe3a6494c0de3ebf28e8dd602c311c",
        "title": "夔州竹枝歌九首  其三",
        "author": "范成大",
        "content": "新城果园连瀼西，枇杷压枝杏子肥。\n半青半黄朝出卖，日午买盐沽酒归。",
        "dynasty": "宋",
        "collection_info": null
    },
    {
        "uuid": "8e9498ca1a5be37123e6d67c775a541d",
        "title": "夔州竹枝歌九首  其四",
        "author": "范成大",
        "content": "瘿妇趁墟城裏来，十十五五市南街。\n行人莫笑女粗丑，儿郎自与买银钗。",
        "dynasty": "宋",
        "collection_info": null
    },
    {
        "uuid": "81a0d2a6518837039f845ef86971d556",
        "title": "夔州竹枝歌九首  其五",
        "author": "范成大",
        "content": "白头老媪篸红花，黑头女娘三髻丫。\n背上儿眠上山去，采桑已闲当采茶。",
        "dynasty": "宋",
        "collection_info": null
    },
    {
        "uuid": "c69064619be86fd4c4d64055c408551c",
        "title": "夔州竹枝歌九首  其六",
        "author": "范成大",
        "content": "百衲畬山青间红，粟茎成穗豆成丛。\n东屯平田秔米软，不到贫人饭甑中。",
        "dynasty": "宋",
        "collection_info": null
    },
    {
        "uuid": "7a7d02fe0ace733540089ebbc8323b35",
        "title": "夔州竹枝歌九首  其七",
        "author": "范成大",
        "content": "白帝庙前无旧城，荒山野草古今情。\n只余峡口一堆石，恰似人心未肯平。",
        "dynasty": "宋",
        "collection_info": null
    },
    {
        "uuid": "85eeb64229f5f2722888242e18909c8f",
        "title": "夔州竹枝歌九首  其八",
        "author": "范成大",
        "content": "滟滪如幞瞿唐深，鱼復阵图江水心。\n大昌盐船出巫峡，十日溯流无信音。",
        "dynasty": "宋",
        "collection_info": null
    },
    {
        "uuid": "74ced1eceda1c33898277ccd056b5d43",
        "title": "夔州竹枝歌九首  其九",
        "author": "范成大",
        "content": "当筵女儿歌竹枝，一声三迭客忘归。\n万里桥边有船到，绣罗衣服生光辉。",
        "dynasty": "宋",
        "collection_info": null
    },
    {
        "uuid": "295abea6ed81b766ceb2e33ebff061e4",
        "title": "云安县",
        "author": "范成大",
        "content": "春暮子规少，日斜红鹄飞。\n两山多布水，一岛几柴扉。\n蚓吐无穷壤，人行不断矶。\n巴阳昨夜雨，滩上水先肥。",
        "dynasty": "宋",
        "collection_info": null
    },
    {
        "uuid": "f97bc22a4711cd64fdf96ab2b896315d",
        "title": "万州",
        "author": "范成大",
        "content": "晨炊维下岩，晚酌檥南浦。\n波心照州榜，云脚响衙鼓。\n前山如屏墙，得得正当户。\n西江朝宗来，循屏復东去。\n官曹倚岩栖，市井唤船渡。\n瓦屋仄石磴，猿啼闹人语。\n剔核杏余酸，连枝茶剩苦。\n穷乡固瘠薄，陋俗亦寒窭。\n营营谋食艰，寂寂怀砖诉。\n昔闻吏隠名，今识吏隠处。",
        "dynasty": "宋",
        "collection_info": null
    },
    {
        "uuid": "c499761a8ba56e5d7b5318c39fd8d4f1",
        "title": "横溪驿感怀",
        "author": "范成大",
        "content": "行徧天涯与地隅，筋骸那比十年初。\n朱颜有酒且留住，白髮无方能埽除。\n未得归田先作赋，专攻种树已成书。\n祗今飞到南山下，犹解清晨出荷锄。",
        "dynasty": "宋",
        "collection_info": null
    },
    {
        "uuid": "5ce84a3fa2384d73ba2f1c4f099e6764",
        "title": "午夜登嶓山",
        "author": "范成大",
        "content": "瘅暑严夜装，乘凉蹑危峤。\n猿依黑林号，鬼闪青炬啸。\n惊鸟动危叶，吟虫满荒草。\n泉声远相随，山色近如杳。\n梦犹风灯前，身已云木杪。\n浮生固有役，远道何时了。\n岂惟失寝兴，亦自倒昏晓。\n恭惟天心仁，颇议民力槁。\n我怀汉制诏，来慰蜀父老。\n熙如春台登，沃若时雨膏。\n须知简书急，勿厌蓐食早。\n但勤笔力淬，时助诗肠搅。",
        "dynasty": "宋",
        "collection_info": null
    },
    {
        "uuid": "2e636a7befee57fa5237c390fa10f2d4",
        "title": "峡石铺",
        "author": "范成大",
        "content": "峰头壁立伟天造，万雉石城如带绕。\n山骨鳞皴火种难，山下流泉却宜稻。\n新秧一棱绿茸茸，茅花先秋雪摇风。\n后皇嘉种不易熟，野草何为搀岁功。",
        "dynasty": "宋",
        "collection_info": null
    },
    {
        "uuid": "781ea53fbf0478ab3e6a1c99b29a7f20",
        "title": "蟠龙岭",
        "author": "范成大",
        "content": "夷陵至𦚧䏰，复岭苦丝乱。\n初程尚勇往，少日还委顿。\n安得长剑挥，尽剷迭嶂断。\n虽云北山愚，聊快南溟运。\n此意竟萧索，劳歌谩凄曼。\n日日望平陆，念念到彼岸。\n人言束马险，但欠蟠龙峻。\n摧颓强弩末，黾勉焚舟战。\n譬如已偿逋，犹有未折券。\n山根治晓装，峰顶寄朝饭。\n稍脱蚓瘴染，还探虎窠翫。\n性命乃可忧，筋力何足算。",
        "dynasty": "宋",
        "collection_info": null
    },
    {
        "uuid": "f3e15e652f969e1755e8f559e44bad84",
        "title": "蟠龙瀑布自山顶漫汗淋漓分数道而下望之宛从天降当为城中布水第一",
        "author": "范成大",
        "content": "银汉来从左界天，天风吹浪落苍巅。\n人间只见秧田润，唤作蟠龙洞裏泉。",
        "dynasty": "宋",
        "collection_info": null
    },
    {
        "uuid": "90f12dd02f2f1903c683601f7c260972",
        "title": "峰门岭遇雨泊梁山",
        "author": "范成大",
        "content": "穷乡谁与话悲酸，驻马看云强自宽。\n酒力无端妨宿病，诗情不浅任尘官。\n虎狼地僻炊烟晚，风雨天低夏木寒。\n行尽峰门千万丈，梁山鼓角报平安。",
        "dynasty": "宋",
        "collection_info": null
    },
    {
        "uuid": "2e39bb8f8632ad0c701937a6f7b36613",
        "title": "𨚩䢹驿大雨",
        "author": "范成大",
        "content": "暮雨连朝雨，长亭又短亭。\n今朝骑马怯，平日繫船听。\n竹叶垂头碧，秧苗满意青。\n农畴方可望，客路敢遑宁。",
        "dynasty": "宋",
        "collection_info": null
    },
    {
        "uuid": "15b314032203a3ce62fee391cd8fab4c",
        "title": "垫江县",
        "author": "范成大",
        "content": "青泥没髁仆频惊，黄涨平桥马不行。\n旧雨云招新雨至，高田水入下田鸣。\n百年心事终怀土，一日身谋且望晴。\n休入忠州争米市，暝鸦同宿垫江城。",
        "dynasty": "宋",
        "collection_info": null
    },
    {
        "uuid": "fe2006ee4eedc209e09618ebbd5efdf6",
        "title": "巾子山又雨",
        "author": "范成大",
        "content": "百日篮舆困跼跧，三晨泥坂兀跻攀。\n晚晴幸自垫江县，今雨奈何巾子山。\n树色于人殊漠漠，云容怜我稍班班。\n如今只忆雪溪句，乘兴而来兴尽还。",
        "dynasty": "宋",
        "collection_info": null
    },
    {
        "uuid": "a8688b31f1fd273c793e6b591aab3610",
        "title": "邻山县",
        "author": "范成大",
        "content": "山顶嘘云黑似烟，修篁高柳共昏然。\n鸟啼一夜劝归去，谁道东川无杜鹃。",
        "dynasty": "宋",
        "collection_info": null
    },
    {
        "uuid": "1d4d89f94ade586b83598a65a11fe0cb",
        "title": "没冰铺晚晴月出晓復大雨上漏下湿不堪其忧",
        "author": "范成大",
        "content": "晚色熹微暖似熏，儿童欢喜走相闻。\n无端星月照湿土，依旧山川生雨云。\n旅枕梦寒涔屋漏，征衫潮润冷炉熏。\n快晴信是行人愿，又恐田家曝背耘。",
        "dynasty": "宋",
        "collection_info": null
    },
    {
        "uuid": "cd1fcbd61d76df802764d14191c73417",
        "title": "金山岭",
        "author": "范成大",
        "content": "阪峻身频偃，崖深首屡回。\n云浮平地出，路拂半天来。\n但阅关山过，都忘岁月催。\n湘南初上马，犹插早春梅。",
        "dynasty": "宋",
        "collection_info": null
    },
    {
        "uuid": "d832ae8c31063ef76cf29f698b36a414",
        "title": "明日至邻水又雨",
        "author": "范成大",
        "content": "昨日方无雨，今朝又不晴。\n满山皆屐齿，随处有泉声。\n颇怪阴霖差，应催老病成。\n泥涂千骑士，与我共劳生。",
        "dynasty": "宋",
        "collection_info": null
    },
    {
        "uuid": "1b2a7861fb54f3dcf2e61d76082a8af2",
        "title": "残夜至峰顶上",
        "author": "范成大",
        "content": "片月挂高岭，我行至其巅。\n举手欲揽撷，恐惊乘鸾仙。\n菲菲桂香动，肃肃露脚寒。\n北斗已到地，南斗犹阑干。\n但闻浮黎音，来从始青天。\n大星与之俱，晓色明旗旛。\n素烟渺陆海，中有人所寰。\n想见地上友，启明膏火煎。\n星落玉宇白，日生绮霞丹。\n冰轮未肯去，相看尚团团。",
        "dynasty": "宋",
        "collection_info": null
    },
    {
        "uuid": "b33cc2bbd6f0775ee9dac6620c92af89",
        "title": "望乡台",
        "author": "范成大",
        "content": "千山已尽一峰孤，立马行人莫疾驱。\n从此蜀川平似掌，更无高处望东吴。",
        "dynasty": "宋",
        "collection_info": null
    },
    {
        "uuid": "91898f8187045e69779a7e124b4c49a8",
        "title": "蚤晴发广安军晚宿萍池村庄",
        "author": "范成大",
        "content": "夜雨洗烦蒸，晓风荐清穆。\n云头隤铁山，日脚迸金瀑。\n暑涂一日凉，远客万事足。\n羁人正奔波，观者何陆续。\n翠盖立严粧，青裙行跣足。\n俗陋介南徼，物华入东蜀。\n竹萌苦已青，荔子酸犹绿。\n修芦密成篱，直柏森似纛。\n泥干马蹄松，路坦亭堠速。\n暮投何人庄，窗户暗修竹。",
        "dynasty": "宋",
        "collection_info": null
    },
    {
        "uuid": "dce2c466ea042c22eed263c3d468e66e",
        "title": "巴蜀人好食生蒜臭不可近顷在峤南其人好食槟榔合蛎灰扶留藤一名蒌藤食之辄昏然已而醒快三物合和唾如脓血可厌今来蜀道又为食蒜者所熏戏题",
        "author": "范成大",
        "content": "旅食谙殊俗，堆盘骇异闻。\n南餐灰荐蛎，巴馔菜先荤。\n幸脱蒌藤醉，还遭胡蒜熏。\n丝莼乡味好，归梦水连云。",
        "dynasty": "宋",
        "collection_info": null
    },
    {
        "uuid": "03fb13276d54646796b5498c2a89a04b",
        "title": "嘉陵江过合州汉初县下",
        "author": "范成大",
        "content": "井径东川县，山河古合州。\n木根拏断岸，急雨沸中流。\n关下嘉陵水，沙头杜老舟。\n江花应好在，无计会江楼。",
        "dynasty": "宋",
        "collection_info": null
    },
    {
        "uuid": "1ce796d6573498843e85829e8e073a3c",
        "title": "新晴行郪水上与涪江相近",
        "author": "范成大",
        "content": "涂泥初干雨不落，日色未出暑光薄。\n畏途得晴天復凉，真是腰钱更骑鹤。\n浑浑郪水流未平，悄悄涪江如镜清。\n过尽江沙穿麦壠，忽有青蜩扶叶鸣。",
        "dynasty": "宋",
        "collection_info": null
    },
    {
        "uuid": "34eb7d67cc385377b7a14d31aab907a3",
        "title": "小溪县",
        "author": "范成大",
        "content": "刈麦千平壠，横槎一小溪。\n梓花红绽碎，粟穗绿垂低。\n村妇犹多跣，山猿遂少啼。\n东川虽已过，锦里尚云西。",
        "dynasty": "宋",
        "collection_info": null
    },
    {
        "uuid": "c5f9035503e83bfbbca7f68f352d4467",
        "title": "茸山道中感怀",
        "author": "范成大",
        "content": "侍臣笔橐旧西班，大将麾幢又百蛮。\n挂席南箕宿昔事，闪旗东井何时还。\n日增衰病復一日，山隔旧游知几山。\n倦拂盘陀苍石坐，归心聊与石俱顽。",
        "dynasty": "宋",
        "collection_info": null
    },
    {
        "uuid": "065d9ac2732af9b290966e120edd4f92",
        "title": "晓发飞鸟晨霞满天少顷大雨吴谚云朝霞不出门暮霞行千里验之信然戏纪其事",
        "author": "范成大",
        "content": "朝霞不出门，暮霞行千里。\n今晨日未出，晓气散如绮。\n心疑雨再作，眼转云四起。\n我岂知天道，吴农谚云尔。\n古来占滂沲，说者类恢诡。\n飞云走羣羊，停云浴三豨。\n月当天毕宿，风自少女起。\n烂石烧成香，汗础润如洗。\n逐妇鸠能拙，穴居狸有智。\n蜉蝣强知时，蜥蜴与闻计。\n垤鸣东山鹳，堂审南柯蚁。\n或加阴石鞭，或议阳门闭。\n或云逢庚变，或自换甲始。\n刑鹅与象龙，聚讼非一理。\n不如老农谚，响应捷如鬼。\n哦诗敢夸博，聊用醒午睡。",
        "dynasty": "宋",
        "collection_info": null
    },
    {
        "uuid": "8ff6100ce51e527b3217216b859acf08",
        "title": "遂宁府始见平川喜成短歌",
        "author": "范成大",
        "content": "峡之西，遂之东。\n更无平地二千里，惟有高山三万重。\n不知谁人凿混沌，独此融结何其工。\n我本江吴弄水月，忽来踏徧西南峰。\n不知尘界在何许，但怪星辰浮半空。\n直疑飞入蝶梦境，此岂应有人行踪。\n今朝平远见城郭，云是东川军府雄。\n原田坦若看掌上，沙路浄如行镜中。\n芋区粟壠润含雨，楮林竹径凉生风。\n将士懽呼马蹄快，康庄直与锦里通。\n半年崎岖得夷路，一笑未暇怜飘蓬。",
        "dynasty": "宋",
        "collection_info": null
    },
    {
        "uuid": "7adda3e365a7a59ee21e3f287e51388c",
        "title": "九月十九日衙散回留大将及幕属饮清心堂观晚菊分韵得譟暮字",
        "author": "范成大",
        "content": "甲光射曾云，雨脚不敢到。\n西山明古雪，秋日一竿照。\n先偏井络密，后拒参旗掉。\n分弓滴博平，鸣剑伊吾小。\n君看天山箭，狐兔何足了。\n开边吾岂敢，自治有余巧。\n归来翠帷卷，聊共黄花笑。\n虽无落帽风，亦復接䍦倒。\n余閒校笔阵，刻烛龙蛇埽。\n毛锥乃更勇，我亦鼓旗譟。",
        "dynasty": "宋",
        "collection_info": null
    },
    {
        "uuid": "8ccbde57ed1425deb02d3e2ee77c1ca6",
        "title": "冬至日铜壶阁落成",
        "author": "范成大",
        "content": "走徧人间行路难，异乡风物杂悲欢。\n三年北户梅边暖，万里西楼雪外寒。\n已办鬓霜供岁籥，仍拚髀肉了征鞍。\n故园云物知何似，试上东楼直北看。",
        "dynasty": "宋",
        "collection_info": null
    },
    {
        "uuid": "8c79fa86d1a513b0f11dea4db4e9b04b",
        "title": "十二月十八日海云赏山茶",
        "author": "范成大",
        "content": "追趁新晴管物华，马蹄松快帽檐斜。\n天南腊尽风晞雪，冰下春来水潄沙。\n已报主林催市柳，仍从掌故问山茶。\n丰年自是驩声沸，更着牙前画鼓挝。",
        "dynasty": "宋",
        "collection_info": null
    },
    {
        "uuid": "4a89bf5e80e61113ec452f206b6c91e6",
        "title": "雨后东郭排岸司申梅开方及三分戏书小绝令一面开燕",
        "author": "范成大",
        "content": "雨入南枝玉蕊皴，合江云冷冻芳尘。\n司花好事相邀勒，不着笙歌不肯春。",
        "dynasty": "宋",
        "collection_info": null
    },
    {
        "uuid": "93255328d12fae1fe81cd3de37f25af1",
        "title": "鞭春微雨",
        "author": "范成大",
        "content": "旛胜丝丝雨，笙歌步步尘。\n一年新乐事，万里未归人。\n云薄竟悭雪，酒浓先受春。\n送寒东作近，惭愧耦耕身。",
        "dynasty": "宋",
        "collection_info": null
    },
    {
        "uuid": "6f052f5722d3c431dae49ea66923200b",
        "title": "绿萼梅",
        "author": "范成大",
        "content": "朝罢东皇放玉鸾，霜罗薄袖绿裙单。\n贪看修竹忘归路，不管人间日暮寒。",
        "dynasty": "宋",
        "collection_info": null
    },
    {
        "uuid": "20e14ca972d6dc737f8123a5ee95b754",
        "title": "玉茗花",
        "author": "范成大",
        "content": "折得瑶华付与谁，人间铅粉弄粧迟。\n直须远寄骖鸾客，鬓脚飘飘可一枝。",
        "dynasty": "宋",
        "collection_info": null
    },
    {
        "uuid": "a698936818fca0ae6937809ee322b881",
        "title": "张正字母夫人朱氏輓词",
        "author": "范成大",
        "content": "苹藻仪邦媛，诗书了岁华。\n籯金宁遗子，羣玉竟传家。\n厚施心无斁，浮生自有涯。\n空余报恩子，三载亦苴麻。",
        "dynasty": "宋",
        "collection_info": null
    },
    {
        "uuid": "4bb3754bb9c6dcaf001704ea5f79cb87",
        "title": "十二月二十四日西楼观雪",
        "author": "范成大",
        "content": "一夜珠帘不下鈎，彻明随雪上西楼。\n瑶池万顷昆崙近，玉垒千峰滴博收。\n已报春迴南亩润，从教寒勒北枝愁。\n四筵都为丰年醉，录事何须校酒筹。",
        "dynasty": "宋",
        "collection_info": null
    },
    {
        "uuid": "f29ba7a33de6486c37d4a1cedbfedb6a",
        "title": "丙申元日安福寺礼塔",
        "author": "范成大",
        "content": "岭梅蜀柳笑人忙，岁岁椒盘各异方。\n耳畔逢人无鲁语，鬓边随我是吴霜。\n新年后饮屠苏酒，故事先然窣堵香。\n石笋新街好行乐，与民同处且逢场。",
        "dynasty": "宋",
        "collection_info": null
    },
    {
        "uuid": "1df3b1186f58c0188c37bf6184fe2513",
        "title": "初三日出东郊碑楼院",
        "author": "范成大",
        "content": "远柳新晴暝紫烟，小江吹冻舞清涟。\n红尘一鬨人归后，跕跕饥鸢蹙纸钱。",
        "dynasty": "宋",
        "collection_info": null
    },
    {
        "uuid": "a7df9d9805701114a91512eb5871c980",
        "title": "郊外阅骁骑剪柳",
        "author": "范成大",
        "content": "千骑同瞻白羽挥，惊尘一鬨响金鞿。\n不知掣电弯弓过，但觉柳梢随箭飞。",
        "dynasty": "宋",
        "collection_info": null
    },
    {
        "uuid": "248d06c8d7119c53d2416c454ae1d1b1",
        "title": "初四日东郊观麦苗",
        "author": "范成大",
        "content": "去岁秋霖麦下迟，腊残一雪润无泥。\n相将饱吃滹沱饭，来听林间快活啼。",
        "dynasty": "宋",
        "collection_info": null
    },
    {
        "uuid": "fe69854e52c9254b36e6b58f77a4d5e1",
        "title": "樱桃花",
        "author": "范成大",
        "content": "借暖衝寒不用媒，匀朱匀粉最先来。\n玉梅一见怜痴小，教向傍边自在开。",
        "dynasty": "宋",
        "collection_info": null
    },
    {
        "uuid": "292090e911e36f47e172db071feeaf6f",
        "title": "再出东郊",
        "author": "范成大",
        "content": "晚景增年惯，官身作客谙。\n大都缘偶熟，岂是性能堪。\n昔者开三径，他时老一龛。\n越溪亲种竹，芸绿想毵毵。",
        "dynasty": "宋",
        "collection_info": null
    },
    {
        "uuid": "ea6dd1f24a19041b82dc0b2fe00a9e22",
        "title": "三月二日北门马上",
        "author": "范成大",
        "content": "新街如拭过鸣驺，芍药酴醿竞满头。\n十里珠帘都捲上，少城风物似扬州。",
        "dynasty": "宋",
        "collection_info": null
    },
    {
        "uuid": "ccc846aca6465526d4088468c03b8f01",
        "title": "上巳前一日学射山万岁池故事",
        "author": "范成大",
        "content": "北郊征路记前回，三尺惊尘马踏开。\n新涨忽明多病眼，好风如把及时杯。\n青黄麦壠平平去，疎密桤林整整来。\n游骑不知都几许，长堤十里转轻雷。",
        "dynasty": "宋",
        "collection_info": null
    },
    {
        "uuid": "61a7a83621effe4931feedd3addf52f0",
        "title": "上巳日万岁池上呈程咏之提刑",
        "author": "范成大",
        "content": "浓春酒暖绛烟霏，涨水天平雪浪迟。\n绿岸翻鸥如北渚，红尘跃马似西池。\n麦苗剪剪尝新麫，梅子双双带折枝。\n试比长安水边景，只无饥客为题诗。",
        "dynasty": "宋",
        "collection_info": null
    },
    {
        "uuid": "487b48c3a14a331114fbdfc18c93a17b",
        "title": "新作锦亭程咏之提刑赋诗次其韵二首  其一",
        "author": "范成大",
        "content": "飞鸿衔子谩纷纷，万里西游始识真。\n不管吴霜微点鬓，来看蜀锦烂争春。\n倚阑定有司花女，秉烛仍留主夜神。\n异县赏心谁与共，故人新作坐中宾。",
        "dynasty": "宋",
        "collection_info": null
    },
    {
        "uuid": "f8a3d0a3c5c808d0cd75c88e4def8273",
        "title": "新作锦亭程咏之提刑赋诗次其韵二首  其二",
        "author": "范成大",
        "content": "小筑聊锄草棘荒，游人错比召南棠。\n花边雾鬓风鬟满，酒畔云衣月扇香。\n灿烂吟笺烦索句，淋漓醉墨自成行。\n报章迟钝吾衰矣，终日冥搜谩七襄。",
        "dynasty": "宋",
        "collection_info": null
    },
    {
        "uuid": "fec47bea7893fa13a428ddd593b5763f",
        "title": "锦亭然烛观海棠",
        "author": "范成大",
        "content": "银烛光中万绮霞，醉红堆上缺蟾斜。\n从今胜绝西园夜，压尽锦官城裏花。",
        "dynasty": "宋",
        "collection_info": null
    },
    {
        "uuid": "256a82982fa39a75e2313936bbe750d2",
        "title": "宝相花",
        "author": "范成大",
        "content": "谁把柔条夹砌栽，压枝万朶一时开。\n为君也着诗收拾，题作西楼锦被堆。",
        "dynasty": "宋",
        "collection_info": null
    },
    {
        "uuid": "4e27b3d2eb34b16bdacb7eabc96d0bd3",
        "title": "三月二十三日海云摸石",
        "author": "范成大",
        "content": "劝耕亭上往来频，四海萍浮老病身。\n乱插山茶犹昨梦，重寻池石已残春。\n惊心岁月东流水，过眼人情一鬨尘。\n頼有贻牟堪饱饭，道逢田畯且眉伸。",
        "dynasty": "宋",
        "collection_info": null
    },
    {
        "uuid": "df3d85855bfac048abf452647b664bf9",
        "title": "四月十日出郊",
        "author": "范成大",
        "content": "约束南风彻晓忙，收云捲雨一川凉。\n涨江混混无声绿，熟麦骚骚有意黄。\n吏卒远时閒信马，田园佳处忽思乡。\n邻翁万里应相念，春晚不归同插秧。",
        "dynasty": "宋",
        "collection_info": null
    },
    {
        "uuid": "adc4569b1047603d5db324641d48edfe",
        "title": "纳凉",
        "author": "范成大",
        "content": "雨洗新秋夜气清，悴肌无汗葛衣轻。\n画檐分月下西壁，络纬飞来庭树鸣。",
        "dynasty": "宋",
        "collection_info": null
    },
    {
        "uuid": "b9fce58ca9869bf5ad92afa03435cf2f",
        "title": "西楼独上",
        "author": "范成大",
        "content": "竹日驻微暑，松风生早秋。\n閒寻来处路，独倚静中楼。\n老景驱双毂，乡心挽万牛。\n相随木上坐，脚底亦云浮。",
        "dynasty": "宋",
        "collection_info": null
    },
    {
        "uuid": "e8b8c8646a45cebce198d130c023952b",
        "title": "晓诣三井观",
        "author": "范成大",
        "content": "路转市声远，宽閒古城东。\n适从红尘来，忽入苍烟丛。\n槿心倾秾露，芋叶翻微风。\n秋阳澹篱落，残暑不必攻。\n野老熟睡起，日高首如蓬。\n官身骑官马，君应笑龙钟。",
        "dynasty": "宋",
        "collection_info": null
    },
    {
        "uuid": "02e4faa09b9f40ed2e015569ca062d8f",
        "title": "晓起",
        "author": "范成大",
        "content": "黠鼠缘铃索，饥鸦啄井栏。\n不眠秋漏近，多病晓屏寒。\n咄咄渠何怪，休休我自阑。\n牙门朝日上，箫鼓报平安。",
        "dynasty": "宋",
        "collection_info": null
    },
    {
        "uuid": "3df94e5ff4bcf804be2cbc26e57287cc",
        "title": "舫斋晚憩",
        "author": "范成大",
        "content": "心作万缘起，境生千劫忙。\n谁同油幕静，独对篆烟长。\n有尽天魔力，无穷海印光。\n雨余弦月上，尘界本清凉。",
        "dynasty": "宋",
        "collection_info": null
    },
    {
        "uuid": "1dd2d0880c9a294c4a3b06abf0a38155",
        "title": "秋雨快晴静胜堂席上",
        "author": "范成大",
        "content": "一笑憧憧鴈鹜行，簿书堆裏赋秋阳。\n心如坠絮沾泥懒，身似飞泉激石忙。\n雨后蹲鸱先稻熟，霜前浮蚁斗枨香。\n天涯节物遮愁眼，且復随乡便入乡。",
        "dynasty": "宋",
        "collection_info": null
    },
    {
        "uuid": "7ccae5009dec2b038c0baf42ea8cbcea",
        "title": "新凉夜坐",
        "author": "范成大",
        "content": "吏退焚香百虑空，静闻虫响度帘栊。\n江头一尺稻花雨，窗外三更蕉叶风。\n日日老添明镜裏，家家凉入短檠中。\n简编灯火平生事，雪白眵昏奈此翁。",
        "dynasty": "宋",
        "collection_info": null
    },
    {
        "uuid": "39bcd072bced934bfbc66fc58f83a97e",
        "title": "秋老四境雨已沛然晚坐筹边楼方议祈晴楼下忽有东界农民数十人诉山田却要雨须长吏致祷感之作诗",
        "author": "范成大",
        "content": "岁晚羁怀有所思，秋来病骨最先知。\n镜中公案已甘老，纸上课程休讳痴。\n西堰颇闻江涨急，东山犹说雨来迟。\n锦城乐事知多少，忧旱忧霖蹙尽眉。",
        "dynasty": "宋",
        "collection_info": null
    },
    {
        "uuid": "cf5257eddfd88526400fc934783e7ed4",
        "title": "西楼夜坐",
        "author": "范成大",
        "content": "抗尘怀抱若为宽，绕屋蛙声亦在官。\n岩桂无香秋遂晚，江鲈有约岁将寒。\n文书散乱嘲痴绝，灯火凄清语夜阑。\n病倦百骸非復我，但思禅板与蒲团。",
        "dynasty": "宋",
        "collection_info": null
    },
    {
        "uuid": "4fa8c46b0d94ecb5bb55e0464c1edd57",
        "title": "立秋月夜",
        "author": "范成大",
        "content": "已放新凉入簟纹，更驱余溽避炉熏。\n穿云竹月时时见，咽露莎蛩院院闻。\n稍喜雪山无斥堠，但虞烟驿有移文。\n行藏且付蘧蘧梦，明发还亲鴈鹜羣。",
        "dynasty": "宋",
        "collection_info": null
    },
    {
        "uuid": "97390a1381dfdde054c1eaa2b59f8fde",
        "title": "前堂观月",
        "author": "范成大",
        "content": "箕踞绳床政自豪，远游何暇续离骚。\n萧森万竹秋逾瘦，突兀双楠夜更高。\n东郭风喧三鼓市，西城石汹二江涛。\n色尘声界如如现，本自无禅不用逃。",
        "dynasty": "宋",
        "collection_info": null
    },
    {
        "uuid": "f28c0d9ddae09622b078426389210a96",
        "title": "有怀石湖旧隠",
        "author": "范成大",
        "content": "浩荡沙鸥久倦飞，摧颓枥马不胜鞿。\n官中风月常虚度，梦裏关山或暂归。\n橘社十年霜欲饱，鲈江一雨水应肥。\n冷云着地塘蒲晚，谁为披蓑暖钓矶。",
        "dynasty": "宋",
        "collection_info": null
    },
    {
        "uuid": "1c5d1cf049381ea56ae7e6b65cd8ed00",
        "title": "太平瑞圣花",
        "author": "范成大",
        "content": "雪外扪参岭，烟中濯锦洲。\n密攒文杏蕊，高结綵云毬。\n百世嘉名重，三登瑞气浮。\n挽春同住夏，看到火西流。",
        "dynasty": "宋",
        "collection_info": null
    },
    {
        "uuid": "b6adaf98d989b9b2da866d38acf8bf12",
        "title": "无题",
        "author": "范成大",
        "content": "闻道明朝送旧官，无情更鼓夜将阑。\n此生见面知何日，忍泪须臾子细看。",
        "dynasty": "宋",
        "collection_info": null
    },
    {
        "uuid": "083426d85a07dfd0e96be1119bc8e3cb",
        "title": "晁子西寄诗谢酒自言其家数有逝者词意悲甚次韵解之且以建茶同往",
        "author": "范成大",
        "content": "我读晁子诗，十语九慨伤。\n长川日夜逝，鬓髮空苍浪。\n君家出世学，无生亦无亡。\n乡谓法幢立，何乃槁木僵。\n起灭不满笑，古来共楸行。\n岂其捏目华，解翳海印光。\n我酒愧薄薄，未能暖愁肠。\n申以春风芽，一瀹万虑忘。\n慧刀傥未割，会且掀禅床。\n锦里有逢迎，谨避舍盖堂。\n居然足音跫，好在故意长。\n啁耳念一洗，迟君凤鸣冈。",
        "dynasty": "宋",
        "collection_info": null
    },
    {
        "uuid": "65957abe2a28d4ed80298ef6c5634008",
        "title": "早衰不寐",
        "author": "范成大",
        "content": "官事拘挛似力田，作劳归晚意茫然。\n按摩合体俱非我，展转通宵似远年。\n一叟披衣惟兀坐，羣儿得枕便佳眠。\n人生元是华胥客，休向迷涂更着鞭。",
        "dynasty": "宋",
        "collection_info": null
    },
    {
        "uuid": "faf899df1cb144ba84fcf4b43fe67161",
        "title": "晚步宣华旧苑",
        "author": "范成大",
        "content": "乔木如山废苑西，古沟疎水静鸣池。\n吏兵窸窣番更后，楼阁崔嵬欲暝时。\n有露冷萤犹照草，无风惊雀自迁枝。\n归来更了程书债，目眚昏花烛穗垂。",
        "dynasty": "宋",
        "collection_info": null
    },
    {
        "uuid": "253692b5958af11170f568c0b9a2ebfc",
        "title": "西楼秋晚",
        "author": "范成大",
        "content": "楼前处处长秋苔，俛仰璇杓又欲回。\n残暑已随梁燕去，小春应为海棠来。\n客愁天远诗无託，吏案山横睡有媒。\n晴日满窗鳬鹜散，巴童来按鸭炉灰。",
        "dynasty": "宋",
        "collection_info": null
    },
    {
        "uuid": "4a1e4991cc42b9ba46c15963dcd7deed",
        "title": "明日分弓亭按阅再用西楼韵",
        "author": "范成大",
        "content": "眼看白露点苍苔，岁月飞流首屡回。\n老去读书随忘却，醉中得句若飞来。\n闻鸡午夜犹能舞，射雉西郊不用媒。\n自笑支离聊復尔，丹心元未十分灰。",
        "dynasty": "宋",
        "collection_info": null
    },
    {
        "uuid": "962c1ac513196f22c2bb015909c07263",
        "title": "丁酉重九药市呈坐客",
        "author": "范成大",
        "content": "莫向登临怨落晖，自缘羁宦阻归期。\n年来厌把三边酒，此去休哦万里诗。\n乌帽不辞欹短髮，黄花终是欠东篱。\n若无合坐挥毫健，谁解西风楚客悲。",
        "dynasty": "宋",
        "collection_info": null
    },
    {
        "uuid": "459ba6da9a4216ab2bbccdf63ed0faf3",
        "title": "会庆节大慈寺茶酒",
        "author": "范成大",
        "content": "霜晖催晓五云鲜，万国欢呼共一天。\n澹澹暖红旗转日，浮浮寒碧瓦收烟。\n衔杯乐圣千秋节，击鼓迎冬大有年。\n忽忆捧觞供玉座，不知身在雪山边。",
        "dynasty": "宋",
        "collection_info": null
    },
    {
        "uuid": "c81b8ff1b4ade0a922c574f82e74e820",
        "title": "冬至日天庆观朝拜云日晴丽遥想郊禋庆成作驩喜口号",
        "author": "范成大",
        "content": "淅淅霜风不满旗，紫烟黄气捧朝曦。\n五更贯索埋光后，万里鈎陈放仗时。\n留滞周南无旧事，布宣汉德有新诗。\n丰年四海皆温饱，愿把欢心寿玉巵。",
        "dynasty": "宋",
        "collection_info": null
    },
    {
        "uuid": "88e2c24cc22fc1cd739bf2697b920a98",
        "title": "十一月十日海云赏山茶",
        "author": "范成大",
        "content": "门巷欢呼十里村，腊前风物已知春。\n两年池上经行处，万里天边未去人。\n客鬓花身俱岁晚，粧光酒色且时新。\n海云桥下溪如镜，休把冠巾照路尘。",
        "dynasty": "宋",
        "collection_info": null
    },
    {
        "uuid": "d7d8700ef72e6fc5c51ccda55b1332b0",
        "title": "海云回按骁骑于城北原时有吐番出没大渡河上",
        "author": "范成大",
        "content": "古道风沙捲夕霏，小江烟浪皱春漪。\n天于麦壠犹悭雪，人向梅梢大欠诗。\n顿辔青骊飞脱兔，离弦白羽啸寒鸱。\n牙门列校俱剽锐，檄与河边秃髮知。",
        "dynasty": "宋",
        "collection_info": null
    },
    {
        "uuid": "d4d4d34c72cf7a8a496dd166789a2fa5",
        "title": "合江亭隔江望瑶林庄梅盛开过江访之马上哦此",
        "author": "范成大",
        "content": "何处春能早，疎篱限激湍。\n竹间烟雪迥，马上晚香寒。\n唤渡聊相觅，巡檐得细看。\n极知微雨意，未许日烘残。",
        "dynasty": "宋",
        "collection_info": null
    },
    {
        "uuid": "9af5484991edba03dddbef193e1a1552",
        "title": "新作官梅庄移植大梅数十本绕之",
        "author": "范成大",
        "content": "腊前催唤主林神，玉树飞来不动尘。\n契阔西湖惭处士，飘零东阁似诗人。\n一天午梦空花碎，满地春愁月影新。\n扫浄宣华藜藋径，他年谁记石湖滨。",
        "dynasty": "宋",
        "collection_info": null
    },
    {
        "uuid": "f5d0c3b942d67363082610c2e9337535",
        "title": "丁酉正月二日东郊故事",
        "author": "范成大",
        "content": "椒盘宿酒未全醒，扰扰金鞍逐画軿。\n麦雨一犁随处绿，柳烟千缕几时青。\n客愁旧岁连新岁，归路长亭间短亭。\n万里松楸双泪堕，风前安得讳飘零。",
        "dynasty": "宋",
        "collection_info": null
    },
    {
        "uuid": "090fda1be84362e5206c09daf8e78d61",
        "title": "二月二十七日病后始能扶头",
        "author": "范成大",
        "content": "复幕重帘苦见遮，暮占栖雀晓占鸦。\n残灯煮药看成老，细雨鸣鸠过尽花。\n心为蚤衰元自化，髮从无病已先华。\n更蒙厉鬼相提唱，此去山林属当家。",
        "dynasty": "宋",
        "collection_info": null
    },
    {
        "uuid": "9403b03795696270854dcca19a82dad0",
        "title": "病中闻西园新花已茂及竹径皆成而海棠亦未过",
        "author": "范成大",
        "content": "梅坞桃蹊斫竹初，三旬高卧信音疎。\n春虽与病无交涉，雨莫将花便破除。\n祗合蘧蘧随梦去，何须咄咄向空书。\n颇闻蜀锦犹相待，去岁今朝已雪如。",
        "dynasty": "宋",
        "collection_info": null
    },
    {
        "uuid": "2557b36b637cea2c09bed793a2d83ec2",
        "title": "枕上",
        "author": "范成大",
        "content": "一枕经春似宿酲，三衾投晓尚凄清。\n残更未尽鸦先起，虚幌无声鼠自惊。\n久病厌闻铜鼎沸，不眠惟望纸窗明。\n摧颓岂是功名具，烧药炉边过此生。",
        "dynasty": "宋",
        "collection_info": null
    },
    {
        "uuid": "a42aff420dec08993319bf781b2258c1",
        "title": "初履地",
        "author": "范成大",
        "content": "扶头今日强冠篸，余烬收从百战酣。\n长胫阁躯如瘦鹤，衝风夺气似枯柟。\n客来慵抆懒残涕，老去定同弥勒龛。\n何处更能容结习，任教花雨落毵毵。",
        "dynasty": "宋",
        "collection_info": null
    },
    {
        "uuid": "ca505d74b2a99ed817645bf384cf6710",
        "title": "密室惫坐",
        "author": "范成大",
        "content": "如许头颅莫振矜，但寻曲几与枯藤。\n余生不直一弹指，此病宁论三折肱。\n何处丹房痴候火，谁家筹室强传灯。\n本来识字耕夫耳，今乃仍添百不能。",
        "dynasty": "宋",
        "collection_info": null
    },
    {
        "uuid": "8b334e757cb85e6e30c3abcdf096d8d8",
        "title": "春晚初出西楼",
        "author": "范成大",
        "content": "试倚枯藤似籋云，堂阶微步小逡巡。\n忽逢岩桂新抽叶，屈指黄紬睡一春。",
        "dynasty": "宋",
        "collection_info": null
    },
    {
        "uuid": "cc376541ccbae4bcab53270e3184987c",
        "title": "春晚卧病故事都废闻西门种柳已成而燕宫海棠亦烂熳矣",
        "author": "范成大",
        "content": "轩窗深窈似禅房，竟日虚明袅断香。\n诗债无边春已老，睡魔有约昼初长。\n市桥烟雨应官柳，墟苑池台自海棠。\n游骑行歌莫相笑，遨头六结已龟藏。",
        "dynasty": "宋",
        "collection_info": null
    },
    {
        "uuid": "fcc088ffc193899b8676a2c790bd0796",
        "title": "病起初见宾僚时上疏丐祠未报",
        "author": "范成大",
        "content": "浪将冠服衣猿狙，因病偷闲稍自如。\n时有好怀夸得句，略无情语怕回书。\n边城晏闭稀传箭，村巷春游未荷锄。\n迨此良辰公事少，天恩傥许赋归欤。",
        "dynasty": "宋",
        "collection_info": null
    },
    {
        "uuid": "5c90ef63d48d550e09012b40b5db89bd",
        "title": "陆务观云春初多雨近方晴碧鸡坊海棠全未及去年  其一",
        "author": "范成大",
        "content": "迟日温风护海棠，十分颜色醉春粧。\n天公已许晴教好，说与鸣鸠一任忙。",
        "dynasty": "宋",
        "collection_info": null
    },
    {
        "uuid": "9f5878c1fb2bec9cc2b42a7736f500c4",
        "title": "陆务观云春初多雨近方晴碧鸡坊海棠全未及去年  其二",
        "author": "范成大",
        "content": "报事碧鸡坊裏来，今年花少似前回。\n笙簧冷落遨头病，不着梁州打不开。",
        "dynasty": "宋",
        "collection_info": null
    },
    {
        "uuid": "3694b0bf8769be4bdb17b8fdbf674a4c",
        "title": "清明日试新火作牡丹会",
        "author": "范成大",
        "content": "再钻巴火尚浮家，去国年多客路赊。\n那得青烟穿御柳，且将银烛照京花。\n香鬟半醉斜枝重，病眼全昏瘴雾遮。\n锦地绣天春不散，任教檐雨捲泥沙。",
        "dynasty": "宋",
        "collection_info": null
    },
    {
        "uuid": "daec292b9b93d230d6d26319971209e8",
        "title": "三月十九日夜极冷",
        "author": "范成大",
        "content": "谁勒余寒不放回，春深犹暖地炉灰。\n乡心忽向灯前动，夜雨先从竹裏来。\n鶗鴂已如鶑百啭，酴醿那復雪千堆。\n调糜煮药东风老，惭愧茶瓯与酒杯。",
        "dynasty": "宋",
        "collection_info": null
    },
    {
        "uuid": "8887adada89c1d0164699a0393b27d92",
        "title": "垂丝海棠",
        "author": "范成大",
        "content": "春工叶叶与丝丝，怕日嫌风不自持。\n晓镜为谁粧未办，沁痕犹有泪臙脂。",
        "dynasty": "宋",
        "collection_info": null
    },
    {
        "uuid": "def630cc94d19b0b802ac2e2f79261b1",
        "title": "浣花戏题争标者",
        "author": "范成大",
        "content": "凌波一剧便捐生，得失何曾较重轻。\n蜗角虚名人尚爱，锦标安得笑渠争。",
        "dynasty": "宋",
        "collection_info": null
    },
    {
        "uuid": "7af6bc7566848e5e7c670f7fe460eea5",
        "title": "鹿鸣宴",
        "author": "范成大",
        "content": "岷峨钟秀蜀多珍，坐上儒先更逸羣。\n墨沼不忧经覆瓿，琴台重有赋凌云。\n文章小技聊干禄，道学初心拟致君。\n富贵功名今发轫，愿看稽古策高勋。",
        "dynasty": "宋",
        "collection_info": null
    },
    {
        "uuid": "062225a3defc5a440de3c01d9220a620",
        "title": "陆务观作春愁曲悲甚作诗反之",
        "author": "范成大",
        "content": "东风本是繁华主，天地元无着愁处。\n诗人多事惹閒情，閒门自造愁如许。\n病翁老矣痴復顽，风前一笑春无边。\n糟床夜鸣如落泉，一杯正与人相关。",
        "dynasty": "宋",
        "collection_info": null
    },
    {
        "uuid": "4e86a5a6ba34db0a04cfcee65feeee5d",
        "title": "种竹了题爱山亭",
        "author": "范成大",
        "content": "洒扫宣华舍此君，烟中月下绿生尘。\n他年叶叶清风满，莫忘今年借宅人。",
        "dynasty": "宋",
        "collection_info": null
    },
    {
        "uuid": "655f193042a16bb66fe9cf2753956fe4",
        "title": "题锦亭",
        "author": "范成大",
        "content": "手开花径锦成窠，浩荡春风载酒过。\n来岁游人应解笑，甘棠终少海棠多。",
        "dynasty": "宋",
        "collection_info": null
    },
    {
        "uuid": "a54b1dea8dc724a186ff74e98b903f60",
        "title": "初发太城留别田父",
        "author": "范成大",
        "content": "秋苗五月未入土，行人欲行心更苦。\n路逢田翁有好语，竞说宿来三尺雨。\n行人虽去亦伸眉，翁皆好住莫相思。\n流渠汤汤声满野，今年醉饱鸡豚社。",
        "dynasty": "宋",
        "collection_info": null
    },
    {
        "uuid": "85f66073d36db40f243c64c8454162c9",
        "title": "入崇宁界",
        "author": "范成大",
        "content": "桑间三宿尚回头，何况三年濯锦游。\n草草郫筒中酒处，不知身已在彭州。",
        "dynasty": "宋",
        "collection_info": null
    },
    {
        "uuid": "c0e7f65010b67af6cf21e09d3bd9251a",
        "title": "怀古亭",
        "author": "范成大",
        "content": "朝来写得故人书，双鲤难寻鴈亦无。\n付与离堆江水去，解从郫县到成都。",
        "dynasty": "宋",
        "collection_info": null
    },
    {
        "uuid": "e2d9adea7f9b34faf5955a234e1e5263",
        "title": "离堆行",
        "author": "范成大",
        "content": "残山狠石双虎卧，斧迹鳞皴中凿破。\n潭渊油油无敢唾，下有猛龙跧铁锁。\n自从分流注石门，西州秔稻如黄云。\n刲羊五万大作社，春秋伐鼓苍烟根。\n我昔官称劝农使，年年来激西江水。\n成都火米不论钱，丝管相随看蚕市。\n款门得得酹清尊，椒浆桂酒删羶荤。\n妄欲一语神岂闻，更愿爱羊如爱人。",
        "dynasty": "宋",
        "collection_info": null
    },
    {
        "uuid": "4c58a4d8427b8f5fd8aaaee4fb719743",
        "title": "崇德庙",
        "author": "范成大",
        "content": "雪山南风融雪汁，化作岷江江水来。\n不知新涨高几画，但觉楼前奔万雷。\n天教此水入中国，两山辟易分道开。\n我家长川到海处，却在发源传酒杯。\n人生几屐办此役，远游如许神应咍。\n东归短棹昨已具，明日发船挝鼓催。\n滩平放溜日千里，已梦鲙鲈如雪堆。\n丹枫繫缆一回首，玉垒浮云安在哉。",
        "dynasty": "宋",
        "collection_info": null
    },
    {
        "uuid": "9013cf1cf3f7e2ee4c2d925465d5a6f7",
        "title": "戏题索桥",
        "author": "范成大",
        "content": "织簟匀铺面，排绳强架空。\n染人高晒帛，猎户远张罿。\n薄薄难承雨，翻翻不受风。\n何时将蜀客，东下看垂虹。",
        "dynasty": "宋",
        "collection_info": null
    },
    {
        "uuid": "09d27b13559e1e7d6122518aa04bbc24",
        "title": "青城山会庆建福宫宫旧名丈人观，予为请于朝，赐今名。入山前数日，敕书至自行在，予就设醮以祝圣人寿云",
        "author": "范成大",
        "content": "墨诏东来汹驿传，璇题金榜照山川。\n祥开圣代千秋节，响动仙都九室天。\n触石涌云埋紫逻，流金飞火烛苍巅。\n祗应老宅庞眉客，长记新宫锡号年。",
        "dynasty": "宋",
        "collection_info": null
    },
    {
        "uuid": "292f50a1636659c8184a23cff02ed9e5",
        "title": "再题青城山",
        "author": "范成大",
        "content": "万里清游不暇慵，双旌换得一枝筇。\n来从井络直西路，上到江源第一峰。\n海内閒身输我佚，山中佳气为人浓。\n题诗试刻岩前石，付与他年藓晕重。",
        "dynasty": "宋",
        "collection_info": null
    },
    {
        "uuid": "1ab620e75d03215a4916be34cc934afc",
        "title": "玉华楼夜醮",
        "author": "范成大",
        "content": "丈人峰前山四周，中有五城十二楼。\n玉华仙宫居上头，紫云澒洞千柱浮。\n刚风八面寒飕飗，灵君宴坐三千秋。\n蹻符飞行戏元洲，下睨浊世悲蜉蝣。\n桂旗偃蹇澹少休，知我万里遥相投。\n暗蜩奏乐锵鸣球，浮黎空歌清夜遒。\n参旗如虹欻下流，化为神灯烛岩幽。\n火铃洞赤凌空游，谁欤蔽亏黯然收。\n祷之復然为我留，半生缚尘鹰在鞲。\n岂有骨相肩浮丘。\n山英发光洗羁愁，行迷未远夫何尤。\n笙箫上云神欲游，揖我从之骖素虬。",
        "dynasty": "宋",
        "collection_info": null
    },
    {
        "uuid": "2601944bae87acc1918bedbc814fc13d",
        "title": "上清宫",
        "author": "范成大",
        "content": "历井扪参兴未阑，丹梯通处更跻攀。\n冥蒙蜀道一云气，破碎岷山千髻鬟。\n但觉星辰垂地上，不知风雨满人间。\n蜗牛两角犹如梦，更说纷纷触与蛮。",
        "dynasty": "宋",
        "collection_info": null
    },
    {
        "uuid": "080485f22bf651ea645f6ced7bc2bffc",
        "title": "最高峰望雪山",
        "author": "范成大",
        "content": "大面峰头六月寒，神灯收罢晓云班。\n浮空忽涌三银阙，云是西天雪岭山。",
        "dynasty": "宋",
        "collection_info": null
    },
    {
        "uuid": "adf7047b3857f19447e587e642e025d4",
        "title": "范氏庄园",
        "author": "范成大",
        "content": "夕阳尘土涨郊墟，六六峰头梦觉余。\n竹色唤人来下马，乱蝉深处有图书。",
        "dynasty": "宋",
        "collection_info": null
    },
    {
        "uuid": "8acf959426237c90b217d46600193fbc",
        "title": "青城县何子方使君同年园池",
        "author": "范成大",
        "content": "桤塍芋壠意中行，浩荡熏风不计程。\n雨脚背人归玉垒，江声随马入青城。\n五桥今日新知路，千佛当年旧缀名。\n水竹光中同一笑，丐君荷露濯尘缨。",
        "dynasty": "宋",
        "collection_info": null
    },
    {
        "uuid": "1b2fe003a0a86d8fe0e219a317fe727f",
        "title": "何同年书院",
        "author": "范成大",
        "content": "竹色侵晚帙，泉声潄嵌根。\n试通丹竈路，应到老人村。",
        "dynasty": "宋",
        "collection_info": null
    },
    {
        "uuid": "bcea457f225360845c3114de5bb13272",
        "title": "江源县张季长正字家善颂堂",
        "author": "范成大",
        "content": "我穷江源来，名胜颇追逐。\n熏风秀沃野，在处得奇瞩。\n颂堂有佳士，文字照缣竹。\n图书抱世守，古锦韬玉轴。\n黄金不满籯，故园有乔木。\n逡巡酒如渑，霍霍具水陆。\n田头新谷升，一饭香满屋。\n回思闵雨时，敢望遽炊玉。\n摩挲壁间题，明府遂州牧。\n山高江水长，百世照尸祝。\n我来坐琴坛，腼汗媿前躅。\n空余烟霞痼，未许是公独。\n请歌青城游，或附耆旧录。",
        "dynasty": "宋",
        "collection_info": null
    },
    {
        "uuid": "844f09f7df7bc28e4716c9bb846aaa2d",
        "title": "蜀州西湖",
        "author": "范成大",
        "content": "閒随渠水来，偶到湖光裏。\n仍呼水月舟，径度云锦地。\n谁云不解饮，我已荷香醉。\n湖阴玉婵娟，夐立红粧外。\n何须东阁梅，悠然自诗思。\n惊风入午暑，水竹有秋意。\n采菱不盈掬，兴与莼鲈会。\n遥知新津宿，魂梦亦清丽。",
        "dynasty": "宋",
        "collection_info": null
    },
    {
        "uuid": "087ffd514e87cf7d4e8da244715bd601",
        "title": "新津道中",
        "author": "范成大",
        "content": "雨后郊原浄，村村各好音。\n宿云浮竹色，清溜走桤阴。\n曲沼擎青盖，新畦艺绿针。\n江天空阔处，不受暑光侵。",
        "dynasty": "宋",
        "collection_info": null
    },
    {
        "uuid": "0b0a300cb8a9a588bba6dd6d45287622",
        "title": "次韵陆务观编修新津遇雨不得登修觉山径过眉州三绝  其一",
        "author": "范成大",
        "content": "送客多情难语离，仆夫无情车载脂。\n平生飘泊知何限，少似新津风雨时。",
        "dynasty": "宋",
        "collection_info": null
    },
    {
        "uuid": "ff72877a71d6b4124712ef0e8ff08f98",
        "title": "次韵陆务观编修新津遇雨不得登修觉山径过眉州三绝  其二",
        "author": "范成大",
        "content": "离合纷纷怕远游，远游仍怕赋登楼。\n何须一望三千里，望尽西州转更愁。",
        "dynasty": "宋",
        "collection_info": null
    },
    {
        "uuid": "03196bb0e3522ccd91d80f7df9f2b6e7",
        "title": "次韵陆务观编修新津遇雨不得登修觉山径过眉州三绝  其三",
        "author": "范成大",
        "content": "雨后蟇颐山色开，玻瓈江清已可杯。\n绿荷红芰香四合，又入芙蓉城裏来。",
        "dynasty": "宋",
        "collection_info": null
    },
    {
        "uuid": "78c3e3bee5a652610626e30b42eff59a",
        "title": "中岩",
        "author": "范成大",
        "content": "赤岩倚竛竮，翠逻森戌削。\n岑蔚岚气重，稀间暑光薄。\n聊寻大士处，往扣洞门钥。\n双撑紫玉关，中矗翠云幄。\n应供华藏海，归坐宝楼阁。\n无法可示人，但见雨花落。\n不知龙湫胜，何似鱼潭乐。\n夜深山四来，人静天一握。\n惊看松桂白，月影到林壑。\n门前六月江，世界尘漠漠。\n宝瓶有甘露，一滴洗烦浊。\n扪天援斗杓，请为诸君酌。",
        "dynasty": "宋",
        "collection_info": null
    },
    {
        "uuid": "c3329a6bd111092b0c65491511b9ed52",
        "title": "慈姥岩与送客酌别风雨大至凉甚诸贤用中岩韵各赋饯行诗纷然擘笺清饮终日虽无丝竹管絃而情味有余",
        "author": "范成大",
        "content": "山灵知我厌尘土，唤起蛰雷鏖午暑。\n松风无力雨丝长，散作毵毵雪尘舞。\n岩前悬溜珠帘倾，安得吹来添玉觥。\n诗成酒尽肠亦断，休唤佳人唱渭城。",
        "dynasty": "宋",
        "collection_info": null
    },
    {
        "uuid": "4582033f2bb21784b1c88c77571c08f5",
        "title": "次韵陆务观慈姥岩酌别二绝  其一",
        "author": "范成大",
        "content": "送我弥旬未忍回，可怜萧索把离杯。\n不辞更宿中岩下，投老余年岂再来。",
        "dynasty": "宋",
        "collection_info": null
    },
    {
        "uuid": "c5052ce01419254f672eab2a2a5559de",
        "title": "次韵陆务观慈姥岩酌别二绝  其二",
        "author": "范成大",
        "content": "明朝真是送人行，从此关山隔故情。\n道义不磨双鲤在，蜀江流水贯吴城。",
        "dynasty": "宋",
        "collection_info": null
    },
    {
        "uuid": "ebaaec0057dc88b11e1bf979fd510b8b",
        "title": "次韵代答刘文潜司业二绝  其一",
        "author": "范成大",
        "content": "平羌江上首空回，慈姥岩前定把杯。\n纵使石肠都忘却，也应风雨送愁来。",
        "dynasty": "宋",
        "collection_info": null
    },
    {
        "uuid": "2a050a3ca33b409b24482875a412455f",
        "title": "次韵代答刘文潜司业二绝  其二",
        "author": "范成大",
        "content": "回廊月下短歌行，惟有知音解有情。\n一曲红窗声裏怨，如今分作两愁城。",
        "dynasty": "宋",
        "collection_info": null
    },
    {
        "uuid": "b2d72fbe9aa1f22f91563333455a82f5",
        "title": "玻瓈江一首戏效陆务观作",
        "author": "范成大",
        "content": "玻瓈江头春渌深，别时沄沄流到今。\n祇言日远易排遣，不道相思翻苦心。\n乌头可白我可去，菖花易青君易寻。\n人生若未免离别，不如碌碌无知音。",
        "dynasty": "宋",
        "collection_info": null
    },
    {
        "uuid": "67eb3e3ea6ba7a6415a84bd9c4c35921",
        "title": "余与陆务观自圣政所分袂每别辄五年离合又常以六月似有数者中岩送别至挥泪失声留此为赠",
        "author": "范成大",
        "content": "宦途流转几沉浮，鸡黍何年共一丘。\n动辄五年迟远信，常于三伏话羁愁。\n月生后夜天应老，泪落中岩水不流。\n一语相开仍自解，除书闻已趣刀头。",
        "dynasty": "宋",
        "collection_info": null
    },
    {
        "uuid": "1b7277e91c1530c4c5c1d7e5a8ca3068",
        "title": "万景楼",
        "author": "范成大",
        "content": "左披九顶云，右送大峨月。\n残山剩水不知数，一一当楼供胜绝。\n玻瓈濯锦遥相通，指麾大渡来朝宗。\n川灵胥命各东去，我亦顺流呼短篷。\n诗无杰语惭风物，頼有丹青传小笔。\n仍添诗客倚栏看，令与山川相映发。\n龙弯归路绕乌尤，栋云帘雨邀人留。\n若为唤得涪翁起，题作西南第一楼。",
        "dynasty": "宋",
        "collection_info": null
    },
    {
        "uuid": "19f2e5925d8b5392c95c140de21ed1d5",
        "title": "凌云九顶",
        "author": "范成大",
        "content": "聊为东坡载酒游，万龛迎我到峰头。\n江摇九顶风雷过，云抹三峨日夜浮。\n古佛临流都坐断，行人识路亦归休。\n酣酣午枕眠方丈，一笑閒身始自由。",
        "dynasty": "宋",
        "collection_info": null
    },
    {
        "uuid": "34bfe8bffce2370ada09b5df6168a4d2",
        "title": "戏题方响洞",
        "author": "范成大",
        "content": "隔凡冰涧不可越，众真微步壶中月。\n徙倚含风玉佩声，何须听作蕤宾铁。",
        "dynasty": "宋",
        "collection_info": null
    },
    {
        "uuid": "ea7c5768b8cedecc8061ab39f6dd70b6",
        "title": "问月堂酌别",
        "author": "范成大",
        "content": "半明灯火话悲酸，此会情知后会难。\n四海宦游多聚散，一生情事足悲欢。\n鬓丝今夜不多黑，酒量彻明无数宽。\n醉梦登舟都不记，但闻风雨满江寒。",
        "dynasty": "宋",
        "collection_info": null
    },
    {
        "uuid": "8fe53310d3de744764ed60a082048132",
        "title": "别后寄题汉嘉月榭",
        "author": "范成大",
        "content": "隠吏诗情卜筑幽，同年惜别劝淹留。\n试倾万景湖亭酒，来看半轮江月秋。\n川路虽长犹共此，夜船空载且归休。\n碧岩胜处频回首，好事谁能更小楼。",
        "dynasty": "宋",
        "collection_info": null
    },
    {
        "uuid": "c6521646acd198a559e6776ac1530265",
        "title": "过燕渡望大峨有白气如层楼拔起丛云中",
        "author": "范成大",
        "content": "围野千山暑气昏，大峨烟霭亦缤纷。\n玉峰忽起三千丈，应是兜罗世界云。",
        "dynasty": "宋",
        "collection_info": null
    },
    {
        "uuid": "9bbed7e432719e9df1cac7543c5f90ad",
        "title": "苏稽镇客舍",
        "author": "范成大",
        "content": "送客都回我独前，何人开此竹间轩。\n滩声悲壮夜蝉咽，併入小窗供不眠。",
        "dynasty": "宋",
        "collection_info": null
    },
    {
        "uuid": "c19382ffad18d488f52a2f1cbafac17d",
        "title": "峨眉县",
        "author": "范成大",
        "content": "穷乡未省识旌旄，鸡犬欢呼巷陌骚。\n村媪聚观行绩布，野翁迎拜跽然蒿。\n泉清土沃稻芒蚤，县古林深槐瘿高。\n珍重里儒来献颂，盛言千载此丘遭。",
        "dynasty": "宋",
        "collection_info": null
    },
    {
        "uuid": "ce949208d19b1b2b80c470f7a6b99064",
        "title": "初入大峨",
        "author": "范成大",
        "content": "烟霞沉痼不须医，此去真同汗漫期。\n曾款上清临大面，仍从太白问峨眉。\n山中缘法如今熟，世上功名自古痴。\n剩作画图归挂壁，他年犹欲卧游之。",
        "dynasty": "宋",
        "collection_info": null
    },
    {
        "uuid": "ad56e237d194503ce2351b4d25e86fed",
        "title": "华岩寺",
        "author": "范成大",
        "content": "众峰攒壁立，中有路一綫。\n攀援白云梯，食顷已天半。\n我本紫芝曲，误落青刍栈。\n向来脱新羁，恍已还旧观。\n花烟辞少城，暑雪对大面。\n来从太白西，更走三峨徧。\n风生两腋轻，泉吼四山眩。\n今晨第一程，莫叹舆仆倦。",
        "dynasty": "宋",
        "collection_info": null
    },
    {
        "uuid": "97ca68bd7b4ff6de92712f11f8dade51",
        "title": "中峰",
        "author": "范成大",
        "content": "凌高蹋危峰，斗下俯幽谷。\n仙英馥椒兰，嘉荫矗旄纛。\n空翠元不雨，洩云自膏沐。\n暑绤森有棱，瘁肌凄欲粟。\n白崖如负依，金界奠苍麓。\n众峰拱二八，娟妙绕重屋。\n真人与尊者，幽居接松竹。\n呼之傥肯应，留我试餐玉。",
        "dynasty": "宋",
        "collection_info": null
    },
    {
        "uuid": "7ecdd5ba9fc20d264f31842ac98ce1ec",
        "title": "双溪",
        "author": "范成大",
        "content": "冷风骚骚木叶低，洞渊阻深生怪奇。\n碧琳双涧黑无底，中有玉龙相对飞。\n雷轰雪捲入林樾，化为一龙潭底没。\n摩尼斗罢四山空，时有宝光岩下发。",
        "dynasty": "宋",
        "collection_info": null
    },
    {
        "uuid": "2452610d27f286eafbe95a5f348b7d5c",
        "title": "宝现溪",
        "author": "范成大",
        "content": "粲粲罨画沙，鳞鳞曲尘水。\n朝阳相发挥，光景艷孔翠。\n宁闻双溪号，但见縠纹细。\n神鱼不谋食，终日印潭底。\n跃珠本具眼，聊共阿师戏。\n收藏更传宝，一笑落第二。",
        "dynasty": "宋",
        "collection_info": null
    },
    {
        "uuid": "5e46556fbcb908348fc161c6afb1cc2c",
        "title": "点心山",
        "author": "范成大",
        "content": "入山窘宿雨，上山贺朝霁。\n跬步便历险，转盼已呀气。\n岂惟膝点心，固已头抢地。\n游人贪胜践，姑吟蜀道易。",
        "dynasty": "宋",
        "collection_info": null
    },
    {
        "uuid": "5a3c6f16f4a5d5b83a05be89654519d9",
        "title": "大扶{扌舁}",
        "author": "范成大",
        "content": "身如鱼跃上长竿，路似镜中相对看。\n珍重山丁扶我过，人间踽踽独行难。",
        "dynasty": "宋",
        "collection_info": null
    },
    {
        "uuid": "889a42a383e1e5c954fb6ebaff989200",
        "title": "小扶{扌舁}",
        "author": "范成大",
        "content": "食时方了大扶{扌舁}，前逢仄径仍崎岖。\n悬崖破栈不可玩，舆丁挟我如腾狙。\n平生行路险艰足，如今雪鬓应难绿。\n却怜苔髮镇长青，千古毵毵挂高木。",
        "dynasty": "宋",
        "collection_info": null
    },
    {
        "uuid": "79b15255de671ed1948cd15c2a470592",
        "title": "胡孙梯",
        "author": "范成大",
        "content": "木磴鳞鳞滑带泥，微生欹侧寄枯藜。\n胡孙愁处我犹过，箇裏如今幸有梯。",
        "dynasty": "宋",
        "collection_info": null
    },
    {
        "uuid": "7f432c5d56c8ed6d50e35b40b0f00e7c",
        "title": "雷洞平",
        "author": "范成大",
        "content": "行人魄动风森森，两崖奔黑愁太阴。\n不知七十二洞处，侧足下窥云海深。\n闻有神龙依佛住，枨触须臾召雷雨。\n两川稻熟须好晴，我亦閒游神勿惊。",
        "dynasty": "宋",
        "collection_info": null
    },
    {
        "uuid": "969811bb2d8c8798f857fb63ec03aef5",
        "title": "八十四盘",
        "author": "范成大",
        "content": "冥鸿无伴鹤孤飞，回首尘笼一笑嬉。\n八十四盘新拄杖，万三千乘旧牙旗。\n石梯碧滑云生后，木叶红斑雪霁时。\n说与同行莫惆怅，人间捷径转嵚巇。",
        "dynasty": "宋",
        "collection_info": null
    },
    {
        "uuid": "8587e3b90455a9277978ea78b1ea14c3",
        "title": "娑罗平",
        "author": "范成大",
        "content": "仙圣飞行此是家，路逢真境但惊呀。\n神农尝外尽灵药，天女散余多异花。\n岚雨逼衣寒似铁，冰泉炊米硬于沙。\n峰头事事殊尘世，缺甃跳梁笑井蛙。",
        "dynasty": "宋",
        "collection_info": null
    },
    {
        "uuid": "c8f3e4becb71f8dc7360e7b90e6fc613",
        "title": "思佛亭晓望",
        "author": "范成大",
        "content": "栗烈刚风刮病眸，登临何啻缓千忧。\n界天暑雪青城外，涌地晴云瓦屋头。\n浩荡他年夸北客，苍茫何处认西州。\n千岩万壑须寻徧，身是江湖不繫舟。",
        "dynasty": "宋",
        "collection_info": null
    },
    {
        "uuid": "ae4139892fad88c872ffc8ad27d087e6",
        "title": "光相寺",
        "author": "范成大",
        "content": "峰顶四时如大冬，芳花芳草春自融。\n苔痕新晞六月雪，木势旧偃千年风。\n云物为人布世界，日轮同我行虚空。\n浮生元自有超脱，地上可怜悲攓蓬。",
        "dynasty": "宋",
        "collection_info": null
    },
    {
        "uuid": "47110a3628f49cd8eca612a2ed7ad861",
        "title": "七宝岩",
        "author": "范成大",
        "content": "天如碧玉瓯，下覆白玉盘。\n晶光眩相射，我独居两间。\n正视不胜瞬，却立聊少安。\n但觉风浩浩，骨毛森似寒。\n神仙杳无处，宁论有尘寰。\n身轻一槁叶，两腋如飞翰。\n同行挽我衣，何往何当还。\n少留作诗去，奇哉此凭阑。",
        "dynasty": "宋",
        "collection_info": null
    },
    {
        "uuid": "4988630a3284eff5a385d2cd0efe9d58",
        "title": "淳熙四年六月二十七日登大峨之巅一名胜峰山佛书以为普贤大士所居连日光相大现赋诗纪实属印老刻之以为山中一重公案",
        "author": "范成大",
        "content": "胜峰高哉摩紫青，白鹿导我登化城。\n住山大士喜客至，兜罗布界缤相迎。\n圆景明晖倚云立，艴如七宝庄严成。\n一光未定一光发，中有墨像随心生。\n白毫从地插空碧，散烛象纬天龙惊。\n夜神受记亦修供，照世洞然千百灯。\n明朝银界混一白，咫尺眩转寒凌兢。\n天容野色鯈开闭，惨澹变化愁仙灵。\n人言六通欲大现，洗山急雨如盆倾。\n重轮迭采印岩腹，非烟非雾非丹青。\n我与化人中共住，镜光觌面交相呈。\n前山忽涌大圆相，日围月晕浮青冥。\n林泉草木尽含裹，是则名为普光明。\n言词海藏不胜讚，北峰復有金桥横。\n众慈久立佛事竟，一尘不起山竛竮。\n向来无法可宣说，为问有耳如何听。\n我本三生同行愿，随缘一念犹相应。\n此行且復印心地，衣有宝珠奚外营。\n题诗说偈作公案，亦使来者知吾曾。\n神通佛法须判断，一任热椀春雷鸣。",
        "dynasty": "宋",
        "collection_info": null
    },
    {
        "uuid": "247f7ae89f8fda2ecb7b8243e8290e8c",
        "title": "请佛阁晚望雪山数十峰如烂晃耀暑光中",
        "author": "范成大",
        "content": "累块苍然是九州，大千起灭更悠悠。\n雪光正照天西角，日影长浮雨上头。\n峰顶何曾知六月，尘间想已别三秋。\n佛毫似欲留人住，横野金桥晚未收。",
        "dynasty": "宋",
        "collection_info": null
    },
    {
        "uuid": "712c396c558cf2ec0b042161d9e108ca",
        "title": "浄光轩",
        "author": "范成大",
        "content": "翳华销尽八窗明，雨竹风泉演妙声。\n身世只今高几许，北峰浑共倚阑平。",
        "dynasty": "宋",
        "collection_info": null
    },
    {
        "uuid": "508895daef4a046cf358ac6b3f6a7345",
        "title": "虎溪",
        "author": "范成大",
        "content": "水本无心作浪波，经行偶与石相磨。\n不须更问桥安否，唤取于菟载我过。",
        "dynasty": "宋",
        "collection_info": null
    },
    {
        "uuid": "e0956d5cc383be4891fb638906b799a3",
        "title": "白云峡",
        "author": "范成大",
        "content": "双溪疑从银汉下，我欲穷源问仙舍。\n飞澜溅沫潄篮舆，却望两崖天一罅。\n疎疎暑雨滑危梯，策策山风掖高驾。\n幽寻险绝太奇生，莫笑退之号太华。",
        "dynasty": "宋",
        "collection_info": null
    },
    {
        "uuid": "aebae074a67317d705979e5eb94e8d86",
        "title": "孙真人庵",
        "author": "范成大",
        "content": "何处仙翁旧隠居，青莲巉绝似蓬壶。\n云深未到淘朱洞，雨小先寻炼药炉。\n磵下草香疑可饵，林间虎伏试教呼。\n閒身尽办供薪水，定肯分山一半无。",
        "dynasty": "宋",
        "collection_info": null
    },
    {
        "uuid": "28538cc67b67f7bbd5c3c1a2c5a84c5a",
        "title": "龙门峡",
        "author": "范成大",
        "content": "插天千丈两碧城，中有玉堑穿岩扃。\n瀑流悬布不知数，乱落嵌根飞白雨。\n瑶琨为室云为关，龙君所居朱夏寒。\n不辞击棹更深入，万一龙惊雷破山。",
        "dynasty": "宋",
        "collection_info": null
    },
    {
        "uuid": "9ca7cd1ee3cc2f259f6f6c77efac7c62",
        "title": "既离成都故人送者远至汉嘉分袂其尤远而相及于峨眉之上者六人范季申郭中行杨商卿嗣勋李良仲谭德称口占此诗留别",
        "author": "范成大",
        "content": "我本住林屋，风吹来锦城。\n锦城亦何乐，所乐多友生。\n相从不知久，相送不计程。\n横绝峨眉巅，欲去有余情。\n吾宗盖难弟，李郭人中英。\n二杨懿文德，谭子资粹清。\n相视心莫逆，剧谈四筵倾。\n明朝各回首，云水相与平。\n我今投绂去，行且扶犁耕。\n凄凉别知赋，慷慨结客行。\n后会岂不好，路长恐寒盟。\n诸贤乃不凡，骨相有功名。\n大厦罩羣木，明廷朝万灵。\n王畿坦如砥，结绶当同登。\n道傍石湖水，谁能叩柴荆。\n梦中傥相见，秉烛听残更。",
        "dynasty": "宋",
        "collection_info": null
    },
    {
        "uuid": "097d745a8a8262a5e0b04b6aa2102bd7",
        "title": "闻威州诸羌退听边事已宁少城筹边楼阑槛修葺亦毕工作诗寄权制帅高子长",
        "author": "范成大",
        "content": "筹边楼上美髯翁，赤白囊飞笑语中。\n勃律天西元采玉，蓬婆雪外昨分弓。\n踏筵舞罢平阑月，横槊诗成满袖风。\n诸校各能歌破阵，何须琴裏听平戎。",
        "dynasty": "宋",
        "collection_info": null
    },
    {
        "uuid": "a077b83db859c3ee55855f1b9340b5f7",
        "title": "犍为江楼",
        "author": "范成大",
        "content": "河边堵立看归篷，三老开头暮欲东。\n涨水稠滩连峡内，浅山浮石似湘中。\n无人驿路榛榛草，有客江楼浩浩风。\n种落尘消少公事，剩裁新语寄诗筒。",
        "dynasty": "宋",
        "collection_info": null
    },
    {
        "uuid": "536fd45569277ca04f8a0e2b0421655c",
        "title": "宣化道中",
        "author": "范成大",
        "content": "瘦草萧疎已似秋，盘陀山骨束江流。\n两崖若不顽如铁，争得狂澜拍岸休。",
        "dynasty": "宋",
        "collection_info": null
    },
    {
        "uuid": "f67eb178af22a3d49988f425eb5f5763",
        "title": "将至叙州",
        "author": "范成大",
        "content": "乱山满平野，涨水豪大川。\n仄径无辙迹，疎林有炊烟。\n山农旦烧畬，蛮贾暑荷毡。\n穷乡足荒怪，打鼓催我船。",
        "dynasty": "宋",
        "collection_info": null
    },
    {
        "uuid": "7fa5022aadab6665976c7902c52dea72",
        "title": "七夕至叙州登锁江亭山谷谪居时屡登此亭有诗四篇敬用其韵",
        "author": "范成大",
        "content": "水口故城丘壠平，新亭乃有緪铁横。\n归艎击汰若飞渡，一雨彻明秋涨生。\n东楼锁江两重客，笔墨当代俱诗鸣。\n我来但醉春碧酒，星桥脉脉向三更。",
        "dynasty": "宋",
        "collection_info": null
    },
    {
        "uuid": "236faf456fdf2ad50e3c3c97e530e676",
        "title": "江安道中",
        "author": "范成大",
        "content": "秾绿连村荔子丹，瘴云将雨暗前湾。\n张旗且喜三滩驶，叱驭曾惊九折艰。\n泸水舟閒迷古渡，马湖碑缺伴荒山。\n威名功业吾何有，无事飘飘犯百蛮。",
        "dynasty": "宋",
        "collection_info": null
    },
    {
        "uuid": "2cd51fc0381da6e83e0dbd94efd31fe9",
        "title": "泸州南定楼",
        "author": "范成大",
        "content": "归艎东下兴悠哉，小住危阑把一杯。\n楼下沄沄内江水，明朝同入大江来。",
        "dynasty": "宋",
        "collection_info": null
    },
    {
        "uuid": "48ba88df085516eadf1a90b4bee88603",
        "title": "题谭德称扇",
        "author": "范成大",
        "content": "蛮风吹雨瘴江肥，短草荒山鸟不飞。\n尽是泸南肠断句，如今分与故人归。",
        "dynasty": "宋",
        "collection_info": null
    },
    {
        "uuid": "89a826402f842dde7b46c77ff50f9e28",
        "title": "题杨商卿扇",
        "author": "范成大",
        "content": "君归我去两销魂，愁满千山锁瘴云。\n后夜短檠风雨暗，谁能相伴细论文。",
        "dynasty": "宋",
        "collection_info": null
    },
    {
        "uuid": "49698dbf092120ffc4fa03427ab8a198",
        "title": "题杨子容扇",
        "author": "范成大",
        "content": "双竹轩窗听读书，垂天云翼要抟扶。\n与君只作三年别，射策东来过石湖。",
        "dynasty": "宋",
        "collection_info": null
    },
    {
        "uuid": "501b419ea1f24a56d331659ca5df26be",
        "title": "谭德称杨商卿父子送余自成都合江亭相从至泸南合江县始分袂水行踰千里作诗以别",
        "author": "范成大",
        "content": "合江亭前送我来，合江县裏别我去。\n江流好合人好乖，明日东西南北路。\n千里追随不忍归，一杯重把知何处。\n临岐心曲两茫然，但祝频书无别语。",
        "dynasty": "宋",
        "collection_info": null
    },
    {
        "uuid": "c3c92cf05506117812877a0af350cc8a",
        "title": "发合江数里寄杨商卿诸公",
        "author": "范成大",
        "content": "临分满意说离愁，草草无言祇泪流。\n船尾竹林遮县市，故人犹自立沙头。",
        "dynasty": "宋",
        "collection_info": null
    },
    {
        "uuid": "a102edc6430f77ead7055190664f42d7",
        "title": "过江津县睡熟不暇梢船",
        "author": "范成大",
        "content": "西风扶橹似乘槎，水阔滩沉浪不花。\n梦裏竹间喧急雪，觉来船底滚鸣沙。",
        "dynasty": "宋",
        "collection_info": null
    },
    {
        "uuid": "46330bccf8717c3f378b8f7aaacbb4e7",
        "title": "恭州夜泊",
        "author": "范成大",
        "content": "萆山硗确强田畴，村落熙然粟豆秋。\n翠竹江村非锦里，青溪夜月已渝州。\n小楼高下依盘石，弱缆西东战急流。\n入峡初程风物异，布裙跣妇总垂瘤。",
        "dynasty": "宋",
        "collection_info": null
    },
    {
        "uuid": "d897bb8e2dd5350947ce22893b82cd9b",
        "title": "大热泊乐温有怀商卿德称",
        "author": "范成大",
        "content": "暑候秋逾浊，江流晚更浑。\n瘴风如火焮，岚月似烟昏。\n城郭廪君国，山林妃子园。\n故人新判袂，得句与谁论。",
        "dynasty": "宋",
        "collection_info": null
    },
    {
        "uuid": "816ddd6e8154fa0b83f95666989f243d",
        "title": "涪州江险不可泊入黔江檥舟",
        "author": "范成大",
        "content": "黄沙翻浪攻排亭，濆淖百尺呀成坑。\n坳漥眩转久乃平，一涡熨帖千涡生。\n篙师绝叫驱川灵，鸣饶飞渡如奔霆。\n水从岷来如浊泾，夜榜黔江聊濯缨。\n玻瓈彻底镜面清，忽思短棹中流横，钓丝随风浮月明。",
        "dynasty": "宋",
        "collection_info": null
    },
    {
        "uuid": "777cb44bcc5c3d4515ba40a602462b39",
        "title": "妃子园",
        "author": "范成大",
        "content": "露叶风枝驿骑传，华清天上一嫣然。\n当时若识陈家紫，何处蛮村更有园。",
        "dynasty": "宋",
        "collection_info": null
    },
    {
        "uuid": "a4d5c393fe032f0cc4c006a783769bbc",
        "title": "丰都观",
        "author": "范成大",
        "content": "神仙得者王方平，谁其继之阴长生。\n飘然空飞五云軿，上宾寥阳留玉京。\n石炉丹气常夜明，宠光万柏森千龄。\n峡山偪仄岷江萦，洞宫福地古所铭。\n云有北阴神帝庭，太阴黑簿囚鬼灵。\n自从仙都启岩扃，明霞流电飞阳晶。\n晖景下堕铄九冰，塞绝苦道升无形。\n至今台殿栖竛竮，隋圬唐垩留丹青。\n十仙怪奇溪女清，瑶池仙仗纷娉婷，琅璈赴节锵欲鸣。\n我来秋暑如炊蒸，汗流呀气扶枯藤。\n摩挲众蹟不暇评，聊记梗概知吾曾。",
        "dynasty": "宋",
        "collection_info": null
    },
    {
        "uuid": "d71d9ab090e33aeddee6150277ea4f41",
        "title": "万州西山湖亭秋荷尚盛",
        "author": "范成大",
        "content": "丛荟忽明眼，山腰滟湖光。\n列岫绕云锦，深林护风香。\n西山即太华，玉井余秋芳。\n隔江招岑仙，共擘双莲房。",
        "dynasty": "宋",
        "collection_info": null
    },
    {
        "uuid": "626008c332cc08570e64799347fcb9cd",
        "title": "下岩",
        "author": "范成大",
        "content": "畴昔中岩一梦残，下岩风景亦高寒。\n峡中无处堪停棹，雨后今朝始凭阑。\n不用苦求毫相现，祇教长挂水帘看。\n山僧劝我题苍壁，坡谷前头未敢刊。",
        "dynasty": "宋",
        "collection_info": null
    },
    {
        "uuid": "2a1fdcd6acd51e7d133f662753e91d5d",
        "title": "鱼復浦泊舟望月出赤甲山山形断缺如鼍龙坐而张颐月自缺中腾上山顶",
        "author": "范成大",
        "content": "月出赤甲如金盆，蹲龙呀口吐復吞。\n长风浩浩挟之出，影落半江沉復翻。\n天高夜静四山寂，惟有滩声喧水门。\n高斋诗翁不可作，我亦不眠终夕看。",
        "dynasty": "宋",
        "collection_info": null
    },
    {
        "uuid": "b28ea54e4adfd14bf90bc2f8cab27a3c",
        "title": "夔门即事",
        "author": "范成大",
        "content": "峡行风物不堪论，袢暑骄阳杂瘴氛。\n人入恭南多附赘，山从夔子尽侵云。\n竹枝旧曲元无调，曲米新篘但有闻。\n试觅清泠一杯水，筒泉须自卧龙分。",
        "dynasty": "宋",
        "collection_info": null
    },
    {
        "uuid": "6dd3f9dd44ea9fdc4398f3f114c9ce9b",
        "title": "瞿唐行",
        "author": "范成大",
        "content": "川灵知我归有程，一夜涨痕千丈生。\n中流击楫汹作气，夹岸簸旗呀失声。\n不知滟滪在船底，但觉瞿唐如镜平。\n凿峡疏川狠石破，号山索饮飞泉惊。\n白盐赤甲转头失，黑石黄嵌拚命轻。\n草齐增肥无泊处，竹枝凝咽空余情。\n人间险路此奇绝，客裏惊心吾饱更。\n剑阁翻成蜀道易，请歌范子瞿唐行。",
        "dynasty": "宋",
        "collection_info": null
    },
    {
        "uuid": "33805c48db4cc045b4cce9e7626e59dd",
        "title": "夜泊归州州有宋玉宅、昭君台",
        "author": "范成大",
        "content": "旧国风烟古，新凉瘴疠清。\n片云将客梦，微月照江声。\n细和悲秋赋，遥怜出塞情。\n荒山饮阀阅，儿女擅嘉名。",
        "dynasty": "宋",
        "collection_info": null
    },
    {
        "uuid": "9d92ff8112c8026fec2fb2612a05e656",
        "title": "秭归郡圃绝句二首  其一",
        "author": "范成大",
        "content": "花竹萧骚小圃畦，官居翻似隠沦栖。\n巴山四合秋阳满，杜宇黄鹂相对啼。",
        "dynasty": "宋",
        "collection_info": null
    },
    {
        "uuid": "e536f50cbd8eedce6d06bfff9dd0ab30",
        "title": "秭归郡圃绝句二首  其二",
        "author": "范成大",
        "content": "孤城偪仄復偪仄，前山后山青欲来。\n市声萧条衙鼓静，惟有叱滩喧万雷。",
        "dynasty": "宋",
        "collection_info": null
    },
    {
        "uuid": "19d95ba0806ef39ed9f0806e38230142",
        "title": "宋玉宅",
        "author": "范成大",
        "content": "悲秋人去语难工，摇落空山草木风。\n犹有市人传旧事，酒垆还在宋家东。",
        "dynasty": "宋",
        "collection_info": null
    },
    {
        "uuid": "1eeaa754e98985549eb35195e0df996e",
        "title": "后巫山高一首",
        "author": "范成大",
        "content": "凝真宫前十二峰，两峰娟妙翠插空。\n余峰竞秀尚多有，白壁苍崖无数重。\n秋江潄石半山腹，倚天削铁荒行踪。\n造化钟奇矗瑶巘，真灵择胜深珠宫。\n朝云未罢暮云起，阴晴竟日长冥蒙。\n瑶姬作意送归客，一夜收潦仍回风。\n仰看馆御飞檝过，回首已在虚无中。\n惟余乌鸦作使者，迎船送船西復东。",
        "dynasty": "宋",
        "collection_info": null
    },
    {
        "uuid": "54bda034f90cb27d288de43e9e0128d2",
        "title": "黄牛峡",
        "author": "范成大",
        "content": "朝离悲秋宅，午榜迭石矶。\n小留黄牛庙，细读石马诗。\n黄牛隠见苍山裏，石马至今犹馘耳。\n当年梦境识仙翁，马为迎门神为起。\n物生不朽繫所逢，欧词苏笔苍苔封。\n山高水长翁之风，石马亦与翁无穷。",
        "dynasty": "宋",
        "collection_info": null
    },
    {
        "uuid": "bccce7b8732abba0fc1c8d402a447500",
        "title": "假十二峰",
        "author": "范成大",
        "content": "巴东三峡数巫阳，山入西陵更鬰苍。\n何以假为非确论，直疑溟涬弟高唐。",
        "dynasty": "宋",
        "collection_info": null
    },
    {
        "uuid": "9cafc1737c14a55aae7e9195b5ca0d7a",
        "title": "扇子峡",
        "author": "范成大",
        "content": "兹行看山真饱谙，今晨出峡仍穷探。\n南矶北矶白铁壁，千峰万峰苍玉篸。\n横前直疑江已断，崛起竞与天相搀。\n蜀山欲穷此盘礴，禹力已尽犹镌劖。\n望舒宫中金背蟾，泥涂脱尽余老馋。\n下饮岷江不知去，流涎落吻如排髯。\n挈瓶檥棹𣂏清甘，未暇煮茗和姜盐。\n聊将涤砚濡我笔，恍惚诗律高巉岩。",
        "dynasty": "宋",
        "collection_info": null
    },
    {
        "uuid": "7ec74681986caa8a6e0d862980322941",
        "title": "荆渚中流回望巫山无復一点戏成短歌",
        "author": "范成大",
        "content": "千峰万峰巴峡裏，不信人间有平地。\n渚宫回望水连天，却疑平地元无山。\n山川相迎復相送，转头变灭都如梦。\n归程万里今三千，几梦即到石湖边。",
        "dynasty": "宋",
        "collection_info": null
    },
    {
        "uuid": "e94c1770ae95d998676e84796538604b",
        "title": "鲁家洑入沌",
        "author": "范成大",
        "content": "过尽巴东巫峡长，荆川鼓棹更茫茫。\n避风怕入三江口，乘月贪行百里荒。\n夜后逢人尽刀剑，古来踏地皆耕桑。\n可怜行路难如此，一簇寒芦尚税场。",
        "dynasty": "宋",
        "collection_info": null
    },
    {
        "uuid": "1d34ffe7d88a567252c428aa1221bb9e",
        "title": "鄂州南楼",
        "author": "范成大",
        "content": "谁将玉笛弄中秋，黄鹤飞来识旧游。\n汉树有情横北渚，蜀江无语抱南楼。\n烛天灯火三更市，摇月旌旗万里舟。\n却笑鲈乡垂钓手，武昌鱼好便淹留。",
        "dynasty": "宋",
        "collection_info": null
    },
    {
        "uuid": "78ef5ad279651d049eafaa78ecdc9564",
        "title": "题黄州临皋亭",
        "author": "范成大",
        "content": "夏口风帆赤壁矶，雪堂酾酒竹楼棋。\n繫舟一日黄州下，只办登临不办诗。",
        "dynasty": "宋",
        "collection_info": null
    },
    {
        "uuid": "6845ce642571aa05d83fa2740bde2ff4",
        "title": "江州庾楼夜宴",
        "author": "范成大",
        "content": "岷江潄北渚，庐阜窥南窗。\n名山復大川，超览兹楼双。\n何必元规尘，自足豪他邦。\n使君秫田熟，新凉篘酒缸。\n落景澹碧瓦，长虹吐金釭。\n客从三峡来，噩梦随奔泷。\n小留听琵琶，船旗卷修杠。\n请呼裂帛絃，为拊洮河腔。\n曲终四凭栏，倦游心始降。\n明发挂帆去，晓钟烟外撞。",
        "dynasty": "宋",
        "collection_info": null
    },
    {
        "uuid": "911470882213473158ced8bde0816416",
        "title": "东林寺",
        "author": "范成大",
        "content": "谈易翻经宰木春，三生犹自袅烟熏。\n客尘长隔虎溪水，劫火不侵香谷云。\n老矣懒供莲社课，归哉忺读草堂文。\n山头一任天灯现，箇事何曾落见闻。",
        "dynasty": "宋",
        "collection_info": null
    },
    {
        "uuid": "8ae7a52b72d08c15d385594a95dbee6e",
        "title": "过虎溪对东林苍岩翠樾下浸大涧宛似灵隠冷泉嘱长老法才作亭名曰过溪且为率山丁薙草定基一朝而毕",
        "author": "范成大",
        "content": "过溪无限翠屏开，大笑从教虎子猜。\n不独山中添故事，仍教题作小飞来。",
        "dynasty": "宋",
        "collection_info": null
    },
    {
        "uuid": "4205adc869ad11fef95bc3c9caa00c11",
        "title": "病倦不能过谷帘三峡寄题",
        "author": "范成大",
        "content": "白龙青峡紫烟炉，山北山南只半涂。\n说与同来绿玉杖，他年终补卧游图。",
        "dynasty": "宋",
        "collection_info": null
    },
    {
        "uuid": "3ba7ca5eed937815a38aa9d994f635b9",
        "title": "湖口望大孤",
        "author": "范成大",
        "content": "庐阜冈势断，江流漭相通。\n大孤如小冠，插入奫沦中。\n我欲蜕浊浪，往驭扬澜风。\n晃晃银色界，濙濙水晶宫。\n濯足望八荒，列宿罗心胸。\n客帆讵肯驻，搔首苍烟丛。",
        "dynasty": "宋",
        "collection_info": null
    },
    {
        "uuid": "4336309432fbd8cd0f5190992984e571",
        "title": "澎浪矶阻风",
        "author": "范成大",
        "content": "浦口舟藏寻丈悭，篙师抱膝朝暮閒。\n逆风来从水府庙，浊浪欲碎小孤山。\n太白犹高缺蟾堕，长江未尽归鬓斑。\n短歌聊復怨行路，当有听者凋朱颜。",
        "dynasty": "宋",
        "collection_info": null
    },
    {
        "uuid": "b9294192db694efc0296c0a01bbdc6f9",
        "title": "马当洑阻风居人云非五日或七日风不止谓之重阳信",
        "author": "范成大",
        "content": "拍岸回流逆上矶，枯杨折苇静相依。\n趁墟渔子晨争渡，赛庙商人晚醉归。\n重九信来风未憗，大千行徧昨俱非。\n羁愁万斛从头数，带眼今秋又减围。",
        "dynasty": "宋",
        "collection_info": null
    },
    {
        "uuid": "b8fc3053eecc47a8a7e812705d35d5d3",
        "title": "放舟风復不顺再泊马当对岸夹中马当水府即小说所载神助王勃一席清风处也戏题两绝  其一",
        "author": "范成大",
        "content": "万里江随倦客东，马当山嘴勒孤篷。\n无才解赋珠帘雨，谁肯相赊一席风。",
        "dynasty": "宋",
        "collection_info": null
    },
    {
        "uuid": "856e23c826b4561da6e883f31ba9a9c6",
        "title": "放舟风復不顺再泊马当对岸夹中马当水府即小说所载神助王勃一席清风处也戏题两绝  其二",
        "author": "范成大",
        "content": "禁江上口柏山东，三日荒寒繫短篷。\n却忆宫亭湖裏去，随人南北解分风。",
        "dynasty": "宋",
        "collection_info": null
    },
    {
        "uuid": "f359d44fca3efcb9acdf732cb2062d52",
        "title": "守风嘲舟子",
        "author": "范成大",
        "content": "夺命稠滩百战余，守风端坐恰乘除。\n日长饱饭佳眠觉，閒傍芦花学钓鱼。",
        "dynasty": "宋",
        "collection_info": null
    },
    {
        "uuid": "fd055560697bc06074d6b2549c9ebeb0",
        "title": "佛池口大风復泊",
        "author": "范成大",
        "content": "碧苇无思连天生，青山有情终日横。\n风声汹怒木朝拔，川气流光珠夜明。\n谁能坐守白头浪，我欲往骑金背鲸。\n俛仰之间抚四海，可怜步步愁江程。",
        "dynasty": "宋",
        "collection_info": null
    },
    {
        "uuid": "1a0266933253e015aa4aefba26dd2ec3",
        "title": "长风沙",
        "author": "范成大",
        "content": "夕阳明远帆，高浪兀孤屿。\n绵绵淮山来，闪闪沙鸟去。\n落木两三家，炊烟南北渡。\n眉伸击汰行，梦愕阻风处。",
        "dynasty": "宋",
        "collection_info": null
    },
    {
        "uuid": "aa84618a6bbe4a253c07c9699d7247b6",
        "title": "九月八日泊池口",
        "author": "范成大",
        "content": "斜景下天末，烟霏酣夕红。\n余晖染江色，潋滟琥珀浓。\n我从落日西，忽到大江东。\n回首旧游处，曛黄锦城中。\n药市并乐事，歌楼沸晴空。\n故人十二阑，岂復念此翁。",
        "dynasty": "宋",
        "collection_info": null
    },
    {
        "uuid": "e6e0d52fba6fe31cc949200da7059a25",
        "title": "池州九日用杜牧之齐山韵",
        "author": "范成大",
        "content": "年年佳节歌式微，秋浦片帆还欲飞。\n万里蜀魂思远道，九歌楚调送将归。\n杯中山影分秋色，木末江光借夕晖。\n细捻黄花一枝尽，霏霏金屑满征衣。",
        "dynasty": "宋",
        "collection_info": null
    },
    {
        "uuid": "9d7805911c1c7ffdefdb0b8f92499b9b",
        "title": "离池阳十里清溪口復阻风",
        "author": "范成大",
        "content": "恰从秋浦挂籧篨，又泊清溪十里余。\n愁水愁风吹帽后，作云作雨授衣初。\n远寻草市沽新酒，牢闭篷窗理旧书。\n行路阻艰催老病，骚骚落雪满晨梳。",
        "dynasty": "宋",
        "collection_info": null
    },
    {
        "uuid": "57fe65c256556cc7770d07ea61d7ff3c",
        "title": "梅根夹",
        "author": "范成大",
        "content": "辛苦凌波棹，平安入夹船。\n日明渔浦网，风侧瓦窑烟。\n老圃容挑菜，村巫横索钱。\n且投人处宿，终夜得佳眠。",
        "dynasty": "宋",
        "collection_info": null
    },
    {
        "uuid": "832f436e3cce9ece4bab684d910f1059",
        "title": "宿长芦寺方丈",
        "author": "范成大",
        "content": "塔庙新浮水，汀洲旧布金。\n聊凭一苇力，与障万波侵。\n帆影窥门近，钟声出院深。\n夜阑雷破梦，欹枕听潮音。",
        "dynasty": "宋",
        "collection_info": null
    },
    {
        "uuid": "fe3d422fee52ba5bd89e6d32ca3258a9",
        "title": "将至吴中亲旧多来相迓感怀有作",
        "author": "范成大",
        "content": "望见家山意欲飞，古来燕晋一沾衣。\n回思客路岂非梦，乍听乡音真是归。\n新事略从年少问，故人差觉坐中稀。\n不须更说桑榆晚，霜后鲈鱼也自肥。",
        "dynasty": "宋",
        "collection_info": null
    },
    {
        "uuid": "db04457bcad9d9e36ddc433e7b74d0e5",
        "title": "淳熙五年四月二日直宿玉堂怀旧二绝句  其一",
        "author": "范成大",
        "content": "桂海冰天老岁华，直庐重上玉皇家。\n当年曾识青青鬓，惟有东墙一架花。",
        "dynasty": "宋",
        "collection_info": null
    },
    {
        "uuid": "ac2085fa54256e6391f18383140842ed",
        "title": "淳熙五年四月二日直宿玉堂怀旧二绝句  其二",
        "author": "范成大",
        "content": "雪山刁斗不停挝，夜把军书敢顾家。\n珍重玉堂今夜梦，静闻宫漏隔宫花。",
        "dynasty": "宋",
        "collection_info": null
    },
    {
        "uuid": "880d35478d7d4df2ed8171b4304c48ef",
        "title": "初归石湖",
        "author": "范成大",
        "content": "晓雾朝暾绀碧烘，横塘西岸越城东。\n行人半出稻花上，宿鹭孤明菱叶中。\n信脚自能知旧路，惊心时復认邻翁。\n当时手种斜桥柳，无限鸣蜩翠扫空。",
        "dynasty": "宋",
        "collection_info": null
    },
    {
        "uuid": "5a766bfab74a903a8ca1f94415e7d09d",
        "title": "寄蜀州杨道人",
        "author": "范成大",
        "content": "老来万事总萧然，犹忆西州暑雪边。\n为报岷峨山水道，如今真箇得归田。",
        "dynasty": "宋",
        "collection_info": null
    },
    {
        "uuid": "9e7a6d66038dba703eb732932b2f1e29",
        "title": "送同年万元亨知阶州  其一",
        "author": "范成大",
        "content": "老我曾颁万里春，怜君飞棹也浮秦。\n当年千佛名经裏，又见西游第二人。",
        "dynasty": "宋",
        "collection_info": null
    },
    {
        "uuid": "9a835af21643ab690d5c987997eff8b4",
        "title": "送同年万元亨知阶州  其二",
        "author": "范成大",
        "content": "路入南山旧汉畿，油油清渭照牙旗。\n古来百战功名地，正是鸡鸣起舞时。",
        "dynasty": "宋",
        "collection_info": null
    },
    {
        "uuid": "a06f90f2777840ff4c9c5eb92623b878",
        "title": "送同年万元亨知阶州  其三",
        "author": "范成大",
        "content": "十年关陇困科输，圣德如天尽扫除。\n临遣中和二千石，好乘春日下宽书。",
        "dynasty": "宋",
        "collection_info": null
    },
    {
        "uuid": "c323b2f2e8d1216b9487b805edb9f856",
        "title": "次韵蜀客西归者来过石湖并寄成都旧僚",
        "author": "范成大",
        "content": "走徧尘埃倦鸟还，故乡元在水云间。\n黄粱饭裏梦魂醒，青篛笠前身世閒。\n鸥鹭飞来俱玉立，松篁岁晚各苍颜。\n岷峨交旧如相问，铁锁无扃任客攀。",
        "dynasty": "宋",
        "collection_info": null
    },
    {
        "uuid": "ec2cd84355d6e1afcb03d43e08dc06b4",
        "title": "十一月大雾中自胥口渡太湖",
        "author": "范成大",
        "content": "白雾漫空白浪深，舟如竹叶信浮沉。\n科头晏起吾何敢，自有山川印此心。",
        "dynasty": "宋",
        "collection_info": null
    },
    {
        "uuid": "f3a8ed11f498aee6a899882b4e08a642",
        "title": "灵佑观",
        "author": "范成大",
        "content": "旸谷西门锁洞宫，古苔斑驳桧蒙茸。\n百廊三殿惟眢井，万壑千岩有瘦筇。",
        "dynasty": "宋",
        "collection_info": null
    },
    {
        "uuid": "03af4b326eee95d6529ae765c3d1b9d1",
        "title": "林屋洞",
        "author": "范成大",
        "content": "击水抟风浪雪翻，烟销日出见仙村。\n旧知浮玉北堂路，今到幽墟三洞门。\n石燕翾飞遮炬火，金龙深阻护嵌根。\n宝钟灵鼓何须叩，庭柱宵晨已默存。",
        "dynasty": "宋",
        "collection_info": null
    },
    {
        "uuid": "f6e25a57fdc8abf0192bc8f4ccf7b3a6",
        "title": "包山寺",
        "author": "范成大",
        "content": "仙坞逊半坐，精庐迁古幢。\n槁衲昔开山，至今坐道场。\n炽然说慈忍，禅海熏戒香。\n穉竹暗寒碧，飞松盘老苍。\n船鼓入宴坐，红尘隔沧浪。\n藤杖懒归去，共倚薄团床。",
        "dynasty": "宋",
        "collection_info": null
    },
    {
        "uuid": "19132c261a1025ce9ab645b95806806f",
        "title": "毛公坛福地",
        "author": "范成大",
        "content": "松萝滴翠白昼阴，七十二峰中最深。\n绿毛仙翁已仙去，惟有石坛留竹坞。\n竹阴扫坛石槎牙，汉时风雨生藓花。\n山中笙鹤尚遗响，湖外人烟惊岁华。\n道人眸子照秋色，邀我分山筑丹室。\n驱丁役甲莫儿嬉，渴饮隠泉饥饵朮。",
        "dynasty": "宋",
        "collection_info": null
    },
    {
        "uuid": "8bb0e7008e21f4c0157bcb3dd2bef5ac",
        "title": "上方寺",
        "author": "范成大",
        "content": "檥棹古销夏，搘筇新上方。\n珠湾锁员折，冰镜沉空光。\n枫缬醉晴日，橘黄明蚤霜。\n閒门松竹径，随处有清凉。",
        "dynasty": "宋",
        "collection_info": null
    },
    {
        "uuid": "a87c7bb118842cbd165bdf4b4593e006",
        "title": "销夏湾",
        "author": "范成大",
        "content": "蓼矶枫渚故离宫，一曲清涟九里宫。\n纵有暑光无着处，青山环水水浮空。",
        "dynasty": "宋",
        "collection_info": null
    },
    {
        "uuid": "f7e7d6e2c45183234115653aab22e776",
        "title": "橘园",
        "author": "范成大",
        "content": "橘中有佳人，招客果下游。\n胡床到何许，坐我金碧洲。\n沉沉剪綵山，垂垂万星毬。\n奇采日中丽，生香风外浮。\n折赠黄团双，珍逾桃李投。\n拆开甘露囊，快吸冰泉瓯。\n热脑散五浊，岂止沉疴瘳。\n未知商山乐，能如洞庭不。",
        "dynasty": "宋",
        "collection_info": null
    },
    {
        "uuid": "d2966997df82cc3c0c24239a2649ebba",
        "title": "华山寺",
        "author": "范成大",
        "content": "五湖西岸孤绝处，旃檀大士来同住。\n性空真水徧清凉，随缘出现无方所。\n蒙泉新洁鑑泉明，瀹茗羹藜甘似乳。\n何须苦问莲开未，桂子菖花了今古。\n三翁綵笔照青霞，从此他山都不数。\n我今閒行作閒客，暂借云窗解包具。\n魂清骨冷不成眠，彻晓跏趺听粥鼓。\n脚力有余西坞尽，明日湾头更鸣橹。\n却上东山唤德云，别峰应在银涛许。",
        "dynasty": "宋",
        "collection_info": null
    },
    {
        "uuid": "18c47a78f8edfb1199c7362b6f1e1d8d",
        "title": "缥缈峰",
        "author": "范成大",
        "content": "满载清閒一棹孤，长风相送入仙都。\n莫愁怀抱无消豁，缥缈峰头望太湖。",
        "dynasty": "宋",
        "collection_info": null
    },
    {
        "uuid": "5de13926f201305cbfff9efb0ddd5ab8",
        "title": "镇下放船过东山二首  其一",
        "author": "范成大",
        "content": "打头风急鼻雷鼾，醉梦閒心铁石顽。\n惟有爱山贪未厌，西山纔了又东山。",
        "dynasty": "宋",
        "collection_info": null
    },
    {
        "uuid": "814f655fd8904207b599965bc118cb30",
        "title": "镇下放船过东山二首  其二",
        "author": "范成大",
        "content": "老禅竿木各逢场，诗客端来共苇航。\n一任颠风聒高浪，满船欢笑和诗忙。",
        "dynasty": "宋",
        "collection_info": null
    },
    {
        "uuid": "7e5ce9e3020285c3ab8c02736b36fb0b",
        "title": "翠峰寺",
        "author": "范成大",
        "content": "来从第九天，橘社繫归船。\n借问翠峰路，谁参雪窦禅。\n应真庭下木，说法井中泉。\n公案新翻出，诸方一任传。",
        "dynasty": "宋",
        "collection_info": null
    },
    {
        "uuid": "9cd1e7e1ea0f882104571fc647aa1b98",
        "title": "社山放船",
        "author": "范成大",
        "content": "社下钟声送客船，凌波挝鼓转沧湾。\n横烟袅处鸡豚社，落日浓边橘柚山。\n八表茫茫孤鸟去，万生扰扰一舟閒。\n湖心行路平如镜，陆地风波却险艰。",
        "dynasty": "宋",
        "collection_info": null
    },
    {
        "uuid": "2d87cb30d308bf643000083cca15ca82",
        "title": "东山渡湖",
        "author": "范成大",
        "content": "渡船帆饱如张弓，倏忽世界寒浺瀜。\n堪舆无垠日夜泛，浩浩元气蓬蓬风。\n湖光日色不可辨，但见水精火齐合集成虚空。\n波臣川后敬爱客，约束秘怪驱鱼龙。\n大千总作大圆镜，光中飞度迷西东。\n苍茫一身无四壁，八方上下惟孤篷。\n毛仙出迎笑相问，何乃自苦荒寒中。\n吾生盖头乏片瓦，到处漂摇称寓公。\n犹嫌尘土碍人眼，兹游胜绝余难同。\n九衢车马恍昨梦，付与一笑随飞鸿。",
        "dynasty": "宋",
        "collection_info": null
    },
    {
        "uuid": "dcb667d3917033babc510a28752616ab",
        "title": "与游子明同过石湖",
        "author": "范成大",
        "content": "契阔相逢一笑欢，当年森桂共骖鸾。\n试谈旧事醒村酒，仍趁新晴暖客鞍。\n梅粉都皴啼宿雨，柳黄不展噤春寒。\n从今鼎鼎多幽事，仍喜蛙声不在官。",
        "dynasty": "宋",
        "collection_info": null
    },
    {
        "uuid": "241005def5750aec367b18c55db4aa13",
        "title": "次韵同年杨廷秀使君寄题石湖  其一",
        "author": "范成大",
        "content": "仪凰当瑞九韶成，何事栖鸾滞碧城。\n公退萧然真吏隠，文名藉甚更诗声。\n句从月胁天心得，笔与冰瓯雪椀清。\n书到石湖春亦到，平堤梅影縠纹生。",
        "dynasty": "宋",
        "collection_info": null
    },
    {
        "uuid": "932dd8e5d45cd96c6cbd97e81c03fa1a",
        "title": "次韵同年杨廷秀使君寄题石湖  其二",
        "author": "范成大",
        "content": "半世轻随出岫云，如今归作卧云人。\n小山有赋招游子，大块无私佚老身。\n禅版梦中千嶂晓，鬓丝风裏万花春。\n新年社瓮鹅黄满，剩醉田头紫领巾。",
        "dynasty": "宋",
        "collection_info": null
    },
    {
        "uuid": "1170aaa05e10de9bf1f572bc35515e3f",
        "title": "自阊门骑马入越城  其一",
        "author": "范成大",
        "content": "日影穿云亦未浓，夜来疎雨洗清空。\n村前村后东风满，略数桃花一万重。",
        "dynasty": "宋",
        "collection_info": null
    },
    {
        "uuid": "a891458689e6d077c1518d6a9b12791b",
        "title": "自阊门骑马入越城  其二",
        "author": "范成大",
        "content": "断桥隤岸数家村，雨少晴多减涨痕。\n雪白鹅儿绿杨柳，日高犹自掩柴门。",
        "dynasty": "宋",
        "collection_info": null
    },
    {
        "uuid": "be4689eb54fcc3d46f0be8a881be4501",
        "title": "姚夫人輓歌词",
        "author": "范成大",
        "content": "衿帨虞鳏后，诗书孟母邻。\n高怀琴意静，晚福诏恩新。\n自古悲风木，于今咏涧苹。\n松铭无溢美，百世考坚珉。",
        "dynasty": "宋",
        "collection_info": null
    },
    {
        "uuid": "2d478957509d5d25bc1a72007206728e",
        "title": "北山草堂千岩观新成徐叔智运使吟古风相贺次韵谢之",
        "author": "范成大",
        "content": "北山松竹堪怡颜，千岩观前多好山。\n谁云都无卓锥地，亦尚有此茅三间。\n洞门无钥常不关，小径百曲苍龙盘。\n众芳迷人不知处，片云与我俱忘还。\n花前一杯重鼎吕，明日戽田并灌圃。\n种苗种豆从此忙，昨夜惊雷送膏雨。",
        "dynasty": "宋",
        "collection_info": null
    },
    {
        "uuid": "fc63af6f9b1776371a453f9525158b70",
        "title": "赠举书记归云丘  其一",
        "author": "范成大",
        "content": "一枕清风四十霜，孤生无处话凄凉。\n相看只有庞眉客，还在云丘旧草堂。",
        "dynasty": "宋",
        "collection_info": null
    },
    {
        "uuid": "2ec8b9954479a1da68c2b2051a731c03",
        "title": "赠举书记归云丘  其二",
        "author": "范成大",
        "content": "四股涧松雷斧碎，十围岩桂烧痕枯。\n不知阶下跳珠处，旧竹春来有笋无。",
        "dynasty": "宋",
        "collection_info": null
    },
    {
        "uuid": "6c11eeb9ee6fcd4c17927eb1de40641d",
        "title": "赠举书记归云丘  其三",
        "author": "范成大",
        "content": "青山面目想依依，水石风林入梦思。\n白髮苍颜心故在，只如当日看山时。",
        "dynasty": "宋",
        "collection_info": null
    },
    {
        "uuid": "4e678d377a53c2dd3f34d49da33bfd19",
        "title": "题查山林氏庵",
        "author": "范成大",
        "content": "户庭清深宅翠微，雪如佳壁唤题诗。\n烟梢矗矗青围屋，露叶鲜鲜绿满篱。\n宿雨一春纔泛鸭，新芜几日已藏碑。\n山僧见客如枯木，疑是懒残南岳师。",
        "dynasty": "宋",
        "collection_info": null
    },
    {
        "uuid": "57478469126b03158875f8e6428d44ca",
        "title": "木渎道中风雨震雷大作",
        "author": "范成大",
        "content": "恶风奔云何壮哉，溪水欲立山欲摧。\n石岸迸裂缆边树，胡床动摇船底雷。\n灵岩塔后雨脚挂，胥口庙前浪花来。\n篷漏衣沾不足惜，酒瓶倾倒愁空罍。",
        "dynasty": "宋",
        "collection_info": null
    },
    {
        "uuid": "e267db87f4ae2490564e8fca06f4a7ae",
        "title": "光福塘上",
        "author": "范成大",
        "content": "指点炊烟隔莽苍，午餐应可寄前庄。\n鸡声人语小家乐，木叶草花深巷香。\n春去已空衣尚絮，雨来何晚稻初芒。\n祗今农事村村急，第一先陂贮水塘。",
        "dynasty": "宋",
        "collection_info": null
    },
    {
        "uuid": "13cf7b339ca1f5fb506d1bd46f10afc5",
        "title": "与至先兄游诸园看牡丹三日行徧  其一",
        "author": "范成大",
        "content": "拄杖无边处处过，粉围红绕奈春何。\n阊门昨日看不足，今日娄门花更多。",
        "dynasty": "宋",
        "collection_info": null
    },
    {
        "uuid": "1107786924bbbdc506905ca7593b6606",
        "title": "与至先兄游诸园看牡丹三日行徧  其二",
        "author": "范成大",
        "content": "蜂蝶萧骚草露漫，小家篱落闭荒寒。\n欲知国色天香句，须是倚阑烧烛看。",
        "dynasty": "宋",
        "collection_info": null
    },
    {
        "uuid": "a9634fa4da6e014c1af7e3f2e4955d43",
        "title": "次韵同年杨使君回自毘陵同泛石湖舟中见赠  其一",
        "author": "范成大",
        "content": "客舫中流下，人家夹岸看。\n洛花堆锦暖，吴藕镂冰寒。\n莫厌清欢暂，须知后会难。\n小诗烦本事，任秃綵毫端。",
        "dynasty": "宋",
        "collection_info": null
    },
    {
        "uuid": "7091e3d3aa737b79357e65cc4d4529e9",
        "title": "次韵同年杨使君回自毘陵同泛石湖舟中见赠  其二",
        "author": "范成大",
        "content": "曲误不须顾，客狂当好看。\n日斜双桨急，风驶夹衣寒。\n剩说归田乐，休歌行路难。\n石湖三万顷，何处觅忧端。",
        "dynasty": "宋",
        "collection_info": null
    },
    {
        "uuid": "eca460ce9825744a91c9e21f186fa5ac",
        "title": "次韵同年杨使君回自毘陵同泛石湖舟中见赠  其三",
        "author": "范成大",
        "content": "北渚乘风渡，西山带雾看。\n袖单嫌翠薄，杯浅怯金寒。\n宿雨收全易，春酲解却难。\n且留行色住，重肯过苏端。",
        "dynasty": "宋",
        "collection_info": null
    },
    {
        "uuid": "38b5c9eb94429d1678fdd96caa1d0b51",
        "title": "顷干道辛卯岁三月望夜与周子充内翰泛舟石湖松江之间夜艾归宿农圃距今淳熙己亥九年矣余先得归田復以是夕泛湖有怀昔游赋诗纪事",
        "author": "范成大",
        "content": "石湖花月浮春空，忆共仙人同短篷。\n三更半醉吹笛去，棹入湿银天镜中。\n鹤鸣唤归斗未没，却步扶疎花底月。\n不知行到碧桃边，但见天风吹积雪。\n月圆月缺今几回，依旧满湖金碧堆。\n仙人还上玉堂宿，合有片时清梦来。\n一笑流光飞电抹，嫦娥相对两愁绝。\n桂枝应亦老无花，蟾兔不须疑鹤髮。",
        "dynasty": "宋",
        "collection_info": null
    },
    {
        "uuid": "45bed26e5759508b5d46cb50e5d0948b",
        "title": "懒床午坐",
        "author": "范成大",
        "content": "晴霄垂北窗，卧我翠幄中。\n不知几斧凿，成此太虚空。\n前云稍过尽，后云来无穷。\n鸟雀有底忙，激弹过墙东。\n不如双飞蝶，款款弄微风。\n我亦困思生，抛书眼蒙茸。",
        "dynasty": "宋",
        "collection_info": null
    },
    {
        "uuid": "4c6e00c6e077c607217d893dad6cccfb",
        "title": "秋前三日大雨",
        "author": "范成大",
        "content": "暑残堪喜亦堪憎，恰似沙场喋血兵。\n纵有背城余烬在，能禁几度泻檐声。",
        "dynasty": "宋",
        "collection_info": null
    },
    {
        "uuid": "4e2a7fc84169ebdc7c2a93819eb9ae14",
        "title": "秋前风雨顿凉",
        "author": "范成大",
        "content": "秋期如约不须催，雨脚风声两快哉。\n但得暑光如寇退，不辞老景似潮来。\n酒杯触拨诗情动，书卷招邀病眼开。\n明日更凉吾已卜，暮云浑作乱峰堆。",
        "dynasty": "宋",
        "collection_info": null
    },
    {
        "uuid": "19b35a91c8c0b72220c69f6d25536f29",
        "title": "立秋后二日泛舟越来溪三绝  其一",
        "author": "范成大",
        "content": "西风初入小溪帆，旋织波纹绉浅蓝。\n行入闹荷无水面，红莲沉醉白莲酣。",
        "dynasty": "宋",
        "collection_info": null
    },
    {
        "uuid": "3bc8bba8c1ac12bcdf60be6a6cadd1e4",
        "title": "立秋后二日泛舟越来溪三绝  其二",
        "author": "范成大",
        "content": "一川新涨熨秋光，挂起篷窗受晚凉。\n杨柳无穷蝉不断，好风将梦过横塘。",
        "dynasty": "宋",
        "collection_info": null
    },
    {
        "uuid": "2694606b100d7142d4613fb80d37c40f",
        "title": "立秋后二日泛舟越来溪三绝  其三",
        "author": "范成大",
        "content": "饭后茶前困思生，水宽风稳信篙撑。\n不知浪打船头响，听作凌波解佩声。",
        "dynasty": "宋",
        "collection_info": null
    },
    {
        "uuid": "3ee3dcd46a2d2af43e60dace92a18339",
        "title": "采菱户",
        "author": "范成大",
        "content": "采菱辛苦似天刑，刺手朱殷鬼质青。\n休问扬荷涉江曲，只堪聊诵楚词听。",
        "dynasty": "宋",
        "collection_info": null
    },
    {
        "uuid": "d9b988b08b3ce5b50e313f2fe1a17d57",
        "title": "晓起闻雨",
        "author": "范成大",
        "content": "老来稍喜睡魔清，兀坐枯株听五更。\n萧索轮囷怜烛烬，飞扬跋扈厌蚊声。\n登高事了从教雨，刈熟人忙却要晴。\n莫道西成便无虑，大须浓日晒香秔。",
        "dynasty": "宋",
        "collection_info": null
    },
    {
        "uuid": "b4b4d6ef04708000c9f1aa32fe5a4083",
        "title": "说虎轩夜坐",
        "author": "范成大",
        "content": "白云深处卧痴顽，挂起东窗水月宽。\n但得好诗生眼底，何须宝剎现毫端。\n一身莫作官身想，万境都如梦境看。\n蟹舍邻翁能日醉，呼来分与一蒲团。",
        "dynasty": "宋",
        "collection_info": null
    },
    {
        "uuid": "175764cfe5be5c7fc716ee1ae49f393e",
        "title": "偶书",
        "author": "范成大",
        "content": "太行巫峡费车舟，休向沧溟认一沤。\n日下冰山难把玩，雨中土偶任漂流。\n元无刻木牵丝技，但合收绳卷索休。\n惟有酒缸并饭甑，却须秔秫十分收。",
        "dynasty": "宋",
        "collection_info": null
    },
    {
        "uuid": "5865f3803a478247e4afd96635a42c76",
        "title": "睡觉",
        "author": "范成大",
        "content": "漏箭声中断角哀，界窗犹有月徘徊。\n心兵休为一蚊动，句法却从孤鴈来。\n潄罢玉池甘似醴，梦余金鼓辩如雷。\n夜长展转添许事，推枕萧然一笑咍。",
        "dynasty": "宋",
        "collection_info": null
    },
    {
        "uuid": "321f2103059187a7a2ce43b9d0eb9683",
        "title": "阊门行送胡子远着作守汉川",
        "author": "范成大",
        "content": "前年送君朝明光，今年送君还故乡。\n锦官楼上一樽酒，万里阊门折杨柳。\n吴波沄沄蜀山苍，人生行路如许长。\n相逢相送鬓如雪，人生能禁几离别。\n房湖风月开春台，石湖水云归去来。\n西棹东帆君未了，相逢还向阊门道。",
        "dynasty": "宋",
        "collection_info": null
    },
    {
        "uuid": "1baabc8d55547774033845cbd880b0ba",
        "title": "嘲蚊四十韵",
        "author": "范成大",
        "content": "暑魃方肆行，羽孽亦厉习。\n肖翘极么魔，坱圠累闢翕。\n湿生同粪蝎，腐化类宵熠。\n初来闹郭郛，少进亘原隰。\n嘤如蝇声薨，聚若螽羽揖。\n俄为殷雷鬨，遂作密霰集。\n口衔钢针锋，力洞衲衣袭。\n啾声先计议，着肉便嘘吸。\n立豹犹未定，卓锥已深入。\n血随姑嘬升，势甚辘轳汲。\n沉酣尻益高，饱满腹渐急。\n晶晶紫蟹眼，滴滴红饭粒。\n拂掠倦体烦，爬搔瘁肌涩。\n捄东不虞西，擒一已窜十。\n新瘢蓓蕾涨，宿晕斑斓浥。\n竟夜眠展转，连床叹于悒。\n云何人戚欣，乃系汝张歙。\n驱以葵扇风，熏以艾烟湿。\n檠长镇藏遮，帐隙亟补葺。\n火攻惮秽臭，手拍嫌腥汁。\n伏翼佐扫除，网蛛助收拾。\n薄暮汹交攻，大明讧未戢。\n牛革厚逾毡，鲎介铦胜钑。\n遭汝若欲困，嗟人何以给。\n夏虫虽众多，罪性相百什。\n蜂虿岂房栊，虮蝨但裈褶。\n羊羶蚁登俎，骥逸蝱附馽。\n蠓惟舞酰瓮，蟫止祟书袠。\n蚤为鸺所撮，蝇亦虎能执。\n彼愆可贳死，汝罪当献级。\n凉飙倏然至，丑类殆哉岌。\n一吹嘴吻破，再鼓翅翎絷。\n三千蹀颉利，百万走寻邑。\n快哉六合内，蔑有一尘立。\n虚空既清凉，家巷得宁辑。\n鸡窗夜可诵，蛩机晓犹织。\n雨帘绣浪卷，风烛泪珠泣。\n客来添羽觞，人静拂尘笈。\n恍还神明观，似启坏户蛰。\n消长谁使然，智力讵能及。",
        "dynasty": "宋",
        "collection_info": null
    },
    {
        "uuid": "3b04e3f3a2ba585cbc53efa0ea01ded0",
        "title": "阊门戏调行客",
        "author": "范成大",
        "content": "日夜飞帆与跨鞍，阊门川陆路漫漫。\n人生自苦身余几，天色无情岁又寒。\n万事惟堪六如观，一杯莫信四并难。\n重阳虽过黄花少，尚有迟开玉雪团。",
        "dynasty": "宋",
        "collection_info": null
    },
    {
        "uuid": "26a717eed6b4e03311994fa4f9095097",
        "title": "九月二十八日湖上检校篱落",
        "author": "范成大",
        "content": "村北村南打稻声，荒园屐齿亦嬉晴。\n菊边更觉朝阳好，松下偏闻晚吹清。\n一岁无非吾乐事，千金不博此閒行。\n周遭踏徧芙蓉岸，足痹腰顽栩栩轻。",
        "dynasty": "宋",
        "collection_info": null
    },
    {
        "uuid": "5f72d0c9edc5805bd2c2df9c46e64b45",
        "title": "晚步吴故城下",
        "author": "范成大",
        "content": "意行殊不计榛菅，风袖飘然胜羽翰。\n拄杖前头双雉起，浮图绝顶一併盘。\n醉红匝地斜曛暖，熨练涵空涨水寒。\n却向东皋望烟火，缺蟾先映槲林丹。",
        "dynasty": "宋",
        "collection_info": null
    },
    {
        "uuid": "c74d2f3b9d4996ecac6afb5e087eab37",
        "title": "上沙田舍",
        "author": "范成大",
        "content": "更无云物起微阴，壠亩人家各好音。\n岁晚阳和归稻把，夜来霜力到枫林。\n儿童笑裏丰年面，乌鸟声中落日心。\n酿秫炊秔都入手，剩拚腰脚办登临。",
        "dynasty": "宋",
        "collection_info": null
    },
    {
        "uuid": "39018b915ea0527f507028c77c69929b",
        "title": "与现寿二长老游寿泉因话去年林屋之游题赠  其一",
        "author": "范成大",
        "content": "何年锡杖劚清甘，天遣深源寿此庵。\n金靥万枝浮倒影，为君题作菊花潭。",
        "dynasty": "宋",
        "collection_info": null
    },
    {
        "uuid": "ee7b17a02d8cb21ddad457a6fc3959e6",
        "title": "与现寿二长老游寿泉因话去年林屋之游题赠  其二",
        "author": "范成大",
        "content": "松风放浪入云关，二衲相从一士閒。\n人与瘦筇俱老健，去年今日在包山。",
        "dynasty": "宋",
        "collection_info": null
    },
    {
        "uuid": "b6557c29580f505750b889c69f55ac57",
        "title": "渡太湖",
        "author": "范成大",
        "content": "囊风阁雨半晴阴，惨淡谁知造化心。\n委命浮沉惟一叶，计身轻重亦千金。\n红尘犹道不胜险，白浪莫嗔如许深。\n晚得芗山堪寄缆，卧听鼍吼与龙吟。",
        "dynasty": "宋",
        "collection_info": null
    },
    {
        "uuid": "d208284d007bd8da215c448b4ebb6cfa",
        "title": "再渡胥口",
        "author": "范成大",
        "content": "古来此地快蓬心，天绕明湖日照临。\n一鴈云平时隠现，两山波动对浮沉。\n衰髯都共荻花老，醉面不如枫叶深。\n罾户钓徒来问讯，去年盟在肯重寻。",
        "dynasty": "宋",
        "collection_info": null
    },
    {
        "uuid": "08c28bc5671806880b5d1750370e8f4d",
        "title": "跨马过练墟喜晴",
        "author": "范成大",
        "content": "稻穗初干怕雨时，晚来蒸暖欲霏微。\n西风若肯吹云尽，不惜飘飘侧帽归。",
        "dynasty": "宋",
        "collection_info": null
    },
    {
        "uuid": "44a80348e666a6c1050a4f77f68d23cc",
        "title": "晚归石湖",
        "author": "范成大",
        "content": "何须驷马衒乡关，只作归农老圃看。\n梦裏曾腰綪结佩，年来新着惰游冠。\n和烟种竹聊医俗，带月闻蛙不在官。\n久矣此心恬不动，如今併与此身安。",
        "dynasty": "宋",
        "collection_info": null
    },
    {
        "uuid": "6fa8b61d5b5abf15dfcedc1b907ec482",
        "title": "北山堂开炉夜坐",
        "author": "范成大",
        "content": "困眠醒坐一龛多，竹洞无关断客过。\n贪向炉中煨榾柮，懒从掌上看庵摩。\n閒无杂念惟诗在，老不甘心奈镜何。\n八万四千安乐法，元无秘密可伽陀。",
        "dynasty": "宋",
        "collection_info": null
    },
    {
        "uuid": "f9334c2801450c77b96d0858850a5155",
        "title": "入城",
        "author": "范成大",
        "content": "十里清风一饷间，片帆真欲解人颜。\n林家庄近闻鹅鸭，船到阊门尽未关。",
        "dynasty": "宋",
        "collection_info": null
    },
    {
        "uuid": "ba03709ef2fa7aa4dcc2f979767f34b3",
        "title": "次韵蚤蚊",
        "author": "范成大",
        "content": "羽虫么魔塞区寰，造化胡为弗疾顽。\n长养污泥草木处，纵横大地山河间。\n夜声雷动人力屈，秋喙花开天理还。\n但愿江湖无白鸟，何须金鼎铸神姦。",
        "dynasty": "宋",
        "collection_info": null
    },
    {
        "uuid": "bdb8459df2ea9831b98e2e69c564ffdf",
        "title": "冬至晚起枕上有怀晋陵杨使君  其一",
        "author": "范成大",
        "content": "新衣儿女闹灯前，梦裏庄周正栩然。\n骑马十年听晓鼓，人生元有日高眠。",
        "dynasty": "宋",
        "collection_info": null
    },
    {
        "uuid": "d59d3aef03b6e58c8f7a7d7bee08c7f2",
        "title": "冬至晚起枕上有怀晋陵杨使君  其二",
        "author": "范成大",
        "content": "多稼亭边有所思，冬来捻却几行髭。\n也应坐拥黄紬被，断角孤鸿总要诗。",
        "dynasty": "宋",
        "collection_info": null
    },
    {
        "uuid": "d807db7e66daab1efb0c1564396a08ec",
        "title": "寒雨",
        "author": "范成大",
        "content": "何事冬来雨打窗，夜声滴滴晓声淙。\n若为化作漫天雪，径上孤篷钓晚江。",
        "dynasty": "宋",
        "collection_info": null
    },
    {
        "uuid": "f919fb29a500607d5f3a7f09f5fa1b35",
        "title": "戏赠脚婆",
        "author": "范成大",
        "content": "日满东窗照被堆，宿汤犹自暖如煨。\n尺三汗脚君休笑，曾踏鞾霜待漏来。",
        "dynasty": "宋",
        "collection_info": null
    },
    {
        "uuid": "a6c74ee66d98e2b9469ca50209e6bac5",
        "title": "除夜前二日夜雨",
        "author": "范成大",
        "content": "雪不成花夜雨来，壠头一洗定无埃。\n小童却怕溪桥滑，明日先生合探梅。",
        "dynasty": "宋",
        "collection_info": null
    },
    {
        "uuid": "e365ae3fc3a946bae36256b388c8abed",
        "title": "次韵章秀才北城新圃  其一",
        "author": "范成大",
        "content": "方流桃花坞，窈窕入壶天。\n碧城当岩岫，清湾如涧泉。\n风月欲无价，聊费四万钱。\n雪后春事起，红云蜂蝶边。",
        "dynasty": "宋",
        "collection_info": null
    },
    {
        "uuid": "121bf1aa74bbe7638f7527696e085a0a",
        "title": "次韵章秀才北城新圃  其二",
        "author": "范成大",
        "content": "西城如西塞，桃花古来多。\n钓艇鳜鱼肥，前身张志和。\n烟霏几白鹭，风雨一绿蓑。\n清江韵新引，清绝胜阳阿。",
        "dynasty": "宋",
        "collection_info": null
    },
    {
        "uuid": "120d8d393017e525f5c5f0f1a84ec92e",
        "title": "梦中作",
        "author": "范成大",
        "content": "漠漠人间一气平，虚无宫殿锁飞琼。\n碧云万里海光动，何处书来金鹤鸣。",
        "dynasty": "宋",
        "collection_info": null
    },
    {
        "uuid": "535a9563d1a1a32c2a6185fcb4bc9267",
        "title": "北城梅为雪所厄",
        "author": "范成大",
        "content": "冻蕊粘枝瘦欲干，新年犹未有春看。\n雪花袛欲欺红紫，不道梅花也怕寒。",
        "dynasty": "宋",
        "collection_info": null
    },
    {
        "uuid": "ef6f72058668b3c971fb55361267814b",
        "title": "雪后六言二首  其一",
        "author": "范成大",
        "content": "雨声和深巷屐，风力到短檠灯。\n可惜滴残檐雪，从教漂尽河冰。",
        "dynasty": "宋",
        "collection_info": null
    },
    {
        "uuid": "b5a11db5e5bb308051e89f7d748c0d1d",
        "title": "雪后六言二首  其二",
        "author": "范成大",
        "content": "岁寒破屋万卷，风急疎窗一灯。\n高卧眼生醉缬，远游鬚有坚冰。",
        "dynasty": "宋",
        "collection_info": null
    },
    {
        "uuid": "a23858a2a0d732ee1e8466419a6b02f2",
        "title": "元夕大风雨二绝  其一",
        "author": "范成大",
        "content": "东风无頼妒华年，一夜凄寒到酒边。\n放尽珠帘遮画炬，莫教檐雨湿青烟。",
        "dynasty": "宋",
        "collection_info": null
    },
    {
        "uuid": "5ab871e55322d91f31aa54cd31bfd393",
        "title": "元夕大风雨二绝  其二",
        "author": "范成大",
        "content": "河倾海立夜翻盆，不独妨灯更损春。\n冻涩笙簧犹可耐，滴皴梅颊势须嗔。",
        "dynasty": "宋",
        "collection_info": null
    },
    {
        "uuid": "7e3618f576ec05818bb4bab46cba93d5",
        "title": "春怀",
        "author": "范成大",
        "content": "柳颦梅笑各相恼，诗债棋雠俱见寻。\n莫道幽居无一事，春来风物总关心。",
        "dynasty": "宋",
        "collection_info": null
    },
    {
        "uuid": "6f916404e8b98639f14e110e3d424f5e",
        "title": "自横塘桥过黄山",
        "author": "范成大",
        "content": "阵阵轻寒细马骄，竹林茅店小帘招。\n东风已绿南溪水，更染溪南万柳条。",
        "dynasty": "宋",
        "collection_info": null
    },
    {
        "uuid": "5fc8a5c78ac5b2ce99351986bafa7ab2",
        "title": "次韵谢李叔玠追路送笋",
        "author": "范成大",
        "content": "堕地锦䙀茁，解衣温玉姿。\n来偿食竹债，大胜伏雌炊。\n少日羹藜子，老来煨芋师。\n盘餐登异味，指动已先知。",
        "dynasty": "宋",
        "collection_info": null
    },
    {
        "uuid": "d06c30594aef667982311a72fd411fc2",
        "title": "秀州门外泊舟",
        "author": "范成大",
        "content": "拍岸清波扑岸埃，黑头霜鬓几徘徊。\n禾兴门外官杨柳，又见扁舟上堰来。",
        "dynasty": "宋",
        "collection_info": null
    },
    {
        "uuid": "cdf003d2fbb2cd48605d97053f5f3160",
        "title": "临平道中",
        "author": "范成大",
        "content": "烟雨桃花夹岸栽，低低浑欲傍船来。\n石湖有此红千叶，前日春寒总未开。",
        "dynasty": "宋",
        "collection_info": null
    },
    {
        "uuid": "2dce2971332f0284802566da9fb32965",
        "title": "夜过越上不得游览",
        "author": "范成大",
        "content": "王程公事两相催，衝雨片帆连夜开。\n千岩万壑在何处，山阴道中无好怀。\n岂有酒船寻贺老，兴尽却能访安道。\n鑑湖春色漫芳菲，付与青青湖畔草。",
        "dynasty": "宋",
        "collection_info": null
    },
    {
        "uuid": "27982efdd4f9ca2b4eaa7fc710931189",
        "title": "道中古意二绝  其一",
        "author": "范成大",
        "content": "桃李寂无言，垂杨照溪绿。\n不见苎萝人，空吟若邪曲。",
        "dynasty": "宋",
        "collection_info": null
    },
    {
        "uuid": "9e20af68b11406ef6413b22924d5c389",
        "title": "道中古意二绝  其二",
        "author": "范成大",
        "content": "浣纱寂不好，辛苦触战箭。\n东施无丽质，安稳嫁乡县。",
        "dynasty": "宋",
        "collection_info": null
    },
    {
        "uuid": "3a107f27098e37a0ade769988c9a2b90",
        "title": "观禊帖有感三绝  其一",
        "author": "范成大",
        "content": "古人赋多情，无事辄愁苦。\n兰亭一觞咏，感慨乃如许。",
        "dynasty": "宋",
        "collection_info": null
    },
    {
        "uuid": "7dacf86f1a4ab46d4e48a9b425604251",
        "title": "观禊帖有感三绝  其二",
        "author": "范成大",
        "content": "宝章薶九泉，摹本范百世。\n白鹅满波间，谁识腕中意。",
        "dynasty": "宋",
        "collection_info": null
    },
    {
        "uuid": "911f7dfa3ce107253ca22fc7b5a66019",
        "title": "观禊帖有感三绝  其三",
        "author": "范成大",
        "content": "三日天气新，禊饮传自古。\n今人不好事，佳节弃如土。",
        "dynasty": "宋",
        "collection_info": null
    },
    {
        "uuid": "a228ad7056a11b9d5f9fb4d89d3563b1",
        "title": "浙东舟中",
        "author": "范成大",
        "content": "处处槿樊圃，家家桃庑门。\n鱼盐临水市，烟火隔江村。\n雨过张帆重，潮来汲井浑。\n弯跧短篷底，休说两朱轓。",
        "dynasty": "宋",
        "collection_info": null
    },
    {
        "uuid": "a9bb67798bc771036453065e4784cb4f",
        "title": "初赴明州",
        "author": "范成大",
        "content": "四征惟是欠东征，行李如今忽四明。\n海接三韩诸岛近，江分七堰两潮平。\n拟将宽大来宣诏，先趁清和去劝耕。\n顶踵国恩元未报，驱驰何敢叹劳生。",
        "dynasty": "宋",
        "collection_info": null
    },
    {
        "uuid": "ae6723ae3d911c11562cb0c834db87c5",
        "title": "寄虎丘范长老",
        "author": "范成大",
        "content": "谁云簪绂坐成禽，亦漫为官漫好音。\n身已备尝生老病，心何曾住去来今。\n一波不动月空照，万籁无情风自吟。\n持此东归似同志，故应分我半山林。",
        "dynasty": "宋",
        "collection_info": null
    },
    {
        "uuid": "6083154e614021608e48c84765677958",
        "title": "次韵汪仲嘉尚书喜雨  其一",
        "author": "范成大",
        "content": "雨云浑似雪云同，天意人心本自通。\n吏役驱驱骑马滑，何如欹枕闭门中。",
        "dynasty": "宋",
        "collection_info": null
    },
    {
        "uuid": "f754117619f7e48cb78e94d2d712e5a0",
        "title": "次韵汪仲嘉尚书喜雨  其二",
        "author": "范成大",
        "content": "老身穷若不须忧，未有毫分慰此州。\n但得田间无叹息，何须地上见钱流。",
        "dynasty": "宋",
        "collection_info": null
    },
    {
        "uuid": "17ba47ab19a2a756dd0506986705441c",
        "title": "晓起",
        "author": "范成大",
        "content": "窗明惊起倒裳衣，铃索频摇定怪迟。\n即入簿书丛裏去，少留欹枕听黄鹂。",
        "dynasty": "宋",
        "collection_info": null
    },
    {
        "uuid": "bdb501021ebaaeddadb7234c7d17e374",
        "title": "大风",
        "author": "范成大",
        "content": "飓母从来海若家，青天白地忽飞沙。\n烦将残暑驱除尽，只莫颠狂损稻花。",
        "dynasty": "宋",
        "collection_info": null
    },
    {
        "uuid": "62abeea33d2f017d3e2bb9adbc1b67ea",
        "title": "大黄花",
        "author": "范成大",
        "content": "大芋高荷半亩阴，玉英危缀碧瑶簪。\n谁知一叶莲花面，中有将军剑戟心。",
        "dynasty": "宋",
        "collection_info": null
    },
    {
        "uuid": "e618261fcfa9e22496c1237cda3265b3",
        "title": "进修堂前荷池",
        "author": "范成大",
        "content": "方池留水胜埋盆，露入莲腮沁粉痕。\n铃索无声人不到，小禽飞入闹荷根。",
        "dynasty": "宋",
        "collection_info": null
    },
    {
        "uuid": "8ebe827db53d0ad96a85fe173d565ba2",
        "title": "州宅堂前荷花",
        "author": "范成大",
        "content": "凌波仙子静中芳，也带酣红学醉粧。\n有意十分开晓露，无情一饷敛斜阳。\n泥根玉雪元无染，风叶青葱亦自香。\n想得石湖花正好，接天云锦画船凉。",
        "dynasty": "宋",
        "collection_info": null
    },
    {
        "uuid": "a0aba6852f8f2e8f72927089af648a08",
        "title": "新荔枝四绝  其一",
        "author": "范成大",
        "content": "荔浦园林瘴雾中，戎州沽酒擘轻红。\n五年食指无占处，何意相逢万壑东。",
        "dynasty": "宋",
        "collection_info": null
    },
    {
        "uuid": "3caa5238438d0ce9bc4bd790fe7630a9",
        "title": "新荔枝四绝  其二",
        "author": "范成大",
        "content": "海北天西两鬓蓬，闽山犹欠一枝筇。\n鄞船荔子如新摘，行脚何须更雪峰。",
        "dynasty": "宋",
        "collection_info": null
    },
    {
        "uuid": "dfa56f7f1fb353e3ecf4b7746c636bc4",
        "title": "新荔枝四绝  其三",
        "author": "范成大",
        "content": "甘露凝成一颗冰，露秾冰厚更芳馨。\n夜凉将到星河下，拟共嫦娥斗月明。",
        "dynasty": "宋",
        "collection_info": null
    },
    {
        "uuid": "6bdc38643efed20f017e000ca77a1722",
        "title": "新荔枝四绝  其四",
        "author": "范成大",
        "content": "趠舶飞来不作难，红尘一骑笑长安。\n孙郎皱玉无消息，先破潘郎玳瑁盘。",
        "dynasty": "宋",
        "collection_info": null
    },
    {
        "uuid": "30684e10e0bf19f0a552067b47dc0358",
        "title": "甬东道院午坐",
        "author": "范成大",
        "content": "一夜西风转酒旗，午余残暑不多时。\n绿荷半蚀霜前叶，丹桂全封雨后枝。\n忙裏有诗偿日课，老来无赋为秋悲。\n梳头小隶那知此，强向窗前数鬓丝。",
        "dynasty": "宋",
        "collection_info": null
    },
    {
        "uuid": "c25941232b220f9853248cb1c7c4a844",
        "title": "东门外观刈熟民间租米船相衔入门喜作二绝  其一",
        "author": "范成大",
        "content": "菊莎杞棘爨无烟，日日文书横索钱。\n今日甬东官况好，东津门外看租船。",
        "dynasty": "宋",
        "collection_info": null
    },
    {
        "uuid": "540d1ce87678ed04527b3df30a476ac5",
        "title": "东门外观刈熟民间租米船相衔入门喜作二绝  其二",
        "author": "范成大",
        "content": "潮到灵桥绿绕船，海边力穑屡丰年。\n淡青山色深黄稻，恰似胥门九月天。",
        "dynasty": "宋",
        "collection_info": null
    },
    {
        "uuid": "21dd6760d191109608eefed4b4546e3b",
        "title": "探木犀",
        "author": "范成大",
        "content": "秋半秋香花信迟，攀枝擘叶看纤微。\n昨朝尚作茶枪瘦，今雨催成粟粒肥。",
        "dynasty": "宋",
        "collection_info": null
    },
    {
        "uuid": "bd198892c40dcb9677b6f61d8a48ffb2",
        "title": "九月五日晴暖步后园",
        "author": "范成大",
        "content": "海气烘晴入断霞，半空云影界山斜。\n轻罗小扇游蜂畔，只比东风有菊花。",
        "dynasty": "宋",
        "collection_info": null
    },
    {
        "uuid": "47de809249edc5aa31159cf6bb22a5e1",
        "title": "九日忆菊坡",
        "author": "范成大",
        "content": "菊坡长恨隔横塘，城郭山林自不双。\n放棹松江花已远，涛江之外更鄞江。",
        "dynasty": "宋",
        "collection_info": null
    },
    {
        "uuid": "da148e885208a7c122aa094107fb9579",
        "title": "重阳九经堂作",
        "author": "范成大",
        "content": "俗间佳节自匆匆，老去悲秋又客中。\n青嶂捲帘三面月，黄花吹鬓几丝风。\n十年故国新栽柳，万里他乡旧转蓬。\n谁与安排今夜梦，片帆飞到小篱东。",
        "dynasty": "宋",
        "collection_info": null
    },
    {
        "uuid": "0326dee137c2fb29ccd6bdc39c6e7f0d",
        "title": "真瑞堂前丹桂  其一",
        "author": "范成大",
        "content": "血色凡花太俗生，花工新意染秋英。\n袍红太重鞓红浅，画不能摹句写成。",
        "dynasty": "宋",
        "collection_info": null
    },
    {
        "uuid": "ef3936409d8307b16212f3df5dedc6fe",
        "title": "真瑞堂前丹桂  其二",
        "author": "范成大",
        "content": "官忙风月镇长閒，开遍香红酒尚寒。\n若要与花相领略，千岩随分有阑干。",
        "dynasty": "宋",
        "collection_info": null
    },
    {
        "uuid": "e69ce892f0b9029a2e1f777361596dae",
        "title": "题羔羊斋外木芙蓉",
        "author": "范成大",
        "content": "慵粧酣酒夕阳浓，洗尽霜痕看绮丛。\n绿地团花红锦障，不知庭院有西风。",
        "dynasty": "宋",
        "collection_info": null
    },
    {
        "uuid": "83e8fad62607d0e1fb8046724cbbf488",
        "title": "进思堂夜坐怀故山",
        "author": "范成大",
        "content": "尘事潮来不可推，身如病鹤强毰毸。\n簿书遮断寻诗路，风雨惊残问月杯。\n想得竹门无客到，直须雪夜有船迴。\n鲈乡望眼双明处，袛欠凌霄万仞台。",
        "dynasty": "宋",
        "collection_info": null
    },
    {
        "uuid": "d0913948c85715afbf2746f50e115aa1",
        "title": "杨少监寄西征近诗来因赋二绝为谢诗卷第一首乃石湖作别时倡和也  其一",
        "author": "范成大",
        "content": "柴门重客醉中归，尚忆挥毫索纸时。\n何物与侬供不朽，西征卷首石湖诗。",
        "dynasty": "宋",
        "collection_info": null
    },
    {
        "uuid": "f272fc0e41d09832ff7abdd50f698ff7",
        "title": "杨少监寄西征近诗来因赋二绝为谢诗卷第一首乃石湖作别时倡和也  其二",
        "author": "范成大",
        "content": "锦囊随上越王台，天海风涛亦壮哉。\n书到岭头梅恰动，一枝应伴一篇来。",
        "dynasty": "宋",
        "collection_info": null
    },
    {
        "uuid": "1211983eb3a7893961109f29e00df422",
        "title": "羔羊斋小池两涘木芙蓉盛开有怀故园",
        "author": "范成大",
        "content": "洞户掩秋深，画桥横晚静。\n袅袅芙蓉风，池光弄花影。\n怀我白鸥边，锦帐缭千顷。\n明河拍岸平，红绿染天镜。\n钓船无畔岸，收拾入簿领。\n墙籓束院落，寒窘令人瘿。",
        "dynasty": "宋",
        "collection_info": null
    },
    {
        "uuid": "248c6035b5a382ab0233b45fc0f9536b",
        "title": "鹿鸣席上赠贡士",
        "author": "范成大",
        "content": "登陆由来说四明，台星光处更魁星。\n海滨二老尊周室，馆下诸生右汉廷。\n秋赋重增人物志，春闱俱上佛名经。\n一飞好趁扶摇便，咫尺西兴是北溟。",
        "dynasty": "宋",
        "collection_info": null
    },
    {
        "uuid": "a039b49b2031748da5d17d14b2d540f8",
        "title": "大厅后堂南窗负暄",
        "author": "范成大",
        "content": "万壑无声海不波，一窗油纸暮春和。\n醉眠陡觉氍毹赘，围坐翻嫌榾柮多。\n水暖玉池添潄嚥，花生银海费揩摩。\n端如拥褐茅檐下，袛欠乌乌击缶歌。",
        "dynasty": "宋",
        "collection_info": null
    },
    {
        "uuid": "e8291ed5a6ba22f07be5de2dcd1722d1",
        "title": "晚步北园",
        "author": "范成大",
        "content": "刮地晴飙退海痕，出门无扇可障尘。\n麦枯瘠土何时雪，梅糁疎林昨夜春。\n天镜风烟疑梦事，鬓霜时节尚官身。\n裹章束带朝还暮，惭愧青鞋紫领巾。",
        "dynasty": "宋",
        "collection_info": null
    },
    {
        "uuid": "33dd6ad25bb5e7406102044dfcddf0e2",
        "title": "谢赐腊药感遇之什",
        "author": "范成大",
        "content": "鸿宝刀圭下九关，十年长奉玺封看。\n扶持蒲柳身犹健，收拾桑榆岁又寒。\n天地恩深双鬓雪，山川途远一心丹。\n疲甿疾苦今何似，拜手归来愧伐檀。",
        "dynasty": "宋",
        "collection_info": null
    },
    {
        "uuid": "071058d1b0ac830c1d4b505fb1e49b0a",
        "title": "立春后一日作",
        "author": "范成大",
        "content": "浮生万法本悠哉，大笑羲娥转毂催。\n官事已邀痴作伴，春风应共老俱来。\n云容雪意将诗问，柳眼花心待酒媒。\n九十韶光天不靳，人间笑口自难开。",
        "dynasty": "宋",
        "collection_info": null
    },
    {
        "uuid": "c17457c811332d5b3a680203ad304f77",
        "title": "春前十日作",
        "author": "范成大",
        "content": "腊浅犹赊十日春，官忙长愧百年身。\n雪催未动诗无力，愁遣还来酒不神。\n节物何曾欺老病，书生自惯说悲辛。\n终朝戚促成何事，今古纷纷一窖尘。",
        "dynasty": "宋",
        "collection_info": null
    },
    {
        "uuid": "41e11b83bbed0c4dd9f4950660002d9c",
        "title": "三江亭观雪",
        "author": "范成大",
        "content": "阴山阳朔雪中迴，行到天西玉作堆。\n乘兴却游东海上，白银宫阙认蓬莱。",
        "dynasty": "宋",
        "collection_info": null
    },
    {
        "uuid": "1980894a0efb126f56acfc32d8a98139",
        "title": "怀归寄题小艇",
        "author": "范成大",
        "content": "日出尘生万劫忙，可怜虚费隙驹光。\n若教閒裏工夫到，始觉淡中滋味长。\n岁晚角巾思芋栗，年来手版愧耕桑。\n松风萝月须相信，春水深时上野航。",
        "dynasty": "宋",
        "collection_info": null
    },
    {
        "uuid": "b1701c9b6bf127322c9255ff763720c0",
        "title": "雪后雨作",
        "author": "范成大",
        "content": "瑞叶飞来麦已青，更烦膏雨发欣荣。\n东风不是厌滕六，却怕雪天容易晴。",
        "dynasty": "宋",
        "collection_info": null
    },
    {
        "uuid": "6be8bd268da8a5b6f3ee5071c9e96699",
        "title": "再雪",
        "author": "范成大",
        "content": "银竹方依檐住，瑶花又入帘窥。\n一白本怜麦瘦，重来应为梅迟。",
        "dynasty": "宋",
        "collection_info": null
    },
    {
        "uuid": "0b532b1a752c78905a1f4ade0dc6b6bc",
        "title": "立春日陪魏丞相登三江亭",
        "author": "范成大",
        "content": "佳节登临始此回，聊从晻霭望蓬莱。\n水分江北渡头去，风自海东潮外来。\n太白天寒犹带雪，十洲池暖已浮醅。\n一尊往酹发船鼓，我亦归帆相次开。",
        "dynasty": "宋",
        "collection_info": null
    },
    {
        "uuid": "e79c8a5a149441a9558d41dc764c65a7",
        "title": "寄题鹿伯可见一堂  其一",
        "author": "范成大",
        "content": "梦觉春闱俱转蓬，仙凡今隔玉霄东。\n聊攀铁锁问何似，岂敢避堂邀盖公。",
        "dynasty": "宋",
        "collection_info": null
    },
    {
        "uuid": "855915afab1a69c39a5a2f34dadf8828",
        "title": "寄题鹿伯可见一堂  其二",
        "author": "范成大",
        "content": "生来于君一岁长，决去愧我三年迟。\n今世谁不落第二，着鞭尚续堂中诗。",
        "dynasty": "宋",
        "collection_info": null
    },
    {
        "uuid": "1b27c3fdf872befb640d631e1d4a2512",
        "title": "寄题鹿伯可见一堂  其三",
        "author": "范成大",
        "content": "雪溪兴尽船当迴，却拟登陆游天台。\n经行见一堂前路，转入湖山寻悞来。",
        "dynasty": "宋",
        "collection_info": null
    },
    {
        "uuid": "f3a928fe3a42abd228f3255518543606",
        "title": "将赴建康出城",
        "author": "范成大",
        "content": "牒诉缤纷塞瓮天，经年痴坐两三椽。\n出门纳纳干坤大，依旧青山绕画船。",
        "dynasty": "宋",
        "collection_info": null
    },
    {
        "uuid": "a1cd996caa498ca9d85fbb26f1bdb6c4",
        "title": "寺庄",
        "author": "范成大",
        "content": "大麦成苞小麦深，秧田水满绿浮针。\n今年一饱全无虑，宽尽归舟去客心。",
        "dynasty": "宋",
        "collection_info": null
    },
    {
        "uuid": "13193a29289015908809c4ba5b9da822",
        "title": "育王方丈",
        "author": "范成大",
        "content": "窗纸悲嘶万壑风，石梁飞涧倒枯松。\n殷勤昨夜三更雨，添作投渊雪色龙。",
        "dynasty": "宋",
        "collection_info": null
    },
    {
        "uuid": "fe4a5e97948a986b87abfecb30db568b",
        "title": "鳗井",
        "author": "范成大",
        "content": "决甃神通未易论，雨声留客夜翻盆。\n不辞客路春泥滑，且足秧田旧水痕。",
        "dynasty": "宋",
        "collection_info": null
    },
    {
        "uuid": "bc9a0688582b5010b590349eda5b8c15",
        "title": "妙喜泉",
        "author": "范成大",
        "content": "二士共谈碑上法，千僧同酌沼中泉。\n法门泉味知多少，水桶绳头一串穿。",
        "dynasty": "宋",
        "collection_info": null
    },
    {
        "uuid": "7f83f24cf6dacf7b71abbb0973a3ab35",
        "title": "明月堂",
        "author": "范成大",
        "content": "古来禅窟锁岩扃，拂子崔嵬拄杖横。\n塔上佛光堂上月，莫言公案不分明。",
        "dynasty": "宋",
        "collection_info": null
    },
    {
        "uuid": "28e0d9872d44ec24514f1d4ee5df8de2",
        "title": "自育王过天童松林三十里",
        "author": "范成大",
        "content": "竹舆窈窕入萧森，逗雨梳风冷客襟。\n翠锦屠苏三十里，不知脚底白云深。",
        "dynasty": "宋",
        "collection_info": null
    },
    {
        "uuid": "7e4023b5666d34d7c4bfb417fd2f19cd",
        "title": "香山",
        "author": "范成大",
        "content": "抖擞轩裳一鬨尘，任教空翠滴乌巾。\n老身已到篮舆上，处处青山是故人。",
        "dynasty": "宋",
        "collection_info": null
    },
    {
        "uuid": "99bd7fec4b57f815f7f77fe388dacdbd",
        "title": "育王望海亭",
        "author": "范成大",
        "content": "海云晻霭日茏葱，案指光中万象空。\n想见蓬莱西望眼，也应知我立长风。",
        "dynasty": "宋",
        "collection_info": null
    },
    {
        "uuid": "9834a04d7ff3d5aca7bd492e88004b57",
        "title": "天童三阁",
        "author": "范成大",
        "content": "松萝羃天堕空翠，迎面风香三十里。\n曾宫亭亭隔瑶水，碧瓦琼榱五云裏。\n千佛当门无半偈，声闻未解祖师意。\n徧参踏破青鞋底，前楼后阁玲珑起。\n閒客那知如许事，东斋听雨烂熳睡。\n觉来一转聊布施，普请云堂来拟议。",
        "dynasty": "宋",
        "collection_info": null
    },
    {
        "uuid": "8618e9bf932726431861dc0d7cf6ce4a",
        "title": "送江朝宗归括苍",
        "author": "范成大",
        "content": "半生三邂逅，相看成老翁。\n诗情故崒嵂，袖有天都峰。\n江山佳丽地，登临苦匆匆。\n塔灯落淮水，寺楼倚霜空。\n攟拾着锦囊，抚掌夸穷工。\n归辔不可挽，思入孤征鸿。\n洞天我昔游，俛仰星一终。\n士友叹契阔，吏民念罢癃。\n婆娑故将军，白髮簿书丛。\n足趼虽四方，梦寐烟雨东。\n归田有脚力，尚往寻行踪。\n期君斩寒藤，伴我搘枯筇。",
        "dynasty": "宋",
        "collection_info": null
    },
    {
        "uuid": "1510f6da16cb9c62d670b20aec322558",
        "title": "钟山阁上望雨",
        "author": "范成大",
        "content": "天阔山长雨似烟，忽然飞去暗平川。\n秔禾未实籼禾瘦，不用廉纤便霈然。",
        "dynasty": "宋",
        "collection_info": null
    },
    {
        "uuid": "6a295bc5e3dbbc15f6c92e093837c077",
        "title": "除夜",
        "author": "范成大",
        "content": "婪尾杯残雪满簪，床头历日费光阴。\n故山巧入忙中梦，新岁尤关客裏心。\n乌鹊倦时三匝绕，鹪鹩稳处一枝深。\n劳生佚老寻常事，从政那堪力不任。",
        "dynasty": "宋",
        "collection_info": null
    },
    {
        "uuid": "d737b6c7cf6009cd455d83b1414a69af",
        "title": "元日",
        "author": "范成大",
        "content": "老来百味絮沾泥，期会关身尚火驰。\n几夜乡心欹枕处，今年脚力上楼时。\n酒缸幸有干坤大，丹鼎何忧日月迟。\n莫道神仙无可学，学仙犹胜簿书痴。",
        "dynasty": "宋",
        "collection_info": null
    },
    {
        "uuid": "69520708c74cc230b9b6e8d7a1e5938d",
        "title": "体中不佳偶书",
        "author": "范成大",
        "content": "生平人比似维摩，试比尪孱不啻过。\n旧摘衰髯今雪徧，频揩病眼转花多。\n从来世味聊復尔，此去官身如老何。\n收拾颓龄加药饵，尚堪风月对婆娑。",
        "dynasty": "宋",
        "collection_info": null
    },
    {
        "uuid": "19e31d2ac50119bfe655693618df4fc9",
        "title": "坐啸斋书怀",
        "author": "范成大",
        "content": "老来穷苦事相违，兀坐铃斋竟日痴。\n眼目昏缘多押字，胸襟俗为少吟诗。\n月侵灯影吏方去，春徧梅梢官未知。\n直待食新方绶带，明朝骑马过陵陂。",
        "dynasty": "宋",
        "collection_info": null
    },
    {
        "uuid": "285e2ec66418d9819ffdcd5665c2c7ee",
        "title": "宝公祈雨感应用陈申公韵赋诗为谢",
        "author": "范成大",
        "content": "膴原龟坼暮春时，夹路炉熏共祷祠。\n唤起云头千嶂涌，飞来雨脚万丝垂。\n无情梅坞犹红绽，有意秧田尽绿滋。\n大施门开须满愿，愿均此施匝天涯。",
        "dynasty": "宋",
        "collection_info": null
    },
    {
        "uuid": "380f6ae646ede11a22c4828cd2cd335f",
        "title": "送徐叔智运使奉祠归吴中",
        "author": "范成大",
        "content": "手种湖边花百亩，东风日夜催归去。\n当年辛苦种花时，不道白头犹未归。\n君如肯过城南陌，但向水云红处觅。\n烦呼猿鹤问平安，当有畦丁解看客。\n我今江船亦欲东，檝迎枫桥成两翁。\n压枝万朶虽过尽，尚及巢龟莲叶中。",
        "dynasty": "宋",
        "collection_info": null
    },
    {
        "uuid": "442299bfece19575bf053c99478b56d1",
        "title": "送举老归庐山",
        "author": "范成大",
        "content": "二千里往回似梦，四十年今昔如浮。\n去矣莫久留桑下，归欤来共煨芋头。",
        "dynasty": "宋",
        "collection_info": null
    },
    {
        "uuid": "5b3211c2c477299452272f1b7eead051",
        "title": "题现老真",
        "author": "范成大",
        "content": "三十年来共葛藤，如今莲社冷如冰。\n茶瓜樱笋游山会，从此斋厨欠一僧。",
        "dynasty": "宋",
        "collection_info": null
    },
    {
        "uuid": "b76132153d14672beb46bfeb9dc67bc5",
        "title": "致一斋述事",
        "author": "范成大",
        "content": "文书烟海困浮沉，不觉盘跚百病侵。\n偶问客年惊我老，忽闻鶑语叹春深。\n今朝麦粒黄堪麫，几日秧田绿似针。\n除却一犁春雨足，眼前无物可关心。",
        "dynasty": "宋",
        "collection_info": null
    },
    {
        "uuid": "51d060b3488c5eb83f4aaca8f6eb5976",
        "title": "次韵杨同年秘监见寄二首  其一",
        "author": "范成大",
        "content": "瘴云岚雨几时归，应把周南视九夷。\n旧说鬼神惊落笔，新传狐兔骇搴旗。\n韶江石老箫音在，庾岭梅残驿使迟。\n自古朱絃清庙具，莫贪鹏海看天池。",
        "dynasty": "宋",
        "collection_info": null
    },
    {
        "uuid": "8eef8c6c1d817bcb4f785d12541b9965",
        "title": "次韵杨同年秘监见寄二首  其二",
        "author": "范成大",
        "content": "吾衰长愧接舆狂，忙裏何心领燕香。\n尘土簿书憎铁研，水云蓑笠傲金章。\n论文无伴法孤起，访旧有情书数行。\n何日却同湖上醉，露帏宵幄为君张。",
        "dynasty": "宋",
        "collection_info": null
    },
    {
        "uuid": "329307a05d3468f67e9b0460bd4b959f",
        "title": "晓起信笔",
        "author": "范成大",
        "content": "午枕汗如洗，晓栉气稍苏。\n莎蛩试风露，满意鸣相呼。\n倦客感节物，流光不踌躇。\n秋声已如许，残暑何足驱。\n人言今岁热，迥与常岁殊。\n此理恐未然，岂不知头颅。\n年年有三伏，日日非故吾。\n婆娑今尚可，后当弥不如。\n病骨须一凉，未暇惜居诸。\n坐来有清思，西风摇井梧。",
        "dynasty": "宋",
        "collection_info": null
    },
    {
        "uuid": "74c3f3a2c9ed2d8f6aa5c02881472bae",
        "title": "送曾原伯运使归会稽用送徐叔智韵",
        "author": "范成大",
        "content": "秧田水满麦栖亩，劝农使者翩然去。\n去年愁苦救荒时，岂敢梦为今日归。\n天津桥西官柳陌，文书灯火长相觅。\n江山信美不留人，寂寞回潮工送客。\n镜湖一曲浙河东，万顷太湖蓑笠翁。\n愿赓四愁作五咏，我所思兮思剡中。",
        "dynasty": "宋",
        "collection_info": null
    },
    {
        "uuid": "3e38cdc7a1d2a75c9f9c5e7f81fa0738",
        "title": "王南卿母輓词",
        "author": "范成大",
        "content": "栉縰称纯孝，笄珈蚤隠忧。\n病中心已化，身外世如浮。\n闻道悲风木，谁能驻壑舟。\n佳儿行古道，足以贲潜幽。",
        "dynasty": "宋",
        "collection_info": null
    },
    {
        "uuid": "79176e12cdc4f21e44fbead5969fce8e",
        "title": "次韵郑校书参议留别",
        "author": "范成大",
        "content": "年丰方共庆，岁晚客他之。\n吏事朝还暮，人生合復离。\n江山残梦破，风月片帆移。\n后会吾衰矣，桑榆一茧丝。",
        "dynasty": "宋",
        "collection_info": null
    },
    {
        "uuid": "c9549a8fc8caa47f87fbccb789f2a095",
        "title": "重九赏心亭登高",
        "author": "范成大",
        "content": "忆随书剑此徘徊，投老双旌重把杯。\n绿鬓风前无几在，黄花雨后不多开。\n丰年江陇青黄徧，落日淮山紫翠来。\n饮罢此身犹是客，乡心却附晚潮回。",
        "dynasty": "宋",
        "collection_info": null
    },
    {
        "uuid": "762212ee700560073860b4aabfdb193d",
        "title": "寄题王仲显读书楼",
        "author": "范成大",
        "content": "嗜书如嗜酒，知味乃笃好。\n欲辨已忘言，不为醒者道。\n使君青箱家，文史装怀抱。\n平生名教乐，双旌不满笑。\n忽乘雪溪兴，来檥秦淮棹。\n丘亭客漂泊，夜夜短檠照。\n人云太痴绝，我自斲轮妙。\n今朝樯竿起，昨梦绕閤皂。\n云有百尺楼，归寄北窗傲。\n滴露紬朱黄，拂尘静缃缥。\n想当呻毕时，宁復羡腾趠。\n古心千载事，俗眼讵能料。\n萧滩富还往，取友必同调。\n一张復一弛，酿秫助歌啸。",
        "dynasty": "宋",
        "collection_info": null
    },
    {
        "uuid": "9bd31e3a80703628ca3e07ff18b1e3d5",
        "title": "菊楼",
        "author": "范成大",
        "content": "东篱秋色照疎芜，挽结高花不用扶。\n浄洗西风尘土面，来看金碧万浮图。",
        "dynasty": "宋",
        "collection_info": null
    },
    {
        "uuid": "2efebd9fca87127edae7a691f199bc9a",
        "title": "北门覆舟山道中",
        "author": "范成大",
        "content": "苒苒霜风掠弊貂，簿书尘外访渔樵。\n林烟色淡如蒙雨，塘水痕深似落潮。\n鴈字江天闻塞管，梅梢山路欠溪桥。\n骑馿索句当年事，岁暮骚人不自聊。",
        "dynasty": "宋",
        "collection_info": null
    },
    {
        "uuid": "a57cb387d49285b02f213ace4be98c54",
        "title": "送郭明復寺丞守蜀州",
        "author": "范成大",
        "content": "士进固未易，退亦良独难。\n西州多故人，归路常险艰。\n有道独行意，郭舟若神仙。\n勿轻银兔符，倾倒金貂蝉。\n唐安君昔游，百万蠲逋钱。\n我亦常客梦，醉歌采菱船。\n父老尚相记，况君有前缘。\n想见东西湖，恩波涨春澜。\n此地着经济，纱笼相后先。\n潭潭相业堂，新题我所刊。\n政为来者地，君行岂偶然。\n去去进明德，后日五四贤。",
        "dynasty": "宋",
        "collection_info": null
    },
    {
        "uuid": "dec2b2357f94d8c916a0b27bef37ad4a",
        "title": "元日钟山宝公塔",
        "author": "范成大",
        "content": "雪后江皋未放春，老来犹驾两朱轮。\n归心历历来时路，官事驱驱病裏身。\n未暇鸡窠寻古佛，且防鹤帐怨山人。\n君看王谢墩边地，今古功名一窖尘。",
        "dynasty": "宋",
        "collection_info": null
    },
    {
        "uuid": "3ddde8c591005ec4a4a2f57a7df7ee3f",
        "title": "元日马上二绝  其一",
        "author": "范成大",
        "content": "泥絮心情雪样髯，诗囊羞涩酒杯嫌。\n年来万事都消减，惟有床头历日添。",
        "dynasty": "宋",
        "collection_info": null
    },
    {
        "uuid": "90ad73bafe454e707106e8b544512693",
        "title": "元日马上二绝  其二",
        "author": "范成大",
        "content": "筋骸全比去年非，骑吹声中忆钓矶。\n待得江风欺老病，何如閒健一蓑归。",
        "dynasty": "宋",
        "collection_info": null
    },
    {
        "uuid": "3ff21bfd584e984dbf505557f104d108",
        "title": "春晚",
        "author": "范成大",
        "content": "荒园萧瑟懒追随，舞燕啼鶑各自私。\n窗下日长多得睡，尊前花老不供诗。\n吾衰久矣双蓬鬓，归去来兮一钓丝。\n想见篱东春涨动，小舟无伴柳丝垂。",
        "dynasty": "宋",
        "collection_info": null
    },
    {
        "uuid": "8b51c115d7f45a2d75b0873fc39110f4",
        "title": "北窗偶书呈王仲显南卿二友",
        "author": "范成大",
        "content": "官居故偪仄，北窗谁所开。\n胡床憩午暑，帘影久徘徊。\n高槐忽低昂，知有好风来。\n须臾堕几席，篆香小飞灰。\n病翁亦披襟，月露装奇怀。\n壠头暴背耘，永昼妇子偕。\n不辞梦山裂，田水如泼醅。\n去年岂堪说，稻根已浮埃。\n使君坐侯宅，窗间即凉台。\n何敢诉苦热，洒然助心斋。",
        "dynasty": "宋",
        "collection_info": null
    },
    {
        "uuid": "15df3e6530004fa3b6e654a8a7ab5f71",
        "title": "中秋清晖阁静坐因思前二年石湖四明赏月",
        "author": "范成大",
        "content": "前年银界接天迷，去岁金盘涌海低。\n漂泊相逢重一笑，秦淮东畔女墙西。",
        "dynasty": "宋",
        "collection_info": null
    },
    {
        "uuid": "fc698afd24d6ef35d176ec76350dd0e4",
        "title": "玉麟堂会诸司观牡丹酴醿三绝  其一",
        "author": "范成大",
        "content": "东风微峭护余春，红紫香中酒自温。\n不用忙催银烛上，酴醿如雪照黄昏。",
        "dynasty": "宋",
        "collection_info": null
    },
    {
        "uuid": "c7faf0097435da31f9faf884dc5510a5",
        "title": "玉麟堂会诸司观牡丹酴醿三绝  其二",
        "author": "范成大",
        "content": "洛园姚魏碧云愁，风物江东亦上游。\n忆起遨头八年梦，彭州花槛满西楼。",
        "dynasty": "宋",
        "collection_info": null
    },
    {
        "uuid": "56a0761483dfcd9b866e338923d306de",
        "title": "玉麟堂会诸司观牡丹酴醿三绝  其三",
        "author": "范成大",
        "content": "莫向花前惜酒杯，一年一度有花开。\n浮生满百今强半，岁岁看花得几回。",
        "dynasty": "宋",
        "collection_info": null
    },
    {
        "uuid": "564328fadf8d0f890432ff9ddbab6bd3",
        "title": "重九独坐玉麟堂",
        "author": "范成大",
        "content": "江上西风动所思，又将清赏负东篱。\n年年客路黄花酒，日日乡心白鴈诗。\n笼月秦淮无旧曲，驰烟钟阜有新移。\n人生笑口真稀阔，况值官忙闵雨时。",
        "dynasty": "宋",
        "collection_info": null
    },
    {
        "uuid": "1fecbf33039e4fbfc19bd2732a81f409",
        "title": "次韵举老见嘲未归石湖",
        "author": "范成大",
        "content": "半世吟客舍柳，长年忆后园花。\n为报庐山莫笑，云丘今属谁家。",
        "dynasty": "宋",
        "collection_info": null
    },
    {
        "uuid": "87957debd4b66f2cdb6d9dfd1c5655bb",
        "title": "次韵曾仲躬侍郎同登伏龟楼二绝  其一",
        "author": "范成大",
        "content": "带束江淮翠岫围，掌窥台殿碧鳞差。\n刘郎句裏登临眼，压倒三江二水诗。",
        "dynasty": "宋",
        "collection_info": null
    },
    {
        "uuid": "bc397b6118ef6de636c436e71d59a824",
        "title": "次韵曾仲躬侍郎同登伏龟楼二绝  其二",
        "author": "范成大",
        "content": "古来游客谩西东，领会谁如我与公。\n露坐绳床天不尽，绝胜帘雨栋云中。",
        "dynasty": "宋",
        "collection_info": null
    },
    {
        "uuid": "606c3f2ca7f347cffca57f134a384cce",
        "title": "题李云叟画轴兼寄江安杨简卿明府二绝  其一",
        "author": "范成大",
        "content": "苍烟枯木共荒寒，篱落堤湾汹涨湍。\n归路宛然归未得，閒将李叟画图看。",
        "dynasty": "宋",
        "collection_info": null
    },
    {
        "uuid": "607163189bdee0180cc85955d93ed9b5",
        "title": "题李云叟画轴兼寄江安杨简卿明府二绝  其二",
        "author": "范成大",
        "content": "新图来自雪边州，皴石枯槎笔最遒。\n明府能诗如此画，为渠题作小营丘。",
        "dynasty": "宋",
        "collection_info": null
    },
    {
        "uuid": "105c530907ba18e775e8f73c2d2d2b2d",
        "title": "晨出蒋山道中",
        "author": "范成大",
        "content": "霜痕如雨沁东郊，乐岁家家一把茅。\n故国丘陵多麦壠，新晴篱落有梅梢。\n小山何在应招隠，北岭如今已献嘲。\n归计未成聊琢玉，飘飖风袖作推敲。",
        "dynasty": "宋",
        "collection_info": null
    },
    {
        "uuid": "cb4646d9fb8de71130bd9825351d895b",
        "title": "有感今昔二首  其一",
        "author": "范成大",
        "content": "阳春白雪雅音希，俚耳冬烘辄笑嗤。\n麋见丽姬翻决骤，鸟闻韶乐却忧悲。\n烂奚轻薄人何敢，伏猎荒唐自不知。\n蚓窍蝇鸣莫嘲诮，彭亨菌蠢正当时。",
        "dynasty": "宋",
        "collection_info": null
    },
    {
        "uuid": "8bff41e390219a863469adc492d0148d",
        "title": "有感今昔二首  其二",
        "author": "范成大",
        "content": "飘风骤雨谩惊春，扫荡何烦臂屈伸。\n天识不衷宜不恕，神歆非类即非仁。\n休雠地下枯鱼骨，且斗尊前健犊身。\n静看可怜还可笑，香山宁是幸灾人。",
        "dynasty": "宋",
        "collection_info": null
    },
    {
        "uuid": "c7b6eb4a98f18d9412e5c543d3ba45de",
        "title": "种竹叹向在成都种竹满西园偶苦寒疾朅来金陵復种绕池未几以眩卧閤家人子遂谓不当种竹其说甚可怪叹口占此诗",
        "author": "范成大",
        "content": "宣华种万竿，寒疾适相值。\n玉麟种千竿，偶復须药饵。\n僮奴狃今昨，竞道竹相祟。\n如将圣作狂，似以儒为戏。\n此君来声冤，林神亦短气。\n我梦不平鸣，霍然推枕起。\n明当还石湖，剩种千亩地。\n未论比封君，且用执谗喙。",
        "dynasty": "宋",
        "collection_info": null
    },
    {
        "uuid": "de49e9cb78530d6719386c259aeec74e",
        "title": "公退书怀",
        "author": "范成大",
        "content": "昨者腾章奏发仓，今兹飞檄议驱蝗。\n四无告者仅一饱，七不堪中仍百忙。\n皦日自能临俯仰，浮云宁解制行藏。\n求田问舍亦何有，岁晚倦游思故乡。",
        "dynasty": "宋",
        "collection_info": null
    },
    {
        "uuid": "442fbf78d990d515f910734f4b8843cb",
        "title": "初秋二首  其一",
        "author": "范成大",
        "content": "急雨过窗纸，新凉生簟藤。\n蹒跚老铃下，来炷壁间灯。",
        "dynasty": "宋",
        "collection_info": null
    },
    {
        "uuid": "769bfcc4db3ea485a2fe8e7e5633fa61",
        "title": "初秋二首  其二",
        "author": "范成大",
        "content": "壮岁故多病，老年知不堪。\n何须看公案，只此是真参。",
        "dynasty": "宋",
        "collection_info": null
    },
    {
        "uuid": "7908e99bb5fcae82a01de0c1020e395b",
        "title": "蝙蝠",
        "author": "范成大",
        "content": "伏翼昏飞急，营营定苦饥。\n聚蚊充口腹，生汝亦奚为。",
        "dynasty": "宋",
        "collection_info": null
    },
    {
        "uuid": "fb040d5364d9de3e6eb357b9f6d48e53",
        "title": "蛩",
        "author": "范成大",
        "content": "壁下秋虫语，一蛩鸣独雄。\n自然遭迹捕，窘束入雕笼。",
        "dynasty": "宋",
        "collection_info": null
    },
    {
        "uuid": "8a6f08600fc2fdae45f11be274c89fd4",
        "title": "四花",
        "author": "范成大",
        "content": "素馨间末利，木犀和玉簪。\n医来都屏去，头眩怕香侵。",
        "dynasty": "宋",
        "collection_info": null
    },
    {
        "uuid": "a40597809bb6b587b0ebd07a9a760663",
        "title": "谢范老问病",
        "author": "范成大",
        "content": "三椽一席度秋冬，造化儿嬉困此翁。\n帖有王书难治眩，文如陈檄不驱风。\n骨枯似枿肤如腊，髮织成毡鬓作蓬。\n点检病身还一笑，本来四大满虚空。",
        "dynasty": "宋",
        "collection_info": null
    },
    {
        "uuid": "41e005a3cf5b8e1b57ef74a3b2a70cbe",
        "title": "二偈呈似寿老  其一",
        "author": "范成大",
        "content": "法法剎那无住，云何见在去来。\n若觅三心不见，便从不见打开。",
        "dynasty": "宋",
        "collection_info": null
    },
    {
        "uuid": "35513be7688bb9b90059f9cbcb41755b",
        "title": "二偈呈似寿老  其二",
        "author": "范成大",
        "content": "孟说所过者化，庄云相代乎前。\n何处安身立命，饥餐渴饮困眠。",
        "dynasty": "宋",
        "collection_info": null
    },
    {
        "uuid": "c1ad6980544414d788f5554792176d84",
        "title": "诺惺庵枕上",
        "author": "范成大",
        "content": "噩梦惊回晓枕寒，青灯犹照药炉边。\n纸窗弄色如胧月，又了浮生一夜眠。",
        "dynasty": "宋",
        "collection_info": null
    },
    {
        "uuid": "255f34decf7a81021c4117cf07d31812",
        "title": "癸卯除夜聊復尔斋偶题",
        "author": "范成大",
        "content": "五夜灯花重，东风角韵来。\n雪悭衣未纩，春早句多梅。\n寂历罗门亚，温黁药鼎煨。\n老嫌新岁换，病喜旧星回。\n鬰垒先题版，屠苏后把杯。\n书扉无健笔，爆竹有寒灰。\n饧楪牙难胶，椒盘眼倦开。\n陈人仍惫卧，身世两悠哉。",
        "dynasty": "宋",
        "collection_info": null
    },
    {
        "uuid": "0dd06fb351238d788958d536783ccf2a",
        "title": "甲辰人日病中吟六言六首以自嘲  其一",
        "author": "范成大",
        "content": "攒眉辄作山字，啾耳惟闻水声。\n人应见怜久病，我亦自厌余生。",
        "dynasty": "宋",
        "collection_info": null
    },
    {
        "uuid": "0aae021494c7420f815fb3044bae1e51",
        "title": "甲辰人日病中吟六言六首以自嘲  其二",
        "author": "范成大",
        "content": "目慌慌蚁旋磨，头岑岑鳌负山。\n笔床久已均伏，药鼎何时丐閒。",
        "dynasty": "宋",
        "collection_info": null
    },
    {
        "uuid": "a327bb26f69c143553d073c8fe756f76",
        "title": "甲辰人日病中吟六言六首以自嘲  其三",
        "author": "范成大",
        "content": "政尔荣枯卫涩，刚云人厄天穷。\n归咎四衝临岁，乞怜九曜过宫。",
        "dynasty": "宋",
        "collection_info": null
    },
    {
        "uuid": "6036593735379de9305b7715215a8fc4",
        "title": "甲辰人日病中吟六言六首以自嘲  其四",
        "author": "范成大",
        "content": "復古既愆七日，泰来惟候三阳。\n历日今颁寅正，占星更候农祥。",
        "dynasty": "宋",
        "collection_info": null
    },
    {
        "uuid": "72f234f65dc4d3810f0a227baae16eee",
        "title": "甲辰人日病中吟六言六首以自嘲  其五",
        "author": "范成大",
        "content": "有日犹嫌开牖，无风不敢上帘。\n报国丹心何似，梦中抵掌掀髯。",
        "dynasty": "宋",
        "collection_info": null
    },
    {
        "uuid": "9279ceb01f6274a74bf91b2bbb7b27c9",
        "title": "甲辰人日病中吟六言六首以自嘲  其六",
        "author": "范成大",
        "content": "壮岁喜新节物，老来惜旧年华。\n病后都卢不问，家人时换瓶花。",
        "dynasty": "宋",
        "collection_info": null
    },
    {
        "uuid": "d6a2d02a83ab66537d6a5a17aa64023d",
        "title": "正月九日雪霰后大雨二首  其一",
        "author": "范成大",
        "content": "夜霰三更碎瓦，昼冥一阵翻盆。\n頼是梅花已过，不然皴玉谁温。",
        "dynasty": "宋",
        "collection_info": null
    },
    {
        "uuid": "7b92f431820596c08ca40e34504fccbe",
        "title": "正月九日雪霰后大雨二首  其二",
        "author": "范成大",
        "content": "黄昏檐溜垂瀑，清晓屐声满门。\n湖光万顷何似，小沼先吹縠纹。",
        "dynasty": "宋",
        "collection_info": null
    },
    {
        "uuid": "e36aeb71787b9337a5274e0d08d29e82",
        "title": "正月十日夜大雷震二首  其一",
        "author": "范成大",
        "content": "阿香真是健妇，夜半鼓行疾驱。\n直恐南山破碎，绝怜窗纸枝梧。",
        "dynasty": "宋",
        "collection_info": null
    },
    {
        "uuid": "dc4224ce9a0f40b13644949a0bade136",
        "title": "正月十日夜大雷震二首  其二",
        "author": "范成大",
        "content": "人言有物司鼓，春到扬桴发声。\n但要蛰虫启户，何须一许震惊。",
        "dynasty": "宋",
        "collection_info": null
    },
    {
        "uuid": "1ce91b03c3a9d234dd96d2bd3c96d61f",
        "title": "吴灯两品最高",
        "author": "范成大",
        "content": "镂冰影裏百千光，剪綵毬中一万窗。\n不是齐人夸管晏，吴中风物竟难双。",
        "dynasty": "宋",
        "collection_info": null
    },
    {
        "uuid": "3443977428e7db5d860c868a26ec18d2",
        "title": "灯夕怀广蜀旧事",
        "author": "范成大",
        "content": "灕水桥西列炬香，少城楼下变灯忙。\n儿嬉万里客程远，老懒一龛春梦长。",
        "dynasty": "宋",
        "collection_info": null
    },
    {
        "uuid": "f39ab3f308897bf2d1c7f00017df23aa",
        "title": "上元纪吴中节物俳谐体三十二韵",
        "author": "范成大",
        "content": "斗野丰年屡，吴台乐事并。\n酒垆先迭鼓，灯市蚤投琼。\n价喜膏油贱，祥占雨雪晴。\n篔筜仙子洞，菡萏化人城。\n樯炬疑龙见，桥星讶鹊成。\n小家厖独踞，高闬鹿双撑。\n屏展辉云母，帘垂晃水精。\n万窗花眼密，千隙玉虹明。\n薝卜丹房挂，葡萄绿蔓萦。\n方缣翻史册，圆魄缀门衡。\n掷烛腾空稳，推毬滚地轻。\n映光鱼隠见，转影骑纵横。\n轻薄行歌过，颠狂社舞呈。\n村田蓑笠野，街市管絃清。\n里巷分题句，官曹别扁门。\n旱船遥似泛，水儡近如生。\n钳赭装牢户，嘲嗤绘乐棚。\n堵观瑶席隘，喝道绮丛争。\n禁钥通三鼓，归鞭任五更。\n桑蚕春茧劝，花蝶夜蛾迎。\n鳬子描丹笔，鹅毛剪雪英。\n宝糖珍粔籹，乌腻美饴饧。\n捻粉团栾意，熬稃腷膊声。\n筳篿巫志怪，香火婢输诚。\n箒卜拖裙验，箕诗落笔惊。\n微如针属尾，贱及苇分茎。\n末俗难诃止，佳辰且放行。\n此时纷仆马，有客静柴荆。\n幸甚归长铗，居然照短檠。\n生涯惟病骨，节物尚乡情。\n掎摭成徘体，咨询逮里甿。\n谁修吴地志，聊以助讥评。",
        "dynasty": "宋",
        "collection_info": null
    },
    {
        "uuid": "5f2b49d40326dd78547a61137cc1f8c5",
        "title": "雪寒探梅",
        "author": "范成大",
        "content": "酸风如箭莫凭阑，冻合横枝雪未干。\n吴下得春元自晚，那堪天与十分寒。",
        "dynasty": "宋",
        "collection_info": null
    },
    {
        "uuid": "c9a82cc85aa01bfba545486f9ef6f3ff",
        "title": "晓枕三首  其一",
        "author": "范成大",
        "content": "煮汤听成万籁，添被知是五更。\n陆续满城钟动，须臾后巷鸡鸣。",
        "dynasty": "宋",
        "collection_info": null
    },
    {
        "uuid": "64204da89286aa6cec8b568f76db0c3a",
        "title": "晓枕三首  其二",
        "author": "范成大",
        "content": "卧闻赤脚鼾息，乐哉栩栩蘧蘧。\n病夫心口相语，何日佳眠似渠。",
        "dynasty": "宋",
        "collection_info": null
    },
    {
        "uuid": "28fdbe2ceeb2e80399158a0e959b832e",
        "title": "晓枕三首  其三",
        "author": "范成大",
        "content": "舒惨常随天气，关心窗暗窗明。\n日晏扶头未起，唤人先问阴晴。",
        "dynasty": "宋",
        "collection_info": null
    },
    {
        "uuid": "3be4f000a8e030788f03a930a2c1a3b1",
        "title": "不寐",
        "author": "范成大",
        "content": "春宵似暖非暖，晓梦欲成未成。\n风竹时惊雀噪，月窗谁伴梅横。",
        "dynasty": "宋",
        "collection_info": null
    },
    {
        "uuid": "60c397f55a0e0f7313f08e2acabd1840",
        "title": "戏书二首  其一",
        "author": "范成大",
        "content": "长病人嫌理亦宜，吾今有计可扶衰。\n烦君舁着山深处，恐有黄龙浴水医。",
        "dynasty": "宋",
        "collection_info": null
    },
    {
        "uuid": "b9afd9da992769edc6d23d6e13174d10",
        "title": "戏书二首  其二",
        "author": "范成大",
        "content": "羣儿欺老少陵穷，口燥唇干髮漫衝。\n颠沛须臾犹执礼，古来惟有一高共。",
        "dynasty": "宋",
        "collection_info": null
    },
    {
        "uuid": "168a7ddf6413b075c64c98ead0b62da1",
        "title": "耳鸣",
        "author": "范成大",
        "content": "风号高木水翻洪，历历音闻不是聋。\n一任大千都震吼，便从卷叶证圆通。",
        "dynasty": "宋",
        "collection_info": null
    },
    {
        "uuid": "b0218b0fdc547a2833b011e59755f3e5",
        "title": "案上梅花二首  其一",
        "author": "范成大",
        "content": "南坡玉雪万花团，旧约东风载酒看。\n冷落铜瓶一枝亚，今年天女亦酸寒。",
        "dynasty": "宋",
        "collection_info": null
    },
    {
        "uuid": "56e466f4f71a5e45cc35ce655e714d80",
        "title": "案上梅花二首  其二",
        "author": "范成大",
        "content": "地炉火暖日烘窗，一夜花鬚半吐黄。\n鼻观圆通熏百和，博山三夕罢烧香。",
        "dynasty": "宋",
        "collection_info": null
    },
    {
        "uuid": "63aee225c4879af60bfc4b5d4cf7fb03",
        "title": "古梅二首  其一",
        "author": "范成大",
        "content": "孤标元不斗芳菲，雨瘦风皴老更奇。\n压倒嫩条千万蕊，只消疎影两三枝。",
        "dynasty": "宋",
        "collection_info": null
    },
    {
        "uuid": "a775b6125fa06be1949cd23d24b39601",
        "title": "古梅二首  其二",
        "author": "范成大",
        "content": "谁似西湖处士才，诗中篱落久尘埃。\n陆郎旧有梅花课，未见今年句子来。",
        "dynasty": "宋",
        "collection_info": null
    },
    {
        "uuid": "a05443029cbaab1767d38ada4ae030ec",
        "title": "至昌为具赏东轩千叶梅然梅尚未开",
        "author": "范成大",
        "content": "玉叶重英意已芽，新移竹外小横斜。\n东斋何事春工晚，铁树已花梅未花。",
        "dynasty": "宋",
        "collection_info": null
    },
    {
        "uuid": "cfe65f514bf229bca243f86ab1f214ba",
        "title": "喜周妹自四明到",
        "author": "范成大",
        "content": "团栾话裏老庞衰，一妹仍从海浦来。\n孤苦尚余兄弟乐，如今虽病也眉开。",
        "dynasty": "宋",
        "collection_info": null
    },
    {
        "uuid": "1abc114cee534392cbe00aab9995c5cd",
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其一",
        "author": "范成大",
        "content": "昔躔初度本除灾，何意重逢作病媒。\n久住灵斿今日过，历翁欢喜劝椒杯。",
        "dynasty": "宋",
        "collection_info": null
    },
    {
        "uuid": "29a4ff810434f98fe99aab7eb4841636",
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其二",
        "author": "范成大",
        "content": "暗曜加临有救神，煌煌福德自天仁。\n只烦终惠苏残喘，官爵从渠奉董秦。",
        "dynasty": "宋",
        "collection_info": null
    },
    {
        "uuid": "9fb34afd538e4dcd504c23fd38cc8e5a",
        "title": "题药方",
        "author": "范成大",
        "content": "孤童亦復梦槐柯，无德无功用福多。\n天理乘除当老病，巢源王诀奈君何。",
        "dynasty": "宋",
        "collection_info": null
    },
    {
        "uuid": "2ebc27790b5b70bdd5aabb54f6f829a8",
        "title": "园丁折花七品各赋一绝 单叶御衣黄",
        "author": "范成大",
        "content": "舟前鹅羽映酒，塞上驼酥截肪。\n春工若与多叶，应入姚家鴈行。",
        "dynasty": "宋",
        "collection_info": null
    },
    {
        "uuid": "1310c8e46ceee5ca1ba150efb2f89cd5",
        "title": "园丁折花七品各赋一绝 水精毬轻盈妩媚不耐风日",
        "author": "范成大",
        "content": "缥缈醉魂梦物，娇饶轻素轻红。\n若非风细日薄，直恐云消雪融。",
        "dynasty": "宋",
        "collection_info": null
    },
    {
        "uuid": "c26d442d48998d706738e54bf35c8cbd",
        "title": "园丁折花七品各赋一绝 寿安红深色粉红多叶易种且耐久",
        "author": "范成大",
        "content": "丰肌弱骨自喜，醉晕粧光总宜。\n独立风前雨裏，嫣然不要人持。",
        "dynasty": "宋",
        "collection_info": null
    },
    {
        "uuid": "38e247889de344ada476fdfc95ffbc62",
        "title": "园丁折花七品各赋一绝 迭罗红开迟旬日始放尽",
        "author": "范成大",
        "content": "襞积剪裁千迭，深藏爱惜孤芳。\n若要韶华展尽，东风细细商量。",
        "dynasty": "宋",
        "collection_info": null
    },
    {
        "uuid": "dfedcbbe71f0b8fdce938472983f4d4b",
        "title": "园丁折花七品各赋一绝 崇宁红",
        "author": "范成大",
        "content": "匀染十分艷绝，当年欲占春风。\n晓起粧光沁粉，晚来醉面潮红。",
        "dynasty": "宋",
        "collection_info": null
    },
    {
        "uuid": "b8cbd1072e4dd6556b90fed4be2c8da2",
        "title": "园丁折花七品各赋一绝 鞓红",
        "author": "范成大",
        "content": "猩唇鹤顶太赤，榴萼梅腮弄黄。\n带眼一般官样，祇愁瘦损东阳。",
        "dynasty": "宋",
        "collection_info": null
    },
    {
        "uuid": "345dd8df92598d6353f35ea8672e02e3",
        "title": "园丁折花七品各赋一绝 紫中贵",
        "author": "范成大",
        "content": "沉沉色与露滴，泥泥香随日烘。\n满眼艷粧红袖，紫绡终是仙风。",
        "dynasty": "宋",
        "collection_info": null
    },
    {
        "uuid": "9e919395851755597308737cf848446b",
        "title": "闻春远牡丹盛开",
        "author": "范成大",
        "content": "东轩闻道有花开，痴坐三椽首谩回。\n纵得好晴犹懒看，那堪风雨揭天来。",
        "dynasty": "宋",
        "collection_info": null
    },
    {
        "uuid": "68500c4bd79c51f3598dcda0329f4f8b",
        "title": "蜀花以状元红为第一金陵东御园紫绣毬为最",
        "author": "范成大",
        "content": "西楼第一红多叶，东苑无双紫压枝。\n梦裏东风忙裏过，蒲团药鼎鬓成丝。",
        "dynasty": "宋",
        "collection_info": null
    },
    {
        "uuid": "02ceb6353cbc269b54a871d266c0e673",
        "title": "喜雨",
        "author": "范成大",
        "content": "昨遣长鬚借踏车，小池须水引鸣蛙。\n今朝一雨添新涨，便合翻泥种藕花。",
        "dynasty": "宋",
        "collection_info": null
    },
    {
        "uuid": "5f6215eb4969664ce21939efa25c2624",
        "title": "嘲风",
        "author": "范成大",
        "content": "纷红骇绿骤飘零，痴騃封姨没性灵。\n报道海棠方熟睡，也须留眼为渠青。",
        "dynasty": "宋",
        "collection_info": null
    },
    {
        "uuid": "57b07e030d91f421081bf929ab02b89a",
        "title": "大风",
        "author": "范成大",
        "content": "春晴虽好恨多风，到眼花枝转眼空。\n晴不与花为道地，争如云淡雨蒙蒙。",
        "dynasty": "宋",
        "collection_info": null
    },
    {
        "uuid": "0ba5dc19a7df8740292138c76f527aa9",
        "title": "风止",
        "author": "范成大",
        "content": "收尽狂飙捲尽云，一竿晴日晓光新。\n柳魂花魄都无恙，依旧商量作好春。",
        "dynasty": "宋",
        "collection_info": null
    },
    {
        "uuid": "ed762cb373e5e435929fa0b0dbeeb962",
        "title": "苦雨五首  其一",
        "author": "范成大",
        "content": "河流满满更满，檐溜垂垂又垂。\n皇天宁有漏处，后土岂无干时。",
        "dynasty": "宋",
        "collection_info": null
    },
    {
        "uuid": "d3e9cb477171d0a08b7a0270b7ac1aec",
        "title": "苦雨五首  其二",
        "author": "范成大",
        "content": "不辞蛾化麦穗，叵忍秧浮浪花。\n儿孙汩汰护岸，翁媪扶携上车。",
        "dynasty": "宋",
        "collection_info": null
    },
    {
        "uuid": "18644aea9c3660b3ac5ea39746e634f6",
        "title": "苦雨五首  其三",
        "author": "范成大",
        "content": "折笋肥梅饤坐，涎蜗斗蚁上梁。\n雨工莫贾余勇，留待稻花半黄。",
        "dynasty": "宋",
        "collection_info": null
    },
    {
        "uuid": "68dedb41e27da1bf09b13fcc3e81edc9",
        "title": "苦雨五首  其四",
        "author": "范成大",
        "content": "润础纔晴又汗，湿薪未爆先烟。\n壮夫往往言病，病叟岑岑且眠。",
        "dynasty": "宋",
        "collection_info": null
    },
    {
        "uuid": "a9102fb8921d3f17fdf9e93f720dcc7d",
        "title": "苦雨五首  其五",
        "author": "范成大",
        "content": "已厌衣裳蒸润，仍怜书画斓斑。\n奁香尚余几所，尽付熏垆博山。",
        "dynasty": "宋",
        "collection_info": null
    },
    {
        "uuid": "7688bf9fdc0bcf8115689ef7448d85d7",
        "title": "谢龚养正送蕲竹杖",
        "author": "范成大",
        "content": "一声霜晓谩吹愁，八尺风漪不耐秋。\n上座独超三昧地，诺惺庵裏证般舟。",
        "dynasty": "宋",
        "collection_info": null
    },
    {
        "uuid": "c64e99f65a03bda68ff91bf0f3af2052",
        "title": "寄题祝郢州白雪楼",
        "author": "范成大",
        "content": "楚望风烟倚绣楹，使君静治有高情。\n袛应襦袴新翻曲，压倒当年寡和声。",
        "dynasty": "宋",
        "collection_info": null
    },
    {
        "uuid": "933576fc000a2608269d8da6187682b1",
        "title": "夏至二首  其一",
        "author": "范成大",
        "content": "李核垂腰祝饐，粽丝繫臂扶羸。\n节物竞随乡俗，老翁閒伴儿嬉。",
        "dynasty": "宋",
        "collection_info": null
    },
    {
        "uuid": "b098bbd418dbe42235e48eebbc8e57c6",
        "title": "夏至二首  其二",
        "author": "范成大",
        "content": "石鼎声中朝暮，纸窗影下寒温。\n踰年不与庙祭，敢云孝子慈孙。",
        "dynasty": "宋",
        "collection_info": null
    },
    {
        "uuid": "ec900107082a8583269963e3ea7b133f",
        "title": "重午",
        "author": "范成大",
        "content": "熨斗熏笼分夏衣，翁身独比去年衰。\n已孤菖渌十分劝，却要艾黄千壮医。\n蜜粽冰糰为谁好，丹符綵索聊自欺。\n小儿造物亦难料，药裹有时生网丝。",
        "dynasty": "宋",
        "collection_info": null
    },
    {
        "uuid": "8b7998d3e6a57b809b1f225da4e1ac13",
        "title": "积雨作寒五首  其一",
        "author": "范成大",
        "content": "压屋雨云昼暗，环城霖潦夏寒。\n西池半没荷柄，南荡平沉芡盘。",
        "dynasty": "宋",
        "collection_info": null
    },
    {
        "uuid": "892af631d25c8691358d64466e7ce920",
        "title": "积雨作寒五首  其二",
        "author": "范成大",
        "content": "已报舟浮登岸，更怜桥塌平池。\n养成蛙吹无谓，扫尽蚊雷却奇。",
        "dynasty": "宋",
        "collection_info": null
    },
    {
        "uuid": "d00a8b4f49333ec38d4e2d862c871bbb",
        "title": "积雨作寒五首  其三",
        "author": "范成大",
        "content": "熨帖重寻毳衲，补苴尽护纸窗。\n余生雪鬓禅榻，昨梦云帆涨江。",
        "dynasty": "宋",
        "collection_info": null
    },
    {
        "uuid": "3465f3b2119fc30f0429151fe4e2d9de",
        "title": "积雨作寒五首  其四",
        "author": "范成大",
        "content": "婢喜蚊僵雾帐，儿嗔蜗篆风櫺。\n兀坐鼻端正白，忘怀眼底常青。",
        "dynasty": "宋",
        "collection_info": null
    },
    {
        "uuid": "d01d5d99cf4b163c25c192231a01ae93",
        "title": "积雨作寒五首  其五",
        "author": "范成大",
        "content": "山寒禅老不下，泥滑琴僧罕来。\n且唤园丁閒语，喜闻湖岸未颓。",
        "dynasty": "宋",
        "collection_info": null
    },
    {
        "uuid": "3d693cbfc9bc48280bbd31413a3a08e0",
        "title": "喜晴二首  其一",
        "author": "范成大",
        "content": "驱帚水争沟口，卷帘日款屋山。\n饥燕痴儿叫怒，拙鸠去妇復还。",
        "dynasty": "宋",
        "collection_info": null
    },
    {
        "uuid": "667eafbca488808a1bfbb6f88de2ed29",
        "title": "喜晴二首  其二",
        "author": "范成大",
        "content": "窗间梅熟落蔕，墙下笋成出林。\n连雨不知春去，一晴方觉夏深。",
        "dynasty": "宋",
        "collection_info": null
    },
    {
        "uuid": "f7527e0336b557c49d9ec8202df88ef5",
        "title": "子文大丞重午日走贶煮酒清甚殆与远水一色何其妙哉数语奉谢",
        "author": "范成大",
        "content": "腊脚清若空，吾闻其语矣。\n今晨品义尊，公酒正如此。\n太常家有此段奇，销得不斋醉如泥。\n但恨今无遏云曲，送我菖蒲一杯绿。",
        "dynasty": "宋",
        "collection_info": null
    },
    {
        "uuid": "2f857fd085a591f4040e25eb78b4ce3b",
        "title": "子文见和云亦有小鬟能度曲復用韵戏赠",
        "author": "范成大",
        "content": "三年屏杯酌，甚矣吾衰矣。\n眼中有淄渑，犹解商略此。\n花酒俱来事更奇，不妨禅心絮沾泥。\n翠眉何时真度曲，细意烦君画蛾绿。",
        "dynasty": "宋",
        "collection_info": null
    },
    {
        "uuid": "fcb28364d5d9c5d4154fd7b1f043aab0",
        "title": "题请息斋六言十首  其一",
        "author": "范成大",
        "content": "洞门昼挂铁锁，阁道秋生绿苔。\n蓍下略同龟伏，瓜中且免蝇来。",
        "dynasty": "宋",
        "collection_info": null
    },
    {
        "uuid": "8902f7fc762781b3aef0b8b91d5aa720",
        "title": "题请息斋六言十首  其二",
        "author": "范成大",
        "content": "多谢纷纷云雨，相忘渺渺江湖。\n坐隅但忌占鵩，屋上何烦誉乌。",
        "dynasty": "宋",
        "collection_info": null
    },
    {
        "uuid": "907a632c99063482f03d2c8df154b51f",
        "title": "题请息斋六言十首  其三",
        "author": "范成大",
        "content": "滟滪年年似马，太行日日摧车。\n笑中恐有义甫，泣裏难防叔鱼。",
        "dynasty": "宋",
        "collection_info": null
    },
    {
        "uuid": "7a992d77ced5ab3140a3e4bf6cff3ef8",
        "title": "题请息斋六言十首  其四",
        "author": "范成大",
        "content": "见影蜮犹铋铋，闻声厖尚狺狺。\n问谁毛生名纸，知我角出车轮。",
        "dynasty": "宋",
        "collection_info": null
    },
    {
        "uuid": "01e354d4cdbac2d3dd723c660fa8d27a",
        "title": "题请息斋六言十首  其五",
        "author": "范成大",
        "content": "不惜人扶难拜，非关我醉欲眠。\n劳君敬枯木耳，恐汝见湿灰焉。",
        "dynasty": "宋",
        "collection_info": null
    },
    {
        "uuid": "fccdaf33e1d0d06273c354f54c7ed180",
        "title": "题请息斋六言十首  其六",
        "author": "范成大",
        "content": "税驾今吾将老，结庐此地不喧。\n恐妨蝴蝶同梦，笑倩颠当守门。",
        "dynasty": "宋",
        "collection_info": null
    },
    {
        "uuid": "e121f5cad1482968ee95c58d867de91c",
        "title": "题请息斋六言十首  其七",
        "author": "范成大",
        "content": "口边一任醭去，鼻孔慵将涕收。\n閒门冷落车辙，空室团栾话头。",
        "dynasty": "宋",
        "collection_info": null
    },
    {
        "uuid": "6947e4cba18d84885c145b3351ed5687",
        "title": "题请息斋六言十首  其八",
        "author": "范成大",
        "content": "冷暖旧雨今雨，是非一波万波。\n壁下禅枯达磨，室中病着维摩。",
        "dynasty": "宋",
        "collection_info": null
    },
    {
        "uuid": "a2b7c65ab9ccd94bafac5a3e5296bf07",
        "title": "题请息斋六言十首  其九",
        "author": "范成大",
        "content": "亲戚自有情话，来往都无杂言。\n酒熟径须相报，文成聊与细论。",
        "dynasty": "宋",
        "collection_info": null
    },
    {
        "uuid": "354177a712ea13ea40a81aad865f539e",
        "title": "题请息斋六言十首  其一○",
        "author": "范成大",
        "content": "园丁以时白事，山客终日相陪。\n竹比平安报到，花依次第折来。",
        "dynasty": "宋",
        "collection_info": null
    },
    {
        "uuid": "30f5e2d94dcadda6fa693a776c23708e",
        "title": "送刘唐卿户曹擢第西归六首  其一",
        "author": "范成大",
        "content": "摩挲汉柱怆分襟，邂逅吴船喜盍簪。\n别久十年知几梦，情亲万里只初心。",
        "dynasty": "宋",
        "collection_info": null
    },
    {
        "uuid": "c0e9b2565c22bce5e5ce16dda2c4a8d9",
        "title": "送刘唐卿户曹擢第西归六首  其二",
        "author": "范成大",
        "content": "学道何关紫与青，发身聊假佛名经。\n归来解尽程书缚，千古文章似建瓴。",
        "dynasty": "宋",
        "collection_info": null
    },
    {
        "uuid": "f30c1e2b508cb5f880433bf09c84b0a7",
        "title": "送刘唐卿户曹擢第西归六首  其三",
        "author": "范成大",
        "content": "槐黄灯火困豪英，此去书窗得此生。\n学力根深方蔕固，功名水到自渠成。",
        "dynasty": "宋",
        "collection_info": null
    },
    {
        "uuid": "e483b739bad466020d22482a1884ce6c",
        "title": "送刘唐卿户曹擢第西归六首  其四",
        "author": "范成大",
        "content": "中年亲友惜分离，况我身兼老病衰。\n余景庶几犹及见，登瀛召客过门时。",
        "dynasty": "宋",
        "collection_info": null
    },
    {
        "uuid": "c0caccb145a36aaa90c0cc37166bc828",
        "title": "送刘唐卿户曹擢第西归六首  其五",
        "author": "范成大",
        "content": "我识岷峨最上头，当年脚力与云浮。\n两山父老如相问，一席三椽正卧游。",
        "dynasty": "宋",
        "collection_info": null
    },
    {
        "uuid": "bc3eb92b5fec56fc4e717ee20e6369b6",
        "title": "送刘唐卿户曹擢第西归六首  其六",
        "author": "范成大",
        "content": "四海西州旧故多，烦君问讯各如何。\n心期本自无南北，万里天波一月波。",
        "dynasty": "宋",
        "collection_info": null
    },
    {
        "uuid": "dcc4f3c955d0768d5fc1f697937e5aba",
        "title": "富顺杨商卿使君向与余相别于泸之合江渺然再会之期后九年乃访余吴门则喜可知也今復分袂更增惘然病中强书数语送之",
        "author": "范成大",
        "content": "合江县下初语离，共说再会知何时。\n寿栎堂前哄一笑，人生聚散真难料。\n青灯话旧语未终，船头迭鼓帆争风。\n草草相逢復相送，直恐送迎皆梦中。\n昨闻亲上安边奏，玉阶从容移禁漏。\n天香怀袖左鱼符，归作双亲千岁寿。\n我今老病塘蒲衰，君归报政还復来。\n万里傥容明月共，更期后梦如今梦。",
        "dynasty": "宋",
        "collection_info": null
    },
    {
        "uuid": "abe6b647fe373ca6af7169f076586d73",
        "title": "久病或劝勉强游适吟四绝答之  其一",
        "author": "范成大",
        "content": "风月箇中老子，江湖之上散人。\n化鑪苦靳清福，环堵閒抛好春。",
        "dynasty": "宋",
        "collection_info": null
    },
    {
        "uuid": "8dc146cede0bb65f5faac2939ce856e5",
        "title": "久病或劝勉强游适吟四绝答之  其二",
        "author": "范成大",
        "content": "鹤怨久迴俗驾，鸥盟谁主载书。\n一丘一壑谢汝，三岁三秋望予。",
        "dynasty": "宋",
        "collection_info": null
    },
    {
        "uuid": "0e01b8add3f8cc04612989926a610caa",
        "title": "久病或劝勉强游适吟四绝答之  其三",
        "author": "范成大",
        "content": "扪蝨即是忙事，驱蝇岂非褊心。\n香暖香寒功课，窗明窗暗光阴。",
        "dynasty": "宋",
        "collection_info": null
    },
    {
        "uuid": "8b06cdfb0831d5a02a0aa9a5a19bf7aa",
        "title": "久病或劝勉强游适吟四绝答之  其四",
        "author": "范成大",
        "content": "羸如蓐妇多忌，倦似田翁作劳。\n玩具僧梳刖屦，欢悰丁尾龟毛。",
        "dynasty": "宋",
        "collection_info": null
    },
    {
        "uuid": "9b5daadd7f71c72a21916f990e219bc3",
        "title": "初秋閒记园池草木五首  其一",
        "author": "范成大",
        "content": "茙葵烂紫终陋，薝卜嫣黄亦香。\n医俗剩延竹色，疗愁催拆萱房。",
        "dynasty": "宋",
        "collection_info": null
    },
    {
        "uuid": "2e5df73ba6812ae73c786c78c7437173",
        "title": "初秋閒记园池草木五首  其二",
        "author": "范成大",
        "content": "牛牵碧蔓自绕，鸡耸朱冠欲争。\n菱葩可范伯雅，蓼节偏宜曲生。",
        "dynasty": "宋",
        "collection_info": null
    },
    {
        "uuid": "926dfd592170577fb810f6bdf4d97124",
        "title": "初秋閒记园池草木五首  其三",
        "author": "范成大",
        "content": "旱地莲花娇小，水盆栀子幽芳。\n薇帐半年春艷，桂丛四季秋香。",
        "dynasty": "宋",
        "collection_info": null
    },
    {
        "uuid": "447cbd5196a198e63786ef75502e8bdd",
        "title": "初秋閒记园池草木五首  其四",
        "author": "范成大",
        "content": "醉怜金琖齐侧，卧看玉簪对横。\n腥水留灌末利，结香旋熏素馨。",
        "dynasty": "宋",
        "collection_info": null
    },
    {
        "uuid": "841e9a037e3ae5420fb1a153f6971718",
        "title": "初秋閒记园池草木五首  其五",
        "author": "范成大",
        "content": "玉菡化生稚子，碧枝视现声闻。\n马齿任藏汞冷，鸿头自胜硫温。",
        "dynasty": "宋",
        "collection_info": null
    },
    {
        "uuid": "219d6895d473306f627b0058e858f599",
        "title": "岩桂三首  其一",
        "author": "范成大",
        "content": "风帘疎爽月徘徊，怅望家人把酒杯。\n病着幽窗知几日，瓶花两见木犀开。",
        "dynasty": "宋",
        "collection_info": null
    },
    {
        "uuid": "bdb5b4360b2915ddf574731163ae6c36",
        "title": "岩桂三首  其二",
        "author": "范成大",
        "content": "越城芳径手亲栽，红浅黄深次第开。\n不用小山招隠赋，身如强健日千迴。",
        "dynasty": "宋",
        "collection_info": null
    },
    {
        "uuid": "75ca48b010aed09d7a09f8b053c3caf6",
        "title": "岩桂三首  其三",
        "author": "范成大",
        "content": "一株萧索倚宣华，东苑香风属内家。\n丹碧屠苏银烛照，平生奇绝象山花。",
        "dynasty": "宋",
        "collection_info": null
    },
    {
        "uuid": "93b89f6005a9b708c591a61cc62d3249",
        "title": "中秋无月三首  其一",
        "author": "范成大",
        "content": "儿女无悰坐客稀，今年孤负隔年期。\n谁从天上牢遮月，不管人间大欠诗。",
        "dynasty": "宋",
        "collection_info": null
    },
    {
        "uuid": "dcd5f8519ce0294a25566a04bf5a4a40",
        "title": "中秋无月三首  其二",
        "author": "范成大",
        "content": "扑地痴云欲万重，家家帘幙护房栊。\n世间第一无情物，谁似中秋雨与风。",
        "dynasty": "宋",
        "collection_info": null
    },
    {
        "uuid": "0f496c2bd5ec61bfda476ebff9ff5743",
        "title": "中秋无月三首  其三",
        "author": "范成大",
        "content": "一生露下风前客，两岁愁边病裏身。\n姑置阴晴圆缺事，药寮灯火正相亲。",
        "dynasty": "宋",
        "collection_info": null
    },
    {
        "uuid": "80cc2e4d754956b928e0f93dd6ec82dd",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一",
        "author": "范成大",
        "content": "旧岁连新岁，凉床又暖床。\n山川屏裏画，时刻篆中香。\n畏垒吾安土，支离饱太仓。\n若教身更健，鹤背入维扬。",
        "dynasty": "宋",
        "collection_info": null
    },
    {
        "uuid": "8edc74f8b868bcfb89b74e5a7ae0e3b9",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其二",
        "author": "范成大",
        "content": "认鹿纷纭梦，亡羊散乱心。\n眵昏遮眼读，愁苦捻髭吟。\n幸觉行迷远，其如卧病深。\n通身都放下，何用觅砭鍼。",
        "dynasty": "宋",
        "collection_info": null
    },
    {
        "uuid": "82eb3a2d0acef6308c9aab019ef0dd98",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其三",
        "author": "范成大",
        "content": "日暖衣犹袭，宵长被有棱。\n朝晡三楪饭，昏晓一釭灯。\n伴坐跧如几，扶行瘦比藤。\n生缘堪入画，寂寞憩松僧。",
        "dynasty": "宋",
        "collection_info": null
    },
    {
        "uuid": "786458c790e877bd5b67be1d1154250f",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其四",
        "author": "范成大",
        "content": "绳倚扶枵骨，蒲团阁瘁肤。\n事疑偿业债，形类窘囚拘。\n空劫真常体，浮生幻化躯。\n箇中元不二，无语对文殊。",
        "dynasty": "宋",
        "collection_info": null
    },
    {
        "uuid": "1a7adf3cea25ae5ccee93aa17ccede42",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其五",
        "author": "范成大",
        "content": "软熟羞盘馔，芳辛实枕帏。\n候晴先晒席，占湿豫烘衣。\n易粟鸡皮皱，难培鹤骨肥。\n头颅虽若此，虚白自生辉。",
        "dynasty": "宋",
        "collection_info": null
    },
    {
        "uuid": "a6b7c911474117cf385d1815fc158869",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其六",
        "author": "范成大",
        "content": "数息憎晨凊，伸眉惬晚晴。\n隙尘浮日影，窗穴啸风声。\n扪蝨天机动，驱蚊我相生。\n偶然成一笑，栩栩暂身轻。",
        "dynasty": "宋",
        "collection_info": null
    },
    {
        "uuid": "118088314becce9e73f678375f30c1c2",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其七",
        "author": "范成大",
        "content": "贵仕龟钻筴，閒居马脱鞿。\n冠尘昏旧制，带眼剩新围。\n堆案书邮少，登门刺字稀。\n掩关灰木坐，休示季咸机。",
        "dynasty": "宋",
        "collection_info": null
    },
    {
        "uuid": "b294cb5bcc80e3d776c0f6a7b742b91a",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其八",
        "author": "范成大",
        "content": "目眚浮珠佩，声尘籁玉箫。\n秋怀潘鬓秃，午梦楚魂销。\n注水瓶花醒，吹薪药鼎潮。\n南柯何处是，斜日上廊腰。",
        "dynasty": "宋",
        "collection_info": null
    },
    {
        "uuid": "dae7f9f7b248afce3f7d93158b547748",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其九",
        "author": "范成大",
        "content": "静裏秋先到，閒中昼自长。\n门阑疑泄柳，尸祝漫庚桑。\n腹已枵经笥，身犹试药方。\n强名今日愈，勃窣负东墙。",
        "dynasty": "宋",
        "collection_info": null
    },
    {
        "uuid": "b7b55cb8c4686e091baa4ee78dd8b788",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一○",
        "author": "范成大",
        "content": "汗渍筇枝赤，苔封屐齿青。\n有医延上坐，无客抗分庭。\n霁月钻窗看，鸣琴侧枕听。\n莫嗔猿鹤怨，岫幌两年扃。",
        "dynasty": "宋",
        "collection_info": null
    },
    {
        "uuid": "5546a8ce72400ad213f1b62782ba5c4b",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一一",
        "author": "范成大",
        "content": "视絮劳群从，祗承愧阖家。\n乳泉供水递，金液养丹芽。\n加酿厚如酪，旋舂香胜花。\n百端扶老惫，无物报投瓜。",
        "dynasty": "宋",
        "collection_info": null
    },
    {
        "uuid": "21daaaed86294c1d84c5fde1175ac8d8",
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一二",
        "author": "范成大",
        "content": "学业荒呻毕，欢悰隔笑盐。\n入秋先复幕，过夏亦疎帘。\n门客嗔愁思，家人献吉占。\n尤怜小儿女，时报鹊鸣檐。",
        "dynasty": "宋",
        "collection_info": null
    },
    {
        "uuid": "d67f1a7e6875d6aa9d12fae8cefcba53",
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其一",
        "author": "范成大",
        "content": "萧滩远客扣田庐，贻我读书楼上书。\n千里故情元共月，错云多病故人疎。",
        "dynasty": "宋",
        "collection_info": null
    },
    {
        "uuid": "3c25da34a403fce7b2906f5a3d6792cc",
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其二",
        "author": "范成大",
        "content": "卷中图画袖中珍，上有三阶五朶云。\n白日青天光范路，未饶蟾窟梦纷纭。",
        "dynasty": "宋",
        "collection_info": null
    },
    {
        "uuid": "176f333d1ffb7d458cd26df31a717507",
        "title": "寿栎前假山成移丹桂于马城自嘲",
        "author": "范成大",
        "content": "堂前趣就小嶙峋，未许蹒跚杖屦亲。\n更遣移花三百里，世间真有大痴人。",
        "dynasty": "宋",
        "collection_info": null
    },
    {
        "uuid": "25907532b95723c1634ffeed4d1e1c95",
        "title": "灼艾",
        "author": "范成大",
        "content": "血忌详涓日，尻神谨避方。\n艾求真伏道，穴按古明堂。\n谢去群巫祝，胜如几药汤。\n起来成独笑，一病搅千忙。",
        "dynasty": "宋",
        "collection_info": null
    },
    {
        "uuid": "d91c70f045d33e7797a2021d5e88cf3a",
        "title": "东宫寿诗",
        "author": "范成大",
        "content": "甲观秋弥月，前星蚤丽天。\n君亲重庆日，家国中兴年。\n英武神机远，温文德宇全。\n摛章森典则，会道极高坚。\n俭宝躬安履，仁端性自然。\n渊冲澄有量，海润浃无边。\n五学临函丈，三朝拱邃延。\n颂声敷政久，喜色问安还。\n铜律谐初度，桑弧绝旧传。\n菊催重九近，梅占小春先。\n戏綵猗兰殿，宣杯玳瑁筵。\n青宫千亿寿，长对两宫前。",
        "dynasty": "宋",
        "collection_info": null
    },
    {
        "uuid": "49a214b3475a95b44c9cf8326e611d1d",
        "title": "十月朝开炉偶书余病归二年未能拜埽松楸曩常以此日侍先兄游洞庭并写悲感之怀",
        "author": "范成大",
        "content": "圃芋今年紫，篱枫昨日丹。\n开炉修故事，听雨说新寒。\n橘社重游阻，楸行再拜难。\n此时西望眼，衰涕不胜弹。",
        "dynasty": "宋",
        "collection_info": null
    },
    {
        "uuid": "4499309e668dd18f907e5f64043cb47f",
        "title": "有怀龚养正",
        "author": "范成大",
        "content": "好在楚龚子，秋来情话稀。\n昨承书素说，行侍板舆归。\n烟水潮平棹，风霜岁晚衣。\n几时真访戴，莫待雪花霏。",
        "dynasty": "宋",
        "collection_info": null
    },
    {
        "uuid": "4f4ff321f1f4cd050d5a5e9b40c7fd7b",
        "title": "白髭行",
        "author": "范成大",
        "content": "四十踰四髭始黄，手持汉节临大荒。\n舆疾归来皮骨在，两鬓尚作青丝光。\n俛仰行年四十九，万里南驰復西走。\n斑斑颔下点吴霜，犹可芟夷诳宾友。\n屈指如今又十年，两年惫卧秋风前。\n人生血气能几许，不待览镜知皤然。\n长安后辈轻前辈，百方染药千金卖。\n烦撋包裹夜不眠，无奈露头出光怪。\n病翁高卧门长扃，垂雪毵毵骨更清。\n儿童不作居士唤，唤作堂中老寿星。",
        "dynasty": "宋",
        "collection_info": null
    },
    {
        "uuid": "ac35dfbf7a16950db7a20636a0923c6e",
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其一",
        "author": "范成大",
        "content": "忆昔骖鸾识俊英，朱旛绣斧尽能名。\n书随庾岭一枝寄，句挟韶江九奏成。\n吴粤交驰清夜梦，参辰不隔故人情。\n何时重醉金槽曲，一洗阳关别恨平。",
        "dynasty": "宋",
        "collection_info": null
    },
    {
        "uuid": "04400ca2bece36432df444d128f773e1",
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其二",
        "author": "范成大",
        "content": "濩落枵虚似瓠壶，新添雪鬓与霜鬚。\n也知病叟形容变，非是仙儒骨相癯。\n岁晚山林如自献，年丰田野亦多娱。\n无端拙恙妨清乐，未许扁舟到五湖。",
        "dynasty": "宋",
        "collection_info": null
    },
    {
        "uuid": "f5f5d08a68fc8c7e3bc260a5df8e7eb8",
        "title": "復以蟾砚归龚养正",
        "author": "范成大",
        "content": "梦裏何人歌式微，觉来石友在书帏。\n郑环信美非吾宝，赵璧犹全任汝归。\n渴水双蟾窥海阔，出云孤月照星稀。\n好将自草三千牍，莫与蚍蜉作钓矶。",
        "dynasty": "宋",
        "collection_info": null
    },
    {
        "uuid": "f7351fe7e7fcd6fdf406bcda125ad9f4",
        "title": "大雪书怀",
        "author": "范成大",
        "content": "天将奇赏发清欢，畴昔登临插羽翰。\n梅下寻诗骑马滑，松梢索酒倚楼寒。\n闭门老子愁无頼，返棹归来兴已阑。\n聊掬玉尘添石鼎，自煎鱼眼破龙团。",
        "dynasty": "宋",
        "collection_info": null
    },
    {
        "uuid": "99c68e13aa670c00682159b97993b2bf",
        "title": "雪中苦寒戏嘲二绝  其一",
        "author": "范成大",
        "content": "冥凌分职大间关，辛苦行冬强作难。\n费尽无边风与雪，劣能供得一番寒。",
        "dynasty": "宋",
        "collection_info": null
    },
    {
        "uuid": "1c7047dcde33269c21590d723e403e55",
        "title": "雪中苦寒戏嘲二绝  其二",
        "author": "范成大",
        "content": "茸毡帐下玉杯宽，香裏吹笙醉裏看。\n风雪过门无入处，却投穷巷觅袁安。",
        "dynasty": "宋",
        "collection_info": null
    },
    {
        "uuid": "555997a456323cea3e31e3c51dc1e997",
        "title": "雪復大作六言四首  其一",
        "author": "范成大",
        "content": "奇寒拥被晓枕，噩梦披蓑晚江。\n遥想漫天匝地，近听穿幔鸣窗。",
        "dynasty": "宋",
        "collection_info": null
    },
    {
        "uuid": "740a69102cb3bf6a36d0aec556cc7836",
        "title": "雪復大作六言四首  其二",
        "author": "范成大",
        "content": "酿成送腊三白，功在迎年九秋。\n樵指担肩相贺，饭囊酒瓮何忧。",
        "dynasty": "宋",
        "collection_info": null
    },
    {
        "uuid": "5429f47743f81e0ef9d1ba50f4166f93",
        "title": "雪復大作六言四首  其三",
        "author": "范成大",
        "content": "初报折篁抢地，旋闻压柳堆桥。\n宁教风过掀舞，可惜雨来半销。",
        "dynasty": "宋",
        "collection_info": null
    },
    {
        "uuid": "f4d0d0856dec1a6c8be6a010fc5f0ae9",
        "title": "雪復大作六言四首  其四",
        "author": "范成大",
        "content": "伶俜冻雀蹲晚，噤渗疎梅锁春。\n有客典衣沽酒，何人增价卖薪。",
        "dynasty": "宋",
        "collection_info": null
    },
    {
        "uuid": "30643bce085697e4b3531ecd043d59f4",
        "title": "立春",
        "author": "范成大",
        "content": "綵胜金旛梦裏，茶槽药杵声中。\n索莫两年春事，小窗卧听东风。",
        "dynasty": "宋",
        "collection_info": null
    },
    {
        "uuid": "8497c929387c942c65f3f5b3def941e0",
        "title": "题徐熙风牡丹二首 紫花",
        "author": "范成大",
        "content": "蕊珠仙驭晓骖鸾，道服朝元露未干。\n天半刚风如激箭，绿绡飘荡紫绡寒。",
        "dynasty": "宋",
        "collection_info": null
    },
    {
        "uuid": "dcbcc6c52addf6c170fd4235276552b9",
        "title": "题徐熙风牡丹二首 白花",
        "author": "范成大",
        "content": "寒入仙裙粟玉肌，舞余全不耐风吹。\n从教旅拒春无力，细看腰支袅袅时。",
        "dynasty": "宋",
        "collection_info": null
    },
    {
        "uuid": "9cd82a2fb0f9a46da76f20ba785a567e",
        "title": "题黄居寀雀竹图二首  其一",
        "author": "范成大",
        "content": "群雀岁寒保聚，两鹑日晏忘归。\n草间岂无余粒，刮地风号雪飞。",
        "dynasty": "宋",
        "collection_info": null
    },
    {
        "uuid": "262e9379e19c95f83dc8053c065fc003",
        "title": "题黄居寀雀竹图二首  其二",
        "author": "范成大",
        "content": "蔓花露下凝碧，丛竹秋来老苍。\n噪雀群争何事，么禽自啭清篁。",
        "dynasty": "宋",
        "collection_info": null
    },
    {
        "uuid": "0a8c79dce8f34a88f21d1bc658cdcf32",
        "title": "题张晞颜两花图二首 繁杏",
        "author": "范成大",
        "content": "红粉团枝一万重，当年独自费东风。\n若为报答春无頼，付与笙歌鼎沸中。",
        "dynasty": "宋",
        "collection_info": null
    },
    {
        "uuid": "3e30be6d32311aac70a2cfbebe9d8c34",
        "title": "题张晞颜两花图二首 玉梨",
        "author": "范成大",
        "content": "雪薄冰轻不耐春，雨中愁绪月中真。\n莫教梦作云飞去，留伴昭阳第一人。",
        "dynasty": "宋",
        "collection_info": null
    },
    {
        "uuid": "f8c002a699318a09a93dca2f6eb6a451",
        "title": "题范道士二牛图",
        "author": "范成大",
        "content": "西畴涤场浄无尘，原头远牧秋草春。\n一牛疾行离其群，一牛返顾如怒嗔。\n目光炯炯狞而驯，点缀毫末俱逼真。\n不颠不狂笔有神，妙哉吾宗散仙人。",
        "dynasty": "宋",
        "collection_info": null
    },
    {
        "uuid": "48f9910b7e725305564bef675d5e1316",
        "title": "小峨眉",
        "author": "范成大",
        "content": "三峨参横大峨高，奔崖侧势倚半霄。\n龙跧虎卧起且伏，旁睨沫水沱江朝。\n禹从岷嶓过其下，奠山着籍称雄豪。\n告成归来两阶舞，泗滨锡贡备九韶。\n览观此石三叹息，髣髴蜀镇俱岧峣。\n惜哉击拊堕簨虡，辇送淮海还山椒。\n降商讫周谨呵护，磬氏无敢加镌雕。\n刘项蜗争鬨灵壁，血漂川谷流腥臊。\n水官恐此被染涴，毡包席裹吴中逃。\n市门大隠阅千祀，苔衣尘网薶孤标。\n尤物显晦定有数，昨者惠顾不待招。\n我昔西游踏禹迹，暑宿光相披重貂。\n十年境落卧榼梦，摩挲壁画双鬓凋。\n天怜爱山欲成癖，特设奇供慰寂寥。\n恍然坐我宝岩上，疑有太古雪未消。\n嵌根襞积巧入妙，峰顶箕踞贵不骄。\n炉烟云浮布银界，隙日虹贯凝金桥。\n是时岁杪卧衰疾，健起放杖惊儿曹。\n龙钟绕围喜折屐，龟手拂拭寒侵袍。\n太湖未暇商甲乙，罗浮天竺均鸿毛。\n小峨之名神所畀，永与野老归渔樵。\n作诗贺我得石友，且以併贺兹丘遭。",
        "dynasty": "宋",
        "collection_info": null
    },
    {
        "uuid": "8f853dea83455cd89c95cabdc79eabc2",
        "title": "烟江迭嶂",
        "author": "范成大",
        "content": "太湖嵌根藏洞宫，槎牙石生奫沦中。\n波涛投隙漱且囓，岁久缺罅深重重。\n水空发声夜镗鎝，中有晴江烟嶂迭。\n谁欤断取来何时，山客自言藏奕叶。\n江上愁心惟画图，苏仙作诗画不如。\n当年此石若并世，雪浪仇池何足书。\n我无俊语对巨丽，欲定等差谁与议。\n直须具眼老香山，来为平章作新记。",
        "dynasty": "宋",
        "collection_info": null
    },
    {
        "uuid": "f7f2063f9810c79e89272ccca00ab724",
        "title": "天柱峰",
        "author": "范成大",
        "content": "衡山紫盖连延处，一峰巉绝擎玉宇。\n汉家惮远不能到，寓祭灊山作天柱。\n我今卧游长揜关，却寓此石充灊山。\n形摹三尺气万仞，世间培塿何由攀。\n南州山骨朶清淑，乳孽砂床未超俗。\n神奇都赋小峥嵘，雷雨飞来伴幽独。\n哦诗月明清夜阑，坐看高影横屋山。\n摩霄拂云政如此，吾言实夸谁敢删。",
        "dynasty": "宋",
        "collection_info": null
    },
    {
        "uuid": "3abbbba03afa3b6dd1cb089aedf9fbc9",
        "title": "甲辰除夜吟",
        "author": "范成大",
        "content": "一年三百六十日，日日三椽卧衰疾。\n旁人揶揄还叹咨，问我如何度四时。\n我言平生老行李，蓐食趁程中夜起。\n当时想像闭门閒，弱水迢迢三万里。\n如今因病得疎慵，脚底关山如梦中。\n重帘复幕白昼静，户外车马从西东。\n若问四时何以度，念定更无新与故。\n瓶花开落纪春冬，窗纸昏明认朝暮。\n行年六十是明朝，不暇自怜聊自嘲。\n婪尾三杯饧一楪，从今身健齿牙牢。",
        "dynasty": "宋",
        "collection_info": null
    },
    {
        "uuid": "00b87b395db81209d5e34c32038dd2e9",
        "title": "次韵龚养正送水仙花",
        "author": "范成大",
        "content": "色界香尘付八还，正观不起况邪观。\n花前犹有诗情在，还作凌波步月看。",
        "dynasty": "宋",
        "collection_info": null
    },
    {
        "uuid": "0ad549467121909df7959d7f6b6b8816",
        "title": "元日",
        "author": "范成大",
        "content": "屋角峥嵘斗柄移，案头萧索烛花垂。\n与时消息评新药，若节春秋忆旧诗。\n饥饭困眠全体懒，风餐露宿半生痴。\n尊前现在休嫌老，最后屠苏把一巵。",
        "dynasty": "宋",
        "collection_info": null
    },
    {
        "uuid": "7fec992bcae5175bf35da1e016d8130d",
        "title": "正月六日风雪大作  其一",
        "author": "范成大",
        "content": "滕六无端巽二痴，翻天作恶破春迟。\n邀梅勒柳何功业，谁与停杯一问之。",
        "dynasty": "宋",
        "collection_info": null
    },
    {
        "uuid": "8e1c288424192f4e0d55926f049c1f4f",
        "title": "正月六日风雪大作  其二",
        "author": "范成大",
        "content": "奇寒何事入芳辰，不管灯枝欲试新。\n即日反风吹尽雪，东君已费一分春。",
        "dynasty": "宋",
        "collection_info": null
    },
    {
        "uuid": "c5221168da7319b091aa20961b8e548f",
        "title": "元夕四首  其一",
        "author": "范成大",
        "content": "粉痕红点万花攒，玉气珠光宝月团。\n帘箔通明香似雾，东君无处着春寒。",
        "dynasty": "宋",
        "collection_info": null
    },
    {
        "uuid": "0705030b0fefa11f06be8fc31f82ac71",
        "title": "元夕四首  其二",
        "author": "范成大",
        "content": "不夜城中陆地莲，小梅初破月初圆。\n新年第一佳时节，谁肯如翁闭户眠。",
        "dynasty": "宋",
        "collection_info": null
    },
    {
        "uuid": "369152ad7a1dfadcb2e97d851d2a39e0",
        "title": "元夕四首  其三",
        "author": "范成大",
        "content": "药炉汤鼎煮孤灯，禅版蒲团老病僧。\n儿女强修元夕供，玉蛾先避雪鬅鬙。",
        "dynasty": "宋",
        "collection_info": null
    },
    {
        "uuid": "9cc6720f6d1bde64072a63106d03c314",
        "title": "元夕四首  其四",
        "author": "范成大",
        "content": "落梅秾李趁时新，枯木崖边一任春。\n尚爱乡音醒病耳，隔墙时有卖饧人。",
        "dynasty": "宋",
        "collection_info": null
    },
    {
        "uuid": "f969871567da721caacedc9853d3248e",
        "title": "去年多雪苦寒梅花遂晚元夕犹未盛开",
        "author": "范成大",
        "content": "隔年寒力冻芳尘，勒住东风寂寞滨。\n只管苦吟三尺雪，那知迟把一枝春。\n灯烘画阁香犹冷，汤暖铜瓶玉尚皴。\n花定有情堪索笑，自怜无术唤真真。",
        "dynasty": "宋",
        "collection_info": null
    },
    {
        "uuid": "3c00c345f833b3ff07ae8814166dc35a",
        "title": "寄题筠州钱有文明府新昌小道院  其一",
        "author": "范成大",
        "content": "忠厚平生心学，敏明随处民功。\n江左幕中荒政，江西县裏仁风。",
        "dynasty": "宋",
        "collection_info": null
    },
    {
        "uuid": "fbf2d3105c49bc2e71665f2ca7457f59",
        "title": "寄题筠州钱有文明府新昌小道院  其二",
        "author": "范成大",
        "content": "勿云私淑小邑，可以匹休大邦。\n健笔谁能后赋，向来江夏无双。",
        "dynasty": "宋",
        "collection_info": null
    },
    {
        "uuid": "053aed17fdf579415d66338341352d2b",
        "title": "题徐熙杏花",
        "author": "范成大",
        "content": "老枝当岁寒，芳蘤春澹泞。\n雾绡轻欲无，娇红恐飞去。",
        "dynasty": "宋",
        "collection_info": null
    },
    {
        "uuid": "0a9616ba7c743e9d7171e9b55bf09fdf",
        "title": "题赵昌木瓜花",
        "author": "范成大",
        "content": "秋风魏瓠实，春雨燕脂花。\n綵笔不可写，滴露匀朝霞。",
        "dynasty": "宋",
        "collection_info": null
    },
    {
        "uuid": "3eb2dfadbe2c2623f243db888fd731f7",
        "title": "题易元吉獐猿两图二首  其一",
        "author": "范成大",
        "content": "择食麕相唤，无人意不惊。\n猿啼风动叶，机熟两忘情。",
        "dynasty": "宋",
        "collection_info": null
    },
    {
        "uuid": "e46f4a18f2bf4121667b48810efcad1a",
        "title": "题易元吉獐猿两图二首  其二",
        "author": "范成大",
        "content": "乌逐山公噪，惊麕仰望疑。\n春林无一事，獝狘自生悲。",
        "dynasty": "宋",
        "collection_info": null
    },
    {
        "uuid": "2dc1fbbf2a24af3bc3091240d08ea961",
        "title": "题张希贤纸本花四首 牡丹",
        "author": "范成大",
        "content": "洛花肉红姿，蜀笔丹砂染。\n生绡多俗格，纸本有真艷。",
        "dynasty": "宋",
        "collection_info": null
    },
    {
        "uuid": "b90c72b35d00f26994029f2ce78c15eb",
        "title": "题张希贤纸本花四首 常春",
        "author": "范成大",
        "content": "染根得灵药，无时不春风。\n倚阑与挂壁，相伴岁寒中。",
        "dynasty": "宋",
        "collection_info": null
    },
    {
        "uuid": "73a0833ef381fe9e4077aa2133aa969c",
        "title": "题张希贤纸本花四首 红梅",
        "author": "范成大",
        "content": "酒力欺朝寒，潮红上粧面。\n桃李漫同时，输了春风半。",
        "dynasty": "宋",
        "collection_info": null
    },
    {
        "uuid": "f21b8f86635997a96e2034eaf6327dec",
        "title": "题张希贤纸本花四首 鸡冠",
        "author": "范成大",
        "content": "号名极形似，摹写与真逼。\n聊以画滑稽，慰我秋园寂。",
        "dynasty": "宋",
        "collection_info": null
    },
    {
        "uuid": "7c5c51a40c0621a21d51216725cc24a6",
        "title": "喜沈叔晦至",
        "author": "范成大",
        "content": "澹若论交味，嘤其求友声。\n江湖几鱼沫，风雨一鸡鸣。\n旧事休重说，新诗莫细评。\n烦将忆勤梦，归对海山横。",
        "dynasty": "宋",
        "collection_info": null
    },
    {
        "uuid": "2c511ddb385a31a9692f71e0ac50a563",
        "title": "惊蛰家人子辈为易疏帘",
        "author": "范成大",
        "content": "二分春色到穷阎，儿女祈翁出滞淹。\n幽蛰夜惊雷奋地，小窗朝爽日筛帘。\n惠风全解墨池冻，清昼剩翻云笈籤。\n亲友莫嗔情话少，向来屏息似龟蟾。",
        "dynasty": "宋",
        "collection_info": null
    },
    {
        "uuid": "4a17c4652e8d1784d273b7bdca8ef880",
        "title": "信笔",
        "author": "范成大",
        "content": "天地同浮水上萍，羲娥迭耀案头萤。\n山中名器两芒屩，花下友朋双玉瓶。\n童子昔曾夸了了，主翁今但诺醒醒。\n归田赢得多无事，输与诸公汗简青。",
        "dynasty": "宋",
        "collection_info": null
    },
    {
        "uuid": "8b0e3354b5f4cb0a104c002721b4fe44",
        "title": "请息斋书事三首  其一",
        "author": "范成大",
        "content": "覆雨翻云转手成，纷纷轻薄可怜生。\n天无寒暑无时令，人不炎凉不世情。\n栩栩算来俱蝶梦，喈喈能有几鸡鸣。\n冰山侧畔红尘涨，不隔瑶台月露清。",
        "dynasty": "宋",
        "collection_info": null
    },
    {
        "uuid": "e1f0e14bf5717ec8e29e50cb00e81f1b",
        "title": "请息斋书事三首  其二",
        "author": "范成大",
        "content": "刻木牵丝罢戏场，祭余雨后两相忘。\n门虽有雀尚廷尉，食已无鱼休孟尝。\n蝨裏趋时真是贼，虎中宣力任为伥。\n篱东舍北谁情话，鸡语鸥盟意却长。",
        "dynasty": "宋",
        "collection_info": null
    },
    {
        "uuid": "09036092ad1bcec247045a9604d5d79b",
        "title": "请息斋书事三首  其三",
        "author": "范成大",
        "content": "聚蚋酰边闹似雷，乞儿争背向寒灰。\n长平失势见何晚，栗里息交归去来。\n休问江湖鱼有沫，但蕲云水鹤无媒。\n岩扉岫幌牢扃钥，不是渔樵不与开。",
        "dynasty": "宋",
        "collection_info": null
    },
    {
        "uuid": "d2ab7df8790d9a95d886ee88447c14b2",
        "title": "送文季高倅兴元",
        "author": "范成大",
        "content": "素衣京洛怅成缁，青鬓江吴喜未丝。\n烛暗不眠谈旧事，酒阑作恶问行期。\n琴书情话须亲戚，风雨残春更别离。\n屈指归来重一笑，扫除门巷着旌麾。",
        "dynasty": "宋",
        "collection_info": null
    },
    {
        "uuid": "45921cc96f71e039d19537f9c8a9f42b",
        "title": "书怀二绝再送文季高兼呈新帅阎才元侍郎  其一",
        "author": "范成大",
        "content": "剑关云栈守非难，函谷泥封久未刊。\n今日汉中谁国士，莫教春草上斋坛。",
        "dynasty": "宋",
        "collection_info": null
    },
    {
        "uuid": "e95f896cd3a93fd43010f2cb2b8ab3ad",
        "title": "书怀二绝再送文季高兼呈新帅阎才元侍郎  其二",
        "author": "范成大",
        "content": "西出阳关有旧知，熏风渌水泛莲时。\n烦君传语诗书帅，更寄台城别后词。",
        "dynasty": "宋",
        "collection_info": null
    },
    {
        "uuid": "5652c33250e2eed2fcefe7cb732270d0",
        "title": "寄题石湖海棠二首  其一",
        "author": "范成大",
        "content": "手开芳径越城头，红锦屠苏结绮楼。\n不把万枝银烛照，淡云微月替人愁。",
        "dynasty": "宋",
        "collection_info": null
    },
    {
        "uuid": "e9e5ba1bac855cf0c13967c46d4f1c53",
        "title": "寄题石湖海棠二首  其二",
        "author": "范成大",
        "content": "老懒居家似出家，园林春色雨沾沙。\n海棠尚自无心看，天女何须更散花。",
        "dynasty": "宋",
        "collection_info": null
    },
    {
        "uuid": "78c20732b0518da6118ff3911fccce86",
        "title": "家人子辈往石湖检校暮归",
        "author": "范成大",
        "content": "南浦回春棹，东城掩暮扉。\n儿修鸡栅了，女挈菜篮归。\n风力虽欺酒，花香尚染衣。\n衰翁牢守舍，肠断钓鱼矶。",
        "dynasty": "宋",
        "collection_info": null
    },
    {
        "uuid": "56ab00ea2b475f2ba667f68093f46705",
        "title": "枕上闻蒲餠焦",
        "author": "范成大",
        "content": "晓寒燕雀噤春阴，珍重清簧度好音。\n窗色熹微欹枕听，梦成舟檥竹溪深。",
        "dynasty": "宋",
        "collection_info": null
    },
    {
        "uuid": "7018bfaeb4b2fd9f25b03e107dea8236",
        "title": "石湖芍药盛开向北使归过维扬时买根栽此因记旧事二首  其一",
        "author": "范成大",
        "content": "竹西歌吹荻花秋，遗老垂洟送远游。\n羌笛夜阑吹出塞，当年如此梦扬州。",
        "dynasty": "宋",
        "collection_info": null
    },
    {
        "uuid": "b0146fdd438a030f4f18411bbf30d748",
        "title": "石湖芍药盛开向北使归过维扬时买根栽此因记旧事二首  其二",
        "author": "范成大",
        "content": "万里归程许过家，移将二十四桥花。\n石湖从此添春色，莫把蒲萄苜蓿夸。",
        "dynasty": "宋",
        "collection_info": null
    },
    {
        "uuid": "32ee991f010471b4d486641a53272b11",
        "title": "次韵龚养正中秋无月三首  其一",
        "author": "范成大",
        "content": "词客幕天清露下，老翁卧病破窗中。\n高吟大醉输公等，不见嫦娥与我同。",
        "dynasty": "宋",
        "collection_info": null
    },
    {
        "uuid": "883a981c32edf4f497e2cb8b070f6d09",
        "title": "次韵龚养正中秋无月三首  其二",
        "author": "范成大",
        "content": "去年怪雨无端甚，今岁痴云亦復然。\n减却新诗酸却酒，乘除添得一更眠。",
        "dynasty": "宋",
        "collection_info": null
    },
    {
        "uuid": "7abb506c865df911f28ca6eb9f9fc927",
        "title": "次韵龚养正中秋无月三首  其三",
        "author": "范成大",
        "content": "丙夜清光些子见，儿童惊喜强雄夸。\n阑珊高兴应无几，恰似春残看落花。",
        "dynasty": "宋",
        "collection_info": null
    },
    {
        "uuid": "7a790dbfaeec988e1d33a26d7b903f5f",
        "title": "殊不恶斋秋晚閒吟五绝  其一",
        "author": "范成大",
        "content": "好风入帘图画响，斜照穿隙网丝明。\n檐间双雀有时斗，壁下一蛩终日鸣。",
        "dynasty": "宋",
        "collection_info": null
    },
    {
        "uuid": "0d2ef2c6383129c46b0dbd6a201686fa",
        "title": "殊不恶斋秋晚閒吟五绝  其二",
        "author": "范成大",
        "content": "旁若无人鼠饮砚，麾之不去蝇登盘。\n天凉睡起枕痕暖，日晚慵来香字寒。",
        "dynasty": "宋",
        "collection_info": null
    },
    {
        "uuid": "74b62184f351299ecb5e793b14585477",
        "title": "殊不恶斋秋晚閒吟五绝  其三",
        "author": "范成大",
        "content": "就食迁居蚁坟壤，随风作舍蛛袅丝。\n百年何处用三窟，万事信缘安一枝。",
        "dynasty": "宋",
        "collection_info": null
    },
    {
        "uuid": "fc93962f54f6e74c143b58637ee7a2c3",
        "title": "殊不恶斋秋晚閒吟五绝  其四",
        "author": "范成大",
        "content": "市声汹汹鼓催阵，日影骎骎潮涨痕。\n消磨意气默数息，把玩光阴牢闭门。",
        "dynasty": "宋",
        "collection_info": null
    },
    {
        "uuid": "4b1c42f1b34430af4dc96be158d15e4c",
        "title": "殊不恶斋秋晚閒吟五绝  其五",
        "author": "范成大",
        "content": "中秋昨已等閒过，重九今还如梦来。\n霜鬓数茎羞堕帻，黄花三度笑空杯。",
        "dynasty": "宋",
        "collection_info": null
    },
    {
        "uuid": "8d3dd3c44356f4aed5f81ba2e37b024e",
        "title": "老陈道人自云梦被召作地上主者又常受一贵家供祝之曰他日必来吾家作儿戏赠小颂",
        "author": "范成大",
        "content": "野人何苦赴官差，符使追呼挠道怀。\n幸有于门香积供，不如随喜去罗斋。",
        "dynasty": "宋",
        "collection_info": null
    },
    {
        "uuid": "c59ed977666004779fa7e082c2a63a9b",
        "title": "题张戡蕃马射猎图",
        "author": "范成大",
        "content": "阴山碛中射生虏，马逐箭飞如脱兔。\n割鲜大嚼饱何求，荐食中原天震怒。\n太乙灵旗方北指，掣辔逃归莫南顾。\n猖狂若到杀胡林，郎主犹羓何况汝。",
        "dynasty": "宋",
        "collection_info": null
    },
    {
        "uuid": "207c2b613272d3a5089675d9d4d2893b",
        "title": "题赵昌四季花图 海棠梨花",
        "author": "范成大",
        "content": "醉红睡未熟，泪玉春带雨。\n阿环不可招，空寄凭肩语。",
        "dynasty": "宋",
        "collection_info": null
    },
    {
        "uuid": "bbc35741c64ca80a7a236c04d1abaf88",
        "title": "题赵昌四季花图 葵花萱草",
        "author": "范成大",
        "content": "卫足保明哲，忘忧助欢娱。\n欣欣夏日永，媚我幽人庐。",
        "dynasty": "宋",
        "collection_info": null
    },
    {
        "uuid": "97c85b6f68d77d85b8b51c3fc374545c",
        "title": "题赵昌四季花图 拒霜旱莲",
        "author": "范成大",
        "content": "霜天木芙蓉，陆地旱莲草。\n水花云锦尽，不见秋风好。",
        "dynasty": "宋",
        "collection_info": null
    },
    {
        "uuid": "d573b1ac435203149d835f0f4c861faa",
        "title": "题赵昌四季花图 梅花山茶",
        "author": "范成大",
        "content": "月淡玉逾瘦，雪深红欲燃。\n同时不同调，聊用慰衰年。",
        "dynasty": "宋",
        "collection_info": null
    },
    {
        "uuid": "8b43d3aa6d9eb835638075c88438eca5",
        "title": "乙巳十月朔开炉三首  其一",
        "author": "范成大",
        "content": "石湖今日开炉，纸窗银白新糊。\n童子烧红榾柮，老翁睡暖氍毹。",
        "dynasty": "宋",
        "collection_info": null
    },
    {
        "uuid": "22bc145fe872b8d9f61ed27f899fc09f",
        "title": "乙巳十月朔开炉三首  其二",
        "author": "范成大",
        "content": "石湖今日开炉，两壁仍安画图。\n万事篆烟曲几，百年毳衲团蒲。",
        "dynasty": "宋",
        "collection_info": null
    },
    {
        "uuid": "e849a3696cb45b1b71ac7482d093dbb8",
        "title": "乙巳十月朔开炉三首  其三",
        "author": "范成大",
        "content": "石湖今日开炉，俗家恰似精庐。\n抆涕虽无情绪，吟诗却有工夫。",
        "dynasty": "宋",
        "collection_info": null
    },
    {
        "uuid": "d3f9d1623e65c217ebb65ab6b4a18029",
        "title": "有叹二首  其一",
        "author": "范成大",
        "content": "春秋兰菊殊调，南北马牛异方。\n心醉井蛙海若，眼空鹏海鸠枋。",
        "dynasty": "宋",
        "collection_info": null
    },
    {
        "uuid": "fcff047997f4f344c827d1e678481f8a",
        "title": "有叹二首  其二",
        "author": "范成大",
        "content": "贫富交情乃见，炎凉岁序方成。\n越秦本异肥瘠，鲁卫何曾弟兄。",
        "dynasty": "宋",
        "collection_info": null
    },
    {
        "uuid": "1a762b9ec2cddb0d87c0afb30d27eafc",
        "title": "留简伯俊",
        "author": "范成大",
        "content": "我昔赋远游，万里无亲朋。\n惟君同怀抱，相从共茵凭。\n踰岭穿瘴茅，扪参倚枯藤。\n随行一瓶钵，澹如云水僧。\n火驰炎热场，见此玉壶冰。\n东归常愧君，无力相引绳。\n长材屈小邑，果以循吏称。\n岂不有荐墨，翩然支郡丞。\n五溪在何许，水驶山崚嶒。\n漫仕不择地，抟扶笑鲲鹏。\n独有故意长，问疾访姜肱。\n亹亹谈昨梦，一一记吾曾。\n中年畏离别，况我雪鬅鬙。\n此意君自解，少留对青灯。",
        "dynasty": "宋",
        "collection_info": null
    },
    {
        "uuid": "c307c4f9706bce84136ffe298dc70fa3",
        "title": "枕上有感",
        "author": "范成大",
        "content": "窗明似月晓光新，被暖如熏睡息匀。\n衝雨贩夫墙外过，故应嗤我是何人。",
        "dynasty": "宋",
        "collection_info": null
    },
    {
        "uuid": "df380e1c2550ec7a112f562b344b0f46",
        "title": "夜坐有感",
        "author": "范成大",
        "content": "静夜家家闭户眠，满城风雨骤寒天。\n号呼卖卜谁家子，想欠明朝籴米钱。",
        "dynasty": "宋",
        "collection_info": null
    },
    {
        "uuid": "76bb59d6ada400c366d85622bee210f4",
        "title": "十月二十六日三偈  其一",
        "author": "范成大",
        "content": "声闻与色尘，普以妙香熏。\n昔汝来迷我，今吾却戏君。",
        "dynasty": "宋",
        "collection_info": null
    },
    {
        "uuid": "b980b9e80ce2528752ce61ead3dd607f",
        "title": "十月二十六日三偈  其二",
        "author": "范成大",
        "content": "有箇安心法，无时不可行。\n只将今日事，随分了今生。",
        "dynasty": "宋",
        "collection_info": null
    },
    {
        "uuid": "59c4a94f00924cd74ec2a8c9609e7e56",
        "title": "十月二十六日三偈  其三",
        "author": "范成大",
        "content": "窗外尘尘事，窗中梦梦身。\n既知身是梦，一任事如尘。",
        "dynasty": "宋",
        "collection_info": null
    },
    {
        "uuid": "c6ccaf9bd2152033bf3dc6fe14f8c8d6",
        "title": "吴歈一首送丘宗卿自平江移会稽",
        "author": "范成大",
        "content": "吴儿与君缘不薄，再骑竹马迎南郭。\n吴儿与君缘復浅，坐席纔温旗脚转。\n东人赋重越吟悲，趣了兹段随朝鸡。\n胸奇百炼当活国，君岂独私吴与越。\n鹤鸣樟桥猿夜啼，匈奴未灭家何为。\n功成他年归结屋，好在山花休斩竹。",
        "dynasty": "宋",
        "collection_info": null
    },
    {
        "uuid": "de8c31318e4e1421c4ec400bf41c7986",
        "title": "赠寿老",
        "author": "范成大",
        "content": "农圃规模昔共论，云奎卜筑又逢君。\n眉庵寿老长随喜，好箇抛梁伏愿文。",
        "dynasty": "宋",
        "collection_info": null
    },
    {
        "uuid": "959e53fcf7aa6cb08d7d45e1d3c66bab",
        "title": "再赠寿老",
        "author": "范成大",
        "content": "澹斋寂莫澹庵空，玉柱金庭一梦中。\n我病君衰犹见在，莫嫌俱作白头翁。",
        "dynasty": "宋",
        "collection_info": null
    },
    {
        "uuid": "85f43add76455e146db597bbc81147f3",
        "title": "雪中闻墙外鬻鱼菜者求售之声甚苦有感三绝  其一",
        "author": "范成大",
        "content": "饭箩驱出敢偷閒，雪胫冰鬚惯忍寒。\n岂是不能扃户坐，忍寒犹可忍饥难。",
        "dynasty": "宋",
        "collection_info": null
    },
    {
        "uuid": "f1181896a8a3c4e651086a3bf523c2d1",
        "title": "雪中闻墙外鬻鱼菜者求售之声甚苦有感三绝  其二",
        "author": "范成大",
        "content": "忧渴焦山业海深，贪渠刀蜜坐成禽。\n一身冒雪浑家暖，汝不能诗替汝吟。",
        "dynasty": "宋",
        "collection_info": null
    },
    {
        "uuid": "b0ee6e32374be60da43be140c369eda2",
        "title": "雪中闻墙外鬻鱼菜者求售之声甚苦有感三绝  其三",
        "author": "范成大",
        "content": "啼号升斗抵千金，冻雀饥鸦共一音。\n劳汝以生令至此，悠悠大块亦何心。",
        "dynasty": "宋",
        "collection_info": null
    },
    {
        "uuid": "208970f345a044ae1b1831d7723ed730",
        "title": "咏河市歌者",
        "author": "范成大",
        "content": "岂是从容唱渭城，箇中当有不平鸣。\n可怜日晏忍饥面，强作春深求友声。",
        "dynasty": "宋",
        "collection_info": null
    },
    {
        "uuid": "60d69d804d508425fa81bb5c88d32846",
        "title": "偶箴",
        "author": "范成大",
        "content": "情知万法本来空，犹復将心奉八风。\n逆顺境来欣戚变，咄哉谁是主人翁。",
        "dynasty": "宋",
        "collection_info": null
    },
    {
        "uuid": "33d94561c6c5045bfce7d4cc84ad53bb",
        "title": "丙午新正书怀十首  其一",
        "author": "范成大",
        "content": "不用桃符贴画鸡，身心安处是天倪。\n行年六十旧历日，汗脚尺三新杖藜。\n祝我剩周花甲子，谢人深劝玉东西。\n春风若借筋骸便，先渡南村学灌畦。",
        "dynasty": "宋",
        "collection_info": null
    },
    {
        "uuid": "d4ceb8382bb929bc87e839264b6b578f",
        "title": "丙午新正书怀十首  其二",
        "author": "范成大",
        "content": "瘦骨难胜遇节衣，日高催起趁晨炊。\n病怜楖栗随身惯，老觉屠苏到手迟。\n一饱但蕲庚癸诺，百年甘守甲辰雌。\n莫言此外都无事，柳眼梅梢正索诗。",
        "dynasty": "宋",
        "collection_info": null
    },
    {
        "uuid": "9c128351e6ea9fb841a3b673c6ef77b1",
        "title": "丙午新正书怀十首  其三",
        "author": "范成大",
        "content": "煮茗烧香了岁时，静中光景笑中嬉。\n身閒一日似两日，春浅南枝如北枝。\n朝镜略无功业到，午窗惟有睡魔知。\n年来并束床头易，一任平章济叔痴。",
        "dynasty": "宋",
        "collection_info": null
    },
    {
        "uuid": "0f03159a84d5ec42d219a2e742094135",
        "title": "丙午新正书怀十首  其四",
        "author": "范成大",
        "content": "穷巷閒门本閴然，强将爆竹聒阶前。\n人情旧雨非今雨，老境增年是减年。\n口不两匙休足谷，身能几屐莫言钱。\n扫除一室空诸有，庞老家人总解禅。",
        "dynasty": "宋",
        "collection_info": null
    },
    {
        "uuid": "45522b4299b3fc705bf8ecc69f7bac36",
        "title": "丙午新正书怀十首  其五",
        "author": "范成大",
        "content": "厉风翻海雪漫天，百计逃寒息万缘。\n稳作被炉如卧炕，厚裁绵旋胜披毡。\n尊前现在瞢腾醉，饭后无何烂熳眠。\n斟酌出门高兴尽，从教閒却剡溪船。",
        "dynasty": "宋",
        "collection_info": null
    },
    {
        "uuid": "0ffc20f96fc845c933e86261972899b4",
        "title": "丙午新正书怀十首  其六",
        "author": "范成大",
        "content": "俗情如絮已泥沾，因病偷閒意属厌。\n鹏鷃相安无可笑，熊鱼自古不容兼。\n灰藏榾柮多时暖，雪压蔓菁满意甜。\n温饱闭门吾事办，异时书判指如籤。",
        "dynasty": "宋",
        "collection_info": null
    },
    {
        "uuid": "52320cad75bfd6bc87dd458e7660ec27",
        "title": "丙午新正书怀十首  其七",
        "author": "范成大",
        "content": "炭熟香浓石鼎煨，人言小閤是春台。\n蕉心翠展一冬在，梅藟粉融连夜开。\n肃肃九冰妨发育，温温三火护恢台。\n养生此外无遗说，梨枣元须趁暖栽。",
        "dynasty": "宋",
        "collection_info": null
    },
    {
        "uuid": "1e8dd66018303e26801a460873161640",
        "title": "丙午新正书怀十首  其八",
        "author": "范成大",
        "content": "经过扫轨但幽栖，巢稳林深寄一枝。\n栗里归来窗下卧，香山老去病中诗。\n东风马耳尘劳后，半夜鸡声睡熟时。\n俯仰平生尽尘迹，恰如腷膊几枰棋。",
        "dynasty": "宋",
        "collection_info": null
    },
    {
        "uuid": "40105a6b30aa10c46ce9aa0445c2c52e",
        "title": "丙午新正书怀十首  其九",
        "author": "范成大",
        "content": "窗明窗暗篆烟馡，珍重晨光与夕晖。\n东院斋钟披被坐，南城严鼓岸巾归。\n几人霜滑骑朝马，何处灯残织晓机。\n懒裏若承三昧力，始知忙裏事俱非。",
        "dynasty": "宋",
        "collection_info": null
    },
    {
        "uuid": "6d5160f3df7159b6615bc9f89fc23bab",
        "title": "丙午新正书怀十首  其一○",
        "author": "范成大",
        "content": "殊方节物记吾曾，海北天西一瘦藤。\n乌榄鸡槟尝老酒，酥花芋叶试新灯。\n瘴云度岭浓如墨，边雪窥窗冷欲冰。\n閒展两乡图画看，卧游何必减深登。",
        "dynasty": "宋",
        "collection_info": null
    },
    {
        "uuid": "e36cc678bc7118bc5e9cccf9135d7902",
        "title": "云露",
        "author": "范成大",
        "content": "饮少尝遭大户嗤，病中全是独醒时。\n三年鲁望自怜赋，万祀渊明真止诗。\n破戒忽传云露法，赏心仍把雪梅枝。\n一杯未问长生事，先罥蛛尘药裹丝。",
        "dynasty": "宋",
        "collection_info": null
    },
    {
        "uuid": "81a83253de8d968238e84004a8b412c1",
        "title": "丙午新年六十一岁俗谓之元命作诗自贶",
        "author": "范成大",
        "content": "岁復当生次，星临本命辰。\n四人同丙午，初度再庚寅。\n长狄名犹记，沙随会若新。\n童心仍竹马，暮境忽蒲轮。\n镜裏全成老，尊前略似春。\n三年归汶上，千日卧漳滨。\n刚长交新泰，阴消脱旧屯。\n网蛛萦药裹，窦犬吠医人。\n窗下乌皮几，田间紫领巾。\n鲵渊方止水，鲲海任扬尘。\n波匿观河见，维摩示病身。\n颦端还一笑，默识幻中真。",
        "dynasty": "宋",
        "collection_info": null
    },
    {
        "uuid": "e0905f2658713aa01c377dfcd7fda331",
        "title": "丙午人日立春屈指癸卯孟夏晦得疾恰千日矣戏书",
        "author": "范成大",
        "content": "百年能有几春光，只合都将付醉乡。\n衰病豁除千日外，尚余三万五千场。",
        "dynasty": "宋",
        "collection_info": null
    },
    {
        "uuid": "d3af87a3d7bd674d3f51f467267ffa41",
        "title": "春困二绝  其一",
        "author": "范成大",
        "content": "綵花生菜又新年，节物人情已可怜。\n不待春来呼我困，四时何日不堪眠。",
        "dynasty": "宋",
        "collection_info": null
    },
    {
        "uuid": "8a21b1adc4b4ee98314e4852f29cf9c3",
        "title": "春困二绝  其二",
        "author": "范成大",
        "content": "诺惺庵裏呼春困，特地回头着耳听。\n若解昏昏安稳睡，主翁方始是惺惺。",
        "dynasty": "宋",
        "collection_info": null
    },
    {
        "uuid": "6bbcb9bb9397717ca86a4ae2af819a65",
        "title": "立春大雪招亲友共春盘坐上作",
        "author": "范成大",
        "content": "积雪锢万瓦，云容如死灰。\n岂惟梅柳寒，小槽冰春醅。\n东风乃多事，仍将六花来。\n儿女晓翻餠，呵手把一杯。\n菘甲剪翠羽，韭黄㔃金钗。\n齿牙幸牢洁，对案心眼开。\n华年惜节物，况此霜鬓摧。\n如何千日病，三见寅杓回。\n旁人不堪忧，我心犹始孩。\n衰翁岂知道，痴绝忘形骸。\n化儿任恶剧，欢伯有奇怀。\n余寒会退听，一笑当安排。",
        "dynasty": "宋",
        "collection_info": null
    },
    {
        "uuid": "f6629aff8894c666c30deb82933e16cc",
        "title": "严子文以春雪数作用为瑞不宜多为韵赋诗见寄次韵",
        "author": "范成大",
        "content": "同云痴不扫，梅柳春到迟。\n笙歌暖寒会，当任主人为。\n围尺庸何伤，袤丈乃非瑞。\n郢中姑度曲，山左已驱疠。\n世无辟寒香，谁能不龟手。\n邻舍索米归，衾裯无恙不。\n贫人寒切骨，无地兼无锥。\n安知双綵胜，但写入春宜。\n贩夫博口食，奈此不售何。\n无术慰啼号，汝今一身多。",
        "dynasty": "宋",
        "collection_info": null
    },
    {
        "uuid": "eadb9878f46bd35e2bed9d6cc600ab77",
        "title": "咏吴中二灯 琉璃毬",
        "author": "范成大",
        "content": "龙综缫冰茧，鱼文镂玉英。\n雨丝风外绉，云网日边明。\n迭晕重重见，分光面面呈。\n不深閒裏趣，争识箇中情。",
        "dynasty": "宋",
        "collection_info": null
    },
    {
        "uuid": "5dcad7e817b5907b471da3064fcfcd68",
        "title": "咏吴中二灯 万眼罗",
        "author": "范成大",
        "content": "弱骨千丝结，轻毬万锦装。\n綵云笼月魄，宝气绕星芒。\n檀点红娇小，梅粧粉细香。\n等閒三夕看，消费一年忙。",
        "dynasty": "宋",
        "collection_info": null
    },
    {
        "uuid": "cb4b92fe8ca3fd3e5c3ad4b6e4abe460",
        "title": "元夕后连阴",
        "author": "范成大",
        "content": "问讯东风几日来，冷烟寒雾锁池台。\n扫空积雪翻成雨，收尽残灯未见梅。\n夜饮厌厌非老伴，春阴漠漠是愁媒。\n谁能腰鼓催花信，快打凉州百面雷。",
        "dynasty": "宋",
        "collection_info": null
    },
    {
        "uuid": "d379ad59456bc89b225f74a0db4d6942",
        "title": "次韵严子文见寄",
        "author": "范成大",
        "content": "雨云浓压屋山头，诗句端来写客忧。\n雷电已将金薤取，琼瑶难报木瓜投。\n无心我正铭三住，有意君堪话四休。\n何日寻春同步屧，先教啼鸟说来由。",
        "dynasty": "宋",
        "collection_info": null
    },
    {
        "uuid": "8c3f1cb9ef668d0e470ffa804859f070",
        "title": "再次韵述怀约子文见过",
        "author": "范成大",
        "content": "灰木心形雪满头，鹤鳬长短不悲忧。\n瓮畦纯白无机械，蒲局枭卢任博投。\n若爱陶陶并兀兀，先须莫莫与休休。\n箇中情话谁能共，鸡黍明当挽仲由。",
        "dynasty": "宋",
        "collection_info": null
    },
    {
        "uuid": "e9a67e711194645718ff68518c7dfeab",
        "title": "寄题郫县蘧仙观四楠",
        "author": "范成大",
        "content": "沉犀浦上旧仙踪，老木长春翠扫空。\n敢请丹光来万里，为扶云峤驾飞鸿。",
        "dynasty": "宋",
        "collection_info": null
    },
    {
        "uuid": "b44eb51229ac8e374427323866b4cf19",
        "title": "春来风雨无一日好晴因赋瓶花二绝  其一",
        "author": "范成大",
        "content": "满插瓶花罢出游，莫将攀折为花愁。\n不知烛照香熏看，何似风吹雨打休。",
        "dynasty": "宋",
        "collection_info": null
    },
    {
        "uuid": "ea74ee927dd8ac1b6a929986fc09405b",
        "title": "春来风雨无一日好晴因赋瓶花二绝  其二",
        "author": "范成大",
        "content": "酒冷花寒无好怀，柴荆终日为谁开。\n三分春色三分雨，疋似东风本不来。",
        "dynasty": "宋",
        "collection_info": null
    },
    {
        "uuid": "47a458213eaf301024569cff8e81a1fe",
        "title": "寄题永新张教授无尽藏",
        "author": "范成大",
        "content": "古来谁道四并难，对境心空着处安。\n要识见闻无尽藏，先除梦幻有为观。\n削平丘垤孤峰峻，撤去籓篱万象宽。\n快诵老坡秋望赋，大千风月一毫端。",
        "dynasty": "宋",
        "collection_info": null
    },
    {
        "uuid": "12491992b7cf82c7381c7dbc70063f55",
        "title": "寄题莫氏椿桂堂",
        "author": "范成大",
        "content": "君不见衣冠盛事今犹昔，前说燕山后崇德。\n联翩五组带天香，世上籯金贱如砾。\n他年诗礼到云来，日日高堂称寿杯。\n桂长孙枝椿不老，却比窦家应更好。",
        "dynasty": "宋",
        "collection_info": null
    },
    {
        "uuid": "543723f8067f17ac83eb39766604bb16",
        "title": "春晚即事留游子明王仲显",
        "author": "范成大",
        "content": "绣地红千点，平桥绿一篙。\n楝花来石首，谷雨熟樱桃。\n笑我生尘甑，惭君有意袍。\n故人能少驻，门径久蓬蒿。",
        "dynasty": "宋",
        "collection_info": null
    },
    {
        "uuid": "2ed56c9d5d8f0b682188120a079b93e4",
        "title": "留游子明",
        "author": "范成大",
        "content": "得得跫音喜，匆匆笑口开。\n牢愁攻易破，归梦挽难迴。\n我已疎茶椀，君今减酒杯。\n不知乘兴棹，更得几回来。",
        "dynasty": "宋",
        "collection_info": null
    },
    {
        "uuid": "2b28844fda5248aab548f3585e34d5c5",
        "title": "初夏三绝呈游子明王仲显  其一",
        "author": "范成大",
        "content": "东君不解惜芳菲，料峭寒中一梦非。\n剪尽牡丹梅子绽，何须风雨送春归。",
        "dynasty": "宋",
        "collection_info": null
    },
    {
        "uuid": "fabbfbff1a1af42c720a4fbc09ff74b9",
        "title": "初夏三绝呈游子明王仲显  其二",
        "author": "范成大",
        "content": "一帘芳树绿葱葱，胡蝶飞来觅绮丛。\n雪白荼䕷红宝相，尚携春色见熏风。",
        "dynasty": "宋",
        "collection_info": null
    },
    {
        "uuid": "895c1cfe25a42ce8465e0eef7af66199",
        "title": "初夏三绝呈游子明王仲显  其三",
        "author": "范成大",
        "content": "送春迎夏未闻雷，日日斜风细雨来。\n不是故人能裹饭，柴门虽设为谁开。",
        "dynasty": "宋",
        "collection_info": null
    },
    {
        "uuid": "1a3fa2ee59e99acf80ca8dbc6e28c422",
        "title": "送王仲显赴琼筦",
        "author": "范成大",
        "content": "三径蓬蒿春雨肥，微君谁与开柴扉。\n电光射牛书过目，虹气干斗酒淋衣。\n十年五别岁月老，一方万里音尘稀。\n谁云沧海断地脉，莫信天南无鴈飞。",
        "dynasty": "宋",
        "collection_info": null
    },
    {
        "uuid": "d64b4b9802806256502f1926e169e3d2",
        "title": "梅雨五绝  其一",
        "author": "范成大",
        "content": "梅雨暂收斜照明，去年无此一日晴。\n忽思城东黄篾舫，卧听打鼓踏车声。",
        "dynasty": "宋",
        "collection_info": null
    },
    {
        "uuid": "26c87bb8b5206b275ddcfb6b21d5876b",
        "title": "梅雨五绝  其二",
        "author": "范成大",
        "content": "乙酉甲申雷雨惊，乘除却贺芒种晴。\n插秧先插蚤籼稻，少忍数旬蒸米成。",
        "dynasty": "宋",
        "collection_info": null
    },
    {
        "uuid": "b443e984ab91873c0bed73f03bf81904",
        "title": "梅雨五绝  其三",
        "author": "范成大",
        "content": "风声不多雨声多，汹汹晓衾闻浪波。\n恰似秋眠隠静寺，玉霄泉从床下过。",
        "dynasty": "宋",
        "collection_info": null
    },
    {
        "uuid": "8d04f5201f864dfa9e107e80f7de6c3f",
        "title": "梅雨五绝  其四",
        "author": "范成大",
        "content": "千山云深甲子雨，十日地湿东南风。\n静裏壶天人不到，火轮飞出默存中。",
        "dynasty": "宋",
        "collection_info": null
    },
    {
        "uuid": "56f9a55b8889efcb2a16c8ddbda6fde5",
        "title": "梅雨五绝  其五",
        "author": "范成大",
        "content": "雨霁云开池面光，三年鱼苗如许长。\n小荷拳拳可包鲊，晚日照盘风露香。",
        "dynasty": "宋",
        "collection_info": null
    },
    {
        "uuid": "bd1525cba4c36599ba734874c13b0950",
        "title": "芒种后积雨骤冷三绝  其一",
        "author": "范成大",
        "content": "一庵湿蛰似龟藏，深夏暄寒未可常。\n昨日蒙絺今挟纩，莫嗔门外有炎凉。",
        "dynasty": "宋",
        "collection_info": null
    },
    {
        "uuid": "3af149e4998d570eb1a872229e41e3da",
        "title": "芒种后积雨骤冷三绝  其二",
        "author": "范成大",
        "content": "梅黄时节怯衣单，五月江吴麦秀寒。\n香篆吐云生暖热，从教窗外雨漫漫。",
        "dynasty": "宋",
        "collection_info": null
    },
    {
        "uuid": "d702555b33628a85cbfb869bb9043ee8",
        "title": "芒种后积雨骤冷三绝  其三",
        "author": "范成大",
        "content": "梅霖倾泻九河翻，百渎交流海面宽。\n良苦吴农田下湿，年年披絮插秧寒。",
        "dynasty": "宋",
        "collection_info": null
    },
    {
        "uuid": "1b46b87ac143b995cd40af88562eed47",
        "title": "东宫寿诗  其一",
        "author": "范成大",
        "content": "再造炎图抚太宁，龙楼毓德会千龄。\n三宫迭矩深邦本，两曜重光炳帝庭。\n自古东明陪出日，祇今南极是前星。\n钧天岁岁家人礼，长对瑶阶第四蓂。",
        "dynasty": "宋",
        "collection_info": null
    },
    {
        "uuid": "08195617c0e19a7843b1802bdfc2f3fc",
        "title": "东宫寿诗  其二",
        "author": "范成大",
        "content": "并世勋华照古今，朱明綵服侍尊临。\n邦家大庆重亲养，社稷元良万国心。\n菊露壶觞秋色正，桂风殿阁月香深。\n欲知天序无疆处，铜律声中治世音。",
        "dynasty": "宋",
        "collection_info": null
    },
    {
        "uuid": "c7b39896a069456a4a5d68da944ec544",
        "title": "寄题汉中新作南楼二首  其一",
        "author": "范成大",
        "content": "我作筹边倚半霄，西山云雪照弓刀。\n如今且说南楼胜，应共汉坛相对高。",
        "dynasty": "宋",
        "collection_info": null
    },
    {
        "uuid": "d2c82e3a3a154df441878e5776c7b4c8",
        "title": "寄题汉中新作南楼二首  其二",
        "author": "范成大",
        "content": "甲子周天事好还，关河响动剑光寒。\n秦川草木多如荠，时倚楼阑直北看。",
        "dynasty": "宋",
        "collection_info": null
    },
    {
        "uuid": "cac0147d0dd7147f027180140eb0f542",
        "title": "次韵李子永见访二首  其一",
        "author": "范成大",
        "content": "混俗休超俗，居家似出家。\n有为皆影事，无念即生涯。\n莫觅安心法，翻成揑目花。\n作糜须谷粟，千劫漫炊砂。",
        "dynasty": "宋",
        "collection_info": null
    },
    {
        "uuid": "6e3c876176da01113bdb5a624fc2b090",
        "title": "次韵李子永见访二首  其二",
        "author": "范成大",
        "content": "有意能停棹，多情易忆家。\n清诗穿月胁，远梦绕天涯。\n雨蝶衣濡粉，秋蚊喙吐花。\n新凉宜小驻，谈笑有丹砂。",
        "dynasty": "宋",
        "collection_info": null
    },
    {
        "uuid": "58ffb368536f6a849e63294da8fce4d9",
        "title": "自咏瘦悴",
        "author": "范成大",
        "content": "皮下多无肉，秋来瘦不禁。\n骨棱春焙銙，筋蹙海山沉。\n虮蝨从何有，蚊蝇枉见侵。\n惟余老筇杖，相伴两虚心。",
        "dynasty": "宋",
        "collection_info": null
    },
    {
        "uuid": "6019629dde62f8c2079beeabc3e8d7b4",
        "title": "四时田园杂兴六十首 春日田园杂兴十二绝 其一",
        "author": "范成大",
        "content": "柳花深巷午鸡声，桑叶尖新绿未成。\n坐睡觉来无一事，满窗晴日看蚕生。",
        "dynasty": "宋",
        "collection_info": null
    },
    {
        "uuid": "e3eac448f5f73c89d576e94af1c8b04f",
        "title": "四时田园杂兴六十首 春日田园杂兴十二绝 其二",
        "author": "范成大",
        "content": "土膏欲动雨频催，万草千花一饷开。\n舍后荒畦犹绿秀，邻家鞭笋过墙来。",
        "dynasty": "宋",
        "collection_info": null
    },
    {
        "uuid": "e1f98d5fe11d64ba8ca6e64230d5b9a2",
        "title": "四时田园杂兴六十首 春日田园杂兴十二绝 其三",
        "author": "范成大",
        "content": "高田二麦接山青，傍水低田绿未耕。\n桃杏满村春似锦，踏歌椎鼓过清明。",
        "dynasty": "宋",
        "collection_info": null
    },
    {
        "uuid": "d52f6d894a5c4bb2ce3f896d0fb55000",
        "title": "四时田园杂兴六十首 春日田园杂兴十二绝 其四",
        "author": "范成大",
        "content": "老盆初熟杜茅柴，携向田头祭社来。\n巫媪莫嫌滋味薄，旗亭官酒更多灰。",
        "dynasty": "宋",
        "collection_info": null
    },
    {
        "uuid": "a892120be07141de0a64c1fceb4ab64d",
        "title": "四时田园杂兴六十首 春日田园杂兴十二绝 其五",
        "author": "范成大",
        "content": "社下烧钱鼓似雷，日斜扶得醉翁回。\n青枝满地花狼藉，知是儿孙斗草来。",
        "dynasty": "宋",
        "collection_info": null
    },
    {
        "uuid": "6eef6fbd1ef70f6381a0e90ec2aaf14e",
        "title": "四时田园杂兴六十首 春日田园杂兴十二绝 其六",
        "author": "范成大",
        "content": "骑吹东来里巷喧，行春车马闹如烟。\n繫牛莫碍门前路，移繫门西碌碡边。",
        "dynasty": "宋",
        "collection_info": null
    },
    {
        "uuid": "38dae10d4e28bf331208ab66de4171ec",
        "title": "四时田园杂兴六十首 春日田园杂兴十二绝 其七",
        "author": "范成大",
        "content": "寒食花枝插满头，蒨裙青袂几扁舟。\n一年一度游山寺，不上灵岩即虎丘。",
        "dynasty": "宋",
        "collection_info": null
    },
    {
        "uuid": "b51bc998989980a677e945d9715d5bf1",
        "title": "四时田园杂兴六十首 春日田园杂兴十二绝 其八",
        "author": "范成大",
        "content": "郭裏人家拜扫回，新开醪酒荐青梅。\n日长路好城门近，借我茅亭暖一杯。",
        "dynasty": "宋",
        "collection_info": null
    },
    {
        "uuid": "3fb69081d50162caafb787daa4d73a17",
        "title": "四时田园杂兴六十首 春日田园杂兴十二绝 其九",
        "author": "范成大",
        "content": "步屧寻春有好怀，雨余蹄道水如杯。\n随人黄犬搀前去，走到溪边忽自迴。",
        "dynasty": "宋",
        "collection_info": null
    },
    {
        "uuid": "fe4f95459a6418ed9ad28489b7a51677",
        "title": "四时田园杂兴六十首 春日田园杂兴十二绝 其一○",
        "author": "范成大",
        "content": "种园得果廑偿劳，不奈儿童鸟雀搔。\n已插棘针樊笋径，更铺渔网盖樱桃。",
        "dynasty": "宋",
        "collection_info": null
    },
    {
        "uuid": "7bf985204ceae936d47b2b33139cf348",
        "title": "四时田园杂兴六十首 春日田园杂兴十二绝 其一一",
        "author": "范成大",
        "content": "吉日初开种稻包，南山雷动雨连宵。\n今年不欠秧田水，新涨看看拍小桥。",
        "dynasty": "宋",
        "collection_info": null
    },
    {
        "uuid": "011906462e09b9ca43a5465ee73584c8",
        "title": "四时田园杂兴六十首 春日田园杂兴十二绝 其一二",
        "author": "范成大",
        "content": "桑下春蔬绿满畦，菘心青嫩芥薹肥。\n溪头洗择店头卖，日暮裹盐沽酒归。",
        "dynasty": "宋",
        "collection_info": null
    },
    {
        "uuid": "eb4c9d0f2a1ca357ad6bf0dfdc5ab350",
        "title": "四时田园杂兴六十首 春日田园杂兴十二绝 其一三",
        "author": "范成大",
        "content": "紫青莼菜卷荷香，玉雪芹芽拔薤长。\n自撷溪毛充晚供，短篷风雨宿横塘。",
        "dynasty": "宋",
        "collection_info": null
    },
    {
        "uuid": "b7a492761a482122510ef8e6b5e2b73f",
        "title": "四时田园杂兴六十首 晚春田园杂兴十二绝 其一",
        "author": "范成大",
        "content": "湖莲旧荡藕新翻，小小荷钱没涨痕。\n斟酌梅天风浪紧，更从外水种芦根。",
        "dynasty": "宋",
        "collection_info": null
    },
    {
        "uuid": "df08526356052573f535cb5a946cffa2",
        "title": "四时田园杂兴六十首 晚春田园杂兴十二绝 其二",
        "author": "范成大",
        "content": "蝴蝶双双入菜花，日长无客到田家。\n鸡飞过篱犬吠窦，知有行商来买茶。",
        "dynasty": "宋",
        "collection_info": null
    },
    {
        "uuid": "5b0b900ef52a090875487a2507922a47",
        "title": "四时田园杂兴六十首 晚春田园杂兴十二绝 其三",
        "author": "范成大",
        "content": "湔裙水满绿苹洲，上巳微寒懒出游。\n薄暮蛙声连晓闹，今年田稻十分秋。",
        "dynasty": "宋",
        "collection_info": null
    },
    {
        "uuid": "5af69615f7f40b90cc9a096d4e10bbc2",
        "title": "四时田园杂兴六十首 晚春田园杂兴十二绝 其四",
        "author": "范成大",
        "content": "新绿园林晓气凉，晨炊蚤出看移秧。\n百花飘尽桑麻小，夹路风来阿魏香。",
        "dynasty": "宋",
        "collection_info": null
    },
    {
        "uuid": "c16e13ed32654ec5e3e9bb14c4d97890",
        "title": "四时田园杂兴六十首 晚春田园杂兴十二绝 其五",
        "author": "范成大",
        "content": "三旬蚕忌闭门中，邻曲都无步往踪。\n犹是晓晴风露下，采桑时节暂相逢。",
        "dynasty": "宋",
        "collection_info": null
    },
    {
        "uuid": "1397562d5a703db2faa2b22bd4acd6f5",
        "title": "四时田园杂兴六十首 晚春田园杂兴十二绝 其六",
        "author": "范成大",
        "content": "污莱一棱水周围，岁岁蜗庐没半扉。\n不着茭青难护岸，小舟撑取葑田归。",
        "dynasty": "宋",
        "collection_info": null
    },
    {
        "uuid": "e424f7061267880723386937a2fb20f7",
        "title": "四时田园杂兴六十首 晚春田园杂兴十二绝 其七",
        "author": "范成大",
        "content": "茅针香软渐包茸，蓬{木藟}甘酸半染红。\n采采归来儿女笑，杖头高挂小筠笼。",
        "dynasty": "宋",
        "collection_info": null
    },
    {
        "uuid": "38fa76c92d0053272cb9e4fdf0fc56e4",
        "title": "四时田园杂兴六十首 晚春田园杂兴十二绝 其八",
        "author": "范成大",
        "content": "谷雨如丝復似尘，煮瓶浮蜡正尝新。\n牡丹破萼樱桃熟，未许飞花减却春。",
        "dynasty": "宋",
        "collection_info": null
    },
    {
        "uuid": "2f98d3902e22e5a3addec3280c9560c7",
        "title": "四时田园杂兴六十首 晚春田园杂兴十二绝 其九",
        "author": "范成大",
        "content": "雨后山家起较迟，天窗晓色半熹微。\n老翁欹枕听鶑啭，童子开门放燕飞。",
        "dynasty": "宋",
        "collection_info": null
    },
    {
        "uuid": "3f669a1b0306e7392ff8006a27a9d1e3",
        "title": "四时田园杂兴六十首 晚春田园杂兴十二绝 其一○",
        "author": "范成大",
        "content": "海雨江风浪作堆，时新鱼菜逐春回。\n荻芽抽笋河鲀上，楝子开花石首来。",
        "dynasty": "宋",
        "collection_info": null
    },
    {
        "uuid": "a66c5d71b0cfc0414960cd559ad70e73",
        "title": "四时田园杂兴六十首 晚春田园杂兴十二绝 其一一",
        "author": "范成大",
        "content": "乌鸟投林过客稀，前山烟暝到柴扉。\n小童一棹舟如叶，独自编阑鸭阵归。",
        "dynasty": "宋",
        "collection_info": null
    },
    {
        "uuid": "4f86d8b1fc9d8fc36f9caf24916b8605",
        "title": "四时田园杂兴六十首 夏日田园杂兴十二绝 其一",
        "author": "范成大",
        "content": "梅子金黄杏子肥，麦花雪白菜花稀。\n日长篱落无人过，惟有蜻蜓蛱蝶飞。",
        "dynasty": "宋",
        "collection_info": null
    },
    {
        "uuid": "0fe91145785f3582ecdf4dd596819676",
        "title": "四时田园杂兴六十首 夏日田园杂兴十二绝 其二",
        "author": "范成大",
        "content": "五月江吴麦秀寒，移秧披絮尚衣单。\n稻根科斗行如块，田水今年一尺宽。",
        "dynasty": "宋",
        "collection_info": null
    },
    {
        "uuid": "4b7fac7551a203420fa0216bba23d01b",
        "title": "四时田园杂兴六十首 夏日田园杂兴十二绝 其三",
        "author": "范成大",
        "content": "二麦俱秋斗百钱，田家唤作小丰年。\n餠炉饭甑无饥色，接到西风熟稻天。",
        "dynasty": "宋",
        "collection_info": null
    },
    {
        "uuid": "a6aae83574237b1b7575c46b7c3bf304",
        "title": "四时田园杂兴六十首 夏日田园杂兴十二绝 其四",
        "author": "范成大",
        "content": "百沸缲汤雪涌波，缲车嘈囋雨鸣蓑。\n桑姑盆手交相贺，绵茧无多丝茧多。",
        "dynasty": "宋",
        "collection_info": null
    },
    {
        "uuid": "b140a59fda3c722d62110ad1791763ba",
        "title": "四时田园杂兴六十首 夏日田园杂兴十二绝 其五",
        "author": "范成大",
        "content": "小妇连宵上绢机，大耆催税急于飞。\n今年幸甚蚕桑熟，留得黄丝织夏衣。",
        "dynasty": "宋",
        "collection_info": null
    },
    {
        "uuid": "a0c3cf383f20be128e090eb6e3c1805a",
        "title": "四时田园杂兴六十首 夏日田园杂兴十二绝 其六",
        "author": "范成大",
        "content": "下田戽水出江流，高壠翻江逆上沟。\n地势不齐人力尽，丁男长在踏车头。",
        "dynasty": "宋",
        "collection_info": null
    },
    {
        "uuid": "1563e9b2111687324cc5dd06cf411083",
        "title": "四时田园杂兴六十首 夏日田园杂兴十二绝 其七",
        "author": "范成大",
        "content": "昼出耘田夜绩麻，村庄儿女各当家。\n童孙未解供耕织，也傍桑阴学种瓜。",
        "dynasty": "宋",
        "collection_info": null
    },
    {
        "uuid": "70940d743199b17213cca3317228d0c1",
        "title": "四时田园杂兴六十首 夏日田园杂兴十二绝 其八",
        "author": "范成大",
        "content": "槐叶初匀日气凉，葱葱鼠耳翠成双。\n三公只得三株看，閒客清阴满北窗。",
        "dynasty": "宋",
        "collection_info": null
    },
    {
        "uuid": "593a0e8c8cd1dfc50ce7bf0cb8b0943c",
        "title": "四时田园杂兴六十首 夏日田园杂兴十二绝 其九",
        "author": "范成大",
        "content": "黄尘行客汗如浆，少住侬家潄井香。\n借与门前盘石坐，柳阴亭午正风凉。",
        "dynasty": "宋",
        "collection_info": null
    },
    {
        "uuid": "0c3bd44b83ac8c585ec97ac69a8849f3",
        "title": "四时田园杂兴六十首 夏日田园杂兴十二绝 其一○",
        "author": "范成大",
        "content": "千顷芙蕖放棹嬉，花深迷路晚忘归。\n家人暗识船行处，时有惊忙小鸭飞。",
        "dynasty": "宋",
        "collection_info": null
    },
    {
        "uuid": "ae933f88cc1746bfee7524920715fcc2",
        "title": "四时田园杂兴六十首 夏日田园杂兴十二绝 其一一",
        "author": "范成大",
        "content": "采菱辛苦废犁鉏，血指流丹鬼质枯。\n无力买田聊种水，近来湖面亦收租。",
        "dynasty": "宋",
        "collection_info": null
    },
    {
        "uuid": "44404ef04581d57bdf4d9f9fd6a757c1",
        "title": "四时田园杂兴六十首 夏日田园杂兴十二绝 其一二",
        "author": "范成大",
        "content": "蜩螗千万沸斜阳，蛙黾无边聒夜长。\n不把痴聋相对治，梦魂争得到藜床。",
        "dynasty": "宋",
        "collection_info": null
    },
    {
        "uuid": "38d1e22726c70adc3c350d9070eba457",
        "title": "四时田园杂兴六十首 秋日田园杂兴十二绝 其一",
        "author": "范成大",
        "content": "杞菊垂珠滴露红，两蛩相应语莎丛。\n虫丝罥尽黄葵叶，寂历高花侧晚风。",
        "dynasty": "宋",
        "collection_info": null
    },
    {
        "uuid": "49ec06fa5d4127b24b095fa5f031af2c",
        "title": "四时田园杂兴六十首 秋日田园杂兴十二绝 其二",
        "author": "范成大",
        "content": "朱门巧夕沸欢声，田舍黄昏静掩扃。\n男解牵牛女能织，不须徼福渡河星。",
        "dynasty": "宋",
        "collection_info": null
    },
    {
        "uuid": "e82c6f92a994de323f382ce42745bfb2",
        "title": "四时田园杂兴六十首 秋日田园杂兴十二绝 其三",
        "author": "范成大",
        "content": "橘蠹如蚕入化机，枝间垂茧似蓑衣。\n忽然蜕作多花蝶，翅粉纔干便学飞。",
        "dynasty": "宋",
        "collection_info": null
    },
    {
        "uuid": "00f866da694bbb65eec08b8a2c3acedf",
        "title": "四时田园杂兴六十首 秋日田园杂兴十二绝 其四",
        "author": "范成大",
        "content": "静看檐蛛结网低，无端妨碍小虫飞。\n蜻蜓倒挂蜂儿窘，催唤山童为解围。",
        "dynasty": "宋",
        "collection_info": null
    },
    {
        "uuid": "834263b8d804c2048b7204628e150f70",
        "title": "四时田园杂兴六十首 秋日田园杂兴十二绝 其五",
        "author": "范成大",
        "content": "垂成穑事苦艰难，忌雨嫌风更怯寒。\n笺诉天公休掠剩，半偿私债半输官。",
        "dynasty": "宋",
        "collection_info": null
    },
    {
        "uuid": "c10863431dc962a774661da5f721ade8",
        "title": "四时田园杂兴六十首 秋日田园杂兴十二绝 其六",
        "author": "范成大",
        "content": "秋来只怕雨垂垂，甲子无云万事宜。\n穫稻毕工随晒谷，直须晴到入仓时。",
        "dynasty": "宋",
        "collection_info": null
    },
    {
        "uuid": "6278a745b2b95682d150326d8fe10df9",
        "title": "四时田园杂兴六十首 秋日田园杂兴十二绝 其七",
        "author": "范成大",
        "content": "中秋全景属潜夫，棹入空明看太湖。\n身外水天银一色，城中有此月明无。",
        "dynasty": "宋",
        "collection_info": null
    },
    {
        "uuid": "4347abe86b70d6f6ce4cabedda3c8844",
        "title": "四时田园杂兴六十首 秋日田园杂兴十二绝 其八",
        "author": "范成大",
        "content": "新筑场泥镜面平，家家打稻趁霜晴。\n笑歌声裏轻雷动，一夜连枷响到明。",
        "dynasty": "宋",
        "collection_info": null
    },
    {
        "uuid": "694707b94d8f7150779837c6367402a1",
        "title": "四时田园杂兴六十首 秋日田园杂兴十二绝 其九",
        "author": "范成大",
        "content": "租船满载候开仓，粒粒如珠白似霜。\n不惜两钟输一斛，尚赢糠覈饱儿郎。",
        "dynasty": "宋",
        "collection_info": null
    },
    {
        "uuid": "f9a945b31149f19aa8d2c5eb99e817dd",
        "title": "四时田园杂兴六十首 秋日田园杂兴十二绝 其一○",
        "author": "范成大",
        "content": "菽粟瓶罂贮满家，天教将醉作生涯。\n不知新滴堪篘未，今岁重阳有菊花。",
        "dynasty": "宋",
        "collection_info": null
    },
    {
        "uuid": "c81068190e6ba29ca3eb786694f7e34f",
        "title": "四时田园杂兴六十首 秋日田园杂兴十二绝 其一一",
        "author": "范成大",
        "content": "细捣枨虀买鲙鱼，西风吹上四腮鲈。\n雪松酥腻千丝缕，除却松江到处无。",
        "dynasty": "宋",
        "collection_info": null
    },
    {
        "uuid": "63b9234a532ac17122a18fe330d8757c",
        "title": "四时田园杂兴六十首 秋日田园杂兴十二绝 其一二",
        "author": "范成大",
        "content": "新霜彻晓报秋深，染尽青林作缬林。\n惟有橘园风景异，碧丛丛裏万黄金。",
        "dynasty": "宋",
        "collection_info": null
    },
    {
        "uuid": "bf5484bbf7b819cec5362e7f4d19bcdb",
        "title": "四时田园杂兴六十首 冬日田园杂兴十二绝 其一",
        "author": "范成大",
        "content": "斜日低山片月高，睡余行药绕江郊。\n霜风扫尽千林叶，閒倚筇枝数鹳巢。",
        "dynasty": "宋",
        "collection_info": null
    },
    {
        "uuid": "bd470a92d0e95f744d439fa6567936b4",
        "title": "四时田园杂兴六十首 冬日田园杂兴十二绝 其二",
        "author": "范成大",
        "content": "炙背檐前日似烘，暖醺醺后困蒙蒙。\n过门走马何官职，侧帽笼鞭战北风。",
        "dynasty": "宋",
        "collection_info": null
    },
    {
        "uuid": "cfe49ce9268107d02b393a550295fbdb",
        "title": "四时田园杂兴六十首 冬日田园杂兴十二绝 其三",
        "author": "范成大",
        "content": "屋上添高一把茅，密泥房壁似僧寮。\n从教屋外阴风吼，卧听篱头响玉箫。",
        "dynasty": "宋",
        "collection_info": null
    },
    {
        "uuid": "a57d6b56680bd7423cf1f953e56785e2",
        "title": "四时田园杂兴六十首 冬日田园杂兴十二绝 其四",
        "author": "范成大",
        "content": "松节然膏当烛笼，凝烟如墨暗房栊。\n晚来拭浄南窗纸，便觉斜阳一倍红。",
        "dynasty": "宋",
        "collection_info": null
    },
    {
        "uuid": "b8dbe683abaf151f86db68793f61771f",
        "title": "四时田园杂兴六十首 冬日田园杂兴十二绝 其五",
        "author": "范成大",
        "content": "干高寅缺筑牛宫，巵酒豚蹄酹土公。\n牯牸无瘟犊儿长，明年添种越城东。",
        "dynasty": "宋",
        "collection_info": null
    },
    {
        "uuid": "85fb6b38d6f8f32442a4d6311a86f688",
        "title": "四时田园杂兴六十首 冬日田园杂兴十二绝 其六",
        "author": "范成大",
        "content": "放船閒看雪山晴，风定奇寒晚更凝。\n坐听一篙珠玉碎，不知湖面已成冰。",
        "dynasty": "宋",
        "collection_info": null
    },
    {
        "uuid": "baa3727b9252f5152b11642b54aad8a2",
        "title": "四时田园杂兴六十首 冬日田园杂兴十二绝 其七",
        "author": "范成大",
        "content": "拨雪挑来踏地菘，味如蜜藕更肥醲。\n朱门肉食无风味，只作寻常菜把供。",
        "dynasty": "宋",
        "collection_info": null
    },
    {
        "uuid": "46f39a7973066c197baf54ba82019df0",
        "title": "四时田园杂兴六十首 冬日田园杂兴十二绝 其八",
        "author": "范成大",
        "content": "榾柮无烟雪夜长，地炉煨酒暖如汤。\n莫嗔老妇无盘饤，笑指灰中芋栗香。",
        "dynasty": "宋",
        "collection_info": null
    },
    {
        "uuid": "e6bc9f0e0f520364d1a541bb8e53285a",
        "title": "四时田园杂兴六十首 冬日田园杂兴十二绝 其九",
        "author": "范成大",
        "content": "煮酒春前腊后蒸，一年长飨瓮头清。\n廛居何似山居乐，秫米新来禁入城。",
        "dynasty": "宋",
        "collection_info": null
    },
    {
        "uuid": "5eef67df3fd9f7f2dc1db4db49f1f2ed",
        "title": "四时田园杂兴六十首 冬日田园杂兴十二绝 其一○",
        "author": "范成大",
        "content": "黄纸蠲租白纸催，皂衣旁午下乡来。\n长官头脑冬烘甚，乞汝青钱买酒迴。",
        "dynasty": "宋",
        "collection_info": null
    },
    {
        "uuid": "73846fbbe3e342817ab6eb196a5de9ea",
        "title": "四时田园杂兴六十首 冬日田园杂兴十二绝 其一一",
        "author": "范成大",
        "content": "探梅公子款柴门，枝北枝南总未春。\n忽见小桃红似锦，却疑侬是武陵人。",
        "dynasty": "宋",
        "collection_info": null
    },
    {
        "uuid": "109ce09124a0086684a5d0aac83b3fee",
        "title": "四时田园杂兴六十首 冬日田园杂兴十二绝 其一二",
        "author": "范成大",
        "content": "村巷冬年见俗情，邻翁讲礼拜柴荆。\n长衫布缕如霜雪，云是家机自织成。",
        "dynasty": "宋",
        "collection_info": null
    },
    {
        "uuid": "ecd4a5fd915da084f6fc92eca257c78f",
        "title": "自晨至午起居饮食皆以墙外人物之声为节戏书四绝  其一",
        "author": "范成大",
        "content": "巷南敲板报残更，街北弹丝行诵经。\n已被两人惊梦断，谁家风鸽斗鸣铃。",
        "dynasty": "宋",
        "collection_info": null
    },
    {
        "uuid": "314125bc9cc214dff6619620d63c429e",
        "title": "自晨至午起居饮食皆以墙外人物之声为节戏书四绝  其二",
        "author": "范成大",
        "content": "菜市喧时窗透明，餠师叫后药煎成。\n閒居日出都无事，惟有开门扫地声。",
        "dynasty": "宋",
        "collection_info": null
    },
    {
        "uuid": "206b773cf38a45b18a09cb51de5a49e1",
        "title": "自晨至午起居饮食皆以墙外人物之声为节戏书四绝  其三",
        "author": "范成大",
        "content": "北砦教回挝鼓远，东禅饭熟打钟频。\n小童三唤先生起，日满东窗暖似春。",
        "dynasty": "宋",
        "collection_info": null
    },
    {
        "uuid": "0a6d79a28983da68c328c86ab3f39aaa",
        "title": "自晨至午起居饮食皆以墙外人物之声为节戏书四绝  其四",
        "author": "范成大",
        "content": "起傍东窗手把书，华颠种种不禁梳。\n朝餐欲到须巾裹，已有重来晚市鱼。",
        "dynasty": "宋",
        "collection_info": null
    },
    {
        "uuid": "cf14e78f70708493c81d1fac921b8c26",
        "title": "舫斋信笔",
        "author": "范成大",
        "content": "燕居故可乐，病卧翻可怜。\n身閒傥更健，其人半神仙。\n既无扬州鹤，龙钟任吾年。\n南斋深而明，略似西江船。\n船中何所有，药气杂炉烟。\n亲朋稀老伴，暂来即飘然。\n秋蝇独恋恋，终朝相扑缘。\n霜晴日色浓，窗纸烘春妍。\n但愁添眼花，瞑坐聊参禅。\n困从定中生，瞢腾梦相牵。\n三昧未得力，十魔方现前。\n欠伸付一笑，朽腐难琱镌。\n东蓝午斋动，风顺钟鼓传。\n家人亦相呼，趣具先生餐。\n牛呞能几何，蝉腹易便便。\n此日虽可惜，姑付食与眠。",
        "dynasty": "宋",
        "collection_info": null
    },
    {
        "uuid": "b8ec85b26302f63d8a2f1e553deb8763",
        "title": "病中不復问节序四遇重阳既不能登高又不觞客聊书老怀",
        "author": "范成大",
        "content": "四时变迁翻覆手，百卉于人亦何有。\n骚客颠诗亦狂酒，强惜黄花爱重九。\n少年习气似陶公，采采金英满衣袖。\n携壶木末最关情，欹帽风前几搔首。\n馋吻偏怜粽栗香，新衣不管囊萸臭。\n贪将节物趁遨头，肯向宾筵称病叟。\n如今衰飒悟空华，现在去来飞电走。\n登临旧迹如梦断，觞咏故人多骨朽。\n百年长短随隙驹，万化陈新直刍狗。\n不堪把玩堪一笑，安用岁时歌拊缶。\n家人亦復探新篘，插花洗醆为翁寿。\n蒲团困坐眼慵开，莫把故情看老丑。\n挽鬚儿女太痴生，更问今年有诗否。",
        "dynasty": "宋",
        "collection_info": null
    },
    {
        "uuid": "c8b0ae48547c4fa4cf3df38fce76b6ec",
        "title": "阊门初泛二十四韵",
        "author": "范成大",
        "content": "好在驰烟路，平生载酒行。\n摧藏身久病，契阔岁频更。\n昨夜灯花绕，今朝稻把晴。\n出门新梦境，触目旧诗情。\n水远推篷眩，天宽倚柁惊。\n转湾添繂挽，罨岸併篙撑。\n舫后装儿女，舻前酌弟兄。\n醅香新曲嫩，茗味小春轻。\n红皱分霜果，黄蔫捻夕英。\n缬林疎露屋，朱阁静临城。\n桃坞论今昔，枫桥管送迎。\n山腰樵担动，木末酒旗明。\n竟日窑烟直，中流塔影横。\n数帆残照满，一笛暮江平。\n晒网枫边桁，牵罾柳际棚。\n岫云萦石住，田水穴堤鸣。\n过渡牛归速，穿篱犬吠狞。\n鱼寒犹作阵，鴈远更闻声。\n急橹潮痕出，疎钟暝色生。\n邻翁欣问讯，逋客愧寒盟。\n一昨成归卧，于今负耦耕。\n生涯都塌飒，心曲漫峥嵘。\n猿鹤休多怨，菰莼尚可羹。\n药囊吾厌苦，扶惫且班荆。",
        "dynasty": "宋",
        "collection_info": null
    },
    {
        "uuid": "eaef7eccbdc64ad515f6a5b5ba6fe0b8",
        "title": "小春海棠来禽",
        "author": "范成大",
        "content": "东君好事惜年华，偏爱荒园野老家。\n一任西风管摇落，小春自管数枝花。",
        "dynasty": "宋",
        "collection_info": null
    },
    {
        "uuid": "ccd7cf87ddf49b1a23060627d6b957af",
        "title": "丙午东宫寿诗",
        "author": "范成大",
        "content": "国絫丁年盛，天开甲观祥。\n黄离增焕炳，赤伏衍明昌。\n一日三天见，元辰万国康。\n姿神辉玉裕，德业灿金相。\n书圣规宸藻，文心俪汉章。\n干坤参久大，日月并升常。\n祖武瞻兴庆，亲庭拱未央。\n晨昏两慈壶，诗礼一贤王。\n道统家传正，炎图国本强。\n桑弧仍谷旦，铜律又清商。\n旧事兰猗殿，新凉桂子香。\n黄华先浥露，青女缓行霜。\n史贺星同轨，农歌稼涤场。\n与龄占梦帝，多祜叶思皇。\n盘石重山固，灵源少海长。\n三宫同寿域，岁岁颂无疆。",
        "dynasty": "宋",
        "collection_info": null
    },
    {
        "uuid": "d57b5e3273823ebd45a2ba38de563c43",
        "title": "重阳后菊花二首  其一",
        "author": "范成大",
        "content": "寂莫东篱湿露华，依前金靥照泥沙。\n世情儿女无高韵，只看重阳一日花。",
        "dynasty": "宋",
        "collection_info": null
    },
    {
        "uuid": "05eee8776184ff38746bc3698c3726df",
        "title": "重阳后菊花二首  其二",
        "author": "范成大",
        "content": "过了登高菊尚新，酒徒诗客断知闻。\n恰如退士垂车后，势利交亲不到门。",
        "dynasty": "宋",
        "collection_info": null
    },
    {
        "uuid": "76262c7a216b082962eada0fc9851152",
        "title": "骤寒吟",
        "author": "范成大",
        "content": "九月奇寒前未闻，巷南巷北无行人。\n冥凌尽用大冬手，肯为岁华留小春。\n阴风吹雨作冰屑，驼裘如铁绵裘折。\n可怜篱下木芙蓉，不独宜霜更宜雪。",
        "dynasty": "宋",
        "collection_info": null
    },
    {
        "uuid": "9543c24bebd3890788576e6dfb13f9d1",
        "title": "重阳后半月天气温丽忽变奇寒晦日大雪乡人御冬之计多未办",
        "author": "范成大",
        "content": "狂飈吹小春，刮面剧剑铓。\n云气泼浓墨，午窗变曛黄。\n六花大如掌，浩荡来无乡。\n青女正熟睡，不记行新霜。\n寒暑故密移，滕巽乃尔狂。\n南邻炭未买，北邻绵未装。\n敢论酒价涌，束薪逾桂芳。\n岂不解蚤计，善舞须袖长。\n频年田薄收，十家九空囊。\n被冻知不免，但恨太匆忙。\n今朝復何朝，晴色挂屋梁。\n人物各解严，儿童笑相将。\n熙如谷黍温，免作沟木僵。\n两邻报无恙，为汝歌慨慷。",
        "dynasty": "宋",
        "collection_info": null
    },
    {
        "uuid": "518ca5a9142d35a224f6ebd92c92050e",
        "title": "戏咏絮帽",
        "author": "范成大",
        "content": "尖斜缁撮似兜鍪，紧护风寒暖白头。\n不解兵前当箭凿，解令晓枕睡齁齁。",
        "dynasty": "宋",
        "collection_info": null
    },
    {
        "uuid": "eb92450dab7f44d21ef29938a625bf4b",
        "title": "雪中送炭与龚养正",
        "author": "范成大",
        "content": "谁与幽人暖直身，筠笼衝雪送乌薪。\n烦君笑领婆欢喜，探借新年五日春。",
        "dynasty": "宋",
        "collection_info": null
    },
    {
        "uuid": "c426802c41fc561158dc24a664dc68a4",
        "title": "代门生作立春书门贴子诗四首  其一",
        "author": "范成大",
        "content": "暖日黄金柳，光风白玉梅。\n门阑开寿域，人物满春台。",
        "dynasty": "宋",
        "collection_info": null
    },
    {
        "uuid": "052f8ed39e508ae23a174227526e4644",
        "title": "代门生作立春书门贴子诗四首  其二",
        "author": "范成大",
        "content": "有喜何须药，无尘即是仙。\n壶中春日月，聊数八千年。",
        "dynasty": "宋",
        "collection_info": null
    },
    {
        "uuid": "40f93601a0e245250fed286d933f94d6",
        "title": "代门生作立春书门贴子诗四首  其三",
        "author": "范成大",
        "content": "草木霑云露，峰峦近壁奎。\n新春行乐处，南北共花溪。",
        "dynasty": "宋",
        "collection_info": null
    },
    {
        "uuid": "0da4e67ac89f6e18c1509d76056ef10b",
        "title": "代门生作立春书门贴子诗四首  其四",
        "author": "范成大",
        "content": "日月添书帙，湖山引杖藜。\n剩周花甲子，多醉玉东西。",
        "dynasty": "宋",
        "collection_info": null
    },
    {
        "uuid": "489eff26e0758235d032b4d66f266915",
        "title": "送闻人伯卿赴铜陵",
        "author": "范成大",
        "content": "雪压关山昼掩扃，故人何事短长亭。\n折腰直为瓶无粟，便腹犹怜笥有经。\n牒诉尘埃头更白，简编灯火眼终青。\n可怜东壁辉光外，寥落江湖处士星。",
        "dynasty": "宋",
        "collection_info": null
    },
    {
        "uuid": "48fcc26ca570a93476f22383cca63182",
        "title": "重送伯卿",
        "author": "范成大",
        "content": "雪花来无时，入春遂三作。\n冰柱冻不解，去地纔一握。\n东风畏奇寒，未敢破梅萼。\n已僵员峤蚕，那问纥干雀。\n万径无行踪，扣户惊剥啄。\n故人竹叶舟，岁晚梦漂泊。\n自云饥所驱，岂不念丘壑。\n经谊金华省，文采石渠阁。\n平生百未试，墨绶吓猿鹤。\n取舍一熊掌，得丧两蜗角。\n不嫌干进钝，俯仰无愧怍。\n低回簿书丛，万卷无处着。\n惜哉小举袖，负此不龟药。\n颇闻江皋县，讼简民气乐。\n政成松竹林，诂训缉家学。\n乃翁力菑畬，待子收播穫。\n三年此书出，众说眇萤爝。\n持归许窥观，慰我久离索。\n今朝云泼墨，霰雨纵横落。\n樯竿挽不住，帆峭北风恶。\n难忘昆弟语，易散清夜酌。\n匆匆别知赋，掩涕倚郛郭。",
        "dynasty": "宋",
        "collection_info": null
    },
    {
        "uuid": "4fb246fec2b161d32da9e7c9137c95f9",
        "title": "送寿老往云间行化",
        "author": "范成大",
        "content": "天平船子过华亭，舍卫城中次第行。\n留取钵盂归院洗，东岩新出一泉清。",
        "dynasty": "宋",
        "collection_info": null
    },
    {
        "uuid": "f5ac66b624476974dbf2a7552226379b",
        "title": "次韵知府王仲行尚书鹿鸣燕古风",
        "author": "范成大",
        "content": "昔人重远行，供帐饯出祖。\n矧今燕嘉宾，宜有赠行语。\n府公文章公，青紫拾芥取。\n联翩二百言，字字劝稽古。\n戒之书鱼蠹，勉以云鹏举。\n作霖要实用，洗兵嫌不武。\n诸生承意气，脱迹蜕农圃。\n明年一声雷，幽蛰起平楚。\n班行入鹓鹭，榜贴缀龙虎。\n回头谢府公，公言非漫与。\n府公亦庙廊，来莅琼林俎。\n千载吴趋行，愁绝白纻舞。\n我闻有此作，病卧嗟未睹。\n今晨梅驿动，副墨到衡宇。\n调高瑟音希，芒寒剑光吐。\n谁云鹿鸣废，正頼广微补。\n当年羣玉会，方贺肃飙羽。\n倡酬久寂寞，邂逅相劳苦。\n世故万浮云，交情一旧雨。\n谁当将诗坛，君实东道主。",
        "dynasty": "宋",
        "collection_info": null
    },
    {
        "uuid": "275d9999e9cf3ebf704ecf8795d181d0",
        "title": "苦寒六言",
        "author": "范成大",
        "content": "檐冰低挂阑角，隙雪斜侵坐隅。\n春后一寒如此，梅花有信来无。",
        "dynasty": "宋",
        "collection_info": null
    },
    {
        "uuid": "c6eb02260d360bb1563855ee2a2708ce",
        "title": "丁未春日瓶中梅殊未开二首  其一",
        "author": "范成大",
        "content": "暖閤无人到，寒枝为我横。\n情钟吹蕊破，静极觉香生。\n老去魂休断，春来眼且明。\n逃禅时索笑，百匝傍窗行。",
        "dynasty": "宋",
        "collection_info": null
    },
    {
        "uuid": "00789239c652e961592af55165f352eb",
        "title": "丁未春日瓶中梅殊未开二首  其二",
        "author": "范成大",
        "content": "夜雪腊前冻，朝阳春后苏。\n人怜疎蕊瘦，花笑病翁臞。\n露白能多少，寻春似有无。\n诗催全不力，煮水换铜壶。",
        "dynasty": "宋",
        "collection_info": null
    },
    {
        "uuid": "cb9cbda91e6b533a496738e7c5dc6d7e",
        "title": "再题瓶中梅花",
        "author": "范成大",
        "content": "园林篱落冻芳尘，南北枝间玉蕊皴。\n风袂挽香虽淡薄，月窗横影已精神。\n雪霜春事年年晚，今古诗情日日新。\n铁石如翁犹索句，真成嚼蜡对横陈。",
        "dynasty": "宋",
        "collection_info": null
    },
    {
        "uuid": "bc4ec3638817182c4a9b5646d98f6d4d",
        "title": "王仲行尚书录示近诗闻今日劝农灵岩次韵纪事",
        "author": "范成大",
        "content": "馆娃宫殿压云头，自昔登临隘九州。\n雪浪长风三万顷，苍烟古木二千秋。\n宾僚谁伴作诗苦，父老竞传敷政优。\n想见归骖穿夜市，月边灯火满西楼。",
        "dynasty": "宋",
        "collection_info": null
    },
    {
        "uuid": "fe9d84365b5c95f2d178dfd2d862d760",
        "title": "仲行再示新句復次韵述怀",
        "author": "范成大",
        "content": "神仙懒学古浮丘，祖意慵参老赵州。\n四壁尘埃心似水，一生风露鬓先秋。\n病衰谨谢吴中客，技拙甘同楚国优。\n斥鷃蓬蒿元自足，世间何必卧高楼。",
        "dynasty": "宋",
        "collection_info": null
    },
    {
        "uuid": "62097855802be4cf6eb3a48735aa5b9e",
        "title": "李子永赴溧水过吴访别戏书送之  其一",
        "author": "范成大",
        "content": "万壑断流冰塞川，千岩森玉雪漫天。\n匆匆叶县双鳬舄，换却山阴访戴船。",
        "dynasty": "宋",
        "collection_info": null
    },
    {
        "uuid": "35caca91fcc3e861097be77ee8831a7f",
        "title": "李子永赴溧水过吴访别戏书送之  其二",
        "author": "范成大",
        "content": "犯寒书剑出春萝，风雪桥边得句多。\n牒诉缤纷似烟海，梅花时节奈君何。",
        "dynasty": "宋",
        "collection_info": null
    },
    {
        "uuid": "5c91b006ae4e8460970fe303f94e6e04",
        "title": "民病春疫作诗悯之",
        "author": "范成大",
        "content": "乖气肆行伤好春，十家九空寒螀呻。\n阴阳何者强作孽，天地岂其真不仁。\n去腊奇寒衾似铁，连年薄热甑生尘。\n疲甿惫矣可更病，我作此诗当感神。",
        "dynasty": "宋",
        "collection_info": null
    },
    {
        "uuid": "586fc77e23ca3d3ff7225db607ab35b1",
        "title": "题夫差庙",
        "author": "范成大",
        "content": "纵敌稽山祸已胎，垂涎上国更荒哉。\n不知养虎自遗患，只道求鱼无后灾。\n梦见梧桐生后圃，眼看麋鹿上高台。\n千龄只有忠臣恨，化作涛江雪浪堆。",
        "dynasty": "宋",
        "collection_info": null
    },
    {
        "uuid": "e4f6121b3a165aef60573e71edd7676d",
        "title": "翻袜庵夜坐闻雨",
        "author": "范成大",
        "content": "閒门冷落静无譁，小阁帘帏密自遮。\n日晚课程丹竈火，夜深光景佛灯花。\n人生宁有病连岁，身世略如僧在家。\n步屧寻春非老伴，任教风雨唤雷车。",
        "dynasty": "宋",
        "collection_info": null
    },
    {
        "uuid": "3cf54683c9415d1c65515d9a99c303c4",
        "title": "睡起",
        "author": "范成大",
        "content": "憨憨与世共儿嬉，兀兀从人笑我痴。\n閒裏事忙晴晒药，静中机动夜争棋。\n心情诗卷无佳句，时节梅花有好枝。\n熟睡觉来何所欠，毡根香软饭流匙。",
        "dynasty": "宋",
        "collection_info": null
    },
    {
        "uuid": "9abd529b9e5e52d61e00dcdac0bdb69f",
        "title": "赏海棠三绝  其一",
        "author": "范成大",
        "content": "芳春随分到贫家，儿女多情惜岁华。\n聊为海棠修故事，去年灯烛去年花。",
        "dynasty": "宋",
        "collection_info": null
    },
    {
        "uuid": "42afb86d6d94a0b13953c70c7c9f5c65",
        "title": "赏海棠三绝  其二",
        "author": "范成大",
        "content": "烛光花影两相宜，占断风光二月时。\n但得常如妃子醉，何妨独欠少陵诗。",
        "dynasty": "宋",
        "collection_info": null
    },
    {
        "uuid": "0e6c6e0a94af5346646a5c552f73adf4",
        "title": "赏海棠三绝  其三",
        "author": "范成大",
        "content": "忆向宣华夜倚阑，花光妍暖月光寒。\n如今蹋飒嫌风露，且只铜瓶满插看。",
        "dynasty": "宋",
        "collection_info": null
    },
    {
        "uuid": "e3d4cff25959ebc718f9b8c0cc27a79b",
        "title": "午窗遣兴家人谋过石湖",
        "author": "范成大",
        "content": "云日初收破柱雷，小窗坐稳兴悠哉。\n熏炉花气朝酲解，茶鼎松风午梦迴。\n谢客门阑风动竹，惜春时节雨肥梅。\n画船破浪亦一快，闻道湖光如泼醅。",
        "dynasty": "宋",
        "collection_info": null
    },
    {
        "uuid": "9dc366874b7451db1ddf0d31c711cedb",
        "title": "将至石湖道中书事",
        "author": "范成大",
        "content": "水绿鸥边涨，天青雁外晴。\n柳堤随草远，麦陇带桑平。\n白道吴新郭，苍烟越故城。\n稍闻鷄犬闹，僮仆想来迎。",
        "dynasty": "宋",
        "collection_info": null
    },
    {
        "uuid": "8b64ad7c3203053890f93c951ba1019d",
        "title": "三月十六日石湖书事三首  其一",
        "author": "范成大",
        "content": "春事日以阑，暑阴正清美。\n拖筇入林下，秀绿照衣袂。\n卢橘梅子黄，樱桃桑椹紫。\n荷依浪花颤，笋破苔色起。\n风日收宿阴，物色有新意。\n邻曲知我归，争来问何似。\n病恼今有无，加饭日能几。\n掀髯谢父老，衰雪已如此。",
        "dynasty": "宋",
        "collection_info": null
    },
    {
        "uuid": "a7037f5c6a3feb06bde35b41ccaea044",
        "title": "三月十六日石湖书事三首  其二",
        "author": "范成大",
        "content": "种木二十年，手开南野荒。\n苒苒新岁月，依依旧林塘。\n污莱擅下湿，岑蔚骄众芳。\n菱母尚能瘦，竹孙如许长。\n忆初学圃时，刀笠冒风霜。\n今兹百不堪，裹帽人扶将。\n龙钟数能来，犹胜两相忘。",
        "dynasty": "宋",
        "collection_info": null
    },
    {
        "uuid": "fa63a448a3ae25f29c40a3fa9f4ae912",
        "title": "三月十六日石湖书事三首  其三",
        "author": "范成大",
        "content": "湖光明可鑑，山色浄如沐。\n閒心惬旧观，愁眼快奇瞩。\n依然北窗下，凝尘满书簏。\n访我乌皮几，拂我青毡褥。\n荒哉赋远游，幸甚遂初服。\n老红饯余春，众绿自幽馥。\n好风吹晚晴，斜照入疎竹。\n兀坐胎息匀，不觉清梦熟。",
        "dynasty": "宋",
        "collection_info": null
    },
    {
        "uuid": "e696df7910b3c1dd40cb9010acd2ec00",
        "title": "或劝病中不宜数亲文墨医亦归咎题四绝以自戒末篇又以解嘲  其一",
        "author": "范成大",
        "content": "作字腕中百斛，吟诗天外片心。\n习气吹剑一吷，病躯垂堂千金。",
        "dynasty": "宋",
        "collection_info": null
    },
    {
        "uuid": "24c16613f71ebd9f9605ec079ab59a4c",
        "title": "或劝病中不宜数亲文墨医亦归咎题四绝以自戒末篇又以解嘲  其二",
        "author": "范成大",
        "content": "意马场中汗血，隙驹影裏心灰。\n吉蠲笔墨安用，付与蛛丝壁煤。",
        "dynasty": "宋",
        "collection_info": null
    },
    {
        "uuid": "094135bb60e4851e9270207fb98998d6",
        "title": "或劝病中不宜数亲文墨医亦归咎题四绝以自戒末篇又以解嘲  其三",
        "author": "范成大",
        "content": "诗成徒能泣鬼，博塞未必亡羊。\n刚将妄言绮语，认作锦心绣肠。",
        "dynasty": "宋",
        "collection_info": null
    },
    {
        "uuid": "f86bc62fd4aa418a54e86f37bb3a84b8",
        "title": "或劝病中不宜数亲文墨医亦归咎题四绝以自戒末篇又以解嘲  其四",
        "author": "范成大",
        "content": "师熸尚合余烬，羹热休吹冷虀。\n解酲纵无五斗，且復月攘一鷄。",
        "dynasty": "宋",
        "collection_info": null
    },
    {
        "uuid": "a7a912df656c2fbbb80e1a734839190c",
        "title": "送遂宁何道士自潭湘归蜀  其一",
        "author": "范成大",
        "content": "尘埃波浪几东西，归去丹瓢挂杖藜。\n戊己炉中真造化，功成分我一刀圭。",
        "dynasty": "宋",
        "collection_info": null
    },
    {
        "uuid": "0652e48756d3ec447112743234dd2793",
        "title": "送遂宁何道士自潭湘归蜀  其二",
        "author": "范成大",
        "content": "书剑飘然席未温，火云扑地暑烟昏。\n山黄水浊湖南路，竹月荷风忆范村。",
        "dynasty": "宋",
        "collection_info": null
    },
    {
        "uuid": "98c3bbe719792abb207275bc7ad32055",
        "title": "立秋二绝  其一",
        "author": "范成大",
        "content": "三伏熏蒸四大愁，暑中方信此生浮。\n岁华过半休惆怅，且对西风贺立秋。",
        "dynasty": "宋",
        "collection_info": null
    },
    {
        "uuid": "1dd2898f1e16c88a273fbd1d6b293aea",
        "title": "立秋二绝  其二",
        "author": "范成大",
        "content": "折枝楸叶起园瓜，赤小如珠嚥井花。\n洗濯烦襟酬节物，安排笑口问生涯。",
        "dynasty": "宋",
        "collection_info": null
    },
    {
        "uuid": "259aba2b0350ba347895595be0a83456",
        "title": "秋雷叹",
        "author": "范成大",
        "content": "立秋之雷损万斛，吴侬记此占年谷。\n汰哉丰隆无藉在，政用此时鸣孛辘。\n向来夏旱连三月，吁嗟上诉声满屋。\n讼风未慭復占雷，助魃为妖天更酷。\n我虽閒寂忝祠史，家请官供尚仓粟。\n尘甑贫交满目前，卒岁将何救枵腹。\n但愿吴侬言不验，共割黄云炊白玉。\n天人远近叵戏论，禆竈安能尸祸福。",
        "dynasty": "宋",
        "collection_info": null
    },
    {
        "uuid": "5434949a772fa305217ea4512b0e1ca8",
        "title": "用汉中帅阎才元侍郎韵送樊子南西归兼呈侍郎",
        "author": "范成大",
        "content": "万里山巅与水涯，春风招看杏园花。\n向来科第直溷子，此去文章应满家。\n休学游仙穷越巂，且从知己控褒斜。\n南楼东望当思我，药裹堆中两鬓华。",
        "dynasty": "宋",
        "collection_info": null
    },
    {
        "uuid": "c527bc51cfa8c407a592f8c9dd5d6021",
        "title": "书樊子南游西山二记后 牡丹瓶",
        "author": "范成大",
        "content": "仙山草木锁卿云，不到花平不离尘。\n十丈牡丹如锦盖，人间姚魏却争春。",
        "dynasty": "宋",
        "collection_info": null
    },
    {
        "uuid": "b553a1a382931f5adc62a01a5fa5c3cd",
        "title": "书樊子南游西山二记后 大面",
        "author": "范成大",
        "content": "春晚娑罗百叶开，仙翁精舍长蓬莱。\n朝元未罢门深闭，不管人间有客来。",
        "dynasty": "宋",
        "collection_info": null
    },
    {
        "uuid": "40915fa8a03c00608b8c23a197f824d6",
        "title": "题天平寿老方丈",
        "author": "范成大",
        "content": "二十三年再入山，此山于我有前缘。\n时人不用怜衰病，天与丹房一线泉。",
        "dynasty": "宋",
        "collection_info": null
    },
    {
        "uuid": "6522b1e8864da42f82cb3480e772a6b9",
        "title": "再游天平有怀旧事且得卓庵之处呈寿老",
        "author": "范成大",
        "content": "访旧光阴二十年，残僧相对两依然。\n木兰已老无花发，石竹依前有麝眠。\n万户直须龟手药，一龛何用买山钱。\n从今半座须分我，共说昏昏一觉禅。",
        "dynasty": "宋",
        "collection_info": null
    },
    {
        "uuid": "4e54d14955e73356d4b673782ff8a196",
        "title": "重九日行营寿藏之地",
        "author": "范成大",
        "content": "家山随处可行楸，荷锸携壶似醉刘。\n纵有千年铁门限，终须一箇土镘头。\n三轮世界犹灰劫，四大形骸强首丘。\n蝼蚁乌鸢何厚薄，临风拊掌菊花秋。",
        "dynasty": "宋",
        "collection_info": null
    },
    {
        "uuid": "6e4d323215988c0c6c5507ea92f8cedb",
        "title": "得寿藏于先陇之傍俯酬素愿感慨交怀",
        "author": "范成大",
        "content": "密迩松楸地一隅，会心何必问青乌。\n亢宗虽愧镇公子，没世尚从先大夫。\n京兆汉阡贤问望，邢山郑冢俭规模。\n家庭遗训焄蒿在，不学邠卿画古图。",
        "dynasty": "宋",
        "collection_info": null
    },
    {
        "uuid": "557df575805856d86d409fb3971f32fd",
        "title": "晚登木渎小楼",
        "author": "范成大",
        "content": "万象当楼黼绣张，阑干一士立苍茫。\n云堆不动山深碧，星出无多月淡黄。\n宿鸟尽时犹数点，归鸿惊处更斜行。\n松陵政有鲈鱼上，安得长竿坐钓航。",
        "dynasty": "宋",
        "collection_info": null
    },
    {
        "uuid": "c16ca71e337b5603ef1f5a7f25f943eb",
        "title": "题秋鹭图",
        "author": "范成大",
        "content": "昨夜新霜冷钓矶，绿荷消瘦碧芦肥。\n一江秋色无人问，尽属风标两雪衣。",
        "dynasty": "宋",
        "collection_info": null
    },
    {
        "uuid": "b7596577db0b5e3228d3647fa0bbbda0",
        "title": "送苏秀才归永嘉  其一",
        "author": "范成大",
        "content": "再入庭闱再入山，偷閒百日了金丹。\n他年拔宅上升后，休道使亲忘我难。",
        "dynasty": "宋",
        "collection_info": null
    },
    {
        "uuid": "b1f3a29887bbe8bc413cd50655f05c7b",
        "title": "送苏秀才归永嘉  其二",
        "author": "范成大",
        "content": "大道凝神术养形，形神俱炼始功成。\n劝君观妙还观徼，先作顽仙地上行。",
        "dynasty": "宋",
        "collection_info": null
    },
    {
        "uuid": "fe9c6798cc4f2eebd811f270475dc9c6",
        "title": "东宫寿诗",
        "author": "范成大",
        "content": "有赫题期盛，无疆嗣历昌。\n中兴归浚哲，重庆启元良。\n两亥开基远，三丁系统长。\n帝咨同物瑞，人卜降年祥。\n离日融双照，干天秉少阳。\n晨昏周内寝，诗礼舜岩廊。\n极右辰居焕，心前火德光。\n与龄偕圣父，德寿协虚皇。\n铜律风占兑，瑶山乐奏商。\n蓂芳邻五位，菊色丽中央。\n视膳斑衣拱，传觞玉契将。\n宸枫霜献叶，仙桂月输香。\n熏炷争延祝，吟笺曷讚扬。\n形容仁与孝，步障有云章。",
        "dynasty": "宋",
        "collection_info": null
    },
    {
        "uuid": "c610f1d02cea3634ac135f99c904647a",
        "title": "送同年朱师古龙图赴潼川",
        "author": "范成大",
        "content": "杏园耆旧如晨星，白头相对眼故青。\n奉常礼乐照东蜀，十年清名留汉廷。\n蜀人减估天恩厚，高议清阴犹记否。\n迩来闻道更蠲除，此段始终君一手。\n归见岷峨无愧词，父老笑迎还叹咨。\n贾生未可去宣室，屯膏一州谁谓宜。\n魏阙江湖关出处，招头不用催鸣橹。\n遥知梦境尚京尘，哑咤满船闻鲁语。",
        "dynasty": "宋",
        "collection_info": null
    },
    {
        "uuid": "eae6043fd4695891ad7313149c5c6c18",
        "title": "题赵希远案鹰图",
        "author": "范成大",
        "content": "学射春山万岁湖，牙门列骑卷平芜。\n如今黄土原边梦，犹识呼鹰嗾犬图。",
        "dynasty": "宋",
        "collection_info": null
    },
    {
        "uuid": "09a87ab342b5dc94dedb0d3ca366a775",
        "title": "题米元晖吴兴山水横卷",
        "author": "范成大",
        "content": "道场山麓接何山，影落苕溪浸碧澜。\n只欠荷花三十里，橛头船上把渔竿。",
        "dynasty": "宋",
        "collection_info": null
    },
    {
        "uuid": "b91a6b5108ecd9a68524dca0950816d3",
        "title": "围田叹四绝  其一",
        "author": "范成大",
        "content": "万夫陻水水干源，障断江湖极目天。\n秋潦灌河无洩处，眼看漂尽小家田。",
        "dynasty": "宋",
        "collection_info": null
    },
    {
        "uuid": "7fa6f269fe416690780b0873aa71e988",
        "title": "围田叹四绝  其二",
        "author": "范成大",
        "content": "山边百亩古民田，田外新围截半川。\n六七月间天不雨，若为车水到山边。",
        "dynasty": "宋",
        "collection_info": null
    },
    {
        "uuid": "327dca04ad18bc6f2a6e4b61378a341a",
        "title": "围田叹四绝  其三",
        "author": "范成大",
        "content": "壑邻罔利一家优，水旱无妨众户愁。\n浪说新收若干税，不知逋失万新收。",
        "dynasty": "宋",
        "collection_info": null
    },
    {
        "uuid": "d09a8e3059e601ce4d5c36360327632c",
        "title": "围田叹四绝  其四",
        "author": "范成大",
        "content": "台家水利有科条，膏润千年废一朝。\n安得能言两黄鹄，为君重唱復陂谣。",
        "dynasty": "宋",
        "collection_info": null
    },
    {
        "uuid": "51d148d455581a7762991d0a1ab11290",
        "title": "素羹",
        "author": "范成大",
        "content": "毡芋凝酥敌少城，土藷割玉胜南京。\n合和二物归藜糁，新法侬家骨董羹。",
        "dynasty": "宋",
        "collection_info": null
    },
    {
        "uuid": "b5f50c99c6956c0483c82c292359851d",
        "title": "夜雨",
        "author": "范成大",
        "content": "烛花垂穗伴空斋，心事如灰入壮怀。\n老倦更阑惟熟睡，任他疎雨滴空阶。",
        "dynasty": "宋",
        "collection_info": null
    },
    {
        "uuid": "569c207f1b4a12541a370317a1493912",
        "title": "野景",
        "author": "范成大",
        "content": "菰蒲声裏荻花干，鹭立江天水镜宽。\n画不能成诗不到，笔端无处着荒寒。",
        "dynasty": "宋",
        "collection_info": null
    },
    {
        "uuid": "31bdac9663ee5d3f351b3ebda970f9ed",
        "title": "除夜地炉书事",
        "author": "范成大",
        "content": "节物閒门裏，人情老境中。\n雁声凌急雨，灯影战斜风。\n糟䤑新醅白，柴锥软火红。\n家人忺夜话，我已困蒙茸。",
        "dynasty": "宋",
        "collection_info": null
    },
    {
        "uuid": "54327d05b23429030fe52253475b0c9c",
        "title": "元日立春感叹有作二首  其一",
        "author": "范成大",
        "content": "元日兼春日，霜寒又雪寒。\n併烦传菜手，同捧颂椒盘。\n迭膝稀穿履，扶头懒正冠。\n五年如此度，宁得讳衰残。",
        "dynasty": "宋",
        "collection_info": null
    },
    {
        "uuid": "7232d5fed302b6c13a89799b86004866",
        "title": "元日立春感叹有作二首  其二",
        "author": "范成大",
        "content": "元日兼春日，閒身是老身。\n行年申直戊，交运丑支辛。\n岂敢綦安佚，聊希刮钝屯。\n童儿看书户，把笔已如神。",
        "dynasty": "宋",
        "collection_info": null
    },
    {
        "uuid": "f1c63f7982ccae53715e95a689f9fd1b",
        "title": "古鼎作香炉",
        "author": "范成大",
        "content": "云雷萦带古文章，子子孙孙永奉常。\n辛苦勒铭成底事，如今流落管烧香。",
        "dynasty": "宋",
        "collection_info": null
    },
    {
        "uuid": "64bea8bb1565e095c2cced518c329041",
        "title": "偶书",
        "author": "范成大",
        "content": "揑目华中影现身，有为皆妄懒方真。\n已甘搰搰勤为圃，休向滔滔苦问津。\n书至五千空拄腹，钱非十万不通神。\n君看汗简沉碑者，随水随风几窖尘。",
        "dynasty": "宋",
        "collection_info": null
    },
    {
        "uuid": "2d49d2537f60c5cc708f1253aa7f6cee",
        "title": "太上皇帝灵驾发引輓歌词六首  其一",
        "author": "范成大",
        "content": "绍运钟阳九，兴王抚半千。\n断鳌娲立极，翔凤汉中天。\n宵旰三星纪，希夷十闰年。\n声容弥宇宙，浯石不胜镌。",
        "dynasty": "宋",
        "collection_info": null
    },
    {
        "uuid": "09d0a4b71d48ec8a0587ad70f01f6ab6",
        "title": "太上皇帝灵驾发引輓歌词六首  其二",
        "author": "范成大",
        "content": "自将吴津骑，谁婴泰一锋。\n旄头连夜落，京观隔江封。\n舞武三成备，书文九译重。\n修攘遗策在，嗣圣续车攻。",
        "dynasty": "宋",
        "collection_info": null
    },
    {
        "uuid": "b26787f4479ce3d33331441caca7b6a1",
        "title": "太上皇帝灵驾发引輓歌词六首  其三",
        "author": "范成大",
        "content": "箫勺妖氛静，甄陶叶气还。\n春回慈殿驾，天作佑陵山。\n开闢风云惨，登平日月閒。\n艰难虽独瘠，寿域徧人间。",
        "dynasty": "宋",
        "collection_info": null
    },
    {
        "uuid": "1410ee2ed3d7a121ef79c0a969ceb692",
        "title": "太上皇帝灵驾发引輓歌词六首  其四",
        "author": "范成大",
        "content": "传圣家人礼，凝神象帝先。\n勋华今历数，汾社古山川。\n众父尊归父，中天更有天。\n寿宫何所厌，亟上白云仙。",
        "dynasty": "宋",
        "collection_info": null
    },
    {
        "uuid": "ba2b9aaebb3745f0d1badf62f4c55c46",
        "title": "太上皇帝灵驾发引輓歌词六首  其五",
        "author": "范成大",
        "content": "帝业虽天广，皇心本谷虚。\n神应游混沌，梦不返华胥。\n挍德难涯涘，铭功总绪余。\n谁能言大道，第入四坟书。",
        "dynasty": "宋",
        "collection_info": null
    },
    {
        "uuid": "767aa9134cda5a3a80f8a72808242c00",
        "title": "太上皇帝灵驾发引輓歌词六首  其六",
        "author": "范成大",
        "content": "文德尧新庙，威灵禹旧山。\n海门宾羽卫，地轴启云关。\n无路攀仙驾，当年拱圣颜。\n小臣衰疾泪，空望帝乡潸。",
        "dynasty": "宋",
        "collection_info": null
    },
    {
        "uuid": "b3c75a6aac28def4f6b9ad232b972ef8",
        "title": "别拟太上皇帝輓歌词六首  其一",
        "author": "范成大",
        "content": "身济投艰业，时乘拨乱机。\n荆榛荒帐殿，风雨颒戎衣。\n有日临黄道，无星彗紫微。\n至今淮海上，犹咏六龙飞。",
        "dynasty": "宋",
        "collection_info": null
    },
    {
        "uuid": "85f9b4c82c7d8328e8a64a22f973e41e",
        "title": "别拟太上皇帝輓歌词六首  其二",
        "author": "范成大",
        "content": "大孝天孚佑，精诚敌可摧。\n龙輴迁座至，騩驭及泉回。\n永佑千章木，慈宁万寿杯。\n古今无此事，绝德诏方来。",
        "dynasty": "宋",
        "collection_info": null
    },
    {
        "uuid": "6a74656dcf7b179a309997e86562dcda",
        "title": "别拟太上皇帝輓歌词六首  其三",
        "author": "范成大",
        "content": "敛福开皇极，储祥握赤符。\n寇降千猰貐，胡拜两单于。\n洗甲民安枕，垂衣国覆盂。\n有生何以报，寿域亘绵区。",
        "dynasty": "宋",
        "collection_info": null
    },
    {
        "uuid": "88ed43623a87f593dd8bcbce87a37118",
        "title": "别拟太上皇帝輓歌词六首  其四",
        "author": "范成大",
        "content": "与子传神器，承家得圣人。\n阶庭天下养，壶峤海中春。\n四叶斑衣乐，三加玉册新。\n寿宫如帝所，何必上霄晨。",
        "dynasty": "宋",
        "collection_info": null
    },
    {
        "uuid": "0eb72b8bd3a7a4b58d07cd6be128f707",
        "title": "别拟太上皇帝輓歌词六首  其五",
        "author": "范成大",
        "content": "舞羽修文后，投歌讲艺时。\n天章云汉丽，国典日星垂。\n麟绝仲尼笔，猿啼神禹碑。\n伤心河洛水，无处问龙龟。",
        "dynasty": "宋",
        "collection_info": null
    },
    {
        "uuid": "3dc440ce05449d0c4439169ee5013fbe",
        "title": "别拟太上皇帝輓歌词六首  其六",
        "author": "范成大",
        "content": "甫贺蝇传赦，俄惊鹤驭风。\n首山铜鼎就，前殿玉巵空。\n日岂挥戈及，天无炼石功。\n如何千万寿，不待九龄终。",
        "dynasty": "宋",
        "collection_info": null
    },
    {
        "uuid": "885610a6c3a02dd55a6c94f322b1aad1",
        "title": "送许耀卿监丞同年赴静江倅四绝  其一",
        "author": "范成大",
        "content": "南国春深雁欲回，湘江花浪一帆开。\n知君不为骖鸾去，直为渊明五斗来。",
        "dynasty": "宋",
        "collection_info": null
    },
    {
        "uuid": "4c7deef9346782fd04cb681836f62d5a",
        "title": "送许耀卿监丞同年赴静江倅四绝  其二",
        "author": "范成大",
        "content": "罗带江流碧玉峰，旧游如梦一星终。\n烦披藓石寻题字，定有人能记此翁。",
        "dynasty": "宋",
        "collection_info": null
    },
    {
        "uuid": "c1bfd9c4012668e0b2d78509310f1b63",
        "title": "送许耀卿监丞同年赴静江倅四绝  其三",
        "author": "范成大",
        "content": "鴈塔交亲比断金，故人岁晚更情深。\n只今不隔同年面，想见青云异日心。",
        "dynasty": "宋",
        "collection_info": null
    },
    {
        "uuid": "9a73013ad2b89028d5ad406310d60de8",
        "title": "送许耀卿监丞同年赴静江倅四绝  其四",
        "author": "范成大",
        "content": "官涂真有上竿鱼，玉笋翻乘别驾车。\n闻道留行有公论，从今日日看除书。",
        "dynasty": "宋",
        "collection_info": null
    },
    {
        "uuid": "24f242d44711683b508665aff535ef96",
        "title": "次韵虞子建见咍赎带作醮  其一",
        "author": "范成大",
        "content": "斋祠难着野衣冠，旋赎金章始见閒。\n台架尘侵毬路暗，花书墨渍笏头斑。\n当年驲骑传呼赐，此日村童拂拭还。\n若比前厅荒驿舍，见存犹可一开颜。",
        "dynasty": "宋",
        "collection_info": null
    },
    {
        "uuid": "83362680630152b6f5ebc018526e78c4",
        "title": "次韵虞子建见咍赎带作醮  其二",
        "author": "范成大",
        "content": "儿女传观省见稀，病身聊復借光辉。\n莫嫌憔悴沈腰瘦，且喜间关秦璧归。\n不是典来还酒债，亦非将去换蓑衣。\n尘鱼甑釜时相阨，微汝谁能为解围。",
        "dynasty": "宋",
        "collection_info": null
    },
    {
        "uuid": "1ab20d3cf291116f82ef93c3d63f56ca",
        "title": "颜桥道中",
        "author": "范成大",
        "content": "村村篱落总新修，处处田畴尽有秋。\n一段农家好风景，稻堆高出屋山头。",
        "dynasty": "宋",
        "collection_info": null
    },
    {
        "uuid": "923ae8e0957b69cdfc115d73f4eec091",
        "title": "上沙舍舟",
        "author": "范成大",
        "content": "村北村南打稻声，竹舆随处款柴荆。\n斜阳倒景天如醉，明日山行更好晴。",
        "dynasty": "宋",
        "collection_info": null
    },
    {
        "uuid": "1b7f4c96d0e22260ccc70a052dfe00b8",
        "title": "宿阊门",
        "author": "范成大",
        "content": "五更潮落水鸣船，霜送新寒到枕边。\n报道雾收红日上，野翁犹盖短篷眠。",
        "dynasty": "宋",
        "collection_info": null
    },
    {
        "uuid": "6a7446e3937a70a2d80f65612c75bb1d",
        "title": "携家石湖赏拒霜",
        "author": "范成大",
        "content": "水上晴云綵蝀横，许多蜂蝶趁船行。\n渔樵引入新花坞，儿女扶登小锦城。\n艷粉发粧朝日丽，湿红浮影晚波清。\n谁知摇落霜林畔，一段韶光画不成。",
        "dynasty": "宋",
        "collection_info": null
    },
    {
        "uuid": "f1efffe7423558ba9faa0c3b77ff0c99",
        "title": "寿栎东斋午坐",
        "author": "范成大",
        "content": "屋角静突兀，云气低鸿蒙。\n残叶飐疎雨，孤花侧凄风。\n北窗午睡起，一笑万事空。\n无人共此意，莎阶咽微蛩。",
        "dynasty": "宋",
        "collection_info": null
    },
    {
        "uuid": "7aa2599e056124af2eb01f4d16909238",
        "title": "晚思",
        "author": "范成大",
        "content": "藓墙莎砌响幽虫，睡起翻书觉梦中。\n残暑一窗风不动，秋阳入竹碎青红。",
        "dynasty": "宋",
        "collection_info": null
    },
    {
        "uuid": "2d57c3ae274a8f6f9ec1c71e54175e8e",
        "title": "寿栎堂枕上",
        "author": "范成大",
        "content": "禅床初着小山屏，夜久秋凉枕席清。\n绕鬓飞蚊妨好梦，卧听檐雨入池声。",
        "dynasty": "宋",
        "collection_info": null
    },
    {
        "uuid": "36afba669e4ec08a76fbdc8cb38e8463",
        "title": "宿妙庭观次东坡旧韵  其一",
        "author": "范成大",
        "content": "桂殿吹笙夜不归，苏仙诗板挂空悲。\n世人舐鼎何须笑，犹胜先生梦石芝。",
        "dynasty": "宋",
        "collection_info": null
    },
    {
        "uuid": "6bc29c1d975d744d1f7795fbbeedd11b",
        "title": "宿妙庭观次东坡旧韵  其二",
        "author": "范成大",
        "content": "升降三田自有丹，浪寻盘鼎斫仙坛。\n扣门倦客惟思睡，容膝庵中一枕安。",
        "dynasty": "宋",
        "collection_info": null
    },
    {
        "uuid": "32a57627167e3d7c46ac04c7f4ffb9cd",
        "title": "余杭初出陆",
        "author": "范成大",
        "content": "村媪羣观笑老翁，宦途何处苦龙钟。\n霜毛瘦骨犹千骑，少见行人似箇侬。",
        "dynasty": "宋",
        "collection_info": null
    },
    {
        "uuid": "f876139430d9561c7ba3a4e6daff94ac",
        "title": "桐庐江中初打桨",
        "author": "范成大",
        "content": "二十年前鬓未斑，下滩归路落潮干。\n如今衰雪三千丈，却趁潮平再上滩。",
        "dynasty": "宋",
        "collection_info": null
    },
    {
        "uuid": "3c07ec89b622b849adeb3f6822e026da",
        "title": "钓台",
        "author": "范成大",
        "content": "久矣心空客路埃，兹行端为主恩来。\n杜陵诗是吾诗句，卧病岂登江上台。",
        "dynasty": "宋",
        "collection_info": null
    },
    {
        "uuid": "a3251ace759b5952439a7d14e919fb15",
        "title": "和丰驿",
        "author": "范成大",
        "content": "晚境惟于闭户宜，出门惟有病相随。\n四方虽是男儿志，莫忘柯山在莒时。",
        "dynasty": "宋",
        "collection_info": null
    },
    {
        "uuid": "6433d0a3fe5c928c9098d6e3168e4118",
        "title": "次韵龚养正病中见寄",
        "author": "范成大",
        "content": "衰翁扫轨欲垂车，怪子颓然也向隅。\n激水要令风在下，涸泉翻以沫相濡。\n瘠肥邈尔自秦越，势利纷然皆耳余。\n且復放船来话旧，不妨莲叶卧看书。",
        "dynasty": "宋",
        "collection_info": null
    },
    {
        "uuid": "3ed8ddc810bf94dec2826a3f471a14f5",
        "title": "题蜀果图四首 木瓜",
        "author": "范成大",
        "content": "沈沈黛色浓，糁糁金沙绚。\n却笑宣州房，竞作红粧面。",
        "dynasty": "宋",
        "collection_info": null
    },
    {
        "uuid": "e6f9c7dd5cb3d7ba349e6e115a0c27bb",
        "title": "题蜀果图四首 樱桃",
        "author": "范成大",
        "content": "火齐宝璎珞，垂于绿茧丝。\n幽禽都未觉，和露折新枝。",
        "dynasty": "宋",
        "collection_info": null
    },
    {
        "uuid": "c3c743904b4a574f0aca204b49428d50",
        "title": "题蜀果图四首 石榴",
        "author": "范成大",
        "content": "日烘古锦囊，露浥红玛瑙。\n玉池嚥清肥，三彭迹如扫。",
        "dynasty": "宋",
        "collection_info": null
    },
    {
        "uuid": "1167b52d89f5dd3b8375807e1479c1ca",
        "title": "题蜀果图四首 甘瓜",
        "author": "范成大",
        "content": "夏肤粗已皴，秋蔕熟将脱。\n不辞抱蔓归，聊慰相如渴。",
        "dynasty": "宋",
        "collection_info": null
    },
    {
        "uuid": "2b68527fa58bb58838d421f464502e46",
        "title": "李粹伯侍御輓词二首  其一",
        "author": "范成大",
        "content": "奕叶邯郸后，乘骢第一人。\n交情多旧雨，到处有阳春。\n磊落功名意，摧颓梦幻身。\n黄垆高可隠，何地着经纶。",
        "dynasty": "宋",
        "collection_info": null
    },
    {
        "uuid": "33e26dd28024886df0ba986f10535f5a",
        "title": "李粹伯侍御輓词二首  其二",
        "author": "范成大",
        "content": "公昔参敷纳，人期到辨章。\n珠光空月皎，玉气忽虹藏。\n岁晚东方骑，生平北海觞。\n玳簪风雨散，几客奠楸行。",
        "dynasty": "宋",
        "collection_info": null
    },
    {
        "uuid": "7340682ee3be64a1d77e64687d374eb3",
        "title": "次韵袁起岩提刑游金焦二山二首  其一",
        "author": "范成大",
        "content": "二山巉绝照南州，俯看千樯总芥舟。\n日脚镕金浮巨浸，波声翻雪撼高丘。\n钟闻两岸诗无敌，口吸西江话已酬。\n别有英雄怀古意，他年击楫誓中流。",
        "dynasty": "宋",
        "collection_info": null
    },
    {
        "uuid": "ec36b08e8a7949fc62fbde24752569b9",
        "title": "次韵袁起岩提刑游金焦二山二首  其二",
        "author": "范成大",
        "content": "忆曾归自雪边州，帆落中𤃩小繫舟。\n食蛤坐来期汗漫，驾鸿飞去揖浮丘。\n卧游久矣无登览，辱赠跫然有唱酬。\n寂寞东皋舒啸后，为君濡笔赋临流。",
        "dynasty": "宋",
        "collection_info": null
    },
    {
        "uuid": "36360fc59a96af1e38c96ef16a644ac2",
        "title": "次韵谢郑少融尚书为寿之作",
        "author": "范成大",
        "content": "交游稀似晓来星，岁月飘如水上萍。\n桂海宦情诗可纪，吴山别恨酒难平。\n我今以病为欣戚，公合于时繫重轻。\n安得故人来话旧，碧空日日暮云生。",
        "dynasty": "宋",
        "collection_info": null
    },
    {
        "uuid": "786fc2e0403d60dd2b2cf4ee9ed82e6a",
        "title": "郑少融尚书初除端殿以书见及赋诗为贺",
        "author": "范成大",
        "content": "敬老尊贤大政初，速邮响动报新除。\n即从光范开门馆，先向文明直殿庐。\n后日沙堤新宰相，当年革履旧尚书。\n锋车若向吴中路，应记南山有荷锄。",
        "dynasty": "宋",
        "collection_info": null
    },
    {
        "uuid": "09dae8e42e40c9f244b1d2c465ccecca",
        "title": "书事三绝  其一",
        "author": "范成大",
        "content": "爨婢请淘酒米，园丁催算花钱。\n如许日生公事，谁云穷巷萧然。",
        "dynasty": "宋",
        "collection_info": null
    },
    {
        "uuid": "340dfeee5396896452e8a1bf77b40f85",
        "title": "书事三绝  其二",
        "author": "范成大",
        "content": "日日处方候脉，时时推筴禳灾。\n门外虽无车辙，医生卜叟犹来。",
        "dynasty": "宋",
        "collection_info": null
    },
    {
        "uuid": "d123bc46ba458cc1d0747e7b75d8a0ac",
        "title": "书事三绝  其三",
        "author": "范成大",
        "content": "简子约同湖棹，周郎许过田庐。\n碧云日暮空合，多病故人遂疎。",
        "dynasty": "宋",
        "collection_info": null
    },
    {
        "uuid": "88320975fa36df216a5080e32aca9ed3",
        "title": "亲邻招集强往便归",
        "author": "范成大",
        "content": "乐天渐老欲谋欢，大似蒸砂不作团。\n已觉笙歌无暖热，仍嫌风月太清寒。\n气衰况復三而竭，心赏尤于四者难。\n却恐人嫌情太薄，聊将花作雾中看。",
        "dynasty": "宋",
        "collection_info": null
    },
    {
        "uuid": "a9d21264016d6e5313c6b8dd3396e31f",
        "title": "次韵袁起岩常熟道中三绝句  其一",
        "author": "范成大",
        "content": "小雨萧寒破晚晴，疎疎密密滴檐声。\n乌鸦盘舞黄云乱，早与商量雪意生。",
        "dynasty": "宋",
        "collection_info": null
    },
    {
        "uuid": "ef52518a7ba0eb907bd099f88998bb20",
        "title": "次韵袁起岩常熟道中三绝句  其二",
        "author": "范成大",
        "content": "仄径难胜四牡騑，扁舟辛苦凿冰归。\n简书鞅掌吟诗苦，并与东阳减带回。",
        "dynasty": "宋",
        "collection_info": null
    },
    {
        "uuid": "27fc68fdc88a6a4b7ff86a37de18fcdd",
        "title": "次韵袁起岩常熟道中三绝句  其三",
        "author": "范成大",
        "content": "使君横槊赋诗回，断取天风海雨来。\n綵笔从今閒不得，雪花梅蕊一时开。",
        "dynasty": "宋",
        "collection_info": null
    },
    {
        "uuid": "e89ae1e557324183f22a53fef71b3b72",
        "title": "次韵袁起岩许浦按教水军二绝句  其一",
        "author": "范成大",
        "content": "横波组练试扬舲，风捲鱼龙海欲凝。\n但得绨袍如挟纩，何妨铁甲冷如冰。",
        "dynasty": "宋",
        "collection_info": null
    },
    {
        "uuid": "0886d0f034abd77b3c3c2ffc41459851",
        "title": "次韵袁起岩许浦按教水军二绝句  其二",
        "author": "范成大",
        "content": "戈船战棹疾如飞，莫遣潮沙淀海湄。\n草奏直须穷利病，奉身从此繫安危。",
        "dynasty": "宋",
        "collection_info": null
    },
    {
        "uuid": "e7dfb1325568110fe60686b7e470a679",
        "title": "次韵起岩喜雪",
        "author": "范成大",
        "content": "吹成一雪便吹残，风伯无端岂坐悭。\n夜报飞花平瓦壠，晓惊疎雨落檐间。\n休教冻解鱼龙水，更待诚通虎豹关。\n准拟姑苏台上看，春前三度老青山。",
        "dynasty": "宋",
        "collection_info": null
    },
    {
        "uuid": "3c9ff287e643882a18914156f371ecaf",
        "title": "枕上闻雪復作方以为喜起岩再示新诗復次韵",
        "author": "范成大",
        "content": "三白何忧稼穑艰，天于玉粒未吾悭。\n不知夜色明空外，但觉朝寒到梦间。\n谁子骑馿吟灞上，何人跋马客蓝关。\n争如睡熟蒲团上，静听饥鸦啄屋山。",
        "dynasty": "宋",
        "collection_info": null
    },
    {
        "uuid": "29bd34b1269910187c5cf92f15374a33",
        "title": "起岩又送立春日再得雪诗亦次韵",
        "author": "范成大",
        "content": "十分佳景媚冬残，好事天心不復悭。\n已遣梅花斜竹外，更飘瑞叶向人间。\n渔蓑晚色都堪画，羌笛春光亦度关。\n想得东风来处路，白银宫阙锁三山。",
        "dynasty": "宋",
        "collection_info": null
    },
    {
        "uuid": "7dd5010b127368008b42ac8c4531d119",
        "title": "同年杨廷秀秘监接伴北道道中走寄见怀之什次韵答之",
        "author": "范成大",
        "content": "昨遣长鬚迓诗老，人言已过阊门了。\n梅边肠断傍寒溪，诗老官忙应未知。\n何时真访山中许，已办竹深留客处。\n只恐归程官更忙，天驺催上沙堤去。",
        "dynasty": "宋",
        "collection_info": null
    },
    {
        "uuid": "d33a653a41efd6c363ae7447fee30be4",
        "title": "晓枕闻雨",
        "author": "范成大",
        "content": "暗淡更残景，低迷病酒怀。\n剔灯寒作伴，添被厚如埋。\n胆冷都无梦，心空却似斋。\n地炉煎粥沸，听作雨鸣阶。",
        "dynasty": "宋",
        "collection_info": null
    },
    {
        "uuid": "4fde1b507ad8c943e720cbd4dff1be30",
        "title": "雪意方浓復作雨",
        "author": "范成大",
        "content": "拟看飞花阵，翻成建水声。\n雨吾宁不识，雪汝几时成。\n三白从今卜，千仓待此盈。\n黄云如有意，青女莫无情。",
        "dynasty": "宋",
        "collection_info": null
    },
    {
        "uuid": "c8fba4bb5d0a695141d66a28179e33c6",
        "title": "春朝早起",
        "author": "范成大",
        "content": "莫笑眠常早，还怜起不迟。\n秾香温夜气，小雨湿春姿。\n瘦比中年甚，寒惟病骨知。\n羡渠儿女健，绕屋探南枝。",
        "dynasty": "宋",
        "collection_info": null
    },
    {
        "uuid": "6883a5ea147d20d4fcb937bc6656eb88",
        "title": "咏怀自嘲",
        "author": "范成大",
        "content": "檐溜春犹冻，门扉晚未开。\n退閒惊客至，衰懒怕书来。\n日日教浇竹，朝朝遣探梅。\n园丁应窃笑，犹自说心灰。",
        "dynasty": "宋",
        "collection_info": null
    },
    {
        "uuid": "725c18f4b9bb8a8b838ed62f23d2a081",
        "title": "早衰",
        "author": "范成大",
        "content": "早衰头脑已冬烘，信拙心情似苦空。\n僚旧姓名多健忘，家人长短总佯聋。\n一窗暖日棋声裏，四壁寒灯药气中。\n晚景只消如此过，不堪拈出教儿童。",
        "dynasty": "宋",
        "collection_info": null
    },
    {
        "uuid": "c5c5d4b18f4c70b827b834da25591550",
        "title": "习閒",
        "author": "范成大",
        "content": "习閒成懒懒成痴，六用都藏缩似龟。\n雪已许多犹不饮，梅今如此尚无诗。\n閒看猫暖眠毡褥，静听猧寒叫竹篱。\n寂寞无人同此意，时时惟有睡魔知。",
        "dynasty": "宋",
        "collection_info": null
    },
    {
        "uuid": "32d228507e205fb2dd886cb817a53cf1",
        "title": "一龛",
        "author": "范成大",
        "content": "一龛窄似鸟窠禅，世界悠悠任大千。\n与老有情冬后暖，去仙无几日高眠。\n斫开竹后初三径，忘却诗来又一年。\n破戒忽题无味句，劣能成字不成篇。",
        "dynasty": "宋",
        "collection_info": null
    },
    {
        "uuid": "810135bdf8e51fc698c2b9a97d469d60",
        "title": "阴寒终日兀坐",
        "author": "范成大",
        "content": "东风微解缀檐冰，仍喜朝来井水清。\n腊浅得春全未暖，雪悭和雨最难晴。\n小窗日暖犹棋局，穷巷更深尚屐声。\n莫把摧颓嫌暮景，且将閒散替劳生。",
        "dynasty": "宋",
        "collection_info": null
    },
    {
        "uuid": "f6c8dd980add4454c3c0c8beffdd217b",
        "title": "亲戚小集",
        "author": "范成大",
        "content": "避湿违寒不出门，一冬未省正冠巾。\n月从雪后皆奇夜，天向梅边有别春。\n秉烛登临空语旧，拥炉情味莫怀新。\n荣华势利输人惯，赢得尊前现在身。",
        "dynasty": "宋",
        "collection_info": null
    },
    {
        "uuid": "eef31534735c4e31119301b240e8335c",
        "title": "立春枕上",
        "author": "范成大",
        "content": "择蔬翻餠闹残更，儿女喧喧短梦惊。\n想得春风连夜到，东禅粥鼓忽分明。",
        "dynasty": "宋",
        "collection_info": null
    },
    {
        "uuid": "a415fba84d7cc00e54feef77906f8eb6",
        "title": "睡觉",
        "author": "范成大",
        "content": "寻思断梦半瞢腾，渐见天窗纸瓦明。\n宿鸟噪羣穿竹去，县前犹自打残更。",
        "dynasty": "宋",
        "collection_info": null
    },
    {
        "uuid": "0ec9c708a53a2203fe030dc28743ace9",
        "title": "腊月村田乐府十首 冬舂行",
        "author": "范成大",
        "content": "腊中储蓄百事利，第一先舂年计米。\n群呼步碓满门庭，运杵成风雷动地。\n筛匀箕健无粞糠，百斛只费三日忙。\n齐头圆洁箭子长，隔箩耀日雪生光。\n土仓瓦龛分盖藏，不蠹不腐常新香。\n去年薄收饭不足，今年顿顿炊白玉。\n春耕有种夏有粮，接到明年秋刈熟。\n邻叟来观还叹嗟，贫人一饱不可赊。\n官租私债纷如麻，有米冬舂能几家。",
        "dynasty": "宋",
        "collection_info": null
    },
    {
        "uuid": "2494b33df2966ae9389f1790a4b712f9",
        "title": "腊月村田乐府十首 灯市行",
        "author": "范成大",
        "content": "吴台今古繁华地，偏爱元宵灯影戏。\n春前腊后天好晴，已向街头作灯市。\n迭玉千丝似鬼工，剪罗万眼人力穷。\n两品争新最先出，不待三五迎东风。\n儿郎种麦荷锄倦，偷閒也向城中看。\n酒垆博簺杂歌呼，夜夜长如正月半。\n灾伤不及什之三，岁寒民气如春酣。\n侬家亦幸荒田少，始觉城中灯市好。",
        "dynasty": "宋",
        "collection_info": null
    },
    {
        "uuid": "8932b33575c2d1956ae2e70d8be5bfc2",
        "title": "腊月村田乐府十首 祭竈词",
        "author": "范成大",
        "content": "古传腊月二十四，竈君朝天欲言事。\n云车风马小留连，家有杯盘丰典祀。\n猪头烂热双鱼鲜，豆沙甘松粉饵团。\n男儿酌献女儿避，酹酒烧钱竈君喜。\n婢子斗争君莫闻，猫犬触秽君莫嗔。\n送君醉饱登天门，杓长杓短勿復云，乞取利市归来分。",
        "dynasty": "宋",
        "collection_info": null
    },
    {
        "uuid": "10ed3c02ca5993bb5a20e5dae4be1c37",
        "title": "腊月村田乐府十首 口数粥行",
        "author": "范成大",
        "content": "家家腊月二十五，淅米如珠和豆煮。\n大杓轑铛分口数，疫鬼闻香走无处。\n锼姜屑桂浇蔗糖，滑甘无比胜黄粱。\n全家团栾罢晚饭，在远行人亦留分。\n褓中孩子强教尝，余波徧沾获与臧。\n新元叶气调玉烛，天行已过来万福。\n物无疵疠年谷熟，长向腊残分豆粥。",
        "dynasty": "宋",
        "collection_info": null
    },
    {
        "uuid": "54df463410bdf5a7cc9077cf9850c0e6",
        "title": "腊月村田乐府十首 爆竹行",
        "author": "范成大",
        "content": "岁朝爆竹传自昔，吴侬政用前五日。\n食残豆粥埽罢尘，截筒五尺煨以薪。\n节间汗流火力透，健仆取将仍疾走。\n儿童却立避其锋，当阶击地雷霆吼。\n一声两声百鬼惊，三声四声鬼巢倾。\n十声百声神道宁，八方上下皆和平。\n却拾焦头迭床底，犹有余威可驱疠。\n屏除药裹添酒杯，昼日嬉游夜浓睡。",
        "dynasty": "宋",
        "collection_info": null
    },
    {
        "uuid": "2766a8ea44d41d8dec0f9de662106615",
        "title": "腊月村田乐府十首 烧火盆行",
        "author": "范成大",
        "content": "春前五日初更后，排门然火如晴昼。\n大家薪干胜豆䕸，小家带叶烧生柴。\n青烟满城天半白，栖鸟惊啼飞格磔。\n儿孙围坐犬鷄忙，邻曲欢笑遥相望。\n黄宫气应纔两月，岁阴犹骄风栗烈。\n将迎阳艷作好春，政要火盆生暖热。",
        "dynasty": "宋",
        "collection_info": null
    },
    {
        "uuid": "ffe6ee44b6e1ac88e97467a750714244",
        "title": "腊月村田乐府十首 照田蚕行",
        "author": "范成大",
        "content": "乡村腊月二十五，长竿然炬照南亩。\n近似云开森列星，远如风起飘流萤。\n今春雨雹茧丝少，秋日雷鸣稻堆小。\n侬家今夜火最明，的知新岁田蚕好。\n夜阑风焰西復东，此占最吉余难同。\n不惟桑贱谷芃芃，仍更苎麻无节菜无虫。",
        "dynasty": "宋",
        "collection_info": null
    },
    {
        "uuid": "7a16c29dd7b81c53cfaab421f1fb9368",
        "title": "腊月村田乐府十首 分岁词",
        "author": "范成大",
        "content": "质明奉祠今古同，吴侬用昏盖土风。\n礼成废彻夜未艾，饮福之余即分岁。\n地炉火软苍朮香，饤盘果饵如蜂房。\n就中脆饧专节物，四座齿颊锵冰霜。\n小儿但喜新年至，头角长成添意气。\n老翁把杯心茫然，增年翻是减吾年。\n荆钗劝酒仍祝愿，但愿尊前且强健。\n君看今岁旧交亲，大有人无此杯分。\n老翁饮罢笑捻鬚，明朝重来醉屠苏。",
        "dynasty": "宋",
        "collection_info": null
    },
    {
        "uuid": "cae4c9dfa98329226a1f011d86158dab",
        "title": "腊月村田乐府十首 卖痴獃词",
        "author": "范成大",
        "content": "除夕更阑人不睡，厌禳钝滞迎新岁。\n小儿呼叫走长街，云有痴獃召人买。\n二物于人谁独无，就中吴侬仍有余。\n巷南巷北卖不得，相逢大笑相捓揄。\n栎翁块坐重帘下，独要买添令问价。\n儿云翁买不须钱，奉赊痴獃千百年。",
        "dynasty": "宋",
        "collection_info": null
    },
    {
        "uuid": "14d40a1e90e67d66e8556b985b7b2b32",
        "title": "腊月村田乐府十首 打灰堆词",
        "author": "范成大",
        "content": "除夜将阑晓星烂，粪扫堆头打如愿。\n杖敲灰起飞扑篱，不嫌灰涴新节衣。\n老媪当前再三祝，只要我家长富足。\n轻舟作商重船归，大牸引犊鷄哺儿。\n野茧可缫麦两岐，短衲换着长衫衣。\n当年婢子挽不住，有耳犹能闻我语。\n但如我愿不汝呼，一任汝归彭蠡湖。",
        "dynasty": "宋",
        "collection_info": null
    },
    {
        "uuid": "60e928e66bf15d9a515b5a0bb2bc9bb3",
        "title": "自嘲二绝  其一",
        "author": "范成大",
        "content": "终日哓哓漫说空，触来依旧与争锋。\n登时觉悟忙收拾，已是阇黎饭后钟。",
        "dynasty": "宋",
        "collection_info": null
    },
    {
        "uuid": "41d48da0d23ae8de2dc4e78c8116b431",
        "title": "自嘲二绝  其二",
        "author": "范成大",
        "content": "恶声恶色横相干，觌面须臾万箭攒。\n有客痴聋都不动，方知我被见闻漫。",
        "dynasty": "宋",
        "collection_info": null
    },
    {
        "uuid": "8759dee1c078561f21642ff15b29dae4",
        "title": "海棠欲开雨作",
        "author": "范成大",
        "content": "春睡花枝醉梦回，安排银烛照粧台。\n苍茫不解东风意，政用此时吹雨来。",
        "dynasty": "宋",
        "collection_info": null
    },
    {
        "uuid": "439da4faf6c80e12b978ad11dd6de7b1",
        "title": "雨再作政妨海棠",
        "author": "范成大",
        "content": "漂红湿紫满莓苔，泼墨浓云尚送雷。\n风雨岂无他日再，何须随却海棠来。",
        "dynasty": "宋",
        "collection_info": null
    },
    {
        "uuid": "cfdc2dd5e71b750447181c993e58bc07",
        "title": "蛮触",
        "author": "范成大",
        "content": "蛮触纷拏室未虚，心知惩忿欠工夫。\n腹须空洞方容物，事过清凉已丧吾。\n万仞我山高不极，一团心火蔓难图。\n从今立示寒灰观，笑看苍黄走郑巫。",
        "dynasty": "宋",
        "collection_info": null
    },
    {
        "uuid": "8737f609dde25733c55f651e8b072cc6",
        "title": "偶然",
        "author": "范成大",
        "content": "偶然寸木压岑楼，且放渠侬出一头。\n鲸漫横江无奈螘，鹏虽运海不如鸠。\n躬当自厚人何责，世已相违我莫求。\n石火光中争底事，宽颜收拾付东流。",
        "dynasty": "宋",
        "collection_info": null
    },
    {
        "uuid": "9a3340fede90f73a1b41fd31eceee603",
        "title": "晓泊横塘",
        "author": "范成大",
        "content": "短梦难成却易惊，披衣起潄玉池清。\n遥知中夜南风转，汹汹前村草市声。",
        "dynasty": "宋",
        "collection_info": null
    },
    {
        "uuid": "17b4203b5df45c6d8d80a68068e71332",
        "title": "次韵袁起岩瑞麦此麦两岐山黄熟其间又出一青枝亦已秀实传记所未载也",
        "author": "范成大",
        "content": "民和神福固其宜，况有仁先四者施。\n吴稻即看收再熟，周牟先已秀双岐。\n蕙风半老黄金穗，梅雨重春绿玉枝。\n乐不可支聊发咏，田间日日是芳时。",
        "dynasty": "宋",
        "collection_info": null
    },
    {
        "uuid": "f7ba5db735f3483f116c8df6b7e93f61",
        "title": "次韵袁起岩甘雨即日应祈",
        "author": "范成大",
        "content": "天遣贤侯惠此州，随车一雨缓千忧。\n药寮坐看云穿屋，莲棹归将叶盖头。\n三伏凉来那易得，百年饱外更何求。\n合词但祝为霖手，早侍熏絃十二旒。",
        "dynasty": "宋",
        "collection_info": null
    },
    {
        "uuid": "9cba2e7a984d3b22c4e7b7be7fb58394",
        "title": "刘德修少卿避暑惠山因便寄赠",
        "author": "范成大",
        "content": "鸣凤朝阳尺五天，匆匆忽过白鸥边。\n遥怜海内无双士，独酌人间第二泉。\n决去君今身似叶，赠行谁有笔如椽。\n老夫但祝重相见，未拟消魂赋黯然。",
        "dynasty": "宋",
        "collection_info": null
    },
    {
        "uuid": "13b1b64c9c8fd8bfaf7d3ff87514cee8",
        "title": "幽栖",
        "author": "范成大",
        "content": "幽栖先自懒衣裳，秋暑熏肌汗似浆。\n对客绪言多勉强，谋家生事总荒唐。\n蚤眠不待星当户，晚饭常占日半墙。\n莫道閒中无外慕，朝朝屈指望新凉。",
        "dynasty": "宋",
        "collection_info": null
    },
    {
        "uuid": "3a519ed76af7bbffce5b8691632bf54c",
        "title": "园林",
        "author": "范成大",
        "content": "园林随分有清凉，走徧人间梦几场。\n铁砚磨成双鬓雪，桑弧射得一绳麻。\n光阴画纸为棋局，事业看题检药囊。\n受用切身如此尔，莫于身外更干忙。",
        "dynasty": "宋",
        "collection_info": null
    },
    {
        "uuid": "54a629e96bc8b2670157ddbb734fdbb8",
        "title": "七月十八日浓雾作雨不成",
        "author": "范成大",
        "content": "晓雾障朝晖，日脚战未透。\n傥然成一雨，亦足洗尘瞀。\n江南富秋暑，老穉呻永昼。\n田间翻畏凉，能粃嘉谷秀。\n昨朝东有虹，光彩照高柳。\n占云天掠剩，政恐耗升斗。\n阳光趣坚实，乘除或相捄。\n臞儒虽病暍，且復忍污垢。",
        "dynasty": "宋",
        "collection_info": null
    },
    {
        "uuid": "192ae25d6977fbced02ce2628b375c6a",
        "title": "戏赠勤长老",
        "author": "范成大",
        "content": "从君挥麈演金乘，我已无心缠葛藤。\n第一圆通三鼓梦，大千世界一窗灯。\n罢参柏子庭前意，权作梅花树下僧。\n饭饱閒行復閒坐，人间有味是无能。",
        "dynasty": "宋",
        "collection_info": null
    },
    {
        "uuid": "1834d91d95f67b5b19bcabc4f8338514",
        "title": "次韵袁起岩送示郡沼双莲图",
        "author": "范成大",
        "content": "珠渊玉水折方员，涌出双莲照酒边。\n压倒小湖三级草，增光后沼两重莲。\n苕华名字元相羣，桃叶根株本自连。\n好把吴歈翻楚些，杨荷新曲胜当年。",
        "dynasty": "宋",
        "collection_info": null
    },
    {
        "uuid": "7f0400cb0a52182bbbabe7e2a01d4a82",
        "title": "次王正之提刑韵谢袁起岩知府送末利二槛  其一",
        "author": "范成大",
        "content": "千里移根自海隅，风颿破浪走天吴。\n散花忽到毘耶室，似欲横机试病夫。",
        "dynasty": "宋",
        "collection_info": null
    },
    {
        "uuid": "531def089e66aec22203e7f2db013a6d",
        "title": "次王正之提刑韵谢袁起岩知府送末利二槛  其二",
        "author": "范成大",
        "content": "燕寝香中暑气清，更烦云鬓插琼英。\n明妆暗麝俱倾国，莫与矾仙品弟兄。",
        "dynasty": "宋",
        "collection_info": null
    },
    {
        "uuid": "1011ac7c2781b0dcb158fafe208c140f",
        "title": "再赋末利二绝  其一",
        "author": "范成大",
        "content": "熏蒸沉水意微茫，全树飞来烂熳香。\n休向寒鸦看日景，袛今飞燕侍昭阳。",
        "dynasty": "宋",
        "collection_info": null
    },
    {
        "uuid": "57239ce39ed020f5d7cd560b300a0921",
        "title": "再赋末利二绝  其二",
        "author": "范成大",
        "content": "忆曾把酒泛湘灕，末利毬边擘荔枝。\n一笑相逢双玉树，花香如梦鬓如丝。",
        "dynasty": "宋",
        "collection_info": null
    },
    {
        "uuid": "379aa355326e046946834253bc7bc175",
        "title": "再赋郡沼双莲三绝  其一",
        "author": "范成大",
        "content": "馆娃魂散碧云沉，化作双葩寄恨深。\n千载不偿连理愿，一枝空有合欢心。",
        "dynasty": "宋",
        "collection_info": null
    },
    {
        "uuid": "d8c16c6c9ee96ea84fbab8e9033f774c",
        "title": "再赋郡沼双莲三绝  其二",
        "author": "范成大",
        "content": "池光阑槛倚斜晖，把酒看花醉不归。\n但许鸳鸯相对浴，休惊翡翠一双飞。",
        "dynasty": "宋",
        "collection_info": null
    },
    {
        "uuid": "4a5d837e69e06d243d8de6e903e5ffbd",
        "title": "再赋郡沼双莲三绝  其三",
        "author": "范成大",
        "content": "两岐秀罢已蒿莱，春意还从菡萏回。\n不是使君和气胜，此花应向别人开。",
        "dynasty": "宋",
        "collection_info": null
    },
    {
        "uuid": "ca3b2be130a87d20ad1d1940abb5edbd",
        "title": "范村午坐",
        "author": "范成大",
        "content": "好风入修篁，槁叶舞而堕。\n断续一蛩吟，高下双蝶过。\n冻樾午阴圆，静极成痴坐。\n老便几杖供，慵废诵弦课。\n蒲团软易暖，困来百骸惰。\n四傍无人声，谁惊短梦破。",
        "dynasty": "宋",
        "collection_info": null
    },
    {
        "uuid": "0c6bf071f9457637b0e676ee0a576cf2",
        "title": "读白傅洛中老病后诗戏书",
        "author": "范成大",
        "content": "乐天号达道，晚境犹作恶。\n陶写頼歌酒，意象颇沉着。\n谓言老将至，不饮何时乐。\n未能忘暖热，要是怕冷落。\n我老乃多戒，颇似僧律缚。\n閒心灰不然，壮气鼓难作。\n岂惟背声尘，亦自屏杯酌。\n日课数行书，生经一囊药。\n若使白公见，应讥太萧索。\n当否竟如何，我友试商略。",
        "dynasty": "宋",
        "collection_info": null
    },
    {
        "uuid": "3b5824f1e93e7512540c8ee4ef33352e",
        "title": "秋夕不能佳眠",
        "author": "范成大",
        "content": "昼坐既催颓，夜卧亦展转。\n检校百骸间，无一得安稳。\n四大元假合，解散会归尽。\n何烦造化儿，前期苦相窘。\n咄咄方书空，忽发一笑冁。\n都缘有我相，浪把此身认。\n于中有安否，随即生喜愠。\n蝉声耳根响，蝇趐目中晕。\n无明徧大千，祇自植愁本。\n化儿安在哉，作诗谢不敏。",
        "dynasty": "宋",
        "collection_info": null
    },
    {
        "uuid": "7f8b338869f6ef55b2edf58021142d0f",
        "title": "王正之提刑见和末利小诗甚工今日末利渐过木犀正开復用韵奉呈二绝  其一",
        "author": "范成大",
        "content": "南花宜夏不禁凉，犹绕珍丛觅旧香。\n留得典刑传菊圃，别篘新酒待重阳。",
        "dynasty": "宋",
        "collection_info": null
    },
    {
        "uuid": "22602601fb4fe7c6f9df08f214f640e7",
        "title": "王正之提刑见和末利小诗甚工今日末利渐过木犀正开復用韵奉呈二绝  其二",
        "author": "范成大",
        "content": "末利吟余又木犀，碧瑶叶底露金支。\n从今日日须搜句，莫遣砚池生网丝。",
        "dynasty": "宋",
        "collection_info": null
    },
    {
        "uuid": "14e2b4286512df2b9547ca2845cb947c",
        "title": "復用韵记昨日坐中剧谈及赵家琵琶之妙呈王正之提刑二绝  其一",
        "author": "范成大",
        "content": "病来六结总龟藏，不用浓熏戒定香。\n花下酒边非我事，但余消瘦是东阳。",
        "dynasty": "宋",
        "collection_info": null
    },
    {
        "uuid": "f349edb56d1fa27af3f472bc0e9de098",
        "title": "復用韵记昨日坐中剧谈及赵家琵琶之妙呈王正之提刑二绝  其二",
        "author": "范成大",
        "content": "曹穆新声和者稀，如今妙手属天支。\n转关濩索都传得，想见飞凰舞绿丝。",
        "dynasty": "宋",
        "collection_info": null
    },
    {
        "uuid": "0c4d0eba34b2fb894b5100b13c0a701d",
        "title": "再题白傅诗",
        "author": "范成大",
        "content": "香山岁晚惜芳辰，索酒寻花一笑欣。\n列子御风犹有待，邹生吹律强生春。\n若将外物关舒惨，直恐中涂混主宾。\n此老故应深解此，逢场聊戏眼前人。",
        "dynasty": "宋",
        "collection_info": null
    },
    {
        "uuid": "eb3fa04764286ee7ff9884117a6eb3e7",
        "title": "石湖中秋二十韵十二年前尝与工部兄及宾客为此游今有隔世者感今怀旧而作",
        "author": "范成大",
        "content": "野外行吾意，城中寄却愁。\n半秋三夜月，千古五湖舟。\n涌地金芒发，行天玉镜流。\n珠星沉不现，银汉黯如收。\n高浪连三境，长风近十洲。\n水天双对镜，身世一浮沤。\n迥白包元气，空明慰病眸。\n只怜心浩荡，不管鬓飕飗。\n放棹真狂矣，关门有此不。\n四并非易事，一笑亦难谋。\n急管参渔笛，清歌间棹讴。\n逢迎成邂逅，啸咏劝绸缪。\n女撷苹花献，妻倾竹叶酬。\n今宵如不饮，何处可忘忧。\n忆昔谁同赏，于今岁恰周。\n陟冈睽鲁卫，伐木怆应刘。\n独叹灵光在，能追汗漫游。\n大都缘未尽，岂是病都瘳。\n纵意褰篷席，轻生倚柁楼。\n节宣诚小爽，犹胜赋悲秋。",
        "dynasty": "宋",
        "collection_info": null
    },
    {
        "uuid": "2beca505ddf353b982f2e2fb36410d97",
        "title": "中秋后两日自上沙回闻千岩观下岩桂盛开復檥石湖留赏一日赋两绝  其一",
        "author": "范成大",
        "content": "金粟枝头一夜开，故应全得小诗催。\n篮舆缓缓随儿女，引入天香洞裏来。",
        "dynasty": "宋",
        "collection_info": null
    },
    {
        "uuid": "01d64a3fa5905eeef4f178e882dc7c8e",
        "title": "中秋后两日自上沙回闻千岩观下岩桂盛开復檥石湖留赏一日赋两绝  其二",
        "author": "范成大",
        "content": "千岩观下碧瑶林，岁晚青青共此心。\n隠士归兮花未老，每年来把一杯深。",
        "dynasty": "宋",
        "collection_info": null
    },
    {
        "uuid": "da460e5d7c8659e2e1bda942be520348",
        "title": "有会而作",
        "author": "范成大",
        "content": "拙是天资懒是真，本来何用戒香熏。\n强阳气尽冥恩怨，杜德机深泯见闻。\n念动即时漂鬼国，心空随处走魔军。\n室中已自空诸有，休负天机与地文。",
        "dynasty": "宋",
        "collection_info": null
    },
    {
        "uuid": "d65e879d3d6d46dcd727d0af6b59105c",
        "title": "戏题无常钟二绝  其一",
        "author": "范成大",
        "content": "着衫脱袴两浮休，切莫随渠认路头。\n三尺蒲牢关底事，寻声接响大悠悠。",
        "dynasty": "宋",
        "collection_info": null
    },
    {
        "uuid": "2bf9fa507320f13da99c7f4ca4b9e46c",
        "title": "戏题无常钟二绝  其二",
        "author": "范成大",
        "content": "合成四大散成空，草木经春便有冬。\n生灭去来相对代，为君题作有常钟。",
        "dynasty": "宋",
        "collection_info": null
    },
    {
        "uuid": "b18f4982751f34264bad6683b8e0515b",
        "title": "自箴  其一",
        "author": "范成大",
        "content": "有对易成畛域，无情那有从违。\n痴人妄认逆境，平地自生铁围。",
        "dynasty": "宋",
        "collection_info": null
    },
    {
        "uuid": "65bdd7f90be12ed124a3512aaf4a00a6",
        "title": "自箴  其二",
        "author": "范成大",
        "content": "白傅病犹牵爱，晁公老未断嗔。\n莫问是情是性，但参无我无人。",
        "dynasty": "宋",
        "collection_info": null
    },
    {
        "uuid": "e86188663e987a633f75aeabd12a3738",
        "title": "自箴  其三",
        "author": "范成大",
        "content": "俗物汩陈大好，家奴倒迕何诛。\n泡幻初无典要，光阴况已桑榆。",
        "dynasty": "宋",
        "collection_info": null
    },
    {
        "uuid": "144e6e1b1ff4bbf85ed270f9168cf984",
        "title": "题毕少董翻经图",
        "author": "范成大",
        "content": "绛帐胡沙暗，青编古意深。\n谁知洛下咏，中有越人吟。",
        "dynasty": "宋",
        "collection_info": null
    },
    {
        "uuid": "4810f2ddbd5d71af59384c987f0a5d93",
        "title": "次韵袁起岩喜雨",
        "author": "范成大",
        "content": "使君精祷动仙灵，月御俄从毕噣经。\n昨夜云头随皂盖，今朝雨脚挂青冥。\n池光拍岸浮州宅，湖面粘天涨洞庭。\n剩采吴歈歌岁事，传归击壤调中听。",
        "dynasty": "宋",
        "collection_info": null
    },
    {
        "uuid": "c667c2b04dbc693523fa31fe6c1bdf7e",
        "title": "再次喜雨诗韵以表随车之应",
        "author": "范成大",
        "content": "仙篆驱龙效水灵，佛螺吹梵演云经。\n何烦础汗生蒸润，便借炉熏作晦冥。\n一念故应周法界，万神元不隔明庭。\n昌时圭璧形声应，不似周时莫我听。",
        "dynasty": "宋",
        "collection_info": null
    },
    {
        "uuid": "b56b366850e620976309a28b6e0e83dd",
        "title": "三次喜雨诗韵少伸嘉颂",
        "author": "范成大",
        "content": "嚮非贤牧政通灵，几负松陵耒耜经。\n天籁侵晨占少女，雨师连夜檄玄冥。\n作霖岂必求商野，召见谁能右汉庭。\n闻有追锋传好语，从今侧耳为君听。",
        "dynasty": "宋",
        "collection_info": null
    },
    {
        "uuid": "31dda111f36ca5187e3483a902a856ce",
        "title": "府公录示和提干喜雨之作辄次元韵",
        "author": "范成大",
        "content": "雨挟潮痕涨具区，流渠决决绕幽居。\n荷锄日课都忘倦，抱瓮天机本不疎。\n且喜水平昌谷稻，莫教雷假介休车。\n老翁饱外还多事，更把林间种树书。",
        "dynasty": "宋",
        "collection_info": null
    },
    {
        "uuid": "d0c4ad53ff4110904ff3eff0cdcc0982",
        "title": "雨后田舍书事再用前韵",
        "author": "范成大",
        "content": "村村畦圃艺新区，处处田庐葺旧居。\n熟透晚梅红的皪，展开新箨翠扶疎。\n向来矜寡犹遗秉，此去污邪又满车。\n谁解续经如鲁史，为将连岁有年书。",
        "dynasty": "宋",
        "collection_info": null
    },
    {
        "uuid": "a8726ec9335810f4780d944e6812b899",
        "title": "放下庵即事三绝  其一",
        "author": "范成大",
        "content": "无风香篆吐长丝，书架凝尘不下帷。\n鸟雀声和晴日暖，午窗扪蝨坐多时。",
        "dynasty": "宋",
        "collection_info": null
    },
    {
        "uuid": "fef0b8d180aaf163290d26ff3d59c7ed",
        "title": "放下庵即事三绝  其二",
        "author": "范成大",
        "content": "病后天魔不战降，梦中千顷白鸥江。\n心空境寂声尘尽，却爱秋蝇扑纸窗。",
        "dynasty": "宋",
        "collection_info": null
    },
    {
        "uuid": "291d950c1bfbf924291c3c98bb04dacc",
        "title": "放下庵即事三绝  其三",
        "author": "范成大",
        "content": "闭门幽僻断经过，静极兼无雀可罗。\n林下故人知几箇，就中老子得閒多。",
        "dynasty": "宋",
        "collection_info": null
    },
    {
        "uuid": "5ab7ecacba7e92166e9abeb2b21597b5",
        "title": "寄题西湖并送浄慈显老三绝  其一",
        "author": "范成大",
        "content": "南北高峰旧往还，芒鞋踏徧两山间。\n近来却被官身累，三过西湖不见山。",
        "dynasty": "宋",
        "collection_info": null
    },
    {
        "uuid": "30fb74097d792063d98df068a7a00789",
        "title": "寄题西湖并送浄慈显老三绝  其二",
        "author": "范成大",
        "content": "膏肓泉石痼烟霞，半世游山不着家。\n老入蒲团三昧定，坐看穿膝长芦芽。",
        "dynasty": "宋",
        "collection_info": null
    },
    {
        "uuid": "d76f43472181c34b7d70874a74d521dd",
        "title": "寄题西湖并送浄慈显老三绝  其三",
        "author": "范成大",
        "content": "中秋月了又黄花，卯后新醅午后茶。\n别没工夫谭不二，文殊休更问毘耶。",
        "dynasty": "宋",
        "collection_info": null
    },
    {
        "uuid": "fc353ec475bbccac8271f4939c80817c",
        "title": "题药簏",
        "author": "范成大",
        "content": "合成四大本非真，便有千般病染身。\n地火水风都散后，不知染病是何人。",
        "dynasty": "宋",
        "collection_info": null
    },
    {
        "uuid": "bbc8cf42d9e915179fe16131c97f5554",
        "title": "浄慈显老为众行化且示近所写真戏题五绝就作画赞  其一",
        "author": "范成大",
        "content": "孤云野鹤本无求，刚被差充粥饭头。\n担负一𥰭牙齿债，钟鸣鼓响几时休。",
        "dynasty": "宋",
        "collection_info": null
    },
    {
        "uuid": "c64451228a1826c258fe4d9e9ba83f27",
        "title": "浄慈显老为众行化且示近所写真戏题五绝就作画赞  其二",
        "author": "范成大",
        "content": "冒雪敲冰乞米迴，斋堂如海钵单开。\n众中若有知恩者，一粒何曾咬破来。",
        "dynasty": "宋",
        "collection_info": null
    },
    {
        "uuid": "6f5c28d78f8575788938bb8aba897523",
        "title": "浄慈显老为众行化且示近所写真戏题五绝就作画赞  其三",
        "author": "范成大",
        "content": "千里驱驰出为人，颜容消瘦老于真。\n食轮转后无余事，莫学诸方转法轮。",
        "dynasty": "宋",
        "collection_info": null
    },
    {
        "uuid": "8435c03eded82c4343cc16cd81003fb3",
        "title": "浄慈显老为众行化且示近所写真戏题五绝就作画赞  其四",
        "author": "范成大",
        "content": "何时平地起浮图，化得冬粮但付厨。\n推倒禅床并拄杖，饥来吃饭看西湖。",
        "dynasty": "宋",
        "collection_info": null
    },
    {
        "uuid": "64997bbbaff153ef563a2bf7900e9b4c",
        "title": "浄慈显老为众行化且示近所写真戏题五绝就作画赞  其五",
        "author": "范成大",
        "content": "殿中泥佛已丹青，堂上禅师也画成。\n笑我形骸枯木样，无禅无佛太粗生。",
        "dynasty": "宋",
        "collection_info": null
    },
    {
        "uuid": "4b9c79dc0f31749a4e0e792afc5e245a",
        "title": "老态",
        "author": "范成大",
        "content": "浮生自有老规模，寒燠随宜不用拘。\n未尽九秋先挟纩，犹赊十月已开炉。\n一心定后冥欣厌，四大安时适惨舒。\n若使强追年少乐，直成赤手缚于菟。",
        "dynasty": "宋",
        "collection_info": null
    },
    {
        "uuid": "e40c34a2b1e3e8b2378622c1718c6b75",
        "title": "忆昔",
        "author": "范成大",
        "content": "铅刀曾齿莫邪铦，游倦归欤雪满髯。\n柳带受风元不结，荷盘承露竟无黏。\n逢场皷笛如灰冷，送老虀盐似蜜甜。\n留得本来真面目，行藏何假问龟占。",
        "dynasty": "宋",
        "collection_info": null
    },
    {
        "uuid": "292648f43e0e728885b83b2e1cf8bfa9",
        "title": "梅林先生夫人徐氏輓词二首  其一",
        "author": "范成大",
        "content": "择对鸣珂里，宜家驷马门。\n肃雍成孝敬，燕喜助平反。\n阅世弥三寿，还乡忽九原。\n松风摇草露，愁绝后堂萱。",
        "dynasty": "宋",
        "collection_info": null
    },
    {
        "uuid": "93a2d7e97e13297ed929610cc2eb6c96",
        "title": "梅林先生夫人徐氏輓词二首  其二",
        "author": "范成大",
        "content": "昔簉鲤庭后，尝瞻林下风。\n一从随地远，五度阅星终。\n教载恩勤在，惊呼梦幻空。\n送车知几两，独欠旧孤童。",
        "dynasty": "宋",
        "collection_info": null
    },
    {
        "uuid": "62731dbb316512308005b7eb06069321",
        "title": "胡长文给事輓词三首  其一",
        "author": "范成大",
        "content": "结绶参高妙，垂绅侍邃清。\n紫荷青琐闼，玉帐锦官城。\n行矣超龟列，终然鬰骥程。\n寂寥经济事，遗恨入铭旌。",
        "dynasty": "宋",
        "collection_info": null
    },
    {
        "uuid": "b8eb5b2f8dd893a6deed57b7941a7060",
        "title": "胡长文给事輓词三首  其二",
        "author": "范成大",
        "content": "许国心如日，还家鬓未星。\n四并供燕喜，万事付撄宁。\n东牖樽犹湛，南园醉不醒。\n凄凉招隠路，苔蚀履綦青。",
        "dynasty": "宋",
        "collection_info": null
    },
    {
        "uuid": "f37398e62ad90b3229d1520f0892da11",
        "title": "胡长文给事輓词三首  其三",
        "author": "范成大",
        "content": "姻馆交情厚，官联事契长。\n鸣珂朝并辔，秉独夜传觞。\n何意塘蒲晚，翻哦薤露章。\n羸躯如可强，恸哭踞湖冈。",
        "dynasty": "宋",
        "collection_info": null
    },
    {
        "uuid": "c519e9e360d715a624b0e8a7b09cb3b1",
        "title": "次韵王正之提刑大卿病中见寄之韵正之得请归四明并以饯行",
        "author": "范成大",
        "content": "名卿绪前辈，风格如玉山。\n纍纍培塿中，见此高孱颜。\n揽辔忽思归，无人解縻贤。\n飘飖驾柴车，浮云视朱丹。\n向来小病恼，体力今已安。\n胡为犯风雪，江湖行路难。\n呼酒暖征衫，宁计斗十千。\n倡酬悔不数，长怀悲短缘。\n离合固常事，匆忙增惘然。\n浩荡海山春，登临想臞仙。\n笑我守荒径，老茧深裹缠。\n拟题忆鄞句，思咽冰下泉。\n迟公寄新作，使我头风痊。",
        "dynasty": "宋",
        "collection_info": null
    },
    {
        "uuid": "173c38d467848a64744aee49b8c5f755",
        "title": "戏题赵从善两画轴三首  其一",
        "author": "范成大",
        "content": "一枝香杏一枝梅，各占东风挂玉钗。\n居士石肠都似梦，王孙心眼怎安排。",
        "dynasty": "宋",
        "collection_info": null
    },
    {
        "uuid": "4659c9eb772722066258f288ceb73e63",
        "title": "戏题赵从善两画轴三首  其二",
        "author": "范成大",
        "content": "无笑无言两断魂，一杯谁为暖霜寒。\n情知别有真真在，试与千呼万唤看。",
        "dynasty": "宋",
        "collection_info": null
    },
    {
        "uuid": "15d01b08df252a7c3f4f4943607ca7c5",
        "title": "戏题赵从善两画轴三首  其三",
        "author": "范成大",
        "content": "搔头珠重步微摇，约臂金寒束未牢。\n要见低鬟揎玉腕，更须斜抱紫檀槽。",
        "dynasty": "宋",
        "collection_info": null
    },
    {
        "uuid": "caf98c187175a4063a1586112f089d86",
        "title": "枕上六言二首  其一",
        "author": "范成大",
        "content": "寒更寂历向晓，短梦参差屡惊。\n鷄鸣似唤我醒，犬吠知有人行。",
        "dynasty": "宋",
        "collection_info": null
    },
    {
        "uuid": "4a88914ed3ead65a2b7147d8f41be782",
        "title": "枕上六言二首  其二",
        "author": "范成大",
        "content": "独眠被出圭角，晏起帐承隙光。\n一老绸缪牖户，几人颠倒衣裳。",
        "dynasty": "宋",
        "collection_info": null
    },
    {
        "uuid": "e4b344ced07f1d6b3ff7f847339541a6",
        "title": "喜收知旧书復畏答书二绝  其一",
        "author": "范成大",
        "content": "故人寥落似晨星，珍重书来问死生。\n笔意不如当日健，鬓边应也雪千茎。",
        "dynasty": "宋",
        "collection_info": null
    },
    {
        "uuid": "b18de4c8d5cf2bf9c7df9fa6a369c237",
        "title": "喜收知旧书復畏答书二绝  其二",
        "author": "范成大",
        "content": "强裁尺素答相思，两目眵昏腕力疲。\n牵率老夫令至此，门前犹说报书迟。",
        "dynasty": "宋",
        "collection_info": null
    },
    {
        "uuid": "3d4c89594a1e55f316bee0cc5364e728",
        "title": "简毕叔滋觅牡丹",
        "author": "范成大",
        "content": "冷落韶光谷雨寒，一年孤负倚阑干。\n欲知春色偏浓处，须向香风径裏看。",
        "dynasty": "宋",
        "collection_info": null
    },
    {
        "uuid": "e280018d1be1753483f6baa8c8c500fc",
        "title": "再赋简养正",
        "author": "范成大",
        "content": "南北梅枝噤雪寒，玉梨皴雨泪阑干。\n一年春色摧残尽，更觅姚黄魏紫看。",
        "dynasty": "宋",
        "collection_info": null
    },
    {
        "uuid": "d35ff2e691004b4de5d411a000492935",
        "title": "春日览镜有感",
        "author": "范成大",
        "content": "习气不解老，壮心故嵯峨。\n忽与乡曲齿，方惊年许多。\n有眼不自见，尚谓朱颜酡。\n今朝镜中逢，惟悴如枯荷。\n形骸既迁变，岁华復蹉跎。\n悟此吁已晚，既悟当若何。\n乌兔两恶剧，不满一笑呵。\n但淬割愁剑，何须挥日戈。\n儿童竞佳节，呼唤儛且歌。\n我亦兴不浅，健起相婆娑。",
        "dynasty": "宋",
        "collection_info": null
    },
    {
        "uuid": "25791260d94c1219237a46b75effc5ca",
        "title": "故太夫人章氏輓词二首  其一",
        "author": "范成大",
        "content": "洵美相门裔，有齐邦媛贤。\n藻苹南涧下，萱竹北堂前。\n孝敬三从谨，哀荣五福全。\n松铭诸健笔，题作晋陵阡。",
        "dynasty": "宋",
        "collection_info": null
    },
    {
        "uuid": "d786e00eaefd8812130e830222f3e02d",
        "title": "故太夫人章氏輓词二首  其二",
        "author": "范成大",
        "content": "积庆今如许，生儿得宁馨。\n轲亲躬授教，韦子世传经。\n寿斝明卿月，安舆拱使星。\n市桥何处在，梦断一溪青。",
        "dynasty": "宋",
        "collection_info": null
    },
    {
        "uuid": "5411c8086f8235e5c32c308b77f64954",
        "title": "舅母太夫人方氏輓词三首  其一",
        "author": "范成大",
        "content": "四德仪邦族，三迁奠里门。\n姑宁忧疾痛，子自乐平反。\n夏枕方供扇，熏堂甫种萱。\n那知秋暑退，无復御轻轩。",
        "dynasty": "宋",
        "collection_info": null
    },
    {
        "uuid": "8421be1a38b57ef49111a5287eba7e0e",
        "title": "舅母太夫人方氏輓词三首  其二",
        "author": "范成大",
        "content": "门户传清白，阶庭侍紫青。\n百年歌燕喜，五福用康宁。\n诀箓尝观妙，旒旌谩勒铭。\n神游定超绝，何必讯泉扃。",
        "dynasty": "宋",
        "collection_info": null
    },
    {
        "uuid": "3e31439ce2e84ebba0cd857420929c58",
        "title": "舅母太夫人方氏輓词三首  其三",
        "author": "范成大",
        "content": "我愿延陵道，几如渭水阳。\n适传杯泛影，何意隙沉光。\n拟补兰陔雅，翻吟薤露章。\n支离妨执绋，雨泣望楸行。",
        "dynasty": "宋",
        "collection_info": null
    },
    {
        "uuid": "2943e4cbb43b416584e5a79c7413a3f5",
        "title": "寿栎堂前小山峰凌霄花盛开葱蒨如画因名之曰凌霄峰  其一",
        "author": "范成大",
        "content": "天风摇曳宝花垂，花下仙人住翠微。\n一夜新枝香焙暖，旋熏金缕绿罗衣。",
        "dynasty": "宋",
        "collection_info": null
    },
    {
        "uuid": "2b01bfb75e215d3340180b2bf2dd2ccb",
        "title": "寿栎堂前小山峰凌霄花盛开葱蒨如画因名之曰凌霄峰  其二",
        "author": "范成大",
        "content": "山容花意各翔空，题作凌霄第一峰。\n门外轮蹄尘扑地，呼来借与一枝筇。",
        "dynasty": "宋",
        "collection_info": null
    },
    {
        "uuid": "1b2c63b9c9b6350431f20ab6653c6a10",
        "title": "代儿童作立春贴门诗三首  其一",
        "author": "范成大",
        "content": "剪綵宜春胜，泥金祝寿幡。\n雪梅同雪鬓，相对两凌寒。",
        "dynasty": "宋",
        "collection_info": null
    },
    {
        "uuid": "4ff9921f6fdd1a4a1402f8698bce574c",
        "title": "代儿童作立春贴门诗三首  其二",
        "author": "范成大",
        "content": "绿野添花径，青春引杖藜。\n家人行乐处，双劝玉东西。",
        "dynasty": "宋",
        "collection_info": null
    },
    {
        "uuid": "28c4430c0aaba7e6ed710b355e3a54b1",
        "title": "代儿童作立春贴门诗三首  其三",
        "author": "范成大",
        "content": "盛族推山长，修龄号栎翁。\n屏花春不老，日日是东风。",
        "dynasty": "宋",
        "collection_info": null
    },
    {
        "uuid": "858915f1245f60d795344d4ce917e3b4",
        "title": "代儿童作端午贴门诗三首  其一",
        "author": "范成大",
        "content": "画閤围香裏，明窗宴坐中。\n兵符不须篆，丹转药炉红。",
        "dynasty": "宋",
        "collection_info": null
    },
    {
        "uuid": "94c502b111d25844d1d00091b73a5463",
        "title": "代儿童作端午贴门诗三首  其二",
        "author": "范成大",
        "content": "管领神仙侣，追陪山长家。\n往来惟意适，歌舞对年华。",
        "dynasty": "宋",
        "collection_info": null
    },
    {
        "uuid": "264127d60ecbe18a6f5b9770f1e2db4c",
        "title": "代儿童作端午贴门诗三首  其三",
        "author": "范成大",
        "content": "黍筒小费名田课，昌歜多浮乐圣杯。\n笑倩艾人看外户，北窗深处咏归来。",
        "dynasty": "宋",
        "collection_info": null
    },
    {
        "uuid": "f9396663797e598700628481d2b3e2ce",
        "title": "重阳不见菊二绝  其一",
        "author": "范成大",
        "content": "节物今年事事迟，小春全未到东篱。\n可怜短髮空欹帽，欠了黄花一两枝。",
        "dynasty": "宋",
        "collection_info": null
    },
    {
        "uuid": "3c8ddfca413b1e1d95964434d30f22fe",
        "title": "重阳不见菊二绝  其二",
        "author": "范成大",
        "content": "冷蕊萧疎蝶懒飞，商量何日是花时。\n重阳过后开无害，只恐先生不赋诗。",
        "dynasty": "宋",
        "collection_info": null
    },
    {
        "uuid": "d8908ed3276184caa7f53deee8d6a068",
        "title": "古风送南卿",
        "author": "范成大",
        "content": "庐阜有佳人，颜色皦冰玉。\n不能时世粧，萧然古冠服。\n纷纭倚市门，组丽眩红绿。\n妖歌促艷舞，飞上黄金屋。\n安知乘鸾侣，流落堕空谷。\n风泉入环佩，月露作膏馥。\n粱肉岂不珍，瀹雪煮黄独。\n聊用慰朝饥，岁寒肤起粟。\n绮丛三尺尘，无路到松竹。\n谁能抚孤桐，为奏招隠曲。",
        "dynasty": "宋",
        "collection_info": null
    },
    {
        "uuid": "43b86b27cc92cc396f365a39f83baaf2",
        "title": "偶至东堂",
        "author": "范成大",
        "content": "岸帻萧骚雪满簪，一閒真是直千金。\n归来栗里多情话，病后香山少醉吟。\n久坐蒲团蕉叶放，閒拖藜杖藓花深。\n饥时吃饭慵时睡，何暇将心更觅心。",
        "dynasty": "宋",
        "collection_info": null
    },
    {
        "uuid": "e6e7fb6a4f0b6589b44c5e66969bf6ac",
        "title": "李郎中輓词二首  其一",
        "author": "范成大",
        "content": "剧郡思贤牧，名曹失望郎。\n六参能几日，两鬓未全霜。\n霅水新阡远，桐川旧隠荒。\n绝怜垂白母，泪血独还乡。",
        "dynasty": "宋",
        "collection_info": null
    },
    {
        "uuid": "4ab742b46c01187beef8d1542c0e2d13",
        "title": "李郎中輓词二首  其二",
        "author": "范成大",
        "content": "忆昔单车使，惟君勇辅行。\n马隤招共载，羝乳约同盟。\n老去长怀旧，悲来遽隔生。\n故人凋落尽，衰涕不胜横。",
        "dynasty": "宋",
        "collection_info": null
    },
    {
        "uuid": "043e2fdbe57e2a922d1b4d74e0fadc6b",
        "title": "谢江东漕杨廷秀秘监送江东集并索近诗二首  其一",
        "author": "范成大",
        "content": "远道悠悠日暮云，愁眉今日为君轩。\n残灯独照江东集，短梦相寻白下门。\n即事想多梅蕊句，有谁堪共桂花樽。\n斯文頼有斯人在，会合何时得细论。",
        "dynasty": "宋",
        "collection_info": null
    },
    {
        "uuid": "c85a690f38e2631ec4b262821b8e6e03",
        "title": "谢江东漕杨廷秀秘监送江东集并索近诗二首  其二",
        "author": "范成大",
        "content": "秃翁衰雪涕垂颐，仿佛三生懒散师。\n浃髓沦肤都是病，倾囷倒廪更无诗。\n笑看笔格网丝徧，閒数窗櫺花影移。\n事业光阴今若此，故人休说旧襟期。",
        "dynasty": "宋",
        "collection_info": null
    },
    {
        "uuid": "af0c74edc7f6e4442ba082d7995c3334",
        "title": "霜后纪园中草木十二绝  其一",
        "author": "范成大",
        "content": "菊老芙蓉退，化工少均逸。\n蚤晚梅花动，从此无閒日。",
        "dynasty": "宋",
        "collection_info": null
    },
    {
        "uuid": "9044750c84b867046d8b6490e7ce354c",
        "title": "霜后纪园中草木十二绝  其二",
        "author": "范成大",
        "content": "遮藏末利槛，缠裹芭蕉身。\n我亦入室处，忍寒待阳春。",
        "dynasty": "宋",
        "collection_info": null
    },
    {
        "uuid": "8a90caeffdea1e6e2ffac892e86f1719",
        "title": "霜后纪园中草木十二绝  其三",
        "author": "范成大",
        "content": "制芰亦不急，缊袍堪御冬。\n从渠抱枝槁，摵摵鸣霜风。",
        "dynasty": "宋",
        "collection_info": null
    },
    {
        "uuid": "df3a1bfc33840f04708cc4549e62fcc4",
        "title": "霜后纪园中草木十二绝  其四",
        "author": "范成大",
        "content": "种葵如种麦，隔岁已下子。\n仅成一榦花，浪备四时气。",
        "dynasty": "宋",
        "collection_info": null
    },
    {
        "uuid": "532f3f647a3fc69de44731a6559efa3a",
        "title": "霜后纪园中草木十二绝  其五",
        "author": "范成大",
        "content": "棠梨芳意多，颇惜岁晼晚。\n殷勤小春花，特地慰愁眼。",
        "dynasty": "宋",
        "collection_info": null
    },
    {
        "uuid": "4e53d57cd1a4c7232072fe6f67636ddf",
        "title": "霜后纪园中草木十二绝  其六",
        "author": "范成大",
        "content": "牡丹初翦时，已具新花眼。\n代谢不容髮，笑杀铁门限。",
        "dynasty": "宋",
        "collection_info": null
    },
    {
        "uuid": "d23c5bcb0a7a28336d9e658c102414a5",
        "title": "霜后纪园中草木十二绝  其七",
        "author": "范成大",
        "content": "客从扬州来，遗我扬州花。\n筠笼贮枯枿，明年擅春华。",
        "dynasty": "宋",
        "collection_info": null
    },
    {
        "uuid": "6bfb17da23275d978d83ee001d1cc536",
        "title": "霜后纪园中草木十二绝  其八",
        "author": "范成大",
        "content": "风倒酴醿架，长条头抢地。\n趁渠未萌芽，政可相料理。",
        "dynasty": "宋",
        "collection_info": null
    },
    {
        "uuid": "098fee0b55a9191cd6ff9428540747b8",
        "title": "霜后纪园中草木十二绝  其九",
        "author": "范成大",
        "content": "清霜染柿叶，荒园有佳趣。\n留连伴岁晚，莫作流红去。",
        "dynasty": "宋",
        "collection_info": null
    },
    {
        "uuid": "0249eefbb57c7773b2c2b171ec9886cb",
        "title": "霜后纪园中草木十二绝  其一○",
        "author": "范成大",
        "content": "真珠缀玉船，梧子炒可供。\n莫嫌能堕髮，老夫头已童。",
        "dynasty": "宋",
        "collection_info": null
    },
    {
        "uuid": "50006dd38f103e88c0e31359e1bc309d",
        "title": "霜后纪园中草木十二绝  其一一",
        "author": "范成大",
        "content": "桃能驱不祥，霜后叶铺地。\n抱枝昆崙奴，犹解御魑魅。",
        "dynasty": "宋",
        "collection_info": null
    },
    {
        "uuid": "74ce5a465049b19938926f47cd4304cd",
        "title": "霜后纪园中草木十二绝  其一二",
        "author": "范成大",
        "content": "门冬如佳隶，长年护阶除。\n生儿乃不凡，磊落玻璃珠。",
        "dynasty": "宋",
        "collection_info": null
    },
    {
        "uuid": "3fd1d87b9182a29a55c248ba230dfdf3",
        "title": "以狨坐覆蒲龛中",
        "author": "范成大",
        "content": "蠹蚀尘昏度几年，蒙茸依旧软如绵。\n且来助暖乌皮几，莫忆衝寒紫绣鞯。",
        "dynasty": "宋",
        "collection_info": null
    },
    {
        "uuid": "438d98c0cdd51123d19a0289d82f6c02",
        "title": "再到虎丘",
        "author": "范成大",
        "content": "不过溪桥又两年，偶随筇竹访幽禅。\n有缘再踏云岩路，无处重寻石井泉。\n拟辍半山分座住，先携一枕借床眠。\n觉来饱吃红莲饭，正是塘东稻熟天。",
        "dynasty": "宋",
        "collection_info": null
    },
    {
        "uuid": "40e95ff5371b5ad42d6cc3e308e08096",
        "title": "虎丘六绝句 点头石",
        "author": "范成大",
        "content": "当年挥麈讲何经，赚得坚顽侧耳听。\n我自吟诗无法说，石头莫作定盘星。",
        "dynasty": "宋",
        "collection_info": null
    },
    {
        "uuid": "07db6d77b4c0d73027a8c5161061245f",
        "title": "虎丘六绝句 千人坐",
        "author": "范成大",
        "content": "听经人散藓花深，千古谁能更赏音。\n只好岸巾披鹤氅，风清月白坐弹琴。",
        "dynasty": "宋",
        "collection_info": null
    },
    {
        "uuid": "67d6bdc90180072c25057b06f0c7537e",
        "title": "虎丘六绝句 白莲池",
        "author": "范成大",
        "content": "碧泓白石偃樛枝，爱水嫌风老更低。\n潭影中间龙影卧，一山好处没人题。",
        "dynasty": "宋",
        "collection_info": null
    },
    {
        "uuid": "bed91cd6c27ddae7b14c4da96d941698",
        "title": "虎丘六绝句 剑池",
        "author": "范成大",
        "content": "石罅泓渟剑气潜，谁将楼阁苦庄严。\n只知暖热游人眼，不道苍藤翠木嫌。",
        "dynasty": "宋",
        "collection_info": null
    },
    {
        "uuid": "56a5c8b4ab44013a439830e1124d552d",
        "title": "虎丘六绝句 致爽阁",
        "author": "范成大",
        "content": "碧嶂横陈似断鳌，画阑相对两雄豪。\n东轩只有云千顷，不似西山爽气高。",
        "dynasty": "宋",
        "collection_info": null
    },
    {
        "uuid": "ef6d196a92abc8cf22efec335431bca9",
        "title": "虎丘六绝句 方丈南窗",
        "author": "范成大",
        "content": "鼓板钟鱼彻晓喧，谁云方外事萧然。\n窗间日暮寒烟重，未到斋时我正眠。",
        "dynasty": "宋",
        "collection_info": null
    },
    {
        "uuid": "27164d67471ac359f82cbe74cc11d4ef",
        "title": "雪寒围炉小集",
        "author": "范成大",
        "content": "席帘纸阁护香浓，说有谈空爱烛红。\n高饤羶根浇杏酪，旋融雪汁煮松风。\n康年气象冬三白，浮世功名酒一中。\n无事闭门渠易得，何人蹑屐响墙东。",
        "dynasty": "宋",
        "collection_info": null
    },
    {
        "uuid": "2c1b15068989a63e2b47e5c0b5948c8c",
        "title": "白玉楼步虚词六首  其一",
        "author": "范成大",
        "content": "珠霄境，却似化人宫。\n梵气弥罗融万象，玉楼十二倚清空，一片宝光中。",
        "dynasty": "宋",
        "collection_info": null
    },
    {
        "uuid": "f7716150654425dd66540b5b23affc7b",
        "title": "白玉楼步虚词六首  其二",
        "author": "范成大",
        "content": "浮黎路，依约太微间。\n雪色宝阶千万丈，人间遥作白虹看，幢节度高寒。",
        "dynasty": "宋",
        "collection_info": null
    },
    {
        "uuid": "f108dfd4bf49a7fea4eda3908d111cad",
        "title": "白玉楼步虚词六首  其三",
        "author": "范成大",
        "content": "罡风起，背负玉虚廷。\n九素烟中寒一色，扶阑四面是青冥，环拱万珠星。",
        "dynasty": "宋",
        "collection_info": null
    },
    {
        "uuid": "6a584fc835652419655876f8ae0d66cf",
        "title": "白玉楼步虚词六首  其四",
        "author": "范成大",
        "content": "流铃响，龙驭籋云来。\n夹道骞华笼綵仗，红云扶辂辗天街，迎驾鹤毰毸。",
        "dynasty": "宋",
        "collection_info": null
    },
    {
        "uuid": "06d94609f7a848cb4910902d1a24cd1e",
        "title": "白玉楼步虚词六首  其五",
        "author": "范成大",
        "content": "钧天奏，流韵满空明。\n琪树玲珑珠网碎，仙风吹作步虚声，相和八鸾鸣。",
        "dynasty": "宋",
        "collection_info": null
    },
    {
        "uuid": "cee34eb80c2696d1b3815f5be36c9dad",
        "title": "白玉楼步虚词六首  其六",
        "author": "范成大",
        "content": "楼阑外，辇道插非烟。\n閒上鬰萧台上看，空歌来自始青天，扬袂揖飞仙。",
        "dynasty": "宋",
        "collection_info": null
    },
    {
        "uuid": "05b9a709ff1ce32a4fb55734ebbe95fa",
        "title": "送赵从善少卿将漕淮东",
        "author": "范成大",
        "content": "玉笋风标右汉廷，起家聊直使车星。\n古来将相多头黑，此去功名尚鬓青。\n披草两年南北巷，折梅明日短长亭。\n门前车辙从今少，寂寞柴荆且暂扃。",
        "dynasty": "宋",
        "collection_info": null
    },
    {
        "uuid": "0fe93dea75255981715ef8f0a97c4252",
        "title": "范村雪后",
        "author": "范成大",
        "content": "习气犹余烬，钟情未湿灰。\n忍寒贪看雪，讳老强寻梅。\n熨贴愁眉展，勾般笑口开。\n直疑身健在，时有句飞来。",
        "dynasty": "宋",
        "collection_info": null
    },
    {
        "uuid": "b62513d98d525977f1330c0c8bcb1a50",
        "title": "寒夜观雪",
        "author": "范成大",
        "content": "静极孤鸿响，寒疑万籁喑。\n眼花灯下字，髭断雪中吟。\n颇似偿前债，非关惜寸阴。\n可怜蝴蝶梦，翩作蠹书蟫。",
        "dynasty": "宋",
        "collection_info": null
    },
    {
        "uuid": "33959d7f1db891cfc061da9d28c28959",
        "title": "瓶花二首  其一",
        "author": "范成大",
        "content": "水仙携蜡梅，来作散花雨。\n但惊醉梦醒，不辨香来处。",
        "dynasty": "宋",
        "collection_info": null
    },
    {
        "uuid": "aa3e29a08ee5f2c23c7bf88f302fe6fa",
        "title": "瓶花二首  其二",
        "author": "范成大",
        "content": "小梅未可折，不折惜空回。\n拥鼻捻一枝，也道探春来。",
        "dynasty": "宋",
        "collection_info": null
    },
    {
        "uuid": "234bd38564d0ed6e0e09bb2aa66ad35b",
        "title": "瑞香三首  其一",
        "author": "范成大",
        "content": "小槛移秀色，端来媚禅房。\n道人不解饮，醺然醉天香。",
        "dynasty": "宋",
        "collection_info": null
    },
    {
        "uuid": "6be3179abcb86b51b853f225ce2cb8af",
        "title": "瑞香三首  其二",
        "author": "范成大",
        "content": "紫云蹙绣被，团栾覆衣篝。\n浓熏百和韵，香极却成愁。",
        "dynasty": "宋",
        "collection_info": null
    },
    {
        "uuid": "02559a452bd574d67804584fd7ebe6d3",
        "title": "瑞香三首  其三",
        "author": "范成大",
        "content": "一丛三百朶，细细拆浓檀。\n帘幕护花气，不知窗外寒。",
        "dynasty": "宋",
        "collection_info": null
    },
    {
        "uuid": "3438ff3d6008e7b3e5c37efd6dd17dab",
        "title": "廛居久不见山或劝作小楼以助登览又力不能办今年益衰此兴亦阑矣",
        "author": "范成大",
        "content": "结庐占城市，初岂卜云吉。\n谒医并治庖，二事便衰疾。\n乘除徐自笑，翻觉此计失。\n经年不见山，无异处暗室。\n平生痼烟霞，岁晚成俗物。\n安得百尺楼，屋上高突兀。\n列岫拥青来，爽气助占毕。\n尝试与匠谋，工费猬毛出。\n俸余强弩末，家事空囊涩。\n经营十年余，高兴竟萧瑟。\n人生不如意，十事常六七。\n身今况迟暮，长算屈短日。\n纵成此段奇，髮白何由漆。\n且学商山翁，弯跧蛰霜橘。",
        "dynasty": "宋",
        "collection_info": null
    },
    {
        "uuid": "7cd08ea0a30d96d776aa0545a419f978",
        "title": "爱雪歌",
        "author": "范成大",
        "content": "平生爱雪如子猷，江湖乘兴常泛舟。\n长篙斲冰阴火迸，玉板破碎凝不流。\n淙琤大响出船底，两舷戛击锵鸣球。\n棹夫披蓑舞白凤，滩子挽繂拖素虬。\n四开篷窗爱清供，风卷花絮飞来稠。\n飘飘着衣宝唾住，片片入酒春酥浮。\n醉中榜入玉烟去，耳热不管寒飕飕。\n大千空蒙到何许，日暮未肯回船头。\n夜深冻合随处泊，歌呼达晓鱼龙愁。\n明朝掬雪颒且潄，挥毫落纸云烟遒。\n新诗往往成故事，至今句法留沧洲。\n推迁华年絃柱换，俛仰归鬓塘蒲秋。\n晓衾闻雪亦健起，径欲一棹追昔游。\n毡衫肨肛束浑脱，絮帽匼匝蒙兜鍪。\n十步出门九步坐，儿女遮说相苛留。\n谓言此是少年事，岁晚牖户当绸缪。\n万景无穷鼎鼎至，百年有限垂垂休。\n梦随落鴈堕沙嘴，愁对饥鸱蹲瓦沟。\n重寻胜践可復许，且挹清寒揩病眸。\n须臾未遽妨性命，呼童尽捲风帘鈎。",
        "dynasty": "宋",
        "collection_info": null
    },
    {
        "uuid": "8f83b1c0c1220d717c778084f2796f36",
        "title": "墙外卖药者九年无一日不过吟唱之声甚适雪中呼问之家有十口一日不出即饥寒矣",
        "author": "范成大",
        "content": "十口啼号责望深，宁容安稳坐毡针。\n长鸣大咤欺风雪，不是甘心是苦心。",
        "dynasty": "宋",
        "collection_info": null
    },
    {
        "uuid": "34b32d374f1a2917e182e0100a281e9a",
        "title": "大雪送炭与芥隠",
        "author": "范成大",
        "content": "无因同拨地炉灰，想见柴荆晚未开。\n不是雪中须送炭，聊装风景要诗来。",
        "dynasty": "宋",
        "collection_info": null
    },
    {
        "uuid": "b3bf6ecaf679526c9217fd7b9e6e3df3",
        "title": "雪后苦寒",
        "author": "范成大",
        "content": "旋融檐滴冻琅玕，风力如刀刮面寒。\n雪阵搅空风却软，天公知我倚阑干。",
        "dynasty": "宋",
        "collection_info": null
    },
    {
        "uuid": "2fedb326c28ea9c2e9db5ed0408a1287",
        "title": "新岁书怀",
        "author": "范成大",
        "content": "门閴知閒好，窗晴与睡宜。\n岁华书户笔，年例探梅诗。\n看长棋三着，量添饭两匙。\n豁除身外事，未是苦衰迟。",
        "dynasty": "宋",
        "collection_info": null
    },
    {
        "uuid": "f23695db9aeb3120709163fb230d3f86",
        "title": "次韵养正元日六言",
        "author": "范成大",
        "content": "岁踰耳顺俄七，年去古稀只三。\n从今莲叶巢稳，谁在槐柯战酣。\n脐下丹田休想，口边白醭罢参。\n渴饮饥餐困睡，是名真学瞿聃。",
        "dynasty": "宋",
        "collection_info": null
    },
    {
        "uuid": "820619a87d23ab7635c3c42a9dfda986",
        "title": "次韵姜尧章雪中见赠",
        "author": "范成大",
        "content": "玉龙阵长空，皋比忽先犯。\n鳞甲塞天飞，战逐三百万。\n当时访戴舟，却访一寒范。\n新诗如美人，蓬荜愧三粲。",
        "dynasty": "宋",
        "collection_info": null
    },
    {
        "uuid": "783fe2070127b8b3eb8e41f39b34c1e7",
        "title": "次韵徐提举游石湖三绝  其一",
        "author": "范成大",
        "content": "三径荒芜岫幌开，锦车何事肯徘徊。\n春风想为高人住，落絮残花好在哉。",
        "dynasty": "宋",
        "collection_info": null
    },
    {
        "uuid": "d768b22bebba6a0cd131b6864a608397",
        "title": "次韵徐提举游石湖三绝  其二",
        "author": "范成大",
        "content": "日脚烘晴已破烟，山头云气尚披绵。\n却须多谢朝来雨，洗浄明湖镜裏天。",
        "dynasty": "宋",
        "collection_info": null
    },
    {
        "uuid": "5747965ff5ee0d820f05c883bddb5727",
        "title": "次韵徐提举游石湖三绝  其三",
        "author": "范成大",
        "content": "天上麒麟翰墨林，当家手笔擅文心。\n欲知万顷陂中意，但向三篇句裏寻。",
        "dynasty": "宋",
        "collection_info": null
    },
    {
        "uuid": "c332ad18d23b9b6b605a14896cdcb87e",
        "title": "闰月四日石湖众芳烂熳",
        "author": "范成大",
        "content": "北垞南冈总是家，儿童随逐任驩譁。\n开尝腊尾蒸来酒，点数春头接过花。\n尽把园林蒙锦绣，多添门户锁烟霞。\n杖藜想被春风笑，扶却衰翁管物华。",
        "dynasty": "宋",
        "collection_info": null
    },
    {
        "uuid": "dd068a3fce96a8785ce256df7bb16125",
        "title": "检校石湖新田",
        "author": "范成大",
        "content": "今朝南野试开荒，分手耘锄草棘场。\n下地若干全种秫，高原无几谩栽桑。\n芦芽碧处重增岸，梅子黄时早浚塘。\n田里只知温饱事，从今拚却半年忙。",
        "dynasty": "宋",
        "collection_info": null
    },
    {
        "uuid": "7cb5362848701a58bf8ff6925a1d79e9",
        "title": "致政孙从政輓词",
        "author": "范成大",
        "content": "丈室推居士，安居称老夫。\n回骸桑下饿，续命辙中枯。\n重道几三叟，轻财似八厨。\n欲知潜德报，青紫付遗孤。",
        "dynasty": "宋",
        "collection_info": null
    },
    {
        "uuid": "b0f9b54b2a56209adeb40f403ee8e640",
        "title": "寄题林景思雪巢六言三首  其一",
        "author": "范成大",
        "content": "大地九冰彻底，小巢四壁俱空。\n只有梅花同调，雪中无限春风。",
        "dynasty": "宋",
        "collection_info": null
    },
    {
        "uuid": "76cd7d2233619c692c3f462532f4e44e",
        "title": "寄题林景思雪巢六言三首  其二",
        "author": "范成大",
        "content": "何处温泉火井，谁家熊席狐裘。\n堂燕几番炎热，冰蚕一茧绸缪。",
        "dynasty": "宋",
        "collection_info": null
    },
    {
        "uuid": "6a675d5c59de42bcc6cfe238a32964ec",
        "title": "寄题林景思雪巢六言三首  其三",
        "author": "范成大",
        "content": "万境人踪尽绝，百围天籁都沉。\n惟余冷淡生活，时復捻髭冻吟。",
        "dynasty": "宋",
        "collection_info": null
    },
    {
        "uuid": "1d87f3db8a6fc0ca668d4bf6f718ff89",
        "title": "枕上二绝效杨廷秀  其一",
        "author": "范成大",
        "content": "藤枕频移触画屏，无憀滋味厌残更。\n寒鸡且道贪眠着，窗纸如何不肯明。",
        "dynasty": "宋",
        "collection_info": null
    },
    {
        "uuid": "08f624abfeebbbd440d78086095d3c4e",
        "title": "枕上二绝效杨廷秀  其二",
        "author": "范成大",
        "content": "枕前百念忽纷然，旧学新闻总现前。\n现到天明无可现，依前还我日高眠。",
        "dynasty": "宋",
        "collection_info": null
    },
    {
        "uuid": "52d633bc9eec5d23d494efc38f2b80f7",
        "title": "送文处厚归蜀类试",
        "author": "范成大",
        "content": "万里东来万里归，正怜寡妇与孤儿。\n死生契阔心如铁，风雨飘摇鬓欲丝。\n早集汉庭陪振鹭，莫留岷岭恋蹲鸱。\n故家零落今余几，门户非君更属谁。",
        "dynasty": "宋",
        "collection_info": null
    },
    {
        "uuid": "fb68eac4b91ee08a914d6f9787eae676",
        "title": "重送文处厚因寄蜀父老三首  其一",
        "author": "范成大",
        "content": "江上连樯迭鼓行，不争微利即争名。\n算来无似君潇洒，来往空船载月明。",
        "dynasty": "宋",
        "collection_info": null
    },
    {
        "uuid": "63408d58fd5ec0b5cb87958aae056f65",
        "title": "重送文处厚因寄蜀父老三首  其二",
        "author": "范成大",
        "content": "下峡东归十五年，因君话旧意茫然。\n烦将远道悠悠梦，直到天西暑雪边。",
        "dynasty": "宋",
        "collection_info": null
    },
    {
        "uuid": "f0b14fde347dcf6198c15db7ab146ea3",
        "title": "重送文处厚因寄蜀父老三首  其三",
        "author": "范成大",
        "content": "灌口江源不断流，峨眉山月几番秋。\n江山好处吾能记，为问江山记客否。",
        "dynasty": "宋",
        "collection_info": null
    },
    {
        "uuid": "9353f10e7e1682545302e210914ea8af",
        "title": "虎丘新復古石井泉太守沈虞卿舍人劝农过之为赋三绝谨次韵  其一",
        "author": "范成大",
        "content": "劝耕堂上醉高年，和气春风共蔼然。\n大士亦修随喜供，夜来古井跃新泉。",
        "dynasty": "宋",
        "collection_info": null
    },
    {
        "uuid": "ae66c40ecfc0c9162374d7a04950e3aa",
        "title": "虎丘新復古石井泉太守沈虞卿舍人劝农过之为赋三绝谨次韵  其二",
        "author": "范成大",
        "content": "落纸云烟堕翠峦，一泓潭月斗清寒。\n凤凰池上挥毫手，却掬山泉淬笔端。",
        "dynasty": "宋",
        "collection_info": null
    },
    {
        "uuid": "b0f7f765937878da7248827dec405abf",
        "title": "虎丘新復古石井泉太守沈虞卿舍人劝农过之为赋三绝谨次韵  其三",
        "author": "范成大",
        "content": "传闻公作新亭好，先报侬家拄杖知。\n便拟挈瓶来煮茗，绕阑干角徧寻诗。",
        "dynasty": "宋",
        "collection_info": null
    },
    {
        "uuid": "05981096da79e6a4ca3138ddb4d135dc",
        "title": "连夕大风凌寒梅已零落殆尽三绝  其一",
        "author": "范成大",
        "content": "枝南枝北玉初匀，夜半颠风捲作尘。\n春梦都无三日好，一冬忙杀探梅人。",
        "dynasty": "宋",
        "collection_info": null
    },
    {
        "uuid": "26ac82f01e702a9d76e6bf552c94bc06",
        "title": "连夕大风凌寒梅已零落殆尽三绝  其二",
        "author": "范成大",
        "content": "玉雪飘零贱似泥，惜花还记赏花时。\n赏花不许轻攀折，只许家人戴一枝。",
        "dynasty": "宋",
        "collection_info": null
    },
    {
        "uuid": "eea60f27eecf861f42c070d8a81dcc32",
        "title": "连夕大风凌寒梅已零落殆尽三绝  其三",
        "author": "范成大",
        "content": "花开长恐赏花迟，花落何曾报我知。\n人自多情春不管，强颜犹作送春诗。",
        "dynasty": "宋",
        "collection_info": null
    },
    {
        "uuid": "6e104f348ea94240cf3eb037c222a669",
        "title": "唐懿仲诸公见过小饮凌寒残梅之下二绝  其一",
        "author": "范成大",
        "content": "春风动是隔年期，更对残花把一巵。\n少待和烟和月看，依稀犹似未开时。",
        "dynasty": "宋",
        "collection_info": null
    },
    {
        "uuid": "0d086441738827ff4d2bf4caa2f55eb8",
        "title": "唐懿仲诸公见过小饮凌寒残梅之下二绝  其二",
        "author": "范成大",
        "content": "问人何处是花蹊，香玉匀铺不见泥。\n莫怪山翁行步涩，更无空处着枯藜。",
        "dynasty": "宋",
        "collection_info": null
    },
    {
        "uuid": "18e8b79ec8f99a7d54f241ff61353c57",
        "title": "云露堂前杏花",
        "author": "范成大",
        "content": "蜡红枝上粉红云，日丽烟浓看不真。\n浩荡光风无畔岸，如何锁得杏园春。",
        "dynasty": "宋",
        "collection_info": null
    },
    {
        "uuid": "e59a5c0007f3c05d59033cd1d84470f8",
        "title": "梦觉作",
        "author": "范成大",
        "content": "年增血气减，药密饮食稀。\n气象不堪说，头颅从可知。\n忽作少年梦，娇痴逐儿嬉。\n觉来一惘然，形骸乃尔衰。\n梦中观河见，只是三岁时。\n方悟梦良是，却疑觉为非。",
        "dynasty": "宋",
        "collection_info": null
    },
    {
        "uuid": "c49746ab960f4b5f87926b86ad263680",
        "title": "次韵陈融甫支盐年家见赠二首  其一",
        "author": "范成大",
        "content": "范村如荒村，一老雪垂领。\n高轩款门来，惊破雀罗静。\n披草出迎客，玉笋森秀整。\n短章虽寂寞，染指已尝鼎。\n归骖不可驻，晨昏思定省。",
        "dynasty": "宋",
        "collection_info": null
    },
    {
        "uuid": "ffa6e18a717fb14a46e3575f6a6454ba",
        "title": "次韵陈融甫支盐年家见赠二首  其二",
        "author": "范成大",
        "content": "乃翁一经传，播穫了家事。\n短檠寓真乐，尺璧岂良贵。\n年家有宁馨，令我喜无寐。\n加鞭翰墨场，一跃羣空冀。",
        "dynasty": "宋",
        "collection_info": null
    },
    {
        "uuid": "34ca1d6f66fded42c20839e7ae35eb5d",
        "title": "闻石湖海棠盛开亟携家过之三绝  其一",
        "author": "范成大",
        "content": "东风花信十分开，细意留连待我来。\n开过十分风不动，更无一片点苍苔。",
        "dynasty": "宋",
        "collection_info": null
    },
    {
        "uuid": "f415f690ab7dcf4c052723a8336e0bf9",
        "title": "闻石湖海棠盛开亟携家过之三绝  其二",
        "author": "范成大",
        "content": "家人扶上锦城头，蜂蝶团中烂熳游。\n报答春光须小醉，红云洞裏按伊州。",
        "dynasty": "宋",
        "collection_info": null
    },
    {
        "uuid": "09ac0493e01fb5f2515b40404de37b19",
        "title": "闻石湖海棠盛开亟携家过之三绝  其三",
        "author": "范成大",
        "content": "低花妨帽小携筇，深浅臙脂一万重。\n不用高烧银烛照，暖云烘日正春浓。",
        "dynasty": "宋",
        "collection_info": null
    },
    {
        "uuid": "9ec263abbef1ece72541f89b3d51c181",
        "title": "寄题毛君先生莲华峰庵",
        "author": "范成大",
        "content": "天台一万八千丈，莲华峰在诸峰上。\n峰前结屋屋打头，独有幽人自来往。\n湖海云游二十春，归来还作住庵人。\n漫山苦荬食不尽，绕屋长松为四邻。\n丹诀三千满云笈，往来且喜无交涉。\n清晨石上一炉香，此时天地皆欣合。\n我衰无力供樵苏，尚能相伴暖团蒲。\n但愿瘦筇缘未断，会把莲峰分一半。",
        "dynasty": "宋",
        "collection_info": null
    },
    {
        "uuid": "4e3e1949c77c69d14d9c6f39dd6b0e94",
        "title": "幽誓",
        "author": "范成大",
        "content": "天风厉兮山木黄，岁晼晚兮又早霜。\n虎号崖兮石飞下，山中人兮孰虞。\n予造轫兮挟辀，纷不可兮此淹留。\n灵晔兮遄迈，趣驾兮远游。\n予高驰兮雨濡盖，予揭浅兮水渐佩。\n横四方兮未极，泥盎盎兮予车以败。\n望夫君兮天东南，江復山兮斯路巉。\n恍欲遇兮忽不见，奄昼晦兮云昙昙。\n前马兮无路，税驾兮无所。\n谁与共兮芳馨，独苍茫兮愁苦。",
        "dynasty": "宋",
        "collection_info": null
    },
    {
        "uuid": "8850521c75ce8f00999eab90e95b1947",
        "title": "愍游",
        "author": "范成大",
        "content": "君胡为兮远游，蹇行迷兮路阻修。\n朝予济兮沧海，灵胥怒兮蛟跞舟。\n暮予略兮太行，车堕辐兮骖决。\n攀援怪蔓兮一息，雷昼阚兮山裂。\n四无人兮又风雨，灵幽幽兮为予愁绝。\n君胡为兮远道，委玉躬兮荒草。\n与魑魅兮争光，与虎兕兮羣嘷。\n君之居兮社木苍然，衡门之下兮可以休老。\n归来兮婆娑，芳满堂兮儛歌。\n奉君子兮眉寿，光风荡兮酒生波。\n云日兮同社，月星兮偕夜。\n千秋兮岁华，弭予盖兮绁予马。\n悲莫悲兮天涯，乐莫乐兮还家。",
        "dynasty": "宋",
        "collection_info": null
    },
    {
        "uuid": "83d1eb92dbcdb59d62f7f513148597b0",
        "title": "交难",
        "author": "范成大",
        "content": "美一人兮岩之扃，佩璧月兮间珠星。\n岁既单兮不圭币，路巉绝兮远莫致。\n稼石田兮长饥，谁与此兮蓺之。\n藉予玉兮双瑴，先予絺兮五两。\n不万一兮当此，託长风兮寄想。\n长风兮无旁，吾媒乏兮凤凰。\n谓苹若兮蒿艾，凤告予兮以不祥。\n恐青女兮行秋，奄销歇兮众芳。\n搴芳华兮玉蕤，将以遗兮所思。\n玉蕤兮霜露，所思兮未知。",
        "dynasty": "宋",
        "collection_info": null
    },
    {
        "uuid": "5f6b1b280e10faeeee55dd63b552c0f3",
        "title": "归将",
        "author": "范成大",
        "content": "舆不济兮中河，日欲暮兮情多。\n子兰桡兮蕙棹，愿因子兮凌波。\n眢壑兮以渔，周落兮以驱。\n骊龙兮飞度，郊之麟兮去汝。\n波河濆兮迷涂，黄流怒兮不可以桴。\n目八极兮怅望，独顾怀兮此都。\n御右兮告病，銮铃兮靡骋。\n河之水兮洋洋，不济此兮有命。",
        "dynasty": "宋",
        "collection_info": null
    },
    {
        "uuid": "f5df24e3b638b66f1e328b9079c130bb",
        "title": "衡岳寺僧刺血法华经赞",
        "author": "范成大",
        "content": "佛手真法身，晃耀紫金色。\n散满十方界，聚为七袠书。\n七袠徧河沙，震诵说妙法。\n非聚亦非散，是则法眼观。",
        "dynasty": "宋",
        "collection_info": null
    },
    {
        "uuid": "6f617dcd0693a840e9a3527ed5546073",
        "title": "立春",
        "author": "范成大",
        "content": "候管灰初动，条风已发春。\n万灵归化育，一气验平均。\n农事牛先示，人情蠖欲伸。\n优哉汉疏广，樽酒过嘉辰。",
        "dynasty": "宋",
        "collection_info": null
    },
    {
        "uuid": "2269c8c65ba3aa6af625ec3ebffa765a",
        "title": "元夕呈冲卿侍郎",
        "author": "范成大",
        "content": "人间胜事不常有，自古年华无重回。\n半夜飞云併行月，平明微雨拂轻埃。\n莲花正在山头发，桃树应从洞裏开。\n寄语夫君急行柬，省闱看是辟书来。",
        "dynasty": "宋",
        "collection_info": null
    },
    {
        "uuid": "c4ee3260b7ef15c76a8116385232e890",
        "title": "上元有感",
        "author": "范成大",
        "content": "岳树五千仞，莲花千万枝。\n宛然明月夜，非是少年时。\n已自欢悰少，那堪官绪羁。\n人言急行乐，何以且迟迟。",
        "dynasty": "宋",
        "collection_info": null
    },
    {
        "uuid": "a0b1268946e7304d49508ed8eb40653d",
        "title": "上元观灯",
        "author": "范成大",
        "content": "万家罗绮竞喧阗，乐事能并在锦川。\n兰烛连衢千对烂，冰轮此夕十分圆。\n喜逢蜀国寻春日，正是摩陀供佛天。\n人物熙熙醒醉裏，却思风景似当年。",
        "dynasty": "宋",
        "collection_info": null
    },
    {
        "uuid": "5043cea95c77abcddcc8b07592830ce3",
        "title": "初冬",
        "author": "范成大",
        "content": "节令坚冰始，民风古意淳。\n星行穷少皡，正岁述咸秦。\n俗礼嫌端拜，头风强裹巾。\n红泥炉畔酒，从此卜亲邻。",
        "dynasty": "宋",
        "collection_info": null
    },
    {
        "uuid": "4e8c112827df628d29fe9106254e00c5",
        "title": "初冬近饮酒作",
        "author": "范成大",
        "content": "天水边陲南接蜀，秦山翠照峨峨绿。\n世间岂有粪金牛，枉使五丁斧山玉。\n罢侯置守自蜀始，监郡东来两成毂。\n至今芙蓉城上土，邦人犹记张仪筑。\n偏方远僻坐井底，岂知东国穷锋镞。\n十月为正布时令，方验水行改周木。\n南征北戍幸息肩，洒酒炰豚贺新属。\n祖龙妄意一至万，当道已闻神妪哭。\n炎家天子起编户，政患嬴皇威令酷。\n急于恩纪缓文法，正岁尚犹传五六。\n吾民久已作秦民，迄今十月犹遗俗。\n野人何暇论年代，但忆每逢多稼熟。\n青裾女子翻茜袖，抽鎌穫稻腰如束。\n三时勤苦一时好，自古有年非汝独。\n七雄争战已遥远，万代兴亡真返復。\n洛诵徒劳口嗫嚅，不如屡把壶中醁。",
        "dynasty": "宋",
        "collection_info": null
    },
    {
        "uuid": "9da5b9c495890800d40a3a9b8031a93e",
        "title": "予寓邑中与诸子讲学巨山侄孙转示初冬书事因用韵",
        "author": "范成大",
        "content": "霜风几夕报初寒，蟋蟀归来已四迁。\n旧物有毡眠软暖，讲堂逢鱓馈新鲜。\n功名久已遗清老，征戍何由及晚年。\n暴客更缘贫见外，时危身老亦悠悠。",
        "dynasty": "宋",
        "collection_info": null
    },
    {
        "uuid": "0b42bef41945ba0a8263933778ec86fc",
        "title": "初冬小园寓目",
        "author": "范成大",
        "content": "独树乔松色，閒云淡落晖。\n新霜黄橘重，久雨翠梧稀。\n暗雀鸣还啄，高乌定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "uuid": "329298706b750538b6c96c2ec44572bc",
        "title": "立冬夜舟中作",
        "author": "范成大",
        "content": "人逐年华老，寒随雨意增。\n山头望樵火，水底见渔灯。\n浪影生千迭，沙痕没几棱。\n峨眉欲还观，须待到晨兴。",
        "dynasty": "宋",
        "collection_info": null
    },
    {
        "uuid": "51b5653bc37b8a73170a420b0729619a",
        "title": "冬至夜发峡州舟中作",
        "author": "范成大",
        "content": "舟中万里行，灯下一阳生。\n不减在家好，都忘为旅情。\n霜干风愈劲，云淡月微明。\n况有诗兼酒，樽前莫问更。",
        "dynasty": "宋",
        "collection_info": null
    },
    {
        "uuid": "ad55b5fa9c4de5c7da0151335f418312",
        "title": "和马少伊韵",
        "author": "范成大",
        "content": "气压伊吾一剑鸣，风生铜柱百蛮惊。\n君家自有堂堂阵，我欲周旋恐曳兵。",
        "dynasty": "宋",
        "collection_info": null
    },
    {
        "uuid": "96d4252d87f7975921d3c1afbafe9069",
        "title": "次韵项丈雪诗",
        "author": "范成大",
        "content": "兜罗世界三千剎，重璧楼台十二城。\n云暗峨嵋封古色，日曛鳷鹊溜春声。\n莫将蕉叶评摩诘，且捻梅花慰广平。\n更忆缑山可怜夜，怯寒谁与伴调笙。",
        "dynasty": "宋",
        "collection_info": null
    },
    {
        "uuid": "72c3be14e73d4ab0ad501f6b6a10ce41",
        "title": "元日奉呈项丈诸生",
        "author": "范成大",
        "content": "节物阴涔裏，人情冷淡中。\n百忧寻老大，一笑属儿童。\n雪意愁饥雀，风声入断鸿。\n新衣满闾巷，终日自西东。",
        "dynasty": "宋",
        "collection_info": null
    },
    {
        "uuid": "8d1b35f72e240709b820486a91a388cb",
        "title": "西郊寻梅",
        "author": "范成大",
        "content": "西郊梅花矜绝艳，走马独来看不厌。\n似羞流落蒙市尘，宁堕荒寒傍茅店。\n翛然自是世外人，过去生中差一念。\n浅颦常鄙桃李学，独立不容鶑蝶觇。\n山樊水仙晚角出，大是春秋吴楚僭。\n余花岂无好颜色，病在一俗无由砭。\n朱栏玉砌渠有命，断桥流水君何欠。\n嗟予相与颇同调，身客剑南家在剡。\n凄凉万里归无日，萧飒二毛衰有渐。\n尚能作意晚相从，烂醉不辞杯潋滟。",
        "dynasty": "宋",
        "collection_info": null
    },
    {
        "uuid": "6141903d5e8cea080fe5a982c055bf47",
        "title": "田家",
        "author": "范成大",
        "content": "穉子呼牛女拾薪，山妻自脍小溪鳞。\n安知曝背庭中老，不是渊明行辈人。",
        "dynasty": "宋",
        "collection_info": null
    },
    {
        "uuid": "f9623848c83cb70be5647a7271f3961a",
        "title": "秋蝉",
        "author": "范成大",
        "content": "断角斜阳触处愁，长亭搔首晚悠悠。\n世间最有蝉堪恨，送尽行人送尽秋。",
        "dynasty": "宋",
        "collection_info": null
    },
    {
        "uuid": "d7cafbc89ce69cf01fb9aae6944da3e7",
        "title": "村居即景",
        "author": "范成大",
        "content": "绿遍山原白满川，子规声裏雨如烟。\n乡村四月闲人少，纔了蚕桑又插田。",
        "dynasty": "宋",
        "collection_info": null
    },
    {
        "uuid": "dacf51460120a5ab98f2b56255c6f8a4",
        "title": "酬姜尧章",
        "author": "范成大",
        "content": "鹅鹜声暗雪意豪，直前不惮夜行劳。\n更能櫜鞬尊裴度，千古人知李愬高。",
        "dynasty": "宋",
        "collection_info": null
    },
    {
        "uuid": "edf8256d580004c735c333d97cbca814",
        "title": "口号",
        "author": "范成大",
        "content": "我是苏州监本獃，与爷上寿献棺材。\n宗室元来是皇族，雨下水从屋上来。",
        "dynasty": "宋",
        "collection_info": null
    },
    {
        "uuid": "b656ffd3a843ee93cb7f9cfffac1b7f0",
        "title": "题磨崖碑",
        "author": "范成大",
        "content": "浯溪一峰插天齐，上有李唐中兴碑。\n肃宗勋业愈烜赫，次山文字真崛奇。\n我昔为州坐两载，吏鞅束缚马就羁。\n咫尺名山不可到，抱恨常若有所遗。\n兹游得遂偿素愿，况有文字古一夔。\n周遭岩壑寻胜迹，摩挲石刻立多时。\n野僧半解知人意，满巵笑岘酒一杯。",
        "dynasty": "宋",
        "collection_info": null
    },
    {
        "uuid": "949edc0223721eb990e02f3ba7f5d0c5",
        "title": "句  其一",
        "author": "范成大",
        "content": "横枝对菊开。",
        "dynasty": "宋",
        "collection_info": null
    },
    {
        "uuid": "ed9a8573e15781eb1febed2fa81aa91b",
        "title": "句  其二",
        "author": "范成大",
        "content": "上覆白玉盂，下盛白玉盂。",
        "dynasty": "宋",
        "collection_info": null
    },
    {
        "uuid": "bebdbd80f182a4b0d4b2a6242829ec1d",
        "title": "句  其三",
        "author": "范成大",
        "content": "可怜世上金和宝，借尔闲看七十年。",
        "dynasty": "宋",
        "collection_info": null
    },
    {
        "uuid": "7ea7971187bc24c35b6000d0fc3d0d4c",
        "title": "句  其四",
        "author": "范成大",
        "content": "快晴似为酴醿计，急雨还妨燕子飞。",
        "dynasty": "宋",
        "collection_info": null
    }
]