[
    {
        "uuid": "62189f5e401f7354771dc24f6bf37c8b",
        "title": "卧龙雪",
        "author": "沈辽",
        "content": "错落卧龙雪，近春殊未消。\n庭前玉札碎，竹裏鈆华飘。\n阳气在幽壤，轻寒生泬漻。\n城中清酪熟，歌吹上岧嶤。",
        "dynasty": "宋",
        "collection_info": null
    },
    {
        "uuid": "4d9a3549c227937e189316030f186247",
        "title": "寄陆九",
        "author": "沈辽",
        "content": "贺老湖边春水生，野阳浮动北风轻。\n天边重斗歌筦响，鑑裏綵舟金翠明。\n大抵盛时须着意，要知吾辈未忘情。\n君如彦道能怀帽，便逐轻帆作此行。",
        "dynasty": "宋",
        "collection_info": null
    },
    {
        "uuid": "862134fe26092f602b36fdfd82770f77",
        "title": "和颖叔西园春宴",
        "author": "沈辽",
        "content": "闲居喜游览，啸咏待春风。\n春风来无逆，濳将羣卉通。\n卧龙形胜地，矢{羊高}鑑湖中。\n府寺压山起，亭台俨穹崇。\n幽翮弄新俦，夭葩散珍丛。\n弱柳不胜姸，修烟杳蒙茏。\n太守乐邦人，纵观迨时丰。\n天边振箫瑟，缥渺大鳌宫。\n游人竞行乐，十里画罗红。\n金绣不夸富，随珠巧玲珑。\n眄睐斗舟剧，欢呼金鼓雄。\n踌躇水中巧，公子射琱弓。\n神技穷怪变，舞衣事雍容。\n草树日欣欣，笑语咸嗈嗈。\n念此骀荡节，众乐兹无穷。\n吾昔事冶游，浚都盛朋从。\n迩来翻澹泊，白髪成衰翁。\n欲进一樽酒，坐来还无悰。\n追怀少年趣，那知化人功。\n慷慨芳树下，日斜万人空。\n喧呼趣归驭，璧月生帘栊。",
        "dynasty": "宋",
        "collection_info": null
    },
    {
        "uuid": "2dd9c0eaf28ccf22d6a544adb9c3d4b6",
        "title": "和颖叔蓬莱阁",
        "author": "沈辽",
        "content": "海上仙山豪，泛泛随狂潮。\n仙人毒其危，禺强资巨鳌。\n澒洞绝世纷，于焉乐逍遥。\n长年誓不死，玉观何岧嶤。\n麻姑朝按行，洪崖莫相招。\n宴劳酌琼液，献酬肯相饶。\n月裏振金佩，风前吹玉箫。\n至真游乐地，世俗风波遥。\n我本丘壑人，居然厌烦嚣。\n步此重阁峻，仙意何飘飘。\n下视照湖春，浩荡生波涛。\n爱兹为中峙，想可娱洪髙。\n萧洒紫霞衣，淡泊颜氏瓢。\n聊乐白驹影，轩裳真𣙢牢。\n贺老久不作，吾方饵金膏。\n轻身化羽翼，把袂穷丹霄。",
        "dynasty": "宋",
        "collection_info": null
    },
    {
        "uuid": "f5aa795ec6dadddf1c9b75dd6b544231",
        "title": "望海亭",
        "author": "沈辽",
        "content": "平昔怀壮观，欲浮沧海游。\n乖暌未即去，叹恨成淹留。\n纵步越山顶，危亭停斗牛。\n顾视东北轩，烟云莽浮浮。\n气象凌万有，心胆森相投。\n暂欣区雾明，三江如带流。\n信哉天地大，荡荡难为侔。\n迤逦睨山川，微茫使人愁。\n春晓看晴旭，秋宵悬玉鈎。\n未遂逢海若，空然想蓬丘。\n老氏患有身，安得六翮修。\n终期赤松辈，敖荡成蛟虬。",
        "dynasty": "宋",
        "collection_info": null
    },
    {
        "uuid": "17a6301042e873ac76d6e178730a22fc",
        "title": "秦望阁",
        "author": "沈辽",
        "content": "秦王昔东狩，猖狂慕长生。\n訾黄杳不下，空山独含情。\n瞻彼万仞势，强兹千载名。\n居然作南屏，翠影临重城。\n伊昔贤太守，乐此烟云轻。\n凭髙结华构，显敞资神明。\n后来宅此地，决讼休羣氓。\n仰止镇静姿，仁心繇是闳。\n东州七万井，利病随时平。\n百姓望太守，云间引双旌。\n政成宴宾从，笾豆陈前楹。\n上下此相乐，于焉歌太宁。\n眄想仲蔚隐，聿怀安石清。\n荒湛焉用戒，终想愧峥嵘。",
        "dynasty": "宋",
        "collection_info": null
    },
    {
        "uuid": "74fa62eca56201892077486e1a11a54a",
        "title": "赠桃源大师还剡",
        "author": "沈辽",
        "content": "金庭昔相会，我髪才胜冠。\n长啸望海峤，志怀九霄丹。\n道人方少壮，谈笑昇仙坛。\n一别支一载，流年剧飞翰。\n韦布早相误，多病甘衰残。\n道人自怡悦，形神愈坚完。\n访我吴山阳，相顾生惊叹。\n使我负愧耻，终身谢仙官。\n犹欣被闇黮，得与世路寛。\n若逢羡门老，为余假青鸾。",
        "dynasty": "宋",
        "collection_info": null
    },
    {
        "uuid": "d1db8e5360abb1f1681379f2d59ce4b6",
        "title": "送智印师还会稽",
        "author": "沈辽",
        "content": "穷居谢世事，浩荡如孤云。\n生计委梦幻，焉能履纷纷。\n上人远来过，髙谈纾所闻。\n天上曼陀华，吾知悦清芬。\n至理有神仙，会为贝多文。\n法力浩无边，谅能抗三军。\n鼎新布金地，檀施咸欣欣。\n翩然揖归袂，吾固殊其羣。\n浮杯渡天堑，归路稽山垠。\n昨夜一尺雪，佳气生锄耘。\n拥毳可待饱，尚应事高薫。\n后会復何时，相望此江濆。\n吾已与心约，行当宅榆枌。\n他年白莲会，何惭张隐名。",
        "dynasty": "宋",
        "collection_info": null
    },
    {
        "uuid": "03e6f2b4015c4b250610aad198dc1e54",
        "title": "禅老阁",
        "author": "沈辽",
        "content": "少年尚渊默，偃仰事诗书。\n端然忘缊藉，乃欲寻荣途。\n一辱未知补，三献何其愚。\n深中雅有趣，宁终浑泥涂。\n用物必伤已，誓将老江湖。\n在人既少与，于此固何诛。\n赏心不期侈，澹泊自有余。\n傥逢安石辈，知余为善谟。",
        "dynasty": "宋",
        "collection_info": null
    },
    {
        "uuid": "bdcb2a35b7d857463cf45b3b63014f1c",
        "title": "春日中和堂",
        "author": "沈辽",
        "content": "春风何处来，婉婉不暂停。\n芳林二三月，赤白斗敷荣。\n我念造化始，有谁主其平。\n天地不相干，世人强经营。\n阳光肆燠沐，幽禽弄和声。\n春风迎我笑，宛转入轩楹。\n虽非少年客，感事岂忘情。\n拂拭久悬榻，开帘敞髙明。\n衰病无可乐，聊兹寄平生。\n彭殇付一梦，吾已能逃名。",
        "dynasty": "宋",
        "collection_info": null
    },
    {
        "uuid": "20bb2d95b52679487a689399b3aad863",
        "title": "寄题僧荣妙胜斋",
        "author": "沈辽",
        "content": "婉婉江记室，故庐在西陵。\n畴昔文雅地，何年钟梵兴。\n越江下朝海，门前绀波腾。\n苍茫梦笔事，谁似画桥称。\n世道久蒙昧，至人绝勾绳。\n名存谁有实，身往復奚凭。\n万生着动静，其初匪云应。\n纷然竞其趣，自知远真乘。\n上人学智者，髙谈信能承。\n知以妙为胜，新题敞相仍。\n色相不足夸，是境方清澄。\n行期授记诲，为我比然灯。",
        "dynasty": "宋",
        "collection_info": null
    },
    {
        "uuid": "202ce30cffaa65d700382bb96c91c8a0",
        "title": "送师说兄弟西归",
        "author": "沈辽",
        "content": "逍遥卧山馆，久已谢劳生。\n春和不与较，安得驻君行。\n昔会殊可乐，今归岂忘情。\n所乐去如扫，有情纷若萦。\n引领望河桥，双舟鲜且轻。\n扬州看红药，雎边弄朱樱。\n频羡君此游，梦寐过吴城。\n谁知一感别，聊復乱吾清。",
        "dynasty": "宋",
        "collection_info": null
    },
    {
        "uuid": "bd7b907c442206eaacf005c5e1bd2bbd",
        "title": "读郦生传",
        "author": "沈辽",
        "content": "秦人被涂炭，郦生自清狂。\n暴吏不得加，髙怀信旁洋。\n山东赤龙长，兴啸取功名。\n冯轼下全齐，其身先就烹。\n古人不轻死，何尝贵其生。\n顾已有所造，二途皆一征。\n有谁怜是翁，欲以身狥荣。\n未卒杯酒乐，苍茫祸来婴。\n所怀奄不救，焉如监门清。\n乃知谬厝置，视世已皆轻。\n死者良可叹，世俗方营营。\n至仁吾所师，但欲穷山耕。",
        "dynasty": "宋",
        "collection_info": null
    },
    {
        "uuid": "a607966ec10035f8daecd204b68fdc16",
        "title": "观金沙花有感",
        "author": "沈辽",
        "content": "夭艷迎人意欲迷，不言正是怨深时。\n愁肠百端不堪续，惆怅年年开向谁。",
        "dynasty": "宋",
        "collection_info": null
    },
    {
        "uuid": "e7710c65e090978507a7f3cf70cb01d8",
        "title": "赠有道者",
        "author": "沈辽",
        "content": "昔吾知养生，始自皇人经。\n其说乃浩博，隐奥通神灵。\n锦囊固申行，梦寐嗟沉冥。\n十年不一开，未甘遂遗形。\n矫矫髙平生，真诀炳丹青。\n要妙不在多，一言如发硎。\n使人久滞念，霍如病已醒。\n岂徒固衰朽，且将延百龄。\n我虽欲亟试，未能广娉婷。\n明年走浚上，要当宅重扃。\n信如君所说，誓将鄙心铭。\n为报不易言，髙山柏亭亭。",
        "dynasty": "宋",
        "collection_info": null
    },
    {
        "uuid": "86e6cedb553d546d6c6ab8adc1b0f628",
        "title": "留题广教安素堂",
        "author": "沈辽",
        "content": "佛舍静不喧，求心知有趣。\n谁言幽人迹，寂寥为善住。\n太师说法地，何为号安素。\n安得此粗言，令人起惊悟。\n既不起灭定，宜已堕诸数。\n不说福德多，冥冥知正度。\n念復□饶益，能仁起兹护。\n独示医王功，岂为有生故。\n伊音究法乐，清言对芳树。\n何日敝庐归，过汝穷朝暮。",
        "dynasty": "宋",
        "collection_info": null
    },
    {
        "uuid": "9b2a7488d9637571be17ebdf513b6d33",
        "title": "赠王伯虎",
        "author": "沈辽",
        "content": "盛暑剧焚燎，深林称幽栖。\n衰残不胜事，遂得休天倪。\n重关人响绝，悯默与时违。\n慨念百年乐，誓将老锄犁。\n吾子造府戟，勤拳苦攀跻。\n乃欲强访我，清言相与稽。\n君方事轩冕，我乃乐山溪。\n所向适殊途，安得问軏輗。\n要我有所赋，将报锦与绨。\n病思何足云，有愧测海蠡。",
        "dynasty": "宋",
        "collection_info": null
    },
    {
        "uuid": "d27434ac616126b75484bed026a9ce72",
        "title": "七月五日立秋初夜观月",
        "author": "沈辽",
        "content": "酷暑殊未却，微风初夜清。\n徘徊中庭步，復赏月华明。\n物色岂骤变，人情自先惊。\n长林最萧洒，瑟瑟战秋声。\n野心独怡怿，念此岁月征。\n聊持一樽酒，凭几坐南楹。",
        "dynasty": "宋",
        "collection_info": null
    },
    {
        "uuid": "b862bff10463dddaf4e7950e32c37bcc",
        "title": "七月十日天阴",
        "author": "沈辽",
        "content": "江海积阴地，浮云朝莫生。\n秋来不为雨，庭户含孤清。\n南方八九月，残暑尚未平。\n大火正西流，乃得逃炎蒸。\n衰柳弄金飇，幽蝉咽復鸣。\n渐欣泉石趣，已厌葛衣轻。\n夙昔抱幽志，何心守硁硁。\n已能闭诸外，无忧人事萦。",
        "dynasty": "宋",
        "collection_info": null
    },
    {
        "uuid": "a697906a6d92f13b335b3e810d0a76a0",
        "title": "将去钱塘望乌峰有感",
        "author": "沈辽",
        "content": "海燕谢故巢，明年復来栖。\n游人去故里，飘飘困东西。\n三年岂云远，往往遂乖睽。\n犹如水中木，那得有定稽。\n青山为无聊，野水含悽悽。\n人生百年乐，中復失故蹊。\n悲歌夜半清，收涙不可啼。\n深愧社中翁，生死守一溪。\n无荣安得辱，万事皆可齐。\n吾性乐幽闲，未遂亲锄犁。\n为约平生游，终不为世迷。\n箕颍有夙心，老将守田畦。",
        "dynasty": "宋",
        "collection_info": null
    },
    {
        "uuid": "6239f22a9438fce5a3a5aebdaa62d26f",
        "title": "送荣叔归萧山",
        "author": "沈辽",
        "content": "畴昔来会稽，浮舟出江堤。\n苍茫望津道，隐隐辟招提。\n虚气发峻岭，疑有至人栖。\n龙象兹拥卫，羣木皆萋萋。\n吾家浮屠老，早岁离烦迷。\n持律破三业，悟道臻渊倪。\n法网覆众生，一念绝町畦。\n戒刀割大荤，水陆无象犀。\n凡物有极势，固难叙阶梯。\n兀然被衣裓，谁能判金泥。\n六时宣法音，万生荷提携。\n愚人本无识，有识自难稽。\n如我解所说，安可议东西。\n稽首送归驭，信美旧山蹊。",
        "dynasty": "宋",
        "collection_info": null
    },
    {
        "uuid": "8b8e1f52acdc12b57fd36622869e6fe7",
        "title": "留题荣师妙胜斋",
        "author": "沈辽",
        "content": "万生托钧播，美好皆因人。\n公能以妙胜，有趣即为真。\n俨雅翠山耸，参差芳草新。\n欲知闲客意，亦以胜吾身。",
        "dynasty": "宋",
        "collection_info": null
    },
    {
        "uuid": "a462c7414d851957e3b4350b651fdbb8",
        "title": "寄昭庆阇黎",
        "author": "沈辽",
        "content": "二年客江汉，不知春与秋。\n东来望吴越，历记昔时游。\n萧山江水西，万屋白云迷。\n地势既洒落，家家临水堤。\n中有一大士，法与天台齐。\n至行通神明，多果无阶梯。\n吾昔屡入室，遂能离筌蹄。\n谁言似金粟，真已谢荆溪。\n悯悯强冠带，悠悠恨乖暌。\n仍作赵魏行，何年造幽栖。\n临风一问讯，深已愧提撕。",
        "dynasty": "宋",
        "collection_info": null
    },
    {
        "uuid": "9e4788a483de1f7f3aa5f631003289cc",
        "title": "过扬子望金山怀南屏师",
        "author": "沈辽",
        "content": "沧溟有余力，扬子生狂澜。\n素秋将西渡，竚立成盘桓。\n吾岂怀土人，苦厌世事艰。\n自念从此去，何时復丘樊。",
        "dynasty": "宋",
        "collection_info": null
    },
    {
        "uuid": "415f44db1fab36fea7db18054541119d",
        "title": "观蕉叶二首  其一",
        "author": "沈辽",
        "content": "春阴薄薄压轻寒，朱槛无聊愁梦残。\n唯有庭蕉会人意，芳心欲展復微攒。",
        "dynasty": "宋",
        "collection_info": null
    },
    {
        "uuid": "7522ba85588959617c3bc27a04dfb93d",
        "title": "观蕉叶二首  其二",
        "author": "沈辽",
        "content": "忆昔红蕉狼籍时，玉人携手泪沾衣。\n今日芳心为谁展，天边怊怅未成归。",
        "dynasty": "宋",
        "collection_info": null
    },
    {
        "uuid": "7b071e92db359db9eaebc4eddadaa326",
        "title": "登澧阳楼",
        "author": "沈辽",
        "content": "眇眇江湘万里平，夕阳明处楚山横。\n已知多病催生计，那为青春感客情。\n牢落不如孤鹤羽，支离何慕古人名。\n追怀年少区区意，还似西轩一梦惊。",
        "dynasty": "宋",
        "collection_info": null
    },
    {
        "uuid": "63894083bda66e6d6d089bcc2cbf2547",
        "title": "残花",
        "author": "沈辽",
        "content": "忽忽春已老，强行芳树边。\n不能惊白髪，何用惜流年。\n残红不可撷，復畏青条折。\n荣落终岁事，何心翻惙惙。",
        "dynasty": "宋",
        "collection_info": null
    },
    {
        "uuid": "b513cf2a1f8c489feea5800347bf1b09",
        "title": "寄才仲",
        "author": "沈辽",
        "content": "陶令在彭泽，放怀天壤间。\n横江三百里，往往向庐山。\n多寻简寂醉，时访远公闲。\n不復顾吏迹，世人指为顽。\n公子负文华，少年成青纶。\n风流不屑俗，为邑得星湾。\n节节香炉峰，据案见苍颜。\n何劳事舟楫，缓步可跻攀。\n形骸付物外，勿使人事关。\n岩壑髙世人，有谁偕往还。\n新篇定盈轴，佳句不可删。\n南风傥乘寄，诚足慰衰孱。",
        "dynasty": "宋",
        "collection_info": null
    },
    {
        "uuid": "8778082d28dd4cc800429a14e320a6ad",
        "title": "寄南屏师",
        "author": "沈辽",
        "content": "庭柳日衰落，已听暮蝉吟。\n吾州西郭外，谁感故人心。\n卧病观元化，悠悠信难谌。\n不为物所迁，固知幽趣深。\n情来念不浅，道丧理亦沉。\n相望五千里，江汉水涔涔。\n神游不可到，短梦安能寻。\n不如东归翼，华髪满瑶簪。",
        "dynasty": "宋",
        "collection_info": null
    },
    {
        "uuid": "4c28cc6b19c9f42ffeec9869d6c05780",
        "title": "绿髪",
        "author": "沈辽",
        "content": "少年爱绿髪，栉沐对春时。\n多病久衰瘁，感事还成悲。\n昔人宁非我，我意顾何知。\n不须下照水，始识无生岐。",
        "dynasty": "宋",
        "collection_info": null
    },
    {
        "uuid": "935d34332697380ab8d51dc38afd3de6",
        "title": "钓鱼",
        "author": "沈辽",
        "content": "池上独垂钓，日斜含夕阴。\n游鱼方适意，微我亦无心。\n投竿乃有获，顾女犹颠掷。\n脱鈎舍之去，我与女偕适。",
        "dynasty": "宋",
        "collection_info": null
    },
    {
        "uuid": "d9d0860a345247c6ce00393aa46a43d1",
        "title": "澧州水",
        "author": "沈辽",
        "content": "火行厌袢溽，阴雨重为沴。\n时序亦已僣，衰羸顿知敝。\n苍茫洞庭上，五江剧奔逝。\n民阽为鱼忧，浮桴具生计。\n吾乃羁旅人，髙轩俯东势。\n携持顾未免，仁心安所济。\n冒轶瓜瓠区，平原信容裔。\n池荷失清赏，流萍荡阶砌。\n咨嗟竹窗卧，凄风振衣袂。\n欲谋一觞乐，幸来豁蒙滞。",
        "dynasty": "宋",
        "collection_info": null
    },
    {
        "uuid": "ebb3887e40eacd0f4e3f965251dae0fa",
        "title": "重赋",
        "author": "沈辽",
        "content": "永念暑雨烦，居然蹈忧沴。\n宁谓生怨咨，甘为小人敝。\n阴淫亦何患，临观大川逝。\n竹屋虽小疏，补苴岂无计。\n水性本就下，平川衍无势。\n壅隘何不胜，湫底何由济。\n河伯逢海若，足使夸洋裔。\n池鱼肆涵泳，洋洋旁轩砌。\n流汗一已收，萧骚抚轻袂。\n安得趣东归，舟航应不滞。",
        "dynasty": "宋",
        "collection_info": null
    },
    {
        "uuid": "00b6cff8fed9ee8edbf7d978996e950d",
        "title": "寄赠舒州徐处士",
        "author": "沈辽",
        "content": "昔爱灊川游，青林覆幽石。\n道人携手行，萧然名山客。\n谁知堕世路，譬如羁飞翮。\n林皋未脱去，纷纷头欲白。\n轻负皇人经，犹怀稚川策。\n幸已弃韦带，远谢功名迹。\n聊希闭关士，正苦身为役。\n别来二千日，还丹应有获。\n毋忘绛囊赠，使我昇仙籍。\n将酬金镮脆，青绫三万尺。",
        "dynasty": "宋",
        "collection_info": null
    },
    {
        "uuid": "09b7b9f0f75dc7029fe40ac89cd741fb",
        "title": "寄赠伊先生",
        "author": "沈辽",
        "content": "在昔齐光禄，招余访仙宫。\n崇岩九迭峻，行望庵前松。\n下马过星坛，超然挹孤风。\n华冠映绀髪，谈笑想鸿蒙。\n饮之青菁饭，喻以朝元功。\n顾余方羁束，焉能谢人中。\n闇黮七八岁，日月何匆匆。\n吾非久寐客，不烦一言攻。\n己知弃宠辱，安能为世庸。\n还丹何时就，白云弄秋空。\n相望江湖上，杳杳復蒙蒙。",
        "dynasty": "宋",
        "collection_info": null
    },
    {
        "uuid": "1dd3ca6778ad5632c82b902107670557",
        "title": "赠长芦福长老",
        "author": "沈辽",
        "content": "达摩西归不记年，雪山消息更茫然。\n行人不会真如事，唯爱长芦含暮烟。",
        "dynasty": "宋",
        "collection_info": null
    },
    {
        "uuid": "16f1886a6c3bfd01c602aae2403e242d",
        "title": "寄崇德大师",
        "author": "沈辽",
        "content": "沧波眇眇太湖边，引领西风为怅然。\n已会老师忘世事，阿兰那行即真禅。",
        "dynasty": "宋",
        "collection_info": null
    },
    {
        "uuid": "9d1c3e245d73d82a09c0d300108def61",
        "title": "赠夹山长老兼示石门蹇大博",
        "author": "沈辽",
        "content": "古佛不灭法，处处唯青山。\n如来大道场，多出荆湘间。\n吾闻夜山胜，欲往倦跻攀。\n一接老师语，已如陟孱颜。\n秋风孤猿啸，绝壑古松殷。\n夜半天乐清，龙象稽首还。\n为我告卓令，法乐元非艰。\n欲令沉痾愈，邂逅医至闲。",
        "dynasty": "宋",
        "collection_info": null
    },
    {
        "uuid": "52c238313e5d1b49103bc284f0773d83",
        "title": "西阁秋杪感怀",
        "author": "沈辽",
        "content": "秋入孤城万木凋，荒山野水出林梢。\n澧中夷落无烽火，湖上风云有斗蛟。\n经岁杜门人不识，终身谢事世何嘲。\n故庐寂寂乌峰下，谁为迎霜葺草茅。",
        "dynasty": "宋",
        "collection_info": null
    },
    {
        "uuid": "e11484b1b58e32061e7a7ea5796d5b4c",
        "title": "屈平",
        "author": "沈辽",
        "content": "屈平已放逐，行吟成九歌。\n孤心抱幽恨，君王将若何。\n才调固洒落，胡为情虑多。\n哀哀抚长铗，轧轧感女萝。\n彼已不我待，吾将怀彼那。\n空令汨罗水，予客泣清波。",
        "dynasty": "宋",
        "collection_info": null
    },
    {
        "uuid": "9aa8eb3df8e643442b96a246401e6bef",
        "title": "杂诗  其一",
        "author": "沈辽",
        "content": "葱蒨竹林下，秋来多独往。\n岂无夕禽喧，固胜人语响。\n欲咏葛天歌，支离难自强。\n何如默默为，中心亦怠赏。",
        "dynasty": "宋",
        "collection_info": null
    },
    {
        "uuid": "205aab3bd224eb67e0f3414ff133494e",
        "title": "杂诗  其二",
        "author": "沈辽",
        "content": "夭娥属客舞，乐府声寂寥。\n翘彦列中堂，于以娱终朝。\n谁言野人乐，孤坐自逍遥。\n青松有幽操，白石割圭刀。\n人生若朝露，哀乐迭相招。\n焉用金玉姿，甘被膏火销。\n翛然卧林下，不繫市与朝。\n何必薄周孔，使我为由巢。",
        "dynasty": "宋",
        "collection_info": null
    },
    {
        "uuid": "e98e3dc78476df7a3ad901c5f607d529",
        "title": "杂诗  其三",
        "author": "沈辽",
        "content": "身世日泯泯，譬彼一毫轻。\n胡为饿首阳，不必造承明。\n达人不言命，耻向宠辱惊。\n不为槛下虎，即作林中麖。\n悯悯欲夸俗，皎皎还为名。\n卜筮虽小艺，逸哉严君平。",
        "dynasty": "宋",
        "collection_info": null
    },
    {
        "uuid": "2a2c936e32a68e867b1a8d271e11e5a5",
        "title": "杂诗  其四",
        "author": "沈辽",
        "content": "古人有精思，飘飘出天壤。\n遗形若屣履，宁復顾烦鞅。\n髙凤会幽趣，乃贻漂麦让。\n御寇好游适，初闻内观赏。\n希夷本人境，奚惮不可往。\n有说即忘言，指象真为驵。",
        "dynasty": "宋",
        "collection_info": null
    },
    {
        "uuid": "0d189117977f54884d7ccc38c2f1726e",
        "title": "杂诗  其五",
        "author": "沈辽",
        "content": "少小负不羁，长大好丘壑。\n天事与人为，信哉何寥廓。\n乃知戛戛行，皆为名所缚。\n宁为琐琐人，有非利所攫。\n至行本无为，俗论自美恶。\n强行或颠沛，终始岂亿度。\n朱张信吾师，王贡不可作。\n咄咄辕门驹，毋以吾斟酌。",
        "dynasty": "宋",
        "collection_info": null
    },
    {
        "uuid": "e9fbaf95193332a8f9d94cd478692ea9",
        "title": "杂诗  其六",
        "author": "沈辽",
        "content": "达人体无为，泛泛若野马。\n胡为狂夫志，𥈭然小天下。\n知足自有余，多谋始恨寡。\n可否必繫己，出处焉用假。\n大块劳羣物，吾生信容冶。\n死生会如一，髙情乃能舍。",
        "dynasty": "宋",
        "collection_info": null
    },
    {
        "uuid": "7028baaaa9e0ef83819895dda4d8667b",
        "title": "赠磻翁龙尾砚",
        "author": "沈辽",
        "content": "龙尾山盘八十里，龙尾有潭下无底。\n秋月亭亭潭气黑，其中有石色如墨。\n山川秀气散不为，风云顽不为砂砾。\n融结至宝有物主，水上经营无处所，经年始获不敢贾。\n我昔游江南，有客遗我夸龙子。\n吾知龙能变化，是或不可制。\n追琢为巨砚，大笔挥离骚。\n中圆体天形，外方作地象。\n精光熠熠角生浪，熟视乃有绀罗文。\n莹润无与比，玩爱何可论。\n我今樗散无所事，特赠华阳鸿笔丽藻人。\n吾闻蜀都多学士，寘诸文府为战具。\n君如穷经遂绝笔，请典大轴传后嗣。",
        "dynasty": "宋",
        "collection_info": null
    },
    {
        "uuid": "d42ddf3b27c116514fba0ae6592b8f0e",
        "title": "春日行",
        "author": "沈辽",
        "content": "宫梅扑地白毡班，细柳结烟金缕繁。\n春华年年来不已，人生七十半衰残。\n少时豪放犹不敌，何况羁栖落荆蛮。\n囊中琵琶金凤闲，古曲情深属谁弹。\n病目蒙蒙对荒山，东风有意为掩关。\n弃置万事一梦还，江湖水生愁夜寒。",
        "dynasty": "宋",
        "collection_info": null
    },
    {
        "uuid": "a1545070b733755168b328354c66410c",
        "title": "春霖",
        "author": "沈辽",
        "content": "春霖漫不已，杨柳一何衰。\n江国多晏寒，微晹来亦迟。\n岂不念向荣，惜逐秋风悲。\n植物固如此，劳生何可为。\n谁将区中境，遥与青松期。\n匆匆从古然，滞念良可遗。",
        "dynasty": "宋",
        "collection_info": null
    },
    {
        "uuid": "5b15a5ade028e95e7f140e19e362b705",
        "title": "养猿",
        "author": "沈辽",
        "content": "孤猿逸重巘，清啸久不闻。\n中怀为牢落，日跂吴山云。\n宓子有深致，远将清思分。\n萧飒野人姿，慰我澧江濆。\n动静得真性，超然离世纷。\n春华二月来，苑囿争敷芬。\n谁言关闭趣，聊以乐朝曛。\n毋怀故山归，吾将汝为羣。",
        "dynasty": "宋",
        "collection_info": null
    },
    {
        "uuid": "4a00601e76ca5f9e801a9af52c05a259",
        "title": "甲辰年五月十五日夜澧阳观月",
        "author": "沈辽",
        "content": "少年怅不乐，明日何为哉。\n扬眉一遐赏，寂寂更伤怀。\n念昔吾州乐，泛舟湖上来。\n佳宾适所好，欢计成金罍。\n妖歌有送响，度曲清且哀。\n留连夕阳下，夜色起山隈。\n光明水晶域，素彩中天开。\n龙香弄微风，四顾绝纤埃。\n澄波照上下，倒影出瑶台。\n红烛渐向微，始知夜漏催。\n美人屡更衣，含笑玉山隤。\n欢乐殊未央，鼓枻中洲迴。\n人生无忧患，遇乐且衔杯。\n怅余失交臂，万里来天涯。\n羁愁那无感，情虑长如灰。\n神游忽自笑，安知顾形骸。",
        "dynasty": "宋",
        "collection_info": null
    },
    {
        "uuid": "cb385566418a8b82fd8847a78ab52c83",
        "title": "阴溽",
        "author": "沈辽",
        "content": "楚梅半已熟，苦雨含悽怆。\n不嫌茅屋疏，顿喜方池涨。\n洞庭纳七泽，万里相摇漾。\n凝阴有余润，霶霈剧浩荡。\n古称卑湿地，久痗累丁壮。\n况我憔悴人，那能保亡恙。\n莲下双鳬嬉，竹裏阴泉响。\n幸无世虑迫，聊且安俯仰。",
        "dynasty": "宋",
        "collection_info": null
    },
    {
        "uuid": "e4f06fd21fbe87bbaec3ebc2350bf1c1",
        "title": "清晨",
        "author": "沈辽",
        "content": "清晨振衣起，起步芳池侧。\n徘徊俯丹槛，倒影见欹魄。\n不识嵇中散，定非风尘格。\n长怀谢灵运，本自林泉客。\n吾衰厌世道，不以形为役。\n顾非冕弁人，冕弁匪所适。",
        "dynasty": "宋",
        "collection_info": null
    },
    {
        "uuid": "963d8fcfee9f61eabf3f031cda4f22a2",
        "title": "稚子",
        "author": "沈辽",
        "content": "读书北轩下，独翫太古清。\n稚子请我说，糟粕顾何明。\n念彼硁硁人，方起浩浩情。\n遗兹以蹈彼，于理或易平。\n深愧邹鲁生，章句誓成名。\n记问数寸间，孰知躬所行。\n为人鬻所有，利如九河倾。\n中性或易迁，吾志将难撄。\n泛然美造化，庶使学躬耕。",
        "dynasty": "宋",
        "collection_info": null
    },
    {
        "uuid": "976119b470f62461fd34b4df2c6af0ce",
        "title": "澧阳大水",
        "author": "沈辽",
        "content": "澧阳地湫底，夏雨无时休。\n疏恶三尺城，民阽为鱼忧。\n竹屋易飘荡，薄哉生生谋。\n羁人岂但免，饬隶资桴浮。\n洞庭信巨浸，畜洩浮荆州。\n无乃中江隘，千里壅其流。\n永怀吾州乐，宅土何夷犹。\n海隘不厌多，岁旱亦有收。\n胡为此契阔，暴下安得瘳。\n嗟嗟南土人，狐貉守一丘。",
        "dynasty": "宋",
        "collection_info": null
    },
    {
        "uuid": "8002d016dee259e9ad1351eb471e9e0b",
        "title": "崇山",
        "author": "沈辽",
        "content": "少小讽二典，已知崇山遥。\n朅来澧川溪，乃更识岧嶤。\n始咏皇国盛，土宇包前朝。\n荒徼抚民社，置官颁教条。\n顿惊羁旅迹，舟车任飘飘。\n中吴五千里，衝涉信已辽。\n使人重增念，郁结自无聊。\n何当奋归棹，江汉水迢迢。",
        "dynasty": "宋",
        "collection_info": null
    },
    {
        "uuid": "51724bbce5e9d59d1995278266d9b110",
        "title": "箫鼓曲",
        "author": "沈辽",
        "content": "乐不在欢合，悲不在生离。\n感此箫鼓曲，已堪华髪衰。\n月明大堤路，雨暗浙江西。\n狼籍一杯酒，凄凉千里期。\n谁言天涯恨，逸韵起相思。\n清角竟不返，悒然心不怡。",
        "dynasty": "宋",
        "collection_info": null
    },
    {
        "uuid": "c437328e828ba6aa442f414915c59838",
        "title": "讽仕  其一",
        "author": "沈辽",
        "content": "仁治贵不杀，为吏滋顽蔽。\n孰谓才不才，跂跂在髙位。\n诏策暴过恶，行建元侯旆。\n冗散坐姦赃，还来咨善地。\n世无三年黜，焉得终身废。\n遂使贪猾人，昂昂罔知畏。\n政治明赏罚，于法不假易。\n吁嗟韩冯翊，胡为子孙戒。",
        "dynasty": "宋",
        "collection_info": null
    },
    {
        "uuid": "3341b12442099a892d373c1d9e349864",
        "title": "讽仕  其二",
        "author": "沈辽",
        "content": "圣人不出世，斯民忧倒县。\n仁心欲援手，宁以身为先。\n仲尼贵用我，孟子推诸天。\n二圣有特立，何尝持后前。\n后来乃昧已，惘惘为利牵。\n纷挐窃古语，不顾内所愆。\n信如一丘貉，孰有然不然。\n苟伸刀割用，于世已为贤。\n鼎鼐杂锜釡，谁知重烹煎。\n然提地史録，不如观长川。",
        "dynasty": "宋",
        "collection_info": null
    },
    {
        "uuid": "d30ad70b572c47f1bd3bd05d8ef93764",
        "title": "池上",
        "author": "沈辽",
        "content": "池上少人迹，多霖含微阳。\n幽禽有清弄，戏翼沙洲旁。\n顾余不知惧，知是机已忘。",
        "dynasty": "宋",
        "collection_info": null
    },
    {
        "uuid": "5c0c3bedc67516b101a94ffbb8af829c",
        "title": "赠大中镇国长老",
        "author": "沈辽",
        "content": "昔从东南来，税驾依金地。\n迎风步峻阁，始眺澧阳市。\n苍茫烟雾下，一水萦如袂。\n夷落杂连峰，精庐遥相峙。\n宅土信羁客，杜门忽弥岁。\n风云一萧散，身世两无累。\n怀归怅有感，史迁念留滞。\n引脰企昔游，野马埋苍翠。\n何时篮舆去，復将老师值。\n请扫岩下石，为述空王偈。",
        "dynasty": "宋",
        "collection_info": null
    },
    {
        "uuid": "613af6983cb4a66e311231834510cfff",
        "title": "游瑞岩",
        "author": "沈辽",
        "content": "已恨初年不学仙，老来何处更参禅。\n西风摇落岁事晚，卧对髙岩看落泉。",
        "dynasty": "宋",
        "collection_info": null
    },
    {
        "uuid": "8cf97a24fd132aa24a756616ec3b5842",
        "title": "天竺白云堂",
        "author": "沈辽",
        "content": "四十余年随世缘，眼昏头白更茫然。\n它时一念若不断，来向此山开福田。",
        "dynasty": "宋",
        "collection_info": null
    },
    {
        "uuid": "6a7a682f78fef692812a2ec38885c755",
        "title": "雪窦山",
        "author": "沈辽",
        "content": "世路衮衮何年休，青山白云且淹留。\n千寻飞雪下岩窦，落日洗耳前溪头。",
        "dynasty": "宋",
        "collection_info": null
    },
    {
        "uuid": "0c3ede2a136e99f7c5885a975ef65b30",
        "title": "龙潭",
        "author": "沈辽",
        "content": "潭中有龙不可见，但见瀑水从天来。\n我欲垂鈎畏血指，却上北岭听奔雷。",
        "dynasty": "宋",
        "collection_info": null
    },
    {
        "uuid": "67bbafcdb5a25dd5e700abded980e630",
        "title": "金鹅方丈",
        "author": "沈辽",
        "content": "金鹅山势髙崔崔，乘兴已泛沧州迴。\n计较百年能几日，不知此地何时来。",
        "dynasty": "宋",
        "collection_info": null
    },
    {
        "uuid": "3bb09813e3f4572d02c1dc87c90a863c",
        "title": "渔浦躬师",
        "author": "沈辽",
        "content": "江东江西多旧游，十载重来蓬鬓秋。\n多愧老师观自在，慇懃渡口送归舟。",
        "dynasty": "宋",
        "collection_info": null
    },
    {
        "uuid": "3b1a1f7aa0736bec56bdeba6baaa5b8a",
        "title": "金山窦觉师",
        "author": "沈辽",
        "content": "不安甽亩强西游，二月春风占渡头。\n寄语道人莫相笑，归时迎我到瓜洲。",
        "dynasty": "宋",
        "collection_info": null
    },
    {
        "uuid": "f4a0d7d21692a98963de103dd3810132",
        "title": "西上",
        "author": "沈辽",
        "content": "一年为客厌西东，白髪生来百事慵。\n道路莫惊行李薄，初无盛意学终童。",
        "dynasty": "宋",
        "collection_info": null
    },
    {
        "uuid": "8903d64dcfde978b265534374f294ed9",
        "title": "道旁",
        "author": "沈辽",
        "content": "道旁桃李斗芳菲，欢意长随断梦归。\n梦去梦来何可计，春风斜日鴈孤飞。",
        "dynasty": "宋",
        "collection_info": null
    },
    {
        "uuid": "ce9d82f09982cb189fe1b8ab4a0507f8",
        "title": "暂来",
        "author": "沈辽",
        "content": "重入都城谁与邻，暂来还去不知春。\n繁华年少莫相笑，身是无为闲道人。",
        "dynasty": "宋",
        "collection_info": null
    },
    {
        "uuid": "6bbfb3d7fca4441dbf457670d3bcfba8",
        "title": "东归",
        "author": "沈辽",
        "content": "断知无乐亦无忧，薄有田园沧海头。\n得意已同毛义去，欣然载酒上东舟。",
        "dynasty": "宋",
        "collection_info": null
    },
    {
        "uuid": "f96f00665cab0195a3170fd21b1f0038",
        "title": "寄四明神智师",
        "author": "沈辽",
        "content": "甬水楼头看尽山，南城寺裏扣禅关。\n老师多事犹相记，千里驰书慰病孱。",
        "dynasty": "宋",
        "collection_info": null
    },
    {
        "uuid": "89eb1270ded527463715785c2c557cfc",
        "title": "寄雅上人",
        "author": "沈辽",
        "content": "幽乐轩前春欲归，红葩绿萼斗芳菲。\n一杯新酹邀谁饮，石首鱼鲜赤蟹肥。",
        "dynasty": "宋",
        "collection_info": null
    },
    {
        "uuid": "a55e442668cb3d95c92e37d90979b82a",
        "title": "题寄老轩",
        "author": "沈辽",
        "content": "道人寄老故山前，雪顶霜眉意嗒然。\n门外少年方作乐，谁家为汝说因缘。",
        "dynasty": "宋",
        "collection_info": null
    },
    {
        "uuid": "2af611ae5fcda070a4069784fc572825",
        "title": "次韵酬郎祖德",
        "author": "沈辽",
        "content": "老去法光不足惊，婴寻世事或能精。\n眼花头白终无用，卧看纱窗晓日明。",
        "dynasty": "宋",
        "collection_info": null
    },
    {
        "uuid": "eab0707e1384b0d719d8cbc448e98c52",
        "title": "次韵酬明发华宗",
        "author": "沈辽",
        "content": "长卿倦游欲东还，幸与诸公俱出关。\n世事转头都委梦，人生何计得长闲。\n残花烂漫飘村坞，细雨亷纤隔砀山。\n谁写熙宁十才子，老夫亦入画图间。",
        "dynasty": "宋",
        "collection_info": null
    },
    {
        "uuid": "3a31d2d56d1de93882f0a0af7b7a638e",
        "title": "承示会稽大资政公思归篇輙次元韵",
        "author": "沈辽",
        "content": "进退不辱古已稀，能如二疏盖有数。\n中间已辞五鼎食，今年欲洁一身去。\n引身欲去强辞老，东部聊復颁寛诏。\n人间万事如一梦，何人颠倒真可笑。\n红梅夜发新春枝，黄堂晏坐赋思归。\n已知无心更无碍，青山历历孤云飞。",
        "dynasty": "宋",
        "collection_info": null
    },
    {
        "uuid": "7f5116176fc233fca583a70fc610ad57",
        "title": "赴斋",
        "author": "沈辽",
        "content": "尔来世事久忘怀，十日长关九日斋。\n白髪苍颜见无相，不妨应供此间来。",
        "dynasty": "宋",
        "collection_info": null
    },
    {
        "uuid": "e0c228fa448ae3872e2acab2efcdebec",
        "title": "翻经台",
        "author": "沈辽",
        "content": "不见康乐初翻经，崇台百尺但有名。\n当时妙意遥可想，木叶落尽青山横。",
        "dynasty": "宋",
        "collection_info": null
    },
    {
        "uuid": "f627384dd5cef414164a2d90f542c8ce",
        "title": "和美叔澄心堂",
        "author": "沈辽",
        "content": "已悟无生杜世机，谁能操笔更题诗。\n平居赤轴粗有适，老去长斋不强持。\n炯炯色空都可计，纷纷多事岂烦知。\n有人欲识澄心要，但问君知我为谁。",
        "dynasty": "宋",
        "collection_info": null
    },
    {
        "uuid": "1cdc2db0bf8c2423d7afc5ea672d56f5",
        "title": "答文翁",
        "author": "沈辽",
        "content": "陶令初寻彭泽来，相如已构临邛台。\n正当衔杯行乐事，惠我鸿笔何为哉。\n湖中多鱼近易捕，石上老蕨拳未开。\n夫子不肯至我室，行驾画舸遥相陪。",
        "dynasty": "宋",
        "collection_info": null
    },
    {
        "uuid": "711e5a56de86880cc57182a9334134fc",
        "title": "奉陪颖叔赋锁院牡丹",
        "author": "沈辽",
        "content": "昔年曾到洛城中，玉椀金盘深浅红。\n行上荆溪溪畔寺，愧将白髪对东风。",
        "dynasty": "宋",
        "collection_info": null
    },
    {
        "uuid": "075dbeb9f905b74d67a36cf2f4df447c",
        "title": "顾浦观潮",
        "author": "沈辽",
        "content": "放舟顾浦望江流，烟雨冥冥小麦秋。\n长忆故园游观乐，不知此地有潮头。",
        "dynasty": "宋",
        "collection_info": null
    },
    {
        "uuid": "ad8f7a15124ff4caa4621ad34d82da2e",
        "title": "昆山",
        "author": "沈辽",
        "content": "昆崙山在玉关西，此地还疑暗有嵠。\n玉石不分殊可惜，背临斜日望虹霓。",
        "dynasty": "宋",
        "collection_info": null
    },
    {
        "uuid": "9d724bb95146fc178684d1aac44616d5",
        "title": "题大中寺觉云师壁",
        "author": "沈辽",
        "content": "老来情绪似秋烟，水畔林间不计年。\n世事纷纷何可较，城西寺裏学参禅。",
        "dynasty": "宋",
        "collection_info": null
    },
    {
        "uuid": "a10cbb843f0cc1464bd84390a5af0e65",
        "title": "题广严禅师房",
        "author": "沈辽",
        "content": "二十余年谈性空，不知强聒尽无功。\n愁来白髪如秋草，为置浮生断梦中。",
        "dynasty": "宋",
        "collection_info": null
    },
    {
        "uuid": "03c7e9593d8468da5d17ddc8946c7ea0",
        "title": "西舍",
        "author": "沈辽",
        "content": "壮志已谢不復寻，无赖老境行见侵。\n已知筋力不自任，况復华髪如霜林。\n少年裁诗喜言老，谁知老大都无心。\n闲学维摩坐禅定，户外唧唧鸣幽禽。",
        "dynasty": "宋",
        "collection_info": null
    },
    {
        "uuid": "d185582b1103668b4833006100bdc36e",
        "title": "鄞江上作",
        "author": "沈辽",
        "content": "秋潮拍江余欲去，二年穷谷江之下。\n疾目不瞩西飞鸿，幽怀长寄斜阳树。\n且余欲行去何之，白云缭绕故山栖。\n苍颜终不为人役，不妨抱瓮治田畦。",
        "dynasty": "宋",
        "collection_info": null
    },
    {
        "uuid": "36a6c1cfc750d931bb1e3f37ea7d5899",
        "title": "湖亭怀子美",
        "author": "沈辽",
        "content": "秋来湖亭谁与乐，荷华半摧柳叶落。\n忆昔榜舟乘夜月，行觞数与君相酢。\n如今一西復一东，有如萍苴流水中。\n白头无心治世故，何时胜处重相逢。",
        "dynasty": "宋",
        "collection_info": null
    },
    {
        "uuid": "ff6715e83f12b30cb91f33e26f63ec51",
        "title": "龟兹舞",
        "author": "沈辽",
        "content": "龟兹舞，龟兹舞，始自汉时入乐府。\n世上虽传此乐名，不知此乐犹传否。\n黄扉朱邸昼无事，美人亲寻教坊谱。\n衣冠尽得画图看，乐器多因西域取。\n红绿结裀坐后部，长笛短箫形制古。\n鸡娄揩鼓旧所识，饶贝流苏分白羽。\n玉颜二女髙髻花，孔雀罗衫金画缕。\n红靴玉带踏筵出，初惊翔鸾下玄圃。\n中有一人奏羯鼓，头如山兮手如雨。\n其间曲调杂晋楚，歌词至今传晋语。\n须臾曲罢立前庑，叹息平生未尝覩。\n清都阆苑昔有梦，寂寞如今在何所。\n我家家住江海涯，上国乐事殊未知。\n玉颜邀我索题诗，它时有梦与谁期。",
        "dynasty": "宋",
        "collection_info": null
    },
    {
        "uuid": "ba212b5b653c94e5c873b82915440bfc",
        "title": "寄文翁",
        "author": "沈辽",
        "content": "白兔观边仙路长，华林修竹到南庄。\n比邻鸡犬易过屋，适意琴书动满床。\n目断鹡鸰分汉节，心随鸿鴈极天潢。\n欲移画舸遥相访，正恐田家五月忙。",
        "dynasty": "宋",
        "collection_info": null
    },
    {
        "uuid": "879e15258101ac3e79fc7daf94197560",
        "title": "答金山禅师",
        "author": "沈辽",
        "content": "远公手札远相招，陶令怀归正郁陶。\n遥想宴堂长夏静，坐临江水看风涛。",
        "dynasty": "宋",
        "collection_info": null
    },
    {
        "uuid": "f8858c2c78cf29809315aed3c4f445f0",
        "title": "春晚偶题",
        "author": "沈辽",
        "content": "幸有陶公五株柳，不恋河阳千树花。\n数日东风吹欲尽，小轩寂寂日西斜。",
        "dynasty": "宋",
        "collection_info": null
    },
    {
        "uuid": "f9805ae40486db00dced8ab767b79aa0",
        "title": "次韵奉酬文翁",
        "author": "沈辽",
        "content": "昔人幽操有至乐，吾岂含华企冲漠。\n已知劳生委梦幻，不问万事纷纷作。\n四十年来春復秋，但见花开更花落。\n最爱长夏适我怀，新竹森森初解箨。\n修林乔木结青荫，下蔽文窗与朱箔。\n已将形骸付物外，何必髙下穷崖壑。\n老去诗书强遮眼，尔来悉已悬髙阁。\n多病不赖世人知，吾亦于人无厚薄。\n阳狂长鄙向子平，絃歌偶似陶渊明。\n无事长甘数斗粟，终不苟就五鼎烹。\n南庄夫子谢声名，夸我田家蚕且耕。\n谁知此意正相合，寂寥应笑鲁诸生。",
        "dynasty": "宋",
        "collection_info": null
    },
    {
        "uuid": "3a7041f7cb57fe416e20ae9850dd5a8f",
        "title": "奉酬舜文即次元韵",
        "author": "沈辽",
        "content": "我生无庸如断络，已分老死填沟壑。\n不能掉舌强附会，何暇论经更穿凿。\n莱芜甑敝欲生尘，玉川婢粗常赤脚。\n世间要涂不易骤，身外名缰谁可缚。\n本无道义轻王公，亦不悲伤念流落。\n水乡夏半不厌热，绕舍新篁尚含箨。\n讼庭鈎距非吾事，吏案烦苛都可却。\n农民渐使安甽亩，和气终须蠲疹瘼。\n子羽不肯过我室，悬榻何妨卧西阁。\n年来多病亦废饮，墙下度泥委杯酌。\n旧学迂疏不适时，譬如石田何可穫。\n欲捕大鹏逐岭峤，终不劳心事弋缴。\n行当归扫乌峰下，试炼金鼎长生药。",
        "dynasty": "宋",
        "collection_info": null
    },
    {
        "uuid": "4c9477c21bdcc20248a24238b992f922",
        "title": "张公洞下",
        "author": "沈辽",
        "content": "道人升天久不迴，至今洞门向北开。\n当时仙仗人不识，白云缭绕山间来。\n闯然初望烧香台，百步九折多苍苔。\n仙官委蛇剑佩肃，霓旌羽盖光漼漼。\n鹤驭欲下风作媒，雪猿白凤势欲颓。\n嵌岩石乳谁敢饮，洞下风水声如雷。\n龙车遥遥断消息，数百年来化为石。\n六朝人物丘墓坏，白骨尽为泥土蚀。\n吾昔已炼九华丹，欣寻二洞穷幽寂。\n稚川方求句漏令，长史亦赖旌阳力。\n手种青精期可择，未能脱去空羁靮。\n篮舆往来不惮勤，搔首山前髪斑白。",
        "dynasty": "宋",
        "collection_info": null
    },
    {
        "uuid": "c9bf00e9a1b1400fc9828de6d4750cd4",
        "title": "题杨师壁",
        "author": "沈辽",
        "content": "年来病倦厌寻山，且寄青泠白水间。\n最爱杨师旧茅舍，频来借榻伴髙闲。",
        "dynasty": "宋",
        "collection_info": null
    },
    {
        "uuid": "bdd2c63cba0584f13fcb07c3372da86c",
        "title": "奉和敦义张公洞",
        "author": "沈辽",
        "content": "谁识此间非洞天，白云轮囷石斓斑。\n松篁蔽空世务隔，日月不动仙家闲。\n金堂玉室不可测，霓旌羽盖终当还。\n蛟龙沉渊马空住，会与杨许来追攀。",
        "dynasty": "宋",
        "collection_info": null
    },
    {
        "uuid": "7d8cf1f94258c99f0350e31404b4652c",
        "title": "将行寄蒋三",
        "author": "沈辽",
        "content": "春风迎我到荆溪，行看秋成忆故畦。\n乘兴去来何可恨，为君引领隔湖西。",
        "dynasty": "宋",
        "collection_info": null
    },
    {
        "uuid": "35b97fdaebe7b613aeae9ae2db962366",
        "title": "招静之",
        "author": "沈辽",
        "content": "浙西夫子蚤相陪，解印新从海上来。\n借得溪边五亩宅，与君共酌任公台。",
        "dynasty": "宋",
        "collection_info": null
    },
    {
        "uuid": "e48d352391e87b8e88805ceb45a9ed07",
        "title": "阳羡浮翠亭",
        "author": "沈辽",
        "content": "江南山川若奔鹿，下照江流翠相瞩。\n朝望长干暮石牌，山头年年春草绿。\n我昔长爱江南游，当时少年今白头。\n人生匆匆寄幻事，六朝得丧惟荒丘。\n阳羡本自江南州，水边孤烟千古愁。\n沙禽关关夜相呼，稻粱自足知何求。\n我生已如不繋舟，投老为谁计沉浮。\n腰间墨绶亦偶尔，此地欣与心相投。\n行归三吴卜幽隐，不復更到枚回洲。\n渔父丈人莫相笑，解带于此聊迟留。",
        "dynasty": "宋",
        "collection_info": null
    },
    {
        "uuid": "f29dadda0ebef26a9c297585f87781ca",
        "title": "昭君操",
        "author": "沈辽",
        "content": "王昭君，汉宫女。\n汉宫女，嫁配虏。\n生如桃李花，皖皖託朝露。\n春风一摧折，零落在泥土。\n君王委心事匈奴，不知匈奴在何处。\n黄门扶我上车去，遥望汉宫隔烟雾。\n十年帘下学画眉，不知还为蛾眉误。\n当时恩怨或易忘，今日悲愁那可诉。\n梦中往往作歌舞，满目异类谁与语。\n但见惊风吹尘沙，岂识春还復秋暮。\n山林强鬼向夜哭，夜夜氊车宿荒戍。\n胡人从来不照镜，但见白髪垂霜缕。\n念知此意终不传，独自援琴弹作谱。\n弹作谱，寄与汉宫人，一曲未终泪如雨。",
        "dynasty": "宋",
        "collection_info": null
    },
    {
        "uuid": "2c41596d21e15852259f86ea597662c2",
        "title": "酬思诚见赠",
        "author": "沈辽",
        "content": "都下相逢意气欢，翩翩清兴到江干。\n壮心已谢驰千里，薄禄犹惭繫一官。\n闲比水云随所适，朽如沟木不胜蟠。\n欣然于此重相会，一读新篇九起叹。",
        "dynasty": "宋",
        "collection_info": null
    },
    {
        "uuid": "149a32fdf7b12806dcab7f3fbe49c2cd",
        "title": "寄庆復允中",
        "author": "沈辽",
        "content": "木叶飘萧已半殷，试临髙处望君山。\n野田缭绕来时路，画舸逍遥数日闲。\n坐想故人应见忆，如今秃髪不胜斑。\n两州相望无千里，莫惜新篇断往还。",
        "dynasty": "宋",
        "collection_info": null
    },
    {
        "uuid": "72af627cd948ae7822552d219d6a56e6",
        "title": "丧表姑輓词  其一",
        "author": "沈辽",
        "content": "不尽华髪养，奄闻朝露伤。\n人虽恨长夜，生已在西方。\n灵輤过空坂，罗繻空北堂。\n欲知箫史处，松柏正凌霜。",
        "dynasty": "宋",
        "collection_info": null
    },
    {
        "uuid": "716c7a26fc4d8ce4f9165edc111c14f3",
        "title": "丧表姑輓词  其二",
        "author": "沈辽",
        "content": "忆昔祖姑前，曾观八法妍。\n常嗟道韫在，终愧右军传。\n幻化已委世，清明当作仙。\n松门一长恸，丹旐上新阡。",
        "dynasty": "宋",
        "collection_info": null
    },
    {
        "uuid": "8cc1373ca3d89afcf292fa1031c0e39b",
        "title": "初闻鹤唳",
        "author": "沈辽",
        "content": "海天寥寥禾黍秋，人籁已息烟雾收。\n数声鹤唳草堂静，何苦更向咸阳游。",
        "dynasty": "宋",
        "collection_info": null
    },
    {
        "uuid": "3caa94ba0e3df24953bfe90f3606f04a",
        "title": "和毅公赋谢仙",
        "author": "沈辽",
        "content": "常爱金泉谢自然，题诗多在蘂珠篇。\n玄洲灵草自有种，西郭故人还作仙。\n飞驭飘摇谁可想，断云流散世空怜。\n锦江何处无由到，乞与齐谐异日传。",
        "dynasty": "宋",
        "collection_info": null
    },
    {
        "uuid": "f07df06d2ceb17ee6cea66ee82b426f7",
        "title": "和李正甫喜雨",
        "author": "沈辽",
        "content": "朝来灵雨下岩阿，秋气欢声到处多。\n顿起西畴千顷稻，斩新南浦万重波。\n乍欣胜意闲寻赏，晚得髙吟更作魔。\n憔瘁病夫毛骨爽，匡床坐听四明歌。",
        "dynasty": "宋",
        "collection_info": null
    },
    {
        "uuid": "ab6e175a2a24d8b9546c28748e8f0076",
        "title": "和李泰叔",
        "author": "沈辽",
        "content": "一身已与世相违，宁假虚名竹帛垂。\n老去读书聊自遣，病多饮药倚支持。\n长因斜日增离恨，却有秋风慰所思。\n屡辱髙吟不即报，使来多值欲眠时。",
        "dynasty": "宋",
        "collection_info": null
    },
    {
        "uuid": "e4af30294e0c6ebcf4337baa9cd4d7c5",
        "title": "和清顺",
        "author": "沈辽",
        "content": "世事咄咄非余知，常爱天籁林中吹。\n子云老来亦嗜酒，秦女屡典钗头螭。\n不忮不求自得趣，不知梅萼生南枝。\n昨日偶寻北山去，清旷正直穷冬时。\n道人相恼更题诗，信道匡鼎解人颐。",
        "dynasty": "宋",
        "collection_info": null
    },
    {
        "uuid": "ea03d95e25c6407285d04f90597fb9d9",
        "title": "龙居观泉",
        "author": "沈辽",
        "content": "泉声泠泠山间落，山下有田朝夕作。\n东泾西渎久已涸，夜来暴雨溪声恶。\n我欲浮舟到西郭，山前滩濑石凿凿。\n坐看横流出林薄，欲行未行翻不乐。\n朝市权利方相搏，民声愁嘆入沟壑。\n不如曲几安寂寞，我享赵子清都乐。",
        "dynasty": "宋",
        "collection_info": null
    },
    {
        "uuid": "c3863a0abb98652643a2db985c0667ab",
        "title": "赠清道",
        "author": "沈辽",
        "content": "少年好书老弥笃，牙籖锦囊数百轴。\n江左墨妙世不瞩，有唐诸公粗可录。\n诸公草法无可称，中叶始有张颠名。\n张颠下笔有神会，其妙不似点画成。\n后来沙门有藏真，措意潇洒尤更精。\n当时二子最名盛，至今学者皆伏膺。\n本朝苏公名弟兄，汝南蒲阳亦有声。\n比来诸公已老死，其余卑俗类可憎。\n我昔乘兴游都城，列子示我新素屏。\n始知无择得此道，长沙道人今復生。\n归来穷巷掩柴荆，惠然相访得忘形。\n赠我数行岂无意，势如九河注沧溟。\n中间龙蜃降没升，欢伏不暇独可惊。\n自欲何能谢言情，欲赠金玉还愧轻。\n慇懃之揖喜不胜，使我驱雾老眼明。",
        "dynasty": "宋",
        "collection_info": null
    },
    {
        "uuid": "4c8cf94826649f42238f2b2631f59002",
        "title": "赠觉师",
        "author": "沈辽",
        "content": "我昔乘兴游荆溪，数访道人溪水西。\n道人飘然舍我去，有如白云谢污泥。\n我来云间亦未久，惠然相顾携枯藜。\n时人莫将老相识，解空第一须菩提。",
        "dynasty": "宋",
        "collection_info": null
    },
    {
        "uuid": "032e80691dc07ff64ce7c229ef4da5ec",
        "title": "酬杨髙士",
        "author": "沈辽",
        "content": "秋来当砌看金钱，不为流年怅白颠。\n已向沧洲逢九日，更欣髙士贶新篇。\n牛山谁见沾衣客，篱下空怀采菊贤。\n遥望白衣犹未至，不妨细雨竹窗前。",
        "dynasty": "宋",
        "collection_info": null
    },
    {
        "uuid": "70a462871740e5b43bb982d972948c40",
        "title": "池阳  其一",
        "author": "沈辽",
        "content": "池南柳色未全黄，池北萱芽尚带霜。\n老去寻春不嫌早，春深留与少年郎。",
        "dynasty": "宋",
        "collection_info": null
    },
    {
        "uuid": "5fe9843c9e6dea0e1d476f25eca7f84d",
        "title": "池阳  其二",
        "author": "沈辽",
        "content": "水南残钟水北清，浮云断处玉鈎明。\n持杯欲饮还看帽，十里春江如镜平。",
        "dynasty": "宋",
        "collection_info": null
    },
    {
        "uuid": "8bad55bb8a7b17f62f7b12ca8f07dec0",
        "title": "池阳  其三",
        "author": "沈辽",
        "content": "寒烟寂寂鏁清溪，圆月亭亭上曲堤。\n小杜风情遥可想，闲调丝竹舞金泥。",
        "dynasty": "宋",
        "collection_info": null
    },
    {
        "uuid": "5d906631376453e1d58b01c364e2193e",
        "title": "林平  其一",
        "author": "沈辽",
        "content": "林平胜处向东纡，水转山迴画不如。\n或息或劳都可乐，白云深处五浮图。",
        "dynasty": "宋",
        "collection_info": null
    },
    {
        "uuid": "211ccfe6b404c48aec6128ccdab889f9",
        "title": "林平  其二",
        "author": "沈辽",
        "content": "河边柳眼澹烟浮，腊破春归一岁休。\n不復平时羁旅恨，离明还泊北城头。",
        "dynasty": "宋",
        "collection_info": null
    },
    {
        "uuid": "fb46d06433747e9fe2d1a02d6e7dc6b4",
        "title": "西斋",
        "author": "沈辽",
        "content": "东斋清旷西斋静，上下往来唯一径。\n幸有方床不得眠，行休已有陶潜兴。",
        "dynasty": "宋",
        "collection_info": null
    },
    {
        "uuid": "a82770a9c26985675e3aa6b2e83d914d",
        "title": "云间",
        "author": "沈辽",
        "content": "野田茫茫秋水清，生尽蒲蔍无人耕。\n不知三吴地力壮，老鹤空向烟中鸣。",
        "dynasty": "宋",
        "collection_info": null
    },
    {
        "uuid": "38e883b3f33166bb9dc3856f7ca5391f",
        "title": "陆机云碑",
        "author": "沈辽",
        "content": "朝日欲出已復西，人间兴废那可知。\n昆山陵谷久已变，水旁唯有将军碑。",
        "dynasty": "宋",
        "collection_info": null
    },
    {
        "uuid": "a8c13c2889ab74221f722ce04ce44ea8",
        "title": "和宋平叔莫子谣",
        "author": "沈辽",
        "content": "南方气候多不叙，茫茫万生亦殊趣。\n人性虽或异所宜，莫不知爱肤与肌。\n时方盛夏困多旱，髙堂方喜遂我私。\n有虫名为物甚小，朴朴无状安能为。\n诸公所赋虽甚美，盛道嘴吻良见欺。\n虎豹齿牙利如兵，我尚不畏矧此微，微物曾不如蚊虻。\n天生有命各有情，何用讥侮起纷争。\n我心坦然如日月，我若呶呶我当罚。",
        "dynasty": "宋",
        "collection_info": null
    },
    {
        "uuid": "294ecaf3f6dc391377da0bb4efac0bba",
        "title": "过水心寺访芝上人",
        "author": "沈辽",
        "content": "行年四十髪已斑，似梦非梦寄人间。\n数日秋风稍强健，闲寻戒律过南山。",
        "dynasty": "宋",
        "collection_info": null
    },
    {
        "uuid": "00cc5cc94718e5dd63b81e21ff52d00e",
        "title": "泰叔召食鲙",
        "author": "沈辽",
        "content": "酷暑隆隆不可活，闻有玉鳞纤手割。\n不得相从饱便腹，空听髙吟何洒落。",
        "dynasty": "宋",
        "collection_info": null
    },
    {
        "uuid": "90e040cc297e087df42fffb0e7d7f9fe",
        "title": "泰叔求桂浆",
        "author": "沈辽",
        "content": "越人远寄桂花浆，敝屋欣闻破鼻香。\n遽遣小奴分送客，夜来已败不堪尝。",
        "dynasty": "宋",
        "collection_info": null
    },
    {
        "uuid": "44b50a7262b9170156bd208f66ed7e7a",
        "title": "次韵和宋平叔",
        "author": "沈辽",
        "content": "忆昔衔杯折梅处，孤山寺前千丈塘。\n横遮青林斗残雪，暗入红袖留清香。\n往游都城虽屡赏，纵有素艷终殊芳。\n莫辞遶林行百匝，更嚼嫩蕊熏愁肠。",
        "dynasty": "宋",
        "collection_info": null
    },
    {
        "uuid": "b848fc8012dfe7999fee13af53bd6321",
        "title": "自怀",
        "author": "沈辽",
        "content": "十月北风流舶迴，官曹无事人吏稀。\n欲沽斗酒自为乐，囊无一钱还典衣。\n平生懒性不预事，终老闲暇谁谓非。\n筋骨衰残苦畏冷，更移方榻对斜晖。",
        "dynasty": "宋",
        "collection_info": null
    },
    {
        "uuid": "b09da13e863baa88ae2a001abeb681e9",
        "title": "次韵和李正甫",
        "author": "沈辽",
        "content": "故国重寻梅柳春，自怜头上二毛新。\n已知悯默安无位，宁免低昂为有身。\n前日少年都自梦，比来贱仕始忧贫。\n多惭幕府文章客，都为风光作主人。",
        "dynasty": "宋",
        "collection_info": null
    },
    {
        "uuid": "4b1f4b7e3a0169fe0942c87fe91c0aed",
        "title": "白鹭",
        "author": "沈辽",
        "content": "清江濯濯生菰蒲，一双白鹭雪不如。\n轻烟细雨不肯去，潮来正有浮阳鱼。",
        "dynasty": "宋",
        "collection_info": null
    },
    {
        "uuid": "8c8ea8fb9af01bc88c1b44f04289bcb0",
        "title": "戏赠伯泓供备",
        "author": "沈辽",
        "content": "公子好乐惟好琴，初传一曲费千金。\n其声微妙出世外，若听无闻古与今。\n乌孙琵琶止四絃，濮上箜篌人不传。\n西湖圆月笼修烟，一杯绿酒为陶然。",
        "dynasty": "宋",
        "collection_info": null
    },
    {
        "uuid": "7843643040726f1042d03772b1f5c2ff",
        "title": "题径山二首  其一",
        "author": "沈辽",
        "content": "昔日道师开法筵，老人化龙去山前。\n至今胜迹冠西境，髙第相传为敬田。\n平生自得物外趣，尔来更薄区中缘。\n终随老师学善住，行种芝草休天年。",
        "dynasty": "宋",
        "collection_info": null
    },
    {
        "uuid": "11993764b5ef0a9088e536bc339276be",
        "title": "题径山二首  其二",
        "author": "沈辽",
        "content": "五峰相望势如掌，中有绀园閟龙象。\n坦爱曲道两盘迴，不知身出浮云上。\n浮云悠悠覆朝市，朝市小人鼎中沸。\n暂来欣得避世愁，奈我未老先白头。",
        "dynasty": "宋",
        "collection_info": null
    },
    {
        "uuid": "fe99becd9441aaaa0443f66dcf50d232",
        "title": "和李子仪即元韵",
        "author": "沈辽",
        "content": "胡人泛舶万里来，头上㲲市纒作堆。\n建武賮琛终罢献，元和亭榭不求材。\n君王方讲羽干舞，太守何妨乐圣杯。\n筦库贱生固多幸，天边长见利篷开。",
        "dynasty": "宋",
        "collection_info": null
    },
    {
        "uuid": "67fd76af57f2a1062ef073b413c62eae",
        "title": "和张宝臣即元韵",
        "author": "沈辽",
        "content": "始余倦游念还家，一身泛然寄天涯。\n头上白髪日益加，朱颜不驻炉中砂。\n飘飘逸气凌紫霞，犹着黄绶趋泥沙。\n烈日漫凭乌帽遮，穷巷归来夕烟斜。\n闭门正欲谢喧譁，何惮屋室多庳窊。\n杨柳欲落鸣饥鸦，八月秋风想乘槎。\n市中有金谁攫挐，自欲归耕老菑畬。\n嗜好已背梨与樝，那復开口增詉詉。\n眼昏白昼生黑花，老悲独向儿女夸。\n枯辙不能活鲿魦，骐骥垂耳伏盐车。\n一官欣得饱鱼虾，顿首致谒辞当衙。\n愚拙不遇何復嗟，川陆旧游殊不遐。\n才渡扬子已闻蛙，吴女蓬鬓多髦髿。\n西湖信美谢若耶，松竹夹道繁根芽。\n势利屈曲如盘蜗，卫青变化乃龙蛇。\n深闺召客舞双髽，抚手相劝竞呀呀。\n西崦老师自煮茶，太守陈乐奏渝巴。\n湖水洗面去尘痂，故山白浪留文沙。\n田裏小儿放猪猳，为乐往往鸣箫笳。\n亦有狐兔堪施罝，令人指手徒为挪。\n贱职驰使告及瓜，聿来甬东绝纷华。\n箝口不復露颊牙，联曹相系琼与葭。\n上官庇覆不汝瑕，优游重见林中葩。\n四时风露换物华，新诗迭致思无邪。\n吾子俊拔诚可嘉，岂独鄙言数矜夸。\n髙吟大字耀纸麻，时虽未亨道不污。\n屡出珠玉能愧奢，麻姑手爪幸见爬。\n长篇垂况理不差，正如矛戟相鏖叉。",
        "dynasty": "宋",
        "collection_info": null
    },
    {
        "uuid": "35e6d9c19ec10e7df2ed5f72af944e11",
        "title": "和李正甫",
        "author": "沈辽",
        "content": "山川旱气赤如虹，大海半涸惊鱼龙。\n行人渴死道不通，时见飞鸢坠长空。\n日轮轧轧未背昃，独坐髙堂酌琼液。\n下视万屋生白烟，不復平日瞻青山。\n闭目欲想瑶池濒，欲往万里增黄尘。\n长忆仙人李太白，若乘鲸鱼应腐鳞。\n晚餐一盘荐黑黍，出铛已败色如土。\n忽得诸篇排硬言，伏读未终汗如雨。",
        "dynasty": "宋",
        "collection_info": null
    },
    {
        "uuid": "d3364df65e30d058332de8bb5d8465d2",
        "title": "和李泰叔见菊有感",
        "author": "沈辽",
        "content": "雨露萧条岁景催，庭前黄菊未全开。\n扬雄嗜酒宁为乐，杜甫愁吟亦薄材。\n故国欲归行解绶，沧洲无路可浮杯。\n新亭秋兴君知否，潮信方随月色迴。",
        "dynasty": "宋",
        "collection_info": null
    },
    {
        "uuid": "760aada4794bde3ac227c1ae03257cee",
        "title": "酬海公即次元韵",
        "author": "沈辽",
        "content": "早游诸方见佛祖，若能开口便相许。\n长爱当时王老师，不开粗言反细语。\n大道逍遥本不遐，青天万里孤鸿举。\n比来多病卧环堵，低头不茹亦不吐。\n上座何为相示来，龙驹岂烦伯乐顾。\n更须归去造丈室，擎拳便是诸魔路。",
        "dynasty": "宋",
        "collection_info": null
    },
    {
        "uuid": "2421152f487e935dafe54f1de93fc0e9",
        "title": "方池",
        "author": "沈辽",
        "content": "森森古木荫方池，池上秋来一夕知。\n坠叶沉波青彻底，倚栏无事看鱼嬉。",
        "dynasty": "宋",
        "collection_info": null
    },
    {
        "uuid": "39d7a41ea6040abeb83544dee97a653d",
        "title": "题上天竺",
        "author": "沈辽",
        "content": "平生未省人间乐，老去惟求世外闲。\n它日终当断家事，篮舆蓬舸访名山。",
        "dynasty": "宋",
        "collection_info": null
    },
    {
        "uuid": "2ad0ab6ac05e8a2778ffda7487a2612b",
        "title": "走笔奉酬正夫即次元韵",
        "author": "沈辽",
        "content": "乐府古有行路难，但悲白髪怜朱颜。\n时命多向贤才悭，诘屈不平万世间。\n壮心欲驰步辄跚，试出锋颖官已瘝。\n中心忽忽惓且烦，不如归去江海闲。\n要悬大刀数抚镮，何陋九夷与八蛮。\n自顾鄙性疏且顽，谁能随时事黠姦。\n从来多病筋力孱，正当落魄卧深山。\n敝庐数椽粗可跧，安居里巷锁重关。\n终日无人践茅菅，冠带不修衣袂黫。\n髙歌一曲舞云鬟，比邻有酒时见颁。\n春风秋月与我闲，夜静佩玉鸣珊珊。\n髙人逸士或往还，蓬舟自访来前湾。\n行歌红药与香兰，已憎俗物近尘寰。\n一身萧然念早鳏，髭鬚憔悴半已斑。\n谁能更问秃与鬝，旦听溪水声潺潺。\n强来为吏腰少弯，幸读君诗锦绣篇。\n相望郁郁何可删，君岂久居五两纶。",
        "dynasty": "宋",
        "collection_info": null
    },
    {
        "uuid": "b79fe417c7aad458cf8d175a90fffc1f",
        "title": "闻杜鹃",
        "author": "沈辽",
        "content": "杜鹃花发春山明，杜鹃鸟啼行人惊。\n世上有谁能忘情，一身离家作远行。\n为名受辱为法撄，为利被夺为官争。\n忧愁嗟蹙向谁说，那忽听此断肠声。\n吾家家住在泉亭，烟水相望数月程。\n呼儿酤酒多酌客，聊用相慰如平生。",
        "dynasty": "宋",
        "collection_info": null
    },
    {
        "uuid": "306d0d6cd9733af9f36b20b16c1c5c89",
        "title": "次酬韵李正甫对雪",
        "author": "沈辽",
        "content": "苦寒冽冽日夜增，朔风轩轩势相凌。\n遥山顽碧空崚嶒，髙堂闲坐拥敝缯。\n欲釂一杯意已仍，浩歌黄竹但伏膺。\n愁云漫漫方四腾，海气上薄初不胜。\n雪霰杂下风作棱，渐着弱柳头鬅鬙。\n半积轩砌发幽层，枯树兀兀愁饥鹰。\n纷然不已失沟塍，一饮一斗心易矜。\n试步薄冰犹战兢，圆圭方璧降復登。\n忆昔前年正严凝，摄事大蜡清晨兴。\n平生看雪实未曾，健仆骏马半醉乘。\n或前或后望交朋，不辨明河与玉渑。\n烈火万炬气不蒸，被面惟有冻与冰。\n归来心目如水澄，喜看道旁刳作灯。\n丰年为瑞古有称，冻死何暇谈邹滕。\n欲邀君饮恨不能，相酬莫问准与绳。",
        "dynasty": "宋",
        "collection_info": null
    },
    {
        "uuid": "fab754e0d607ef3571be69d7a8c0ca8a",
        "title": "行田舍",
        "author": "沈辽",
        "content": "轻烟微雨满金塘，天气清明看下秧。\n筋骨已衰难自力，田家次第赐壶浆。",
        "dynasty": "宋",
        "collection_info": null
    },
    {
        "uuid": "c52603af39e113da8958dfb651ea7a94",
        "title": "题宸奎阁",
        "author": "沈辽",
        "content": "至和天仙临御久，能通祖印空诸友。\n化成殿上召禅师，亲宣玉偈传金口。\n鄮山山上建华阁，宸翰光芒灿星斗。\n江湖小臣稽首观，永为兹山传不朽。",
        "dynasty": "宋",
        "collection_info": null
    },
    {
        "uuid": "14b1c41e410312f77881ccd010a81bca",
        "title": "次韵酬公夫二首  其一",
        "author": "沈辽",
        "content": "野性孱疏寄浩然，不邀虚誉借人延。\n贱官牵率终非意，故国归休粗有田。\n平昔是非犹可计，后来去就孰为贤。\n西轩一梦无余事，不似南柯与世传。",
        "dynasty": "宋",
        "collection_info": null
    },
    {
        "uuid": "4576e3b121eb9092d46cb75e2fae79e4",
        "title": "次韵酬公夫二首  其二",
        "author": "沈辽",
        "content": "海舶不来官事闲，朝云夕雨看西山。\n强从委吏心虽易，欲避宵人势亦难。\n卧探古书聊自适，醉攀庭柯幸怡颜。\n因寻旧友清欢意，犹有榴裙数处斑。",
        "dynasty": "宋",
        "collection_info": null
    },
    {
        "uuid": "f6f17f295f1db60c401a0dc171869fc3",
        "title": "次韵酬李泰叔",
        "author": "沈辽",
        "content": "岁寒倚遍甬东楼，喜上江边一叶舟。\n流转生涯常壁立，飘萧官况信云浮。\n欲逢故旧开青眼，先得诗章说白头。\n纵有一樽聊可饮，正当相对论穷愁。",
        "dynasty": "宋",
        "collection_info": null
    },
    {
        "uuid": "116df7ba8bd1b227d8e32d7692bae233",
        "title": "召邵彦瞻",
        "author": "沈辽",
        "content": "青嶂迭迭西南驰，上下佛宫筋力疲。\n一樽欲与鲁山醉，怅望车马来何迟。",
        "dynasty": "宋",
        "collection_info": null
    },
    {
        "uuid": "bbe42a82f932c190f4243d987be59af1",
        "title": "题垂云亭",
        "author": "沈辽",
        "content": "老师有意出人间，便学垂云也未闲。\n带雨有时归北岭，随风依旧过南山。",
        "dynasty": "宋",
        "collection_info": null
    },
    {
        "uuid": "bd38b40bb0262b63585f2f9be0bf99b0",
        "title": "次韵酬郑荣绪",
        "author": "沈辽",
        "content": "长夏苦袢暑，何适可开眼。\n为约山间行，远访金仙馆。\n时当岁旱凶，人迹尚犹罕。\n况復有游客，来结青云伴。\n古松临水濒，我意秋可款。\n怅羡彼中人，一去不復返。\n髙深步巘崿，我道方坦坦。\n山僧多故人，不復怪敖诞。\n延我火齐柈，酌我流霞醆。\n少小不预事，老大更慵懒。\n岩花为谁撷，藕丝闷独绾。\n尔来復多雨，昨夜重湖满。\n欲榜一舟归，舟敝不可拣。\n世事久忘怀，吾言固无间。\n无乐亦无忧，亮非斗筲算。",
        "dynasty": "宋",
        "collection_info": null
    },
    {
        "uuid": "43eaf0a98db5b740cf818de3db74b18b",
        "title": "夜坐有感",
        "author": "沈辽",
        "content": "斋阁夜不寐，耿耿对华烛。\n眼病懒读书，投老亦忘欲。\n华宠非我愿，终不蹈迫辱。\n五亩穷巷居，薄有数斗粟。\n归来解衣袂，何为愧仰屋。\n天晴步明月，雨暗一棋局。\n四夷正耀兵，百姓食不足。\n为谢支离疏，吾方外羁束。",
        "dynasty": "宋",
        "collection_info": null
    },
    {
        "uuid": "be602d5d214b9f7b29e8be1765477277",
        "title": "新作小屏",
        "author": "沈辽",
        "content": "少年喜读书，偃仰在方床。\n不知昼日劳，常爱秋夜长。\n炯炯户牖明，翳翳灯烛光。\n我乐自有趣，骅骝步康庄。\n道学贵深思，千古浩无方。\n投机践圣域，所戒怠且狂。\n常鄙小人儒，不能志轩昂。\n蹈袭已陈语，何为浪皇皇。\n尔来四十岁，鬓髪已如霜。\n回首念畴昔，此意殊未忘。\n曲屏倚方枕，可以寄彷徉。\n诲言示稚子，朝夕当此强。",
        "dynasty": "宋",
        "collection_info": null
    },
    {
        "uuid": "63d98e84ecbec763f59f6ac0e758ef7c",
        "title": "开窗",
        "author": "沈辽",
        "content": "斋居病纡郁，况復当梅霖。\n凿开小窗明，坐对佳树阴。\n翠微映书帙，凉气生衣襟。\n岂惟豁心目，聊可发幽吟。",
        "dynasty": "宋",
        "collection_info": null
    },
    {
        "uuid": "a634e269e22bb76b91f932b8fa8a2624",
        "title": "和颖叔冲寂观",
        "author": "沈辽",
        "content": "畴昔学轻举，衰龄恨未逢。\n慇懃寻福地，邂逅听山钟。\n陵阜规模古，烟霞气象浓。\n滆湖开左派，勾曲耸西峰。\n宫殿瞻黄皓，风期想赤松。\n区中诚久厌，物外或能容。\n落日窥三岛，阴云隔九重。\n蛟渊无往害，兔井识遗踪。\n遐企旌阳隐，旁邻函里封。\n翘心冥有感，稽首敢忘恭。\n幽士期相访，扁舟志未从。\n拳拳望仙境，尼父叹犹龙。",
        "dynasty": "宋",
        "collection_info": null
    },
    {
        "uuid": "b6e8d51e348a770e40d1d3c4d9d3ec58",
        "title": "奉陪颖叔赋吐绶鸟",
        "author": "沈辽",
        "content": "佛舍有珍羽，垂颔袐文绶。\n对客辄復吐，粲粲如絺绣。\n其吐岂适然，乃在喜惧间。\n已吐亦復收，仓卒一瞬还。\n绿玉耸角毛，褐羽殊斓斑。\n方其振舞时，意气艶且闲。\n吾欲语阿师，不如放深山。\n稻粱使自得，不復劳深关。",
        "dynasty": "宋",
        "collection_info": null
    },
    {
        "uuid": "0a14a1f9bca2cac27adab6511ac54f23",
        "title": "奉陪颖叔和觉师",
        "author": "沈辽",
        "content": "畴昔欲求法，初参沩印禅。\n已知物外趣，顿谢区中缘。\n不学兰那行，终归兜率天。\n即心如有证，何暇问方圆。",
        "dynasty": "宋",
        "collection_info": null
    },
    {
        "uuid": "ec76af13a4185331fc9fc4615cf9ba9d",
        "title": "復和  其一",
        "author": "沈辽",
        "content": "老师善言法，何者名为禅。\n不復着言句，应当离事缘。\n挹水何有用，攀云谁望天。\n欲知证心要，为我示偏圆。",
        "dynasty": "宋",
        "collection_info": null
    },
    {
        "uuid": "aa7637a59baf6019c66034709eb40728",
        "title": "復和  其二",
        "author": "沈辽",
        "content": "耆窟清谈妙，少林方坐禅。\n于世诚大事，投机非小缘。\n休公祗弹指，□老呼苍天。\n子能分半座，为画相光圆。",
        "dynasty": "宋",
        "collection_info": null
    },
    {
        "uuid": "12dc0bfaa29a5a458e8d182221973f88",
        "title": "惠聚上方",
        "author": "沈辽",
        "content": "卧病甬东久，偶寻吴会游。\n不知陶令意，乃与身为讐。\n恤隐岂不美，更恐增人愁。\n黾勉有余暇，强来访林丘。\n此地多山石，鸟道与云浮。\n松筠郁回合，四顾皆良畴。\n仆本山野人，聊此谢羁愁。\n从容日已夕，归意良悠悠。",
        "dynasty": "宋",
        "collection_info": null
    },
    {
        "uuid": "a5336bd094e3fb7f859667d45b5eeb88",
        "title": "善权阅轩岩",
        "author": "沈辽",
        "content": "古寺寄林丘，清泉髙下流。\n山僧空自老，岩石不知秋。\n龙去潭水白，猿吟枫树幽。\n轩前一楸局，谁与汝忘忧。",
        "dynasty": "宋",
        "collection_info": null
    },
    {
        "uuid": "e27e39c6810da1c4f0d71f3f0cb3d199",
        "title": "次韵和允中送觉师",
        "author": "沈辽",
        "content": "心在白云居，逍遥谁復如。\n从来机事少，终与俗情疏。\n师已脱敝屣，吾方还故庐。\n他年若相见，应更老渠渠。",
        "dynasty": "宋",
        "collection_info": null
    },
    {
        "uuid": "d5f66e07f50824a097dc5e41a117d91d",
        "title": "戏呈庆復乞画",
        "author": "沈辽",
        "content": "鸷鸟宁有种，诗书多不传。\n岂期猛厉气，专美鹰与鹯。\n有客画鸦鹘，古纸含秋烟。\n羽毛被玄甲，爪角森戈鋋。\n想见太公望，桓桓统中权。\n何如鄞中尉，侧目谁敢前。\n吾方病拘郁，逍遥溪水边。\n赏此神骏物，霜风相孤骞。\n从公乞妙墨，小斋伴衰孱。\n何以报雅况，作诗致拳拳。",
        "dynasty": "宋",
        "collection_info": null
    },
    {
        "uuid": "cc514f3a646edecab8361fdcfdc43e87",
        "title": "秋早登住阁",
        "author": "沈辽",
        "content": "病夫倦拘郁，遐赏寄重阁。\n大火欲西流，髙林已摇落。\n海旁土气浅，风雨易回薄。\n数日多狂飇，余暑亦濳却。\n千山在天际，清气遥可託。\n平生乐烟霞，幽步谁与约。\n缅怀机云辈，襟灵信夷廓。\n草草蹈危机，千载尚可啄。\n吾知非世用，白首甘寂寞。\n摄令亦偶然，何能求民瘼。\n勾钉尽诛敛，下笔良多怍。\n不如陈太丘，行归老丘壑。",
        "dynasty": "宋",
        "collection_info": null
    },
    {
        "uuid": "8c6a14b83b5a937b97884975b3f8ede7",
        "title": "云间",
        "author": "沈辽",
        "content": "蜡屐去阳羡，乘桴望云间。\n腰垂陶令印，意在庄生环。\n斯民久困敝，何用惠孤瘝。\n于心傥有愧，拂衣归故山。",
        "dynasty": "宋",
        "collection_info": null
    },
    {
        "uuid": "492aa920f31c505babb1516e4d9d0bfe",
        "title": "奉送景升西上",
        "author": "沈辽",
        "content": "京口杨夫子，知名三十秋。\n青衫尚为邑，相见松江头。\n倾盖曾未久，欢若平生游。\n适当及瓜代，浩然治西舟。\n荐章满公车，行想拜恩休。\n万里起跬步，青云眇难俦。\n余方归东路，于此怅夷犹。\n行觞莫辞醉，分袂云间楼。",
        "dynasty": "宋",
        "collection_info": null
    },
    {
        "uuid": "433c31b7b82886c85e35f0231ec60c40",
        "title": "奉和宋平叔",
        "author": "沈辽",
        "content": "海角厌多雨，乍晴山更嘉。\n梅林半黄熟，柳带剩夭斜。\n忽忽久不怿，悠悠谁可涯。\n世如有夫子，终不叹匏瓜。",
        "dynasty": "宋",
        "collection_info": null
    },
    {
        "uuid": "0d2f90da74e2988110f0249729138e7d",
        "title": "题上天竺天仙阁",
        "author": "沈辽",
        "content": "久厌朝市冗，粗能忘盖纒。\n头依梵呗地，行结西方缘。\n山前种香稻，山下流清泉。\n此地既岑寂，此心良泰然。\n法师清净观，招我修初禅。\n斯言倘不践，何路休余年。",
        "dynasty": "宋",
        "collection_info": null
    },
    {
        "uuid": "417db3cd85ff5b471bd9dab30e46be95",
        "title": "次韵酬泰叔",
        "author": "沈辽",
        "content": "志士有不遇，繇来多感伤。\n末途长悯默，往事委冥茫。\n偃蹇干坤外，推移日月长。\n初心寄林壑，何事袭轩裳。\n才地惭前辈，文华笑老苍。\n讨论聊自适，仕进亦惟惶。\n直欲驰千里，宁谁出一乡。\n典谟窥禹契，教化识轩唐。\n不信时难驾，焉知命弗将。\n士虽殊用舍，吾岂托炎凉。\n宝剑埋霜镝，明珠称夜光。\n三公犹可去，一命孰难忘。\n壮节深无累，髙歌咏更锵。\n振衣辞旦望，逸迹寄朱张。\n管库心何愧，江湖幸退藏。\n朝辞汴师日，夜渡淛河霜。\n故国寻仙路，当年结客场。\n二毛虽老丑，一醉乃寻常。\n花圃风生席，云斋月满床。\n清歌怜落落，髙论接琅琅。\n谁谓羁游地，还陪君子觞。\n众推朋好厚，不间弟兄行。\n斟酌南堂夜，逍遥甬水阳。\n长篇荷髙意，他日结离肠。",
        "dynasty": "宋",
        "collection_info": null
    },
    {
        "uuid": "7ed42756f0b5749952ed2649eafa845a",
        "title": "庭柏",
        "author": "沈辽",
        "content": "郁郁庭下柏，何年移此栽。\n虽然失地性，本自凌云材。\n不復鸾凤集，空余鸟雀来。\n谁为许长史，拔宅去尘埃。",
        "dynasty": "宋",
        "collection_info": null
    },
    {
        "uuid": "0382ea583d093cc3f7bce94bd8f4960b",
        "title": "竹轩",
        "author": "沈辽",
        "content": "古人爱修竹，潇洒临幽轩。\n劲节有髙致，清声无俗喧。\n春日斗鏁碎，秋风撼琅玕。\n谁知渭川富，千亩可悬冠。",
        "dynasty": "宋",
        "collection_info": null
    },
    {
        "uuid": "6f0910196dcba5b9e75f3b60bc8806ab",
        "title": "黄鹂一声",
        "author": "沈辽",
        "content": "阴阴三四木，官舍悄无邻。\n何处黄鹂啭，来惊白髪新。\n浪随殊俗过，可负旧山春。\n自笑亲香火，看经作钝人。",
        "dynasty": "宋",
        "collection_info": null
    },
    {
        "uuid": "78d1ec7f8d3e816e6cd20f794c83e6ee",
        "title": "舟行",
        "author": "沈辽",
        "content": "我舟莫行疾，我家日已远。\n行迟终不到，不到何由返。\n吴楚千万里，江山道回转。\n白头多伤感，方寸不胜乱。",
        "dynasty": "宋",
        "collection_info": null
    },
    {
        "uuid": "b5541bbf843778e2502339ad1d0fe69d",
        "title": "道中",
        "author": "沈辽",
        "content": "昔我离家时，月生正如鈎。\n行行载见月，已在天南头。\n我身岂当然，吏议不可酬。\n下手亦何愧，摇尾终无求。\n默默就孤征，悽悽怀百忧。\n吴山望不尽，已泛楚江流。\n木落知岁寒，客子多悲愁。\n一恸一斗血，安能望松楸。",
        "dynasty": "宋",
        "collection_info": null
    },
    {
        "uuid": "0a18522f4ea5a2c621ce6e26fe9e9017",
        "title": "九龙洞",
        "author": "沈辽",
        "content": "洞中石乳色如霜，欲煮刀圭未得方。\n嘆息此生来已晚，更将残命笑嵇康。",
        "dynasty": "宋",
        "collection_info": null
    },
    {
        "uuid": "54cabf23a1d73bc698eaac6db6f09d8f",
        "title": "西津",
        "author": "沈辽",
        "content": "山后山前到已频，更寻残雪过西津。\n愚溪愁客今何在，应有猿猱解笑人。",
        "dynasty": "宋",
        "collection_info": null
    },
    {
        "uuid": "58c05ace0e72e2b45c8ebc2aa562cbb0",
        "title": "读书",
        "author": "沈辽",
        "content": "病骨愔愔百不如，不应投老更看书。\n古今得丧今方辨，且向斜阳弄蠧鱼。",
        "dynasty": "宋",
        "collection_info": null
    },
    {
        "uuid": "b83af12ff9bcc1302d511f5edb3d1312",
        "title": "愚溪",
        "author": "沈辽",
        "content": "愚溪水中多圆石，水边竹树山如壁。\n夫子幽栖十二年，至今使人长嘆息。",
        "dynasty": "宋",
        "collection_info": null
    },
    {
        "uuid": "2589f86658ab2120a9e386e7ce48508a",
        "title": "杂诗  其一",
        "author": "沈辽",
        "content": "白云非我役，出没在山间。\n我亦何所事，篮舆自往还。\n不知乐与否，聊尔寄衰孱。\n早恨冠冕误，空令鬓毛斑。",
        "dynasty": "宋",
        "collection_info": null
    },
    {
        "uuid": "d1bf1a28ce72887800f07504faab1b95",
        "title": "杂诗  其二",
        "author": "沈辽",
        "content": "我昧明哲戒，置身在天涯。\n悯悯常畏人，岂异池中蛙。\n吴山千万里，梦寐不到家。\n永怀故山乐，轻舟棹烟霞。",
        "dynasty": "宋",
        "collection_info": null
    },
    {
        "uuid": "503bc397c0ebcd1b183c184dbae0ae83",
        "title": "杂诗  其三",
        "author": "沈辽",
        "content": "屈平作天问，委骳穷不悔。\n寥寥千载还，柳子强復对。\n二子诚多材，无乃振憔悴。\n区区亦何为，吾方游物外。",
        "dynasty": "宋",
        "collection_info": null
    },
    {
        "uuid": "7941afeb9d9f8f672a6e74195b837d0c",
        "title": "杂诗  其四",
        "author": "沈辽",
        "content": "巨蛇老且蜕，不如蝉脱飞。\n茫然寄坱圠，生死亦一归。\n达人观元化，其言玄且微。\n生死有不类，于是知者稀。\n秋池夜观月，方与水相辉。\n聊尔乘物化，指象终为非。",
        "dynasty": "宋",
        "collection_info": null
    },
    {
        "uuid": "4e13e08a44e6f48baffd4816491f0773",
        "title": "诒隐者二首  其一",
        "author": "沈辽",
        "content": "汝勿轻王侯，王侯非汝曹。\n地势有轻重，太山与鸿毛。\n鼓腹一欢笑，不知钟鼓豪。\n我乐彼不预，山林且陶陶。",
        "dynasty": "宋",
        "collection_info": null
    },
    {
        "uuid": "84704e8b95ab4e1a9ab2e3e8297dd737",
        "title": "诒隐者二首  其二",
        "author": "沈辽",
        "content": "访我维摩室，不值香积飰。\n开囊出黄粟，为汝林中爨。\n软语少稽留，青蔬亦易办。\n勿言方外趣，我汝真如幻。",
        "dynasty": "宋",
        "collection_info": null
    },
    {
        "uuid": "d5b641b0225203708984fe81547de6f8",
        "title": "善饮",
        "author": "沈辽",
        "content": "谁道渊明不善饮，亦知太白爱题诗。\n浪醉浪吟成底事，不如髙卧过当时。",
        "dynasty": "宋",
        "collection_info": null
    },
    {
        "uuid": "a99344bd40f19fd738292baa42b15b81",
        "title": "夷山",
        "author": "沈辽",
        "content": "夷山邈无际，落日多青烟。\n渺渺寄愁恨，吾知从古然。\n逝者既已矣，后来谁可言。\n达生亦有意，吾归将灌园。",
        "dynasty": "宋",
        "collection_info": null
    },
    {
        "uuid": "a65d07778f714ea82aba3c40b80ccddd",
        "title": "晋室",
        "author": "沈辽",
        "content": "晋室昔中圯，正人多戮死。\n加害宁无辞，惟其不徇己。\n朝室有难置，山林或能已。\n谁云清议在，美玉不全毁。\n旷达余所嘉，数欲玩遗史。\n抚卷辄增感，终夕那復理。",
        "dynasty": "宋",
        "collection_info": null
    },
    {
        "uuid": "1385a377942669377927b7cd9bac83e6",
        "title": "东岭",
        "author": "沈辽",
        "content": "东岭寄吾庐，西崦多屐齿。\n何为不惮陟，下视湘川水。\n此水不涌激，朝暮流未已。\n烟云媚幽趣，落日更清泚。\n徙倚有髙木，独往每自喜。\n山猿助我啸，幽鸟司我跂。\n山僧忽吾怪，使汝识善逝。",
        "dynasty": "宋",
        "collection_info": null
    },
    {
        "uuid": "966254150a7e293d288fa992e0b0bd60",
        "title": "水车",
        "author": "沈辽",
        "content": "黄叶渡头春水生，江中水车上下鸣。\n谁道田间得机事，不如抱瓮可忘情。",
        "dynasty": "宋",
        "collection_info": null
    },
    {
        "uuid": "09e152a637f48aea4478a06938ec9855",
        "title": "召楚兴禅师",
        "author": "沈辽",
        "content": "匡床我示维摩疾，持钵师来舍卫城。\n与汝欲分香积饭，不妨作戏说浮生。",
        "dynasty": "宋",
        "collection_info": null
    },
    {
        "uuid": "17c823f4a045a0353a360bf61a7ab5e7",
        "title": "春日二绝  其一",
        "author": "沈辽",
        "content": "壁下茶铛久不黔，更无白眼与人嫌。\n春来老困还多睡，时有狂风入破帘。",
        "dynasty": "宋",
        "collection_info": null
    },
    {
        "uuid": "25e0ad6c18a1d9eb26780aec3c74cb07",
        "title": "春日二绝  其二",
        "author": "沈辽",
        "content": "寂寂山间谁与言，闷搔短髪向香烟。\n死灰朽木君知否，不似胡人面壁禅。",
        "dynasty": "宋",
        "collection_info": null
    },
    {
        "uuid": "bd416f4028c64f83a205165b7b117f4a",
        "title": "杨花",
        "author": "沈辽",
        "content": "岛夷三月不知春，唯有杨花似故人。\n老大相逢何可语，满头白髪不胜嚬。",
        "dynasty": "宋",
        "collection_info": null
    },
    {
        "uuid": "c47e5804666a48e734a64dd1525cba86",
        "title": "乐神",
        "author": "沈辽",
        "content": "夷人事神正自醵，山头水边与神乐。\n大巫庞衣手摇铎，羣儿伐鼓更鸣角。\n青山历历神欲归，湘水灕灕日脚西。\n小大酣歌向山栖，神羮满盎均汝釐。",
        "dynasty": "宋",
        "collection_info": null
    },
    {
        "uuid": "d69394cff0a677397aa3499b46b62f4c",
        "title": "山上",
        "author": "沈辽",
        "content": "山上桃花红欲烧，山间病老苦无聊。\n古人有时亦好饮，已醉復醒真似劳。\n谁能忘情学枯木，不如隐几看猿猱。\n攀援上下岂无意，新林落日风{风噪}{风噪}。",
        "dynasty": "宋",
        "collection_info": null
    },
    {
        "uuid": "2686b36d3f5edd927d9ba47c1e0db770",
        "title": "李华",
        "author": "沈辽",
        "content": "山僧种李华，华白谁肯折。\n春风欲去时，庭前纷如雪。\n绿叶始有芽，繁香且未歇。\n郁陶何可道，空庭步明月。",
        "dynasty": "宋",
        "collection_info": null
    },
    {
        "uuid": "f214713699099e969c7c0756a61f05b4",
        "title": "日落",
        "author": "沈辽",
        "content": "日落沙头山已昏，饥乌投暝下前村。\n谁云野客无多事，步出林间自掩门。",
        "dynasty": "宋",
        "collection_info": null
    },
    {
        "uuid": "b52781b4e00a39ee25f37165af7da4b6",
        "title": "黄鹂",
        "author": "沈辽",
        "content": "黄鹂何处来，啼我夷即下。\n绿叶掩穷陬，春容已衰谢。\n百年如转毂，悲欢正相驾。\n感事一伤怀，吾年四十化。",
        "dynasty": "宋",
        "collection_info": null
    },
    {
        "uuid": "229cdd8484e0d288398ffbdd007ed833",
        "title": "春林",
        "author": "沈辽",
        "content": "春林日已繁，隔我遥山青。\n下帘成幽卧，野鸟鸣嘤嘤。\n鸟鸣有时息，春林亦衰寂。\n生物自环转，何心翻戚戚。",
        "dynasty": "宋",
        "collection_info": null
    },
    {
        "uuid": "6440357744bc9d1a42027452996b73ef",
        "title": "散郎亭",
        "author": "沈辽",
        "content": "法华寺上散郎亭，老树苍崕如有情。\n欢戚已随时事去，代间秪有古人名。",
        "dynasty": "宋",
        "collection_info": null
    },
    {
        "uuid": "a1ef82e26177b5abe1f417cfdf65357b",
        "title": "枣花寒",
        "author": "沈辽",
        "content": "山禽哺雏半欲抟，坐想葛帔临风湍。\n数日阴霖復未畅，不知更作枣花寒。",
        "dynasty": "宋",
        "collection_info": null
    },
    {
        "uuid": "f0cd80a372a38218cd56a8fbc20c182d",
        "title": "读书",
        "author": "沈辽",
        "content": "读书十车老已忘，人生得意须少壮。\n白髪渐多筋力衰，谁为流年更惆怅。\n自寄蛮夷朋旧稀，更将黄卷卧斜晖。\n古来枉直何足道，昨日皦皦今还非。",
        "dynasty": "宋",
        "collection_info": null
    },
    {
        "uuid": "07fe39a236aa3598eb16a5997d200449",
        "title": "观大水望朝阳岩",
        "author": "沈辽",
        "content": "前日岩间欲结庐，下眺江水百步余。\n春水溅溅出乳窦，青山白石半洿涂。\n不到津头已三月，谁知江水涨天墟。\n遥望横流不敢济，岩口已有人罾鱼。",
        "dynasty": "宋",
        "collection_info": null
    },
    {
        "uuid": "798756416361e6e001054d261946b208",
        "title": "奉送伯才都官代归",
        "author": "沈辽",
        "content": "前日使君佩铜鱼，雅望已合升华涂。\n一遭黯黮诚非辜，人为叹愤我若无。\n夷州已非人所居，况復筦库治赢余。\n幸及瓜时笑还都，襟怀落落真丈夫。",
        "dynasty": "宋",
        "collection_info": null
    },
    {
        "uuid": "c42ff6d31347a043d58c14edc121499e",
        "title": "次韵答陈生问禅",
        "author": "沈辽",
        "content": "从来多事笑归宗，我已无心岂有通。\n达士犹能知梦梦，世人何用更空空。\n江头冷落三秋月，山半支离一病翁。\n不到古今能与否，林间拭目看来鸿。",
        "dynasty": "宋",
        "collection_info": null
    },
    {
        "uuid": "6189cff9ac683469e6dccc208c8019bc",
        "title": "出潇江泊蒲洲",
        "author": "沈辽",
        "content": "泛泛潇江水，天生西北流。\n苍烟开蛋市，晓日下蒲洲。\n清旷适幽步，方洋如昔游。\n何为沙上鸟，相避小山头。",
        "dynasty": "宋",
        "collection_info": null
    },
    {
        "uuid": "20181580cc3dee2d64b620d62fb55750",
        "title": "水车",
        "author": "沈辽",
        "content": "山田遶山脚，江水何可作。\n车轮十丈围，飞湍半天落。\n雁翅插修筦，随流得深酌。\n升降岂无势，长江怒相薄。\n有如万夫力，讙呼倾众壑。\n曾不舍昼夜，美源终未涸。\n人间有机事，由来生巧恶。\n善彼汉阴老，忘怀抱纯朴。",
        "dynasty": "宋",
        "collection_info": null
    },
    {
        "uuid": "51c970ee0add0628a08154c774745ca6",
        "title": "復作过商翁墓  其一",
        "author": "沈辽",
        "content": "当年不佩封侯印，后世谁寻堕泪碑。\n定远将军岂夸勇，关南常侍最能诗。\n故人不解传遗事，五岭犹能识信旗。\n墓下寂寥无鼓角，秋风独向白杨悲。",
        "dynasty": "宋",
        "collection_info": null
    },
    {
        "uuid": "b47b68200fd6b061676a157ff850af7e",
        "title": "復作过商翁墓  其二",
        "author": "沈辽",
        "content": "平生气业许谁知，官制应崇九尺碑。\n已为朝廷恢远略，不应江汉独无诗。\n交牙石锁先偏阵，野烧光开后队旗。\n老妇尫残谁主奠，从来伯道使人悲。",
        "dynasty": "宋",
        "collection_info": null
    },
    {
        "uuid": "f3b31997d285fb133c05bcc3810bf4c0",
        "title": "復作过商翁墓  其三",
        "author": "沈辽",
        "content": "同预杨公国士知，延陵应得我题碑。\n人间已悟黄粱梦，泉下谁寻古剑诗。\n邕管已闻图像祭，广源无復纳降旗。\n水禽山鸟无人意，独解飞鸣不解悲。",
        "dynasty": "宋",
        "collection_info": null
    },
    {
        "uuid": "2c1e03732ad0a5383bdd3e8422a75b9b",
        "title": "復作过商翁墓  其四",
        "author": "沈辽",
        "content": "苍头已作归来曲，不信全生庾氏碑。\n疑有史官争立传，终无嗣子与闻诗。\n后房已闭千金妓，私庙空收五采旗。\n闻说诏书优赠典，孤魂应结九泉悲。",
        "dynasty": "宋",
        "collection_info": null
    },
    {
        "uuid": "27e83fe895ef004bbbde231812dcae04",
        "title": "庭下菊",
        "author": "沈辽",
        "content": "夷天九月尾，秋气殊未肃。\n病士蒙葛衣，正如庭下菊。\n忆昔移菊初，夏暑方烦溽。\n瘴山旱无雨，憔悴兹不足。\n安得望茅茨，窃自譬松竹。\n神仙久视药，孤根寄穷谷。",
        "dynasty": "宋",
        "collection_info": null
    },
    {
        "uuid": "aea20d6df3a4e5788ce828ac7ac91f33",
        "title": "钴鉧潭",
        "author": "沈辽",
        "content": "余读子厚书，始闻钴鉧潭。\n榜舟西江下，振步愚溪南。\n髙下凌山阿，松篁蔽秋岚。\n土人识其地，古木森楩楠。\n水深日波澜，此理亦易探。\n古木为钴鉧，土音正相参。\n所记或不然，信书殊未甘。\n此公废已久，山水穷年耽。\n造化毫楮间，浮实微相锬。\n幽心有默识，西归助清谈。",
        "dynasty": "宋",
        "collection_info": null
    },
    {
        "uuid": "3bd0051c0aec3d218e6c4c5d709a0128",
        "title": "寄题聱隅冢亭",
        "author": "沈辽",
        "content": "不识聱隅生，斯人亦豪怪。\n挟书海上来，轩昂轶前辈。\n何为老穷阨，独与当时背。\n宠禄出一时，此书终不废。\n客死江都馆，骸骨埋荒秽。\n幸会田使君，开茔北门外。\n浮屠清旷地，马鬣森松桧。\n百年一抔土，谁当论穷泰。",
        "dynasty": "宋",
        "collection_info": null
    },
    {
        "uuid": "a575e53832de8c4dd35241df94319027",
        "title": "龙兴观",
        "author": "沈辽",
        "content": "山林摇落江水寒，松下古观生秋兰。\n白日无人午夜静，玉皇殿上朝仙官，但闻金环玉佩鸣珊珊。\n麻姑女子不下坛，有谁乞得延龄丹。\n人生不如为善好，草头晓露空潸潸。",
        "dynasty": "宋",
        "collection_info": null
    },
    {
        "uuid": "791845c296b49b4c24f57918ed9d15d9",
        "title": "还湘南集",
        "author": "沈辽",
        "content": "蚤识陶公父子名，未知李老思尤清。\n后来无復能文客，潇水湘山空月明。",
        "dynasty": "宋",
        "collection_info": null
    },
    {
        "uuid": "db19cf2148cb35c7c598aad6a00a1f8e",
        "title": "过李氏澹塘别墅",
        "author": "沈辽",
        "content": "渊明昔已爱吾庐，我亦悁悁忆故居。\n君有东皋千束稻，山前更望澹塘湖。",
        "dynasty": "宋",
        "collection_info": null
    },
    {
        "uuid": "4f3c116475b6cac9934731f414df2820",
        "title": "答林夫五颂次元韵  其一",
        "author": "沈辽",
        "content": "无心难与有心期，欲说无心已自痴。\n会得金刚本来性，此人与我合先知。",
        "dynasty": "宋",
        "collection_info": null
    },
    {
        "uuid": "bfbe8dc35296a7103747f040b57b4d4c",
        "title": "答林夫五颂次元韵  其二",
        "author": "沈辽",
        "content": "白髪生来何可惊，不求杂食岂须耕。\n山间一榻无余事，但看山花枯復荣。",
        "dynasty": "宋",
        "collection_info": null
    },
    {
        "uuid": "f530cfe450f133d46f9d7795221b570d",
        "title": "答林夫五颂次元韵  其三",
        "author": "沈辽",
        "content": "海水浩荡烟苍茫，我欲求渡无舟航。\n东西路迷何苦渡，楞伽山下秋风凉。",
        "dynasty": "宋",
        "collection_info": null
    },
    {
        "uuid": "4fae20c1c8ce5d0ff0d90f472f18b2f7",
        "title": "答林夫五颂次元韵  其四",
        "author": "沈辽",
        "content": "世间明闇一毫端，为底忙时不肯闲。\n水盛草深牛不动，始知缘业有多般。",
        "dynasty": "宋",
        "collection_info": null
    },
    {
        "uuid": "5411ae86cf9b1dfaa16f62aa9fad3026",
        "title": "答林夫五颂次元韵  其五",
        "author": "沈辽",
        "content": "阿弥陀佛一炉香，欲道知时已是狂。\n若得医师除我病，何烦筋力更求方。",
        "dynasty": "宋",
        "collection_info": null
    },
    {
        "uuid": "e8954bd760c38b5e62c1b7055c8ab719",
        "title": "有感",
        "author": "沈辽",
        "content": "我身如断蓬，我性如孤鹤。\n飘摇寄林野，不復人间乐。\n岂如鸡与犬，朱门肆依託。\n虽沐稻粱恩，安能远嫌薄。\n理或不在我，幽怀放寥廓。\n人生能几时，百年共摇落。",
        "dynasty": "宋",
        "collection_info": null
    },
    {
        "uuid": "c4452956e671b72ab54eaa773a4126f9",
        "title": "赠饮客",
        "author": "沈辽",
        "content": "鄙性不嗜饮，不知酒中乐。\n古人能闭关，此兴应可度。\n形骸委物外，宠利安能薄。\n何为攘臂人，喧卑同燕雀。\n朝挥百神王，夕引羣忧涸。\n畴昔二三公，逃死向杯杓。\n我乐不在是，陶然造冲漠。\n子当剧醉时，相访南山脚。",
        "dynasty": "宋",
        "collection_info": null
    },
    {
        "uuid": "c75ff820cbbafd90b1527dda1d20bc73",
        "title": "雪后",
        "author": "沈辽",
        "content": "潇川夜飞雪，草舍朝成冰。\n微阳始下烛，南山浩如蒸。\n林木散孚甲，乌鸟营巢橧。\n物化不可戚，深挹南天僧。",
        "dynasty": "宋",
        "collection_info": null
    },
    {
        "uuid": "e5c2d9b704d7c1225795cac6392b6f20",
        "title": "次韵酬陈生求书",
        "author": "沈辽",
        "content": "老朽何心託市朝，正当鼓腹咏轩尧。\n由来方外希夷乐，渐与人间路径遥。\n泽畔应无渔父问，松间时听葛天谣。\n髯君莫及儿童伎，留取褚中翡翠翘。",
        "dynasty": "宋",
        "collection_info": null
    },
    {
        "uuid": "279bede2b5c946277becfb69924ecb11",
        "title": "赠广佑上人",
        "author": "沈辽",
        "content": "不入四明路，侵寻已十年。\n葛藤论往事，蝉蜕想苍烟。\n松下数株石，岩前千丈泉。\n何为不肯往，芒屩更参禅。",
        "dynasty": "宋",
        "collection_info": null
    },
    {
        "uuid": "2d6fbe31ee84aa3e1da15a07ed6a7a9f",
        "title": "奉送马令归长沙",
        "author": "沈辽",
        "content": "腰间新佩临桂章，归着綵衣拜髙堂。\n鸿雁知时自翔翥，骅骝得路方腾骧。\n正烦絃歌治疲俗，仰看干羽来降王。\n憔悴山间老迁客，不能相送出潇湘。",
        "dynasty": "宋",
        "collection_info": null
    },
    {
        "uuid": "b73225761a7d9b000fd6baf70c5534fa",
        "title": "奉赠玉笥王尊师",
        "author": "沈辽",
        "content": "玉笥羽人不绝食，鬓毛清润颜色赤。\n中黄仙翁传妙经，十年功成人不识。\n身如孤云行无迹，欲上九疑望南极。\n岣嵝不见神禹碑，潇湘真得浮丘伯。\n城南濯足江水碧，逍遥城中混名德。\n东岩西穴已烂游，共过庐阳寻简寂。",
        "dynasty": "宋",
        "collection_info": null
    },
    {
        "uuid": "1f27f16dd5c56333c27e54e7812c7c2a",
        "title": "仙居阁",
        "author": "沈辽",
        "content": "鹤驭已归三十春，至今重阁无纤尘。\n蟠桃谁知天上事，白骨不驻城中人。\n门外江流似平昔，林间鸟雀空悲辛。\n当时留侯强辟谷，黄石老翁悟终身。",
        "dynasty": "宋",
        "collection_info": null
    },
    {
        "uuid": "5d87ffcd4b31ac4c9b602c5ee5c21e1f",
        "title": "寄题谭氏需亭",
        "author": "沈辽",
        "content": "谭子作需亭，佳客同宴乐。\n宴乐乃余事，文华相博约。\n散帙列经史，所游尽通博。\n挥毫断新义，诸生困穿凿。\n中厨具烹饪，髙怀肆杯杓。\n遥想大论时，纷纷麈毛落。\n春风豁幽郁，秋日延林薄。\n人生乐名教，安在甘寂寞。\n相期一穷达，岂止为脾臄。\n穷达乃在天，得时即鸣跃。\n在昔郑司农，处身固穷索。\n飨客颇丰侈，水陆荐金错。\n其后李北海，髙材冠台阁。\n摛文示时彦，万金资一酌。\n遗风不在是，斯名岂苟作。\n泥沙何足道，正当为善谑。\n子云老嗜酒，行当蹑芒屫。\n为君说难字，犹能中一喙。",
        "dynasty": "宋",
        "collection_info": null
    },
    {
        "uuid": "f751023e5ef9e171dc0e6faaa167925f",
        "title": "望浯台示无竞",
        "author": "沈辽",
        "content": "每爱潇江西北流，水边幽石强为留。\n归时欲借浯台望，何处陂陁可繫舟。",
        "dynasty": "宋",
        "collection_info": null
    },
    {
        "uuid": "8df0f71ba8eaa511ed5b37b78a2514b7",
        "title": "太平上方",
        "author": "沈辽",
        "content": "山上白云淡无情，不如山前利与名。\n水西落日何时尽，二十一万钟磬鸣。",
        "dynasty": "宋",
        "collection_info": null
    },
    {
        "uuid": "64cb56ec51e1f387d4bf12e4536e3f66",
        "title": "送唐道士游南岳",
        "author": "沈辽",
        "content": "潇湘一片云，翩翩上南岳。\n不依涧底石，欲引瑶台鹤。\n乘风出崕峤，带月萦林薄。\n若会洪崕生，为求金鼎药。",
        "dynasty": "宋",
        "collection_info": null
    },
    {
        "uuid": "298b70f06e5dad33cc21abb803a73dc9",
        "title": "赠张明之",
        "author": "沈辽",
        "content": "文雅张夫子，飘然东岭居。\n不随人毁誉，独与道盈虚。\n欢笑一棋局，湛沈万卷书。\n三年流窜客，相见止如初。",
        "dynasty": "宋",
        "collection_info": null
    },
    {
        "uuid": "28f5c7df9099d051c3d5bb91cadfd850",
        "title": "唁下第",
        "author": "沈辽",
        "content": "时去亦可惜，浩然若沧溟。\n平生穷古学，老大困新经。\n君抱松竹操，余无龟筮灵。\n相看故眼在，惟有遥山青。",
        "dynasty": "宋",
        "collection_info": null
    },
    {
        "uuid": "86e096e5fb83589205ed47465631b499",
        "title": "朱赵二使者示问",
        "author": "沈辽",
        "content": "古木巃嵸山径斜，不知使者出山窊。\n羁禽野兽遥相避，亦有人寻颜阖家。",
        "dynasty": "宋",
        "collection_info": null
    },
    {
        "uuid": "2765210ac9589370c8192ac8bad9b056",
        "title": "零陵观大水",
        "author": "沈辽",
        "content": "春雨淫不已，江水一夕涨。\n初闻渐其栅，离明已三丈。\n老弱走山去，浮沉困丁壮。\n髙楼半欲没，木杪维舟舫。\n睢阜已怀襄，那能辨闾巷。\n升髙瞰其下，犬牙萦迭嶂。\n始知地形隘，何由保无恙。\n湘川浩东下，其势不相让。\n安得驱山泽，移徙就空旷。\n市井安且平，黎民获生养。\n羣流亦适性，千里肆夷漾。\n斯怀知未遂，蓬茆独怊怅。",
        "dynasty": "宋",
        "collection_info": null
    },
    {
        "uuid": "10c4934da5bd9db5c691ee8282b6058b",
        "title": "谢履道天麻",
        "author": "沈辽",
        "content": "仙客饵赤箭，其根乃天麻。\n延年不復老，飞身混烟霞。\n文升蚤得道，山下多灵芽。\n世士所购求，金玉如泥沙。\n吾昔负羸疾，衰龄畏风邪。\n筋骨困连卷，跳偏竟何嗟。\n履道知我欲，囊封寄山家。\n呼奴为煮食，惜已鬓毛华。",
        "dynasty": "宋",
        "collection_info": null
    },
    {
        "uuid": "d7e9b25aa0e61ee9560cbe141ab0df7d",
        "title": "奉简莘叟",
        "author": "沈辽",
        "content": "红叶飘萧秋后山，相望止在一嵠间。\n老夫无用方安命，夫子何为蚤闭关。\n世事不随歌吹乐，此身略与水云闲。\n经年不见宁相外，安在区区事往还。",
        "dynasty": "宋",
        "collection_info": null
    },
    {
        "uuid": "e6f944e0d8c91b1ab9c44634359b548d",
        "title": "次韵博古赠王道人",
        "author": "沈辽",
        "content": "调笑同方朔，机微似幸灵。\n囊中万金药，机上九仙经。\n虚静孤猿噪，支离病鹤形。\n子云称隐德，于此识沉冥。",
        "dynasty": "宋",
        "collection_info": null
    },
    {
        "uuid": "aef12e1afdffdb315f902dba01549cc9",
        "title": "戏赠莘叟明之",
        "author": "沈辽",
        "content": "仲子绝不出，留侯数相顾。\n二客虽不同，所知均一趣。\n仲子屏世故，翛然掩蓬户。\n留侯喜奕棋，清欢寄玄悟。",
        "dynasty": "宋",
        "collection_info": null
    },
    {
        "uuid": "db2043263c940db788a3ef70d074aa8c",
        "title": "奉赠王道人",
        "author": "沈辽",
        "content": "身世飘摇如断云，此生不復世间尘。\n能言得丧归诸命，维有东坡王道人。",
        "dynasty": "宋",
        "collection_info": null
    },
    {
        "uuid": "d112571e285977e1de58516f867776c1",
        "title": "平生",
        "author": "沈辽",
        "content": "平生爱闲今幸闲，投老爱山今住山。\n不復区区同眩事，正当渺渺出人间。",
        "dynasty": "宋",
        "collection_info": null
    },
    {
        "uuid": "ce6441b8fb9e7668567407e542b72930",
        "title": "将行泊潇江",
        "author": "沈辽",
        "content": "悯悯久同巢幕燕，翩翩今作北归鸿。\n湘山潇水愁无度，更泊孤舟夜雨中。",
        "dynasty": "宋",
        "collection_info": null
    },
    {
        "uuid": "87cf22eb8c8a7af9e530ce45dfa11460",
        "title": "宿浯溪",
        "author": "沈辽",
        "content": "孤蓬衝雨出湘西，欲向崕间寄一栖。\n天外月华如有意，故来相伴宿浯溪。",
        "dynasty": "宋",
        "collection_info": null
    },
    {
        "uuid": "08f1ed1dcdd36aec7efc4311631956f1",
        "title": "谢蔚宗木棉",
        "author": "沈辽",
        "content": "峤南地熟气如烟，木华蒙茸散为绵。\n使君作紬远相寄，表似夷锦红欲燃。\n病士榻上残青氊，山中苦寒多破穿。\n使君相赠何可言，困来不妨伸脚眠。",
        "dynasty": "宋",
        "collection_info": null
    },
    {
        "uuid": "f8e65fa8bf3eb6726de47746ae492dae",
        "title": "婵娟亭",
        "author": "沈辽",
        "content": "天边新月一絃生，堂上美人肢体轻。\n何似君家庭下竹，孤风髙节照人清。",
        "dynasty": "宋",
        "collection_info": null
    },
    {
        "uuid": "23f75cf60b7a8b2f5b620782995fb536",
        "title": "静照庵",
        "author": "沈辽",
        "content": "扰扰百年何可为，正应静处得忘机。\n心猿不动无余境，照见人间是与非。",
        "dynasty": "宋",
        "collection_info": null
    },
    {
        "uuid": "0cd52baf84c00cf8f3619e0f268fd2c7",
        "title": "石燕坡",
        "author": "沈辽",
        "content": "祁阳县南石燕坡，骤雨干时燕子多。\n行李萧疏常畏雨，谁能驻马待滂沱。",
        "dynasty": "宋",
        "collection_info": null
    },
    {
        "uuid": "fbabf94cc5a7b894569904ece06ec61a",
        "title": "峡山寺",
        "author": "沈辽",
        "content": "峡山山下古招提，丛木犹藏半泐碑。\n正自会昌多难后，至今龙象绕山悲。",
        "dynasty": "宋",
        "collection_info": null
    },
    {
        "uuid": "deba643dfdc1568ecce446d577630dcb",
        "title": "白水",
        "author": "沈辽",
        "content": "九江水色白如雪，流水潇湘尚未浑。\n落日墟头人已散，独留烟树送黄昏。",
        "dynasty": "宋",
        "collection_info": null
    },
    {
        "uuid": "d6709527a87f17e6bd1643920016a772",
        "title": "题文殊寺  其一",
        "author": "沈辽",
        "content": "二公诛茆今几年，至今山下一炉烟。\n驻舟薄致伊蒲馔，欲结诸公寂静缘。",
        "dynasty": "宋",
        "collection_info": null
    },
    {
        "uuid": "86baef03d32d823afba34daf03ef514f",
        "title": "题文殊寺  其二",
        "author": "沈辽",
        "content": "月落山时鱼鼓鸣，华堂不动夜来灯。\n人间扰扰方多事，谁似炉间白髪僧。",
        "dynasty": "宋",
        "collection_info": null
    },
    {
        "uuid": "9b19992385b85d7bcef1594a61281183",
        "title": "雪后",
        "author": "沈辽",
        "content": "朝来风雪满湘山，顿失羣峰上下间。\n风定雪休归舫稳，江流不动碧潺潺。",
        "dynasty": "宋",
        "collection_info": null
    },
    {
        "uuid": "e4baaa78267d447341b1c58719ed4386",
        "title": "南台禅师云得蔚宗书报老夫入山",
        "author": "沈辽",
        "content": "支持病骨上南台，一眺云林眼暂开。\n不道云长更绕舌，已将名姓入山来。",
        "dynasty": "宋",
        "collection_info": null
    },
    {
        "uuid": "6cea982e5701a71991568e16583c0915",
        "title": "君山",
        "author": "沈辽",
        "content": "我来洞庭上，延首望君山。\n君山不可见，止在狂波间。\n风休水亦息，烟岚露空碧。\n何烦问法意，开口成尘迹。",
        "dynasty": "宋",
        "collection_info": null
    },
    {
        "uuid": "a602e6e9a333e0549278a9b1350a6501",
        "title": "洞庭山雪",
        "author": "沈辽",
        "content": "洞庭春雪晓霏霏，一阵风来半已晞。\n唯有山阴吹不尽，田塍片段衲僧衣。",
        "dynasty": "宋",
        "collection_info": null
    },
    {
        "uuid": "24b248a2fa2fef6f2f08f76d24646d38",
        "title": "次韵奉赠巴陵上官令",
        "author": "沈辽",
        "content": "古人善治身，摆落在尘土。\n明哲所自任，不为小人侮。\n嗟我一何愚，逍遥寄天宇。\n长嫌柳下污，有意庄生堵。\n微官被黯黮，远放潇湘浦。\n闭关绝世故，况復挥谈麈。\n蒙恩许北下，始接诸公武。\n若得一丸药，顿发三年瞽。\n巴陵遇言游，髙文璨瑶圃。\n泠泠挹清风，使人怀玉斧。",
        "dynasty": "宋",
        "collection_info": null
    },
    {
        "uuid": "c6ff80b0064cc3ab62e9fb7d65d27a1c",
        "title": "奉赠上官令",
        "author": "沈辽",
        "content": "洞庭春水静，楚山气雄劲。\n欲言世上清，不敌巴陵令。\n山深多猿啸，水涸纵鳞泳。\n牛刀有余闲，尽入安仁咏。",
        "dynasty": "宋",
        "collection_info": null
    },
    {
        "uuid": "1c4c7d3116aa6888fb1757654794a7e1",
        "title": "重示",
        "author": "沈辽",
        "content": "不识南宗与北宗，欲齐得丧已非通。\n若将直指生为梦，便可偏知色是空。\n莫为严周驰诞说，欲轻摩诘作衰翁。\n古人言句真刍狗，天外秋来有信鸿。",
        "dynasty": "宋",
        "collection_info": null
    },
    {
        "uuid": "983b0152f736bbefb02f3d82ea86274e",
        "title": "代诸生送黄镇判官",
        "author": "沈辽",
        "content": "潇湘秋水涨山阿，小驻归舟绿玉波。\n翰苑主人青眼在，湘南使者荐书多。\n庭中紫诏迎纶綍，道上黄花醉叵罗。\n贱客十年京国梦，恨无羽翼从鸣珂。",
        "dynasty": "宋",
        "collection_info": null
    },
    {
        "uuid": "f455753d398a6a191effa2d15cf2e354",
        "title": "赠送卢总赴调",
        "author": "沈辽",
        "content": "山东卢翁旧儒者，少年久客都城下。\n先朝数因春官荐，投袂攀鞍学弓马。\n大黄六钧猿臂挽，武库官箭长分靶。\n横门较艺在第一，武士贾勇来相迓。\n天子临观虎豹羣，弓满不苦何由化。\n固知穷达不在我，乞得参军何足咤。\n晚除一尉来荆域，白髪婆娑谁復识。\n部中夷落寄戎政，上下六年无盗贼。\n使者垂庥太守惜，地薄器寒无势力。\n平生介直耻自媒，一纸荐书终不得。\n中间安南大将出，尝愿奋身借一戟。\n翻蒙羽檄督军粮，灵渠首运三千石。\n小官繇使当自効，解衣操舟上滩碛。\n同行嘲笑何自苦，殊胜陶公闲运甓。\n功劳涓埃何足道，甫得临湘升斗食。\n髙堂老母终天年，屏居古寺甘穷寂。\n从来畏慎不干人，粝食布衣残喘息。\n春秋祀事亦粗给，妻子不为饥寒逼。\n三年终丧壮心在，矍铄安能忌吏役。\n古剑不折终不埋，老马岂甘长伏枥。\n却持手板谒公府，斗擞青衫尘土迹。\n我知卢公意可怜，世人□家轻相测。\n何如市井轻薄儿，朝来指白暮为黑。",
        "dynasty": "宋",
        "collection_info": null
    },
    {
        "uuid": "25e9cc4c533f6fb498c7dd09f3ec6ae3",
        "title": "古兴十六首  其一",
        "author": "沈辽",
        "content": "朝亦看踰山，暮亦看踰山。\n芳华春树外，古澹白云闲。\n绝顶有池水，昔年栖玉颜。\n妙灵想不驻，缅慕何由攀。",
        "dynasty": "宋",
        "collection_info": null
    },
    {
        "uuid": "a317896b0c78498979a30ad6b18277b6",
        "title": "古兴十六首  其二",
        "author": "沈辽",
        "content": "春草日已枯，山中少人迹。\n草间秋蛩鸣，遥知岁寒逼。\n人生何可恃，金丹须努力。\n流景终不回，永叹尚何益。",
        "dynasty": "宋",
        "collection_info": null
    },
    {
        "uuid": "d2e6f7cede3eb08af92291dd2a6113bc",
        "title": "古兴十六首  其三",
        "author": "沈辽",
        "content": "我不叹白髪，安得新少年。\n往者不失势，后来岂能贤。\n世间亦多士，倚伏良有缘。\n寄语夸夺子，古人已皆然。",
        "dynasty": "宋",
        "collection_info": null
    },
    {
        "uuid": "80722233eb666256cd17e0a8a4a17ad1",
        "title": "古兴十六首  其四",
        "author": "沈辽",
        "content": "修道须阴功，留侯亦何为。\n区区欲报怨，方为帝王师。\n辟谷学赤松，强为女子饴。\n黄石更殉葬，空令后人疑。",
        "dynasty": "宋",
        "collection_info": null
    },
    {
        "uuid": "9d908023465032263138404d61a2682f",
        "title": "古兴十六首  其五",
        "author": "沈辽",
        "content": "皖皖何氏女，不食终不饥。\n普公南迁日，金镜识仙衣。\n清冷少言语，时时露天机。\n冥数有时尽，玉棺有余辉。",
        "dynasty": "宋",
        "collection_info": null
    },
    {
        "uuid": "16fb967892effb79d0a8631af6cdfbf9",
        "title": "古兴十六首  其六",
        "author": "沈辽",
        "content": "古人喜功名，冒死立奇节。\n嗟我亦何弱，翰墨老蒙拙。\n富贵难苟求，耻随世汩没。\n千年柏庭下，不负金光骨。",
        "dynasty": "宋",
        "collection_info": null
    },
    {
        "uuid": "98dd4221ff9c6eb7168f0f944d020469",
        "title": "古兴十六首  其七",
        "author": "沈辽",
        "content": "不识扬子云，清峭想玄鹤。\n后世欲论文，斯人不可作。\n死生固有命，一眚为投阁。\n相去已千年，空山甘寂寞。",
        "dynasty": "宋",
        "collection_info": null
    },
    {
        "uuid": "eece942781b673e7389d38fb875b06dc",
        "title": "古兴十六首  其八",
        "author": "沈辽",
        "content": "黄叶日已落，西飇易惊衰。\n忆昔阳春下，芳华弄葳蕤。\n四序不代运，生物皆凌夷。\n匆匆盖常理，晚暮令人悲。",
        "dynasty": "宋",
        "collection_info": null
    },
    {
        "uuid": "184c287f0baba0eedcd9446337831683",
        "title": "古兴十六首  其九",
        "author": "沈辽",
        "content": "百草皆有种，风土不可移。\n甘辛与美恶，所得自适宜。\n东家鲐背翁，前日乃婴儿。\n耄倪寄百年，谁可强扶持。\n芳华有不实，不实未足悲。\n神仙不死药，多采南山芝。",
        "dynasty": "宋",
        "collection_info": null
    },
    {
        "uuid": "1f9795a1a697efb5bf48183863367e1a",
        "title": "古兴十六首  其一○",
        "author": "沈辽",
        "content": "天外青青山，重云忽蒙翳。\n青山终不移，明目未可睨。\n秋风方憀栗，冥雨何时霁。\n不见希夷翁，欲学穷年睡。",
        "dynasty": "宋",
        "collection_info": null
    },
    {
        "uuid": "5d399e7a0ff2ca8b2ec112f859ecf362",
        "title": "古兴十六首  其一一",
        "author": "沈辽",
        "content": "夜半山气冷，始知秋序深。\n开轩望明月，西岭莽涔涔。\n人籁久已息，繁然蟪蛄吟。\n缅怀故丘鹤，清唳有余音。\n遥与白云期，岂惮冰雪侵。\n人情与物象，邂逅惬幽心。\n夜漏渐已长，清风入松林。\n逍遥掩蓬户，微凉生衣襟。",
        "dynasty": "宋",
        "collection_info": null
    },
    {
        "uuid": "d3ec7532973912359d8bec09c698849b",
        "title": "古兴十六首  其一二",
        "author": "沈辽",
        "content": "潇湘望秋月，清旷无风埃。\n谁知故园影，亦向裔夷来。\n水际衰老翁，练衣独徘徊。\n俯仰方自适，为谁指玄胎。",
        "dynasty": "宋",
        "collection_info": null
    },
    {
        "uuid": "cb303b63fb4141592b88e3bf682183ed",
        "title": "古兴十六首  其一三",
        "author": "沈辽",
        "content": "落叶何足叹，歳暮皆枯枝。\n白髪不可摘，我老谁不知。\n荣瘁乃常理，日月濳推移。\n庄生强欲下，祗能解人颐。",
        "dynasty": "宋",
        "collection_info": null
    },
    {
        "uuid": "e4c3c1c48f068cc7578394e9a262f411",
        "title": "古兴十六首  其一四",
        "author": "沈辽",
        "content": "我意不自适，何为浪多忧。\n艹舍亦无事，浩如水中舟。\n陵谷尚或迁，百年为谁侜。\n不作亦不止，生肇知吾优。",
        "dynasty": "宋",
        "collection_info": null
    },
    {
        "uuid": "5f1f8ec9ed7c74fd2e52891a8633193e",
        "title": "古兴十六首  其一五",
        "author": "沈辽",
        "content": "前日春已归，残花尚赤白。\n秋来初未顷，园林亦早索。\n桃实久已空，黄柑年可摘。\n唯有半折松，青青独如昔。\n少年勿叹息，明年復春色。\n莫疑衰老翁，住世方为客。",
        "dynasty": "宋",
        "collection_info": null
    },
    {
        "uuid": "7f96b5c259d699dc4c3b6c0d6e8e1799",
        "title": "古兴十六首  其一六",
        "author": "沈辽",
        "content": "畴昔一梦还，强忧亦强喜。\n残息若少延，视今谅亦尔。\n何为有得失，宁非为物使。\n长哂王濳夫，区区论天咫。",
        "dynasty": "宋",
        "collection_info": null
    },
    {
        "uuid": "71562416c0b0d48e1318eaf2dacbe70a",
        "title": "渡西",
        "author": "沈辽",
        "content": "百家渡西日已落，青山上下猿鸟乐。\n欲因新月望吴云，遥看北斗挂南岳。\n一梦愔愔已十秋，古人不死终未休。\n草舍萧条谁与语，清香吹过白苹洲。",
        "dynasty": "宋",
        "collection_info": null
    },
    {
        "uuid": "e51c961261c6f29427fc403efdad1fd9",
        "title": "次韵酬楚兴三颂  其一",
        "author": "沈辽",
        "content": "莫欺隐几维摩老，不为文殊不设斋。\n寂寂青山何所有，霜风落叶满空阶。",
        "dynasty": "宋",
        "collection_info": null
    },
    {
        "uuid": "92eb2463963e260457559c4bddd6ecae",
        "title": "次韵酬楚兴三颂  其二",
        "author": "沈辽",
        "content": "给孤长者寻常有，应供如来不易逢。\n二施本无差别理，莫论庭柏与庭松。",
        "dynasty": "宋",
        "collection_info": null
    },
    {
        "uuid": "2ffff64d818b0f5a6f3efc3e50eae40b",
        "title": "次韵酬楚兴三颂  其三",
        "author": "沈辽",
        "content": "已住世间如影响，不牵法相论偏圆。\n山边茆屋随缘业，不是当时忍辱仙。",
        "dynasty": "宋",
        "collection_info": null
    },
    {
        "uuid": "b577a0d1e3f1dd120d14bf7234d2db7f",
        "title": "寄金山禅师",
        "author": "沈辽",
        "content": "秋来清血洒潇湘，遥望东流带夕阳。\n为过金山沾法力，便随潮水入钱塘。",
        "dynasty": "宋",
        "collection_info": null
    },
    {
        "uuid": "ddde71da026ebf61d029b361f3168a30",
        "title": "九日",
        "author": "沈辽",
        "content": "去年九日始离家，行到江南见菊花。\n今日裔夷逢节物，独将白髪换年华。",
        "dynasty": "宋",
        "collection_info": null
    },
    {
        "uuid": "4b56f1ee14bd32fa515bd8a719d87210",
        "title": "送毕公绰",
        "author": "沈辽",
        "content": "毕子治车马，游学去成均。\n成均首善地，俊乂方軿臻。\n为儒当读书，术业藏诸身。\n羣居久昧是，终亦为涂人。\n通塞虽有时，操修贵道真。\n求益当择友，好德必有邻。\n吾为投裔客，其言何足珍。\n行矣当自慎，思慰髙堂亲。",
        "dynasty": "宋",
        "collection_info": null
    },
    {
        "uuid": "4505f4128d3179d20528cf2e817f8866",
        "title": "火星岩",
        "author": "沈辽",
        "content": "火星岩下石崚嶒，殿阁相望止一僧。\n莫问人间兴废事，门前流水几前灯。",
        "dynasty": "宋",
        "collection_info": null
    },
    {
        "uuid": "7c23231eb52db1324995e06425250218",
        "title": "白髪",
        "author": "沈辽",
        "content": "山头甘实半已黄，领上白髪日更长。\n青云合散寄孤岫，世事悲欢空夕阳。\n我欲乘风学御寇，泠然有意寻沧浪。\n沧浪无人谁与适，青山路远烟茫茫。",
        "dynasty": "宋",
        "collection_info": null
    },
    {
        "uuid": "f3a60ac5ec949c575bdeab57a8d8cdb1",
        "title": "侯滩",
        "author": "沈辽",
        "content": "江流激激过侯滩，更上山头看打盘。\n百岁老人亲击鼓，城中忧乐不相干。",
        "dynasty": "宋",
        "collection_info": null
    },
    {
        "uuid": "5e8347f0615aea45432392c5362d73c3",
        "title": "书堂寺",
        "author": "沈辽",
        "content": "苍山古木书堂寺，北下湘川百余步。\n谁云往来倾世界，至今人道安禅处。\n岂无惊蛇与飞鸟，后来那復知其趣。\n我身不知今是不，空记名称你常住。",
        "dynasty": "宋",
        "collection_info": null
    },
    {
        "uuid": "3c3095002fa571933de7d1477666acf0",
        "title": "日道",
        "author": "沈辽",
        "content": "日道纒南復纒北，蓬户长开少人迹。\n三噫七哀非我意，我身乃是投荒客。",
        "dynasty": "宋",
        "collection_info": null
    },
    {
        "uuid": "32ba191e9b2a65a2a396443cc097d026",
        "title": "庞公",
        "author": "沈辽",
        "content": "襄阳庞公少检束，白头女冠亦不秃。\n世所奔趋我独弃，我已有余彼不足。\n鹿门有月树下行，江汉无风舟上宿。\n不识当时捕鱼客，但爱长康画金粟。\n金粟杜口不復言，庞公为人不夸俗。\n东西有人问老夫，但道明灯照茆屋。",
        "dynasty": "宋",
        "collection_info": null
    },
    {
        "uuid": "6e4dda0fe72b3273b5a3926bc974f872",
        "title": "五言",
        "author": "沈辽",
        "content": "五言七言正儿戏，三行五行亦偶尔。\n我性不饮岂解醉，正如春风弄羣卉。\n四十年来目幻事，老去何须别愚智。\n古人不生亦不灭，吾今不作亦不止。\n寄语悠悠世上人，浪生浪死一埃尘。\n洗墨无池笔无冢，时亦作戏怡吾真。",
        "dynasty": "宋",
        "collection_info": null
    },
    {
        "uuid": "f164055622899b8bf1e0497fa43c0a76",
        "title": "种花",
        "author": "沈辽",
        "content": "世事流光同一污，天涯白髪未还家。\n慇勤更种庭前草，为看秋来一似花。",
        "dynasty": "宋",
        "collection_info": null
    },
    {
        "uuid": "ca019d869b47aa318249bf17c5f9b5a4",
        "title": "送僧应参禅",
        "author": "沈辽",
        "content": "古寺穷居岁月移，东冈西崦不相知。\n从来但识羣羊谶，不道亦逢狮子儿。\n潇水荤羶从此隔，雪山消息更何疑。\n明年我过湘西去，问讯山前我为谁。",
        "dynasty": "宋",
        "collection_info": null
    },
    {
        "uuid": "f5cd33b45e551f0ef95ac2011a950857",
        "title": "花药尘外亭",
        "author": "沈辽",
        "content": "导师昔示化，灵墟肇开凿。\n山间百草花，救病皆为药。\n尔来三百岁，法音亦间作。\n为人布福时，随缘四丰乐。\n然师法王嗣，金锡中天落。\n海众蚤知归，天龙欣有託。\n鼎新金布地，烟云助回薄。\n岣嵝对岑寂，潇湘供盥濯。\n维摩老且病，身世两无着。\n行期过丈室，为我探泉壑。",
        "dynasty": "宋",
        "collection_info": null
    },
    {
        "uuid": "09853b56b1518d9f15ead333bb9ca769",
        "title": "踏盘曲二首  其一",
        "author": "沈辽",
        "content": "湘江东西踏盘去，青烟白雾将军树。\n社中饮食不要钱，乐神打起长腰鼓。\n女儿带镮着缦布，欢笑捉郎神作主。\n明年二月近社时，载酒牵牛看父母。",
        "dynasty": "宋",
        "collection_info": null
    },
    {
        "uuid": "f2da07ad612d7d6c423123e71f3a0ee3",
        "title": "踏盘曲二首  其二",
        "author": "沈辽",
        "content": "胡卢笙，不着簧。\n细腰鼓，三尺长。\n吹笙击鼓山之旁，噭跳宛转乐盘王。\n盘王死来三千年，古曲旧词至今传。\n山祥水气不断处，坏木烧作兜娄烟。",
        "dynasty": "宋",
        "collection_info": null
    },
    {
        "uuid": "c0f004079661ca15db3d1f768ba4ca0d",
        "title": "山西",
        "author": "沈辽",
        "content": "山西谁家桃李树，半是少年行乐处。\n去年花谢今年开，惟有人生不如故。",
        "dynasty": "宋",
        "collection_info": null
    },
    {
        "uuid": "de50172e304d8e3e5bfe4e69a47a6a18",
        "title": "庭下",
        "author": "沈辽",
        "content": "庭下乱生春草花，夭红不称野人家。\n漫开漫落无人折，留得孤根数寸槎。",
        "dynasty": "宋",
        "collection_info": null
    },
    {
        "uuid": "3d4585f34310821e8ef448b327ccd887",
        "title": "次韵答楚兴",
        "author": "沈辽",
        "content": "落莫余生何可同，正如枯死道边蓬。\n随风流转惟无定，定处由来自性空。",
        "dynasty": "宋",
        "collection_info": null
    },
    {
        "uuid": "8ade1fd3eb6d273dbb455daca90b4a6a",
        "title": "郊外马嘶",
        "author": "沈辽",
        "content": "春草满空春水流，土人放马白苹洲。\n细风迟日嘶鸣处，遥忆金明池上游。",
        "dynasty": "宋",
        "collection_info": null
    },
    {
        "uuid": "2c4339d0c9931208e999bfd254be99f5",
        "title": "景星观",
        "author": "沈辽",
        "content": "南津古观已半摧，老松千尺黄蒲开。\n礼斗层坛故基在，真人一去终不来。\n终不来兮往何许，朝瀛洲兮莫玄圃。\n应笑营营世上人，转手已为泉下土。",
        "dynasty": "宋",
        "collection_info": null
    },
    {
        "uuid": "f7ea539fdd67b48f18ea8f044e2dd39e",
        "title": "花残",
        "author": "沈辽",
        "content": "花发花残都不知，谁将白髪更题诗。\n山西日永无多事，闲看樵夫数局棋。",
        "dynasty": "宋",
        "collection_info": null
    },
    {
        "uuid": "74754a0fec06ea656a9699c37acedc73",
        "title": "寒山",
        "author": "沈辽",
        "content": "黄牛岩下水弯弯，葛帔篮舆自往还。\n不是湘纍莫相问，祗应枯瘁似寒山。",
        "dynasty": "宋",
        "collection_info": null
    },
    {
        "uuid": "7fa58a86bc88f0e3afa0dcab32fe5f37",
        "title": "过商翁墓",
        "author": "沈辽",
        "content": "征南名地蚤相知，老向潇湘看立碑。\n壮节独驰南峤事，古风不括故山诗。\n愁烟半鏁黄茅壠，部曲谁寻旧将旗。\n遥瞩芜江想灵气，孤云落日不胜悲。",
        "dynasty": "宋",
        "collection_info": null
    },
    {
        "uuid": "cd8fe3eb827272955d9884e20d4e3e55",
        "title": "澹山岩",
        "author": "沈辽",
        "content": "昔造阳羡二洞天，我生已当谢人间。\n尔来投裔亦无事，澹山岩下欣跻攀。\n羣峰驾肩来，江水会前湾。\n灵气縚洞口，夐如宝陁山。\n辇道转西升，斗入初无艰。\n翡翠凿穹庐，略与天相弯。\n寛广容万席，清润非人寰。\n东南豁阳明，仰视如含环。\n青萝傅乔木，亦有败叶黫。\n造化遗玉像，其人清且闲。\n巧工或可为，谁能陟巅颜。\n秦时隐君去成仙，空留石床水云般。\n药炉不復九霞覆，唯余渥赭繁茅菅。\n至行禅师化巨蟒，好事太守驱羣顽。\n崇坛峭罅皆可蹑，三穴旁出门无关。\n壁间玉乳化为石，何术可煮完衰孱。\n恨无仙骨空盘桓，欲留未可终当还。\n仆夫告余趣归驭，落日西下云斑斑。",
        "dynasty": "宋",
        "collection_info": null
    },
    {
        "uuid": "1faad1159c080f07686d79c3716d0f0d",
        "title": "愚溪",
        "author": "沈辽",
        "content": "榜舟下潇江，泛泛入愚溪。\n昔人不復见，秋草空萋萋。\n委蛇望僧园，云屋倦攀跻。\n林髙日气薄，磔磔鸣山鸡。\n倒景相吐呑，清明合致犂。\n昔人怅投裔，感事多悲悽。\n北邙一抔土，荣辱方今齐。\n人生无百年，外物安可迷。\n溪水泻石间，喧喧如鼓鼙。\n了无人世想，粗可休天倪。\n吾亦被黯黮，东山饱蒿藜。\n二年已数至，屐齿连山溪。\n行亦归三吴，孤猿安故栖。\n它年若有梦，邂逅识江西。",
        "dynasty": "宋",
        "collection_info": null
    },
    {
        "uuid": "3d5971a42ffcb3fabe21a0d54002a703",
        "title": "石角山",
        "author": "沈辽",
        "content": "步屐出东津，遥跂石角山。\n山迴道亦转，卓荦烟云间。\n何人峻重阁，三休直孱颜。\n吾想造化功，为此肃神姦。\n嵌岩或中穴，特立气甚顽。\n此角谁可折，宁当混尘寰。\n游士何足知，但剥苔藓斑。\n西首望城闉，羣山合如环。\n下临有鼻道，落日行人还。\n枫叶秋欲丹，芜江逗潺潺。\n重游何用戒，蓬户初无关。",
        "dynasty": "宋",
        "collection_info": null
    },
    {
        "uuid": "f61f032e2a2bcc8100c198a16ca77c3c",
        "title": "湘中宿台步寺",
        "author": "沈辽",
        "content": "湘源初甚微，屡挹不满缸。\n比至台步虚，泛泛为长江。\n虚头市初集，鱼豆皆成桩。\n夷獠不识人，笑鬻彘与厖。\n绿荷竭苞苴，人散谁復撞。\n鸥鸟亦来下，酒斾停空杠。\n我来憩桑门，竹户映蓬窗。\n夜寝那可寐，江流正淙淙。",
        "dynasty": "宋",
        "collection_info": null
    },
    {
        "uuid": "018598ff596d7ea6252830a30e628af8",
        "title": "泛舟上湘口馆",
        "author": "沈辽",
        "content": "潇水漫南来，湘川趣东下。\n二水始相会，清豪不相藉。\n山迴石瀬出，木老修烟嫁。\n泛泛白苹洲，林风媚如画。\n宿昔感骚愤，幽兴遥相借。\n不谓垂老年，覉孤穷山舍。\n潮来刺舟去，孤月临清夜。\n安得跨鲸鱼，不復人间化。",
        "dynasty": "宋",
        "collection_info": null
    },
    {
        "uuid": "33925b1913895f099f630a51e207c263",
        "title": "法华石门",
        "author": "沈辽",
        "content": "穷居谢世故，久厌夷落喧。\n出亦何所适，往往傲石门。\n石门在山腰，东西列祇园。\n崈崖三折上，苍壁烟岚昏。\n松下閴无人，唯有风中幡。\n安得嵇阮流，相与抗玄言。\n羣鹗感余颡，日暮噪阴樊。\n吾衰那復辨，孤吹拂归轩。",
        "dynasty": "宋",
        "collection_info": null
    },
    {
        "uuid": "ad7df237eb592a71ae70fd2840d5c5e0",
        "title": "禅僧岩",
        "author": "沈辽",
        "content": "潇湘山水穷欲偏，最后乃得禅僧岩。\n禅僧成道久已化，独有崖崿青巉巉。\n降身入洞不甚险，突兀三室谁雕劖。\n东西有道若蛇窦，白云羃羃门无缄。\n持火旁行不知际，七穿八窍遥相衔。\n涓涓乳泉白如雪，由来此地殊仙凡。\n主人引我復深入，行指岰穴尤嵌岩。\n中间石鼓有异响，击拊想可参韶咸。\n吾身久病苦下湿，復畏神怪来邀搀。\n直趣出洞上南巘，豁若巨海张云帆。\n山花斓斑出竹杪，亦有禽鸟声諵諵。\n欲还未可復小驻，日脚已过东冈杉。",
        "dynasty": "宋",
        "collection_info": null
    },
    {
        "uuid": "339e11620baf9e8f5cded30e7455a80d",
        "title": "奉谢上官令诗卷",
        "author": "沈辽",
        "content": "一轴新诗锦不如，何为轻易赠狂夫。\n巴山楚水无穷胜，不必王维更画图。",
        "dynasty": "宋",
        "collection_info": null
    },
    {
        "uuid": "28a2017c79e1f17fea5fcc93a077853e",
        "title": "赠别子瞻",
        "author": "沈辽",
        "content": "平生雅游眉阳客，五年不见鬚已白。\n借田东坡在江北，芟夷蓬蒿自种麦。\n相逢不尽一樽酒，故态那復论欢戚。\n手抱阿武劝余沥，维摩老夫失定力。\n老夫寂寂出三湘，更欲卜居池水阳。\n薄田止须数十亩，田上更树麻与桑。\n老来正苦迫生事，清明虽近犹可秧。\n罢亚若可博干麨，以无易有遥相望。\n我舟即行不可驻，欲卜后会诚茫茫。\n他时有信若可寄，不用辛苦为诗章。",
        "dynasty": "宋",
        "collection_info": null
    },
    {
        "uuid": "432c8118d924143b40daa3f4208fe8f2",
        "title": "题子瞻雪堂即次前韵",
        "author": "沈辽",
        "content": "眉阳先生齐安客，雪中作堂爱雪白。\n堂下佳蔬已数畦，堂东更种连坡麦。\n不能下帷学董相，何暇悲歌如寗戚。\n布裘藜杖自来往，山禽幽弄均春力。\n桉上诗书罗缣缃，炉中烧药笑王阳。\n晨炊且籴北仓粟，冬服已指山前桑。\n南冈差髙多种橘，迤北渐下宜栽秧。\n北邻亦有放达士，道路壶榼常相望。",
        "dynasty": "宋",
        "collection_info": null
    },
    {
        "uuid": "9b668e3afe946112c06a06f2c88e4890",
        "title": "德相送荆公三诗用元韵戏为之",
        "author": "沈辽",
        "content": "幽居卧山间，不与世相接。\n余生委蒲柳，滞想遗空劫。\n德相蚤相亲，顾我情未厌。\n数枉南堤步，更引青溪艓。\n相见亦何事，坐对羣峰迭。\n春阳始萌动，烟岚森剑铗。\n亷纤数日雨，万里浮尘浥。\n赤白未残花，修秾半敷叶。\n行招老僧语，遥瞩东田馌。\n穷崖历可造，峻流谁敢涉。\n衰龄易生倦，幽岩就调摄。\n德相知我惫，双眸困垂睫。\n髙咏楚公作，欲引维摩箑。\n初闻未甚解，静听疑可猎。\n有如太华峰，跛躄岂易蹑。\n不知泛沧海，何力施舟楫。\n遥窥土山胜，昔乃文靖业。\n二公虽异时，名德远相躐。\n山川若有待，风物增悲惵。\n未知蔡侯履，孰与支郎蹀。\n胜游可概见，笔力方峨嶪。\n更纾别后情，琅琅铺简牒。\n倡髙必和寡，排比安且帖。\n箫竽合古律，宫商自谐协。\n世人所钦慕，有口空嚅嗫。\n东床坦腹士，左右参经笈。\n为赋奕棋句，璆琳吐胸胁。\n锵然不可闭，由来知健捷。\n谓如伯升勇，扬兵开宛叶。\n岂比文信君，无谋丧张靥。\n致死在必胜，甘言方示怯。\n尾章示戒训，足以传芳谍。\n后生知自励，何必棰楚挟。\n正如嚼冰雪，清冷快牙颊。\n我昔造公室，公方任调燮。\n辱枉渊明赠，今犹秘巾箧。\n当时隳官去，终身欣废跕。\n冠带遂已捐，头脑深埋擪。\n肯羡冥冥鸿，安知栩栩蝶。\n心清久无梦，神固安知魇。\n少小锐文史，老大心更慑。\n是古岂余心，非今宁我惬。\n况復论翰墨，尔来那可辄。\n不识浑脱舞，何愧张颠帖。\n所居飬鹅鴈，菰蒲观啑喋。\n亦有藜藿畦，粗充匕与梜。\n孰知名可贵，安用禄为槢。\n无求岂有沮，不动谁能嗋。\n汝坚百万众，淮濆空雉堞。\n陵阳丈五坟，朱云本轻侠。\n百年竟何往，终当封马鬛。\n何必怅霜毛，更向窗前镊。",
        "dynasty": "宋",
        "collection_info": null
    },
    {
        "uuid": "04dabdd5269aa3c6a28dc0efa90a029a",
        "title": "德相所示论书聊復戏酬",
        "author": "沈辽",
        "content": "野舍老余生，雅尚今已惬。\n不逃世忧患，余事寄巾蹀。\n行寻青山转，坐对青山迭。\n欲随白云去，傥与幽人接。\n盘桓太清洞，怅望长江艓。\n昔时古锦嚢，今还白羽箑。\n不復叔夜煅，真得孙登摄。\n九华一枯藜，青溪一孤楫。\n得丧苟自达，死生安足惵。\n朱颜久不驻，白髪何为镊。\n羣物自流转，吾生寄天燮。\n德相屡相过，老夫宁足蹑。\n由来废井水，不如长剑铗。\n往往论书法，轩轩两目睫。\n中郎石经在，元常表军捷。\n汉魏多传人，至宋有遗帖。\n唐室初最盛，渐衰自中叶。\n欧虞缅谁嗣，颜桞何足躐。\n篆籕昔难工，草圣谁敢輙。\n巨山作散隶，雄古掀龙鬛。\n贞观喜飞白，凌厉腾春蝶。\n岂特豁神观，直可祛鬼魇。\n古人有所寓，天性难必协。\n所志有小大，其材有勇怯。\n或惮懦文雅，或轩昂豪侠。\n或转战鞍马，或驱驰弋猎。\n或发于止谏，或得于讼牒。\n或奋夺床陛，或造成械槢。\n或为神所追，或自执所劫。\n或醉以贾祸，或诈以行谍。\n或习于娱乐，或劳于呿嗋。\n有灿如文锦，有劲如金梜。\n有倚如戈锋，有点如山嶪。\n有驶或如波，有媚或如靥。\n或腾如烟霏，或落如鸟跕。\n渊妙欲飞动，拙恶愧偏擪。\n当寝或不寐，当昼亦忘馌。\n有誉终甚微，或毁则羣嗫。\n为功有不至，考古安能厌。\n十年幸能就，万金毫岂浥。\n金玉敷卷轴，龙蛇閟箱笈。\n是惟小夫技，宁当丈夫业。\n譬如论唐虞，何曾道郇叶。\n如君负髙识，于此何足挟。\n一战虽未霸，遐心岂即怗。\n朝廷方洽熙，四夷皆远慑。\n坐復洮河地，直捣幽燕胁。\n朝夕奏奇功，羣儒争鼓箧。\n太平任文治，战血何烦喋。\n道德以为宇，威武以为堞。\n岂比叔孙生，杂用随何颊。\n吾衰何可道，不死同原涉。",
        "dynasty": "宋",
        "collection_info": null
    },
    {
        "uuid": "1668c707957b2eb2972df4c0f86f8590",
        "title": "德相惠新茶復次前韵奉谢",
        "author": "沈辽",
        "content": "暑雨闇穷山，道滑不可蹑。\n隐几念投老，葛衣坐揺箑。\n林端使者至，乃得德相帖。\n佳惠致新茗，远来自闽笈。\n吾闻北苑胜，不与羣山接。\n山下几千家，以此为生业。\n新阳一日至，东风方猎猎。\n百草尚勾甲，灵芽已先捷。\n所采仅毛髪，厥工巧烹燮。\n甘泉列盎釜，炽炭浩旁迭。\n修竹为之规，黄金为之梜。\n形摹各臻妙，制作易妥帖。\n至尊所虚伫，守臣方惕慑。\n其上为虬龙，蜿蜒奋鳞鬛。\n稍降乃交鳯，文翼相盘跕。\n函封趣北道，驿使互防挟。\n四方老金玉，拟议谁敢輙。\n屹屹健士儋，飘飘迅溪艓。\n谷雨不及润，权门已盈箧。\n带𩊓体正方，葵华角仍擪。\n始传盛王郑，后来止游叶。\n大为权势迫，小或盗贼刼。\n其间起斗夺，亦数冒刑槢。\n南夷出重购，不惮浮海楫。\n北虏比尤好，喜笑开胡睫。\n岂不产邛蜀，岂不生楚叶。\n厥品乃大戾，固难一理摄。\n朱门厌酒肉，辩士厉舌颊。\n儒生备夜诵，农夫困朝馌。\n禅翁过工煮，老获空腹喋。\n绮席梦腾腾，玉山头嶪嶪。\n无余乃尚可，非此意不厌。\n一泛舌已润，载啜心更惬。\n不惟豁神观，亦足畅烦惵。\n清泠生肺肝，爽快胜抓镊。\n孰不恃薏苡，伏波烦谤嗫。\n孰不饮醇酎，伯仁忧腐胁。\n祖逖敦雅尚，鸿渐未愽涉。\n君谟号精鉴，才翁亦相躐。\n玉川七椀兴，令人解颐靥。\n奇章两串赐，遗芳在图谍。\n余昔喜宾客，为世困书牒。\n轻重必酬酢，往来烦蹻蹀。\n自从窜夷裔，所藏多败浥。\n亦幸衰老年，数病脾气怯。\n弃置在髙阁，魂梦昏多魇。\n拘病出湘汉，余生若蝉蝶。\n希夷有幽卧，刀剑销铓铗。\n一榻就空旷，百骸得和协。\n久已废翰墨，况復道游侠。\n有味养元和，无物累吾嗋。\n临风欲占谢，遥企山西惵。",
        "dynasty": "宋",
        "collection_info": null
    },
    {
        "uuid": "dac4e75d810f7ff0cfb255c44512600a",
        "title": "与德相游云光",
        "author": "沈辽",
        "content": "方驾出齐山，五月未甚暑。\n遥瞻六峰道，修烟莽如禇。\n浮屠在山半，卜筑气象古。\n松风下石窦，阴泉鸣竹坞。\n堂堂老禅子，游方遍中土。\n十年不下山，不及朝市语。\n拂云有幽步，凌空开峻宇。\n登山復望山，六峰艶如舞。\n时当一阴候，阳气骄且舞。\n龙蛇伏草莽，往往暴为雨。\n由兹向揺落，流光不足数。\n篮舆当復来，相与同支许。",
        "dynasty": "宋",
        "collection_info": null
    },
    {
        "uuid": "b9ec8d34ceaeb0576fe04fcdf87f606e",
        "title": "送夏八赴南陵",
        "author": "沈辽",
        "content": "老夫久客三湘水，归来喜食江南鮆。\n白云犹识旧山川，青眼多惭老兄弟。\n当时亲友半不在，中表相存如梦寐。\n公酉冡上春草生，白眉始与君相际。\n髙堂老人八十一，不间衰微论末契。\n招我卜宅居其旁，自顾麋鹿何由系。\n春风引我齐山行，穿云踏石构巢橧。\n相见常无一樽酒，山中枯淡令人憎。\n凉风未至正苦热，君忽佩印临南陵。\n南陵相去五舍近，马蹄车辙常相仍。\n安舆綵衣得荣飬，况有大舸如飞鹏。\n步上南山一延首，江风浩浩云腾腾。",
        "dynasty": "宋",
        "collection_info": null
    },
    {
        "uuid": "463b4c1e2b263fd601ccb7721b0cdbc0",
        "title": "青溪",
        "author": "沈辽",
        "content": "青溪八月老菰蒲，孤吹修烟出水隅。\n谁问西湖少年乐，闲将世事捋苍鬚。",
        "dynasty": "宋",
        "collection_info": null
    },
    {
        "uuid": "18bcfa789381e92cefb425bbe1c56dd4",
        "title": "初创二山",
        "author": "沈辽",
        "content": "左山丛古木，萦带多美竹。\n右山少平地，硱磳断苍玉。\n于此岂无竹，萧疏倚岩谷。\n上参九顶道，俯浸青溪澳。\n于彼岂无石，嵌崖大如屋。\n景业读书处，基构有遗躅。\n始吾购二山，何为不相属。\n中间古兰若，台观当山腹。\n岩洞九十七，龙蛇所潜伏。\n昔人作轩榭，髙深寄林麓。\n我乃巢西崦，手自亲锄斸。\n青溪漫无际，岛屿相重复。\n雨余山更佳，春流涨平峪。\n下矙池阳市，修烟弄芬馥。\n大江天上来，淮山点眉绿。\n老夫岂无意，落日傲鸿鹄。\n东岭亦诛茆，小庵粗容足。\n六峰引南睇，九华势相续。\n白云与谁期，千载媚平陆。\n清旷无俗韵，修明资远目。\n去秋已种麦，今春復栽粟。\n野老岂余欺，东坡幸膏沐。\n二山谁与适，最与枯藤熟。\n相见讵无人，顾我真麋鹿。\n百年一瞬事，何暇知委曲。\n得此化余年，不问君平卜。",
        "dynasty": "宋",
        "collection_info": null
    },
    {
        "uuid": "0e21b4c66b7a771924dfaff0995fa7ba",
        "title": "奉赠芝师参总禅师",
        "author": "沈辽",
        "content": "欲识东林路，匡庐第一山。\n昔人开胜地，大士启禅关。\n鹫岭不遗法，虎溪谁敢攀。\n因师访消息，为寄九峰间。",
        "dynasty": "宋",
        "collection_info": null
    },
    {
        "uuid": "7fa15770cd74e983e689f46869df5da4",
        "title": "奉赠行师参慎禅师",
        "author": "沈辽",
        "content": "观音二十五圆通，止在禅师一指中。\n金钵直随流水去，不须芒屩更西东。",
        "dynasty": "宋",
        "collection_info": null
    },
    {
        "uuid": "28554c487c608e4d900a34d3dd9c5c9c",
        "title": "初泊磁湖",
        "author": "沈辽",
        "content": "归舟不解洞庭帆，舟上骚人雪满簪。\n小驻武昌江北岸，春风今夜泊江南。",
        "dynasty": "宋",
        "collection_info": null
    },
    {
        "uuid": "42774b87cd017174b5c91b9daca90c9d",
        "title": "感昔游",
        "author": "沈辽",
        "content": "江南二月春水生，不如春草满山青。\n江南故人半不在，不如春水似有情。\n三年放逐三湘客，今日归来头欲白。\n欲寻旧游心更懒，青山闭门长寂寂。",
        "dynasty": "宋",
        "collection_info": null
    },
    {
        "uuid": "ed655a4ab0e9261be9f5e80a5fe65f43",
        "title": "无生",
        "author": "沈辽",
        "content": "昔别江南去，三湘多烟雾。\n今从三湘归，江南正如故。\n不须下照水，还惊我非汝。\n白髪如秋蓬，已得无生路。",
        "dynasty": "宋",
        "collection_info": null
    },
    {
        "uuid": "5eee9eb6ae8b9337ab56586726a36913",
        "title": "五言赠别博明二古",
        "author": "沈辽",
        "content": "三年客零陵，所得惟二古。\n彼室虽屡空，髙谊诒先矩。\n顾我被迁斥，数过南山坞。\n攘臂岂无人，久要何足数。\n君无一樽酒，我无一柈黍。\n相见动移晷，不及市朝语。\n博古练世故，黑白谁敢侮。\n明古喜方术，虚怀安疾苦。\n古人处其道，足以察臧否。\n何用轻薄儿，口舌卖州府。\n度直始诗书，襟灵各翘楚。\n阴德有阳报，终当大门户。\n老夫趣北归，顾予求所处。\n昏悖何可言，愧汗欲如雨。\n诗人慎加飡，斯意亦可取。\n不忘双鲤鱼，遥想潇湘渚。",
        "dynasty": "宋",
        "collection_info": null
    },
    {
        "uuid": "db833953e0f5c9fdb942b0b8b10cb502",
        "title": "七言奉送润守之永静",
        "author": "沈辽",
        "content": "昔年持檄向朔方，九月踏冰渡河梁。\n夜入铜台天欲雪，北风惨淡沙尘黄。\n今年江南秋已半，出送车骑江之阳。\n江边宾从坐挥汗，赤日挂木鸣蜩螗。\n欲知朔南气候异，由来道路山川长。\n使君腰组上北道，一亭一堠遥相望。\n出近入劳岂知远，方舟结驷本不忙。\n往时尊公帅陜右，名姓久已威戎羌。\n想闻公子千骑出，北部应已逃名王。\n青榆白柳千里肃，谁敢牧马来边疆。\n当时公子面如月，尔来使君鬚带霜。\n明年朔方春雪冻，为忆江南梅萼芳。\n平居秋浦钓赪鲤，何如榆关封白羊。\n朝廷太平四方静，圣武神功由庙堂。\n三年瓜期当受代，指麾舍人催治装。\n疏公欲向九华老，野夫相望齐山旁。",
        "dynasty": "宋",
        "collection_info": null
    },
    {
        "uuid": "7821c41c92fddbf72caec5700dd4cf92",
        "title": "寄博古",
        "author": "沈辽",
        "content": "齐山落景覆青溪，溪上幽人半病羸。\n曾作潇湘江上客，水风山月合相知。",
        "dynasty": "宋",
        "collection_info": null
    },
    {
        "uuid": "ce70f404941799b20d4bad6e84008fb1",
        "title": "送超禅师",
        "author": "沈辽",
        "content": "老夫结庵南山前，此生终不蹈世缘。\n邂逅云门亦何言，白云无心媚青天。\n禅师来自庐江壖，一住秋浦逾十年。\n不露锋角常坦然，四方禅客芒屩穿。\n朝来击鼓登法筵，一钵出置行路边。\n笑谢大众如云连，欲以此身老林泉。\n秋风飘飘江上船，想见玄沙扣船舷。\n诸方有人问病孱，为道如今不参禅。",
        "dynasty": "宋",
        "collection_info": null
    },
    {
        "uuid": "18f5157f2ca4882397412c7a9e3d95cb",
        "title": "居云巢",
        "author": "沈辽",
        "content": "我昔泛归艇，逍遥下湘川。\n愿言觌开士，为我断攀缘。\n不识达摩老，谁将言句传。\n幽林得邂逅，故步空嚣然。\n迩来齐山下，乃在青溪边。\n一径虽甚微，松竹上参天。\n白云本无迹，作巢类乌鸢。\n上下绝人籁，由来在山颠。\n朝炊一盂饭，夕寄一榻眠。\n委羸岂无事，亦爇炉中烟。\n久已净诸业，自然忘盖纒。\n此身与此世，影响寄余年。\n时有佳客至，相与傲林泉。\n客去后孤坐，隐隐风中絃。",
        "dynasty": "宋",
        "collection_info": null
    },
    {
        "uuid": "398d7084e5f511c86951780762f2c33b",
        "title": "奉送李大夫归长沙",
        "author": "沈辽",
        "content": "秋潮夜落江为墟，青溪茁茁生菰蒲。\n舟舫逍遥宾从疏，谁识长沙李大夫。\n十年持节使江吴，转入七闽将漕车。\n道上狂贼未伏诛，少壮疮痍官吏逋。\n公方疾驱布威德，朝廷发兵趣捕贼。\n兵多贼少即日降，公独至今为失职。\n白首飘然归故国，由来仕宦终无极。\n借令得意任公卿，年迫桑榆心更惜。\n昔时柴车一束书，今日朱门百口食。\n大夫月奉三万钱，何必要涂争埶力。\n野人结庵齐山傍，早歳曾为门下客。\n不遗簪履惠相访，顾我青山唯四壁。\n野人适自三湘来，布衣犹带湘山碧。\n公舟少驻洞庭下，尽洗都城尘土迹。",
        "dynasty": "宋",
        "collection_info": null
    },
    {
        "uuid": "6038767008a79940c53102e3e9a8f1d0",
        "title": "奉送世美归阳羡",
        "author": "沈辽",
        "content": "我昔求为阳羡令，轻舟已有鸱夷兴。\n最爱铜棺山峻极，自结篮舆陟云径。\n铜棺山插南斗魁，下视羣峰如突犀。\n太湖千里在眉睫，髙深从此穷攀隮。\n欣然有意即独往，眀月夜夜眠荆溪。\n当时便可跨黄鹄，何意人间同木鸡。\n飘飘数年如一梦，尔来卜室齐山西。\n故人多谢姚夫子，数枉车马来山蹊。\n秋风忽指阳羡去，欲脱黄绶躬锄犁。\n人生衣食苟自足，何为卑辱趣尘泥。\n田间九月白酒熟，鲈鱼正肥多置篦。\n老夫为君更破戒，临风引领长江堤。",
        "dynasty": "宋",
        "collection_info": null
    },
    {
        "uuid": "eeac77c96adac38ef47702e61ed1d3fb",
        "title": "奉送次翁",
        "author": "沈辽",
        "content": "君为秋浦令，我乃老迁客。\n相见虽不数，临风若相得。\n老病捐世故，茆茨寄山脊。\n不识河阳花，岂有澹台迹。\n山前逢野叟，人能颂休德。\n惠利春阳敷，清泠秋月白。\n前日解墨绶，青云振鹏翼。\n枉驾一笑别，迴首幽林隔。\n人生幸逢时，功名不遗力。\n不烦别后问，我若南冈石。",
        "dynasty": "宋",
        "collection_info": null
    },
    {
        "uuid": "0c6c81b027b4f98eccc886be77b88b8e",
        "title": "奉送眀雅师",
        "author": "沈辽",
        "content": "天竺山前十亩园，老夫久种彼土缘。\n草堂和尚指初禅，辩净二士立我前。\n光明琉璃真金仙，修持内外常湛然。\n此心不转今十年，手中一炷紫檀烟。\n孤峰飞来自西天，山间花木非世妍。\n彼诸佛子忘盖纒，吾知此地为敬田。\n师子血乳如流泉，老夫废斥去湘川。\n归来江南已华颠，邂逅道人双足纒。\n历访名山不惮烦，始自赤城沧海边。\n一带復济扬子川，直上钟山长榻眠。\n南来不下泾溪船，步至秋浦方息肩。\n将穷祖山上淮壖，庐峰胜游想翩翩。\n顶上终不巢乌鸢，亦不教观谈偏圆。\n公卿贵人喜相延，三尺枯木挥朱絃。\n人问佛意如何弹，此曲寂寥少人传。",
        "dynasty": "宋",
        "collection_info": null
    },
    {
        "uuid": "d9b970db08bf28bf0ce3cd17f55a1156",
        "title": "清泠台二绝句  其一",
        "author": "沈辽",
        "content": "山前缭绕白云飞，山下溪流那復迴。\n不向此间休歇去，宁将白髪污尘埃。",
        "dynasty": "宋",
        "collection_info": null
    },
    {
        "uuid": "d82ef6525b7ca01e18353fc4efd37b64",
        "title": "清泠台二绝句  其二",
        "author": "沈辽",
        "content": "落日欲下清泠台，月华已破东冈来。\n谁道幽人得幽趣，老夫病眼不曾开。",
        "dynasty": "宋",
        "collection_info": null
    },
    {
        "uuid": "d0329d30c23fcae2fe72fd579297446c",
        "title": "奉送殊师利",
        "author": "沈辽",
        "content": "道人壮年曳长裾，挟策负艺西入都。\n欲步青云不得途，不如濯足归江湖。\n转出淮山一麻襦，天柱峰前眀月孤。\n调御丈夫真我师，不復饮食形不枯。\n归来故土弃妻孥，金玉百万初若无。\n四十削髪入浮屠，有如浮云飞太虚。\n达摩壁观聊自娱，饮光苦行谁復如。\n河西将军气貌麤，一见犹如水中鱼。\n南阳侍郎说诗书，为筑小庵即朝晡。\n诸漏已尽无復余，此生安得为世拘。\n不持一钵上匡庐，秋风有意入三吴。\n天竺二山佛子居，赤城更在沧海隅。\n彼土观缘小踟躇，何时復来寻老夫。\n清泠台下茆已诛，为留一榻待跏趺。\n不辞更贮一斛蜜，山间老境任蘧蘧。",
        "dynasty": "宋",
        "collection_info": null
    },
    {
        "uuid": "f07b8567f193d13f2c65d64fc579debd",
        "title": "伯翔父挽歌  其一",
        "author": "沈辽",
        "content": "平日并游客，老来相见稀。\n穷山忘我日，丹旐怆君归。\n云水野情在，风埃人事非。\n不知九泉下，谁与欵谈围。",
        "dynasty": "宋",
        "collection_info": null
    },
    {
        "uuid": "d64a925532189f8f4c477c15154a12d2",
        "title": "伯翔父挽歌  其二",
        "author": "沈辽",
        "content": "君向番禺去，何心瘴雾间。\n虽能脱世网，恨不到钟山。\n雅裁谁復见，幽寻步可攀。\n苍茫大江上，应与月明还。",
        "dynasty": "宋",
        "collection_info": null
    },
    {
        "uuid": "18f1ad27bff452df07fc872e4e95b437",
        "title": "左史洞",
        "author": "沈辽",
        "content": "万古齐山石，谁开左史洞。\n左史今何在，苍崖本不动。\n履崄下重壑，幽深鬼神总。\n石门绝世路，久为尘泥拥。\n青天十亩地，巑岏如覆瓮。\n琬琰凿屋壁，烟霞列梁栋。\n崕间不死药，必非近时种。\n人去境常在，境与人为重。\n欲观畴昔意，幽禽发清咔。\n吾方寄渊寂，无碍亦无纵。\n手自翦荆棘，结茆当石空。\n长与麋鹿游，不復人间梦。",
        "dynasty": "宋",
        "collection_info": null
    },
    {
        "uuid": "1d945893581f0d86f2777ea77a6c81e6",
        "title": "寄老石",
        "author": "沈辽",
        "content": "老不在髪白，此态渐自迫。\n唯老不在我，寄老山前石。\n朝来石上坐，云气湿衣襞。\n夜就石上眠，月影照岩壁。\n何为市南老，一欢復一戚。\n啧啧恨身老，更以身为役。\n人言老且死，老死何足惜。\n昔人有至言，人命在一息。",
        "dynasty": "宋",
        "collection_info": null
    },
    {
        "uuid": "4ef70ed2a2342cd174f598fd6fae16c4",
        "title": "清泠台",
        "author": "沈辽",
        "content": "清泠不在境，石峤乃天成。\n我无卜筑功，为台亦强名。\n南山岂不佳，不见浮云生。\n青溪淡无绪，何处宾鸿声。\n谁云饮酒乐，正欲乱其眀。\n不知弹琴士，何用物外平。\n清冷亦强名，指象真砰砰。\n落落晞白髪，身世秋毫轻。",
        "dynasty": "宋",
        "collection_info": null
    },
    {
        "uuid": "e15a6514cd6f5f895d1fc19f004a270c",
        "title": "初耕东坡",
        "author": "沈辽",
        "content": "观田东坡去，春事日已掲。\n耕破岭上云，凿开岩下月。\n种我十亩粟，中有薇与蕨。\n优游卒岁事，山前梳秃髪。",
        "dynasty": "宋",
        "collection_info": null
    },
    {
        "uuid": "a3c4e3fd72f2a5d3d3896273840bd565",
        "title": "走笔酬亨甫所示二篇次韵和之  其一",
        "author": "沈辽",
        "content": "邯郸一梦黄粱熟，人生正如水中木。\n不向黄尘瞠病目，悽悽犹寄一椽屋。\n物外日月无淹速，苟能自达万事足。\n清眀神观何可渎，不在文章夸满腹。\n少壮已往谁能逐，此身正如车轪毂。\n始来齐山秋正肃，山间于于太古俗。\n穿云作巢倚山麓，白髪老人谁检束。\n山松森森半天绿，松下石色如苍玉。\n古人清风那可续，夫子知我心所欲。\n饮光一衲隐穷谷，不復区区论往躅。",
        "dynasty": "宋",
        "collection_info": null
    },
    {
        "uuid": "c5f2c4e53e76fdd21b761b0078f89cc6",
        "title": "走笔酬亨甫所示二篇次韵和之  其二",
        "author": "沈辽",
        "content": "老去不为世网萦，我为清冷亦假名。\n不识丹台与赤城，此间寂寂无人声。\n下视千里山川平，其间隐显自晦眀。\n稽康作乐知未精，庄周能宁何用撄。\n有动不在弹与枰，至静何为论搀枪。\n大饮不復论缸罂，一醉宁復更解酲。\n当如美璞含其英，不如不琢鸣琤琤。\n一去一来寄死生，宠辱外事何足惊。\n髙篇琅琅示我情，久已丧魄今载营。\n呼奴拥篲扫柴荆，当有佳客来此行。",
        "dynasty": "宋",
        "collection_info": null
    },
    {
        "uuid": "a7fc9b088eb150b6e9d235c993c1b425",
        "title": "送曾处善赴宝应尉",
        "author": "沈辽",
        "content": "我初隐身治蓬藟，余生不復人间世。\n左山右山白云上，一动一静浮尘外。\n齐山山上老夫庵，青溪溪南侍中第。\n朱颜公子不易识，短衣款段来相际。\n长堤相望虽甚远，有意即行终不计。\n东邻竹阁长夏热，我构云巢方自蔽。\n斓斑石台始一眺，寂静庵基犹未薙。\n随云步访胡矮老，放怀止得殊师利。\n石桥寺前夜月冷，金鸡峰下秋霖霁。\n君恃马足下惮远，我驾蓝舆随处税。\n六峰老师气轩豁，九华雌山苦阴晦。\n庵前菜茹常不厌，城裏羊肩难数置。\n漫天风雪一畅目，满榻春阳欣炙背。\n裴休自参黄蘗禅，梅福岂是南昌尉。\n相见终年已解空，分襟一别那成滞。\n拍江春水浮鹢首，万里青天运鹏翅。\n顺风莫寄南来书，老夫柴门多自闭。",
        "dynasty": "宋",
        "collection_info": null
    },
    {
        "uuid": "7c8fd1afbb89c592d7191185b21c2ded",
        "title": "五叶松",
        "author": "沈辽",
        "content": "在昔金池藏，远自朝鲜来。\n钵中黄松实，散向庵前裁。\n迨今几百年，已出白云堆。\n莹润孔翠质，夭矫苍龙媒。\n五岐媚夭葩，繁日半山开。\n秋风黄莆拆，玉粒谢徂徕。\n我语九华人，为我乞条枚。\n还令古师意，长对清冷台。",
        "dynasty": "宋",
        "collection_info": null
    },
    {
        "uuid": "9fc82c26c62a592d5ce44f4b3c26193a",
        "title": "保宁太君挽词  其一",
        "author": "沈辽",
        "content": "自适田闾乐，不随华宠移。\n庞恩开大邑，懿德镂丰碑。\n古泽浩东注，仙山安不隳。\n髙门有孝嗣，巨痛感风枝。",
        "dynasty": "宋",
        "collection_info": null
    },
    {
        "uuid": "5500b34ed96175438cd2778f7270329d",
        "title": "保宁太君挽词  其二",
        "author": "沈辽",
        "content": "继奉荀门好，钦闻孟母贤。\n鳯雏持汉节，鹤寿享天年。\n丹旐映落日，新松含夕烟。\n正应黄壌下，稽首奉金仙。",
        "dynasty": "宋",
        "collection_info": null
    },
    {
        "uuid": "9e450688d0d771d8e4212f96ddf60fcf",
        "title": "七言奉寄三衢赵少师",
        "author": "沈辽",
        "content": "浮石山前十里松，逍遥谁在白云中。\n孔光蚤上三公印，卫武终为百岁翁。\n禅客方谈无上道，史官空记太平功。\n昔年翘馆青衫客，非佛非心江水东。",
        "dynasty": "宋",
        "collection_info": null
    },
    {
        "uuid": "94e565f355ea6c9553baf85bae880d83",
        "title": "台下  其一",
        "author": "沈辽",
        "content": "石梅落落欲黄时，细两蒙蒙暗不开。\n数日不行台下路，不知江水过山来。",
        "dynasty": "宋",
        "collection_info": null
    },
    {
        "uuid": "fc1f90731226981a09dd8f5b7b3cdea3",
        "title": "台下  其二",
        "author": "沈辽",
        "content": "石台竹径自天成，细草芳花随地生。\n白髪老人无是处，一枝枯竹伴经行。",
        "dynasty": "宋",
        "collection_info": null
    },
    {
        "uuid": "53fcc283c6492f0db8c3bb18bc06fe62",
        "title": "江水二首  其一",
        "author": "沈辽",
        "content": "江水入溪来，无復故溪处。\n山前浮大艑，前日行人路。\n遥堤半灭木，茅舍驯鸥鹭。\n始知南山远，欲往不昜渡。\n世事宁有定，吾生若朝露。\n大海为陆陵，昔人非大悟。",
        "dynasty": "宋",
        "collection_info": null
    },
    {
        "uuid": "9c1d43d4bc388d3e294891beee45b4dc",
        "title": "江水二首  其二",
        "author": "沈辽",
        "content": "江水何漫漫，青山眇无畔。\n欲寻青溪源，鱼龙路已断。\n今年刈麦早，无復为人患。\n独怜行路子，束马髙山半。\n暑雨未当止，浮云漭不散。\n行听瀑泉鸣，葛帽临幽涧。",
        "dynasty": "宋",
        "collection_info": null
    },
    {
        "uuid": "dfe3a70738416f86282551de91d74ae2",
        "title": "太古师弹琴示道辅",
        "author": "沈辽",
        "content": "我卧南山正如梦，朝来欲过左史洞。\n阳羡羽人惠相访，三尺焦桐行自从。\n山上赤日烈如火，洞裏石泉凝作冻。\n挥手一奏离骚曲，促轸重作髙山弄。\n岩下隐隐白云生，松风泠泠幽鸟咔。\n谁识襄阳魏夫子，缁衣远来自崤雍。\n身出重围战不死，振翼江南若孤鳯。\n数日相从甘淡薄，不与人间同倥偬。\n夫子能知琴中趣，不叱老夫无世用。\n三人出洞日已斜，青山茫茫烟瞢瞢。",
        "dynasty": "宋",
        "collection_info": null
    },
    {
        "uuid": "cc73d779e7d8cbd648869246dd71f43a",
        "title": "寄题野翁无闷堂",
        "author": "沈辽",
        "content": "余不衣冠故吾里，上下三吴一溪水。\n方山峨峨出清泚，野翁卜筑当山趾。\n春气来自杨桞始，不待葩华着桃李。\n莲生半卷未猒眼，已在红蕖明镜裏。\n秋风瑟瑟最先至，千里苍烟接山起。\n车声马足不得到，无闷主人方隐几。\n想见野翁形气古，少年词华奋瓌玮。\n春秋八十尚不倦，一篇一咏无余晷。\n有材无用古所嘆，知命不忧方可喜。\n神完貌固得所养，从来轩冕如糠粃。\n嗟余跋疐亦可鄙，老向江南治蓬藟。\n隐身齐山绝人迹，独与白云同作止。\n白云无心归故山，故山自与野翁闲。\n聊上南冈一引领，落日已在桑榆间。",
        "dynasty": "宋",
        "collection_info": null
    },
    {
        "uuid": "21ad8aa95b0dc9c65572ae0a292f6e4c",
        "title": "奉酬巴陵令",
        "author": "沈辽",
        "content": "身世不相若，孤卧南山云。\n忽枉故人问，乃是巴陵君。\n君治最潇洒，洞庭天下闻。\n髙材有余暇，壮观谁能羣。\n子贱不弹琴，河阳自工文。\n大轴写丽句，琼华袭兰薫。\n赠我岂无意，我衰何足云。\n三復不知报，怅望长江濆。",
        "dynasty": "宋",
        "collection_info": null
    },
    {
        "uuid": "cfdd46949a7393ecb202511bfaa18201",
        "title": "奉寄持平兄弟",
        "author": "沈辽",
        "content": "平昔相从三十年，白云唯识皖公山。\n当时肺腑半黄壌，何用枯槁留人间。",
        "dynasty": "宋",
        "collection_info": null
    },
    {
        "uuid": "11efc80969641d674080031765d49b30",
        "title": "寄处善不动庵",
        "author": "沈辽",
        "content": "莫笑当年梅子真，区区吏事走风尘。\n风尘自是南昌事，谁识庵中不动人。",
        "dynasty": "宋",
        "collection_info": null
    },
    {
        "uuid": "eb0b07cb03a9677f353a68703805f7c7",
        "title": "次韵元章见寄  其一",
        "author": "沈辽",
        "content": "钱塘故都丽，府寺云中分。\n往往得佳客，翩翩多好文。\n自余去湘水，无復瞻吴云。\n披寻二篇意，岂减鲍参军。",
        "dynasty": "宋",
        "collection_info": null
    },
    {
        "uuid": "48fe85e9abb58fa87a893cb942c92253",
        "title": "次韵元章见寄  其二",
        "author": "沈辽",
        "content": "西渚菰蒲老，南冈梅柳芳。\n当时有佳意，十载尚余香。\n投老甘寂寞，归期殊渺茫。\n君能斵句丽，幽眇得张皇。",
        "dynasty": "宋",
        "collection_info": null
    },
    {
        "uuid": "4bc76529f9add7f54180b467adac604f",
        "title": "奉酬杨圣咨",
        "author": "沈辽",
        "content": "霜林不障北山青，淮北江南一画屏。\n草舍久无年少梦，故人犹记咏归亭。\n当时皖皖同朝露，不计星星向暮龄。\n千里相望一驩笑，北风浩浩水泠泠。",
        "dynasty": "宋",
        "collection_info": null
    },
    {
        "uuid": "07956e4975ec00822e5f08563fe68fbc",
        "title": "次韵伯成见赠",
        "author": "沈辽",
        "content": "水上浮云断不还，松间幽石自斑斑。\n柴门不接红尘路，满座长将白日闲。\n往解谁能寻赤轴，无情还自爱青山。\n清冷台下无多路，断葛枯藤不足扳。",
        "dynasty": "宋",
        "collection_info": null
    },
    {
        "uuid": "ed4a71361a7fdae20dbefd314263b2f5",
        "title": "永寿太君挽词  其一",
        "author": "沈辽",
        "content": "帝命方优渥，仙屏去杳冥。\n松筠传懿行，金石勒新铭。\n双阙不復望，三山依旧青。\n慈祥岂无报，独不享遐龄。",
        "dynasty": "宋",
        "collection_info": null
    },
    {
        "uuid": "f092336606109f466a9513113654d6ce",
        "title": "永寿太君挽词  其二",
        "author": "沈辽",
        "content": "身谢汉廷路，神游湘水归。\n山川想如昔，邻里欲谁依。\n梦幻久已寤，悲欢今是非。\n最伤芸阁彦，无復老莱衣。",
        "dynasty": "宋",
        "collection_info": null
    },
    {
        "uuid": "088effea7c6a87bd98e5fb349873fc86",
        "title": "子固挽词  其一",
        "author": "沈辽",
        "content": "江左老儒宗，鸿名五纪中。\n晚方参法从，久已冠羣公。\n纕服始去位，仙丹浩无功。\n古人称不朽，终不愧轲雄。",
        "dynasty": "宋",
        "collection_info": null
    },
    {
        "uuid": "863e4c98a0a462fb485b4405c37628d6",
        "title": "子固挽词  其二",
        "author": "沈辽",
        "content": "典学蚤名世，绪余为史师。\n刚严终不倚，亮直欲谁欺。\n疾恶太阿刃，立言黄绢辞。\n平生游旧意，流涕向丰碑。",
        "dynasty": "宋",
        "collection_info": null
    },
    {
        "uuid": "e34ed9815d7860d0a612e934ef261b0d",
        "title": "走笔奉酬伯昌示潇湘烟竹图",
        "author": "沈辽",
        "content": "三年潇湘客，不厌潇湘游。\n二水相会处，下有白苹洲。\n洲上多美竹，出没清浅流。\n森森百顷青，玉簳长与修烟浮。\n岁久无人采，往往半折古岸头。\n坡陁上下不知际，直接九疑千古愁。\n当时古人相会处，至今作亭在林幽。\n最爱苦雨时，吾甞棹轻舟。\n乐与渔人相往返，其意岂在网与鈎。\n由来古人能放达，何必傲王侯。\n洛阳公子有佳致，落笔直与造化侔。\n方拏抨图止数尺，写出潇湘千里秋。\n南山老夫谢世故，一榻静卧如浮沤。\n遣使持书远相示，欲与老夫醒病眸。\n老夫困瘁不知报，世上谁为王子猷。",
        "dynasty": "宋",
        "collection_info": null
    },
    {
        "uuid": "a2e0337169e78406db1f4e60e5687a8d",
        "title": "奉赠善果师",
        "author": "沈辽",
        "content": "大士隐精蓝，不践白衣舍。\n老夫厌世纷，屏迹南山下。\n经时不相见，道味遥相借。\n岂是困烦溽，萧然雨闲暇。\n白云等无心，幽林媚如画。\n常恨简寂履，不入东林社。\n还疑松山老，怕答庞公话。\n吾庵朝暮成，莫向人间化。",
        "dynasty": "宋",
        "collection_info": null
    },
    {
        "uuid": "48db0e40d44f77f2dbc66301a2d85bfc",
        "title": "奉酬通叟社日",
        "author": "沈辽",
        "content": "秋入潇湘拍江水，夷人社会秋声喜。\n山城寂寞无人行，白醪赤鲜追闾里。\n穷客闭门食无鱼，虽有士子半屠沽。\n与君俱为投荒客，落日怊怅临城隅。",
        "dynasty": "宋",
        "collection_info": null
    },
    {
        "uuid": "71a5c05cdff2b9f00c228da30136f59f",
        "title": "白苹花",
        "author": "沈辽",
        "content": "白苹花，生水中。\n绿叶牵紫茎，浩荡向西风。\n西风日夜冷，落日河洲静。",
        "dynasty": "宋",
        "collection_info": null
    },
    {
        "uuid": "22836ceca3d29edee83a522f9e362f34",
        "title": "与善果师游石堵",
        "author": "沈辽",
        "content": "秋风日已佳，幽寻欲谁与。\n邂逅得佛子，逍遥临石堵。\n江南气候晚，九月始无暑。\n木叶乍陨霜，川原新濯雨。\n乔松转山路，中天掲华宇。\n由来安禅寂，不当混泥土。\n侵寻得幽步，周旋闻密语。\n芥蔕同一生，天地同一旅。\n欢戚自流转，悠悠意何补。\n倦羽息深林，游鱼依夕渚。\n吾生幸无事，陶然知所处。\n日晏坐北轩，何用论今古。",
        "dynasty": "宋",
        "collection_info": null
    },
    {
        "uuid": "0f639ff3f97b69b8cccbd4039a82fc3c",
        "title": "云巢醮上清冷台",
        "author": "沈辽",
        "content": "太清朕无形，历历县众星。\n北斗横天中，众星朝帝廷。\n顾余草芥士，于此寄余龄。\n崇坛设香火，秘笈开真经。\n仙客七八人，步虚上清冥。\n再拜致勤恳，肸蛮参神灵。\n愿言枯朽骨，清净老岩扃。\n石台峻重崖，四山合如屏。\n夜寂天更髙，松风响泠泠。\n列炬如长虹，隐映春林青。\n久已谢世故，何心混羶腥。\n斋心肃不寝，已闻朝露零。",
        "dynasty": "宋",
        "collection_info": null
    },
    {
        "uuid": "1bdfa19c6e99653cf2cc18caba872cec",
        "title": "清泠台初夏一首寄上翟舅",
        "author": "沈辽",
        "content": "清泠竹树暗成阴，渐有溪流过此岑。\n草草作巢方寄老，愔愔设榻本无心。\n松门不隔红尘路，月迭初无俗物侵。\n欲向人间访消息，渭阳应有远游吟。",
        "dynasty": "宋",
        "collection_info": null
    },
    {
        "uuid": "60176e30c416bb0187b3ed2fa5c9ac55",
        "title": "暑雨二首  其一",
        "author": "沈辽",
        "content": "暑湿卧南窗，将夕暴雨作。\n绿树暗蒙蒙，流泉鸣凿凿。\n黔突苟幸足，心静本无乐。\n夜半长风号，江流应更恶。",
        "dynasty": "宋",
        "collection_info": null
    },
    {
        "uuid": "3cdda6e075694a5fd347573e9ac67987",
        "title": "暑雨二首  其二",
        "author": "沈辽",
        "content": "委蛇白水来，恍若烟中素。\n始惊孤渚失，已转前山去。\n清光照白壁，悍势衝云树。\n吾欲棹轻舟，正畏惊湍怒。",
        "dynasty": "宋",
        "collection_info": null
    },
    {
        "uuid": "56cbfcdb22924a0479f1cb8a5df79171",
        "title": "白石烂望齐山",
        "author": "沈辽",
        "content": "西江水过南山来，青莎白砂一半摧。\n夜来雨猛山谷溢，平昔夷余安在哉。\n拏舟欲过白石烂，江风激激无纤埃。\n古来白石亦可怪，狂湍荡潏终不頽。\n南山经春草木王，羣峰委曲青云堆。\n江中落景若图画，山翁住处无崔嵬。\n山翁憔悴如槁木，不与世俗同樽罍。\n江边山下人不识，斜日独上清泠台。",
        "dynasty": "宋",
        "collection_info": null
    },
    {
        "uuid": "7943321d0b2ebc4a03a5b8cf2d46bc6b",
        "title": "婆娑亭",
        "author": "沈辽",
        "content": "老不为白髪，老态自婆娑。\n风力日已铄，流光能几何。\n悯悯去世网，蘧蘧寄岩阿。\n无令后生笑，隐几学商那。",
        "dynasty": "宋",
        "collection_info": null
    },
    {
        "uuid": "6d4eaa2f72abc66ce20aee7d56842a9d",
        "title": "奉赠仲益南上",
        "author": "沈辽",
        "content": "昔日钱塘布衣客，画舸揺揺出淮北。\n腰间新佩青铜章，行着绿衣归故国。\n汉水西流云梦泽，髙堂老人头未白。\n兄弟频年收美科，公卿要途声寂寂。\n公车荐章动盈束，万里青云不遗力。\n老夫在吴始相得，惠停髙车践荆棘。\n相见怱怱如梦寐，尔来无復人间迹。\n子方策名在清时，霜天正可抟鹏翼。\n遥知后会不可期，吾心已作南山石。",
        "dynasty": "宋",
        "collection_info": null
    },
    {
        "uuid": "2751e348c85fbf4f81eb64011234e4ef",
        "title": "奉送志国赴举",
        "author": "沈辽",
        "content": "青溪八月菰蒲老，山城飘潇秋气早。\n弄水亭前万斛船，一帆直上青云杪。\n沄川公子久论讨，筦库卑栖欲轻矫。\n阿阁鳯雏谁不知，渥洼龙种人间少。\n拔荐当如颔下髭，收科真探怀中宝。\n人生得意须自奋，何用米盐长扰扰。\n齐山病夫乐枯槁，相见清欢惭老倒。\n它时不忘金玉音，为记云巢髙缥缈。",
        "dynasty": "宋",
        "collection_info": null
    },
    {
        "uuid": "7281fbed2fee0d45407e2d855560d6a9",
        "title": "题熙怡亭",
        "author": "沈辽",
        "content": "齐山翠微青天外，西邻还云修竹裏。\n不如道人熙怡亭，巍然迥出青溪水。\n云谁穷髙视千里，亦不沮洳埋蓬藟。\n清晨门外千家供，落日香销一禅几。\n欲知道人熙怡乐，泛舟偏向江淮舣。\n游人莫问老夫名，聊咏春红与秋紫。",
        "dynasty": "宋",
        "collection_info": null
    },
    {
        "uuid": "20213f471c00457b427e07b0d409470b",
        "title": "开北山望白石烂",
        "author": "沈辽",
        "content": "欲寻白石烂，故开北山路。\n所向虽似殊，吾真得孤屿。\n容与水上云，娑罗月中树。\n胜意已自适，何必方舟渡。",
        "dynasty": "宋",
        "collection_info": null
    },
    {
        "uuid": "9ec81c16f9a729e13dc303b30d8c104f",
        "title": "奉送孝续归九江",
        "author": "沈辽",
        "content": "池阳决曹窦君掾，三年勾钉烦指呼。\n朝来脱去如敝屣，华舟泛泛归匡庐。\n君家世吏二千石，缘饰儒雅穷诗书。\n昔岁先君使湖外，特荐尊府闻公车。\n廷尉于公有阴德，翩翩青紫登华涂。\n江城僻院本无事，穷山培塿多荒芜。\n中间叶侯久无政，顾遇僚吏无精粗。\n狴犴缧囚常数百，小大往往多非辜。\n不知滞狱困寒暑，直疑为吏忧妻孥。\n惟君不茹亦不吐，独自垂钓来南湖。\n使者交章任为令，从此平步青云衢。\n香炉峰前木叶落，樽垒好在黄家垆。\n此来行李有佳句，莫忘齐山黧老夫。",
        "dynasty": "宋",
        "collection_info": null
    },
    {
        "uuid": "c137f322994ace4c2a180d45eee1e96f",
        "title": "奉送太古归旧隐",
        "author": "沈辽",
        "content": "前年姚令下阳羡，老夫为赋铜官山。\n飘飘道人今復往，有如孤云谁可攀。\n三尺古琴膝上弹，一杯龙水刀无环。\n药嚢空空何所有，独抱冲气参人寰。\n人生富贵无金丹，须臾白骨凋朱颜。\n何为愁苦强作乐，逍遥不去烟霞间。\n吾昔东游岂无意，腰下铜章初不关。\n至今山水尚可想，断梦时向荆溪还。\n安得此身如白鹤，飞与道人天外闲。\n路逢仙友若相问，为道绿髪今斓斑。",
        "dynasty": "宋",
        "collection_info": null
    },
    {
        "uuid": "046ca724887bf8ef6e09d1ad93661a83",
        "title": "以沉香拄杖奉寄总老戏呈句偈",
        "author": "沈辽",
        "content": "七尺潜虬出海污，久同病士御三车。\n旃檀雕断终非相，薝卜芬芳漫散花。\n绝是离非参妙用，穿云涉水伴生涯。\n东林大士还知否，止此无言是作家。",
        "dynasty": "宋",
        "collection_info": null
    },
    {
        "uuid": "cfc6acc414929a0fb09899eeaa669482",
        "title": "与公诩游西禅新阁",
        "author": "沈辽",
        "content": "清溪水浮青油幕，漾漾轻舟上西郭。\n髙林参天转山脚，山上黄叶山前落。\n西禅道人屹重阁，松风泠泠半天作。\n左江右湖若可酌，青山四围走巘崿。\n道逢支遁蹑禅屩，方水幽寻同一噱。\n世事区区为名缚，生死去来一丘貉。\n不如林间寄冲漠，笑傲髙明秋气索。\n日斜回舟兴不薄，有意重来何用约。\n吾归南冈若孤鹤，新月纤纤下帘箔。\n坐想行台夜更乐，桥下水声鸣凿凿。",
        "dynasty": "宋",
        "collection_info": null
    },
    {
        "uuid": "e0b30eee98b5117eb54e3739b0a08320",
        "title": "次韵奉酬公诩短句",
        "author": "沈辽",
        "content": "红叶飘萧下石台，扫除山径半天开。\n百年老木和烟斫，万顷晴天看月来。",
        "dynasty": "宋",
        "collection_info": null
    },
    {
        "uuid": "ad5ae4cd685c376d8e1bd4e33277b33a",
        "title": "奉送安行弟赴愽罗守",
        "author": "沈辽",
        "content": "愽罗四十雪上鬚，前年将兵出髙奴。\n直取金汤癿名帐，卷旗夜过乌波涂。\n黠羌仓惶不暇战，即时破荡禽作俘。\n槖驰牛马以万计，白米青盐归我储。\n朝廷下令趣军赏，丹砂书檄黄金书。\n愽罗解甲入帅府，归功老成为后图。\n汉兵百万若虓虎，弓剑劲利无全胡。\n不知黠羌欲送死，夭乐给事先六躯。\n羣帅无功坐待命，天子神圣贷不诛。\n愽罗奋髯笑呼卢，黄绶却参朝士裾。\n踰年都城困尘土，乞得一麾南海隅。\n江外山川旧游好，击鼓鸣笳联舳舻。\n秋风翻浪白如雪，美酒满船谁要酤。\n齐山老翁谢世故，不知门外贤与愚。\n相见欣然拂棋局，不妨游戏为欢娱。\n灊山金丹久已就，仙夫道友来相呼。\n愽罗俯首窃自笑，薄命若尔何为乎。\n图形不止凌烟阁，迅步扶我青云衢。\n岂如小邦苟廪禄，画诺足以嬉朝晡。\n嗣宗已卜匡山宅，双林工簏青溪鱼。\n子归当在十载外，老境共寄江南墟。",
        "dynasty": "宋",
        "collection_info": null
    },
    {
        "uuid": "cc2bf9d5d32533b201ea2529c2a13eac",
        "title": "次韵悟师见寄  其一",
        "author": "沈辽",
        "content": "一裘一葛谢时人，似与孤云老鹤亲。\n峭石山前静无事，桃花零落几经春。",
        "dynasty": "宋",
        "collection_info": null
    },
    {
        "uuid": "89918aec0e726995b2a77bb5ce1c6a9c",
        "title": "次韵悟师见寄  其二",
        "author": "沈辽",
        "content": "不将大辩拟天亲，终愧西来面壁人。\n无是无非从此去，不同多刼一微尘。",
        "dynasty": "宋",
        "collection_info": null
    },
    {
        "uuid": "fe058f27a7c655bd0f1230026020091b",
        "title": "奉寄零陵太平禅师",
        "author": "沈辽",
        "content": "昔住东江不计年，青松白竹望潇川。\n先知大士当行化，故卜幽栖为结缘。\n五姓香花瞻法坐，六时清磬会诸天。\n山前耆旧如相见，应坐维摩老病禅。",
        "dynasty": "宋",
        "collection_info": null
    },
    {
        "uuid": "d1b025969fe47a684a1e3c4c3a75df6b",
        "title": "戏赠石堵二师",
        "author": "沈辽",
        "content": "青山古木隐禅扃，一炷清香数卷经。\n却笑担嚢南北客，强寻言语学无生。",
        "dynasty": "宋",
        "collection_info": null
    },
    {
        "uuid": "08078b88a2928d3cacb343bcca7dbec0",
        "title": "偶寄林夫",
        "author": "沈辽",
        "content": "南山雪未消，秋浦春太早。\n桞萼为谁开，梅花同我老。\n少年薄游意，落日晴空杳。\n林下寂无人，烟外啼幽鸟。",
        "dynasty": "宋",
        "collection_info": null
    },
    {
        "uuid": "c058dd908f0bf7d30617160eae35ed9d",
        "title": "奉送醇老",
        "author": "沈辽",
        "content": "近世考吏师，谁如李荆州。\n斯人不可作，伊洛青松丘。\n江上逢故客，扬名谈旧游。\n蚤被北海荐，不向龙门羞。\n三年州从事，利刀无全牛。\n毁誉岂无人，春梦空悠悠。\n乃知云台栋，当向华岱求。\n潢污一尺水，岂能纵呑舟。\n老夫卧山野，自将麋鹿俦。\n虽云相见晚，笑语欣相投。\n旷不入州府，何由接绸缪。\n江南二月春，坐想颍水流。\n适当及瓜代，哂笑岂不优。\n它年青云路，六翮固已修。\n嵩杪有髙士，为记南山幽。",
        "dynasty": "宋",
        "collection_info": null
    },
    {
        "uuid": "0b5e0865c09d02d11e753a3dc7df2dbb",
        "title": "苏武归汉图一首",
        "author": "沈辽",
        "content": "苏武不辱汉廷节，生辞匈奴归北阙。\n胡服椎髻李将军，反袂悲号与武别。\n阴山茫茫天将雪，北风吹旗旗欲裂。\n金瓶酾酒具未设，胡儿解鞍沙上歇。\n使者左骖黄金玦，紫骝白颠推奇骨。\n山前牧羊原野阔，汉日正斜发未发。\n从官挥涕不敢谒，掺袪欲究胸中说。\n青海厄穷十九年，来时壮强今白髪。\n同行吏士半物故，韬中节旄尽落脱。\n将军鸷忿不可夺，老母已诛族已灭。\n心知罪恶上通天，甘死胡尘同断枿。\n功名逆顺虽不类，胡汉死生从此决。\n夙昔遗芳在图史，追想山川一骚屑。\n巧工寓意在恍惚，墨妙笔精世称绝。\n唯有千秋不断情，至今亭亭陇头月。",
        "dynasty": "宋",
        "collection_info": null
    },
    {
        "uuid": "afa85b53c758874a94fe2773ec8017d0",
        "title": "西禅新阁",
        "author": "沈辽",
        "content": "秋浦千万山，苍烟媚髙木。\n流髟落浦中，泓澄一川渌。\n江南佳丽地，六代多遗躅。\n不见石城人，空余琼树曲。\n长围山势壮，不驻如车毂。\n道人敞重阁，却倚山阳麓。\n西江泻轩外，雪浪髙如屋。\n未若秋浦佳，平铺绀文縠。\n水中白石烂，泛泛如孤鹜。\n天外九蕖蓉，突兀揺苍玉。\n太白一杯酒，杜郎满头菊。\n千载忽已空，白骨埋荒谷。\n齐山皓髪客，逍遥老松竹。\n拏舟试一眺，时方秋气肃。\n飘萧得胜意，远迩穷幽瞩。\n行当乘月来，置榻山头宿。",
        "dynasty": "宋",
        "collection_info": null
    },
    {
        "uuid": "8926cd5eda09d326059b72341c5f99ac",
        "title": "次韵酬余君见赠",
        "author": "沈辽",
        "content": "老来无暗亦无明，寄息深山避世情。\n夫子暗投珠玉惠，我身正似一毫轻。",
        "dynasty": "宋",
        "collection_info": null
    },
    {
        "uuid": "5bccb56d385bef913499edd9233c4df7",
        "title": "奉酬伯昌志国所示古调",
        "author": "沈辽",
        "content": "余景避世讙，栖迟在丘壑。\n公子引车骑，相访南山崿。\n长离舞员嵩，同为九皐鹤。\n晚节虽殊途，彷佛当年乐。\n间关幽鸟咔，凌乱余花落。\n春风岂有意，羣生自回薄。\n夙昔钦二妙，联函得佳作。\n顾予非季子，何足闻古乐。\n葩华玩洒藻，银鈎窥雅愽。\n故知霄鸿意，不为尘埃铄。\n吾蚤拙世用，投老更衰索。\n惭无锦绣叚，何由报金错。",
        "dynasty": "宋",
        "collection_info": null
    },
    {
        "uuid": "b425744b83b6e525654b95c7d78be362",
        "title": "齐山偶题三首  其一",
        "author": "沈辽",
        "content": "杜子风情春水波，至今诗句使人夸。\n不知朽骨犹存否，山上年年黄菊花。",
        "dynasty": "宋",
        "collection_info": null
    },
    {
        "uuid": "86fd68369d961b80a5b4263a772cafc4",
        "title": "齐山偶题三首  其二",
        "author": "沈辽",
        "content": "朝云未散白笴陂，落日已过铜陵西。\n不向人间生皓髪，直寻仙客上青溪。",
        "dynasty": "宋",
        "collection_info": null
    },
    {
        "uuid": "229c9317850d15adfe63a5a949912bf8",
        "title": "齐山偶题三首  其三",
        "author": "沈辽",
        "content": "山腰嵌岩山顶平，此下直眺池阳城。\n城中欢戚自流转，不似山石都无情。",
        "dynasty": "宋",
        "collection_info": null
    },
    {
        "uuid": "77d87a914625f80e46c382a74a5b5158",
        "title": "寄道辅",
        "author": "沈辽",
        "content": "髯弟南来白髪垂，襄阳夫子最相知。\n仓惶河外元戎客，冷落江南夜半棋。\n云外渺瀰帆信隔，秋山重迭驿书迟。\n何缘得与君相会，共醉山前白玉巵。",
        "dynasty": "宋",
        "collection_info": null
    },
    {
        "uuid": "eaf65255d024e309a8e2c987342ac02a",
        "title": "代人上杭守赵资政生辰诗",
        "author": "沈辽",
        "content": "盛世君臣会，功成在太平。\n一阳迎律至，元老应时生。\n直道升乌府，仁风拥使旌。\n猷为安庙社，惠爱及民氓。\n帖泰三朝事，光华万古名。\n至诚无隐蔽，妙识造圆明。\n爱日恩光布，流泉句偈清。\n邦人祝公寿，龟鹤入蓬瀛。",
        "dynasty": "宋",
        "collection_info": null
    },
    {
        "uuid": "d3480c047c65651a3bc1ca4fe5e9d4ab",
        "title": "无柱亭",
        "author": "沈辽",
        "content": "结茅在何处，为屋岂无柱。\n山前巉岩石，四方适中度。\n谁知屋下人，其心亦无柱。\n悠然寄此间，自得无生路。",
        "dynasty": "宋",
        "collection_info": null
    },
    {
        "uuid": "0fdf24a45ab35a0b9caa89d2b12d3f33",
        "title": "南漪堂",
        "author": "沈辽",
        "content": "湖上逍遥避百愁，年来频向此中休。\n檐前山势翠相照，床下冰纹清不流。\n萦带夕阳移画舸，留连眀月卧前洲。\n髙僧会取栖迟意，应有人来怅昔游。",
        "dynasty": "宋",
        "collection_info": null
    },
    {
        "uuid": "53445c5d662d75d1f8602862af384cd3",
        "title": "宝云丛翠亭",
        "author": "沈辽",
        "content": "羣山驾肩东南倾，平湖照眼正中明。\n上人置亭倚绝巘，宝云拂树当前楹。\n春阳未彻地先暖，秋景欲下风已清。\n衰才不足道佳景，聊书丛翠为其名。",
        "dynasty": "宋",
        "collection_info": null
    },
    {
        "uuid": "bd656a98577c471b06168e52d4a49823",
        "title": "远行",
        "author": "沈辽",
        "content": "少年事远游，迢迢指岐路。\n遥天值秋晏，烟光澹如素。\n寥落淮南山，影入扬子渡。\n出入三十年，久嗟韦带误。\n老来感节物，此意谁与喻。\n独知拥毳坐，无復晨征路。",
        "dynasty": "宋",
        "collection_info": null
    },
    {
        "uuid": "efd77f6c9fc58ebffc618684321f9259",
        "title": "登覧",
        "author": "沈辽",
        "content": "我意欲穷眺，山林蔽四域。\n尔来已雕落，万里情何极。\n古人多悲秋，我念不如默。\n终朝对青山，烟岚有余色。\n欲上百尺楼，羸躯恐颠侧。",
        "dynasty": "宋",
        "collection_info": null
    },
    {
        "uuid": "265ee1ffaf70068c674052cee5fd137a",
        "title": "杂感",
        "author": "沈辽",
        "content": "咄咄待秋至，秋至安足惊。\n年华去如扫，正如宠与荣。\n区区白驹隙，君子慎所行。\n不如陶渊明，超然自归耕。",
        "dynasty": "宋",
        "collection_info": null
    },
    {
        "uuid": "5707554848dce4fe8f4346072a3e401c",
        "title": "村舍",
        "author": "沈辽",
        "content": "西山草庐下，古木蔽中园。\n九月罢亚收，流水满郊原。\n茅茨何所乐，姑无人世喧。\n多谢朝市人，吾方效孤鶱。",
        "dynasty": "宋",
        "collection_info": null
    },
    {
        "uuid": "81362f153abb1aa90c59f104d568b86b",
        "title": "边思",
        "author": "沈辽",
        "content": "西风方折胶，戍兵出已屡。\n赤藏候骑归，翩翩如鸟羽。\n穹庐旧所居，不远横山路。\n汉将知为谁，三军倚全护。\n上赖天子圣，边方无斗捕。\n运筹有余略，雕弓射狐兔。\n何谢苍头公，迴为儿女顾。",
        "dynasty": "宋",
        "collection_info": null
    },
    {
        "uuid": "629f2ceb6ce1d711492a4cb08e7e1c29",
        "title": "感怀",
        "author": "沈辽",
        "content": "秋气已憀栗，况乃阴雨多。\n颜色不衰谢，唯有庭前莎。\n幽窗坐读书，讽古空长哦。\n多谢髙世人，辩口如县河。\n干旋白日光，何用鲁阳戈。\n念我无术进，忧愁将奈何。",
        "dynasty": "宋",
        "collection_info": null
    },
    {
        "uuid": "b87db13faa96925170334b69ff6aeea2",
        "title": "山中",
        "author": "沈辽",
        "content": "朝游白云裏，夕憩长松边。\n俯视世间人，但见万井烟。\n流转非一日，正如水潺湲。\n吾方欲髙步，嘉遁休中年。",
        "dynasty": "宋",
        "collection_info": null
    },
    {
        "uuid": "276f6f79a5966090916fa49e8fe4cc87",
        "title": "宴集",
        "author": "沈辽",
        "content": "袢暑久拘欝，欣然对秋光。\n薄具招友朋，相与娱中堂。\n清觞味虽薄，果蓏具青黄。\n尤爱檐间竹，风来响琳琅。\n正赖文举贤，坐客乃其常。\n相欢意气间，髙韵信轩昂。",
        "dynasty": "宋",
        "collection_info": null
    },
    {
        "uuid": "541f203407895dc5fc941a94809208ac",
        "title": "怨思",
        "author": "沈辽",
        "content": "幽人有幽怨，其意岂为秋。\n西风多感伤，乃尔增百忧。\n辗转长夜枕，徘徊千尺楼。\n浮生能几时，年华亦易遒。\n傥非拳拳志，谅復何所求。\n天道或难平，此理可信不。",
        "dynasty": "宋",
        "collection_info": null
    },
    {
        "uuid": "cb79ebcc0316b0990282629127e93da1",
        "title": "送行",
        "author": "沈辽",
        "content": "昔我来东州，送客满江郭。\n挥涕望井闾，秋怀寄杯酌。\n泛然千里外，秋来意非薄。\n客舍冷潇骚，那復事饰雘。\n游宦非我怀，俯仰令人怍。\n何事脱身去，余生老丘壑。\n亲朋永相过，焉能事官爵。",
        "dynasty": "宋",
        "collection_info": null
    },
    {
        "uuid": "223c9d7a4350f14bd0df2e735dee5836",
        "title": "陪客游山",
        "author": "沈辽",
        "content": "相从云中去，飞盖云中斜。\n峭岭想员峤，横溪胜若耶。\n岩通新雨溜，林暗残春花。\n缅怀武林兴，梦寐归山家。",
        "dynasty": "宋",
        "collection_info": null
    },
    {
        "uuid": "2cc7eb7e0bcecf99c77042e93b2c9d63",
        "title": "圆明师为余鼓琴作昭君操因感其意辞以赠之",
        "author": "沈辽",
        "content": "王昭君，汉宫女。\n生如桃李花，皖皖託朝露。\n不向春风荣，摧折在泥土。\n耻将黄金市颜色，空得君王一迴顾。\n黄门扶我上车去，遥望汉宫隔烟雾。\n十年帘下学画眉，不知还被蛾眉误。\n中间悲怨或易忘，如今羁愁那可论。\n梦中时復作歌舞，满目异类谁与语。\n胡风日夜惊吹沙，不知春来復秋去。\n一生此恨终难言，独自援琴传作谱。\n传作谱，一曲未终泪如雨。\n我来都城下，黄尘厌羁旅。\n道人为我试一弹，使我超然为怀古。",
        "dynasty": "宋",
        "collection_info": null
    }
]