[
    {
        "uuid": "cca8e7af7aa4ca7512f29cb6aa97e58f",
        "title": "杂曲歌辞 乐府",
        "author": "权德舆",
        "content": "光风澹荡百花吐，楼上朝朝学歌舞。\n身年二八壻侍中，幼妹承恩兄尚主。\n绿窗珠箔绣鸳鸯，侍婢先焚百和香。\n莺嗁日出不知曙，寂寂罗帏春梦长。",
        "dynasty": "唐",
        "collection_info": null
    },
    {
        "uuid": "1196b2d43d5b56f2fe7f509ac6c2acca",
        "title": "奉和圣制九月十八日赐百寮追赏因书所怀",
        "author": "权德舆",
        "content": "锡宴朝野洽，追欢尧舜情。\n秋堂丝管动，水榭烟霞生。\n黄花媚新霁，碧树含余清。\n同和六律应，交泰万宇平。\n春藻下中天，湛恩阐文明。\n小臣谅何以，亦此彯华缨。",
        "dynasty": "唐",
        "collection_info": null
    },
    {
        "uuid": "da770661c3b62d529b608f0e2e4684d5",
        "title": "奉和圣制九日言怀赐中书门下及百寮",
        "author": "权德舆",
        "content": "令节在丰岁，皇情喜乂安。\n丝竹调六律，簪裾列千官。\n烟霜暮景清，水木秋光寒。\n筵开曲池上，望尽终南端。\n天文丽庆霄，墨妙惊飞鸾。\n愿言黄花酒，永奉今日欢。",
        "dynasty": "唐",
        "collection_info": null
    },
    {
        "uuid": "4b007240fd3c7432357c353a3c6f64b5",
        "title": "奉和圣制重阳日中外同欢以诗言志因示百僚",
        "author": "权德舆",
        "content": "玉醴宴嘉节，拜恩欢有余。\n煌煌菊花秀，馥馥萸房舒。\n白露秋稼熟，清风天籁虚。\n和声度箫韶，瑞气深储胥。\n百辟皆醉止，万方今宴如。\n宸衷在化成，藻思焕琼琚。\n微臣徒窃抃，岂足歌唐虞。",
        "dynasty": "唐",
        "collection_info": null
    },
    {
        "uuid": "a15adb1a5f91d27af8bab4014f6f7a9b",
        "title": "奉和圣制中春麟德殿会百寮观新乐",
        "author": "权德舆",
        "content": "仲春蔼芳景，内庭宴羣臣。\n森森列干戚，济济趋钩陈。\n大乐本天地，中和序人伦。\n正声迈咸濩，易象含羲文。\n玉俎映朝服，金钿明舞茵。\n韶光雪初霁，圣藻风自薫。\n时泰恩泽溥，功成行缀新。\n赓歌仰昭回，窃比华封人。",
        "dynasty": "唐",
        "collection_info": null
    },
    {
        "uuid": "f4db891f3cc99bebf6a077f44ac80b3c",
        "title": "奉和圣制中和节赐百官宴集因示后怀",
        "author": "权德舆",
        "content": "万方庆嘉节，宴喜皇泽均。\n晓开蓂叶初，景丽星鸟春。\n藻思贞百度，着明并三辰。\n物情舒在阳，时令弘至仁。\n衢酒和乐被，熏弦声曲新。\n赓歌武弁侧，永荷玄化醇。",
        "dynasty": "唐",
        "collection_info": null
    },
    {
        "uuid": "32988f86a20a0e4bfea6b97b83f48cdf",
        "title": "奉和圣制重阳日即事六韵",
        "author": "权德舆",
        "content": "嘉节在阳数，至欢朝野同。\n恩随千钟洽，庆属五稼丰。\n时菊洗露华，秋池涵霁空。\n金丝响仙乐，劒舃罗宗公。\n天道光下济，睿词敷大中。\n多惭撃壤曲，何以荅尧聪。",
        "dynasty": "唐",
        "collection_info": null
    },
    {
        "uuid": "053040399057fd2b0d5700828f3d24dd",
        "title": "奉和圣制丰年多庆九日示怀",
        "author": "权德舆",
        "content": "寒露应秋杪，清光澄曙空。\n泽均行苇厚，年庆华黍丰。\n声明畅八表，宴喜陶九功。\n文丽日月合，乐和天地同。\n圣言在推诚，臣职惟匪躬。\n琐细何以报，翾飞淳化中。",
        "dynasty": "唐",
        "collection_info": null
    },
    {
        "uuid": "beb31a836a963ff959676211a77c7254",
        "title": "读谷梁传二首 一",
        "author": "权德舆",
        "content": "荀寅士吉射，诚乃蔽聪明。\n奈何赵志父，专举晋阳兵。\n下令汉七国，借此以为名。\n吾嘉徙薪智，祸乱何由生。",
        "dynasty": "唐",
        "collection_info": null
    },
    {
        "uuid": "0d13ee2c4190dae563db3a54c6dc24c5",
        "title": "读谷梁传二首 二",
        "author": "权德舆",
        "content": "忆昔溴梁会，岂伊无诸侯。\n羣臣自盟歃，君政如赘旒。\n有力则宗楚，何人復尊周。\n空文徒尔贬，见此[眦]□血流。",
        "dynasty": "唐",
        "collection_info": null
    },
    {
        "uuid": "1fda0939e9990c7ddea46bb2bd8dbbe7",
        "title": "刘绍相访夜话因书即事",
        "author": "权德舆",
        "content": "故人怆久别，兹夕欵郊扉。\n山僮漉野醖，穉子褰书帷。\n清露泫珠莹，金波流玉徽。\n忘言我造适，瞪视君无违。\n但令静胜躁，自使癯者肥。\n不待蘧生年，从此知昔非。",
        "dynasty": "唐",
        "collection_info": null
    },
    {
        "uuid": "83f3d7cf34669cf23545a97d20e36944",
        "title": "卧病喜惠上人李炼师茅处士见访因以赠",
        "author": "权德舆",
        "content": "沈疴结繁虑，卧见书窗曙。\n方外三贤人，惠然来相亲。\n整巾起曳策，喜非车马客。\n支郎有佳文，新句凌碧云。\n霓裳何飘飘，浩志凌紫氛。\n復有沈冥士，远系三茅君。\n各言麋鹿性，不与簪组羣。\n清言出象繫，旷迹逃玄纁。\n心源蹔澄寂，世故方糺纷。\n终当逐师辈，岩桂香氲芬。",
        "dynasty": "唐",
        "collection_info": null
    },
    {
        "uuid": "748a0dcc0f74ec60dbc86de761bb4cf3",
        "title": "多病戏书因示长孺",
        "author": "权德舆",
        "content": "行年未四十，已觉百病生。\n眼眩飞蝇影，耳厌远蝉声。\n甘辛败六藏，冰炭交七情。\n唯思曲肱枕，搔首掷华缨。",
        "dynasty": "唐",
        "collection_info": null
    },
    {
        "uuid": "0ca5f1d0586b159bc83d421102c77c48",
        "title": "古兴",
        "author": "权德舆",
        "content": "月中有桂树，无翼难上天。\n海底有龙珠，下隔万丈渊。\n人生大限虽百岁，就中三十称一世。\n晦明乌兔相推迁，雪霜渐到双鬓边。\n沈忧戚戚多浩叹，不得如意居太半。\n一气暂聚常恐散，黄河清兮白石烂。",
        "dynasty": "唐",
        "collection_info": null
    },
    {
        "uuid": "1534bd9df85e118605d345928b955586",
        "title": "感寓",
        "author": "权德舆",
        "content": "残雨倦欹枕，病中时序分。\n秋虫与秋叶，一夜隔窗闻。\n虚室对摇落，晤言无与羣。\n冥心试观化，世故如丝棼。\n但看鸢戾天，岂见山出云。\n下里徒撃节，朱弦秘南熏。\n梧桐秀朝阳，上有威凤文。\n终待九成奏，来仪瑞吾君。",
        "dynasty": "唐",
        "collection_info": null
    },
    {
        "uuid": "afb8de59f9668a817ef49e58d19f76cf",
        "title": "跌伤伏枕有劝醲酒者蹔忘所苦因有一绝",
        "author": "权德舆",
        "content": "一杯宜病士，四体委胡床。\n蹔得遗形处，陶然在醉乡。",
        "dynasty": "唐",
        "collection_info": null
    },
    {
        "uuid": "3b5ab16bcb2f13eed5a07e4841e23a47",
        "title": "病中苦热",
        "author": "权德舆",
        "content": "三伏鼓洪炉，支离一病夫。\n倦眠身似火，渴歠汗如珠。\n悸乏心难定，沈烦气欲无。\n何时洒微雨，因与好风俱。",
        "dynasty": "唐",
        "collection_info": null
    },
    {
        "uuid": "ffd5dc09deaa74dd8c0fc46ea3f78591",
        "title": "览镜见白髮数茎光鲜特异",
        "author": "权德舆",
        "content": "秋来皎洁白鬚光，试脱朝簪学酒狂。\n一曲酣歌还自乐，儿孙嬉笑挽衣裳。",
        "dynasty": "唐",
        "collection_info": null
    },
    {
        "uuid": "a3c95ab72e261474b45171c6ed0c5645",
        "title": "南亭晓坐因以示璩",
        "author": "权德舆",
        "content": "隐几日无事，风交松桂枝。\n园庐含晓霁，草木发华姿。\n迹似南山隐，官从小宰移。\n万殊同野马，方寸即灵龟。\n弱质常多病，流年近始衰。\n图书传授处，家有一男儿。",
        "dynasty": "唐",
        "collection_info": null
    },
    {
        "uuid": "0160298832bf085811a1b26801241e1b",
        "title": "竹径偶然作",
        "author": "权德舆",
        "content": "退朝此休沐，闭户无尘氛。\n杖策入幽径，清风随此君。\n琴觞恣偃傲，兰蕙相氛氲。\n幽赏方自适，林西烟景曛。",
        "dynasty": "唐",
        "collection_info": null
    },
    {
        "uuid": "51404637eb0f1735b1e2e86fdf9f4da3",
        "title": "拜昭陵过咸阳墅",
        "author": "权德舆",
        "content": "季子乏二顷，杨雄才一廛。\n伊予此南亩，数已踰前贤。\n顷岁辱明命，铭勋镂贞坚。\n遂兹操书致，内顾增缺然。\n乃葺场圃事，迨今三四年。\n适因昭陵拜，得抵咸阳田。\n田夫竞致辞，乡耋争来前。\n村盘既罗列，鸡黍皆珍鲜。\n古称禄代耕，人以食为天。\n自惭廪给厚，谅使井税先。\n涂涂沟塍雾，漠漠桑柘烟。\n荒蹊没古木，精舍临秋泉。\n池笼岂所安，樵牧乃所便。\n终当解缨络，田里谐因缘。",
        "dynasty": "唐",
        "collection_info": null
    },
    {
        "uuid": "d476dcac295f389967e1971302508c05",
        "title": "早春南亭即事",
        "author": "权德舆",
        "content": "虚斋坐清昼，梅坼柳条鲜。\n节候开新历，筋骸减故年。\n振衣惭艾绶，闚镜叹华颠。\n独有开怀处，孙孩戏目前。",
        "dynasty": "唐",
        "collection_info": null
    },
    {
        "uuid": "2110292919b99770a06c0551f2721488",
        "title": "璩授京兆府参军戏书以示兼呈独孤郎",
        "author": "权德舆",
        "content": "见尔府中趋，初官足慰吾。\n老牛还舐犊，凡鸟亦将雏。\n喜至翻成感，痴来或欲殊。\n因惭玉润客，应笑此非夫。",
        "dynasty": "唐",
        "collection_info": null
    },
    {
        "uuid": "0ac2594071770a8d255e3860c3b67928",
        "title": "书绅诗",
        "author": "权德舆",
        "content": "和静有真质，斯人称最灵。\n感物惑天性，触里纷多名。\n祸机生隐微，智者鉴未形。\n败礼因近习，喆人自居贞。\n当令念虑端，鄙嫚不能萌。\n苟非不踰矩，焉得遂性情。\n谨之在事初，动用各有程。\n千里起步武，彗云自纤茎。\n心源一流放，骇浪奔长鲸。\n渊木苟端深，枝流则贞清。\n和理通性术，悠久方昭明。\n先师留中庸，可以导此生。",
        "dynasty": "唐",
        "collection_info": null
    },
    {
        "uuid": "ce8323e5b1f11498b2d33bc4f9c68661",
        "title": "侍从游后湖讌坐",
        "author": "权德舆",
        "content": "绝境殊不远，湖塘直吾庐。\n烟霞旦夕生，泛览诚可娱。\n慈颜俯见喻，辍尔诗与书。\n清旭理轻舟，嬉游散烦劬。\n宿雨荡残燠，惠风与之俱。\n心灵一开旷，机巧眇已疎。\n中流有荷花，花实相芬敷。\n田田绿叶映，艳艳红姿舒。\n繁香好风结，净质清露濡。\n丹霞无容辉，嫮色亦踟蹰。\n秾芳射水木，欹叶游龟鱼。\n化工若有情，生植皆不如。\n轻舟任沿泝，毕景乃踌躇。\n家人亦恬旷，稚齿皆忻愉。\n素弦激凄清，旨酒盈罇壶。\n寿觞既频献，乐极随歌呼。\n圆月初出海，澄辉来满湖。\n清光照酒酣，俯倾百虑无。\n以兹心目畅，敌彼名利途。\n轻肥何为者，浆藿自有余。\n愿销区中累，保此湖上居。\n无用诚自适，年年翫芙蕖。",
        "dynasty": "唐",
        "collection_info": null
    },
    {
        "uuid": "5be42e1900d7227f9e88d6913515c430",
        "title": "晨坐寓兴",
        "author": "权德舆",
        "content": "清晨坐虚斋，羣动寂未諠。\n泊然一室内，因见万化源。\n得丧心既齐，清净敎益敦。\n境来每自惬，理胜或不言。\n亭柯见荣枯，止水知清浑。\n悠悠世上人，此理法难论。",
        "dynasty": "唐",
        "collection_info": null
    },
    {
        "uuid": "f6118505c3ec44019cced033e7b51554",
        "title": "郊居岁暮因书所怀",
        "author": "权德舆",
        "content": "养拙方去諠，深居绝人事。\n返耕忘帝力，乐道疎代累。\n翛然衡茅下，便有江海意。\n宁知肉食尊，自觉儒衣贵。\n烟霜当暮节，水石多幽致。\n三径日闲安，千峯对深邃。\n策藜出村渡，岸帻寻古寺。\n月魄清夜琴，猨声警朝寐。\n地偏芝桂长，境胜烟霞异。\n独鸟带晴光，疎篁净寒翠。\n窗前风叶下，枕上溪云至。\n散髮对农书，斋心看道记。\n清言覈名理，开卷穷精义。\n求誉观朵颐，危身陷芳饵。\n纷吾守孤直，世业常恐坠。\n就学缉韦编，铭心对欹器。\n元和畅万物，动植咸使遂。\n素履期不渝，永怀丘中志。",
        "dynasty": "唐",
        "collection_info": null
    },
    {
        "uuid": "f2dea904ca3184702d543c885a79d7fd",
        "title": "暮春闲居示同志",
        "author": "权德舆",
        "content": "避諠非傲世，幽兴乐郊园。\n好古每开卷，居贫常闭门。\n曙钟来古寺，旭日上西轩。\n稍与清境会，蹔无尘事烦。\n静看云起灭，闲望鸟飞翻。\n乍问山僧偈，时听渔父言。\n体羸谙药性，事简见心源。\n冠带惊年长，诗书喜道存。\n小池泉脉凑，危栋燕雏喧。\n风入松阴静，花添竹影繁。\n灌园输井税，学稼奉晨昏。\n此外知何有，怡然向一罇。",
        "dynasty": "唐",
        "collection_info": null
    },
    {
        "uuid": "1b45fad95672760a98d835f6ee3978ac",
        "title": "田家即事",
        "author": "权德舆",
        "content": "闲卧藜床对落晖，翛然便觉世情非。\n漠漠稻花资旅食，青青荷叶制儒衣。\n山僧相访期中饭，渔父同游或夜归。\n待学尚平婚稼毕，渚烟溪月共忘机。",
        "dynasty": "唐",
        "collection_info": null
    },
    {
        "uuid": "811be78ef65a8f70e9073d943bf887f3",
        "title": "寓兴",
        "author": "权德舆",
        "content": "弱冠无所就，百忧钟一身。\n世德既颠坠，素怀亦堙沦。\n风烟隔嵩丘，羸疾滞漳滨。\n昭代未通籍，丰年犹食贫。\n敢求庖有鱼，但虑甑生尘。\n俛首愧僮仆，蹇步羞亲宾。\n岂伊当途者，一一由中人。\n已矣勿復言，吾将问秋旻。",
        "dynasty": "唐",
        "collection_info": null
    },
    {
        "uuid": "3c8059666799bbf665f8f5a64ac571af",
        "title": "浩歌",
        "author": "权德舆",
        "content": "杖策出蓬荜，浩歌秋兴长。\n北风吹荷衣，箫飒景气凉。\n通逵抵山郭，里巷连湖光。\n孤云净远峯，绿水溢芳塘。\n鱼鸟乐天性，杂英互芬芳。\n我心独何为，万虑萦中肠。\n履道身未泰，主家谋不臧。\n心为世敎牵，迹寄翰墨场。\n出处两未定，羁羸空自伤。\n沈忧不可裁，伫立河之梁。\n晚归茅檐下，左右陈壶觞。\n独酌復长谣，放心游八荒。\n得丧同一域，是非亦何常。\n胡为苦此生，矻矻徒自强。\n乃知杯中物，可使忧患忘。\n因兹谢时辈，栖息无何乡。",
        "dynasty": "唐",
        "collection_info": null
    },
    {
        "uuid": "0c6157f7f08278b757dd40528de82ef2",
        "title": "与道者同守庚申",
        "author": "权德舆",
        "content": "洞真善救世，守夜看仙经。\n俾我外持内，当兹申配庚。\n斋心已恬愉，澡身自澄明。\n沈沈帘帏下，霭霭灯烛清。\n四支动用息，一室虚白生。\n收视忘趋舍，叩齿集神灵。\n伊予嗜欲寡，居常痾恙轻。\n三尸既伏窜，九藏乃和平。\n无令耳目胜，则使性命倾。\n窅然深夜中，若与元气幷。\n释宗称定慧，儒师着诚明。\n派分示三敎，理诣无二名。\n吉祥能止止，委顺则生生。\n视履苟无咎，天佑期永贞。\n应物智不劳，虚中理自冥。\n岂资金丹术，即此驻颓龄。",
        "dynasty": "唐",
        "collection_info": null
    },
    {
        "uuid": "53cb797003a919f8e2381ee76705dc9d",
        "title": "丙庚岁苦贫戏题",
        "author": "权德舆",
        "content": "清朝起藜床，雪霜对枯篱。\n家人来告予，今日无晨炊。\n鹾酰一已整，薪炭固难期。\n厚生彼何人，工拙各异宜。\n间岁从使檄，亲宾苦川驰。\n虽非悖而[入]□，[与出]□□常相随。\n吴门与南亩，颇亦持镃基。\n有时[遇丰年]□□□，岁计犹不支。\n颜渊谅贤人，陋巷能自怡。\n[中忆裴]□□□子野，泰然倾薄糜。\n愧非古人心，戚戚愁[朝饥]□□。\n[近]□古犹不及，太上那可希。\n奈何时风扇，使[我正性]□□□衰。\n巧智竞忧劳，展转生浇漓。\n吾观黄金[印]□，[未]□胜青松枝。\n麤令有鱼菽，岂復求轻肥。\n顾惭[主家]□□拙，甘使羣下嗤。\n如何致一杯，醉后无所知。",
        "dynasty": "唐",
        "collection_info": null
    },
    {
        "uuid": "300bea84f31c88014bd6ea90037971fc",
        "title": "独酌",
        "author": "权德舆",
        "content": "独酌復独酌，满盏流霞色。\n身外皆虚名，酒中有全德。\n风清与月朗，对此情何极。",
        "dynasty": "唐",
        "collection_info": null
    },
    {
        "uuid": "bd50a60cd49f1c2284bc2600eef1441d",
        "title": "知非",
        "author": "权德舆",
        "content": "名敎自可乐，搢绅贵行道。\n何必学狂歌，深山对丰草。",
        "dynasty": "唐",
        "collection_info": null
    },
    {
        "uuid": "10b0eff82c5cafcf5534bbf794f963bf",
        "title": "诫言",
        "author": "权德舆",
        "content": "言之或未行，前哲所不取。\n方寸虽浩然，因之三缄口。",
        "dynasty": "唐",
        "collection_info": null
    },
    {
        "uuid": "ed480110100a37c9ddace6b3764ef2dd",
        "title": "醉后",
        "author": "权德舆",
        "content": "美禄与贤人，相逢自可亲。\n愿将花柳月，尽赏醉乡春。",
        "dynasty": "唐",
        "collection_info": null
    },
    {
        "uuid": "0477e61a3e9a7d562b1adc122002da4e",
        "title": "奉和李相公早朝于中书候传点偶书所怀奉呈门下相公中书相公",
        "author": "权德舆",
        "content": "五更钟漏歇，千门扃钥开。\n紫宸残月下，黄道晓光来。\n辨色趋中禁，分班列上台。\n祥烟初缭绕，威凤正裴回。\n斧藻归全德，轮辕适众材。\n化成风偃草，道合鼎调梅。\n渥命随三接，皇恩畅九垓。\n嘉言造膝去，喜气沃心迴。\n东阁延多士，南山赋有台。\n阳春那敢和，空此咏康哉。",
        "dynasty": "唐",
        "collection_info": null
    },
    {
        "uuid": "e4ef6882337ba349cffaaf93b865f70e",
        "title": "奉和于司空二十五丈新卜城南郊居接司徒公别墅即事书情奉献兼呈李裴相公",
        "author": "权德舆",
        "content": "一德承昌运，三公翊至尊。\n云龙谐理代，鱼水见深恩。\n别墅池塘晓，晴郊草木蕃。\n沟塍连杜曲，茅土盛于门。\n卜筑因登览，经邦每讨论。\n退朝鸣玉会，入室断金言。\n材俊依东阁，壶觞接后园。\n径深云自起，风静叶初翻。\n宰物归心匠，虚中即化源。\n巴人宁敢和，空此媿游藩。",
        "dynasty": "唐",
        "collection_info": null
    },
    {
        "uuid": "e530fba45cbbd6979b70d8af000739a2",
        "title": "奉和新卜城南郊居得与卫右丞邻舍因赋诗寄赠",
        "author": "权德舆",
        "content": "上宰坐论道，郊居仍里仁。\n六符既昭晰，万象随陶钧。\n旭旦下玉墀，鸣驺拂车茵。\n轩窗退残暑，风物迎萧辰。\n山泽蜃雨出，林塘鱼鸟驯。\n岂同求羊径，共是羲皇人。\n石君五曹重，左户三壤均。\n居止烟火接，逢迎鸡黍频。\n大方本无隅，盛德必有邻。\n千年郢曲后，復此闻阳春。",
        "dynasty": "唐",
        "collection_info": null
    },
    {
        "uuid": "001494d74faa4d4f25ec6aae4aee0969",
        "title": "奉和韦曲庄言怀贻东曲外族诸弟",
        "author": "权德舆",
        "content": "韦曲冠盖里，鲜原郁青葱。\n公台睦中外，墅舍邻西东。\n驺驭出国门，晨曦正曈昽。\n燕居平外土，野服参华虫。\n疆畎分古渠，烟霞连灌丛。\n长幼序以齿，欢言无不同。\n忆昔全盛时，勋劬播休功。\n代业扩宇内，光尘蔼墟中。\n慨息多永叹，歌诗厚时风。\n小生忝瓜葛，慕义斯无穷。",
        "dynasty": "唐",
        "collection_info": null
    },
    {
        "uuid": "f841c443662175cd17973d06652c8831",
        "title": "和王侍郎病中领度支烦迫之余过西园书堂闲望",
        "author": "权德舆",
        "content": "凭槛辍繁务，晴光烟树分。\n中邦均禹贡，上药验桐君。\n满径风转蕙，卷帘山出云。\n锵然玉音发，余兴在斯文。",
        "dynasty": "唐",
        "collection_info": null
    },
    {
        "uuid": "93cd2c7240ee905287d8aea924c7d508",
        "title": "奉和度支李侍郎早朝",
        "author": "权德舆",
        "content": "夙驾趋北阙，晓星启东方。\n鸣驺分骑吏，列烛散康庄。\n照灼华簪并，逶迤绮陌长。\n腰金初辨色，喷玉自生光。\n献替均三壤，贞明集百祥。\n下才叨接武，空此媿文昌。",
        "dynasty": "唐",
        "collection_info": null
    },
    {
        "uuid": "78326459ba94cf6051a9c704cbfbc649",
        "title": "奉和刘侍郎司徒奉诏伐叛书情呈宰相",
        "author": "权德舆",
        "content": "玉帐元侯重，黄枢上宰雄。\n缘情词律外，宣力庙谋中。\n震耀恭天讨，严凝助岁功。\n行看画麟阁，凛凛有英风。",
        "dynasty": "唐",
        "collection_info": null
    },
    {
        "uuid": "b38aa3f87ea945cc06d0471b642d7a40",
        "title": "奉和鄜州刘大夫麦秋出师遮虏有怀中朝亲故",
        "author": "权德舆",
        "content": "天子爱全才，故人雄外台。\n绿油登上将，青绶亚中台。\n亭障鸣笳入，风云转斾来。\n兰坊分杳杳，麦壠望莓莓。\n月向琱弓满，莲依宝劒开。\n行师齐鹤列，锡马尽龙媒。\n壮志征梁甫，嘉招萃楚材。\n千寻推直干，百炼去纤埃。\n间阔劳相望，欢言幸早陪。\n每联花下骑，几泛竹间杯。\n芳讯双鱼远，流年两鬓催。\n何时介圭觐，携手咏康哉。",
        "dynasty": "唐",
        "collection_info": null
    },
    {
        "uuid": "414cd8a4dfa4e2c6aa15898f851cc04c",
        "title": "太原郑尚书远寄新诗走笔酬赠因代书贺",
        "author": "权德舆",
        "content": "晓开阊阖出丝言，共喜全才镇北门。\n职重油幢推上略，荣兼革履见深恩。\n昔岁经过同二仲，登朝并命惭无用。\n曲台分季奉斋祠，直笔繫年陪侍从。\n芬芳鸡舌向南宫，伏奏丹墀迹又同。\n公望数承黄纸诏，虚怀自号白云翁。\n戎装躞蹀纷出祖，金印煌煌宠司武。\n时看介士阅犀渠，每狎儒生冠章甫。\n晋祠汾水古幷州，千骑双旌居上头。\n新握兵符应感激，远缄诗句更风流。\n缁衣诸侯谅称美，白衣尚书何可比。\n只今麟阁待丹青，努力加餐报天子。",
        "dynasty": "唐",
        "collection_info": null
    },
    {
        "uuid": "1b458ce17059bdec0578a9ba9d03f6da",
        "title": "奉和许阁老酬淮南崔十七端公见寄",
        "author": "权德舆",
        "content": "文行蕴良图，声华挹大巫。\n抡才超粉署，駮议在黄枢。\n自得环中辨，偏推席上儒。\n八音谐雅乐，六辔骋康衢。\n密侍仝锵佩，雄才本弃繻。\n炉烟霏琐闼，宫漏滴铜壶。\n旧友双鱼至，新文六义敷。\n断金挥丽藻，比玉咏生刍。\n交辟尝推重，单辞忽受诬。\n风波疲贾谊，岐路泣杨朱。\n溟涨前程险，炎荒旅梦孤。\n空悲鸢跕水，翻羡鴈衔芦。\n故国方迢遰，羁愁自郁纡。\n远猷来象魏，霈泽过番禺。\n尽室扁舟客，还家万里途。\n索居因仕宦，着论拟潜夫。\n帆席来应驶，郊园半已芜。\n夕阳寻古径，凉吹动纤枯。\n忆昔同驱传，忘怀或据梧。\n幕庭依古剎，缗税给中都。\n瓜步经过惯，龙沙眺听殊。\n春山岚漠漠，秋渚露涂涂。\n孰谓原思病，非关宁武愚。\n方看簪獬豸，俄叹絷騊駼。\n芳讯风情在，佳期岁序徂。\n二贤欢最久，三益义非无。\n柏悦心应尔，松寒志不渝。\n子将陪禁掖，亭伯限江湖。\n交分终推毂，离忧莫向隅。\n分曹日相见，延首忆田苏。",
        "dynasty": "唐",
        "collection_info": null
    },
    {
        "uuid": "b5ef9326b6111f11f82af6a4bd61e1d6",
        "title": "奉和李给事省中书情寄刘苗崔三曹长因呈许陈二阁老",
        "author": "权德舆",
        "content": "常寮几处伏明光，新诏联翩夕拜郎。\n五夜漏清天欲曙，万年枝暖日初长。\n分曹列侍登文石，促膝闲谣接羽觞。\n共说汉朝荣上赏，岂令三友滞冯唐。",
        "dynasty": "唐",
        "collection_info": null
    },
    {
        "uuid": "32aefaf04ef51a0b79b2f8df9c19d85f",
        "title": "过张监阁老宅对酒奉酬见赠",
        "author": "权德舆",
        "content": "里仁无外事，徐步一开颜。\n荆玉收难尽，齐竽喜暂闲。\n秋风倾菊酒，霁景下蓬山。\n不用投车辖，甘从倒载还。",
        "dynasty": "唐",
        "collection_info": null
    },
    {
        "uuid": "0a900e17eb71299176ec46bca22ecf16",
        "title": "奉和张舍人阁老阁中直夜思闻雅琴因以书事通简僚友",
        "author": "权德舆",
        "content": "紫垣宿清夜，蔼蔼復沈沈。\n圆月衡汉净，好风松涤深。\n轩窗韵虚籁，兰雪怀幽音。\n珠露销暑气，玉徽结遐心。\n盛才本殊伦，雅诰方在今。\n伫见舒彩翮，翻飞归凤林。",
        "dynasty": "唐",
        "collection_info": null
    },
    {
        "uuid": "2c243a0807d5ae110a2841895bdae9d8",
        "title": "和兵部李尚书东亭诗",
        "author": "权德舆",
        "content": "三接履声退，东亭斯旷然。\n风流披鹤氅，操割佩龙泉。\n云卷岩巘迭，雨余松桂鲜。\n岂烦禽尚游，所贵天理全。",
        "dynasty": "唐",
        "collection_info": null
    },
    {
        "uuid": "b254db7ce874c712c0fc995b93917f0d",
        "title": "和司门殷员外早秋省中书直夜寄荆南卫象端公",
        "author": "权德舆",
        "content": "共嗟王粲滞荆州，才子为郎忆旧游。\n凉夜偏宜粉署直，清言远待玉人酬。\n风生北渚烟波阔，露下南宫星汉秋。\n早晚得为同舍侣，知君两地结离忧。",
        "dynasty": "唐",
        "collection_info": null
    },
    {
        "uuid": "dedf8de41a43f3af87fea2db864fb365",
        "title": "酬陆三十二参浙东见寄",
        "author": "权德舆",
        "content": "骢马别已久，鲤鱼来自烹。\n殷懃故人意，怊怅中林情。\n茫茫重江外，杳杳一枝琼。\n搔首望良觌，为君华髮生。",
        "dynasty": "唐",
        "collection_info": null
    },
    {
        "uuid": "62f9bc1c611d75829919b37b441a3e79",
        "title": "奉酬张监阁老雪后过中书见赠加两韵简南省僚旧",
        "author": "权德舆",
        "content": "寓直久叨荣，新恩倍若惊。\n风清五夜永，节换一阳生。\n潘鬓年空长，齐竽艺本轻。\n常时望连茹，今日剧悬旌。\n枉步欢方接，含毫思又萦。\n烦君白雪句，岁晏若为情。",
        "dynasty": "唐",
        "collection_info": null
    },
    {
        "uuid": "bafe3009e48c97a0feac27112b44db8b",
        "title": "酬主客仲员外见贺正除",
        "author": "权德舆",
        "content": "五年承乏奉如纶，才薄那堪侍从臣。\n禁署独闻清漏晓，命书惭对紫泥新。\n周班每喜簪裾接，郢曲偏宜讽咏频。\n忆昔曲台尝议礼，见君论着最相亲。",
        "dynasty": "唐",
        "collection_info": null
    },
    {
        "uuid": "aae316853aa9462185453a456b07b343",
        "title": "奉和太府韦卿阁老左藏库中假山之作",
        "author": "权德舆",
        "content": "春山仙掌百花开，九棘腰金有上才。\n忽向庭中摹峻极，如从洞裏见昭回。\n小松已负干霄状，片石皆疑缩地来。\n都内今朝似方外，仍传丽曲寄云台。",
        "dynasty": "唐",
        "collection_info": null
    },
    {
        "uuid": "5389236916fdd88a306e57a5e6f49f5d",
        "title": "奉和崔评事寄外甥刘同州幷呈杜宾客许给事王侍郎昆弟杨少尹李侍御幷见寄之作",
        "author": "权德舆",
        "content": "芳讯来江湖，开缄粲瑶碧。\n诗因乘黄赠，才擅雕龙格。\n深陈名敎本，谅以仁义积。\n藻思成采章，雅音闻皦绎。\n清时左冯翊，贵士二千石。\n前日应星文，今兹敞华戟。\n谢公尝乞墅，宁氏终相宅。\n往岁疲草玄，忘年齐举白。\n酒酣吟更苦，夜艾谈方剧。\n枣巷风雨秋，石头烟水夕。\n多逢长者辙，不屑诸公辟。\n酷似仰牢之，雄词挹亭伯。\n老骥念千里，饥鹰舒六翮。\n叵能舍郊扉，来偶朝中客。",
        "dynasty": "唐",
        "collection_info": null
    },
    {
        "uuid": "3cd6233312cc9590400b7af4f5509b26",
        "title": "和职方殷郎中留滞江汉初至南宫呈诸公幷见寄",
        "author": "权德舆",
        "content": "十载别文昌，藩符寄武当。\n师贞上介辟，恩擢正员郎。\n藻思烟霞丽，归轩印绶光。\n还希驻辇问，莫自嘆冯唐。",
        "dynasty": "唐",
        "collection_info": null
    },
    {
        "uuid": "8098268ab13da75d808a524ee87d5fdd",
        "title": "奉酬从兄南仲见示十九韵",
        "author": "权德舆",
        "content": "晋季天下乱，安丘佐关中。\n德辉霭家牒，侯籍推时功。\n簪缨盛西州，清白传素风。\n逢时有舒卷，缮性无穷通。\n吾兄挺奇资，向晦道自充。\n耕凿汝山下，退然安困蒙。\n诗成三百篇，儒有一亩宫。\n琴书满座右，芝朮生墙东。\n丽藻粲相鲜，晨辉艳芳丛。\n清光杳无际，皓魄流霜空。\n邦有贤诸侯，主盟词律雄。\n荐贤比文举，理郡迈文翁。\n楼中赏不独，池畔醉每同。\n圣朝闢四门，发迹贵名公。\n小生何为者，往岁学雕虫。\n华簪映武弁，一年被微躬。\n开缄捧新诗，琼玉寒青葱。\n谬进空内讼，结怀远忡忡。\n时来无自疑，刷翮摩苍穹。",
        "dynasty": "唐",
        "collection_info": null
    },
    {
        "uuid": "5e4a8ef2eade40543c0065556014d18a",
        "title": "酬崔千牛四郎早秋见寄",
        "author": "权德舆",
        "content": "浩歌坐虚室，庭树生凉风。\n碧云灭奇彩，白露萎芳丛。\n感此时物变，悠然遐想通。\n偶来被簪组，自觉如池龙。\n少年才藻新，金鼎世业崇。\n凤文已彪炳，琼树何青葱。\n联镳长安道，接武承明宫。\n君登玉墀上，我侍彤庭中。\n疲病多内愧，切磋常见同。\n起予览新诗，逸韵凌秋空。\n相爱每不足，因兹寓深衷。",
        "dynasty": "唐",
        "collection_info": null
    },
    {
        "uuid": "d7f3479667f9e3df25c5129831b08f6d",
        "title": "酬灵彻上人以诗代书见寄",
        "author": "权德舆",
        "content": "莲花出水地无尘，中有南宗了义人。\n已取贝多翻半字，还将阳燄谕三身。\n碧云飞处诗偏丽，白月圆时信本真。\n更喜开缄销热恼，西方社裏旧相亲。",
        "dynasty": "唐",
        "collection_info": null
    },
    {
        "uuid": "b8df5094a95290ada5b71bf72dedeeb0",
        "title": "酬蔡十二博士见寄四韵",
        "author": "权德舆",
        "content": "芜城十年别，蓬转居不足。\n终岁白屋贫，独谣清酒圣。\n风尘韦带减，霜雪松心劲。\n何以浣相思，启元能尽性。",
        "dynasty": "唐",
        "collection_info": null
    },
    {
        "uuid": "1dee2a3bc350764c050c864b28d7e706",
        "title": "戏和三韵",
        "author": "权德舆",
        "content": "墨翟突不黔，范丹甑生尘。\n君今復劳歌，鹤髮吹湿薪。\n前诏许真秩，何如巾软轮。",
        "dynasty": "唐",
        "collection_info": null
    },
    {
        "uuid": "752d6cf34a6165e32f519616e1af80b3",
        "title": "李十韶州寄途中绝句使者取报修书之际口号酬赠",
        "author": "权德舆",
        "content": "诏下忽临山水郡，不妨从事恣攀登。\n莫言向北千行鴈，别有图南六月鹏。",
        "dynasty": "唐",
        "collection_info": null
    },
    {
        "uuid": "72c94b48ee1e4afef349e6f6ba0acf0f",
        "title": "崔四郎协律以诗见寄兼惠蜀琴因以酬赠",
        "author": "权德舆",
        "content": "临风结烦想，客至传好音。\n白雪缄郢曲，朱弦亘蜀琴。\n泠泠响幽韵，欵欵寄遐心。\n岁晚何以报，与君期断金。",
        "dynasty": "唐",
        "collection_info": null
    },
    {
        "uuid": "b8aed47306b6da35f4748d451abbdcbb",
        "title": "酬冯绛州早秋绛台感怀见寄",
        "author": "权德舆",
        "content": "良牧闲无事，层台思眇然。\n六条萦印绶，三晋辨山川。\n洗嫧讴谣合，开襟眺听偏。\n秋光连大卤，霁景下新田。\n叶落径庭树，人归曲沃烟。\n武符颁美化，亥字访疑年。\n经术推多识，卿曹亦累迁。\n斋祠常并冕，官品每差肩。\n按部青丝骑，裁诗白露天。\n知音媿相访，商洛正闲眠。",
        "dynasty": "唐",
        "collection_info": null
    },
    {
        "uuid": "494e9cb60e270bee8d03547bf9650a9e",
        "title": "酬赵尚书杏园花下醉后见寄",
        "author": "权德舆",
        "content": "春光深处曲江西，八座风流信马蹄。\n鹤髮杏花相映好，羡君终日醉如泥。",
        "dynasty": "唐",
        "collection_info": null
    },
    {
        "uuid": "99d674f14e19f3cecae33039ffdf8b1f",
        "title": "酬赵尚书城南看花日晚先归见寄",
        "author": "权德舆",
        "content": "杜城韦曲徧寻春，处处繁花满目新。\n日暮归鞍不相待，与君同是醉乡人。",
        "dynasty": "唐",
        "collection_info": null
    },
    {
        "uuid": "67293133217420c408b10be196b967be",
        "title": "伏蒙十六叔寄示喜庆感怀三十韵因献之",
        "author": "权德舆",
        "content": "受氏自有殷，树功缅前秦。\n圭田接土宇，侯籍相纷纶。\n道义集天爵，菁华极人文。\n握兰中台并，折桂东堂春。\n祖德蹈前哲，家风播清芬。\n先公秉明义，大节逢艰屯。\n独立挺忠孝，至诚感神人。\n命书备追锡，迹远道不伸。\n小生谅无似，积庆遭昌辰。\n九年西掖忝，五转南宫频。\n司理因旷职，曲台仍礼神。\n愧非夔龙姿，忽佐尧舜君。\n内惟负且乘，徒以弱似仁。\n岂足议大政，所忧玷彝伦。\n叔父贞素履，含章穷典坟。\n百氏若珠贯，九流皆翚分。\n黄钟蕴声调，白玉那缁磷。\n清论坐虚室，长谣宜幅巾。\n开关接人祠，支策无俗宾。\n种杏当暑热，烹茶含露新。\n井径交碧藓，轩窗栖白云。\n飞沈禽鱼乐，芬馥兰桂熏。\n经术弘义训，息男茂嘉闻。\n筮仕就色养，宴居忘食贫。\n四方有翘车，上国有蒲轮。\n行当反招隐，岂得常退身。\n秦吴路杳杳，朔海望沄沄。\n侍坐驰梦寐，结怀积昏昕。\n发函捧新诗，慈诲情殷勤。\n省躬日三復，拜首书诸绅。",
        "dynasty": "唐",
        "collection_info": null
    },
    {
        "uuid": "a5099fa9944aaa1512816f89db4bb990",
        "title": "酬李二十二兄主簿马迹山见寄",
        "author": "权德舆",
        "content": "杳杳尘外想，悠悠区中缘。\n如何战未胜，曾是敎所牵。\n远郊有灵峯，夙昔栖真仙。\n鸾声去已久，马迹空依然。\n丹崖转初旭，碧落凝秋烟。\n松风共箫飒，萝月想婵娟。\n内兄蕴遐心，嘉遯性所便。\n不能栖枳棘，且復探云泉。\n中有冥寂人，闲读逍遥篇。\n联袂共支[策]，抠衣赏绝编。\n徐行石上苔，静韵风中弦。\n烟霞湿儒服，日月生寥天。\n新诗来起予，璀璨六义全。\n能尽含写意，转令山水鲜。\n若闻笙鹤声，宛在耳目前。\n登攀阻心赏，愁绝空怀贤。\n出处岂异途，心冥即真筌。\n蹔从西府檄，终卧东菑田。\n不嫌予步蹇，但恐君行羶。\n如能固旷怀，谷口期穷年。",
        "dynasty": "唐",
        "collection_info": null
    },
    {
        "uuid": "ad119acdfe24375c94cfc5dc0dac52fa",
        "title": "酬陆四十楚源春夜宿虎丘山对月寄梁四敬之兼见贻之作",
        "author": "权德舆",
        "content": "东风变[蘅]薄，时景日妍和。\n更想千峯夜，浩然幽意多。\n蕙香袭闲趾，松露泫乔柯。\n潭影漾霞月，石床封薜萝。\n夫君非岁时，已负青冥姿。\n龙虎一门盛，渊云四海推。\n骎骎步騕褭，婉婉翥长离。\n悬圃尽琼树，家林轻桂枝。\n声荣徒外奖，恬淡方自适。\n逸气凌颢清，仁祠访金碧。\n芊眠瑶草秀，断续云窦滴。\n芳讯发幽缄，新诗比良觌。\n故人石渠署，美价满中朝。\n落落杉松直，芬芬兰杜飘。\n雄词鼓溟海，旷达豁烟霄。\n营道幸同术，论心皆后凋。\n循环伐木咏，缅邈招隐情。\n惭兹拥肿才，爱彼潺湲清。\n拘牵尚多故，梦想何由幷。\n终结方外期，不待华髮生。",
        "dynasty": "唐",
        "collection_info": null
    },
    {
        "uuid": "b98317b6630ba9fbd6e07cf452d486b9",
        "title": "酬穆七侍郎早登使院西楼感怀",
        "author": "权德舆",
        "content": "耿耿宵欲半，振衣庭户前。\n浩歌抚长劒，临风泛清弦。\n晴霜丽寒芜，微月露碧鲜。\n杉梧韵幽籁，河汉明秋天。\n良夜虽可翫，沈忧逾浩然。\n楼中迟启明，林际挥宿烟。\n晨风响钟鼓，曙色映山川。\n滔滔天外驶，杲杲朝日悬。\n因穷西南永，得见天地全。\n动植相糺纷，车从竞喧阗。\n鳣鲔跃洪流，麕麚倚荒阡。\n嗈嗈白云鴈，嘒嘒清露蝉。\n一气鼓万殊，晦明相推迁。\n羲和无停鞅，不得常少年。\n当令志气神，及此鬓髮玄。\n岂唯十六族，今古称其贤。\n夫君才气雄，振藻何翩翩。\n诗轻沈隐侯，赋拟王仲宣。\n小鸟抢榆枋，大鹏激三千。\n与君期晚岁，方结林栖缘。",
        "dynasty": "唐",
        "collection_info": null
    },
    {
        "uuid": "3e39f96cfa7ab4390ed3614df81c1c47",
        "title": "奉和李大夫题郑评事江楼",
        "author": "权德舆",
        "content": "达士无外累，隐几依南郭。\n茅栋上江开，布帆当砌落。\n支颐散华髮，欹枕曝灵药。\n入鸟不乱行，观鱼还自乐。\n何时金马诏，早岁建安作。\n往事尽筌蹄，虚怀寄杯杓。\n邦君驻千骑，清论时间酌。\n凭槛出烟埃，振衣向寥廓。\n心源齐彼是，人境胜岩壑。\n何必栖冥冥，然为避矰缴。",
        "dynasty": "唐",
        "collection_info": null
    },
    {
        "uuid": "e5de4875633f604bb8e07798b9d9f782",
        "title": "春游茅山酬杜评事见寄",
        "author": "权德舆",
        "content": "喜得赏心处，春山岂计程。\n连溪芳草合，半岭白云晴。\n绝涧漱冰碧，仙坛挹颢清。\n怀君在人境，不共此时情。",
        "dynasty": "唐",
        "collection_info": null
    },
    {
        "uuid": "bbf20c9a77935738c4d1fbad06bee763",
        "title": "和韩侍御白髮",
        "author": "权德舆",
        "content": "白髮今朝见，虚斋晓镜清。\n乍分霜简色，微映铁冠生。\n幕下多能事，周行挹令名。\n流年未可叹，正遇太阶平。",
        "dynasty": "唐",
        "collection_info": null
    },
    {
        "uuid": "f8aa0aed98c9c5ecd93b2f893948296a",
        "title": "和邵端公醉后寄于谏议之作",
        "author": "权德舆",
        "content": "莫羡檐前柳，春风独早归。\n阳和次第发，桃李更芳菲。",
        "dynasty": "唐",
        "collection_info": null
    },
    {
        "uuid": "18efb3e7d8ad04cf27258a30a8c83f5e",
        "title": "和李大夫西山祈雨因感张曲江故事十韵",
        "author": "权德舆",
        "content": "亚相冠貂蝉，分忧统十联。\n火星当永日，云汉倬炎天。\n斋祷期灵贶，精诚契昔贤。\n中宵出驺驭，清夜旅牲牷。\n触日看初起，随车应物先。\n雷音生绝巘，雨足晦平阡。\n潇洒四冥合，空蒙万顷连。\n歌谣諠泽国，稼穑徧原田。\n故事三台盛，新文六义全。\n作霖应自此，天下待丰年。",
        "dynasty": "唐",
        "collection_info": null
    },
    {
        "uuid": "3c120c3a715a1ab472175af2372490dd",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 一",
        "author": "权德舆",
        "content": "专城书素至留台，忽报张纲揽辔迴。\n共看昨日蝇飞处，併是今朝鹊喜来。",
        "dynasty": "唐",
        "collection_info": null
    },
    {
        "uuid": "b41cb58f8fe3b6793eb984d7a00a081b",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 二",
        "author": "权德舆",
        "content": "鹤髮州民拥使车，人人自说受恩初。\n如今天下无冤气，乞为邦君雪谤书。",
        "dynasty": "唐",
        "collection_info": null
    },
    {
        "uuid": "bca747acd766856d729c4710bc9c0bdc",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 三",
        "author": "权德舆",
        "content": "众人哺啜喜君醒，渭水由来不杂泾。\n遮莫雪霜撩乱下，松枝竹叶自青青。",
        "dynasty": "唐",
        "collection_info": null
    },
    {
        "uuid": "f7a6f52432fbf7ebd6d3c072777de8b9",
        "title": "荅韦秀才寄一首",
        "author": "权德舆",
        "content": "中峯云暗雨霏霏，水涨花塘未得归。\n心忆琼枝望不见，几迴虚湿薜萝衣。",
        "dynasty": "唐",
        "collection_info": null
    },
    {
        "uuid": "ce753509dcf35cea2d71aa8ed97c78ce",
        "title": "户部王曹长杨考功崔刑部二院长并同钟陵使府之旧因以寄赠又陪郎署喜甚常僚因书所怀且叙所知",
        "author": "权德舆",
        "content": "忽惊西江侣，共作南宫郎。\n宿昔芝兰室，今兹鸳鹭行。\n子猷美风味，左户推公器。\n含毫白雪飞，出匣青萍利。\n子云尝燕居，作赋似相如。\n闲成考课奏，别贡贤良书。\n子玉谅贞实，持刑慎丹笔。\n秋天鸿鹄姿，晚岁松筠质。\n伊予诚薄才，何幸復趋陪。\n偶来尘右掖，空此忆中台。\n时节东流驶，悲欢追往事。\n待月登庾楼，排云上萧寺。\n盍簪莲府讌，落帽龙沙醉。\n极浦送风帆，灵山眺烟翠。\n解颐通善谑，喻指穷精义。\n搦管或飞章，分曹时按吏。\n雨散与蓬飘，秦吴两寂寥。\n方期全拥肿，岂望蹑扶摇。\n夜直分三署，晨趋共九霄。\n外庭时接武，广陌更连镳。\n北极星辰拱，南熏气序调。\n欣随众君子，并立圣明朝。",
        "dynasty": "唐",
        "collection_info": null
    },
    {
        "uuid": "8ee5158051089ebdbd550448b9110982",
        "title": "贡院对雪以绝句代八行奉寄崔阁老",
        "author": "权德舆",
        "content": "寓宿春闱岁欲除，严风密雪绝双鱼。\n思君独步西垣裏，日日含香草诏书。",
        "dynasty": "唐",
        "collection_info": null
    },
    {
        "uuid": "c7ba3ad674a3c5c9daade1c25cad7491",
        "title": "初秋月夜中书宿直因呈杨阁老",
        "author": "权德舆",
        "content": "欹枕直庐暇，风蝉迎早秋。\n沈沈玉堂夕，皎皎金波流。\n对掌喜新命，分曹谐旧游。\n相思翫华彩，因感庾公楼。",
        "dynasty": "唐",
        "collection_info": null
    },
    {
        "uuid": "978664902efd6b7e68fea4669c3b6a6d",
        "title": "唐开州文编远寄新赋累惠良药咏嘆仰佩不觉斐然走笔代书聊书还荅",
        "author": "权德舆",
        "content": "风雨竦庭柯，端忧坐空堂。\n多病时节换，所思道里长。\n故人朱两轓，出自尚书郎。\n下车今几时，理行远芬芳。\n琼瑶览良讯，芣苢满素囊。\n结根在贵州，蠲疾传古方。\n探撷当五月，慇懃逾八行。\n深情婉如此，善祝何可忘。\n復有金玉音，焕如龙凤章。\n一闻灵洞说，若覩羣仙翔。\n三清飞庆霄，百汰成雄铓。\n体物信无对，洒心愿相将。\n昔年同旅食，终日窥文房。\n春风眺芜城，秋水渡柳杨。\n君为太史氏，弱质羁楚乡。\n今来忝司谏，千骑遥相望。\n归云夕鳞鳞，圆魄夜苍苍。\n远思结铃阁，何人交羽觞。\n伫见征颖川，无为薄淮阳。\n政成看再入，列侍炉烟傍。",
        "dynasty": "唐",
        "collection_info": null
    },
    {
        "uuid": "e7e100057587a36357a68fa16ca02a7f",
        "title": "待漏假寐梦归江东旧居",
        "author": "权德舆",
        "content": "十年江浦卧郊园，闲夜分明结梦魂。\n舍下烟萝通古寺，湖中云雨到前轩。\n南宗长老知心法，东郭先生识化源。\n觉后忽闻清漏晓，又随簪佩入君门。",
        "dynasty": "唐",
        "collection_info": null
    },
    {
        "uuid": "08903f79f00d6b52cc62bf3e33d4d208",
        "title": "祗命赴京途次淮口因书所怀",
        "author": "权德舆",
        "content": "弱植素寡偶，趋时非所任。\n感恩再登龙，求友皆断金。\n彪炳覩奇采，凄锵闻雅音。\n适欣佳期接，遽嘆离思侵。\n靡靡遵远道，忡忡劳寸心。\n难成独酌谣，空奏伐木吟。\n泬寥清冬时，萧索白昼阴。\n交欢谅如昨，滞念纷在今。\n因风试矫翼，倦飞会归林。\n向晚清淮驶，回首楚云深。",
        "dynasty": "唐",
        "collection_info": null
    },
    {
        "uuid": "c90e22d5f84b25190f01220319f1c0eb",
        "title": "省中春晚忽忆江南旧居戏书所怀因寄两浙亲故杂言",
        "author": "权德舆",
        "content": "前年冠獬豸，戎府随宾介。\n去年簪进贤，赞导法宫前。\n今兹戴武弁，谬列金门彦。\n问我何所能，头冠忽三变。\n野性惯疎闲，晨趋兴暮还。\n花时限清禁，霁后爱南山。\n晚景支颐对尊酒，旧游忆在江湖久。\n庾楼柳寺共开襟，枫岸烟塘几携手。\n结庐常占练湖春，犹寄藜床与幅巾。\n疲羸只欲思三径，戆直那堪备七人。\n更想东南多竹箭，悬圃琅玕共葱蒨。\n裁书且附双鲤鱼，偏恨相思未相见。",
        "dynasty": "唐",
        "collection_info": null
    },
    {
        "uuid": "6d792df3bd75e1113b18e9a30589307d",
        "title": "寄李衡州",
        "author": "权德舆",
        "content": "片石丛花画不如，庇身三径岂吾庐。\n主人千骑东方远，唯望衡阳鴈足书。",
        "dynasty": "唐",
        "collection_info": null
    },
    {
        "uuid": "67ad1a4fd6f4df8f53d5fa7d1a88be22",
        "title": "寄临海郡崔穉璋",
        "author": "权德舆",
        "content": "美酒步兵厨，古人尝宦游。\n赤城临海峤，君子今督邮。\n吏隐丰暇日，琴壶共冥搜。\n新诗寒玉韵，旷思孤云秋。\n志士诚勇退，鄙夫自包羞。\n终当就知己，莫恋潺湲流。",
        "dynasty": "唐",
        "collection_info": null
    },
    {
        "uuid": "3adb71e2e2316fe67f1b454299499b19",
        "title": "李韶州着书常论释氏之理贵州有能公遗迹诗以问之",
        "author": "权德舆",
        "content": "常日区中暇，时闻象外言。\n曹溪有宗旨，一为勘心源。",
        "dynasty": "唐",
        "collection_info": null
    },
    {
        "uuid": "1932eeb0664953fb22f3a124d02fb2e2",
        "title": "马上赠虚公",
        "author": "权德舆",
        "content": "马足早尘深，飘缨又满襟。\n吾师有甘露，为洗此时心。",
        "dynasty": "唐",
        "collection_info": null
    },
    {
        "uuid": "57f5ec7760867c3071f935000829755c",
        "title": "郴州换印缄遣之际率成三韵因寄李二兄员外使君",
        "author": "权德舆",
        "content": "缄题桂阳印，持寄朗陵兄。\n刺举官犹屈，风谣政已成。\n行看换龟纽，奏最谒承明。",
        "dynasty": "唐",
        "collection_info": null
    },
    {
        "uuid": "f1253c3a0cf535b0d2db11f3bf37f8e2",
        "title": "早发杭州泛富春江寄陆三十一公佐",
        "author": "权德舆",
        "content": "候晓起徒驭，春江多好风。\n白波连青云，荡漾晨光中。\n四望浩无际，沈忧将此同。\n未离奔走途，但恐成悲翁。\n俯见触饵鳞，仰目凌霄鸿。\n缨尘日已厚，心累何时空。\n区区此人世，所向皆樊笼。\n唯应杯中物，醒醉为穷通。\n故人悬圃姿，琼树纷青葱。\n终当此山去，共结兰桂丛。",
        "dynasty": "唐",
        "collection_info": null
    },
    {
        "uuid": "ea94499bebf6a2e3b89d483fd36fd27d",
        "title": "寄侍御从舅",
        "author": "权德舆",
        "content": "靡靡南轩蕙，迎风转芳滋。\n落落幽涧松，百尺无附枝。\n世物自多故，达人心不羁。\n偶陈幕中画，未负林间期。\n感恩从慰荐，循性难絷维。\n野鹤无俗质，孤云多异姿。\n清[泠]松露泫，照灼岩花迟。\n终当税尘驾，来就东山嬉。",
        "dynasty": "唐",
        "collection_info": null
    },
    {
        "uuid": "70ac8ae0cc7f226465645cedc8a5cd62",
        "title": "湖上晚眺呈惠上人",
        "author": "权德舆",
        "content": "湖上烟景好，鸟飞云自还。\n幸因居止近，日觉性情闲。\n独酌乍临水，清机常见山。\n此时何所忆，净侣话玄关。",
        "dynasty": "唐",
        "collection_info": null
    },
    {
        "uuid": "e5f3a348cde3ecb7c04c4a266aa27208",
        "title": "新秋月夜寄故人",
        "author": "权德舆",
        "content": "客心宜静夜，月色澹新秋。\n影落三湘水，诗传八咏楼。\n何穷对酒望，几处捲帘愁。\n若问相思意，随君万里游。",
        "dynasty": "唐",
        "collection_info": null
    },
    {
        "uuid": "be7ad40ce5579c2fcad1cea1e149cf99",
        "title": "自杨子归丹阳初遂闲居聊呈惠公",
        "author": "权德舆",
        "content": "移疾喜无事，卷帘松竹寒。\n稍知名是累，日与静相欢。\n蹇浅逢机少，迂疎应物难。\n只思闲夜月，共向沃州看。",
        "dynasty": "唐",
        "collection_info": null
    },
    {
        "uuid": "40112f02d9b84c42dd9395ec4672dac0",
        "title": "月夜过灵彻上人房因赠",
        "author": "权德舆",
        "content": "此身会逐白云去，未洗尘缨还自伤。\n今夜幸逢清净境，满庭秋月对支郎。",
        "dynasty": "唐",
        "collection_info": null
    },
    {
        "uuid": "ca32f50c0cc16efeeb32fe858c4abfcb",
        "title": "戏赠张炼师",
        "author": "权德舆",
        "content": "月帔飘飖摘杏花，相邀洞口劝流霞。\n半酣乍奏云和曲，疑是龟山阿母家。",
        "dynasty": "唐",
        "collection_info": null
    },
    {
        "uuid": "bba4b6032fb674346d1981f43e91e423",
        "title": "戏赠天竺灵隐二寺寺主",
        "author": "权德舆",
        "content": "石路泉流两寺分，寻常钟磬隔山闻。\n山僧半在中峰住，共占青峦与白云。",
        "dynasty": "唐",
        "collection_info": null
    },
    {
        "uuid": "772aa44fea4b52bd6c3bc6abde9c99c5",
        "title": "赠广通上人",
        "author": "权德舆",
        "content": "身随猨鸟在深山，早有诗名到世间。\n客至上方留盥漱，龙泓洞水昼潺潺。",
        "dynasty": "唐",
        "collection_info": null
    },
    {
        "uuid": "17cef1043a71e0dc548829fc40f19281",
        "title": "赠老将",
        "author": "权德舆",
        "content": "白草黄云塞上秋，曾随骠骑出幷州。\n辘轳劒折虬鬚白，转战功多独不侯。",
        "dynasty": "唐",
        "collection_info": null
    },
    {
        "uuid": "795189edb38cf41168daa8a2f7bff844",
        "title": "戏赠表兄崔秀才",
        "author": "权德舆",
        "content": "何事年年恋隐沦，成名须遣及青春。\n明时早献甘泉去，若待公车却误人。",
        "dynasty": "唐",
        "collection_info": null
    },
    {
        "uuid": "11a950281f34f8ee9417cf1ed53ab4fc",
        "title": "醉后戏赠苏九翛",
        "author": "权德舆",
        "content": "白首书窗成鉅儒，不知簪组徧屠沽。\n劝君莫问长安路，且读鲁山于蔿于。",
        "dynasty": "唐",
        "collection_info": null
    },
    {
        "uuid": "d7d616ad87ce1a15e8f43f9090e69b07",
        "title": "奉送韦起居老舅百日假满归嵩阳旧居",
        "author": "权德舆",
        "content": "威凤翔紫气，孤云出寥天。\n奇采与幽姿，缥缈皆自然。\n尝闻陶唐氏，亦有巢由全。\n以此耸风俗，岂必效羁牵。\n大君遂羣方，左史蹈前贤。\n振衣去朝市，赐告归林泉。\n滑和固难久，循性得所便。\n有名皆畏途，无事乃真筌。\n旧壑穷杳窱，新潭漾沦涟。\n嵓花落又开，山月缺復圆。\n轻策逗萝径，幅巾凌翠烟。\n机闲鱼鸟狎，体和芝朮鲜。\n四皓本违难，二疏犹待年。\n况今寰海清，復此鬓髮玄。\n顾惭缨上尘，未绝区中缘。\n齐竽终自退，心寄嵩峯巅。",
        "dynasty": "唐",
        "collection_info": null
    },
    {
        "uuid": "3eaff9953997587bb56c4e73083206ec",
        "title": "奉送孔十兄宾客承恩致政归东都旧居",
        "author": "权德舆",
        "content": "达人旷迹通出处，每忆安居旧山去。\n乞身已见抗疏频，优礼新闻诏书许。\n家法遥传阙里训，心源早逐嵩丘侣。\n南史编年着盛名，东朝侍讲常虚伫。\n角巾华髮忽自遂，命服金龟君更与。\n白云出岫暂逶迤，鸿鹄入冥无处所。\n归路依依童稚乐，都门蔼蔼壶觞举。\n能将此道助皇风，自可殊途并伊吕。",
        "dynasty": "唐",
        "collection_info": null
    },
    {
        "uuid": "75bc4607ec328ff1841a62b31dcc098b",
        "title": "送密秀才吏部駮放后归蜀应崔大理序",
        "author": "权德舆",
        "content": "蜀国本多士，雄文似相如。\n之子西南秀，名在贤能书。\n薄禄且未及，故山念归欤。\n迢迢三千里，返驾一羸车。\n玉垒长路尽，锦江春物余。\n此行无愠色，知尔恋林庐。",
        "dynasty": "唐",
        "collection_info": null
    },
    {
        "uuid": "224c253193a6f0bc44cebd5c0b878168",
        "title": "送袁中丞持节册南诏五韵",
        "author": "权德舆",
        "content": "西南使星去，远彻通朝聘。\n烟雨僰道深，麾幢汉仪盛。\n途轻五尺险，水爱双流净。\n上国洽恩波，外臣遵礼命。\n离堂驻驺驭，且尽罇中圣。",
        "dynasty": "唐",
        "collection_info": null
    },
    {
        "uuid": "668274b06ca6dd3e1c3c38a7b3bd88a9",
        "title": "人日送房二十六侍御归越",
        "author": "权德舆",
        "content": "驿骑归时骢马蹄，莲花府映若邪溪。\n帝城人日风光早，不惜离堂醉似泥。",
        "dynasty": "唐",
        "collection_info": null
    },
    {
        "uuid": "e0c0c2c5c21f56e8c81f67e60bd42756",
        "title": "送张阁老中丞持节册弔回鹘",
        "author": "权德舆",
        "content": "旌斾翩翩拥汉官，君行常得远人欢。\n分职南台知礼重，辍书东观见才难。\n金章玉节鸣驺远，白草黄云出塞寒。\n欲散别离唯有醉，暂烦宾从驻征鞍。",
        "dynasty": "唐",
        "collection_info": null
    },
    {
        "uuid": "be33d1ba36f9e11f10acafdd9a9fc159",
        "title": "送二十叔赴任余杭尉",
        "author": "权德舆",
        "content": "拜首直城阴，罇开意不任。\n梅仙归剧县，阮巷奏离琴。\n春草吴门绿，秋涛浙水深。\n十年曾旅寓，应惬宦游心。",
        "dynasty": "唐",
        "collection_info": null
    },
    {
        "uuid": "c7fb6da32ab99d97e4a34aefd6dbae89",
        "title": "春送十四叔赴任渝州录事绝句",
        "author": "权德舆",
        "content": "随牒忽离南北巷，解巾都吏有清风。\n巴城鏁印六联静，尽日闲谣廨署中。",
        "dynasty": "唐",
        "collection_info": null
    },
    {
        "uuid": "cdd1e564f248da54f487d01df9c09997",
        "title": "送韦十二丈赴襄城令三韵",
        "author": "权德舆",
        "content": "留连出关骑，斟酌临岐酒。\n旧业传一经，新官栽五柳。\n去去望行尘，青门重迴首。",
        "dynasty": "唐",
        "collection_info": null
    },
    {
        "uuid": "9357c4a0966e3d0a18836e38a7fb13a4",
        "title": "送薛十九丈授将作主簿分司东都赋得春草",
        "author": "权德舆",
        "content": "芊芊远郊外，杳杳春嵓曲。\n愁处映微波，望中连净绿。\n日暮藉离觞，折芳心断续。",
        "dynasty": "唐",
        "collection_info": null
    },
    {
        "uuid": "9209cd94173358183ddf2fc025d57e70",
        "title": "送正字十九兄归江东醉后绝句",
        "author": "权德舆",
        "content": "命驾相思不为名，春风归骑出关程。\n离堂莫起临岐叹，文举终当荐祢衡。",
        "dynasty": "唐",
        "collection_info": null
    },
    {
        "uuid": "cc969f7babb3f663c46b7fec3528c1b9",
        "title": "送张詹事致政归嵩山旧隐",
        "author": "权德舆",
        "content": "解龟辞汉庭，却忆少微星。\n直指常持宪，平反更恤刑。\n闲思紫芝侣，归卧白云扃。\n明诏优筋力，安车适性灵。\n羣公来蔼蔼，独鹤去冥冥。\n想到挥金处，嵩吟枕上青。",
        "dynasty": "唐",
        "collection_info": null
    },
    {
        "uuid": "b1dff07eca6a2a25187bf652375e1018",
        "title": "送许着作分司东都",
        "author": "权德舆",
        "content": "月旦继平舆，风流仕石渠。\n分曹向瀍洛，守职正图书。\n棣萼荣相映，琼枝色不如。\n宾朋争漉酒，徒御侍巾车。\n异日始离抱，维思烹鲤鱼。",
        "dynasty": "唐",
        "collection_info": null
    },
    {
        "uuid": "c2e4cadd1b36d1172d180c7e23394801",
        "title": "送少清赴润州参军因思练旧居",
        "author": "权德舆",
        "content": "二纪乐箪瓢，烟霞暮与朝。\n因君宦游去，记得春江潮。\n远别更搔首，初官方折腰。\n青门望离袂，魂为阿连销。",
        "dynasty": "唐",
        "collection_info": null
    },
    {
        "uuid": "79d6434d5ace9439d5ff87a9240df9ed",
        "title": "送浚上人归扬州禅智寺",
        "author": "权德舆",
        "content": "𥗤露宗通法已传，麻衣筇杖去悠然。\n扬州后学应相待，遥想旛花古寺前。",
        "dynasty": "唐",
        "collection_info": null
    },
    {
        "uuid": "af5225f01c8592f884f8d425eea113c9",
        "title": "献岁送李十兄赴黔中酒后绝句",
        "author": "权德舆",
        "content": "一罇岁酒且留欢，三峡黔江去路难。\n志士感恩无远近，异时应戴惠文冠。",
        "dynasty": "唐",
        "collection_info": null
    },
    {
        "uuid": "7469fe70d2e6af86393663fef3455809",
        "title": "送张仆射朝见毕归镇",
        "author": "权德舆",
        "content": "青光照目青门曙，玉勒琱戈拥驺驭。\n东方连帅南阳公，文武吉甫如古风。\n独奉新恩来谒帝，感深更见新诗丽。\n共看三接欲为霖，却念百城同望岁。\n双旌去去恋储胥，归路莺花伴隼旟。\n今日汉庭求上略，留侯自有一编书。",
        "dynasty": "唐",
        "collection_info": null
    },
    {
        "uuid": "d7b84d9b3ac21c27c8fca73becca7676",
        "title": "送韦行军员外赴河阳",
        "author": "权德舆",
        "content": "五代武弁侍明光，辍佐中权拜外郎。\n记事还同楚倚相，传经远自汉扶阳。\n离堂处处罗簪组，东望河桥壮鼙鼓。\n三城晓角启轩门，一县繁花照莲府。\n上略儒风并者稀，翩翩驺骑有光辉。\n只今右职多虚位，应待他时伏奏归。",
        "dynasty": "唐",
        "collection_info": null
    },
    {
        "uuid": "be2c6eae20e22a9ead0c66590cd37d77",
        "title": "送韦中丞奉使新罗",
        "author": "权德舆",
        "content": "淳化洽声明，殊方均惠养。\n计书重译至，锡命双旌往。\n星辞北极远，水泛东溟广。\n斗柄辨宵程，天琛宜昼赏。\n孤光洲岛迥，净绿烟霞敞。\n展礼盛宾徒，交欢觌君长。\n经途劳视听，怆别萦梦想。\n延颈旬岁期，新恩在归鞅。",
        "dynasty": "唐",
        "collection_info": null
    },
    {
        "uuid": "136c0cf29e15594bf6f5b28efdc3f722",
        "title": "送从翁赴任长子县令",
        "author": "权德舆",
        "content": "家风本鉅儒，吏职化双凫。\n启事才方惬，临人政自殊。\n地雄韩上党，秩比鲁中都。\n拜首春郊夕，离杯莫向隅。",
        "dynasty": "唐",
        "collection_info": null
    },
    {
        "uuid": "455f87aaf20a9d92e2ab489ee27e5fec",
        "title": "送从弟广东归绝句",
        "author": "权德舆",
        "content": "夏云如火铄晨辉，欵段羸车整素衣。\n知尔业成还出谷，今朝莫怆断行飞。",
        "dynasty": "唐",
        "collection_info": null
    },
    {
        "uuid": "8a42f90bb537a6242be265baeafd8cd4",
        "title": "送王炼师赴王屋洞",
        "author": "权德舆",
        "content": "稔岁在芝田，归程入洞天。\n白云辞上国，青鸟会羣仙。\n自以碁销日，宁资药驻年。\n相看话离合，风驭忽泠然。",
        "dynasty": "唐",
        "collection_info": null
    },
    {
        "uuid": "982c753013bd1d80c7c19bf6dcaa9a9a",
        "title": "送薛温州",
        "author": "权德舆",
        "content": "昨日馈连营，今来刺列城。\n方期建礼直，忽访永嘉程。\n郡内裁诗暇，楼中迟客情。\n凭君减千骑，莫遣海鸥惊。",
        "dynasty": "唐",
        "collection_info": null
    },
    {
        "uuid": "c74e9944f2e7b9ada67dd59ef8ca10dd",
        "title": "送黔中裴中丞阁老赴任",
        "author": "权德舆",
        "content": "五谏留中禁，双旌辍上才。\n内臣持凤诏，天厩锡龙媒。\n宴语暌兰室，辉荣亚柏台。\n怀黄宜命服，举白叹离杯。\n景霁山川迥，风清雾露开。\n辰溪分浩淼，僰道接萦迴。\n胜理环中得，殊琛徼外来。\n行看旬岁诏，传庆在公台。",
        "dynasty": "唐",
        "collection_info": null
    },
    {
        "uuid": "52a8ee586c6a0a01e9c6732de4efd606",
        "title": "送崔谕德致政东归",
        "author": "权德舆",
        "content": "天子坐法宫，诏书下江东。\n懿此嘉遯士，蒲车赴丘中。\n褐衣入承明，朴略多古风。\n直道侍太子，昌言沃宸聪。\n嵓居四十年，心与鸥鸟同。\n一朝受恩泽，自说如池龙。\n乞骸归故山，累疏明深衷。\n大君不夺志，命锡忽以崇。\n旭旦出国门，轻装若秋蓬。\n家依白云峤，手植丹桂丛。\n竹斋引寒泉，霞月相玲珑。\n旷然解赤绶，去逐冥冥鸿。",
        "dynasty": "唐",
        "collection_info": null
    },
    {
        "uuid": "ed73d318715bef4974721c7245ca60ed",
        "title": "送三十叔赴任晋陵",
        "author": "权德舆",
        "content": "春云结暮阴，侍坐捧离襟。\n黄绶轻装去，青门芳草深。\n十年尘右职，三径寄遐心。\n便道停桡处，应过旧竹林。",
        "dynasty": "唐",
        "collection_info": null
    },
    {
        "uuid": "103480d9b35940a0d25527bd3ccaca00",
        "title": "送安南裴都护",
        "author": "权德舆",
        "content": "忽佩交州印，初辞列宿文。\n莫言方任远，且贵主忧分。\n迥转朱鸢路，连飞翠羽羣。\n戈船航涨海，旌斾卷炎云。\n绝徼褰帷识，名香夹毂焚。\n怀来通北户，长养洽南熏。\n暂叹同心阻，行看异绩闻。\n归时无所欲，薏苡或烦君。",
        "dynasty": "唐",
        "collection_info": null
    },
    {
        "uuid": "e4189daeb45a2f6346650b4868d57914",
        "title": "送别沅泛",
        "author": "权德舆",
        "content": "念尔强学殖，非贯早从师。\n温温禀义方，慥慥习书诗。\n计偕来上国，宴喜方怡怡。\n经术既修明，艺文亦葳蕤。\n伊予谅无取，琐质荷洪慈。\n偶来贰仪曹，量力何可支。\n废业固相受，避嫌诚自私。\n徇吾刺促心，婉尔康庄姿。\n古人贵直道，内讼乖坦夷。\n用兹处大官，无乃玷清时。\n羸车出门去，怅望交涕洟。\n琢磨贵分阴，岁月若飙驰。\n千里起足下，丰年繫镃䥓。\n苟令志气坚，伫见缨佩随。\n斑斓五綵服，前路春物熙。\n旧游忆江南，环堵留蓬茨。\n湖水白于练，莼羹细若丝。\n别来十三年，梦寐时见之。\n宠荣忽踰量，荏苒不自知。\n晨兴愧华簪，止足为灵龟。\n遐路各自爱，大来行可期。\n青冥在目前，努力调羽仪。",
        "dynasty": "唐",
        "collection_info": null
    },
    {
        "uuid": "b531abd2f1039550802fdb7f9b588dbe",
        "title": "送张曹长工部大夫奉使西番",
        "author": "权德舆",
        "content": "殊邻覆露同，奉使小司空。\n西候车徒出，南台节印雄。\n弔祠将渥命，导驿畅皇风。\n故地山河在，新恩玉帛通。\n塞云凝废垒，关月照惊蓬。\n青史书归日，翻轻五利功。",
        "dynasty": "唐",
        "collection_info": null
    },
    {
        "uuid": "bd545ffc51678feccb784ffa1188e3c3",
        "title": "九华观宴饯崔十七叔判官赴义武幕兼呈书记萧校书",
        "author": "权德舆",
        "content": "炎光三伏昼，洞府宜幽步。\n宿雨润芝田，鲜风摇桂树。\n阴阴台殿敞，靡靡轩车驻。\n晚酌临水清，晨装出关路。\n偏荣本郡辟，倍感元臣遇。\n记室有门人，因君达书素。",
        "dynasty": "唐",
        "collection_info": null
    },
    {
        "uuid": "452cf60406c1248fc9050eda76108945",
        "title": "送文畅上人东游",
        "author": "权德舆",
        "content": "桑门许辩才，外学接宗雷。\n护法麻衣净，翻经贝叶开。\n宗通知不染，妄想自堪哀。\n或结西方社，师游早晚迴。",
        "dynasty": "唐",
        "collection_info": null
    },
    {
        "uuid": "92b23ce7f32dab9c7cf4d9f3566733c8",
        "title": "送灵武范司空",
        "author": "权德舆",
        "content": "上略在安边，吴钩结束鲜。\n三公临右地，七萃拥中坚。\n旧垒销烽火，新营辨井泉。\n伐谋师以律，贾勇士争先。\n塞迥晴看月，沙平远际天。\n荣熏知屈指，应在盛秋前。",
        "dynasty": "唐",
        "collection_info": null
    },
    {
        "uuid": "a7e6347f867edae1df3e3937aba7af61",
        "title": "送商州杜中丞赴任",
        "author": "权德舆",
        "content": "安康地里接商于，帝命专城总赋舆。\n夕拜忽辞青琐闼，晨装独捧紫泥书。\n深山古驿分驺骑，芳草闲云逐隼旟。\n绮皓清风千古在，因君一为谢岩居。",
        "dynasty": "唐",
        "collection_info": null
    },
    {
        "uuid": "e5b4d532c73b40c14c073959feb22763",
        "title": "送殷卿罢举归淮南旧居",
        "author": "权德舆",
        "content": "计偕十上竟无成，忽忆嵓居便独行。\n志业尝探绝编义，风尘虚作弃繻生。\n岁储应叹山田薄，里社诗逢野酝清。\n惆怅中年羣从少，相看欲别倍关情。",
        "dynasty": "唐",
        "collection_info": null
    },
    {
        "uuid": "21ea25fa90884b0f9b196f448e3b5aad",
        "title": "送杜尹赴东都",
        "author": "权德舆",
        "content": "商于留异绩，河洛贺新迁。\n朝选吾公守，时推杜尹贤。\n如纶披凤诏，出匣淬龙泉。\n风雨交中土，簪裾敞别筵。\n清明人比玉，照灼府如莲。\n伫报司州政，征黄似颕川。",
        "dynasty": "唐",
        "collection_info": null
    },
    {
        "uuid": "a5250a27e850d4223d0da0a24bef9ba0",
        "title": "送孔江州",
        "author": "权德舆",
        "content": "九派寻阳郡，分明似画图。\n秋光连瀑布，晴翠辨香鑪。\n才子厌兰省，邦君荣竹符。\n江城多暇日，能寄八行无。",
        "dynasty": "唐",
        "collection_info": null
    },
    {
        "uuid": "445a0642f23bb45f96c1ad9c957bac1a",
        "title": "送浑邓州",
        "author": "权德舆",
        "content": "年少守南阳，新恩印绶光。\n轻轩出绕溜，利刃发干将。\n风劲初下叶，云寒方护霜。\n想君行县处，露冕菊潭香。",
        "dynasty": "唐",
        "collection_info": null
    },
    {
        "uuid": "a460d7f593d3e3f4c19cbc1a558f1eae",
        "title": "埇桥达奚四于十九陈大三侍御夜宴叙各赋二韵",
        "author": "权德舆",
        "content": "满树铁冠琼树枝，罇前烛下心相知。\n明朝又与白云远，自古河梁多别离。",
        "dynasty": "唐",
        "collection_info": null
    },
    {
        "uuid": "b5ea5df27dad9f89ca3cb61255e2df16",
        "title": "酬别蔡十二见赠",
        "author": "权德舆",
        "content": "伊人茂天爵，恬澹卧郊园。\n傲世方隐几，说经久颛门。\n浩歌曳柴车，讵羡丹毂尊。\n严霜被鹑衣，不知狐白温。\n游心羲文际，爱我相讨论。\n潢污忽朝宗，传骑令载奔。\n峥嵘岁阴晚，愀怆离念繁。\n别馆丝桐清，寒郊烟雨昏。\n中饮见逸气，纵谈穷化元。\n伫见公车起，圣代待乞言。",
        "dynasty": "唐",
        "collection_info": null
    },
    {
        "uuid": "88a732fc7cf34e42b10c4228025bad31",
        "title": "扬州与丁山人别",
        "author": "权德舆",
        "content": "将军易道令威仙，华髮清谈得此贤。\n惆怅今朝广陵别，辽东后会復何年。",
        "dynasty": "唐",
        "collection_info": null
    },
    {
        "uuid": "d53645e72a647ae83c20fbdbd97d592b",
        "title": "送台州崔录事",
        "author": "权德舆",
        "content": "不嫌临海远，微禄代躬耕。\n古郡纪纲职，扁舟山水程。\n诗因琪树丽，心与瀑泉清。\n盛府知音在，何时荐政成。",
        "dynasty": "唐",
        "collection_info": null
    },
    {
        "uuid": "31e495d362600806e45a5d187a1b1a9d",
        "title": "送信安刘少府",
        "author": "权德舆",
        "content": "相看结离念，尽此林中渌。\n夷代轻远游，上才随薄禄。\n参卿滞孙楚，隐市同梅福。\n吏散时泛弦，宾来闲覆局。\n襟情无俗虑，谈笑成逸躅。\n此路足滩声，羡君多水宿。",
        "dynasty": "唐",
        "collection_info": null
    },
    {
        "uuid": "4c0a9f3a489161d73c5e40aee7a69aca",
        "title": "送李城门罢官归嵩阳",
        "author": "权德舆",
        "content": "与君相识处，吏隐在墙东。\n启闭千门静，逢迎两掖通。\n罢官多暇日，肄业有儒风。\n归去尘寰外，春山桂树丛。",
        "dynasty": "唐",
        "collection_info": null
    },
    {
        "uuid": "281fe32ff19451914557dd264f47a38b",
        "title": "送上虞丞",
        "author": "权德舆",
        "content": "越郡佳山水，菁江接上虞。\n计程航一苇，试吏佐双凫。\n云壑窥仙籍，风谣验地图。\n因寻黄绢字，为我弔曹盱。",
        "dynasty": "唐",
        "collection_info": null
    },
    {
        "uuid": "462c95bbbbeae058a267c553769b12f2",
        "title": "送卢评事婺州省觐",
        "author": "权德舆",
        "content": "知向东阳去，晨装见綵衣。\n客愁青眼别，家喜玉人归。\n漠漠水烟晚，萧萧枫叶飞。\n双溪泊船处，候吏拜胡威。",
        "dynasty": "唐",
        "collection_info": null
    },
    {
        "uuid": "601a57b68567be203cba5891c4ef8bef",
        "title": "送崔端公郎君入京觐省",
        "author": "权德舆",
        "content": "已见风姿美，仍闻艺业勤。\n清秋上国路，白皙少年人。\n带月轻帆疾，迎霜綵服新。\n过庭若有问，一为说漳滨。",
        "dynasty": "唐",
        "collection_info": null
    },
    {
        "uuid": "594b722e6f8671b517b349b02e9d5b21",
        "title": "送张周二秀才谒宣州薛侍郎",
        "author": "权德舆",
        "content": "儒衣两少年，春棹毂溪船。\n湖月供诗兴，岚风费酒钱。\n上帆涵浦岸，欹枕傲晴天。\n不用愁羁旅，宣城太守贤。",
        "dynasty": "唐",
        "collection_info": null
    },
    {
        "uuid": "093b57a9eafdc0a0f685fac7648b467d",
        "title": "送张将军归东都旧业",
        "author": "权德舆",
        "content": "功名不復求，旧业向东周。\n白草辞边骑，青门别故侯。\n摧残宝劒折，羸病绿珠愁。\n日暮寒风起，犹疑大漠秋。",
        "dynasty": "唐",
        "collection_info": null
    },
    {
        "uuid": "88668eed6e65321a561fcc2d9182773c",
        "title": "送句容王少府簿领赴上都",
        "author": "权德舆",
        "content": "上国路绵绵，行人候晓天。\n离亭绿绮奏，乡树白云连。\n江露湿征袂，山莺宜泊船。\n春风若为别，相顾起尊前。",
        "dynasty": "唐",
        "collection_info": null
    },
    {
        "uuid": "cb335932cde20a98b71a004b9b3d79a1",
        "title": "送从弟谒员外叔父迴归义兴",
        "author": "权德舆",
        "content": "异乡兄弟少，见尔自依然。\n来酌林中酒，去耕湖上田。\n何朝逢暑雨，几夜泊鱼烟。\n余力当勤学，成名贵少年。",
        "dynasty": "唐",
        "collection_info": null
    },
    {
        "uuid": "ad5d7c5e16a1cd3647bd2286125b02c6",
        "title": "送梁道士谒寿州崔大夫",
        "author": "权德舆",
        "content": "年少一仙官，清羸驾綵鸾。\n洞宫云渺渺，花路水漫漫。\n岁计芝田熟，晨装月帔寒。\n遥知小山桂，五马待邀欢。",
        "dynasty": "唐",
        "collection_info": null
    },
    {
        "uuid": "8535b86ba1dc81b570f24a14709edaee",
        "title": "送郑秀才贡举",
        "author": "权德舆",
        "content": "西笑意如何，知随贡举科。\n吟诗向月露，驱马出烟萝。\n晚色平芜远，秋声候鴈多。\n自怜归未得，相送一劳歌。",
        "dynasty": "唐",
        "collection_info": null
    },
    {
        "uuid": "673b742f4d0670bace926a50ef83663f",
        "title": "送谢孝廉移家越州",
        "author": "权德舆",
        "content": "家承晋太傅，身慕鲁诸生。\n又见一帆去，共愁千里程。\n沙平古树迥，潮满晓江晴。\n从此幽深去，无妨隐姓名。",
        "dynasty": "唐",
        "collection_info": null
    },
    {
        "uuid": "9a4300d14e13b606fa1ff4d34195a013",
        "title": "送韩孝廉侍从赴举",
        "author": "权德舆",
        "content": "贡士去翩翩，如君最少年。\n綵衣行不废，儒服代相传。\n晓月经淮路，繁阴过楚天。\n清谈遇知己，应访孝廉船。",
        "dynasty": "唐",
        "collection_info": null
    },
    {
        "uuid": "6ebc4a2eb76058c8fd266d580f3eef8d",
        "title": "送陆拾遗秖召赴行在",
        "author": "权德舆",
        "content": "鹓鹭承新命，翻飞入汉庭。\n歌诗能合雅，献纳每论经。\n月晓蜀江迥，猿啼楚树青。\n幸因焚草暇，书札访沈冥。",
        "dynasty": "唐",
        "collection_info": null
    },
    {
        "uuid": "406c75dd701b0d9e837a406943c3e2dd",
        "title": "送暎师归本寺",
        "author": "权德舆",
        "content": "还归柳市去，远远出人羣。\n苔甃桐花落，山窗桂树熏。\n引泉通绝涧，放鹤入孤云。\n幸许宗雷到，清谈不易闻。",
        "dynasty": "唐",
        "collection_info": null
    },
    {
        "uuid": "ea9727c6c1813ecc2f35b14dbb8bfe2e",
        "title": "送宇文文府赴行在",
        "author": "权德舆",
        "content": "送君当岁暮，斗酒破离颜。\n车骑拥寒水，雪云凝远山。\n且安黄绶屈，莫羡白鸥闲。\n从此图南路，青云步武间。",
        "dynasty": "唐",
        "collection_info": null
    },
    {
        "uuid": "0fde0c4038a72121f36d96b739edf53c",
        "title": "送岳州温录事赴任",
        "author": "权德舆",
        "content": "解巾州主簿，捧檄不辞遥。\n独鹤九霄翼，寒松百尺条。\n晨装沾雨雪，旅宿候风潮。\n为政闲无事，清谈肃郡僚。",
        "dynasty": "唐",
        "collection_info": null
    },
    {
        "uuid": "d9cf77423acc85cf8086a32539824931",
        "title": "送山人归旧隐",
        "author": "权德舆",
        "content": "工为楚辞赋，更着鲁衣冠。\n岁俭山田薄，秋深晨服寒。\n武人荣燕颔，志士恋渔竿。\n会被公车荐，知君久晦难。",
        "dynasty": "唐",
        "collection_info": null
    },
    {
        "uuid": "9c4bab707cb20065aded38aa82e38047",
        "title": "惠上人房宴别",
        "author": "权德舆",
        "content": "方袍相引到龙华，支策开襟路不赊。\n法味已同香积会，礼容疑在少施家。\n逸民羽客期皆至，疎竹青苔景半斜。\n究竟相依何处好，匡山古社足烟霞。",
        "dynasty": "唐",
        "collection_info": null
    },
    {
        "uuid": "03deaf959e203b485d1f5bf37ba4e985",
        "title": "送裴秀才贡举",
        "author": "权德舆",
        "content": "儒衣风貌清，去抵汉公卿。\n宾贡年犹少，篇章艺已成。\n临流惜暮景，话别起乡情。\n离酌不辞醉，西江春草生。",
        "dynasty": "唐",
        "collection_info": null
    },
    {
        "uuid": "a5447e88acf7a76b62f250f269395c3d",
        "title": "送袁太祝衢婺巡覆",
        "author": "权德舆",
        "content": "校缗税亩不妨闲，清兴自随鱼鸟间。\n知君此去足佳句，路出桐溪千万山。",
        "dynasty": "唐",
        "collection_info": null
    },
    {
        "uuid": "9be76e5b0f7981ef07c1b73d99e7d45a",
        "title": "送湖南李侍御赴本使赋采菱亭诗",
        "author": "权德舆",
        "content": "旧俗采菱处，津亭风景和。\n沅江收暮霭，楚女发清歌。\n曲岸萦湘叶，荒阶上白波。\n兰桡向莲府，一为枉帆过。",
        "dynasty": "唐",
        "collection_info": null
    },
    {
        "uuid": "519e6bc0dd21cf9ae6a209b9d550eb5a",
        "title": "送穆侍御归东都",
        "author": "权德舆",
        "content": "知君儒服贵，綵绣两相辉。\n婉婉成名后，翩翩拥传归。\n江深烟屿没，山暗雨云飞。\n共待酬恩罢，相将去息机。",
        "dynasty": "唐",
        "collection_info": null
    },
    {
        "uuid": "7618d48d32404acdd2829e524c5376a1",
        "title": "送崔端公赴度支江陵院三韵",
        "author": "权德舆",
        "content": "津亭风雪霁，斗酒留征棹。\n星传指湘江，瑶琴多楚调。\n偏愁欲别处，黯黯颓阳照。",
        "dynasty": "唐",
        "collection_info": null
    },
    {
        "uuid": "5f89c27cf109a260bc56539af457e560",
        "title": "送陆太祝赴湖南幕同用送字",
        "author": "权德舆",
        "content": "不惮征路遥，定缘宾礼重。\n新知折柳赠，旧侣乘篮送。\n此去佳句多，枫江接云梦。",
        "dynasty": "唐",
        "collection_info": null
    },
    {
        "uuid": "7c33479b1211e1da1bd8b90811fd2bdf",
        "title": "送李处士归弋阳山居",
        "author": "权德舆",
        "content": "暂来城市意何如，却忆葛阳溪上居。\n不惮薄田输井税，自将嘉句着州闾。\n波翻极浦樯竿出，霜落秋郊树影疎。\n想到家山无俗侣，逢迎只是坐篮舆。",
        "dynasty": "唐",
        "collection_info": null
    },
    {
        "uuid": "fad47501a5c4641ad02314639dc1b3ce",
        "title": "送清洨上人谒信州陆员外",
        "author": "权德舆",
        "content": "暂辞长老去随缘，候晓轻装寄客船。\n佳句已齐康宝月，清谈远指谢临川。\n滩经水濑逢新雪，路过渔潭宿暝烟。\n暇日若随千骑出，南岩只在郡楼前。",
        "dynasty": "唐",
        "collection_info": null
    },
    {
        "uuid": "f1a0b2e5f64a341084b7191864563eb7",
        "title": "送别同用阔字",
        "author": "权德舆",
        "content": "耿耿离念繁，萧萧凉叶脱。\n缁尘素衣敝，风露秋江阔。\n想得读书窗，岩花对巾褐。",
        "dynasty": "唐",
        "collection_info": null
    },
    {
        "uuid": "f694d195799fc476a01716686dd94a23",
        "title": "送人使之江陵",
        "author": "权德舆",
        "content": "嘉招不辞远，捧檄利攸往。\n行役念前程，讌游睽旧赏。\n征轺星乍动，江信潮应上。\n烟水飞一帆，霜云摇五两。\n纷纷别袂举，切切离鸿响。\n后会杳何时，悠然劳梦想。",
        "dynasty": "唐",
        "collection_info": null
    },
    {
        "uuid": "24c9215fcc5873883af74049e8ac314b",
        "title": "余干赠别张二十二侍御",
        "author": "权德舆",
        "content": "芜城陌上春风别，干越亭边岁暮逢。\n驱车又怆南北路，返照寒江千万峯。",
        "dynasty": "唐",
        "collection_info": null
    },
    {
        "uuid": "dd35849f9c67044518519a9b346c47fa",
        "title": "杂言赋得风送崔秀才归白田限三五六七言",
        "author": "权德舆",
        "content": "响深涧，思啼猨。\n闇入苹洲暖，轻随柳陌暄。\n澹荡乍飘云影，芳菲徧满花源。\n寂寞春江别君处，和烟带雨送征轩。",
        "dynasty": "唐",
        "collection_info": null
    },
    {
        "uuid": "36f328eacafdecd38f17a3cf86420e48",
        "title": "杂言同用离骚体送张评事襄阳觐省",
        "author": "权德舆",
        "content": "黯离堂兮日晚，俨壶觞兮送远。\n远水霁兮微明，杜蘅秀兮白芷生。\n波泫泫兮烟幂幂，凝暮色于空碧。\n纷离念兮随君，泝九江兮经七泽。\n君之去兮不可留，五采裳兮木兰舟。",
        "dynasty": "唐",
        "collection_info": null
    },
    {
        "uuid": "89ac37ffb39552e765759a78a68cc182",
        "title": "岭上逢久别者又别",
        "author": "权德舆",
        "content": "十年曾一别，征路此相逢。\n马首向何处，夕阳千万峯。",
        "dynasty": "唐",
        "collection_info": null
    },
    {
        "uuid": "621c43eba54850e60e9cd41c7770d336",
        "title": "赠别表兄韦卿",
        "author": "权德舆",
        "content": "新读兵书事护羌，腰间宝劒映金章。\n少年百战应轻别，莫笑儒生泪数行。",
        "dynasty": "唐",
        "collection_info": null
    },
    {
        "uuid": "c0615da25e6b06c8b2356497ae3b4165",
        "title": "古离别",
        "author": "权德舆",
        "content": "人生天地间，瞥若六辔驰。\n夭寿既常数，奈何生别离。\n迹当中人域，正性日已衰。\n是非千万境，杳霭情尘滋。\n出门事何常，暂别亦难期。\n冉冉叹流景，悠悠限山陂。\n尽此一夕欢，华罇会前墀。\n鸡鸣东方曙，夙驾临通逵。\n欲出强移步，欲留难致辞。\n两情不得已，念此留何为。\n天明去已远，寂默居人归。\n入门復上堂，怳怳生惊疑。\n经履同游处，犹言常相随。\n览物或临盘，翻怪来何迟。\n乃知前日欢，本为今日悲。\n特此别后心，宁及未见时。\n则知交疎分，久久翻易持。\n报君未别后，别后当自知。",
        "dynasty": "唐",
        "collection_info": null
    },
    {
        "uuid": "3d7b0bb51e7ed35042914237b113d58e",
        "title": "早夏青龙寺致斋凭眺感物因书十四韵",
        "author": "权德舆",
        "content": "晓出文昌宫，憩兹青莲宇。\n洁斋奉明祀，凭览伤夐古。\n秦为三月火，汉乃一抔土。\n诈力自湮沦，霸仪终莽卤。\n中南横峻极，积翠洩云雨。\n首夏谅清和，芳阴接场圃。\n仁祠閟严净，稽首洗灵府。\n虚室僧正禅，危梁燕初乳。\n通庄走声利，结驷乃旁午。\n观化復何如，刳心信为愈。\n盛时忽过量，弱质本无取。\n静永环中枢，益愧腰下组。\n尘劳期抖擞，陟降聊俯偻。\n遗韵留壁间，凄然感东武。",
        "dynasty": "唐",
        "collection_info": null
    },
    {
        "uuid": "e4906fb16edf4e81dd6e929768827922",
        "title": "仲秋朝拜昭陵",
        "author": "权德舆",
        "content": "清秋寿原上，诏拜承吉卜。\n尝读贞观书，及兹幸斋沐。\n文皇昔潜耀，隋季自颠覆。\n抚运斯顺人，救焚非逐鹿。\n神祇戴元圣，君父纳大麓。\n良将授兵符，直臣调鼎餗。\n无疆传庆祚，有截荷亭育。\n仙驭凌紫氛，神游弃黄屋。\n方祗护山迹，先正陪岩腹。\n杳杳九嵕深，沈沈万灵肃。\n鸟飞田已闢，龙去云犹簇。\n金气爽林峦，干冈走崖谷。\n吾皇弘孝理，率士蒙景福。\n拥佑乃清夷，威灵谅回復。\n礼承三公重，心愧二卿禄。\n展敬何所伸，曾以斧山木。",
        "dynasty": "唐",
        "collection_info": null
    },
    {
        "uuid": "6b1e60eaa18002aae089da20431025d7",
        "title": "拜昭陵出城与张秘监阁老同里临行别承在史馆未归寻辱清辞辄酬之",
        "author": "权德舆",
        "content": "仲月当南吕，晨装拜谷林。\n逢君在东观，不得话离襟。\n策马缘云路，开缄扣玉音。\n还期纔浃日，里社酒同斟。",
        "dynasty": "唐",
        "collection_info": null
    },
    {
        "uuid": "c22bf5b5d830292562d1db73ea0f943a",
        "title": "酬冯监拜昭陵迴途中遇雨见示",
        "author": "权德舆",
        "content": "之子共乘轺，清秋拜上霄。\n曙霞迎夙驾，零雨湿迴镳。\n甘谷行初尽，轩台去渐遥。\n望中犹可辨，耘鸟下山椒。",
        "dynasty": "唐",
        "collection_info": null
    },
    {
        "uuid": "40e7701a16ef7abf8f0fb68d859d81a0",
        "title": "朔旦冬至摄职南郊因书即事",
        "author": "权德舆",
        "content": "大明南至庆天正，朔旦圆丘乐六成。\n文轨尽同尧历象，斋祠忝备汉公卿。\n星辰列位祥光满，金石交音晓奏清。\n更有观台称贺处，黄云捧日瑞昇平。",
        "dynasty": "唐",
        "collection_info": null
    },
    {
        "uuid": "331cf49af96c18e6e5fae253b8eab568",
        "title": "奉和张监阁老过八陵院题赠杜卿崔员外",
        "author": "权德舆",
        "content": "崇饰山园孝理深，万方同感圣人心。\n已闻东阁招从事，每向西垣奉德音。\n公府从容谈婉婉，宾阶清切景沈沈。\n与君跬步如同舍，终日相期此盍簪。",
        "dynasty": "唐",
        "collection_info": null
    },
    {
        "uuid": "2f1ee35154bef6c24cddefcea4f5698e",
        "title": "奉和郑宾客相公摄官丰陵扈从之作",
        "author": "权德舆",
        "content": "五辂导灵輼，千夫象缭垣。\n行宫移晓漏，綵杖下秋原。\n莫究希夷理，空怀涣汗恩。\n颐神方蹈道，传圣乃尊尊。\n共祝如山寿，俄惊凭几言。\n遐荒七月会，肸蠁百灵奔。\n豹尾从风直，鸾旗映日翻。\n涂刍联法从，营骑肃旌门。\n杳霭虞泉夕，凄清楚挽喧。\n不堪程尽处，呜咽望文园。",
        "dynasty": "唐",
        "collection_info": null
    },
    {
        "uuid": "9d3ad4f2907030af232445559c3553d8",
        "title": "詹事府宿斋绝句",
        "author": "权德舆",
        "content": "清斋四体泰，白昼一室空。\n摧颓有古树，骚屑多悲风。",
        "dynasty": "唐",
        "collection_info": null
    },
    {
        "uuid": "0f94da16301b8efd5ee13604e8a2b615",
        "title": "和王祭酒太社宿斋不得赴李尚书宅会戏书见寄",
        "author": "权德舆",
        "content": "元礼门前劳引望，句龙坛下阻欢娱。\n此时对局空相忆，博进何人更乐输。",
        "dynasty": "唐",
        "collection_info": null
    },
    {
        "uuid": "77da8682552d473562dc42bd361925f7",
        "title": "酬裴端公八月十五日夜对月见怀",
        "author": "权德舆",
        "content": "凉夜清秋半，空庭皓月圆。\n动摇随积水，皎洁满晴天。\n多病嘉期阻，深情丽曲传。\n偏怀赏心处，同望庾楼前。",
        "dynasty": "唐",
        "collection_info": null
    },
    {
        "uuid": "7fc6e5350bdc090a9a6af74ae07127ab",
        "title": "奉和崔阁老清明日候许阁老交直之际辱裴阁老书招云与考功苗曹长先城南游览独行口号因以简赠",
        "author": "权德舆",
        "content": "紫禁宿初迴，清明花乱开。\n相招直城外，远远上春台。\n谏曹将列宿，几处期子玉。\n深竹与清泉，家家桃李鲜。\n折芳行载酒，胜赏随君有。\n愁疾自无悰，临风一搔首。",
        "dynasty": "唐",
        "collection_info": null
    },
    {
        "uuid": "73ac9ef60c69c3be315fc6c26b0ced57",
        "title": "和张秘监阁老献岁过蒋大拾遗因呈两省诸公幷见示",
        "author": "权德舆",
        "content": "二贤同载笔，久次入新年。\n焚草淹轻秩，藏书厌旧编。\n竹风晴翠动，松雪瑞光鲜。\n庆赐行春令，从兹伫九迁。",
        "dynasty": "唐",
        "collection_info": null
    },
    {
        "uuid": "9498b9679d4446cc366260b162798ad7",
        "title": "酬崔舍人阁老冬至日宿直省中奉简两掖阁老幷见示",
        "author": "权德舆",
        "content": "令节一阳新，西垣宿近臣。\n晓光连凤沼，残漏近鸡人。\n白雪飞成曲，黄钟律应均。\n层霄翔迅羽，广陌驻归轮。\n清切晨趋贵，恩华夜直频。\n辍才时所重，分命秩皆真。\n左掖期连茹，南宫愧积薪。\n九年叨此地，迴首倍相亲。",
        "dynasty": "唐",
        "collection_info": null
    },
    {
        "uuid": "01f5dff1899b1e1cdfbb0db86b257dd9",
        "title": "八月十五日夜瑶台寺对月绝句",
        "author": "权德舆",
        "content": "嬴女乘鸾已上天，仁祠空在鼎湖边。\n凉风遥夜清秋半，一望金波照粉田。",
        "dynasty": "唐",
        "collection_info": null
    },
    {
        "uuid": "bae6b53725907c4237dfa1f92cd9dfa9",
        "title": "夏至日作",
        "author": "权德舆",
        "content": "璇枢无停连，四序相错行。\n寄言赫曦景，今日一阴生。",
        "dynasty": "唐",
        "collection_info": null
    },
    {
        "uuid": "2bac980a3b1a717207b4f24817ec5548",
        "title": "二月二十七日社兼春分端居有怀简所思者",
        "author": "权德舆",
        "content": "清昼开帘坐，风光处处生。\n看花诗思发，对酒客愁轻。\n社日双飞燕，春分百啭莺。\n所思终不见，还是一含情。",
        "dynasty": "唐",
        "collection_info": null
    },
    {
        "uuid": "e3c1bff84a0239fa7cad71e0783d9617",
        "title": "甲子岁元日呈郑侍御明府",
        "author": "权德舆",
        "content": "万里烟尘合，秦吴遂渺然。\n无人来上国，洒泪向新年。\n世故看风叶，生涯寄海田。\n屠苏聊一醉，犹赖主人贤。",
        "dynasty": "唐",
        "collection_info": null
    },
    {
        "uuid": "0f31c9bda904cf36729e51434570cd62",
        "title": "七夕",
        "author": "权德舆",
        "content": "佳期人不见，天上喜新秋。\n玉佩霑新露，香车渡浅流。\n东西一水隔，迢遰两年愁。\n别有穿针处，微明月暎楼。",
        "dynasty": "唐",
        "collection_info": null
    },
    {
        "uuid": "0c9c1df7d3e6623d6532913e38e5c3e5",
        "title": "嘉兴九日寄丹阳亲故",
        "author": "权德舆",
        "content": "穷年路歧客，西望思茫茫。\n积水曾南渡，浮云失旧乡。\n海边寻别墅，愁裏见重阳。\n草露荷衣冷，山风菊酒香。\n独谣看坠叶，远目徧秋光。\n更羡登攀处，烟花满练塘。",
        "dynasty": "唐",
        "collection_info": null
    },
    {
        "uuid": "7b93a8790f2acefd5657ea30bcf6a0fa",
        "title": "九日北楼宴集",
        "author": "权德舆",
        "content": "萧飒秋声楼上闻，霜风漠漠起阴云。\n不见携觞王太守，空思落帽孟参军。\n风吟蟋蟀寒偏急，酒泛茱萸晚易醺。\n心忆旧山何日见，併将愁泪共纷纷。",
        "dynasty": "唐",
        "collection_info": null
    },
    {
        "uuid": "2f48014178b6e570438af8ef1fa29993",
        "title": "奉陪李大夫九日龙沙宴会",
        "author": "权德舆",
        "content": "龙沙重九会，千骑驻旌旗。\n水木秋光净，丝桐雅奏迟。\n烟芜敛暝色，霜菊发寒姿。\n今日从公醉，全胜落帽时。",
        "dynasty": "唐",
        "collection_info": null
    },
    {
        "uuid": "2a529f1379af1fff26545e313415b46f",
        "title": "腊日龙沙会绝句",
        "author": "权德舆",
        "content": "帘外寒江千里色，林中罇酒七人期。\n宁知腊日龙沙会，却胜重阳落帽时。",
        "dynasty": "唐",
        "collection_info": null
    },
    {
        "uuid": "d8fdedd37e416124a6edcc1b97dba0bd",
        "title": "严陵钓台下作",
        "author": "权德舆",
        "content": "绝顶耸苍翠，清湍石磷磷。\n先生晦其中，天子不得臣。\n心灵栖颢气，缨冕犹缁尘。\n不乐禁中卧，却归江上春。\n潜驱东汉风，日使薄者醇。\n焉用佐天子，特此报故人。\n人知大贤心，不独私自身。\n弛张有深致，耕钓陶天真。\n奈何清风后，扰扰论屈伸。\n交情同市道，利欲相纷纶。\n我行访遗台，仰古怀逸民。\n矰缴鸿鹄远，雪霜松桂新。\n江流去不穷，山色凌秋旻。\n人世自今古，清辉照无垠。",
        "dynasty": "唐",
        "collection_info": null
    },
    {
        "uuid": "ef5d93241d4710978d772f38142e1681",
        "title": "晓发武阳馆即事书情",
        "author": "权德舆",
        "content": "清晨策羸车，嘲唽闻村鸡。\n行将骑吏亲，日与情爱暌。\n东风变林樾，南亩事耕犂。\n青菰冒白水，方塘接广畦。\n杂英被长坂，野草蔓幽蹊。\n泻卤成沃壤，枯株发柔荑。\n芳树莺命雏，深林麏引麑。\n杳杳途未极，团团日已西。\n哲士务缨弁，鄙夫恋蓬藜。\n终当税尘驾，盥濯依春溪。",
        "dynasty": "唐",
        "collection_info": null
    },
    {
        "uuid": "fdcea3c48b433210a52bf86cf5cf3c86",
        "title": "丰城劒池驿感题",
        "author": "权德舆",
        "content": "龙劒昔未发，泥沙相晦藏。\n向非张茂先，孰辨斗牛光。\n神物不自达，圣贤亦彷徨。\n我行丰城野，慷慨心内伤。",
        "dynasty": "唐",
        "collection_info": null
    },
    {
        "uuid": "ec295d59a21c888c5fcce4874590c83f",
        "title": "奉使宜春夜渡新淦江陆路至黄蘗馆路上遇风雨作",
        "author": "权德舆",
        "content": "草草理夜装，涉江又登陆。\n望路殊未穷，指期今已促。\n传呼戒徒御，振辔转林麓。\n阴云拥嵓端，霔雨当山腹。\n震雷如在耳，飞电来照目。\n兽迹不敢窥，马蹄唯务速。\n虔心若斋礼，濡体如沐浴。\n万窍相怒号，百泉暗奔瀑。\n危梁虑足跌，峻坂忧车覆。\n问我何以然，前日受微禄。\n转知人代事，缨组乃徽束。\n向若家居时，安枕春梦熟。\n遵途稍已近，候吏来相续。\n晓霁心始安，林端见初旭。",
        "dynasty": "唐",
        "collection_info": null
    },
    {
        "uuid": "145aefa390b79b925fd5b137f2fa8608",
        "title": "细柳驿",
        "author": "权德舆",
        "content": "细柳肃军令，条侯信殊伦。\n棘门乃儿戏，从古多其人。\n神武今不杀，介夫如搢绅。\n息驾幸兹地，怀哉悚精神。",
        "dynasty": "唐",
        "collection_info": null
    },
    {
        "uuid": "4217b080aa2284a00cee89ddf0da6ba4",
        "title": "渭水",
        "author": "权德舆",
        "content": "吕叟年八十，皤然持钓钩。\n意在静天下，岂唯食营丘。\n师臣有家法，小白犹尊周。\n日暮驻征策，爱兹清渭流。",
        "dynasty": "唐",
        "collection_info": null
    },
    {
        "uuid": "bcb0c850d5a206f852fb201c30e1e89d",
        "title": "宫人斜绝句",
        "author": "权德舆",
        "content": "一路斜分古驿前，阴风切切晦秋烟。\n铅华新旧共冥寞，日暮愁鸱飞野田。",
        "dynasty": "唐",
        "collection_info": null
    },
    {
        "uuid": "36a1b99699a1407f346b9786d4e9fd95",
        "title": "敷水驿",
        "author": "权德舆",
        "content": "空见水名敷，秦楼昔事无。\n临风驻征骑，聊復捋髭鬚。",
        "dynasty": "唐",
        "collection_info": null
    },
    {
        "uuid": "4f1cc53b088ad79b2e58f1e39965a324",
        "title": "朝元阁",
        "author": "权德舆",
        "content": "缭垣复道上层霄，十月离宫万国朝。\n胡马忽来清跸去，空余台殿照山椒。",
        "dynasty": "唐",
        "collection_info": null
    },
    {
        "uuid": "cc0db1f0e55aebfc29fa42260c47117f",
        "title": "石瓮寺",
        "author": "权德舆",
        "content": "石瓮灵泉胜宝井，汲人迴挂青丝绠。\n厨烟半逐白云飞，当昼老僧来灌顶。",
        "dynasty": "唐",
        "collection_info": null
    },
    {
        "uuid": "399218cb92725e6b09f2c1c9ae2958e6",
        "title": "盘豆驿",
        "author": "权德舆",
        "content": "盘豆绿云上古驿，望思台下使人愁。\n江充得计太子死，日暮戾园风雨秋。",
        "dynasty": "唐",
        "collection_info": null
    },
    {
        "uuid": "68c4c36f28adedb4003cfab11837b1d6",
        "title": "晚渡扬子江却寄江南亲故",
        "author": "权德舆",
        "content": "返照满寒流，轻舟任摇漾。\n支颐见千里，烟景非一状。\n远岫有无中，片帆风水上。\n天清去鸟灭，浦迥寒沙涨。\n树晚迭秋岚，江空翻宿浪。\n胸中千万虑，对此一清旷。\n迴首碧云深，佳人不可望。",
        "dynasty": "唐",
        "collection_info": null
    },
    {
        "uuid": "bbb642bd0ee2a20fb599ea65a64d92b4",
        "title": "新安江路",
        "author": "权德舆",
        "content": "深潭与浅滩，万转出新安。\n人远禽鱼净，山深水木寒。\n啸起青苹末，吟瞩白云端。\n即事遂幽赏，何心挂儒冠。",
        "dynasty": "唐",
        "collection_info": null
    },
    {
        "uuid": "1237ca89a3e4dcd23a7e618a09dad590",
        "title": "月夜江行",
        "author": "权德舆",
        "content": "扣船不得寐，浩露清衣襟。\n弥伤孤舟夜，远结万里心。\n幽兴惜瑶草，素怀寄鸣琴。\n三奏月初上，寂寞寒江深。",
        "dynasty": "唐",
        "collection_info": null
    },
    {
        "uuid": "dc2a444a9671eae9e35c01b631874850",
        "title": "江城夜泊寄所思",
        "author": "权德舆",
        "content": "客程殊未极，舣棹泊迴塘。\n水宿知寒早，愁眠觉夜长。\n远钟和暗杵，曙月照晴霜。\n此夕相思意，摇摇不暂忘。",
        "dynasty": "唐",
        "collection_info": null
    },
    {
        "uuid": "971ff9224a8cf227659f0b2f93992439",
        "title": "陪包谏议湖墅路中举帆",
        "author": "权德舆",
        "content": "萧萧凉雨歇，境物望中闲。\n风际片帆去，烟中独鸟还。\n断桥通远浦，野墅接秋山。\n更喜陪清兴，尊前一解颜。",
        "dynasty": "唐",
        "collection_info": null
    },
    {
        "uuid": "d936a801def15466cfa0a970141a2b81",
        "title": "富阳陆路",
        "author": "权德舆",
        "content": "又入乱峯去，远程殊未归。\n烟萝迷客路，山果落征衣。\n攲石临清浅，晴云出翠微。\n渔潭明夜泊，心忆谢玄晖。",
        "dynasty": "唐",
        "collection_info": null
    },
    {
        "uuid": "bf970f885f3d05ef9cd069faab939e2b",
        "title": "晓",
        "author": "权德舆",
        "content": "晓风摇五两，残月映石壁。\n稍稍曙光开，片帆在空碧。",
        "dynasty": "唐",
        "collection_info": null
    },
    {
        "uuid": "8329cb002e73dc0f9e7f873c7e114657",
        "title": "昼",
        "author": "权德舆",
        "content": "孤舟漾暧景，独鹤下秋空。\n安流日正昼，净绿天无风。",
        "dynasty": "唐",
        "collection_info": null
    },
    {
        "uuid": "6b14cf3783953912c298c82409f1f354",
        "title": "晚",
        "author": "权德舆",
        "content": "古树夕阳尽，空江暮霭收。\n寂寞扣船坐，独生千里愁。",
        "dynasty": "唐",
        "collection_info": null
    },
    {
        "uuid": "e9879c096b8cb5bf03503aeb8807d3e8",
        "title": "夜",
        "author": "权德舆",
        "content": "猨声到枕上，愁梦纷难理。\n寂寞深夜寒，青霜落秋水。",
        "dynasty": "唐",
        "collection_info": null
    },
    {
        "uuid": "e3c9677f393c54bcd933a89170e32a13",
        "title": "奉和韦谏议奉送水部家兄上后书情寄诸兄弟仍通简南宫亲旧幷呈两省阁老院长",
        "author": "权德舆",
        "content": "驷牡龙旗庆至今，一门儒服耀华簪。\n人望皆同照乘宝，家风不重满籝金。\n护衣直夜南宫静，焚草清时左掖深。\n何幸末班陪两地，阳春欲和意难任。",
        "dynasty": "唐",
        "collection_info": null
    },
    {
        "uuid": "ddb91ccd08eb98b2a087691c64aeb94d",
        "title": "奉和史馆张阁老以许陈二阁长爱弟俱为尚书郎伯仲同时列在南北省会于左掖因而有咏",
        "author": "权德舆",
        "content": "伯仲尽时贤，平舆与颍川。\n桂枝尝徧折，棣萼更相鲜。\n丹地晨趋并，黄扉夕拜联。\n岂如分侍从，来就凤池边。",
        "dynasty": "唐",
        "collection_info": null
    },
    {
        "uuid": "8797d6125441fb56d158402b869f2666",
        "title": "韦宾客宅与诸博士宴集",
        "author": "权德舆",
        "content": "累抗乞身章，湛恩比上庠。\n宾筵徴稷嗣，家法自扶阳。\n簪组欢言久，琴壶雅兴长。\n阴岚冒苔石，轻籁韵风篁。\n佩玉三朝贵，挥金百虑忘。\n因知卧商洛，岂胜白云乡。",
        "dynasty": "唐",
        "collection_info": null
    },
    {
        "uuid": "d58d5a1e1d4b6c145b750bc39782ea30",
        "title": "酬张秘监阁老喜太常中书二阁老与德舆同日迁官相代之作",
        "author": "权德舆",
        "content": "珠树共飞栖，分封受紫泥。\n正名推五字，贵仕仰三珪。\n继组心知忝，腰章事颇齐。\n蓬山有佳句，喜气在新题。",
        "dynasty": "唐",
        "collection_info": null
    },
    {
        "uuid": "b708e9949c36be20659ff40ebb835adc",
        "title": "国子柳博士兼领太常博士辄申贺赠",
        "author": "权德舆",
        "content": "博士本秦官，求才帖职难。\n临风曲台净，对月璧池寒。\n讲学分阴重，斋祠晓漏残。\n朝衣辨色处，双绶更宜看。",
        "dynasty": "唐",
        "collection_info": null
    },
    {
        "uuid": "eb7ef4503fb818bbe0b52113013e46aa",
        "title": "过隐者湖上所居",
        "author": "权德舆",
        "content": "蜗舍映平湖，皤然一鲁儒。\n唯将酒作圣，不厌谷名愚。\n兵法窥黄石，天官辨白榆。\n行看软轮起，未可号潜夫。",
        "dynasty": "唐",
        "collection_info": null
    },
    {
        "uuid": "8fdc568509bf44522cfa2841c4357de2",
        "title": "从叔将军宅蔷薇花开太府韦卿有题壁长句因以和作",
        "author": "权德舆",
        "content": "环列从容蹀躞归，光风骀荡发红薇。\n莺藏密叶宜新霁，蝶遶低枝爱晚晖。\n艳色当轩迷舞袖，繁香满径拂朝衣。\n名卿洞壑仍相近，佳句新成和者稀。",
        "dynasty": "唐",
        "collection_info": null
    },
    {
        "uuid": "0ae056218e6358b58a0d3c37ef8f68da",
        "title": "奉和许阁老霁后慈恩寺杏园看花同用花字口号",
        "author": "权德舆",
        "content": "杏林微雨霁，灼灼满瑶华。\n左掖期先至，中园景未斜。\n含毫歌白雪，藉草醉流霞。\n独限金闺籍，支颐啜茗花。",
        "dynasty": "唐",
        "collection_info": null
    },
    {
        "uuid": "41a4d0d65e6f882e4291cfaf914eb57e",
        "title": "奉和陈阁老寒食初假当直从东省往集贤因过史馆看木瓜花寄张蒋二阁老",
        "author": "权德舆",
        "content": "昼漏沈沈倦琐闱，西垣东观阅芳菲。\n繁花满树似留客，应为主人休澣归。",
        "dynasty": "唐",
        "collection_info": null
    },
    {
        "uuid": "551243df3cc4c1099dd3f590ae0a8c98",
        "title": "晚秋陪崔阁老张秘监阁老苗考功同游昊天观时杨阁老新直未满以诗见寄斐然酬和有愧芜音",
        "author": "权德舆",
        "content": "方驾游何许，仙源去似归。\n萦迴留胜赏，萧洒出尘机。\n泛菊贤人至，烧丹姹女飞。\n步虚清晓籁，隐几吸晨晖。\n竹径琅玕合，芝田沆瀣晞。\n银钩三洞字，瑶笥六铢衣。\n丽句翻红药，佳期限紫微。\n徒然一相望，郢曲和应稀。",
        "dynasty": "唐",
        "collection_info": null
    },
    {
        "uuid": "8280c349f51df344a75ec9c1f759908d",
        "title": "春日同诸公过兵部王尚书林园",
        "author": "权德舆",
        "content": "休沐君相近，时容曳履过。\n花间留客久，台上见春多。\n松色明金艾，莺声杂玉珂。\n更逢新酒熟，相与藉庭莎。",
        "dynasty": "唐",
        "collection_info": null
    },
    {
        "uuid": "b26c5460fd7abebafcdf922a5921a605",
        "title": "与沈十九拾遗同游栖霞寺上方于亮上人院会宿二首 一",
        "author": "权德舆",
        "content": "摄山标胜绝，暇日谐想瞩。\n萦纡松路深，缭绕云岩曲。\n重楼迴树杪，古像凿山腹。\n人远水木清，地深兰桂馥。\n层台耸金碧，绝顶摩净绿。\n下界诚可悲，南朝纷在目。\n焚香入古殿，待月出深竹。\n稍觉天籁清，自伤人世促。\n宗雷此相遇，偃放从所欲。\n清论松枝低，闲吟茗花熟。\n一生如土梗，万虑相桎梏。\n永愿事潜师，穷年此栖宿。",
        "dynasty": "唐",
        "collection_info": null
    },
    {
        "uuid": "43b71d84d94defde66138cc7b7efd7cb",
        "title": "与沈十九拾遗同游栖霞寺上方于亮上人院会宿二首 二",
        "author": "权德舆",
        "content": "偶来人境外，心赏幸随君。\n古殿烟霞夕，深山松桂熏。\n岩花点寒溜，石磴扫春云。\n清净诸天近，喧尘下界分。\n名僧康宝月，上客沈休文。\n共宿东林夜，清猨彻曙闻。",
        "dynasty": "唐",
        "collection_info": null
    },
    {
        "uuid": "de62836feb240c50a13f96f9594689a2",
        "title": "题崔山人草堂",
        "author": "权德舆",
        "content": "竹径茆堂接洞天，闲时麈尾漱春泉。\n世人车马不知处，时有归云到枕边。",
        "dynasty": "唐",
        "collection_info": null
    },
    {
        "uuid": "ade0ca7110fd4c7ba929e878233e826a",
        "title": "徐孺亭马上口号",
        "author": "权德舆",
        "content": "湖上荒亭临水开，龟文篆字积莓苔。\n曲江北海今何处，尽逐东流去不迴。",
        "dynasty": "唐",
        "collection_info": null
    },
    {
        "uuid": "ff9b29a542033a97cecab6232812c0b7",
        "title": "哭刘四尚书",
        "author": "权德舆",
        "content": "士友惜贤人，天朝丧守臣。\n才华推独步，声气幸相亲。\n理析寰中妙，儒为席上珍。\n笑言成月旦，风韵挹天真。\n丹地膺推择，青油寄抚循。\n岂言朝象魏，翻是卧漳滨。\n命赐龙泉重，追荣密印陈。\n撤弦惊物故，庀具见家贫。\n牢落风悲笛，汍澜涕泣巾。\n只嗟蒿里月，非復柳营春。\n黄绢碑文在，青松隧路新。\n音容无处所，归作北邙尘。",
        "dynasty": "唐",
        "collection_info": null
    },
    {
        "uuid": "e02120b325938bbafa40e3b3a73ed558",
        "title": "张工部至薄寒山下有书无由驰报輤车之至倍切悲怀",
        "author": "权德舆",
        "content": "书来远自薄寒山，缭绕洮河出古关。\n今日难裁秣陵报，薤歌寥落柳车边。",
        "dynasty": "唐",
        "collection_info": null
    },
    {
        "uuid": "f187e24c94e81285e2bf5d77674ec401",
        "title": "工部发引日属伤足卧疾不遂执绋",
        "author": "权德舆",
        "content": "子春伤足日，况有寝门哀。\n元伯归全去，无由白马来。\n笳箫里巷咽，龟筮墓田开。\n片石潺湲泪，含悲叙史才。",
        "dynasty": "唐",
        "collection_info": null
    },
    {
        "uuid": "787e339c600bf0ec5f30e49f4ac6ba07",
        "title": "从事淮南府过亡友杨校书旧厅感念愀然",
        "author": "权德舆",
        "content": "故人随化往，倏忽今六霜。\n及我就拘限，清风留此堂。\n松竹逾映蔚，芝兰自销亡。\n绝弦罢流水，闻笛同山阳。\n颎如冰玉姿，粲若鸾凤章。\n欲翥摧劲翮，先秋落贞芳。\n正平赋鹦鹉，文考颂灵光。\n二子古不弔，夫君今何伤。\n黄墟既杳杳，玄化亦茫茫。\n岂必限宿草，含悽洒衣裳。",
        "dynasty": "唐",
        "collection_info": null
    },
    {
        "uuid": "e5cb15894a3e12c315f31ce9557e970c",
        "title": "哭李晦羣崔季文二处士",
        "author": "权德舆",
        "content": "华封西祝尧，贵寿多男子。\n二贤无主后，贫贱大壮齿。\n未成鸿鹄姿，遽顿骅骝趾。\n子渊将叔度，自古不得已。",
        "dynasty": "唐",
        "collection_info": null
    },
    {
        "uuid": "9d9bcae608d5901a3ada85ffe51e9f14",
        "title": "观葬者",
        "author": "权德舆",
        "content": "涂刍随昼哭，数里至松门。\n贵尽人间礼，宁知逝者魂。\n笳箫出古陌，烟雨闭寒原。\n万古皆如此，伤心反不言。",
        "dynasty": "唐",
        "collection_info": null
    },
    {
        "uuid": "dc90a07829bf550cb7b48e10338198ae",
        "title": "成南阳墓",
        "author": "权德舆",
        "content": "枯荄没古基，駮藓蔽丰碑。\n向晚微风起，如闻坐啸时。",
        "dynasty": "唐",
        "collection_info": null
    },
    {
        "uuid": "4843f3f9aba9c744df105f3ce1c31719",
        "title": "周平西墓",
        "author": "权德舆",
        "content": "英威今寂寞，陈迹对崇丘。\n壮志清风在，荒坟白日愁。\n穷泉那復晓，乔木不知秋。\n岁岁寒塘侧，无人水自流。",
        "dynasty": "唐",
        "collection_info": null
    },
    {
        "uuid": "87b4876b2da65a6a72aeaceca2bdeb9d",
        "title": "苏小小墓",
        "author": "权德舆",
        "content": "万古荒坟在，悠然我独寻。\n寂寥红粉尽，冥寞黄泉深。\n蔓草映寒水，空郊暧夕阴。\n风流有佳句，吟眺一伤心。",
        "dynasty": "唐",
        "collection_info": null
    },
    {
        "uuid": "32677a85d850616d220532dfa9fad44c",
        "title": "题柳郎中茅山故居",
        "author": "权德舆",
        "content": "下马荒阶日欲曛，潺潺石溜静中闻。\n鸟啼花落人声绝，寂寞山窗掩白云。",
        "dynasty": "唐",
        "collection_info": null
    },
    {
        "uuid": "99fdd20088b9fb6a221a85911a94fab5",
        "title": "哭张十八校书",
        "author": "权德舆",
        "content": "芸阁为郎一命初，桐州寄傲十年余。\n魂随逝水归何处，名在新诗众不如。\n蹉跎江浦生华髮，牢落寒原会素车。\n更忆八行前日到，含悽为报秣陵书。",
        "dynasty": "唐",
        "collection_info": null
    },
    {
        "uuid": "07af76936bb4fb6d473a2b54b173285b",
        "title": "题亡友江畔旧居",
        "author": "权德舆",
        "content": "寥落留三径，柴扉对楚江。\n蟏蛸集暗壁，蜥蜴走寒窗。\n松盖欹书幌，苔衣上酒缸。\n平生断金契，到此泪成双。",
        "dynasty": "唐",
        "collection_info": null
    },
    {
        "uuid": "c5836ffa42d318dd44be0dc75258cb2f",
        "title": "德宗神武孝文皇帝挽歌词三首 一",
        "author": "权德舆",
        "content": "覆露雍熙运，澄清敎化源。\n赓歌凝庶绩，羽舞被深恩。\n纂业光文祖，贻谋属孝孙。\n恭闻留末命，犹是爱元元。",
        "dynasty": "唐",
        "collection_info": null
    },
    {
        "uuid": "c697dea9ec81d67e41c4831d3cddc608",
        "title": "德宗神武孝文皇帝挽歌词三首 二",
        "author": "权德舆",
        "content": "梯航来万国，玉帛庆三朝。\n湛露恩方浃，熏风曲正调。\n晏车悲卤簿，广乐遏箫韶。\n最怆号弓处，龙髯上紫霄。",
        "dynasty": "唐",
        "collection_info": null
    },
    {
        "uuid": "6d7501f453de08f921e5bb3195653f0b",
        "title": "德宗神武孝文皇帝挽歌词三首 三",
        "author": "权德舆",
        "content": "常时柏梁宴，今日谷林归。\n玉斝恩波徧，灵輼烟雨霏。\n乔山森羽骑，渭水拥旌旗。\n仙驭何由见，耘田鸟自飞。",
        "dynasty": "唐",
        "collection_info": null
    },
    {
        "uuid": "b77bb83a3c4620a09541568d2cd5df18",
        "title": "顺宗至德大安孝皇帝挽歌三首 一",
        "author": "权德舆",
        "content": "十叶开昌运，三辰丽德音。\n荐功期瘗玉，昭俭每捐金。\n解泽皇风徧，虞泉白日沈。\n仍闻起居注，焚奏感人心。",
        "dynasty": "唐",
        "collection_info": null
    },
    {
        "uuid": "fea34a7363481f6cdcd01d8b0e408288",
        "title": "顺宗至德大安孝皇帝挽歌三首 二",
        "author": "权德舆",
        "content": "孝理本忧勤，玄功在啬神。\n睿图传上嗣，寿酒比家人。\n仙驭三清远，行宫万象新。\n小臣司吉从，还扈属车尘。",
        "dynasty": "唐",
        "collection_info": null
    },
    {
        "uuid": "00e8635fca0d8cbc20f1fe3c7a92c4e2",
        "title": "顺宗至德大安孝皇帝挽歌三首 三",
        "author": "权德舆",
        "content": "候晓传清跸，迎风引綵旒。\n共瞻宫辂出，遥想望陵愁。\n弓劒随云气，衣冠奉月游。\n空余驾龙处，摇落鼎湖秋。",
        "dynasty": "唐",
        "collection_info": null
    },
    {
        "uuid": "9234b22c66f8fbea5eb4b64dbdb1f412",
        "title": "昭德皇后挽歌词",
        "author": "权德舆",
        "content": "淮水源流远，涂山礼命升。\n往年求故劒，今夕祔初陵。\n鸾镜金波涩，翚衣玉彩凝。\n千年子孙庆，孝理在蒸蒸。",
        "dynasty": "唐",
        "collection_info": null
    },
    {
        "uuid": "075ca95b5f660c04118a3bd43654af05",
        "title": "大行皇太后挽歌词三首 一",
        "author": "权德舆",
        "content": "筮水灵源浚，因山祔礼崇。\n从龙开隧路，合璧向方中。\n殿帐金根出，廞衣玉座空。\n唯余文母化，阴德满公宫。",
        "dynasty": "唐",
        "collection_info": null
    },
    {
        "uuid": "d6952dee1f55a16dd2e4c5ce8b082942",
        "title": "大行皇太后挽歌词三首 二",
        "author": "权德舆",
        "content": "配礼归清庙，灵仪出直城。\n九虞宁厚载，一惠易尊名。\n晓漏铜壶涩，秋风羽翣轻。\n容车攀望处，孺慕切皇情。",
        "dynasty": "唐",
        "collection_info": null
    },
    {
        "uuid": "75f564ecc17f334004889a0c27d8e97e",
        "title": "大行皇太后挽歌词三首 三",
        "author": "权德舆",
        "content": "哀笳出长信，宝劒入延津。\n呜咽宫车进，凄凉祠殿新。\n青乌灵兆久，白燕瑞书频。\n从此山园夕，金波照玉尘。",
        "dynasty": "唐",
        "collection_info": null
    },
    {
        "uuid": "8faaa7404fdf8c74aefb136bebda7858",
        "title": "惠昭皇太子挽歌词二首 一",
        "author": "权德舆",
        "content": "前星落庆霄，薤露逐晨飙。\n宫仗黄麾出，仙游紫府遥。\n空嗟凤吹去，无復鸡鸣朝。\n今夜西园月，重轮更寂寥。",
        "dynasty": "唐",
        "collection_info": null
    },
    {
        "uuid": "3ff4a7d5d267cf8d17bd9e6c282c216e",
        "title": "惠昭皇太子挽歌词二首 二",
        "author": "权德舆",
        "content": "东朝闻楚挽，羽翿依稀转。\n天归京兆新，日与长安远。\n兰芳落故殿，桂影销空苑。\n骑吹咽不前，风悲九旗卷。",
        "dynasty": "唐",
        "collection_info": null
    },
    {
        "uuid": "8d28471e1399bfcf96e4f3ccfe59239d",
        "title": "赠文敬太子挽歌词二首 一",
        "author": "权德舆",
        "content": "盘石公封重，瑶山赠礼尊。\n归全荣备物，乐善积深恩。\n鴈沼寒波咽，鸾旌夕吹翻。\n唯余西靡树，千古霸陵原。",
        "dynasty": "唐",
        "collection_info": null
    },
    {
        "uuid": "e2391799fc47ca0115f8eecec7bd3826",
        "title": "赠文敬太子挽歌词二首 二",
        "author": "权德舆",
        "content": "铜壶晓漏初，羽翣拥涂车。\n方外留鸿宝，人间得善书。\n清笳悲画绶，朱邸散长裾。\n还似缑山驾，飘飘向碧虚。",
        "dynasty": "唐",
        "collection_info": null
    },
    {
        "uuid": "40d210823c6fac570b40da645ce75de9",
        "title": "赠郑国庄穆公主挽歌二首 一",
        "author": "权德舆",
        "content": "追饰崇汤沐，遗芳蔼禁闱。\n秋原森羽卫，夜壑掩容辉。\n睿藻悲难尽，公宫望不归。\n笳箫向烟雾，疑是綵鸾飞。",
        "dynasty": "唐",
        "collection_info": null
    },
    {
        "uuid": "e6a8faf178ffe33e938f0af88344c02b",
        "title": "赠郑国庄穆公主挽歌二首 二",
        "author": "权德舆",
        "content": "旧馆闭平阳，容车启寿堂。\n霜凝蕣英落，风度薤歌长。\n淑德图书在，皇慈礼命彰。\n凄凉霸川曲，垄树已成行。",
        "dynasty": "唐",
        "collection_info": null
    },
    {
        "uuid": "c08b3531082d65f6af37e1959f96b883",
        "title": "赠魏国宪穆公主挽歌词二首 一",
        "author": "权德舆",
        "content": "汉制荣车服，周诗美肃雍。\n礼尊同姓主，恩锡大名封。\n外馆留图史，阴堂闭德容。\n睿词悲薤露，千古仰芳踪。",
        "dynasty": "唐",
        "collection_info": null
    },
    {
        "uuid": "cff36831adaf3a1978b5667dc5768aee",
        "title": "赠魏国宪穆公主挽歌词二首 二",
        "author": "权德舆",
        "content": "秦楼晓月残，卤簿列材官。\n红绶兰桂歇，粉田风露寒。\n凝笳悲驷马，清镜掩孤鸾。\n愍册徽音在，都人雪涕看。",
        "dynasty": "唐",
        "collection_info": null
    },
    {
        "uuid": "c450253ccd086ffb658c635cc5e9bc53",
        "title": "赠梁国惠康公主挽歌词二首 一",
        "author": "权德舆",
        "content": "外馆嫔仪贵，中参睿渥深。\n初笄横白玉，盛服镂黄金。\n风度箫声远，河低婺彩沈。\n夜台留册谥，悽怆即徽音。",
        "dynasty": "唐",
        "collection_info": null
    },
    {
        "uuid": "738323324beb40e0bdf6a6c46ac838ac",
        "title": "赠梁国惠康公主挽歌词二首 二",
        "author": "权德舆",
        "content": "杳霭异湘川，飘飖驾紫烟。\n凤楼人已去，鸾镜月空悬。\n雾湿汤沐地，霜凝脂粉田。\n音容无处所，应在玉皇前。",
        "dynasty": "唐",
        "collection_info": null
    },
    {
        "uuid": "87904d7fa4e29ce4654436df38b011a9",
        "title": "故太尉兼中书令赠太师西平王挽词",
        "author": "权德舆",
        "content": "翊戴推元老，谋猷合大君。\n河山封故地，金石表新坟。\n劒履归长夜，笳箫咽暮云。\n还经誓师处，薤露不堪闻。",
        "dynasty": "唐",
        "collection_info": null
    },
    {
        "uuid": "0c3eeba4c91334ef4955f7c6dce2a1f2",
        "title": "故司徒兼侍中赠太傅北平王挽词",
        "author": "权德舆",
        "content": "授律勋庸盛，居中鼎鼐和。\n佐时调四气，尽力净三河。\n忽访天京兆，空传汉伏波。\n今朝麟阁上，偏轸圣情多。",
        "dynasty": "唐",
        "collection_info": null
    },
    {
        "uuid": "5f0c362311a293612c1811aad6800982",
        "title": "奉和礼部尚书酬杨着作竹亭歌",
        "author": "权德舆",
        "content": "直城朱户相逦连，九逵丹毂声阗阗。\n春官自有花源赏，终日南山当目前。\n晨摇玉佩趋温室，莫入竹溪疑洞天。\n烟销雨过看不足，晴翠鲜飙逗深谷。\n独谣一曲泛流霞，闲对千竿连净绿。\n萦迴疏凿随胜地，石磴岩扉光景异。\n虚斋寂寂清籁唫，幽涧纷纷杂英坠。\n家承麟趾贵，劒有龙泉赐。\n上奉明时事无事，人间方外兴偏多。\n能以簪缨狎薜萝，常通内学青莲偈。\n更奏新声白雪歌，风入松，云归栋。\n鸿飞灭处犹目送，蝶舞闲时梦忽成。\n兰台有客叙交情，返照中林曳履声。\n直为君恩催造膝，东方辨色谒承明。",
        "dynasty": "唐",
        "collection_info": null
    },
    {
        "uuid": "02f175ca794d4f97a75b4f9f4b59a288",
        "title": "奉和张仆射朝天行",
        "author": "权德舆",
        "content": "元侯重寄贞师律，三郡四封今静谧。\n丹毂常思阙下来，紫泥忽自天中出。\n军装喜气倍趋程，千骑鸣珂入凤城。\n周王致理称申甫，今日贤臣见明主。\n拜恩稽首纷无已，凝旒前席皇情喜。\n逢时自是山出云，献可还同石投水。\n昔岁褒衣梁甫吟，当时已有致君心。\n专城一鼓妖氛静，拥斾十年天泽深。\n日日披诚奉昌运，王人织路传清问。\n仙酝尝分玉斝浓，御闲更辍金羁骏。\n元正前殿朝君臣，一人负扆百福新。\n宫悬綵仗俨然合，瑞气炉烟相与春。\n万年枝上东风早，佩玉晨趋光景好。\n涂山已见首诸侯，麟阁终当画元老。\n温室沈沈漏刻移，退朝宾侣每相随。\n雄词乐职波涛阔，旷度交欢云雾披。\n自古全才贵文武，懦夫只解冠章甫。\n见公抽匣百炼光，试欲磨铅谅无助。",
        "dynasty": "唐",
        "collection_info": null
    },
    {
        "uuid": "a0beac3d7ee538323934c94b93845a7b",
        "title": "和李中丞慈恩寺清上人院牡丹花歌",
        "author": "权德舆",
        "content": "澹荡韶光三月中，牡丹偏自占春风。\n时过宝地寻香径，已见新花出故丛。\n曲水亭西杏园北，浓芳深院红霞色。\n擢秀全胜珠树林，结根幸在青莲城。\n艳蘂鲜房次第开，含烟洗露照苍苔。\n庞眉依杖禅僧起，轻翅萦枝舞蝶来。\n独坐南台时共美，闲行古剎情何已。\n花间一曲奏阳春，应为芬芳比君子。",
        "dynasty": "唐",
        "collection_info": null
    },
    {
        "uuid": "151674dd2d925865cb7edc263cbb1320",
        "title": "锡杖歌送明楚上人归佛川",
        "author": "权德舆",
        "content": "上人远自西天竺，头陁行徧国朝寺。\n口翻贝叶古字经，手持金策声泠泠。\n护法护身唯振锡，石濑云溪深寂寂。\n乍来松径风更寒，遥映霜天月成魄。\n后夜空山禅诵时，寥寥挂在枯树枝。\n真法常传心不住，东西南北随缘路。\n佛川此去何时迴，应真莫便游天台。",
        "dynasty": "唐",
        "collection_info": null
    },
    {
        "uuid": "0d25c8c04e46d8cca3d398a95b468354",
        "title": "马秀才草书歌",
        "author": "权德舆",
        "content": "伯英草圣称绝伦，后来学者无其人。\n白眉年少未弱冠，落纸纷纷运纤腕。\n初闻之子十岁余，当时时辈皆不如。\n犹轻昔日墨池学，未许前贤团扇书。\n艳彩芳姿相点缀，水映荷花风转蕙。\n三春併向指下生，万象争分笔端势。\n有时当暑如清秋，满堂风雨寒飕飕。\n乍疑崩崖瀑水落，又见古木饥鼯愁。\n变化纵横出新意，眼看一字千金贵。\n忆昔谢安问献之，时人虽见那得知。",
        "dynasty": "唐",
        "collection_info": null
    },
    {
        "uuid": "1cea54d479f0ce57ebd08145663a7b1e",
        "title": "离合诗赠张监阁老",
        "author": "权德舆",
        "content": "黄叶从风散，暗嗟时节换。\n忽见鬓边霜，勿辞林下觞。\n躬行君子道，身负芳名早。\n帐殿汉官仪，巾车塞垣草。\n交情剧断金，文律每招寻。\n始知蓬山下，如见古人心。",
        "dynasty": "唐",
        "collection_info": null
    },
    {
        "uuid": "62754b5ec5f005cf3c684af16b0fa1bf",
        "title": "春日雪酬潘孟阳迴文",
        "author": "权德舆",
        "content": "酒杯春醉好，飞雪晚庭闲。\n久忆同前赏，中林对远山。",
        "dynasty": "唐",
        "collection_info": null
    },
    {
        "uuid": "066104689f43bec452a80fe261eedc51",
        "title": "五杂组",
        "author": "权德舆",
        "content": "五杂组，旗亭客。\n往復还，城南陌。\n不得已，天涯谪。",
        "dynasty": "唐",
        "collection_info": null
    },
    {
        "uuid": "cd402bb7c410d541b63e595386985af8",
        "title": "数名诗",
        "author": "权德舆",
        "content": "一区杨雄宅，恬然无所欲。\n二顷季子田，岁晏常自足。\n三端固为累，事物反徽束。\n四体苟不动，安得丰菽粟。\n五侯诚暐晔，荣甚或为辱。\n六翮未鶱翔，虞罗乃相触。\n七人称作者，杳杳有遐躅。\n八桂挺奇姿，森森照初旭。\n九歌伤泽畔，怨思徒刺促。\n十翼有格言，幽贞谢浮俗。",
        "dynasty": "唐",
        "collection_info": null
    },
    {
        "uuid": "ecdf85c6c8c6f6893d8615dca51f9ecc",
        "title": "星名诗",
        "author": "权德舆",
        "content": "虚怀何所欲，岁晏聊懒逸。\n云翼谢翩翻，松心保贞实。\n风秋景气爽，叶落井径出。\n陶然美酒酣，所谓幽人吉。\n自当轻尺璧，岂復埽一室。\n安用簪进贤，少微斯可必。",
        "dynasty": "唐",
        "collection_info": null
    },
    {
        "uuid": "49c7ac2009a2b4923fba28f18c0fef44",
        "title": "卦名诗",
        "author": "权德舆",
        "content": "节变忽惊春，临风骋望频。\n支颐倦书幌，步履整山巾。\n时鸟渐成曲，杂芳随意新。\n曙霞连观阙，绮陌丽咸秦。\n天地今交泰，云雷背遘屯。\n中孚谅可乐，书此示家人。",
        "dynasty": "唐",
        "collection_info": null
    },
    {
        "uuid": "47b2a9ae7bfd0250294bbdfcb50744be",
        "title": "药名诗",
        "author": "权德舆",
        "content": "七泽兰芳千里春，潇湘花落石磷磷。\n有时浪白微风起，坐钓藤阴不见人。",
        "dynasty": "唐",
        "collection_info": null
    },
    {
        "uuid": "b62aca6faa2ee363fbed85990b802df6",
        "title": "古人名诗",
        "author": "权德舆",
        "content": "藩宣秉戎寄，衡石崇势位。\n年纪信不留，弛张良自愧。\n樵苏则为惬，瓜李斯可畏。\n不顾荣官尊，每陈丰亩利。\n家林类岩巘，负郭躬敛积。\n忌满宠生嫌，养蒙恬胜智。\n疎钟皓月晓，晚景丹霞异。\n涧谷永不谖，山梁冀无累。\n颇符生肇学，得展禽尚志。\n从此直不疑，支离疎世事。",
        "dynasty": "唐",
        "collection_info": null
    },
    {
        "uuid": "bfc3230be62b3f0145b47ae6b3376673",
        "title": "州名诗寄道士",
        "author": "权德舆",
        "content": "金兰同道义，琼简復芝田。\n平楚白云合，幽崖丹桂连。\n松峯明爱景，石窦纳新泉。\n冀永南山寿，欢随万福延。",
        "dynasty": "唐",
        "collection_info": null
    },
    {
        "uuid": "57185bad7c4f0e92251576ec8adbad24",
        "title": "八音诗",
        "author": "权德舆",
        "content": "金谷盛繁华，凉台列簪组。\n石崇留客醉，绿珠当座舞。\n丝泪可销骨，冶容竟何补。\n竹林谅贤人，满酌无所苦。\n匏居容宴豆，儒室贵环堵。\n土鼓与污尊，颐神则为愈。\n革道当在早，谦光斯可取。\n木鴈才不才，吾知养生主。",
        "dynasty": "唐",
        "collection_info": null
    },
    {
        "uuid": "bc98f5d996e9db6ff13f3177ef51d598",
        "title": "建除诗",
        "author": "权德舆",
        "content": "建节出王都，雄雄大丈夫。\n除书加右职，骑吏拥前驱。\n满月张繁弱，含霜耀鹿卢。\n平明跃騕褭，清夜击珊瑚。\n定远功那比，平津策乃迂。\n执心思报国，效节在忘躯。\n破胆销丹浦，颦蛾舞绿珠。\n危冠徒自爱，长毂事应殊。\n成绩封千室，畴劳使五符。\n收功轻骠卫，致埋迈黄虞。\n开济今如此，英威古不侔。\n闭关草玄者，无乃误为儒。",
        "dynasty": "唐",
        "collection_info": null
    },
    {
        "uuid": "105b604c81177635d7e406aee2c2907a",
        "title": "六府诗",
        "author": "权德舆",
        "content": "金罍暎玉俎，宾友纷宴喜。\n木兰泛方塘，桂酒启皓齿。\n水榭临空迥，酣歌当座起。\n火云散奇峯，瑶瑟韵清徴。\n土梗乃虚论，康庄有逸轨。\n谷成一编书，谈笑佐天子。",
        "dynasty": "唐",
        "collection_info": null
    },
    {
        "uuid": "210b939d0112c865b58afa2380693365",
        "title": "三妇诗",
        "author": "权德舆",
        "content": "大妇刺绣文，中妇缝罗裙。\n小妇无所作，娇歌遏行云。\n丈人且安坐，金炉香正熏。",
        "dynasty": "唐",
        "collection_info": null
    },
    {
        "uuid": "957955d227c2c324f69e582f854de2c4",
        "title": "安语",
        "author": "权德舆",
        "content": "岩岩五岳镇方舆，八极廓清氛祲除。\n挥金得谢归里闾，象床角枕支体舒。",
        "dynasty": "唐",
        "collection_info": null
    },
    {
        "uuid": "c93ad3e0e355ea3fb804288f65fe8b82",
        "title": "危语",
        "author": "权德舆",
        "content": "被病独行逢乳虎，狂风骇浪失棹橹。\n举人看牓闻晓鼓，孱夫孽子遇妬母。",
        "dynasty": "唐",
        "collection_info": null
    },
    {
        "uuid": "30b49a70e53e9306fe8331fc196d5879",
        "title": "大言",
        "author": "权德舆",
        "content": "华嵩为佩河为带，南交北朔跬步内。\n搏鹏作腊巨鳌鲙，伸舒轶出元气外。",
        "dynasty": "唐",
        "collection_info": null
    },
    {
        "uuid": "86a75d61f77c950ddacc8ac6144e4316",
        "title": "小言",
        "author": "权德舆",
        "content": "酰鸡伺晨驾蚊翼，毫端棘刺分畛域。\n蛛丝结构聊荫息，蚁垤崔嵬不可陟。",
        "dynasty": "唐",
        "collection_info": null
    },
    {
        "uuid": "6b30193df2010ece7c852f715c4d7634",
        "title": "杂诗五首 一",
        "author": "权德舆",
        "content": "婉彼嬴氏女。\n吹箫偶萧史，綵鸾驾非烟。\n绰约两僊子，神期谅交感。\n相顾乃如此，岂比成都人，琴心中夜起。",
        "dynasty": "唐",
        "collection_info": null
    },
    {
        "uuid": "4192aafeceac544cb177e017a3f17d5a",
        "title": "杂诗五首 二",
        "author": "权德舆",
        "content": "阳台巫山上，风雨忽清旷。\n朝云与游龙，变化千万状。\n魂交復目断，缥缈难比况。\n兰泽不可亲，凝清坐惆怅。",
        "dynasty": "唐",
        "collection_info": null
    },
    {
        "uuid": "bb9d6d18a78970b4f387a0f28706041f",
        "title": "杂诗五首 三",
        "author": "权德舆",
        "content": "淇水春正绿，上宫兰叶齐。\n光风两摇荡，鸣佩出中闺。\n一顾授横波，千金呈瓠犀。\n徒然路傍子，怳怳復悽悽。",
        "dynasty": "唐",
        "collection_info": null
    },
    {
        "uuid": "646ce9d342c30af308eb40d7bc1f3a08",
        "title": "杂诗五首 四",
        "author": "权德舆",
        "content": "碧树泛鲜飙，玉琴含妙曲。\n佳人掩鸾镜，婉婉凝相瞩。\n文袿映束素，香黛宜𥊑绿。\n寂寞远怀春，何时来比目。",
        "dynasty": "唐",
        "collection_info": null
    },
    {
        "uuid": "418e3f65f1c83a610861602fa040b10c",
        "title": "杂诗五首 五",
        "author": "权德舆",
        "content": "含颦倚瑶瑟，丹慊结繁虑。\n失身不自还，万恨随玉筯。\n蘼芜山下路，团扇秋风去。\n君看心断时，犹在目成处。",
        "dynasty": "唐",
        "collection_info": null
    },
    {
        "uuid": "63ee7f2e8c96e540cb4a5787ed9e74c6",
        "title": "广陵诗",
        "author": "权德舆",
        "content": "广陵实佳丽，隋季此为京。\n八方称辐凑，五达如砥平。\n大斾映空色，笳箫发连营。\n层台出重霄，金碧摩颢清。\n交驰流水毂，迥接浮云甍。\n青楼旭日映，绿野春风晴。\n喷玉光照地，颦蛾价倾城。\n灯前互巧笑，陌上相逢迎。\n飘飘翠羽薄，掩映红襦明。\n兰麝远不散，管弦闲自清。\n曲士守文墨，达人随性情。\n茫茫竟同尽，冉冉将何营。\n且申今日欢，莫务身后名。\n肯学诸儒辈，书窗误一生。",
        "dynasty": "唐",
        "collection_info": null
    },
    {
        "uuid": "8889aa46ebc75386e784da00c49f9c34",
        "title": "古意",
        "author": "权德舆",
        "content": "家人强进酒，酒后能忘情。\n持杯未饮时，众感纷已盈。\n明月照我房，庭柯振秋声。\n空庭白露下，枕席凉风生。\n所思万里余，水阔山纵横。\n佳期凭梦想，未晓愁鸡鸣。\n愿将一心人，当年欢乐平。\n长筵暎玉俎，素手弹秦筝。\n𥊑睇呈巧笑，惠音激凄清。\n此愿良未果，永怀空如酲。",
        "dynasty": "唐",
        "collection_info": null
    },
    {
        "uuid": "9f442584c3400b55226aa8496a86fc46",
        "title": "杂言和常州李员外副使春日戏题十首 一",
        "author": "权德舆",
        "content": "随风柳絮轻，暎日杏花明。\n无奈花深处，流莺三数声。",
        "dynasty": "唐",
        "collection_info": null
    },
    {
        "uuid": "73522def3aecbb140e684f7d0d7592be",
        "title": "杂言和常州李员外副使春日戏题十首 二",
        "author": "权德舆",
        "content": "兰桡画舸转花塘，水映风摇路渐香。\n任兴不知行近远，更怜微月照鸣榔。",
        "dynasty": "唐",
        "collection_info": null
    },
    {
        "uuid": "698b6fe281a80951d45599908ce6578e",
        "title": "杂言和常州李员外副使春日戏题十首 三",
        "author": "权德舆",
        "content": "檐前晓色惊双燕，户外春风舞百花。\n粉署可怜闲对此，唯令碧玉泛流霞。",
        "dynasty": "唐",
        "collection_info": null
    },
    {
        "uuid": "8b2679a54fddc0a39fde836b701ba4b4",
        "title": "杂言和常州李员外副使春日戏题十首 四",
        "author": "权德舆",
        "content": "枕上觉，窗外晓。\n怯朝光，惊曙鸟。\n花坠露，满芳沼。\n柳如丝，风褭褭。\n佳期远，相见少。\n试一望，魂杳渺。",
        "dynasty": "唐",
        "collection_info": null
    },
    {
        "uuid": "df26f319a12d0888b402471763c8a8ea",
        "title": "杂言和常州李员外副使春日戏题十首 五",
        "author": "权德舆",
        "content": "闲庭无事，独步春辉。\n韶光满目，落蘂盈衣。\n芳树交柯，文禽并飞。\n婉彼君子，怅然有违。\n对酒不饮，横琴不挥。\n不挥者何，知音诚稀。",
        "dynasty": "唐",
        "collection_info": null
    },
    {
        "uuid": "d17ec025a13470530cc0989dfc08eebe",
        "title": "杂言和常州李员外副使春日戏题十首 六",
        "author": "权德舆",
        "content": "江春好游衍，处处芳菲积。\n綵舫入花津，香车依柳陌。\n绿杨烟褭褭，红蘂莺寂寂。\n如何愁思人，独与风光隔。",
        "dynasty": "唐",
        "collection_info": null
    },
    {
        "uuid": "cd7d1b8f42d52cceae56ab80b0d5f736",
        "title": "杂言和常州李员外副使春日戏题十首 七",
        "author": "权德舆",
        "content": "曙月渐到窗前，移尊更就芳筵。\n轻吹乍摇兰烛，春光暗入花钿。\n丝竹偏宜静夜，绮罗共占韶年。\n不遣通宵尽醉，定知辜负风烟。",
        "dynasty": "唐",
        "collection_info": null
    },
    {
        "uuid": "1e79f84ef491fc52bfbd728cb29700c2",
        "title": "杂言和常州李员外副使春日戏题十首 八",
        "author": "权德舆",
        "content": "露洗百花新，帘开月照人。\n绿窗销暗烛，兰径埽清尘。\n双燕频惊梦，三桃竞报春。\n相思寂不语，珠泪洒红巾。",
        "dynasty": "唐",
        "collection_info": null
    },
    {
        "uuid": "ebd491c02b3f5e7f9b3a576abd78e41c",
        "title": "杂言和常州李员外副使春日戏题十首 九",
        "author": "权德舆",
        "content": "雨歇风轻一院香，红芳绿草接东墙。\n春衣试出当轩立，定被邻家暗断肠。",
        "dynasty": "唐",
        "collection_info": null
    },
    {
        "uuid": "54b83a980c36769daf1544f89a19bd58",
        "title": "杂言和常州李员外副使春日戏题十首 十",
        "author": "权德舆",
        "content": "春风半，春光徧。\n柳如丝，花似霰。\n归心劳梦寐，远目伤游眄。\n可惜长安无限春，年年空向江南见。",
        "dynasty": "唐",
        "collection_info": null
    },
    {
        "uuid": "87253ef44146c8212865fe48d0972a94",
        "title": "相思曲",
        "author": "权德舆",
        "content": "少小别潘郎，娇羞倚画堂。\n有时裁尺素，无事约残黄。\n鹊语临妆镜，花飞落绣床。\n相思不解说，明月照空房。",
        "dynasty": "唐",
        "collection_info": null
    },
    {
        "uuid": "cb7eecbdd44859a7c67b342237ad6dd2",
        "title": "古乐府",
        "author": "权德舆",
        "content": "风光澹荡百花吐，楼上朝朝学歌舞。\n身年二八壻侍中，幼妹承恩兄尚主。\n绿窗珠箔绣鸳鸯，侍婢先焚百和香。\n莺啼日出不知曙，寂寂罗帏春梦长。",
        "dynasty": "唐",
        "collection_info": null
    },
    {
        "uuid": "1bd5c88f8bc79ac3c54443961b479827",
        "title": "渡江秋怨二首 一",
        "author": "权德舆",
        "content": "秋江平，秋月明，孤舟独夜万里情。\n万里情，相思远，人不见兮泪满眼。",
        "dynasty": "唐",
        "collection_info": null
    },
    {
        "uuid": "18029f5c9a48cdad88ac0b1e86a1dcdb",
        "title": "渡江秋怨二首 二",
        "author": "权德舆",
        "content": "渡秋江兮渺然，望秋月兮婵娟。\n色如练，万里徧，我有所思兮不得见。\n不得见兮露寒水深，耿遥夜兮伤心。",
        "dynasty": "唐",
        "collection_info": null
    },
    {
        "uuid": "a73f29bb7c971e10b45cf8be86447e21",
        "title": "秋闺月",
        "author": "权德舆",
        "content": "三五二八月如练，海上天涯应共见。\n不知何处玉楼前，乍入深闺玳瑁筵。\n露浓香径和愁坐，风动罗帏照独眠。\n初卷珠帘看不足，斜抱箜篌未成曲。\n稍映妆台临绮窗，遥知不语泪双双。\n此时愁望知何极，万里秋天同一色。\n霭霭遥分陌上光，迢迢对此闺中忆。\n早晚归来欢讌同，可怜歌吹月明中。\n此夜不堪肠断绝，愿随流影到辽东。",
        "dynasty": "唐",
        "collection_info": null
    },
    {
        "uuid": "5d44e420adf5a556431fd94008466e0e",
        "title": "薄命篇",
        "author": "权德舆",
        "content": "昔住邯郸年尚少，只是娇羞弄花鸟。\n青楼碧纱大道边，绿杨日暮风褭褭。\n婵娟玉貌二八余，自怜颜色花不如。\n丽质全胜秦氏女，藁砧宁用专城居。\n岁去年来年渐长，青春红粉全堪赏。\n玉楼珠箔但闲居，南陌东城讵来往。\n韶光日日看渐迟，[摽]梅既落行有时。\n宁知燕赵娉婷子，翻嫁幽幷游侠儿。\n年年结束青丝骑，出门一去何时至。\n秋月空悬翡翠帘，春帏懒卧鸳鸯被。\n沙塞经时不寄书，深闺愁独意何如。\n花前拭泪情无限，月下调琴恨有余。\n离别苦多相见少，洞房愁梦何由晓。\n闲看双燕泪霏霏，静对空床魂悄悄。\n镜裏红颜不自禁，陌头香骑动春心。\n为问佳期早晚是，人人总解有黄金。",
        "dynasty": "唐",
        "collection_info": null
    },
    {
        "uuid": "624f106fd890a18aeec6e5abc342a402",
        "title": "放歌行",
        "author": "权德舆",
        "content": "夕阳不驻东流急，荣名贵在当年立。\n青春虚度无所成，白首衔悲亦何及。\n拂衣西笑出东山，君臣道合俄顷间。\n一言一笑玉墀上，变化生涯如等闲。\n朱门杳杳列华戟，座中皆是王侯客。\n鸣环动佩暗珊珊，骏马花骢白玉鞍。\n十千斗酒不知贵，半醉留宾邀尽欢。\n银烛煌煌夜将久，侍婢金罍泻春酒。\n春酒盛来琥珀光，暗闻兰麝几般香。\n乍看皓腕暎罗袖，微听清歌发杏梁。\n双鬟美人君不见，一一皆胜赵飞燕。\n迎杯乍举石榴裙，匀粉时交合欢扇。\n未央钟漏醉中闻，联骑朝天曙色分。\n双阙烟云遥霭霭，五衢车马乱纷纷。\n罢朝鸣佩骤归鞍，今日还同昨日欢。\n岁岁年年恣游讌，出门满路光辉徧。\n一身自乐何足言，九族为荣真可羡。\n男儿称意须及时，闭门下帷人不知。\n年光看逐转蓬尽，徒咏东山招隐诗。",
        "dynasty": "唐",
        "collection_info": null
    },
    {
        "uuid": "305184b702365745c98bce908575071b",
        "title": "旅馆雪晴又覩新月众兴所感因成杂言",
        "author": "权德舆",
        "content": "寥寥深夜雪初晴，楼上云开月渐明。\n池中片影依稀见，帘外清光远近生。\n皎皎晴空疑破镜，广庭积素偏相映。\n珠帘卷却光更深，玉指持来色逾净。\n梦觉青楼最可怜，婵娟素魄满寒天。\n天地寥寥同一色，秦淮楚江无限极。\n归鸿断猨何处声，深闺旅馆遥相忆。\n长安五侯华阁开，嘉宾列坐倾金罍。\n赏明月，翫流雪，纤手蛾眉座中设。\n清歌一声无断绝，夜已央，乐未阑。\n狐裘兽炭不知寒，珠环翠佩声珊珊。\n履舃纷纭桂袖攒，朱颜倚醉尽君欢。\n人生少年全不久，相看且劝杯中酒。\n丈夫富贵自有期，映雪读书徒白首。",
        "dynasty": "唐",
        "collection_info": null
    },
    {
        "uuid": "e5fe2bed70a687bb75b8cf586924d0ad",
        "title": "玉台体十二首 一",
        "author": "权德舆",
        "content": "莺啼兰已红，见出凤城东。\n粉汗宜斜日，衣香逐上风。\n情来不自觉，暗驻五花骢。",
        "dynasty": "唐",
        "collection_info": null
    },
    {
        "uuid": "ad6920ec508be1394d696aef935065d1",
        "title": "玉台体十二首 二",
        "author": "权德舆",
        "content": "婵娟二八正娇羞，日暮相逢南陌头。\n试问佳期不肯道，落花深处指青楼。",
        "dynasty": "唐",
        "collection_info": null
    },
    {
        "uuid": "55948b81e105b7c3a1cba0791f4026e3",
        "title": "玉台体十二首 三",
        "author": "权德舆",
        "content": "隐映罗衫薄，轻盈玉腕圆。\n相逢不肯语，微笑画屏前。",
        "dynasty": "唐",
        "collection_info": null
    },
    {
        "uuid": "8bee79ac8337d76ec074ce5e5c0bd389",
        "title": "玉台体十二首 四",
        "author": "权德舆",
        "content": "知向辽东去，由来几许愁。\n破颜君莫怪，娇小不禁羞。",
        "dynasty": "唐",
        "collection_info": null
    },
    {
        "uuid": "d29e79c7e96d51d6f0688ac17cc26cd6",
        "title": "玉台体十二首 五",
        "author": "权德舆",
        "content": "楼上吹箫罢，闺中刺绣阑。\n佳期不可见，尽日泪潺潺。",
        "dynasty": "唐",
        "collection_info": null
    },
    {
        "uuid": "c20375f9339150888b3c7c7e3a7748ce",
        "title": "玉台体十二首 六",
        "author": "权德舆",
        "content": "泪尽珊瑚枕，魂销玳瑁床。\n罗衣不忍着，羞见绣鸳鸯。",
        "dynasty": "唐",
        "collection_info": null
    },
    {
        "uuid": "f02b920146416dd0cf34bdd0acaca7b7",
        "title": "玉台体十二首 七",
        "author": "权德舆",
        "content": "君去期花时，花时君不至。\n檐前双燕飞，落妾相思泪。",
        "dynasty": "唐",
        "collection_info": null
    },
    {
        "uuid": "3a894acf26e6b581d1a415fec07f6921",
        "title": "玉台体十二首 八",
        "author": "权德舆",
        "content": "空闺灭烛后，罗幌独眠时。\n泪尽肠欲断，心知人不知。",
        "dynasty": "唐",
        "collection_info": null
    },
    {
        "uuid": "fbce27468800a74d425f01f754524b79",
        "title": "玉台体十二首 九",
        "author": "权德舆",
        "content": "秋风一夜至，吹尽后庭花。\n莫作经时别，西邻是宋家。",
        "dynasty": "唐",
        "collection_info": null
    },
    {
        "uuid": "1579b5728aef810b311153a9c88f5d35",
        "title": "玉台体十二首 十",
        "author": "权德舆",
        "content": "独自披衣坐，更深月露寒。\n隔帘肠欲断，争敢下阶看。",
        "dynasty": "唐",
        "collection_info": null
    },
    {
        "uuid": "29714258140889143fcf32851457802a",
        "title": "玉台体十二首 十一",
        "author": "权德舆",
        "content": "昨夜裙带解，今朝蟢子飞。\n铅华不可弃，莫是藁砧归。",
        "dynasty": "唐",
        "collection_info": null
    },
    {
        "uuid": "f38b75aa21ba0072d8eff7ac693c4cea",
        "title": "玉台体十二首 十二",
        "author": "权德舆",
        "content": "万里行人至，深闺夜未眠。\n双眉灯下埽，不待镜台前。",
        "dynasty": "唐",
        "collection_info": null
    },
    {
        "uuid": "7cb95501c2c7a9d1173d3d38efcf6bbc",
        "title": "赠友人",
        "author": "权德舆",
        "content": "知向巫山逢日暮，轻袿玉佩暂淹留。\n晓随云雨归何处，还是襄王梦觉愁。",
        "dynasty": "唐",
        "collection_info": null
    },
    {
        "uuid": "59eb7e0a2b77b2f84a4312370006b14b",
        "title": "舟行见月",
        "author": "权德舆",
        "content": "月入孤舟夜半晴，寥寥霜鴈两三声。\n洞房烛影在何处，欲寄相思梦不成。",
        "dynasty": "唐",
        "collection_info": null
    },
    {
        "uuid": "04d478db229dd1bb72e9b69cbb10944f",
        "title": "杂兴五首 一",
        "author": "权德舆",
        "content": "丛鬓愁眉时势新，初笄绝代北方人。\n一颦一笑千金重，肯似成都夜失身。",
        "dynasty": "唐",
        "collection_info": null
    },
    {
        "uuid": "68347e7b3d31da50383a22f5a340f9b8",
        "title": "杂兴五首 二",
        "author": "权德舆",
        "content": "乍听丝声似竹声，又疑丹穴九雏惊。\n金波露洗净于昼，寂寞不堪深夜情。",
        "dynasty": "唐",
        "collection_info": null
    },
    {
        "uuid": "6880591216dd975df45ac6db5fb26e0a",
        "title": "杂兴五首 三",
        "author": "权德舆",
        "content": "琥珀尊开月暎帘，调弦理曲指纤纤。\n含羞敛态劝君住，更奏新声刮骨盐。",
        "dynasty": "唐",
        "collection_info": null
    },
    {
        "uuid": "119f876e7795622e28e1655d1ac5953a",
        "title": "杂兴五首 四",
        "author": "权德舆",
        "content": "乳燕双飞莺乱啼，百花如绣照深闺。\n新妆对镜知无比，微笑时时出瓠犀。",
        "dynasty": "唐",
        "collection_info": null
    },
    {
        "uuid": "9f4ee6787f18fe7f7f42da883bd11bf4",
        "title": "杂兴五首 五",
        "author": "权德舆",
        "content": "巫山云雨洛川神，珠襻香腰稳称身。\n惆怅妆成君不见，含情起立问傍人。",
        "dynasty": "唐",
        "collection_info": null
    },
    {
        "uuid": "a394e9614b254b6c5e09e2b84f96dda3",
        "title": "秖役江西路上以诗代书寄内",
        "author": "权德舆",
        "content": "辛苦事行役，风波倦晨暮。\n摇摇结遐心，靡靡即长路。\n别来如昨日，每见缺蟾兔。\n潮信催客帆，春光变江树。\n宦游岂云惬，归梦无復数。\n愧非超旷姿，循此跼促步。\n笑言思暇日，规劝多远度。\n鹑服我久安，荆钗君所慕。\n伊予多昧理，初不涉世务。\n适因拥肿材，成此懒慢趣。\n一身常抱病，不復理章句。\n胸中无町畦，与物且多忤。\n既非大川檝，则守南山雾。\n胡为出处间，徒使名利污。\n羁孤望予禄，孩穉待我餔。\n未能即忘怀，恨恨以此故。\n终当税鞿鞅，岂待毕婚娶。\n如何久人寰，俛仰学举措。\n衡茅去迢遰，水陆两驰骛。\n晰晰窥晓星，涂涂践朝露。\n静闻田鹤起，远见沙𩾨聚。\n怪石不易跻，急湍那可泝。\n渔商闻远岸，烟火明古渡。\n下碇夜已深，上碕波不驻。\n畏途信非一，离念纷难具。\n枕席有余清，壶觞无与晤。\n南方出兰桂，归日自分付。\n北窗留琴书，无乃委童孺。\n春江足鱼鴈，彼此勤尺素。\n早晚到中闺，怡然两相顾。",
        "dynasty": "唐",
        "collection_info": null
    },
    {
        "uuid": "4422a63307abed8c04c77f51219696e6",
        "title": "夜泊有怀",
        "author": "权德舆",
        "content": "栖鸟向前林，暝色生寒芜。\n孤舟去不息，众感非一途。\n川程方浩淼，离思方郁纡。\n转枕眼未熟，拥衾泪已濡。\n窘然风水上，寝食疲朝晡。\n心想洞房夜，知君还向隅。",
        "dynasty": "唐",
        "collection_info": null
    },
    {
        "uuid": "b0b6c0c6e59cf5d40b8936c6028766bc",
        "title": "自桐庐如兰溪有寄",
        "author": "权德舆",
        "content": "东南江路旧知名，惆怅春深又独行。\n新妇山头云半敛，女儿滩上月初明。\n风前荡扬双飞蝶，花裏间关百啭莺。\n满目归心何处说，欹眠搔首不胜情。",
        "dynasty": "唐",
        "collection_info": null
    },
    {
        "uuid": "045adf28048cb6acb1b56d2b6ad6b1e9",
        "title": "相思树",
        "author": "权德舆",
        "content": "家寄江东远，身对江西春。\n空见相思树，不见相思人。",
        "dynasty": "唐",
        "collection_info": null
    },
    {
        "uuid": "01e3f269d44764f09616bb7425a8c32a",
        "title": "石楠树",
        "author": "权德舆",
        "content": "石楠红叶透帘春，忆得妆成下锦茵。\n试折一枝含万恨，分明说向梦中人。",
        "dynasty": "唐",
        "collection_info": null
    },
    {
        "uuid": "8314d5edf502afdac03823a345ad54f7",
        "title": "斗子滩",
        "author": "权德舆",
        "content": "斗子滩头夜已深，月华偏照此时心。\n春江风水连天阔，归梦悠扬何处寻。",
        "dynasty": "唐",
        "collection_info": null
    },
    {
        "uuid": "106714dad737f8ae4b1af56342ad007e",
        "title": "黄蘗馆",
        "author": "权德舆",
        "content": "驱车振楫越山川，候晓通宵冒烟雨。\n青枫浦上魂已销，黄蘗馆前心自苦。",
        "dynasty": "唐",
        "collection_info": null
    },
    {
        "uuid": "c2b15f519c265d9a1204407d85a0ff31",
        "title": "清明日次弋阳",
        "author": "权德舆",
        "content": "自叹清明在远乡，桐花覆水葛溪长。\n家人定是持新火，点作孤灯照洞房。",
        "dynasty": "唐",
        "collection_info": null
    },
    {
        "uuid": "63a3d332d6c3071280db9ba8190c6f08",
        "title": "中书夜直寄赠",
        "author": "权德舆",
        "content": "通籍在金闺，怀君百虑迷。\n迢迢五夜永，脉脉两心齐。\n步履疲青琐，开缄倦紫泥。\n不堪风雨夜，转枕忆鸿妻。",
        "dynasty": "唐",
        "collection_info": null
    },
    {
        "uuid": "37330e7d28e4e6d01b2c828430bf8077",
        "title": "病中寓直代书题寄",
        "author": "权德舆",
        "content": "愚夫何所任，多病感君深。\n自谓青春壮，宁知白髮侵。\n寝兴劳善祝，疎懒愧良箴。\n寂寞闻宫漏，那堪直夜心。",
        "dynasty": "唐",
        "collection_info": null
    },
    {
        "uuid": "bac2f4c96278f1aaa321345ba0898f0e",
        "title": "端午日礼部宿斋有衣服綵结之贶以诗还荅",
        "author": "权德舆",
        "content": "良辰当五日，偕老祝千年。\n綵缕同心丽，轻裾暎体鲜。\n寂寥斋画省，欵曲擘香笺。\n更想传觞处，孙孩徧目前。",
        "dynasty": "唐",
        "collection_info": null
    },
    {
        "uuid": "19649a9aca8f5b86f996f48cd2b58964",
        "title": "酬九日",
        "author": "权德舆",
        "content": "重九共游娱，秋光景气殊。\n他时头似雪，还对插茱萸。",
        "dynasty": "唐",
        "collection_info": null
    },
    {
        "uuid": "486f4950c0910d996b18770062d5c9c5",
        "title": "和九日从杨氏姊游",
        "author": "权德舆",
        "content": "秋光风露天，令节庆初筵。\n易象家人吉，闺门女士贤。\n招邀菊酒会，属和柳花篇。\n今日同心赏，全胜落帽年。",
        "dynasty": "唐",
        "collection_info": null
    },
    {
        "uuid": "fa8b9ebe616c30ce6afb629b3ea6a1f6",
        "title": "上巳日贡院考杂文不遂赴九华观祓禊之会以二绝句申赠 一",
        "author": "权德舆",
        "content": "三日韶光处处新，九华仙洞七香轮。\n老夫留滞何由徃，珉玉相和正遶身。",
        "dynasty": "唐",
        "collection_info": null
    },
    {
        "uuid": "dbfe91c3bb3b48def2ba86fea2a6a1af",
        "title": "上巳日贡院考杂文不遂赴九华观祓禊之会以二绝句申赠 二",
        "author": "权德舆",
        "content": "禊饮寻春兴有余，深情婉婉见双鱼。\n同心齐体如身到，临水烦君便祓除。",
        "dynasty": "唐",
        "collection_info": null
    },
    {
        "uuid": "ea4d8aa54dc3617cd0eb21d95d0c47a0",
        "title": "和九华观见怀贡院八韵",
        "author": "权德舆",
        "content": "上巳好风景，仙家足芳菲。\n地殊兰亭会，人似山阴归。\n丹竈缀珠掩，白云岩径微。\n真宫集女士，虚室涵春辉。\n拘限心杳杳，欢言望依依。\n滞兹文墨职，坐与琴觞违。\n丽曲涤烦虚，幽缄发清机。\n支颐一吟想，恨不双翻飞。",
        "dynasty": "唐",
        "collection_info": null
    },
    {
        "uuid": "1b5bb65acff4ca36e81deac7c35a4057",
        "title": "桃源篇",
        "author": "权德舆",
        "content": "小年尝读桃源记，忽覩良工施绘事。\n岩径初欣缭绕通，溪风转觉芬芳异。\n一路鲜云杂彩霞，渔舟远远逐桃花。\n渐入空蒙迷岛道，宁知掩映有人家。\n庞眉秀骨争迎客，凿井耕田人世隔。\n不知汉代有衣冠，犹说秦家变阡陌。\n石髓云英甘且香，仙翁留饭出青囊。\n相逢自是松乔侣，良会应殊刘阮郎。\n内子闲吟倚瑶瑟，翫此沈沈销永日。\n忽闻丽曲金玉声，便使老夫思阁笔。",
        "dynasty": "唐",
        "collection_info": null
    },
    {
        "uuid": "f8f395a10ede90ec430d53aeb65b0ed3",
        "title": "新月与儿女夜坐听琴举酒",
        "author": "权德舆",
        "content": "泥泥露凝叶，骚骚风入林。\n以兹皓月圆，不厌良夜深。\n列坐屏轻箑，放怀弦素琴。\n儿女各冠笄，孙孩遶衣襟。\n乃知大隐趣，宛若沧洲心。\n方结偕老期，岂惮华髮侵。\n笑语向兰室，风流传玉音。\n愧君袖中字，价重双南金。",
        "dynasty": "唐",
        "collection_info": null
    },
    {
        "uuid": "673f2b8e8b9c501e2744501b52c731e0",
        "title": "七夕",
        "author": "权德舆",
        "content": "今日云軿渡鹊桥，应非脉脉与迢迢。\n家人竞喜开妆镜，月下穿针拜九霄。",
        "dynasty": "唐",
        "collection_info": null
    },
    {
        "uuid": "cd590ca3cfd9ecdf482a96f609a9d54a",
        "title": "县君赴兴庆宫朝贺载之奉行册礼因书即事",
        "author": "权德舆",
        "content": "合卺交欢二十年，今朝比翼共朝天。\n风传漏刻香车度，日照旌旗綵仗鲜。\n顾我华簪鸣玉佩，看君盛服耀金钿。\n相期偕老宜家处，鹤髮鱼轩更可怜。",
        "dynasty": "唐",
        "collection_info": null
    },
    {
        "uuid": "5d7ddd653927cfae7312c588884c8362",
        "title": "元和元年蒙恩封成纪县伯时室中封安喜县君感庆兼怀聊申贺赠",
        "author": "权德舆",
        "content": "启土封成纪，宜家县安喜。\n同欣井赋开，共受闺门祉。\n珩璜联采组，琴瑟谐宫徴。\n更待悬车时，与君欢暮齿。",
        "dynasty": "唐",
        "collection_info": null
    },
    {
        "uuid": "fa079bfa33cffef05d1c2d07bf0314bc",
        "title": "河南崔尹即安喜从兄宜于室家四十余岁一昨寓书病传永写告身既枉善祝因成绝句",
        "author": "权德舆",
        "content": "五色金光鸾凤飞，三川墨妙巧相辉。\n尊崇善祝今如此，共待曾玄捧翟衣。",
        "dynasty": "唐",
        "collection_info": null
    },
    {
        "uuid": "e46ac72fec6105831852816f72a19862",
        "title": "奉使丰陵职司卤簿通宵涉路因寄内",
        "author": "权德舆",
        "content": "綵仗列森森，行宫夜漏深。\n殳鋋方启路，钲鼓正交音。\n曙月思兰室，前山辨谷林。\n家人念行役，应见此时心。",
        "dynasty": "唐",
        "collection_info": null
    },
    {
        "uuid": "e76e28470d773288c82466dd16d8c71d",
        "title": "酬南园新亭宴会璩新第慰庆之作时任宾客",
        "author": "权德舆",
        "content": "南宫烟景浓，平视中南峯。\n官闲似休沐，尽室来相从。\n日抱汉阴瓮，或成蝴蝶梦。\n树老欲连云，竹深疑入洞。\n欢言交羽觞，列坐俨成行。\n歌吟不能去，待此明月光。\n好逑蕴明识，内顾多惭色。\n不厌梁鸿贫，常讥伯宗直。\n予壻信时英，谏垣金玉声。\n男儿纔弱冠，射策幸成名。\n偃放斯自足，翛然去营欲。\n散木固无堪，虚舟常任触。\n大隐本吾心，喜君流好音。\n相期悬车岁，此地即中林。",
        "dynasty": "唐",
        "collection_info": null
    },
    {
        "uuid": "366bdd942982d0e1d63e86b5d58377eb",
        "title": "七夕见与诸孙题乞巧文",
        "author": "权德舆",
        "content": "外孙争乞巧，内子共题文。\n隐暎花奁对，参差绮席分。\n鹊桥临片月，河鼓掩轻云。\n羡此婴儿辈，欢呼彻曙闻。",
        "dynasty": "唐",
        "collection_info": null
    },
    {
        "uuid": "7fffd588ee1bfe92e5623e77291d50ca",
        "title": "太常寺宿斋有寄",
        "author": "权德舆",
        "content": "转枕挑灯候晓鸡，相君应叹太常妻。\n长年多病偏相忆，不遣归时醉似泥。",
        "dynasty": "唐",
        "collection_info": null
    },
    {
        "uuid": "7c0ea247cad72a5800e75a7df8efc3de",
        "title": "朝迴阅乐寄绝句",
        "author": "权德舆",
        "content": "子城风暖百花初，楼上龟兹引导车。\n曲罢卿卿理驺驭，细君相望意何如。",
        "dynasty": "唐",
        "collection_info": null
    },
    {
        "uuid": "bd27bcc0ee2e8ef9f9e3cacdf4cc49c9",
        "title": "中书宿斋有寄",
        "author": "权德舆",
        "content": "铜壶漏滴斗阑干，泛滟金波照露盘。\n遥想洞房眠正熟，不堪深夜凤池寒。",
        "dynasty": "唐",
        "collection_info": null
    },
    {
        "uuid": "8f7114c00f0a3ebcd672f6275397e4d4",
        "title": "中书送勅赐斋馔戏酬",
        "author": "权德舆",
        "content": "常日每齐眉，今朝共解颐。\n遥知大官膳，应与众雏嬉。",
        "dynasty": "唐",
        "collection_info": null
    },
    {
        "uuid": "aa6afa1ae515c3f24f9690be786e7189",
        "title": "勅赐长寿酒因口号以赠",
        "author": "权德舆",
        "content": "恩霑长寿酒，归遗同心人。\n满酌共君醉，一杯千万春。",
        "dynasty": "唐",
        "collection_info": null
    },
    {
        "uuid": "ed714eb0e1a661c8cf376d66268c262a",
        "title": "湖南观察使故相国袁公挽歌二首 一",
        "author": "权德舆",
        "content": "五驱龙虎节，一入凤皇池。\n令尹自无喜，羊公人不疑。\n天归京兆日，叶下洞庭时。\n湘水秋风至，凄凉吹素旗。",
        "dynasty": "唐",
        "collection_info": null
    },
    {
        "uuid": "51a06ee794b449e99761c0caa8a6e1cf",
        "title": "湖南观察使故相国袁公挽歌二首 二",
        "author": "权德舆",
        "content": "丹旐发江皋，人悲鴈亦号。\n湘南罢亥市，汉上改词曹。\n表墓双碑立，尊名一字襃。\n常闻平楚狱，为报里门高。",
        "dynasty": "唐",
        "collection_info": null
    },
    {
        "uuid": "19deceefd477b93f71b8fc7d373e42d1",
        "title": "玉山岭上作",
        "author": "权德舆",
        "content": "悠悠驱匹马，征路上连冈。\n晚翠深云窦，寒苔净石梁。\n荻花偏似雪，枫叶不禁霜。\n愁见前程远，空郊下夕阳。",
        "dynasty": "唐",
        "collection_info": null
    },
    {
        "uuid": "512a32727c625dccdefecf9627401084",
        "title": "题邵端公林亭",
        "author": "权德舆",
        "content": "春光何处好，柱史有林塘。\n莺啭风初暖，花开日欲长。\n凿池通野水，扫径阅新芳。\n更置盈尊酒，时时醉楚狂。",
        "dynasty": "唐",
        "collection_info": null
    },
    {
        "uuid": "52ba250175976731c16787ff1779604b",
        "title": "酬裴杰秀才新樱桃",
        "author": "权德舆",
        "content": "新果真琼液，来应宴紫兰。\n圆疑窃龙颔，色已夺鸡冠。\n远火微微辨，残星隐隐看。\n茂先知味易，曼倩恨偷难。\n忍用烹骍骆，从将翫玉盘。\n流年如可驻，何必九华丹。",
        "dynasty": "唐",
        "collection_info": null
    },
    {
        "uuid": "10bcd5d4bb19a83e9ebf27bdde1a9efb",
        "title": "次滕老庄",
        "author": "权德舆",
        "content": "征途无旅馆，当昼喜逢君。\n羸病仍留客，朝朝扫白云。",
        "dynasty": "唐",
        "collection_info": null
    },
    {
        "uuid": "aaab9a4f9c7b174d15d12258060d08e4",
        "title": "宿严陵",
        "author": "权德舆",
        "content": "身羁从事驱征传，江入新安泛暮涛。\n今夜子陵滩下泊，自惭相去九牛毛。",
        "dynasty": "唐",
        "collection_info": null
    },
    {
        "uuid": "b8f98b7384ba20f628923468f229b22f",
        "title": "栖霞寺云居室",
        "author": "权德舆",
        "content": "一径萦纡至此穷，山僧盥漱白云中。\n闲吟定后更何事，石上松枝常有风。",
        "dynasty": "唐",
        "collection_info": null
    },
    {
        "uuid": "81cc482826f87a553a35122d5efbaa7a",
        "title": "舟行夜泊",
        "author": "权德舆",
        "content": "萧萧落叶送残秋，寂寞寒波急暝流。\n今夜不知何处泊，断猨晴月引孤舟。",
        "dynasty": "唐",
        "collection_info": null
    },
    {
        "uuid": "dfab2b9eede7e44a3ef7e72af94ae1b1",
        "title": "发硖石路上却寄内",
        "author": "权德舆",
        "content": "莎栅东行五谷深，千峯万壑雨沈沈。\n细君几日路经此，应见悲翁相望心。",
        "dynasty": "唐",
        "collection_info": null
    },
    {
        "uuid": "24eaf67f04145acb16fbe990b9263a52",
        "title": "冬至宿斋时郡君南内朝谒因寄",
        "author": "权德舆",
        "content": "清斋独向丘园拜，盛服想君兴庆朝。\n明日一阳生百福，不辞相望阻寒宵。",
        "dynasty": "唐",
        "collection_info": null
    },
    {
        "uuid": "cbf22ca26bbb627e59e4faebe451e363",
        "title": "和河南罗主簿送校书兄归江南",
        "author": "权德舆",
        "content": "兄弟泣殊方，天涯指故乡。\n断云无定处，归鴈不成行。\n草莽人烟少，风波水驿长。\n上虞亲渤澥，东楚隔潇湘。\n古戍阴传火，寒芜晓带霜。\n海门潮滟滟，沙岸荻苍苍。\n京辇辞芸阁，衡方忆草堂。\n知君始宁隐，还缉旧荷裳。",
        "dynasty": "唐",
        "collection_info": null
    },
    {
        "uuid": "4011423b040bd396c4d4c98f1ae56b88",
        "title": "与故人夜坐道旧",
        "author": "权德舆",
        "content": "笑语欢今夕，烟霞怆昔游。\n清羸还对月，迟暮更逢秋。\n胜理方自得，浮名不在求。\n终当制初服，相与卧林丘。",
        "dynasty": "唐",
        "collection_info": null
    },
    {
        "uuid": "c5cf70ed524d6dc7ec457a094e8f71e2",
        "title": "句",
        "author": "权德舆",
        "content": "耒水波纹细，湘江竹叶轻。\n古时楼上清明夜，月照楼前撩乱花。\n今日成阴復成子，可怜春尽未归家。\n新妇矶头云半敛，女儿滩畔月初明。\n迴合千峰裏，晴光似画图。\n征车随反照，候吏暎白云。",
        "dynasty": "唐",
        "collection_info": null
    },
    {
        "uuid": "dd01d439d5e50e4b8fe12bcfb4f7d216",
        "title": "临平湖夜泛",
        "author": "权德舆",
        "content": "素彩皓通津，孤舟入清旷。\n已爱隔帘看，还宜捲帘望。\n隔帘当此时，（《四部丛刊》本《权载之文集》卷六收此诗，此句作「隔帘卷帘时此时」，与《临平记》同。\n）惆怅思君君不知。\n（此见《永乐大典》卷二二七一「六模」「湖」字《临平湖》条〖二函二十册〗。\n此诗亦见沈谦《临平记》卷四，惟第五句作「隔帘捲帘当此时」为异。\n）。",
        "dynasty": "唐",
        "collection_info": null
    },
    {
        "uuid": "ce995349a4ff63616a306f0a27d0ec00",
        "title": "秋疾初愈月夜咏左思招隐诗因而成咏",
        "author": "权德舆",
        "content": "闲吟理轻步，不厌凉夜咏。\n断续风际声，清羸月中影。\n萤光拂花露，泉脉连桐井。\n心畅百虑销，境条万籁静。\n前贤有遗韵，顾我三日省。\n朗怀方自怡，星河渐耿耿。",
        "dynasty": "唐",
        "collection_info": null
    },
    {
        "uuid": "04bfa4ab6d2ac7cdb6fd6eef4d56986c",
        "title": "卧病初愈崔侍御相访",
        "author": "权德舆",
        "content": "移疾门常掩，今朝枉绣衣。\n笑言之乍惬，拜伏力犹微。\n晚岁贞筠少，贫家上客稀。\n如何忽见访，里巷有清辉。",
        "dynasty": "唐",
        "collection_info": null
    },
    {
        "uuid": "e801bced4babbc15df859866ddb0f7aa",
        "title": "夏雨率成呈邑中诸",
        "author": "权德舆",
        "content": "片云飞暮雨，潇洒小亭闲。\n细响疎芜裏，目凉坐卧间。\n已深池际水，更绿枕前山。\n未敢劳车马，柴扉且闭关。",
        "dynasty": "唐",
        "collection_info": null
    },
    {
        "uuid": "ec444f7d6425282b1170b605b1841f72",
        "title": "自咎",
        "author": "权德舆",
        "content": "自咎咎何穷，飘然荜户中。\n清时名未立，稔岁室犹空。\n幽独惭芳桂，飞鸣羡早鸿。\n出门何所见，歏息向秋风。\n（以上《四部丛刊》影印大兴氏刊本《权载之文集》一）。",
        "dynasty": "唐",
        "collection_info": null
    },
    {
        "uuid": "95ed9050ab2f063422b166285d367aad",
        "title": "题隐者所居",
        "author": "权德舆",
        "content": "一径茅茨下，千峯麋鹿羣。\n鸿妻同懒逸，渔父每知闻。\n旦暮鸟择木，天阴山出云。\n此心终不动，鼓腹向尧君。\n（同前七）。",
        "dynasty": "唐",
        "collection_info": null
    },
    {
        "uuid": "7ab465010507e088c812a17ddc96d98a",
        "title": "天竺寺",
        "author": "权德舆",
        "content": "香剎西天寺，昔游梦中。\n烟萝迷俗驾，猿狖应山童。\n萧飒松静，欹危石栈通。\n云霞栖半壁，丹绀照晴空。\n世累悲何已，心期惜未同。\n相看整归骑，花雨夕洪蒙蒙。\n（同前七）。",
        "dynasty": "唐",
        "collection_info": null
    },
    {
        "uuid": "d78445bbfb07b924af224bb347110db5",
        "title": "贞元七年蒙恩除太常博士自江东来朝时与郡君同行西岳庙停东祝谒元和八年拜东都留守途次祠下追计前事已二十三年于兹矣时郡君以疾恙续发因代书却寄",
        "author": "权德舆",
        "content": "忆昔辛未岁，诏书下江酒濡。\n尽室赴礼官，脂车杂辎軿。\n行役过梁苑，淹留经圃田。\n（郡君表姊壻元俯为宣武从事，权理宋州，郡君从壻李融，时为郑州，各淹留累日。\n）秦关信百二，征驾逾三千。\n仙掌眺莲峯，灵祠谒八天。\n驺驭俨已驻，女巫争来前。\n动容既纷若，展敬方肃然。\n（时为女竺所导，过于恭敬，不能具举。\n）蹇步入国门，华簪拱祥烟。\n谏曹迨居守，倐已十六迁。\n及兹东乘辕，二十余三年。\n盛明受恩泽，清近皆联翩。\n忽当礼寺重，俄忝相印悬。\n陈力才不任，乞骸词颇坚。\n解龟罢八鼎，赐剑犹要么泉。\n鄙夫何所能，实赖中馈贤。\n谈笑皆体远，箴规谅才全。\n拜恩理晨装，诏使来骈阗。\n风生鞍马疾，日出旌旗鲜。\n信宿历道途，曩游记周旋。\n暂别亦不易，沉痾今未痊。\n医文验桐君，道术依竺干。\n庶凭神明佑，得使疾恙蠲。\n（医工辅氏，深于药术诊切，大比丘尼优昙持念精至，并约同来，累路将护。\n）永怀心如惔，引望脰已㾓。\n离披夏云尽，皎镜秋月圆。\n开缄讽色丝，撰日驰平肩。\n延企劳梦寐，涕洟暗潺湲。\n想君路经兹，还復申祝延。\n摄拜奠清酤，相期保华颠。\n远惭周君较，聊拟顾彦先。\n慇懃俟来报，泪墨书此篇。\n（同前十）。",
        "dynasty": "唐",
        "collection_info": null
    },
    {
        "uuid": "89b2d7bb30fda9c4ffb90e045e617f3c",
        "title": "石塘路有怀院中诸公",
        "author": "权德舆",
        "content": "迴合千峰裏，晴光似画图。\n征车随反照，候吏暎寒芜。\n石濑侵行径，溪云拂路隅。\n未酬知己分，宁敢学潜夫。\n。",
        "dynasty": "唐",
        "collection_info": null
    },
    {
        "uuid": "f88884bf50cd6b08492c3927cce3afc0",
        "title": "晓发桐庐",
        "author": "权德舆",
        "content": "客路去漫漫，桐溪上水滩。\n扣船乘晓月，欹枕听迴滩。\n烟重江枫湿，沙平宿鹭寒。\n闲吟试一望，疑在画屏看。\n（均见《四部丛刊》本《权载之文集》卷六）。",
        "dynasty": "唐",
        "collection_info": null
    },
    {
        "uuid": "145b86a415b85897b29e4cce980f5f64",
        "title": "杂曲歌辞：乐府",
        "author": "权德舆",
        "content": "光风澹荡百花吐，楼上朝朝学歌舞。\n身年二八婿侍中，莺啼日出不知曙，寂寂罗帏春梦长。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "uuid": "63035f713f8378700ebb650892270649",
        "title": "奉和圣制九月十八日赐百寮追赏因书所怀",
        "author": "权德舆",
        "content": "锡宴朝野洽，追欢尧舜情。\n秋堂丝管动，水榭烟霞生。\n黄花媚新霁，碧树含余清。\n同和六律应，交泰万宇平。\n春藻下中天，湛恩阐文明。\n小臣谅何以，亦此摽华缨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "dbd7e1303d93c7ba70b1351479a25485",
        "title": "奉和圣制中春麟德殿会百寮观新乐",
        "author": "权德舆",
        "content": "仲春蔼芳景，内庭宴群臣。\n森森列干戚，济济趋钩陈。\n大乐本天地，中和序人伦。\n正声迈咸濩，易象含羲文。\n玉俎映朝服，金钿明舞茵。\n韶光雪初霁，圣藻风自熏。\n时泰恩泽溥，功成行缀新。\n赓歌仰昭回，窃比华封人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "311c5ef2baae9655b3c2b7a555dd5f1e",
        "title": "奉和圣制重阳日即事六韵",
        "author": "权德舆",
        "content": "嘉节在阳数，至欢朝野同。\n恩随千钟洽，庆属五稼丰。\n时菊洗露华，秋池涵霁空。\n金丝响仙乐，剑舄罗宗公。\n天道光下济，睿词敷大中。\n多惭击壤曲，何以答尧聪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "a6c9012484caae1a36d025b7af94c443",
        "title": "读谷梁传二首",
        "author": "权德舆",
        "content": "荀寅士吉射，诚乃蔽聪明。\n奈何赵志父，专举晋阳兵。\n下令汉七国，借此以为名。\n吾嘉徙薪智，祸乱何由生。\n忆昔溴梁会，岂伊无诸侯。\n群臣自盟歃，君政如赘旒。\n有力则宗楚，何人复尊周。\n空文徒尔贬，见此眦血流。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "929fea93c6fb5f2cf7bb3e348b0be48e",
        "title": "刘绍相访夜话，因书即事",
        "author": "权德舆",
        "content": "故人怆久别，兹夕款郊扉。\n山僮漉野酝，稚子褰书帷。\n清露泫珠莹，金波流玉徽。\n忘言我造适，瞪视君无违。\n但令静胜躁，自使癯者肥。\n不待蘧生年，从此知昔非。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "679ff8cee085f2b5c640257f69082330",
        "title": "卧病喜惠上人、李炼师、茅处士见访，因以赠",
        "author": "权德舆",
        "content": "沈屙结繁虑，卧见书窗曙。\n方外三贤人，惠然来相亲。\n整巾起曳策，喜非车马客。\n支郎有佳文，新句凌碧云。\n霓裳何飘飘，浩志凌紫氛。\n复有沈冥士，远系三茅君。\n各言麋鹿性，不与簪组群。\n清言出象系，旷迹逃玄纁。\n心源暂澄寂，世故方纠纷。\n终当逐师辈，岩桂香氲芬。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "3aa3b5504057014ec96a35e5d06db8a5",
        "title": "古兴",
        "author": "权德舆",
        "content": "月中有桂树，无翼难上天。\n海底有龙珠，下隔万丈渊。\n人生大限虽百岁，就中三十称一世。\n晦明乌兔相推迁，一气暂聚常恐散，黄河清兮白石烂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "16099ccacdf607aafbd6d0222c1225f7",
        "title": "感寓",
        "author": "权德舆",
        "content": "残雨倦欹枕，病中时序分。\n秋虫与秋叶，一夜隔窗闻。\n虚室对摇落，晤言无与群。\n冥心试观化，世故如丝棼。\n但看鸢戾天，岂见山出云。\n下裏徒击节，朱弦秘南熏。\n梧桐秀朝阳，上有威凤文。\n终待九成奏，来仪瑞吾君。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "f968240c008a0231ba0fdefdc486bf9f",
        "title": "跌伤伏枕，有劝醲酒者暂忘所苦，因有一绝",
        "author": "权德舆",
        "content": "一杯宜病士，四体委胡床。\n暂得遗形处，陶然在醉乡。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "6b932e14f3ef10a3de1f752536421621",
        "title": "病中苦热",
        "author": "权德舆",
        "content": "三伏鼓洪炉，支离一病夫。\n倦眠身似火，渴歠汗如珠。\n悸乏心难定，沉烦气欲无。\n何时洒微雨，因与好风俱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "f7aba2478dd96f5268f0769eb5fb07a4",
        "title": "览镜见白髮数茎光鲜特异",
        "author": "权德舆",
        "content": "秋来皎洁白须光，试脱朝簪学酒狂。\n一曲酣歌还自乐，儿孙嬉笑挽衣裳。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "0220a6a749f537977e0488b9cc866a43",
        "title": "拜昭陵过咸阳墅",
        "author": "权德舆",
        "content": "季子乏二顷，扬雄才一廛。\n伊予此南亩，数已逾前贤。\n顷岁辱明命，铭勋镂贞坚。\n遂兹操书致，内顾增缺然。\n乃葺场圃事，迨今三四年。\n适因昭陵拜，得抵咸阳田。\n田夫竞致辞，乡耋争来前。\n村盘既罗列，鸡黍皆珍鲜。\n古称禄代耕，人以食为天。\n自惭廪给厚，谅使井税先。\n涂涂沟塍雾，漠漠桑柘烟。\n荒蹊没古木，精舍临秋泉。\n池笼岂所安，樵牧乃所便。\n终当解缨络，田裏谐因缘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "2cf82bd0427d99cd0d229a244124b08e",
        "title": "早春南亭即事",
        "author": "权德舆",
        "content": "虚斋坐清昼，梅坼柳条鲜。\n节候开新历，筋骸减故年。\n振衣惭艾绶，窥镜叹华颠。\n独有开怀处，孙孩戏目前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "f88d24a2c30e58c82540ea026e3e0de8",
        "title": "书绅诗",
        "author": "权德舆",
        "content": "和静有真质，斯人称最灵。\n感物惑天性，触裏纷多名。\n祸机生隐微，智者鉴未形。\n败礼因近习，哲人自居贞。\n当令念虑端，鄙嫚不能萌。\n苟非不逾矩，焉得遂性情。\n谨之在事初，动用各有程。\n千里起步武，彗云自纤茎。\n心源一流放，骇浪奔长鲸。\n渊木苟端深，枝流则贞清。\n和理通性术，悠久方昭明。\n先师留中庸，可以导此生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "8f849ccce71a1291ad6769bc0c50163b",
        "title": "侍从游后湖宴坐",
        "author": "权德舆",
        "content": "绝境殊不远，湖塘直吾庐。\n烟霞旦夕生，泛览诚可娱。\n慈颜俯见喻，辍尔诗与书。\n清旭理轻舟，嬉游散烦劬。\n宿雨荡残燠，惠风与之俱。\n心灵一开旷，机巧眇已疏。\n中流有荷花，花实相芬敷。\n田田绿叶映，艳艳红姿舒。\n繁香好风结，净质清露濡。\n丹霞无容辉，嫭色亦踟蹰。\n秾芳射水木，欹叶游龟鱼。\n化工若有情，生植皆不如。\n轻舟任沿溯，毕景乃踌躇。\n家人亦恬旷，稚齿皆忻愉。\n素弦激凄清，旨酒盈樽壶。\n寿觞既频献，乐极随歌呼。\n圆月初出海，澄辉来满湖。\n清光照酒酣，俯倾百虑无。\n以兹心目畅，敌彼名利途。\n轻肥何为者，浆藿自有余。\n愿销区中累，保此湖上居。\n无用诚自适，年年玩芙蕖。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "fb16a1a42c587d3d7cccfdda572c8642",
        "title": "晨坐寓兴",
        "author": "权德舆",
        "content": "清晨坐虚斋，群动寂未喧。\n泊然一室内，因见万化源。\n得丧心既齐，清净教益敦。\n境来每自惬，理胜或不言。\n亭柯见荣枯，止水知清浑。\n悠悠世上人，此理法难论。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "cefc5f6bbbfb76aec748fbd3506e04d2",
        "title": "郊居岁暮因书所怀",
        "author": "权德舆",
        "content": "养拙方去喧，深居绝人事。\n返耕忘帝力，乐道疏代累。\n翛然衡茅下，便有江海意。\n宁知肉食尊，自觉儒衣贵。\n烟霜当暮节，水石多幽致。\n三径日闲安，千峰对深邃。\n策藜出村渡，岸帻寻古寺。\n月魄清夜琴，猿声警朝寐。\n地偏芝桂长，境胜烟霞异。\n独鸟带晴光，疏篁净寒翠。\n窗前风叶下，枕上溪云至。\n散发对农书，斋心看道记。\n清言核名理，开卷穷精义。\n求誉观朵颐，危身陷芳饵。\n纷吾守孤直，世业常恐坠。\n就学缉韦编，铭心对欹器。\n元和畅万物，动植咸使遂。\n素履期不渝，永怀丘中志。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "3c2237478dc055164c40ec71924e66fd",
        "title": "暮春閒居示同志",
        "author": "权德舆",
        "content": "避喧非傲世，幽兴乐郊园。\n好古每开卷，居贫常闭门。\n曙钟来古寺，旭日上西轩。\n稍与清境会，暂无尘事烦。\n静看云起灭，闲望鸟飞翻。\n乍问山僧偈，时听渔父言。\n体羸谙药性，事简见心源。\n冠带惊年长，诗书喜道存。\n小池泉脉凑，危栋燕雏喧。\n风入松阴静，花添竹影繁。\n灌园输井税，学稼奉晨昏。\n此外知何有，怡然向一樽。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "d1516d0cda579954694bc37f0881be24",
        "title": "田家即事",
        "author": "权德舆",
        "content": "闲卧藜床对落晖，翛然便觉世情非。\n漠漠稻花资旅食，待学尚平婚嫁毕，渚烟溪月共忘机。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "8e8a75b416db0ac45c712405f53d24f0",
        "title": "寓兴",
        "author": "权德舆",
        "content": "弱冠无所就，百忧钟一身。\n世德既颠坠，素怀亦堙沦。\n风烟隔嵩丘，羸疾滞漳滨。\n昭代未通籍，丰年犹食贫。\n敢求庖有鱼，但虑甑生尘。\n俯首愧僮仆，蹇步羞亲宾。\n岂伊当途者，一一由中人。\n已矣勿复言，吾将问秋旻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "4e8af7f80d534b235b2ab3112330ade9",
        "title": "浩歌",
        "author": "权德舆",
        "content": "杖策出蓬荜，浩歌秋兴长。\n北风吹荷衣，萧飒景气凉。\n通逵抵山郭，裏巷连湖光。\n孤云净远峰，绿水溢芳塘。\n鱼鸟乐天性，杂英互芬芳。\n我心独何为，万虑萦中肠。\n履道身未泰，主家谋不臧。\n心为世教牵，迹寄翰墨场。\n出处两未定，羁羸空自伤。\n沈忧不可裁，伫立河之梁。\n晚归茅檐下，左右陈壶觞。\n独酌复长谣，放心游八荒。\n得丧同一域，是非亦何常。\n胡为苦此生，矻矻徒自强。\n乃知杯中物，可使忧患忘。\n因兹谢时辈，栖息无何乡。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "856306e4982bf133d66073411f3d42b5",
        "title": "与道者同守庚申",
        "author": "权德舆",
        "content": "洞真善救世，守夜看仙经。\n俾我外持内，当兹申配庚。\n斋心已恬愉，澡身自澄明。\n沉沉帘帏下，霭霭灯烛清。\n四支动有息，一室虚白生。\n收视忘趋舍，叩齿集神灵。\n伊予嗜欲寡，居常痾恙轻。\n三尸既伏窜，九藏乃和平。\n无令耳目胜，则使性命倾。\n窅然深夜中，若与元气并。\n释宗称定慧，儒师着诚明。\n派分示三教，理诣无二名。\n吉祥能止止，委顺则生生。\n视履苟无咎，天佑期永贞。\n应物智不劳，虚中理自冥。\n岂资金丹术，即此驻颓龄。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "23938d8a21df48762ab5279e9234d524",
        "title": "丙寅岁苦贫戏题",
        "author": "权德舆",
        "content": "清朝起藜床，雪霜对枯篱。\n家人来告予，今日无晨炊。\n鹾酰一已整，新炭固难期。\n厚生彼何人，工拙各异宜。\n间岁从使檄，亲宾苦川驰。\n虽非悖而入，与出常相随。\n吴门与南亩，颇亦持镃基。\n有时遇丰年，岁计犹不支。\n颜渊谅贤人，陋巷能自怡。\n中忆裴子野，泰然倾薄糜。\n愧非古人心，戚戚愁朝饥。\n近古犹不及，太上那可希。\n奈何时风扇，使我正性衰。\n巧智竞忧劳，辗转生浇漓。\n吾观黄金印，未胜青松枝。\n粗令有鱼菽，岂复求轻肥。\n顾惭主家拙，甘使群下嗤。\n如何致一杯，醉后无所知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "f1414d23060ca4732b0aebfd6cf7ee4b",
        "title": "独酌",
        "author": "权德舆",
        "content": "独酌复独酌，满盏流霞色。\n身外皆虚名，酒中有全德。\n风清与月朗，对此情何极。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "ee724ce4e706e9fcec1382bdce65a93d",
        "title": "知非",
        "author": "权德舆",
        "content": "名教自可乐，搢绅贵行道。\n何必学狂歌，深山对丰草。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十"
        }
    },
    {
        "uuid": "d83eeea55e5341251cbebc3379beecb9",
        "title": "奉和李相公早朝于中书候传点偶书所怀奉呈门下相公中书相公",
        "author": "权德舆",
        "content": "五更钟漏歇，千门扃钥开。\n紫宸残月下，黄道晓光来。\n辨色趋中禁，分班列上台。\n祥烟初缭绕，威凤正裴回。\n斧藻归全德，轮辕适众材。\n化成风偃草，道合鼎调梅。\n渥命随三接，皇恩畅九垓。\n嘉言造膝去，喜气沃心回。\n东阁延多士，南山赋有台。\n阳春那敢和，空此咏康哉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "db701abcabce06d5526d6f1e86e2dc95",
        "title": "奉和于司空二十五丈新卜城南郊居接司徒公别墅即事书情奉献兼呈李裴相公",
        "author": "权德舆",
        "content": "一德承昌运，三公翊至尊。\n云龙谐理代，鱼水见深恩。\n别墅池塘晓，晴郊草木蕃。\n沟塍连杜曲，茅土盛于门。\n卜筑因登览，经邦每讨论。\n退朝鸣玉会，入室断金言。\n材俊依东阁，壶觞接后园。\n径深云自起，风静叶初翻。\n宰物归心匠，虚中即化源。\n巴人宁敢和，空此愧游藩。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "7e92a2a86ea0079ef46d88d7296a471e",
        "title": "奉和新卜城南郊居得与卫右丞邻舍，因赋诗寄赠",
        "author": "权德舆",
        "content": "上宰坐论道，郊居仍裏仁。\n六符既昭晰，万象随陶钧。\n旭旦下玉墀，鸣驺拂车茵。\n轩窗退残暑，风物迎萧辰。\n山泽蜃雨出，林塘鱼鸟驯。\n岂同求羊径，共是羲皇人。\n石君五曹重，左户三壤均。\n居止烟火接，逢迎鸡黍频。\n大方本无隅，盛德必有邻。\n千年郢曲后，复此闻阳春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "6ed07d83898b9ca189cf94cfc154b49d",
        "title": "奉和韦曲庄言怀，贻东曲外族诸弟",
        "author": "权德舆",
        "content": "韦曲冠盖裏，鲜原郁青葱。\n公台睦中外，墅舍邻西东。\n驺驭出国门，晨曦正曈昽。\n燕居平外土，野服参华虫。\n疆畎分古渠，烟霞连灌丛。\n长幼序以齿，欢言无不同。\n忆昔全盛时，勋劬播休功。\n代业扩宇内，光尘蔼墟中。\n慨息多永叹，歌诗厚时风。\n小生忝瓜葛，慕义斯无穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "c4b3208b319c26b48dfa8d2452fa795d",
        "title": "和王侍郎病中领度支，烦迫之余，过西园书堂闲望",
        "author": "权德舆",
        "content": "凭槛辍繁务，晴光烟树分。\n中邦均禹贡，上药验桐君。\n满径风转蕙，捲帘山出云。\n锵然玉音发，余兴在斯文。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "e5a1e40bb4d77c342e0bed4c81c3405b",
        "title": "奉和度支李侍郎早朝",
        "author": "权德舆",
        "content": "夙驾趋北阙，晓星启东方。\n鸣驺分骑吏，列烛散康庄。\n照灼华簪并，逶迤绮陌长。\n腰金初辨色，喷玉自生光。\n献替均三壤，贞明集百祥。\n下才叨接武，空此愧文昌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "e83197477c476fb27fed71a2d59c5f0d",
        "title": "奉和鄜州刘大夫麦秋出师遮虏有怀中朝亲故",
        "author": "权德舆",
        "content": "天子爱全才，故人雄外台。\n绿油登上将，青绶亚中台。\n亭障鸣笳入，风云转旆来。\n兰坊分杳杳，麦垄望莓莓。\n月向雕弓满，莲依宝剑开。\n行师齐鹤列，锡马尽龙媒。\n壮志征染甫，嘉招萃楚材。\n千寻推直干，百炼去纤埃。\n间阔劳相望，欢言幸早陪。\n每联花下骑，几泛竹间杯。\n芳讯双鱼远，流年两鬓催。\n何时介圭觐，携手咏康哉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "7a6d47806aa79b337eede82fbeb7cbd3",
        "title": "太原郑尚书远寄新诗，走笔酬赠，因代书贺",
        "author": "权德舆",
        "content": "晓开阊阖出丝言，共喜全才镇北门。\n职重油幢推上略，曲台分季奉斋祠，直笔系年陪侍从。\n芬芳鸡舌向南宫，戎装躞蹀纷出祖，金印煌煌宠司武。\n时看介士阅犀渠，新握兵符应感激，远缄诗句更风流。\n缁衣诸侯谅称美，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "d8c24a99fdbb48ef9f7f60c5c2fd68de",
        "title": "奉和许阁老酬淮南崔十七端公见寄",
        "author": "权德舆",
        "content": "文行蕴良图，声华挹大巫。\n抡才超粉署，驳议在黄枢。\n自得环中辨，偏推席上儒。\n八音谐雅乐，六辔骋康衢。\n密侍仝锵佩，雄才本弃繻。\n炉烟霏琐闼，宫漏滴铜壶。\n旧友双鱼至，新文六义敷。\n断金挥丽藻，比玉咏生刍。\n交辟尝推重，单辞忽受诬。\n风波疲贾谊，岐路泣杨朱。\n溟涨前程险，炎荒旅梦孤。\n空悲鸢跕水，翻羡雁衔芦。\n故国方迢递，羁愁自郁纡。\n远猷来象魏，霈泽过番禺。\n尽室扁舟客，还家万里途。\n索居因仕宦，着论拟潜夫。\n帆席来应驶，郊园半已芜。\n夕阳寻古径，凉吹动纤枯。\n忆昔同驱传，忘怀或据梧。\n幕庭依古刹，缗税给中都。\n瓜步经过惯，龙沙眺听殊。\n春山岚漠漠，秋渚露涂涂。\n孰谓原思病，非关宁武愚。\n方看簪獬豸，俄叹絷騊駼。\n芳讯风情在，佳期岁序徂。\n二贤欢最久，三益义非无。\n柏悦心应尔，松寒志不渝。\n子将陪禁掖，亭伯限江湖。\n交分终推毂，离忧莫向隅。\n分曹日相见，延首忆田苏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "c9edf1669b840462658ed01496127017",
        "title": "奉和李给事省中书情寄刘苗崔三曹长因呈许陈二阁老",
        "author": "权德舆",
        "content": "常寮几处伏明光，新诏联翩夕拜郎。\n五夜漏清天欲曙，共说汉朝荣上赏，岂令三友滞冯唐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "42c9ce0075ad1f5ee057a9dfcf6e167d",
        "title": "过张监阁老宅对酒奉酬见赠",
        "author": "权德舆",
        "content": "裏仁无外事，徐步一开颜。\n荆玉收难尽，齐竽喜暂闲。\n秋风倾菊酒，霁景下蓬山。\n不用投车辖，甘从倒载还。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "3b48c8ec18f4ab76c02104a4da4102c1",
        "title": "奉和张舍人阁老阁中直夜思闻雅琴因以书事通简僚友",
        "author": "权德舆",
        "content": "紫垣宿清夜，蔼蔼复沉沉。\n圆月衡汉净，好风松涤深。\n轩窗韵虚籁，兰雪怀幽音。\n珠露销暑气，玉徽结遐心。\n盛才本殊伦，雅诰方在今。\n伫见舒彩翮，翻飞归凤林。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "571437a0ae395dcd94926cd118e2e86b",
        "title": "和司门殷员外早秋省中书直夜，寄荆南卫象端公",
        "author": "权德舆",
        "content": "共嗟王粲滞荆州，才子为郎忆旧游。\n凉夜偏宜粉署直，早晚得为同舍侣，知君两地结离忧。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "3c7dcfb67b96ef4753bab66875e2f78c",
        "title": "酬陆三十二参浙东见寄",
        "author": "权德舆",
        "content": "骢马别已久，鲤鱼来自烹。\n殷勤故人意，怊怅中林情。\n茫茫重江外，杳杳一枝琼。\n搔首望良觌，为君华发生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "4bb1a40c8175c76e9492d161ad69c1bd",
        "title": "酬主客仲员外见贺正除",
        "author": "权德舆",
        "content": "五年承乏奉如纶，才薄那堪侍从臣。\n禁署独闻清漏晓，忆昔曲台尝议礼，见君论着最相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "1a387bcf61839acd6fcc10baf115d6ca",
        "title": "奉和太府韦卿阁老左藏库中假山之作",
        "author": "权德舆",
        "content": "春山仙掌百花开，九棘腰金有上才。\n忽向庭中摹峻极，都内今朝似方外，仍传丽曲寄云台。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "998287eac1f602bd8e6ded3377a42c30",
        "title": "奉和崔评事寄外甥刘同州并呈杜宾客许给事王侍郎昆弟杨少尹李侍御并见寄之作",
        "author": "权德舆",
        "content": "芳讯来江湖，开缄粲瑶碧。\n诗因乘黄赠，才擅雕龙格。\n深陈名教本，谅以仁义积。\n藻思成采章，雅音闻皦绎。\n清时左冯翊，贵士二千石。\n前日应星文，今兹敞华戟。\n谢公尝乞墅，宁氏终相宅。\n往岁疲草玄，忘年齐举白。\n酒酣吟更苦，夜艾谈方剧。\n枣巷风雨秋，石头烟水夕。\n多逢长者辙，不屑诸公辟。\n酷似仰牢之，雄词挹亭伯。\n老骥念千里，饥鹰舒六翮。\n叵能舍郊扉，来偶朝中客。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "51d58329e984a3ea380a9f5858c22d5b",
        "title": "和职方殷郎中留滞江汉初至南宫，呈诸公并见寄",
        "author": "权德舆",
        "content": "十载别文昌，藩符寄武当。\n师贞上介辟，恩擢正员郎。\n藻思烟霞丽，归轩印绶光。\n还希驻辇问，莫自叹冯唐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "049db8f8e50b3843abc8a3b4333406a6",
        "title": "奉酬从兄南仲见示十九韵",
        "author": "权德舆",
        "content": "晋季天下乱，安丘佐关中。\n德辉霭家牒，侯籍推时功。\n簪缨盛西州，清白传素风。\n逢时有舒卷，缮性无穷通。\n吾兄挺奇资，向晦道自充。\n耕凿汝山下，退然安困蒙。\n诗成三百篇，儒有一亩宫。\n琴书满座右，芝朮生墙东。\n丽藻粲相鲜，晨辉艳芳丛。\n清光杳无际，皓魄流霜空。\n邦有贤诸侯，主盟词律雄。\n荐贤比文举，理郡迈文翁。\n楼中赏不独，池畔醉每同。\n圣朝辟四门，发迹贵名公。\n小生何为者，往岁学雕虫。\n华簪映武弁，一年被微躬。\n开缄捧新诗，琼玉寒青葱。\n谬进空内讼，结怀远忡忡。\n时来无自疑，刷翮摩苍穹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "5083d70d0180e9f78c2141edf69ef7ef",
        "title": "酬灵彻上人以诗代书见寄",
        "author": "权德舆",
        "content": "莲花出水地无尘，中有南宗了义人。\n已取贝多翻半字，更喜开缄销热恼，西方社裏旧相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "ab66117d6211bc002f8d2618ca6aae2e",
        "title": "酬蔡十二博士见寄四韵",
        "author": "权德舆",
        "content": "芜城十年别，蓬转居不定。\n终岁白屋贫，独谣清酒圣。\n风尘韦带减，霜雪松心劲。\n何以浣相思，启元能尽性。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "ecc4449d4c0947e2d506af51d7f47357",
        "title": "戏和三韵",
        "author": "权德舆",
        "content": "墨翟突不黔，范丹甑生尘。\n君今复劳歌，鹤发吹湿薪。\n前诏许真秩，何如巾软轮。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "bc51545585b24d07c492feb8b0948f5f",
        "title": "李十韶州寄途中绝句使者取报修书之际口号酬赠",
        "author": "权德舆",
        "content": "诏下忽临山水郡，不妨从事恣攀登。\n莫言向北千行雁，别有图南六月鹏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "92e7fd128a06c18120613117aae4fee6",
        "title": "崔四郎协律以诗见寄，兼惠蜀琴，因以酬赠",
        "author": "权德舆",
        "content": "临风结烦想，客至传好音。\n白雪缄郢曲，朱弦亘蜀琴。\n泠泠响幽韵，款款寄遐心。\n岁晚何以报，与君期断金。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "4214820e6433b1717b384ebadb6091f7",
        "title": "酬冯绛州早秋绛台感怀见寄",
        "author": "权德舆",
        "content": "良牧闲无事，层台思眇然。\n六条萦印绶，三晋辨山川。\n洗嫧讴谣合，开襟眺听偏。\n秋光连大卤，霁景下新田。\n叶落径庭树，人归曲沃烟。\n武符颁美化，亥字访疑年。\n经术推多识，卿曹亦累迁。\n斋祠常并冕，官品每差肩。\n接部青丝骑，裁诗白露天。\n知音愧相访，商洛正闲眠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "1d0e3a1c453142b94842286322ea1646",
        "title": "酬赵尚书杏园花下醉后见寄",
        "author": "权德舆",
        "content": "春光深处曲江西，八座风流信马蹄。\n鹤发杏花相映好，羡君终日醉如泥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "d0b7309dec5f02ae435e88efb72fab36",
        "title": "酬赵尚书城南看花日晚先归见寄",
        "author": "权德舆",
        "content": "杜城韦曲遍寻春，处处繁花满目新。\n日暮归鞍不相待，与君同是醉乡人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十一"
        }
    },
    {
        "uuid": "c1cef92dea128b30047a1ff3f9ff1e9c",
        "title": "伏蒙十六叔寄示喜庆感怀三十韵因献之",
        "author": "权德舆",
        "content": "受氏自有殷，树功缅前秦。\n圭田接土宇，侯籍相纷纶。\n道义集天爵，菁华极人文。\n握兰中台并，折桂东堂春。\n祖德蹈前哲，家风播清芬。\n先公秉明义，大节逢艰屯。\n独立挺忠孝，至诚感神人。\n命书备追锡，迹远道不伸。\n小生谅无似，积庆遭昌辰。\n九年西掖忝，五转南宫频。\n司理因旷职，曲台仍礼神。\n愧非夔龙姿，忽佐尧舜君。\n内惟负且乘，徒以弱似仁。\n岂足议大政，所忧玷彝伦。\n叔父贞素履，含章穷典坟。\n百氏若珠贯，九流皆翚分。\n黄钟蕴声调，白玉那缁磷。\n清论坐虚室，长谣宜幅巾。\n开关接人祠，支策无俗宾。\n种杏当暑热，烹茶含露新。\n井径交碧藓，轩窗栖白云。\n飞沉禽鱼乐，芬馥兰桂熏。\n经术弘义训，息男茂嘉闻。\n筮仕就色养，宴居忘食贫。\n四方有翘车，上国有蒲轮。\n行当反招隐，岂得常退身。\n秦吴路杳杳，朔海望沄沄。\n侍坐驰梦寐，结怀积昏昕。\n发函捧新诗，慈诲情殷勤。\n省躬日三复，拜首书诸绅。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "c3d514f73a5137eaf60cc82b81fab8f0",
        "title": "酬李二十二兄主簿马迹山见寄",
        "author": "权德舆",
        "content": "杳杳尘外想，悠悠区中缘。\n如何战未胜，曾是教所牵。\n远郊有灵峰，夙昔栖真仙。\n鸾声去已久，马迹空依然。\n丹崖转初旭，碧落凝秋烟。\n松风共萧飒，萝月想婵娟。\n内兄蕴遐心，嘉遁性所便。\n不能栖枳棘，且复探云泉。\n中有冥寂人，闲读逍遥篇。\n连袂共支策，抠衣尝绝编。\n徐行石上苔，静韵风中弦。\n烟霞湿儒服，日月生寥天。\n新诗来起予，璀璨六义全。\n能尽含写意，转令山水鲜。\n若闻笙鹤声，宛在耳目前。\n登攀阻心赏，愁绝空怀贤。\n出处岂异途，心冥即真筌。\n暂从西府檄，终卧东菑田。\n不嫌予步蹇，但恐君行膻。\n如能固旷怀，谷口期穷年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "0a0f5785641d79f5cd27b95dd2d0e484",
        "title": "酬陆四十楚源春夜宿虎丘山对月寄梁四敬之兼见贻之作",
        "author": "权德舆",
        "content": "东风变蘅薄，时景日妍和。\n更想千峰夜，浩然幽意多。\n蕙香袭闲趾，松露泫乔柯。\n潭影漾霞月，石床封薜萝。\n夫君非岁时，已负青冥姿。\n龙虎一门盛，渊云四海推。\n骎骎步騕褭，婉婉翥长离。\n悬圃尽琼树，家林轻桂枝。\n声荣徒外奖，恬淡方自适。\n逸气凌颢清，仁祠访金碧。\n芊眠瑶草秀，断续云窦滴。\n芳讯发幽缄，新诗比良觌。\n故人石渠署，美价满中朝。\n落落杉松直，芬芬兰杜飘。\n雄词鼓溟海，旷达豁烟霄。\n营道幸同术，论心皆后凋。\n迴圈伐木咏，缅邈招隐情。\n惭兹拥肿才，爱彼潺湲清。\n拘牵尚多故，梦想何由并。\n终结方外期，不待华发生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "70a612103b45e9be12b19acf70b40a33",
        "title": "酬穆七侍郎早登使院西楼感怀",
        "author": "权德舆",
        "content": "耿耿宵欲半，振衣庭户前。\n浩歌抚长剑，临风泛清弦。\n晴霜丽寒芜，微月露碧鲜。\n杉梧韵幽籁，河汉明秋天。\n良夜虽可玩，沉忧逾浩然。\n楼中迟启明，林际挥宿烟。\n晨风响钟鼓，曙色映山川。\n滔滔天外驶，杲杲朝日悬。\n因穷西南永，得见天地全。\n动植相纠纷，车从竞喧阗。\n鳣鲔跃洪流，麇麚倚荒阡。\n嗈嗈白云雁，嘒嘒清露蝉。\n一气鼓万殊，晦明相推迁。\n羲和无停鞅，不得常少年。\n当令志气神，及此鬓髮玄。\n岂唯十六族，今古称其贤。\n夫君才气雄，振藻何翩翩。\n诗轻沈隐侯，赋拟王仲宣。\n小鸟抢榆枋，大鹏激三千。\n与君期晚岁，方结林栖缘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "a8bc995606bb7cc4aa2b96b9fa3b7fb6",
        "title": "和李大夫西山祈雨，因感张曲江故事十韵",
        "author": "权德舆",
        "content": "亚相冠貂蝉，分忧统十联。\n火星当永日，云汉倬炎天。\n斋祷期灵贶，精诚契昔贤。\n中宵出驺驭，清夜旅牲牷。\n触日看初起，随车应物先。\n雷音生绝巘，雨足晦平阡。\n潇洒四冥合，空蒙万顷连。\n歌谣喧泽国，稼穑遍原田。\n故事三台盛，新文六义全。\n作霖应自此，天下待丰年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "f1936dce104db9e9f054100e09823cfc",
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首",
        "author": "权德舆",
        "content": "专城书素至留台，忽报张纲揽辔回。\n共看昨日蝇飞处，并是今朝鹊喜来。\n鹤发州民拥使车，人人自说受恩初。\n如今天下无冤气，乞为邦君雪谤书。\n众人哺啜喜君醒，渭水由来不杂泾。\n遮莫雪霜撩乱下，松枝竹叶自青青。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "4d8b383624b4d87eb9d255b855acdf7e",
        "title": "答韦秀才寄一首",
        "author": "权德舆",
        "content": "中峰云暗雨霏霏，水涨花塘未得归。\n心忆琼枝望不见，几回虚湿薜萝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "eb4d7d367d87ccfbbc49e9b5ab157d21",
        "title": "户部王曹长杨考功崔刑部二院长并同钟陵使府之旧因以寄赠又陪郎署喜甚常僚因书所怀且叙所知",
        "author": "权德舆",
        "content": "忽惊西江侣，共作南宫郎。\n宿昔芝兰室，今兹鸳鹭行。\n子猷美风味，左户推公器。\n含毫白雪飞，出匣青萍利。\n子云尝燕居，作赋似相如。\n闲成考课奏，别贡贤良书。\n子玉谅贞实，持刑慎丹笔。\n秋天鸿鹄姿，晚岁松筠质。\n伊予诚薄才，何幸复趋陪。\n偶来尘右掖，空此忆中台。\n时节东流驶，悲欢追往事。\n待月登庾楼，排云上萧寺。\n盍簪莲府宴，落帽龙沙醉。\n极浦送风帆，灵山眺烟翠。\n解颐通善谑，喻指穷精义。\n搦管或飞章，分曹时按吏。\n雨散与蓬飘，秦吴两寂寥。\n方期全拥肿，岂望蹑扶摇。\n夜直分三署，晨趋共九霄。\n外庭时接武，广陌更连镳。\n北极星辰拱，南熏气序调。\n欣随众君子，并立圣明朝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "e479ae5079e9b29386d5e75d9783d0e3",
        "title": "初秋月夜中书宿直，因呈杨阁老",
        "author": "权德舆",
        "content": "欹枕直庐暇，风蝉迎早秋。\n沉沉玉堂夕，皎皎金波流。\n对掌喜新命，分曹谐旧游。\n相思玩华彩，因感庾公楼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "a5e2f5adbbab1ffab7b83b57cf302828",
        "title": "唐开州文编远寄新赋累惠良药咏嘆仰佩不觉斐然走笔代书聊书还答",
        "author": "权德舆",
        "content": "风雨竦庭柯，端忧坐空堂。\n多病时节换，所思道裏长。\n故人朱两轓，出自尚书郎。\n下车今几时，理行远芬芳。\n琼瑶览良讯，芣苡满素囊。\n结根在贵州，蠲疾传古方。\n探撷当五月，殷勤逾八行。\n深情婉如此，善祝何可忘。\n复有金玉音，焕如龙凤章。\n一闻灵洞说，若睹群仙翔。\n三清飞庆霄，百汰成雄铓。\n体物信无对，洒心愿相将。\n昔年同旅食，终日窥文房。\n春风眺芜城，秋水渡柳杨。\n君为太史氏，弱质羁楚乡。\n今来忝司谏，千骑遥相望。\n归云夕鳞鳞，圆魄夜苍苍。\n远思结铃阁，何人交羽觞。\n伫见征颍川，无为薄淮阳。\n政成看再入，列侍炉烟傍。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "5d35820f58d0e4ee654f560815ae0c9e",
        "title": "待漏假寐梦归江东旧居",
        "author": "权德舆",
        "content": "十年江浦卧郊园，闲夜分明结梦魂。\n舍下烟萝通古寺，觉后忽闻清漏晓，又随簪佩入君门。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "fea974b16007e679383ab1c671e69aad",
        "title": "祗命赴京，途次淮口，因书所怀",
        "author": "权德舆",
        "content": "弱植素寡偶，趋时非所任。\n感恩再登龙，求友皆断金。\n彪炳睹奇采，凄锵闻雅音。\n适欣佳期接，遽叹离思侵。\n靡靡遵远道，忡忡劳寸心。\n难成独酌谣，空奏伐木吟。\n泬寥清冬时，萧索白昼阴。\n交欢谅如昨，滞念纷在今。\n因风试矫翼，倦飞会归林。\n向晚清淮驶，回首楚云深。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "7a5fb329eb9bc33bdba25d6fe53d6e6f",
        "title": "省中春晚忽忆江南旧居戏书所怀因寄两浙亲故杂言",
        "author": "权德舆",
        "content": "前年冠獬豸，戎府随宾介。\n去年簪进贤，赞导法宫前。\n今兹戴武弁，谬列金门彦。\n问我何所能，头冠忽三变。\n野性惯疏闲，晨趋兴暮还。\n花时限清禁，霁后爱南山。\n晚景支颐对尊酒，旧游忆在江湖久。\n庾楼柳寺共开襟，疲羸只欲思三径，戆直那堪备七人。\n更想东南多竹箭，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "9d557d3af60c56d5e22878151ac01aa6",
        "title": "寄李衡州",
        "author": "权德舆",
        "content": "片石丛花画不如，庇身三径岂吾庐。\n主人千骑东方远，唯望衡阳雁足书。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "f2fa7e09e256fb23daed4189d5e30140",
        "title": "早发杭州泛富春江寄陆三十一公佐",
        "author": "权德舆",
        "content": "候晓起徒驭，春江多好风。\n白波连青云，荡漾晨光中。\n四望浩无际，沉忧将此同。\n未离奔走途，但恐成悲翁。\n俯见触饵鳞，仰目凌霄鸿。\n缨尘日已厚，心累何时空。\n区区此人世，所向皆樊笼。\n唯应杯中物，醒醉为穷通。\n故人悬圃姿，琼树纷青葱。\n终当此山去，共结兰桂丛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "fddb5026d6eb4adbd4191be4e1a5f75a",
        "title": "寄侍御从舅",
        "author": "权德舆",
        "content": "靡靡南轩蕙，迎风转芳滋。\n落落幽涧松，百尺无附枝。\n世物自多故，达人心不羁。\n偶陈幕中画，未负林间期。\n感恩从慰荐，循性难絷维。\n野鹤无俗质，孤云多异姿。\n清泠松露泫，照灼岩花迟。\n终当税尘驾，来就东山嬉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "f9f158bcc52673160bed25d0ed4517b6",
        "title": "自杨子归丹阳初遂閒居聊呈惠公",
        "author": "权德舆",
        "content": "移疾喜无事，捲帘松竹寒。\n稍知名是累，日与静相欢。\n蹇浅逢机少，迂疏应物难。\n只思闲夜月，共向沃州看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "3f8717fcbdf00bbe9ab8623c937d415b",
        "title": "赠广通上人",
        "author": "权德舆",
        "content": "身随猿鸟在深山，早有诗名到世间。\n客至上方留盥漱，龙泓洞水昼潺潺。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "948935aee676b7cdc8a12bf4155650e4",
        "title": "赠老将",
        "author": "权德舆",
        "content": "白草黄云塞上秋，曾随骠骑出并州。\n辘轳剑折虬须白，转战功多独不侯。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "ca3ecb9542e0349cb14505d1ba98a901",
        "title": "醉后戏赠苏九翛",
        "author": "权德舆",
        "content": "白首书窗成巨儒，不知簪组遍屠沽。\n劝君莫问长安路，且读鲁山于蒍于。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十二"
        }
    },
    {
        "uuid": "a41311008ae6db14a24428e49737c971",
        "title": "奉送韦起居老舅百日假满归嵩阳旧居",
        "author": "权德舆",
        "content": "威凤翔紫气，孤云出寥天。\n奇采与幽姿，缥缈皆自然。\n尝闻陶唐氏，亦有巢由全。\n以此耸风俗，岂必效羁牵。\n大君遂群方，左史蹈前贤。\n振衣去朝市，赐告归林泉。\n滑和固难久，循性得所便。\n有名皆畏途，无事乃真筌。\n旧壑穷杳窕，新潭漾沦涟。\n岩花落又开，山月缺复圆。\n轻策逗萝径，幅巾凌翠烟。\n机闲鱼鸟狎，体和芝朮鲜。\n四皓本违难，二疏犹待年。\n况今寰海清，复此鬓髮玄。\n顾惭缨上尘，未绝区中缘。\n齐竽终自退，心寄嵩峰巅。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "f7cd4f2c14f3b8a69247cf36f8c559c6",
        "title": "奉送孔十兄宾客承恩致政归东都旧居",
        "author": "权德舆",
        "content": "达人旷迹通出处，每忆安居旧山去。\n乞身已见抗疏频，南史编年着盛名，东朝侍讲常虚伫。\n角巾华髮忽自遂，归路依依童稚乐，都门蔼蔼壶觞举。\n能将此道助皇风，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "1e4274c8ea52e43e5e3feecd203fa35a",
        "title": "送袁中丞持节册南诏五韵",
        "author": "权德舆",
        "content": "西南使星去，远彻通朝聘。\n烟雨僰道深，麾幢汉仪盛。\n途轻五尺险，水爱双流净。\n上国洽恩波，外臣遵礼命。\n离堂驻驺驭，且尽樽中圣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "385fb3131eba17c98853d40c61664d8a",
        "title": "送张阁老中丞持节册吊回鹘",
        "author": "权德舆",
        "content": "旌旆翩翩拥汉官，君行常得远人欢。\n分职南台知礼重，欲散别离唯有醉，暂烦宾从驻征鞍。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "b9ebd652fa11926262e5aa909984db07",
        "title": "送二十叔赴任余杭尉",
        "author": "权德舆",
        "content": "拜首直城阴，樽开意不任。\n梅仙归剧县，阮巷奏离琴。\n春草吴门绿，秋涛浙水深。\n十年曾旅寓，应惬宦游心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "bf39d1c0a7c0923c1688453c0769e158",
        "title": "春送十四叔赴任渝州录事绝句",
        "author": "权德舆",
        "content": "随牒忽离南北巷，解巾都吏有清风。\n巴城锁印六联静，尽日闲谣廨署中。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "ee4ebc58932628f7048cb30eb6829541",
        "title": "送韦十二丈赴襄城令三韵",
        "author": "权德舆",
        "content": "留连出关骑，斟酌临岐酒。\n旧业传一经，新官栽五柳。\n去去望行尘，青门重回首。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "b7349e00f4343d88b31c7dc8fd7a8159",
        "title": "送薛十九丈授将作主簿，分司东都，赋得春草",
        "author": "权德舆",
        "content": "芊芊远郊外，杳杳春岩曲。\n愁处映微波，望中连净绿。\n日暮藉离觞，折芳心断续。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "12faeacf2cf60c830d8f199aa4325e20",
        "title": "送张詹事致政归嵩山旧隐",
        "author": "权德舆",
        "content": "解龟辞汉庭，却忆少微星。\n直指常持宪，平反更恤刑。\n闲思紫芝侣，归卧白云扃。\n明诏优筋力，安车适性灵。\n群公来蔼蔼，独鹤去冥冥。\n想到挥金处，嵩吟枕上青。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "658f73155b98e07797b7a3fe89850ec6",
        "title": "送浚上人归扬州禅智寺",
        "author": "权德舆",
        "content": "蠹露宗通法已传，麻衣筇杖去悠然。\n扬州后学应相待，遥想幡花古寺前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "070029312708a592c7442069f18a7762",
        "title": "献岁送李十兄赴黔中酒后绝句",
        "author": "权德舆",
        "content": "一樽岁酒且留欢，三峡黔江去路难。\n志士感恩无远近，异时应戴惠文冠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "3b68364e72e0f7b61362e74550512f1c",
        "title": "送张仆射朝见毕归镇",
        "author": "权德舆",
        "content": "青光照目青门曙，玉勒雕戈拥驺驭。\n东方连帅南阳公，共看三接欲为霖，却念百城同望岁。\n双旌去去恋储胥，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "e027fdd44d7b0d006f956c94070d15a5",
        "title": "送韦行军员外赴河阳",
        "author": "权德舆",
        "content": "五代武弁侍明光，辍佐中权拜外郎。\n记事还同楚倚相，三城晓角启轩门，一县繁花照莲府。\n上略儒风并者稀，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "70c50f221627778d6556c4a58425a82f",
        "title": "送从弟广东归绝句",
        "author": "权德舆",
        "content": "夏云如火铄晨辉，款段羸车整素衣。\n知尔业成还出谷，今朝莫怆断行飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "17d40e6c5c9cdceb0b9646aef82285b3",
        "title": "送王炼师赴王屋洞",
        "author": "权德舆",
        "content": "稔岁在芝田，归程入洞天。\n白云辞上国，青鸟会群仙。\n自以棋销日，宁资药驻年。\n相看话离合，风驭忽泠然。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "fbb45bd492c925b1a74732e9b8697328",
        "title": "送黔中裴中丞阁老赴任",
        "author": "权德舆",
        "content": "五谏留中禁，双旌辍上才。\n内臣持凤诏，天厩锡龙媒。\n宴语暌兰室，辉荣亚柏台。\n怀黄宜命服，举白叹离杯。\n景霁山川迥，风清雾露开。\n辰溪分浩淼，僰道接萦回。\n胜理环中得，殊琛徼外来。\n行看旬岁诏，传庆在公台。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "ec7e7e72549f98ca99565009ce690a24",
        "title": "送崔谕德致政东归",
        "author": "权德舆",
        "content": "天子坐法宫，诏书下江东。\n懿此嘉遁士，蒲车赴丘中。\n褐衣入承明，朴略多古风。\n直道侍太子，昌言沃宸聪。\n岩居四十年，心与鸥鸟同。\n一朝受恩泽，自说如池龙。\n乞骸归故山，累疏明深衷。\n大君不夺志，命锡忽以崇。\n旭旦出国门，轻装若秋蓬。\n家依白云峤，手植丹桂丛。\n竹斋引寒泉，霞月相玲珑。\n旷然解赤绶，去逐冥冥鸿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "a2c6899c2dfa8b7c6c9aa8d9b7d5add0",
        "title": "送安南裴都护",
        "author": "权德舆",
        "content": "忽佩交州印，初辞列宿文。\n莫言方任远，且贵主忧分。\n迥转朱鸢路，连飞翠羽群。\n戈船航涨海，旌旆卷炎云。\n绝徼褰帷识，名香夹毂焚。\n怀来通北户，长养洽南熏。\n暂叹同心阻，行看异绩闻。\n归时无所欲，薏苡或烦君。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "aa444f41f4db872aa3e99641628f9480",
        "title": "送别沅泛",
        "author": "权德舆",
        "content": "念尔强学殖，非贯早从师。\n温温禀义方，慥慥习书诗。\n计偕来上国，宴喜方怡怡。\n经术既修明，艺文亦葳蕤。\n伊予谅无取，琐质荷洪慈。\n偶来贰仪曹，量力何可支。\n废业固相受，避嫌诚自私。\n徇吾刺促心，婉尔康庄姿。\n古人贵直道，内讼乖坦夷。\n用兹处大官，无乃玷清时。\n羸车出门去，怅望交涕洟。\n琢磨贵分阴，岁月若飙驰。\n千里起足下，丰年系镃dQ。\n苟令志气坚，伫见缨佩随。\n斑斓五彩服，前路春物熙。\n旧游忆江南，环堵留蓬茨。\n湖水白于练，莼羹细若丝。\n别来十三年，梦寐时见之。\n宠荣忽逾量，荏苒不自知。\n晨兴愧华簪，止足为灵龟。\n遐路各自爱，大来行可期。\n青冥在目前，努力调羽仪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "0fe775dd6738469731bef18f5ee71e9e",
        "title": "送张曹长工部大夫奉使西番",
        "author": "权德舆",
        "content": "殊邻覆露同，奉使小司空。\n西候车徒出，南台节印雄。\n吊祠将渥命，导驿畅皇风。\n故地山河在，新恩玉帛通。\n塞云凝废垒，关月照惊蓬。\n青史书归日，翻轻五利功。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "abab31e780321e2ce97e572cf7637d68",
        "title": "送文畅上人东游",
        "author": "权德舆",
        "content": "桑门许辩才，外学接宗雷。\n护法麻衣净，翻经贝叶开。\n宗通知不染，妄想自堪哀。\n或结西方社，师游早晚回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "e72c4b85aea6fed152b854e27fe157a8",
        "title": "送商州杜中丞赴任",
        "author": "权德舆",
        "content": "安康地裏接商于，帝命专城总赋舆。\n夕拜忽辞青琐闼，绮皓清风千古在，因君一为谢岩居。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "d85396b828e9f3c1c9f13078bae8cb91",
        "title": "送殷卿罢举归淮南旧居",
        "author": "权德舆",
        "content": "计偕十上竟无成，忽忆岩居便独行。\n志业尝探绝编义，惆怅中年群从少，相看欲别倍关情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十三"
        }
    },
    {
        "uuid": "3fea56c00c103988e333d73870faf8d8",
        "title": "送杜尹赴东都",
        "author": "权德舆",
        "content": "商于留异绩，河洛贺新迁。\n朝选吴公守，时推杜尹贤。\n如纶披凤诏，出匣淬龙泉。\n风雨交中土，簪裾敞别筵。\n清明人比玉，照灼府如莲。\n伫报司州政，征黄似颍川。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "32dbfa29e7db77d679e465b7624f9a7c",
        "title": "送孔江州",
        "author": "权德舆",
        "content": "九派寻阳郡，分明似画图。\n秋光连瀑布，晴翠辨香炉。\n才子厌兰省，邦君荣竹符。\n江城多暇日，能寄八行无。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "7c7c1ac48d5c7b596be5582920fb43e4",
        "title": "埇桥达奚四、于十九、陈大三侍御夜宴叙各赋二韵",
        "author": "权德舆",
        "content": "满树铁冠琼树枝，樽前烛下心相知。\n明朝又与白云远，自古河梁多别离。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "4b5e4a10ed07db981085166270db8cd0",
        "title": "扬州与丁山人别",
        "author": "权德舆",
        "content": "将军易道令威仙，华髮清谈得此贤。\n惆怅今朝广陵别，辽东后会复何年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "e05b8090caa9c86c5c67f87b7f8de956",
        "title": "送上虞丞",
        "author": "权德舆",
        "content": "越郡佳山水，菁江接上虞。\n计程航一苇，试吏佐双凫。\n云壑窥仙籍，风谣验地图。\n因寻黄绢字，为我吊曹盱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "5306f4e1d62c7161cc2c1cfbc0794774",
        "title": "送卢评事婺州省觐",
        "author": "权德舆",
        "content": "知向东阳去，晨装见彩衣。\n客愁青眼别，家喜玉人归。\n漠漠水烟晚，萧萧枫叶飞。\n双溪泊船处，候吏拜胡威。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "0f7ef1df4ee3f37760ff0712ebb8ab88",
        "title": "送崔端公郎君入京觐省",
        "author": "权德舆",
        "content": "已见风姿美，仍闻艺业勤。\n清秋上国路，白皙少年人。\n带月轻帆疾，迎霜彩服新。\n过庭若有问，一为说漳滨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "157a45753f593bd79f2e7a9344b03b6e",
        "title": "送张将军归东都旧业",
        "author": "权德舆",
        "content": "功名不復求，旧业向东周。\n白草辞边骑，青门别故侯。\n摧残宝剑折，羸病绿珠愁。\n日暮寒风起，犹疑大漠秋。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "ac0b8206dc8276941f0c0f412c20bb1a",
        "title": "送梁道士谒寿州崔大夫",
        "author": "权德舆",
        "content": "年少一仙官，清羸驾彩鸾。\n洞宫云渺渺，花路水漫漫。\n岁计芝田熟，晨装月帔寒。\n遥知小山桂，五马待邀欢。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "5d440762fe0c8be145a1c48e35418c27",
        "title": "送郑秀才贡举",
        "author": "权德舆",
        "content": "西笑意如何，知随贡举科。\n吟诗向月露，驱马出烟萝。\n晚色平芜远，秋声候雁多。\n自怜归未得，相送一劳歌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "a4663d2753c7fa7c4bfe44234d968cca",
        "title": "送韩孝廉侍从赴举",
        "author": "权德舆",
        "content": "贡士去翩翩，如君最少年。\n彩衣行不废，儒服代相传。\n晓月经淮路，繁阴过楚天。\n清谈遇知己，应访孝廉船。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "4b24870740d8537fa706f63bc5601fee",
        "title": "送映师归本寺",
        "author": "权德舆",
        "content": "还归柳市去，远远出人群。\n苔甃桐花落，山窗桂树熏。\n引泉通绝涧，放鹤入孤云。\n幸许宗雷到，清谈不易闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "4e86d7aa2b755d93112930d7b470eea2",
        "title": "惠上人房宴别",
        "author": "权德舆",
        "content": "方袍相引到龙华，支策开襟路不赊。\n法味已同香积会，究竟相依何处好，匡山古社足烟霞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "713b61805c2d058bf4caa4ce5587af81",
        "title": "送穆侍御归东都",
        "author": "权德舆",
        "content": "知君儒服贵，彩绣两相辉。\n婉婉成名后，翩翩拥传归。\n江深烟屿没，山暗雨云飞。\n共待酬恩罢，相将去息机。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "2b311a17ec34aabe9170b008830f500a",
        "title": "送李处士归弋阳山居",
        "author": "权德舆",
        "content": "暂来城市意何如，却忆葛阳溪上居。\n不惮薄田输井税，想到家山无俗侣，逢迎只是坐篮舆。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "72b78e1846f76702fe185ad6ee7ca22c",
        "title": "送清洨上人谒信州陆员外",
        "author": "权德舆",
        "content": "暂辞长老去随缘，候晓轻装寄客船。\n佳句已齐康宝月，暇日若随千骑出，南岩只在郡楼前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "9312bd53515e3b18d14fe71740721988",
        "title": "送人使之江陵",
        "author": "权德舆",
        "content": "嘉招不辞远，捧檄利攸往。\n行役念前程，宴游暌旧赏。\n征轺星乍动，江信潮应上。\n烟水飞一帆，霜风摇五两。\n纷纷别袂举，切切离鸿响。\n后会杳何时，悠然劳梦想。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "89f31d23b8f0dc42841b33fcf8713daf",
        "title": "余干赠别张二十二侍御",
        "author": "权德舆",
        "content": "芜城陌上春风别，干越亭边岁暮逢。\n驱车又怆南北路，返照寒江千万峰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "7b6c28cdc32b0792dea5173de9132176",
        "title": "杂言赋得风送崔秀才归白田限三五六七言",
        "author": "权德舆",
        "content": "响深涧，思啼猿。\n闇入苹洲暖，轻随柳陌暄。\n澹荡乍飘云影，芳菲遍满花源。\n寂寞春江别君处，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "77f60ab480f9adb4ac7bd83aaef8994a",
        "title": "杂言同用离骚体送张评事襄阳觐省",
        "author": "权德舆",
        "content": "黯离堂兮日晚，俨壶觞兮送远。\n远水霁兮微明，纷离念兮随君，溯九江兮经七泽。\n君之去兮不可留，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "625cfeeadff04b1d63035cb125308784",
        "title": "岭上逢久别者又别",
        "author": "权德舆",
        "content": "十年曾一别，征路此相逢。\n马首向何处，夕阳千万峰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "11ddb91faf12267ed3a07393d0001e6e",
        "title": "赠别表兄韦卿",
        "author": "权德舆",
        "content": "新读兵书事护羌，腰间宝剑映金章。\n少年百战应轻别，莫笑儒生泪数行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "67f3c36c2fc33da86ec11150794aa106",
        "title": "古离别",
        "author": "权德舆",
        "content": "人生天地间，瞥若六辔驰。\n夭寿既常数，奈何生别离。\n迹当中人域，正性日已衰。\n是非千万境，杳霭情尘滋。\n出门事何常，暂别亦难期。\n冉冉叹流景，悠悠限山陂。\n尽此一夕欢，华樽会前墀。\n鸡鸣东方曙，夙驾临通逵。\n欲出强移步，欲留难致辞。\n两情不得已，念此留何为。\n天明去已远，寂默居人归。\n入门复上堂，怳怳生惊疑。\n经履同游处，犹言常相随。\n览物或临盘，翻怪来何迟。\n乃知前日欢，本为今日悲。\n特此别后心，宁及未见时。\n则知交疏分，久久翻易持。\n报君未别后，别后当自知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十四"
        }
    },
    {
        "uuid": "e0aa79a72be873cc51a75db08cd0beff",
        "title": "早夏青龙寺致斋凭眺感物因书十四韵",
        "author": "权德舆",
        "content": "晓出文昌宫，憩兹青莲宇。\n洁斋奉明祀，凭览伤夐古。\n秦为三月火，汉乃一抔土。\n诈力自湮沦，霸仪终莽卤。\n中南横峻极，积翠泄云雨。\n首夏谅清和，芳阴接场圃。\n仁祠閟严净，稽首洗灵府。\n虚室僧正禅，危梁燕初乳。\n通庄走声利，结驷乃旁午。\n观化复何如，刳心信为愈。\n盛时忽过量，弱质本无取。\n静永环中枢，益愧腰下组。\n尘劳期抖擞，陟降聊俯偻。\n遗韵留壁间，凄然感东武。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "f5afcc524ebb5eb962440e3e3c3975d3",
        "title": "仲秋朝拜昭陵",
        "author": "权德舆",
        "content": "清秋寿原上，诏拜承吉卜。\n尝读贞观书，及兹幸斋沐。\n文皇昔潜耀，随季自颠覆。\n抚运斯顺人，救焚非逐鹿。\n神祇戴元圣，君父纳大麓。\n良将授兵符，直臣调鼎餗。\n无疆传庆祚，有截荷亭育。\n仙驭凌紫氛，神游弃黄屋。\n方祗护山迹，先正陪岩腹。\n杳杳九嵕深，沉沉万灵肃。\n鸟飞田已辟，龙去云犹簇。\n金气爽林峦，干冈走崖谷。\n吾皇弘孝理，率土蒙景福。\n拥佑乃清夷，威灵谅回復。\n礼承三公重，心愧二卿禄。\n展敬何所伸，曾以斧山木。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "fe3b95eca3a6638a1bb8970f6daf0ecc",
        "title": "拜昭陵出城与张秘监阁老同里临行别承在史馆未归寻辱清辞辄酬之",
        "author": "权德舆",
        "content": "仲月当南吕，晨装拜谷林。\n逢君在东观，不得话离襟。\n策马缘云路，开缄扣玉音。\n还期才浃日，裏社酒同斟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "a14bddf4091ab4f315107c89f20c0810",
        "title": "酬冯监拜昭陵回途中遇雨见示",
        "author": "权德舆",
        "content": "之子共乘轺，清秋拜上霄。\n曙霞迎夙驾，零雨湿回镳。\n甘谷行初尽，轩台去渐遥。\n望中犹可辨，耘鸟下山椒。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "5dd7f0bca99d9883c32abc4f701dbef2",
        "title": "朔旦冬至摄职南郊，因书即事",
        "author": "权德舆",
        "content": "大明南至庆天正，朔旦圆丘乐六成。\n文轨尽同尧历象，更有观台称贺处，黄云捧日瑞升平。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "208549d0412004ecd2f905d4b520c9f0",
        "title": "奉和张监阁老过八陵院题赠杜卿崔员外",
        "author": "权德舆",
        "content": "崇饰山园孝理深，万方同感圣人心。\n已闻东阁招从事，与君跬步如同舍，终日相期此盍簪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "ff5aa1600a69d3abd7aee39cc7cb8f76",
        "title": "奉和郑宾客相公摄官丰陵扈从之作",
        "author": "权德舆",
        "content": "五辂导灵辒，千夫象缭垣。\n行宫移晓漏，彩仗下秋原。\n莫究希夷理，空怀涣汗恩。\n颐神方蹈道，传圣乃尊尊。\n共祝如山寿，俄惊凭几言。\n遐荒七月会，肸蚃百灵奔。\n豹尾从风直，鸾旗映日翻。\n涂刍联法从，营骑肃旌门。\n杳霭虞泉夕，凄清楚挽喧。\n不堪程尽处，呜咽望文园。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "08143a934a5f46955a45f27945b0c975",
        "title": "奉和崔阁老清明日候许阁老交直之际辱裴阁老书招云与考功苗曹长先城南游览独行口号因以简赠",
        "author": "权德舆",
        "content": "紫禁宿初回，清明花乱开。\n相招直城外，远远上春台。\n谏曹将列宿，几处期子玉。\n深竹与清泉，家家桃李鲜。\n折芳行载酒，胜赏随君有。\n愁疾自无悰，临风一搔首。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "bb0c8c0953ad703c69c10d86835414a5",
        "title": "酬崔舍人阁老冬至日宿直省中奉简两掖阁老并见示",
        "author": "权德舆",
        "content": "令节一阳新，西垣宿近臣。\n晓光连凤沼，残漏近鸡人。\n白雪飞成曲，黄钟律应均。\n层霄翔迅羽，广陌驻归轮。\n清切晨趋贵，恩华夜直频。\n辍才时所重，分命秩皆真。\n左掖期连茹，南宫愧积薪。\n九年叨此地，回首倍相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "cd3a3eaa04a27133108ad9f0937892ba",
        "title": "夏至日作",
        "author": "权德舆",
        "content": "璇枢无停运，四序相错行。\n寄言赫曦景，今日一阴生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "cb3e364398ff3fdbf084f98f8baa03a9",
        "title": "七夕",
        "author": "权德舆",
        "content": "佳期人不见，天上喜新秋。\n玉佩沾清露，香车渡浅流。\n东西一水隔，迢递两年愁。\n别有穿针处，微明月映楼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "400f44484ad0b792720589d21d379c2d",
        "title": "嘉兴九日寄丹阳亲故",
        "author": "权德舆",
        "content": "穷年路岐客，西望思茫茫。\n积水曾南渡，浮云失旧乡。\n海边寻别墅，愁裏见重阳。\n草露荷衣冷，山风菊酒香。\n独谣看坠叶，远目遍秋光。\n更羡登攀处，烟花满练塘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "593896730db7a49b863f14ed18974e1c",
        "title": "九日北楼宴集",
        "author": "权德舆",
        "content": "萧飒秋声楼上闻，霜风漠漠起阴云。\n不见携觞王太守，心忆旧山何日见，并将愁泪共纷纷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "e0a8f0593079907f2b7a776c114ff9a3",
        "title": "腊日龙沙会绝句",
        "author": "权德舆",
        "content": "帘外寒江千里色，林中樽酒七人期。\n宁知腊日龙沙会，却胜重阳落帽时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "8cb376a10484fbc7386fd4a30fb09aba",
        "title": "严陵钓台下作",
        "author": "权德舆",
        "content": "绝顶耸苍翠，清湍石磷磷。\n先生晦其中，天子不得臣。\n心灵栖颢气，缨冕犹缁尘。\n不乐禁中卧，却归江上春。\n潜驱东汉风，日使薄者醇。\n焉用佐天子，特此报故人。\n人知大贤心，不独私其身。\n弛张有深致，耕钓陶天真。\n奈何清风后，扰扰论屈伸。\n交情同市道，利欲相纷纶。\n我行访遗台，仰古怀逸民。\n矰缴鸿鹄远，雪霜松桂新。\n江流去不穷，山色凌秋旻。\n人世自今古，清辉照无垠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "4ed2dc6579b244adc96fa85b57508231",
        "title": "晓发武阳馆即事书情",
        "author": "权德舆",
        "content": "清晨策羸车，嘲唽闻村鸡。\n行将骑吏亲，日与情爱暌。\n东风变林樾，南亩事耕犁。\n青菰冒白水，方塘接广畦。\n杂英被长阪，野草蔓幽蹊。\n泻卤成沃壤，枯株发柔荑。\n芳树莺命雏，深林麏引麑。\n杳杳途未极，团团日已西。\n哲士务缨弁，鄙夫恋蓬藜。\n终当税尘驾，盥濯依春溪。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "f6346a6fb09c8bc08c3ce2183ccb0f2d",
        "title": "丰城剑池驿感题",
        "author": "权德舆",
        "content": "龙剑昔未发，泥沙相晦藏。\n向非张茂先，孰辨斗牛光。\n神物不自达，圣贤亦彷徨。\n我行丰城野，慷慨心内伤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "df75b4ac4c8fa784d403e6f0f790ef8f",
        "title": "奉使宜春夜渡新淦江陆路至黄檗馆路上遇风雨作",
        "author": "权德舆",
        "content": "草草理夜装，涉江又登陆。\n望路殊未穷，指期今已促。\n传呼戒徒御，振辔转林麓。\n阴云拥岩端，澍雨当山腹。\n震雷如在耳，飞电来照目。\n兽迹不敢窥，马蹄唯务速。\n虔心若斋礼，濡体如沐浴。\n万窍相怒号，百泉暗奔瀑。\n危梁虑足跌，峻阪忧车覆。\n问我何以然，前日受微禄。\n转知人代事，缨组乃徽束。\n向若家居时，安枕春梦熟。\n遵途稍已近，候吏来相续。\n晓霁心始安，林端见初旭。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "28a9d20d6b3e67c942598f4599438eb3",
        "title": "敷水驿",
        "author": "权德舆",
        "content": "空见水名敷，秦楼昔事无。\n临风驻征骑，聊复捋髭须。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "c141604af1e3ceae1e062f890f51b841",
        "title": "石瓮寺",
        "author": "权德舆",
        "content": "石瓮灵泉胜宝井，汲人回挂青丝绠。\n厨烟半逐白云飞，当昼老僧来灌顶。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "3e232166a42f16abcd6098803d69c1ff",
        "title": "晚渡扬子江却寄江南亲故",
        "author": "权德舆",
        "content": "返照满寒流，轻舟任摇漾。\n支颐见千里，烟景非一状。\n远岫有无中，片帆风水上。\n天清去鸟灭，浦迥寒沙涨。\n树晚迭秋岚，江空翻宿浪。\n胸中千万虑，对此一清旷。\n回首碧云深，佳人不可望。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "175b8714fa22629213ea223e3a44e35b",
        "title": "江城夜泊寄所思",
        "author": "权德舆",
        "content": "客程殊未极，舣棹泊回塘。\n水宿知寒早，愁眠觉夜长。\n远钟和暗杵，曙月照晴霜。\n此夕相思意，摇摇不暂忘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "7730d98bccbd5e789f2429525cc57ba6",
        "title": "富阳陆路",
        "author": "权德舆",
        "content": "又入乱峰去，远程殊未归。\n烟萝迷客路，山果落征衣。\n欹石临清浅，晴云出翠微。\n渔潭明夜泊，心忆谢玄晖。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "21d328f280756da380c4e619e4913117",
        "title": "夜",
        "author": "权德舆",
        "content": "猿声到枕上，愁梦纷难理。\n寂寞深夜寒，青霜落秋水。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十五"
        }
    },
    {
        "uuid": "9d729d75fa9c62247dd929bac2d50762",
        "title": "奉和韦谏议奉送水部家兄上后书情寄诸兄弟仍通简南宫亲旧并呈两省阁老院长",
        "author": "权德舆",
        "content": "驷牡龙旗庆至今，一门儒服耀华簪。\n人望皆同照乘宝，何幸末班陪两地，阳春欲和意难任。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "d342c8f5cfec8af661e358d897e3bbf7",
        "title": "奉和史馆张阁老以许陈二阁长爱弟俱为尚书郎伯仲同时列在南北省会于左掖因而有咏",
        "author": "权德舆",
        "content": "伯仲尽时贤，平舆与颍川。\n桂枝尝遍折，棣萼更相鲜。\n丹地晨趋并，黄扉夕拜联。\n岂如分侍从，来就凤池边。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "d6516cd06620d77cdf0f45959be01883",
        "title": "韦宾客宅与诸博士宴集",
        "author": "权德舆",
        "content": "累抗气身章，湛恩比上庠。\n宾筵征稷嗣，家法自扶阳。\n簪组欢言久，琴壶雅兴长。\n阴岚冒苔石，轻籁韵风篁。\n佩玉三朝贵，挥金百虑忘。\n因知卧商洛，岂胜白云乡。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "8ef97b52054289863569d582af1a3079",
        "title": "从叔将军宅蔷薇花开太府韦卿有题壁长句因以和作",
        "author": "权德舆",
        "content": "环列从容蹀躞归，光风骀荡发红薇。\n莺藏密叶宜新霁，名卿洞壑仍相近，佳句新成和者稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "a502bb6e01be754edc742647c627516c",
        "title": "奉和陈阁老寒食初假当直从东省往集贤因过史馆看木瓜花寄张蒋二阁老",
        "author": "权德舆",
        "content": "昼漏沉沉倦琐闱，西垣东观阅芳菲。\n繁花满树似留客，应为主人休浣归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "20993f18c0b61ef3fbf087375aa492f1",
        "title": "晚秋陪崔阁老张秘监阁老苗考功同游昊天观时杨阁老新直未满以诗见寄斐然酬和有愧芜音",
        "author": "权德舆",
        "content": "方驾游何许，仙源去似归。\n萦回留胜赏，萧洒出尘机。\n泛菊贤人至，烧丹姹女飞。\n步虚清晓籁，隐几吸晨晖。\n竹径琅玕合，芝田沆瀣晞。\n银钩三洞字，瑶笥六铢衣。\n丽句翻红药，佳期限紫微。\n徒然一相望，郢曲和应稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "c8edcc7d84d67ff8d14e47062eb84f75",
        "title": "与沈十九拾遗同游栖霞寺上方于亮上人院会宿二首",
        "author": "权德舆",
        "content": "摄山标胜绝，暇日谐想瞩。\n萦纡松路深，缭绕云岩曲。\n重楼回树杪，古像凿山腹。\n人远水木清，地深兰桂馥。\n层台耸金碧，绝顶摩净绿。\n下界诚可悲，南朝纷在目。\n焚香入古殿，待月出深竹。\n稍觉天籁清，自伤人世促。\n宗雷此相遇，偃放从所欲。\n清论松枝低，闲吟茗花熟。\n一生如土梗，万虑相桎梏。\n永愿事潜师，穷年此栖宿。\n偶来人境外，心赏幸随君。\n古殿烟霞夕，深山松桂熏。\n岩花点寒溜，石磴扫春云。\n清净诸天近，喧尘下界分。\n名僧康宝月，上客沈休文。\n共宿东林夜，清猿彻曙闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "22a5371163fdfd98b13ba5b5615cd89e",
        "title": "题崔山人草堂",
        "author": "权德舆",
        "content": "竹径茆堂接洞天，閒时麈尾濑春泉。\n世人车马不知处，时有归云到枕边。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "b59c889d32e334689589a9d6c47fb590",
        "title": "徐孺亭马上口号",
        "author": "权德舆",
        "content": "湖上荒亭临水开，龟文篆字积莓苔。\n曲江北海今何处，尽逐东流去不回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "30f90578c7c4f321c61f65426fcbfa28",
        "title": "哭刘四尚书",
        "author": "权德舆",
        "content": "士友惜贤人，天朝丧守臣。\n才华推独步，声气幸相亲。\n理析寰中妙，儒为席上珍。\n笑言成月旦，风韵挹天真。\n丹地膺推择，青油寄抚循。\n岂言朝象魏，翻是卧漳滨。\n命赐龙泉重，追荣密印陈。\n撤弦惊物故，庀具见家贫。\n牢落风悲笛，汍澜涕泣巾。\n只嗟蒿裏月，非复柳营春。\n黄绢碑文在，青松隧路新。\n音容无处所，归作北邙尘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "fda43f53b314b195e0c6544e84fcde2d",
        "title": "工部发引日属伤足卧疾不遂执绋",
        "author": "权德舆",
        "content": "子春伤足日，况有寝门哀。\n元伯归全去，无由白马来。\n笳箫裏巷咽，龟筮墓田开。\n片石潺湲泪，含悲叙史才。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "943c5d168f3c28490b88a915edf2816c",
        "title": "从事淮南府过亡友杨校书旧厅感念愀然",
        "author": "权德舆",
        "content": "故人随化往，倏忽今六霜。\n及我就拘限，清风留此堂。\n松竹逾映蔚，芝兰自销亡。\n绝弦罢流水，闻笛同山阳。\n炯如冰玉姿，粲若鸾凤章。\n欲翥摧劲翮，先秋落贞芳。\n正平赋鹦鹉，文考颂灵光。\n二子古不吊，夫君今何伤。\n黄墟既杳杳，玄化亦茫茫。\n岂必限宿草，含凄洒衣裳。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "5981b87ed9ad39c7e591732120355352",
        "title": "观葬者",
        "author": "权德舆",
        "content": "涂刍随昼哭，数裏至松门。\n贵尽人间礼，宁知逝者魂。\n笳箫出古陌，烟雨闭寒原。\n万古皆如此，伤心反不言。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "22903da276d8ade668844bdcfdd24832",
        "title": "成南阳墓",
        "author": "权德舆",
        "content": "枯荄没古基，驳藓蔽丰碑。\n向晚微风起，如闻坐啸时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "b09548003df39df5694318d832736738",
        "title": "周平西墓",
        "author": "权德舆",
        "content": "英威今寂寞，陈迹对崇丘。\n壮志清风在，荒坟白日愁。\n穷泉那复晓，乔木不知秋。\n岁岁寒塘侧，无人水自流。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "8e34c5c0400094569625c39f6991e7a4",
        "title": "哭张十八校书",
        "author": "权德舆",
        "content": "芸阁为郎一命初，桐州寄傲十年余。\n魂随逝水归何处，更忆八行前日到，含凄为报秣陵书。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十六"
        }
    },
    {
        "uuid": "fc36323412ec674c421b169c297453f7",
        "title": "德宗神武孝文皇帝挽歌词三首",
        "author": "权德舆",
        "content": "覆露雍熙运，澄清教化源。\n赓歌凝庶绩，羽舞被深恩。\n纂业光文祖，贻谋属孝孙。\n恭闻留末命，犹是爱元元。\n梯航来万国，玉帛庆三朝。\n湛露恩方浃，熏风曲正调。\n晏车悲卤簿，广乐遏箫韶。\n最怆号弓处，龙髯上紫霄。\n常时柏梁宴，今日谷林归。\n玉斝恩波遍，灵辒烟雨霏。\n乔山森羽骑，渭水拥旌旗。\n仙驭何由见，耘田鸟自飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "0afe557adf30b6cdde9790e4201f9626",
        "title": "顺宗至德大安孝皇帝挽歌三首",
        "author": "权德舆",
        "content": "十叶开昌运，三辰丽德音。\n荐功期瘗玉，昭俭每捐金。\n解泽皇风遍，虞泉白日沈。\n仍闻起居注，焚奏感人心。\n孝理本忧勤，玄功在啬神。\n睿图传上嗣，寿酒比家人。\n仙驭三清远，行宫万象新。\n小臣司吉从，还扈属车尘。\n候晓传清跸，迎风引彩旒。\n共瞻宫辂出，遥想望陵愁。\n弓剑随云气，衣冠奉月游。\n空余驾龙处，摇落鼎湖秋。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "ed5a6dd95434011d3fd600d6e6b29c95",
        "title": "昭德皇后挽歌词",
        "author": "权德舆",
        "content": "淮水源流远，涂山礼命升。\n往年求故剑，今夕祔初陵。\n鸾镜金波涩，翚衣玉彩凝。\n千年子孙庆，孝理在蒸蒸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "d9374aab8c9f22e0b37a077e58feb975",
        "title": "大行皇太后挽歌词三首",
        "author": "权德舆",
        "content": "筮水灵源浚，因山祔礼崇。\n从龙开ek路，合璧向方中。\n殿帐金根出，廞衣玉座空。\n唯余文母化，阴德满公宫。\n配礼归清庙，灵仪出直城。\n九虞宁厚载，一惠易尊名。\n晓漏铜壶涩，秋风羽翣轻。\n容车攀望处，孺慕切皇情。\n哀笳出长信，宝剑入延津。\n呜咽宫车进，凄凉祠殿新。\n青乌灵兆久，白燕瑞书频。\n从此山园夕，金波照玉尘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "7b13c2deae8cb2787e118b310d11eaa2",
        "title": "惠昭皇太子挽歌词二首",
        "author": "权德舆",
        "content": "前星落庆霄，薤露逐晨飙。\n宫仗黄麾出，仙游紫府遥。\n空嗟凤吹去，无复鸡鸣朝。\n今夜西园月，重轮更寂寥。\n东朝闻楚挽，羽翿依稀转。\n天归京兆新，日与长安远。\n兰芳落故殿，桂影销空苑。\n骑吹咽不前，风悲九旗卷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "2112f05595c26b0db1f37b6bc777da09",
        "title": "赠文敬太子挽歌词二首",
        "author": "权德舆",
        "content": "盘石公封重，瑶山赠礼尊。\n归全荣备物，乐善积深恩。\n雁沼寒波咽，鸾旌夕吹翻。\n唯余西靡树，千古霸陵原。\n铜壶晓漏初，羽翣拥涂车。\n方外留鸿宝，人间得善书。\n清笳悲画绶，朱邸散长裾。\n还似缑山驾，飘飘向碧虚。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "681a2367ddfb5e53bd040635444e0356",
        "title": "赠郑国庄穆公主挽歌二首",
        "author": "权德舆",
        "content": "追饰崇汤沐，遗芳蔼禁闱。\n秋原森羽卫，夜壑掩容辉。\n睿藻悲难尽，公宫望不归。\n笳箫向烟雾，疑是彩鸾飞。\n旧馆闭平阳，容车启寿堂。\n霜凝蕣英落，风度薤歌长。\n淑德图书在，皇慈礼命彰。\n凄凉霸川曲，垄树已成行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "19b61f8698071512a6da6b10624b456b",
        "title": "赠魏国宪穆公主挽歌词二首",
        "author": "权德舆",
        "content": "汉制荣车服，周诗美肃雍。\n礼尊同姓主，恩锡大名封。\n外馆留图史，阴堂闭德容。\n睿词悲薤露，千古仰芳踪。\n秦楼晓月残，卤簿列材官。\n红绶兰桂歇，粉田风露寒。\n凝笳悲驷马，清镜掩孤鸾。\n愍册徽音在，都人雪涕看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "b82678855cc0921fb66697262dce26fa",
        "title": "赠梁国惠康公主挽歌词二首",
        "author": "权德舆",
        "content": "外馆嫔仪贵，中参睿渥深。\n初笄横白玉，盛服镂黄金。\n风度箫声远，河低婺彩沈。\n夜台留册谥，悽怆即徽音。\n杳霭异湘川，飘飖驾紫烟。\n凤楼人已去，鸾镜月空悬。\n雾湿汤沐地，霜凝脂粉田。\n音容无处所，应在玉皇前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "797c78665bb12d1eac23f8df3885fc1a",
        "title": "故太尉兼中书令赠太师西平王挽词",
        "author": "权德舆",
        "content": "翊戴推元老，谋猷合大君。\n河山封故地，金石表新坟。\n剑履归长夜，笳箫咽暮云。\n还经誓师处，薤露不堪闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "998f96c80b2f503be1d66332ef26b3ea",
        "title": "奉和礼部尚书酬杨着作竹亭歌",
        "author": "权德舆",
        "content": "直城朱户相逦连，九逵丹毂声阗阗。\n春官自有花源赏，烟销雨过看不足，晴翠鲜飙逗深谷。\n独谣一曲泛流霞，虚斋寂寂清籁吟，幽涧纷纷杂英坠。\n家承麟趾贵，风入松，云归栋，鸿飞灭处犹目送。\n蝶舞閒时梦忽成，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "fcce0e9f203ec5f0a0e01fd863f954a7",
        "title": "奉和张仆射朝天行",
        "author": "权德舆",
        "content": "元侯重寄贞师律，三郡四封今静谧。\n丹毂常思阙下来，周王致理称申甫，今日贤臣见明主。\n拜恩稽首纷无已，昔岁褒衣梁甫吟，当时已有致君心。\n专城一鼓妖氛静，仙酝尝分玉斝浓，御闲更辍金羁骏。\n元正前殿朝君臣，万年枝上东风早，佩玉晨趋光景好。\n涂山已见首诸侯，雄词乐职波涛阔，旷度交欢云雾披。\n自古全才贵文武，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "16ab163f44fbaf4b41cdb2d3efa5d411",
        "title": "和李中丞慈恩寺清上人院牡丹花歌",
        "author": "权德舆",
        "content": "澹荡韶光三月中，牡丹偏自占春风。\n时过宝地寻香径，擢秀全胜珠树林，结根幸在青莲域。\n艳蕊鲜房次第开，独坐南台时共美，闲行古刹情何已。\n花间一曲奏阳春，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "f6b4870115513838644d9f3ab504b996",
        "title": "锡杖歌送明楚上人归佛川",
        "author": "权德舆",
        "content": "上人远自西天竺，头陀行遍国朝寺。\n口翻贝叶古字经，乍来松径风更寒，遥映霜天月成魄。\n后夜空山禅诵时，佛川此去何时回，应真莫便游天台。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "a4b047f8b02ab2e2b9d43da53b3e71fb",
        "title": "马秀才草书歌",
        "author": "权德舆",
        "content": "伯英草圣称绝伦，后来学者无其人。\n白眉年少未弱冠，犹轻昔日墨池学，未许前贤团扇书。\n艳彩芳姿相点缀，有时当暑如清秋，满堂风雨寒飕飕。\n乍疑崩崖瀑水落，忆昔谢安问献之，时人虽见那得知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "755395229f25314c3023d90f263985b0",
        "title": "数名诗",
        "author": "权德舆",
        "content": "一区扬雄宅，恬然无所欲。\n二顷季子田，岁晏常自足。\n三端固为累，事物反徽束。\n四体苟不勤，安得丰菽粟。\n五侯诚暐晔，荣甚或为辱。\n六翮未骞翔，虞罗乃相触。\n七人称作者，杳杳有遐躅。\n八桂挺奇姿，森森照初旭。\n九歌伤泽畔，怨思徒刺促。\n十翼有格言，幽贞谢浮俗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "f0c1aeed44350c19b02d93719362a6c1",
        "title": "星名诗",
        "author": "权德舆",
        "content": "虚怀何所欲，岁晏聊懒逸。\n云翼谢翩翻，松心保贞实。\n风秋景气爽，叶落井径出。\n陶然美酒酣，所谓幽人吉。\n自当轻尺璧，岂复扫一室。\n安用簪进贤，少微斯可必。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "41915c3d4de785700d553982f32bb766",
        "title": "古人名诗",
        "author": "权德舆",
        "content": "藩宣秉戎寄，衡石崇势位。\n年纪信不留，弛张良自愧。\n樵苏则为惬，瓜李斯可畏。\n不顾荣官尊，每陈丰亩利。\n家林类岩巘，负郭躬敛积。\n忌满宠生嫌，养蒙恬胜智。\n疏钟皓月晓，晚景丹霞异。\n涧谷永不谖，山梁冀无累。\n颇符生肇学，得展禽尚志。\n从此直不疑，支离疏世事。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "7a88055833c53494353d14b2b2b5703b",
        "title": "州名诗寄道士",
        "author": "权德舆",
        "content": "金兰同道义，琼简复芝田。\n平楚白云合，幽崖丹桂连。\n松峰明爱景，石窦纳新泉。\n冀永南山寿，欢随万福延。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "dbaa0aa2a31216d72c57d6fae8d68cd1",
        "title": "八音诗",
        "author": "权德舆",
        "content": "金谷盛繁华，凉台列簪组。\n石崇留客醉，绿珠当座舞。\n丝泪可销骨，冶容竟何补。\n竹林谅贤人，满酌无所苦。\n匏居容宴豆，儒室贵环堵。\n土鼓与污尊，颐神则为愈。\n革道当在早，谦光斯可取。\n木雁才不才，吾知养生主。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "60a85bed37b497543d653163d7321a48",
        "title": "六府诗",
        "author": "权德舆",
        "content": "金罍映玉俎，宾友纷宴喜。\n木兰泛方塘，桂酒启皓齿。\n水榭临空迥，酣歌当座起。\n火云散奇峰，瑶瑟韵清征。\n土梗乃虚论，康庄有逸轨。\n谷成一编书，谈笑佐天子。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "9fb6597eda955d2caeedf5faa0ef851d",
        "title": "安语",
        "author": "权德舆",
        "content": "岩岩五岳镇方舆，八极廓清氛祲除。\n挥金得谢归裏闾，象床角枕支体舒。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "c454f435cd374f6ab39e27695cf96f99",
        "title": "危语",
        "author": "权德舆",
        "content": "被病独行逢乳虎，狂风骇浪失棹橹。\n举人看榜闻晓鼓，孱夫孽子遇妒母。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十七"
        }
    },
    {
        "uuid": "a1cf210a40cd4e70f7545f8ee452eae4",
        "title": "杂诗五首",
        "author": "权德舆",
        "content": "婉彼嬴氏女，吹箫偶萧史。\n彩鸾驾非烟，绰约两仙子。\n神期谅交感，相顾乃如此。\n岂比成都人，琴心中夜起。\n阳台巫山上，风雨忽清旷。\n朝云与游龙，变化千万状。\n魂交复目断，缥缈难比况。\n兰泽不可亲，凝情坐惆怅。\n淇水春正绿，上宫兰叶齐。\n光风两摇荡，鸣佩出中闺。\n一顾授横波，千金呈瓠犀。\n徒然路傍子，怳怳复凄凄。\n碧树泛鲜飙，玉琴含妙曲。\n佳人掩鸾镜，婉婉凝相瞩。\n文袿映束素，香黛宜fT绿。\n寂寞远怀春，何时来比目。\n含颦倚瑶瑟，丹慊结繁虑。\n失身不自还，万恨随玉箸。\n蘼芜山下路，团扇秋风去。\n君看心断时，犹在目成处。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "6189b7d5d6ad72f5c695bdce1c071c8c",
        "title": "广陵诗",
        "author": "权德舆",
        "content": "广陵实佳丽，隋季此为京。\n八方称辐凑，五达如砥平。\n大旆映空色，笳箫发连营。\n层台出重霄，金碧摩颢清。\n交驰流水毂，迥接浮云甍。\n青楼旭日映，绿野春风晴。\n喷玉光照地，颦蛾价倾城。\n灯前互巧笑，陌上相逢迎。\n飘飘翠羽薄，掩映红襦明。\n兰麝远不散，管弦闲自清。\n曲士守文墨，达人随性情。\n茫茫竟同尽，冉冉将何营。\n且申今日欢，莫务身后名。\n肯学诸儒辈，书窗误一生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "5a07c14f83b7614d8988883231f2f60c",
        "title": "古意",
        "author": "权德舆",
        "content": "家人强进酒，酒后能忘情。\n持杯未饮时，众感纷已盈。\n明月照我房，庭柯振秋声。\n空庭白露下，枕席凉风生。\n所思万里余，水阔山纵横。\n佳期凭梦想，未晓愁鸡鸣。\n愿将一心人，当年欢乐平。\n长筵映玉俎，素手弹秦筝。\nfT睇呈巧笑，惠音激凄清。\n此愿良未果，永怀空如酲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "6e692b4ec3f1f8b16c6a73adad9c987e",
        "title": "杂言和常州李员外副使春日戏题十首",
        "author": "权德舆",
        "content": "随风柳絮轻，映日杏花明。\n无奈花深处，流莺三数声。\n兰桡画舸转花塘，水映风摇路渐香。\n任兴不知行近远，更怜微月照鸣榔。\n檐前晓色惊双燕，户外春风舞百花。\n粉署可怜闲对此，唯令碧玉泛流霞。\n枕上觉，窗外晓。\n怯朝光，惊曙鸟。\n花坠露，满芳沼。\n柳如丝，风袅袅。\n佳期远，相见少。\n试一望，魂杳渺。\n閒庭无事，独步春辉。\n韶光满目，落蕊盈衣。\n芳树交柯，不挥者何，知音诚稀。\n江春好游衍，处处芳菲积。\n彩舫入花津，香车依柳陌。\n绿杨烟袅袅，红蕊莺寂寂。\n如何愁思人，独与风光隔。\n曙月渐到窗前，移尊更就芳筵。\n轻吹乍摇兰烛，不遣通宵尽醉，定知辜负风烟。\n露洗百花新，帘开月照人。\n绿窗销暗烛，兰径扫清尘。\n双燕频惊梦，三桃竞报春。\n相思寂不语，珠泪洒红巾。\n雨歇风轻一院香，红芳绿草接东墙。\n春衣试出当轩立，定被邻家暗断肠。\n春风半，春光遍。\n柳如丝，花似霰。\n归心劳梦寐，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "a8542abfbc1bc7b2946fde9f13f4d3b1",
        "title": "古乐府",
        "author": "权德舆",
        "content": "风光澹荡百花吐，楼上朝朝学歌舞。\n身年二八婿侍中，莺啼日出不知曙，寂寂罗帏春梦长。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "ba902330831390f36f93c32988c2a464",
        "title": "渡江秋怨二首",
        "author": "权德舆",
        "content": "秋江平，秋月明，孤舟独夜万里情。\n万里情，相思远，渡秋江兮渺然，望秋月兮婵娟。\n色如练，万里遍，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "b036f15b5354f365812824e5cd89a0b0",
        "title": "秋闺月",
        "author": "权德舆",
        "content": "三五二八月如练，海上天涯应共见。\n不知何处玉楼前，初卷珠帘看不足。\n斜抱箜篌未成曲。\n稍映妆台临绮窗，霭霭遥分陌上光，迢迢对此闺中忆。\n早晚归来欢宴同，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "c19180e5fb94e7803df95367b730da04",
        "title": "薄命篇",
        "author": "权德舆",
        "content": "昔住邯郸年尚少，只是娇羞弄花鸟。\n青楼碧纱大道边，丽质全胜秦氏女，槁砧宁用专城居。\n岁去年来年渐长，韶光日日看渐迟。\n摽梅既落行有时。\n宁知燕赵娉婷子，秋月空悬翡翠帘，春帏懒卧鸳鸯被。\n沙塞经时不寄书，离别苦多相见少，洞房愁梦何由晓。\n闲看双燕泪霏霏，为问佳期早晚是，人人总解有黄金。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "02848e8507c7c7273b3a37b98ff49c10",
        "title": "放歌行",
        "author": "权德舆",
        "content": "夕阳不驻东流急，荣名贵在当年立。\n青春虚度无所成，一言一笑玉墀上，变化生涯如等閒。\n朱门杳杳列华戟，十千斗酒不知贵，半醉留宾邀尽欢。\n银烛煌煌夜将久，乍看皓腕映罗袖，微听清歌发杏梁。\n双鬟美人君不见，未央钟漏醉中闻，联骑朝天曙色分。\n双阙烟云遥霭霭，岁岁年年恣游宴，出门满路光辉遍。\n一身自乐何足言，年光看逐转蓬尽，徒咏东山招隐诗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "3e8fdc0051919bdb03675fb2cb52dc1c",
        "title": "旅馆雪晴，又睹新月，众兴所感，因成杂言",
        "author": "权德舆",
        "content": "寥寥深夜雪初晴，楼上云开月渐明。\n池中片影依稀见，珠帘卷却光更深，玉指持来色逾净。\n梦觉青楼最可怜，归鸿断猿何处声，深闺旅馆遥相忆。\n长安五侯华阁开，人生少年全不久，相看且劝杯中酒。\n丈夫富贵自有期，",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "bae35b86edeaa9bea41ea216ead9d204",
        "title": "玉台体十二首",
        "author": "权德舆",
        "content": "鸾啼兰已红，见出凤城东。\n粉汗宜斜日，衣香逐上风。\n情来不自觉，暗驻五花骢。\n婵娟二八正娇羞，日暮相逢南陌头。\n试问佳期不肯道，落花深处指青楼。\n隐映罗衫薄，轻盈玉腕圆。\n相逢不肯语，微笑画屏前。\n知向辽东去，由来几许愁。\n破颜君莫怪，娇小不禁羞。\n楼上吹箫罢，闺中刺绣阑。\n佳期不可见，尽日泪潺潺。\n泪尽珊瑚枕，魂销玳瑁床。\n罗衣不忍着，羞见绣鸳鸯。\n君去期花时，花时君不至。\n檐前双燕飞，落妾相思泪。\n空闺灭烛后，罗幌独眠时。\n泪尽肠欲断，心知人不知。\n秋风一夜至，吹尽后庭花。\n莫作经时别，西邻是宋家。\n独自披衣坐，更深月露寒。\n隔帘肠欲断，争敢下阶看。\n昨夜裙带解，今朝蟢子飞。\n铅华不可弃，莫是槁砧归。\n万里行人至，深闺夜未眠。\n双眉灯下扫，不待镜台前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "434c8d9b6f4ed2c4022a387d216030ff",
        "title": "舟行见月",
        "author": "权德舆",
        "content": "月入孤舟夜半晴，寥寥霜雁两三声。\n洞房烛影在何处，欲寄相思梦不成。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "f6e6aa30e0a6c2f1ab5e495a0047fc3b",
        "title": "杂兴五首",
        "author": "权德舆",
        "content": "丛鬓愁眉时势新，初笄绝代北方人。\n一颦一笑千金重，肯似成都夜失身。\n乍听丝声似竹声，又疑丹穴九雏惊。\n金波露洗净于昼，寂寞不堪深夜情。\n琥珀尊开月映帘，调弦理曲指纤纤。\n含羞敛态劝君住，更奏新声刮骨盐。\n乳燕双飞莺乱啼，百花如绣照深闺。\n新妆对镜知无比，微笑时时出瓠犀。\n巫山云雨洛川神，珠襻香腰稳称身。\n惆怅妆成君不见，含情起立问傍人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十八"
        }
    },
    {
        "uuid": "d0bc281ba14a22914b3ee4b2d9983cea",
        "title": "祗役江西路上以诗代书寄内",
        "author": "权德舆",
        "content": "辛苦事行役，风波倦晨暮。\n摇摇结遐心，靡靡即长路。\n别来如昨日，每见缺蟾兔。\n潮信催客帆，春光变江树。\n宦游岂云惬，归梦无复数。\n愧非超旷姿，循此局促步。\n笑言思暇日，规劝多远度。\n鹑服我久安，荆钗君所慕。\n伊予多昧理，初不涉世务。\n适因拥肿材，成此懒慢趣。\n一身常抱病，不復理章句。\n胸中无町畦，与物且多忤。\n既非大川楫，则守南山雾。\n胡为出处间，徒使名利污。\n羁孤望予禄，孩稚待我餔。\n未能即忘怀，恨恨以此故。\n终当税鞿鞅，岂待毕婚娶。\n如何久人寰，俯仰学举措。\n衡茅去迢递，水陆两驰骛。\n晰晰窥晓星，涂涂践朝露。\n静闻田鹤起，远见沙鸨聚。\n怪石不易跻，急湍那可溯。\n渔商闻远岸，烟火明古渡。\n下碇夜已深，上碕波不驻。\n畏途信非一，离念纷难具。\n枕席有余清，壶觞无与晤。\n南方出兰桂，归日自分付。\n北窗留琴书，无乃委童孺。\n春江足鱼雁，彼此勤尺素。\n早晚到中闺，怡然两相顾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "ed8c5b4275a3d9817ef0422f5aca8f65",
        "title": "自桐庐如兰溪有寄",
        "author": "权德舆",
        "content": "东南江路旧知名，惆怅春深又独行。\n新妇山头云半敛，满目归心何处说，欹眠搔首不胜情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "767bb56fcb9f32d87524be24b59ed8be",
        "title": "黄檗馆",
        "author": "权德舆",
        "content": "驱车振楫越山川，候晓通宵冒烟雨。\n青枫浦上魂已销，黄檗馆前心自苦。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "c0119a40f158fec4bd67aa392a756414",
        "title": "病中寓直代书题寄",
        "author": "权德舆",
        "content": "愚夫何所任，多病感君深。\n自谓青春壮，宁知白髮侵。\n寝兴劳善祝，疏懒愧良箴。\n寂寞闻宫漏，那堪直夜心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "3ee3ba0b707cadc2bfefc55a658d664e",
        "title": "端午日礼部宿斋有衣服彩结之贶以诗还答",
        "author": "权德舆",
        "content": "良辰当五日，偕老祝千年。\n彩缕同心丽，轻裾映体鲜。\n寂寥斋画省，款曲擘香笺。\n更想传觞处，孙孩遍目前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "ac1c4e81831992bf9167cf9d2666c4a6",
        "title": "酬九日",
        "author": "权德舆",
        "content": "重九共游娱，秋光景气殊。\n他日头似雪，还对插茱萸。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "df7dfeeba99b02bb624ca0a6e733fd30",
        "title": "上巳日贡院考杂文不遂赴九华观祓禊之会以二绝句申赠",
        "author": "权德舆",
        "content": "三日韶光处处新，九华仙洞七香轮。\n老夫留滞何由往，珉玉相和正绕身。\n禊饮寻春兴有余，深情婉婉见双鱼。\n同心齐体如身到，临水烦君便祓除。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "98b0c47d14e4a3ada19c77b103274492",
        "title": "和九华观见怀贡院八韵",
        "author": "权德舆",
        "content": "上巳好风景，仙家足芳菲。\n地殊兰亭会，人似山阴归。\n丹灶缀珠掩，白云岩径微。\n真宫集女士，虚室涵春辉。\n拘限心杳杳，欢言望依依。\n滞兹文墨职，坐与琴觞违。\n丽曲涤烦虚，幽缄发清机。\n支颐一吟想，恨不双翻飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "c060f600a64aa831726e98e6048689dd",
        "title": "桃源篇",
        "author": "权德舆",
        "content": "小年尝读桃源记，忽睹良工施绘事。\n岩径初欣缭绕通，渐入空蒙迷鸟道，宁知掩映有人家。\n庞眉秀骨争迎客，石髓云英甘且香，仙翁留饭出青囊。\n相逢自是松乔侣，忽闻丽曲金玉声，便使老夫思阁笔。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "9343a46913f6a966a8a8f6c08af4cabb",
        "title": "新月与儿女夜坐听琴举酒",
        "author": "权德舆",
        "content": "泥泥露凝叶，骚骚风入林。\n以兹皓月圆，不厌良夜深。\n列坐屏轻箑，放怀弦素琴。\n儿女各冠笄，孙孩绕衣襟。\n乃知大隐趣，宛若沧洲心。\n方结偕老期，岂惮华髮侵。\n笑语向兰室，风流传玉音。\n愧君袖中字，价重双南金。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "f72117e4f026e49be91e575d29bd5257",
        "title": "七夕",
        "author": "权德舆",
        "content": "今日云輧渡鹊桥，应非脉脉与迢迢。\n家人竞喜开妆镜，月下穿针拜九霄。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "185a68af5c5d0369f8406dd9d81bd3e3",
        "title": "县君赴兴庆宫朝贺载之奉行册礼，因书即事",
        "author": "权德舆",
        "content": "合卺交欢二十年，今朝比翼共朝天。\n风传漏刻香车度，相期偕老宜家处，鹤发鱼轩更可怜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "b7858bcce6fb4815a4f5439d2ae8bfd2",
        "title": "元和元年蒙恩封成纪县伯时室中封安喜县君感庆兼怀聊申贺赠",
        "author": "权德舆",
        "content": "启土封成纪，宜家县安喜。\n同欣井赋开，共受闺门祉。\n珩璜联采组，琴瑟谐宫征。\n更待悬车时，与君欢暮齿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "44d5765174b4a8672083d9f25f29bb84",
        "title": "奉使丰陵职司卤簿，通宵涉路，因寄内",
        "author": "权德舆",
        "content": "彩仗列森森，行宫夜漏深。\n殳鋋方启路，钲鼓正交音。\n曙月思兰室，前山辨谷林。\n家人念行役，应见此时心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "7a83353419836ed8cdf5ab3d996f917b",
        "title": "酬南园新亭宴会璩新第慰庆之作，时任宾客",
        "author": "权德舆",
        "content": "南宫烟景浓，平视中南峰。\n官闲似休沐，尽室来相从。\n日抱汉阴瓮，或成蝴蝶梦。\n树老欲连云，竹深疑入洞。\n欢言交羽觞，列坐俨成行。\n歌吟不能去，待此明月光。\n好逑蕴明识，内顾多惭色。\n不厌梁鸿贫，常讥伯宗直。\n予婿信时英，谏垣金玉声。\n男儿才弱冠，射策幸成名。\n偃放斯自足，翛然去营欲。\n散木固无堪，虚舟常任触。\n大隐本吾心，喜君流好音。\n相期悬车岁，此地即中林。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "79d28b1b332cd25396a124f3a750dcea",
        "title": "七夕见与诸孙题乞巧文",
        "author": "权德舆",
        "content": "外孙争乞巧，内子共题文。\n隐映花奁对，参差绮席分。\n鹊桥临片月，河鼓掩轻云。\n羡此婴儿辈，吹呼彻曙闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "ca02e76f9d77bc34e4cc81bbacdc2649",
        "title": "敕赐长寿酒因口号以赠",
        "author": "权德舆",
        "content": "恩沾长寿酒，归遗同心人。\n满酌共君醉，一杯千万春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "6ef2255f93aceaf4f01ea9f685f97c75",
        "title": "湖南观察使故相国袁公挽歌二首",
        "author": "权德舆",
        "content": "五驱龙虎节，一入凤凰池。\n令尹自无喜，羊公人不疑。\n天归京兆日，叶下洞庭时。\n湘水秋风至，凄凉吹素旗。\n丹旐发江皋，人悲雁亦号。\n湘南罢亥市，汉上改词曹。\n表墓双碑立，尊名一字褒。\n常闻平楚狱，为报裏门高。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "11ea112b734668a5fc63c36fb9555e4a",
        "title": "玉山岭上作",
        "author": "权德舆",
        "content": "悠悠驱匹马，征路上连冈。\n晚翠深云窦，寒苔净石樑。\n荻花偏似雪，枫叶不禁霜。\n愁见前程远，空郊下夕阳。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "2bfed9ddf426216a8016672f6376017e",
        "title": "酬裴杰秀才新樱桃",
        "author": "权德舆",
        "content": "新果真琼液，来应宴紫兰。\n圆疑窃龙颔，色已夺鸡冠。\n远火微微辨，残星隐隐看。\n茂先知味易，曼倩恨偷难。\n忍用烹骍骆，从将玩玉盘。\n流年如可驻，何必九华丹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "f7f3f2ec94bf66feec85243e3509ca4c",
        "title": "舟行夜泊",
        "author": "权德舆",
        "content": "萧萧落叶送残秋，寂寞寒波急暝流。\n今夜不知何处泊，断猿晴月引孤舟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "93d58a6f017825261a20f8ab7d5416b1",
        "title": "发硖石路上却寄内",
        "author": "权德舆",
        "content": "莎栅东行五谷深，千峰万壑雨沉沉。\n细君几日路经此，应见悲翁相望心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "8c4d3477ee2f9727555dbf3c841b9070",
        "title": "和河南罗主簿送校书兄归江南",
        "author": "权德舆",
        "content": "兄弟泣殊方，天涯指故乡。\n断云无定处，归雁不成行。\n草莽人烟少，风波水驿长。\n上虞亲渤澥，东楚隔潇湘。\n古戍阴传火，寒芜晓带霜。\n海门潮滟滟，沙岸荻苍苍。\n京辇辞芸阁，衡方忆草堂。\n知君始宁隐，还缉旧荷裳。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    },
    {
        "uuid": "ae25367053171acdfafd450e7f25b25d",
        "title": "句",
        "author": "权德舆",
        "content": "耒水波纹细，湘江竹叶轻。\n。\n古时楼上清明夜，月照楼前撩乱花。\n今日成阴复成子，新妇矶头云半敛，女儿滩畔月初明。\n回合千峰裏，晴光似画图。\n征车随反照，候吏映白云。",
        "dynasty": "唐",
        "collection_info": {
            "collection": "御定全唐诗",
            "volume": "卷三百二十九"
        }
    }
]