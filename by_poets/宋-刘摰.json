[
    {
        "title": "汶上送黄任道游吴",
        "author": "刘摰",
        "content": "屑霜飞空木叶脱，长河波光碧玉滑。\n江南仙客厌尘埃，归梦寥寥向吴越。\n故溪时到春未还，正是梅花弄香雪。\n太湖寺下吟新诗，姑苏台边醉寒月。\n江橙甘熟霜夜酣，吴酬香醇冻醅拨。\n辽东归鹤悲是非，钟阜晓猿惊契阔。\n嗟予不得从之行，兀若孤鹰叹鞴绁。\n东南山水游子多，航深屐险无时绝。\n去非贾道百不一，寂无风咏十常八。\n君提吟笔寻乡邦，词源浩若天潢决。\n形容物象空鳌峰，搜摛秘怪穷禹穴。\n人生难足惟胜游，意适何劳计穷达。\n峥嵘歳律南浦寒，早晚归艎橹声轧。\n不独孤陋勤所思，双白应须念亲髪。",
        "dynasty": "宋",
        "collection_info": null
    },
    {
        "title": "秋收",
        "author": "刘摰",
        "content": "农家之富秋始见，十色田利皆丰登。\n担赢车载上场圃，环舍隐积如高陵。\n园蔬林果不足数，山雉野兔霜未增。\n连村箫鼓谢神贶，糓黍换酒无斗升。\n田家之乐岂不好，胡为不归邀我朋。\n榜舟梁泽家汶北，咄哉反此如鞴鹰。",
        "dynasty": "宋",
        "collection_info": null
    },
    {
        "title": "社日陪祀渚宫退作长句呈圣邻屯田",
        "author": "刘摰",
        "content": "楚乡地薄气不密，寒燠开闭无春冬。\n盛阳不効二月尾，日夜霰雪雨以风。\n社坛污潦害展祀，奠献蕝席移渚宫。\n层台大厦礼少变，饩羊不去精享通。\n须臾巳事云解駮，象纬落落天曈昽。\n起凭危欗久顾望，肃然羽翼开愁胸。\n恍疑身世此何地，蓬瀛岌岌三山宫。\n平湖无波万籁息，但见桥影僵双虹。\n岂无林花与嘉木，荡摇摧折今一空。\n枝头尖纤卷寒绿，水面狼藉浮残红。\n荆州独此号胜地，经年未始来其中。\n夤缘陪祀幸一至，岂期端值青春穷。\n嗟吾老去少懽绪，况乃人事多怱怱。\n与君却作避暑约，解衣岸帻看云峰。\n携壶挟策无不可，此乐岂特春游同。",
        "dynasty": "宋",
        "collection_info": null
    },
    {
        "title": "送客渚宫归至学舍览君佩独登城楼诗次韵奉和",
        "author": "刘摰",
        "content": "渊明田芜犹未归，胡为簿领甘沈迷。\n乐时选胜岂无意，政值一春风雨凄。\n但宜夜几守黄卷，酸寒拥鼻灯火低。\n盛阳充发破阴沴，几日天气回惨悽。\n朝来送客过楚渚，平湖绿净凝玻瓈。\n乍惊物象豁尘眼，亦有亭榭堪攀跻。\n草光浮浮古岸北，花气霭霭层台西。\n杯盘共坐荫清樾，歌笑起行循大堤。\n凫雏鹭子漾浅曲，绝胜乳燕巢深闺。\n幽寻踽踽不自觉，城阴步滑犹春泥。\n心闲漫随流水远，境静却憎幽鸟啼。\n何时短艇弄明月，安得巨笔凌长霓。\n归来学舍坐搔首，外物何足干天倪。\n阔疏但愧事业浅，刚褊分与时俗暌。\n如君年少喜学问，青云万里端可梯。\n城头新篇真自得，岂假朋友相招携。\n我亦林泉偶寻胜，因君成咏初无题。\n登高能赋子之职，敢以城阙讥挑兮。",
        "dynasty": "宋",
        "collection_info": null
    },
    {
        "title": "承牒荆门呈诸友",
        "author": "刘摰",
        "content": "方城道中诗墨新，荆门山下有行人。\n同盟迩来无彷佛，傍马欲去尚逡巡。\n荆门西行一百里，玉泉之境天下闻。\n诸君不能伴康乐，请赋黄鹄飞秋云。",
        "dynasty": "宋",
        "collection_info": null
    },
    {
        "title": "次韵王潜江马上长句因招之",
        "author": "刘摰",
        "content": "双凫飞下王乔县，别后绪言谈未遍。\n君能有意齐是非，吾久无心耻贫贱。\n青袍尘满高情倦，急索归鞭重增眷。\n陶家池榭虽所怀，楚渚林亭应未见。",
        "dynasty": "宋",
        "collection_info": null
    },
    {
        "title": "题致政朱郎中适园林",
        "author": "刘摰",
        "content": "南宫仙郎绿髪翁，归来甲第荆城中。\n翁家祖世有名德，至今孙子传清风。\n园亭继继事营治，增华到此穷智工。\n铺张百物各有职，峥嵘一界疑壶宫。\n清明过去春事老，林丛暗绿阴相通。\n朱栏曲槛巧晖映，晓风夜露香溟蒙。\n溪鱼野鸟乐晴昊，碧萝怪石依长松。\n方城清泚虽可濯，主人缨上尘久空。\n年年三日纵士女，观游思与乡人同。\n及时娱乐日月迈，肯使蟋蟀悲晋公。\n阁书深藏一万轴，牙籖锦带严编封。\n脱巾解屦游览倦，燕坐自有黄卷功。\n三年羁客偶幸至，归来搔首嗟蒿蓬。\n生涯适意最难事，安用勋业铭鼎钟。\n乡人勿笑翁不出，门外势利方憧憧。",
        "dynasty": "宋",
        "collection_info": null
    },
    {
        "title": "赠穆道士",
        "author": "刘摰",
        "content": "离石道士心迹间，学行已老犹少年。\n昔游京师友豪贵，声名成就来淮山。\n恬然颇已厌俗累，靖馆严密谐新安。\n朝真香火俨昼殿，步虚声谣铿夜坛。\n六甲星辰逆祸福，一鑪龙虎谁神仙。\n北州有客性疏野，误为世网相拘牵。\n时来与子款谭晤，闲心慰惬愁病蠲。\n曾将出处大计说，闻吾至论颔曰然。\n东风满江春潋灔，孤帆晓挂荆州船。\n他年会合未可约，访子应在蓬莱颠。",
        "dynasty": "宋",
        "collection_info": null
    },
    {
        "title": "次韵晋陵吴秀才传见贶",
        "author": "刘摰",
        "content": "道卿诗思清如水，披衣霜夜吟寒星。\n意深调苦悲万古，平明寄与钟子听。\n北窗病客爽心骨，若饮甘露枯肠盈。\n嗟夫世故玩形器，智者营役奔风霆。\n区畛大小各尔志，不可慕者鸿冥冥。\n吾于世珍粗有觉，未逢烛理瘖不鸣。\n短篇讲好聊写意，弱赵安敢当秦兵。",
        "dynasty": "宋",
        "collection_info": null
    },
    {
        "title": "小孤山",
        "author": "刘摰",
        "content": "万山逶迤起彭泽，齐驱拥立江东隅。\n水西平地旷千里，惟此一峰高且孤。\n气严势峭鬰独立，意不与彼为朋徒。\n夹水对峙寡当众，众色愧惨惊顽麤。\n天公结融若有意，以此壮我淮甸无。\n青天长剑倚千丈，碧玉大笋巍一株。\n古今画工昩好恶，峨眉鴈荡争为图。\n方言讹传楚俗鬼，立庙更以孤为姑。\n我行不暇谕父老，正是北风吹舳舻。",
        "dynasty": "宋",
        "collection_info": null
    },
    {
        "title": "自福严至后洞记柳书弥陀碑",
        "author": "刘摰",
        "content": "一盂僧粥三鸣鸡，渐望天角生晴曦。\n积阴凝霭不得肆，荡滉破散争纷披。\n清明物象各有职，如再开闢平艰危。\n游人襟韵廓以喜，晓指后洞都忘疲。\n小楚亭北望明灭，宛宛一径微如丝。\n问云般舟道场路，从此亭背无险巇。\n寺久荒寂无足往，念有子厚弥陀碑。\n独趋一里转岩腹，剥粉败赤逢门楣。\n村童门关语嘲哳，似云乞米僧未归。\n亭亭故碑立青玉，覆以老屋疏且攲。\n常嗟古人不可见，尚喜书法存于斯。\n世言书字出心画，体制类彼人所为。\n子厚少年颇疏隽，字合飘逸狂不羁。\n胡为气质反端厚，至今观者多有疑。\n或云彼以窜逐久，气志软熟非前时。\n又云高才尚薄世，故独立法无所师。\n吾嗟世俗日无理，好恶不正论苦畀。\n臆决万事岂独此，此书何愧人不知。\n碑阴三百四十字，疏瘦劲丽何精奇。\n九十三人姓名具，陈缵宝历元年题。\n云此柳书一碑者，元和三年刊厥辞。\n至是二月始建立，都其事者杨与倪。\n尘蒙壁碍世未见，自我访寻初爱之。\n嗟物晦显似有数，恨不从事毡与槌。\n巉岩西山邃无数，行及二寺方晨炊。\n东南溪磴斗孤绝，下及平壑如悬梯。\n南朝佛子谓慧海，卜庵于此存遗基。\n鬼神馈食以车运，石崖辙迹如在泥。\n智不足以尽万物，敢决真僞论是非。\n老僧夜语亦有理，明发策杖犹迟迟。",
        "dynasty": "宋",
        "collection_info": null
    },
    {
        "title": "代书寄文莹道人",
        "author": "刘摰",
        "content": "白云孤起飞杳冥，光如片玉轻如冰。\n出山归山两何意，行止偶然无滞凝。\n故人浮舟数百里，得得访我湘江棱。\n二十年间四相遇，童颠疏鬓霜各增。\n寒斋笑语极微妙，共以身世均鷃鹏。\n瞥然去矣不我告，振锡忽借南风乘。\n聊一徘徊驻衡岳，遂能放意穷临登。\n崔嵬老骸不知倦，软舆蜡屐勤跻升。\n穷岩险谷访秘怪，往往清啸猿鸟惊。\n长泉落石响寒玉，故意写在朱丝绳。\n仰挥云烟敛羽翼，俯听誉毁真蚊蝇。\n书来所说谓如此，而惜携手无友朋。\n又云吾庐已堪睡，况彼城市尤足憎。\n意若欺我在迁谪，故以胜事用夸矜。\n嗟如予者安足道，进退大计两未能。\n平生雅志在林壑，误落世纷亲缴矰。\n悲吟黄鹄慕越客，谢病高居思茂陵。\n羡子徜徉类云鹤，顾我拘窘如鞴鹰。\n故应题诗遍崖壁，曷若寄我勤缄縢。\n山童痴立索书去，写此安足倾愁膺。",
        "dynasty": "宋",
        "collection_info": null
    },
    {
        "title": "春日述怀",
        "author": "刘摰",
        "content": "祥风灵雨过二月，陈根新种苗争抽。\n早蚕生齐渐如蚁，温饱指此无歳忧。\n春酒未尽社已过，节物又近清明头。\n茜裙缬袖事来往，方盘小榼相饷酬。\n田家之乐世皆慕，贵仕难去贱易谋。\n行矣请谢茂陵病，一廛一耒归先畴。",
        "dynasty": "宋",
        "collection_info": null
    },
    {
        "title": "崔仲岳鹤舟",
        "author": "刘摰",
        "content": "绿髯满颔光且修，紫石双眼寒铓浮。\n茫然襟韵自轩豁，见于声貌非懦柔。\n昔随羣众退礼部，归来便作沧浪游。\n笑买渔艇出巧思，饰以丹白名鹤舟。\n长鬚赤脚分相与，鲈鱼美酒他何求。\n高吟清风洞庭晚，一笛明月吴江秋。\n白云无心伴疏散，丹经有诀穷秘幽。\n志非谤国慕处士，性欲避俗追浮丘。\n不山不渊隐无迹，时时飞棹来皇州。\n保康桥前舣清梦，峩冠烂醉都城楼。\n胸中有物齐出处，天下无方随去留。\n太平取士有阶陛，几人年少能公侯。\n公侯未有君所乐，一时外物为赘疣。\n束之簪绅岂其性，轧以利害仍相矛。\n媕婀稻粱効鸡骛，驰逐羶秽争蚍蜉。\n相逢感慨慕黄鹄，嗟我方以斗禄囚。\n贱官绶蓝谁不尔，应书随俗卑可羞。\n鹤舟之乐慎勿弃，劝君起者非良谋。",
        "dynasty": "宋",
        "collection_info": null
    },
    {
        "title": "虞城早起道中寄公秉幕府诸友",
        "author": "刘摰",
        "content": "屋角一夜羣枯号，晓来旷野风如刀。\n峩峩残雪路摧马，格格寒气冰生袍。\n四支僵痹非我有，况彼鞭鞚难持操。\n天东朝日冻应涩，亦恋旸谷犹深韬。\n居常谁不事行役，我行适此时令遭。\n因思都府盛僚友，人物一一皆贤豪。\n想今酣寝梦方足，初离密幄惊寒朝。\n左承右侍各以职，气语兰臭颜如桃。\n奉持巾匜事盥栉，傅唇泽面供香膏。\n不容髮绿一点变，亟以宝镊争除薅。\n炎炉却坐日当卯，进酒为寿倾葡萄。\n捋鬚束带欲出户，问讯分付犹忉忉。\n体舒意适自稳暖，洋然盛气虹霓高。\n此时岂復念寒旅，嗟我劳佚何相辽。\n入趋留守退幕府，坐据大案临诸曹。\n曹司进若鱼在贯，文书盈抱纷牛毛。\n争前斗敏请莅职，硏磨浓墨挥长毫。\n左手钤前右摘尾，落纸叶叶如翻涛。\n逢姓书字且不给，何暇可否知根巢。\n坐中耳目已烦困，庭下敲扑仍喧嚣。\n伏膺胝手腕疑脱，退食笔砚方能櫜。\n乘除赖有此事在，庶几可以均吾劳。\n人生误落世网内，区区系累安足逃。\n要之虚中日自静，不使内外相鈎胶。\n无穷来物彼千万，坐任变化无吾骚。\n峥嵘年华已遒暮，不日春意生兰蒿。\n一樽相与莫相放，天下万事从滔滔。",
        "dynasty": "宋",
        "collection_info": null
    },
    {
        "title": "还郭祥正诗卷",
        "author": "刘摰",
        "content": "李杜酒死诗不作，风雅三百年来穷。\n世儒未必甘汩没，才不迨志终无功。\n汾阳有人字功甫，歘然声价来江东。\n当时未冠人已识，知音第一惟梅翁。\n翁主诗盟世少可，一见旗鼓欣相逢。\n当友不敢当师礼，呼以谪仙名甚隆。\n君亦自谓太白出，世姓虽异精灵同。\n姑苏江水莹寒鑑，江上碧玉排羣峰。\n壮吟豪醉售佳境，日题百纸倾千钟。\n折腰蓝绶岂所乐，养亲斗粟曾未充。\n蓬莱幽梦挂寒月，青山归思随飞鸿。\n书来寄我三巨轴，华缄开破溪云封。\n骇然按剑览珠璧，悸若赤手勍蛟龙。\n长吟千言短数百，造语险怪神为工。\n四明贺老忽去世，伯牙悲怆闲焦桐。\n嗟予逢子众人后，今其所得何最丰。\n前日过我北池上，正是清露沾高松。\n凉轩坐听哆宏辨，瀑布千丈悬秋风。\n谪仙有此愿自重，世俗酣尚惟纤秾。\n彼其耳目不自信，滔滔谁乐闻鼓钟。\n太上雅意兴礼乐，一日鉴赏期至公。\n煌煌帝业子当颂，勿叹憔悴空山中。",
        "dynasty": "宋",
        "collection_info": null
    },
    {
        "title": "送蔡景繁赴淮南运使",
        "author": "刘摰",
        "content": "新堤洛水东风峭，下入长淮春浩渺。\n淮南使者蓬莱仙，迭鼓鸣铙画船晓。\n旦时契阔慕声名，晚岁绸缪亲纻缟。\n磨铅并直登瀛州，对案同厅佐京兆。\n青蒿长松惭异质，流水高山喜同调。\n虽当倥偬喧嚣中，不废罇罍与吟啸。\n岁月扑面来纷纷，冠盖送客声扰扰。\n北园去岁赋红梅，南浦今春歌碧草。\n黄金龙节使光华，白面书生才缥缈。\n世高台阁与省府，偏历从容誉清劭。\n投虚余刃无足为，澄清百城付谈笑。\n时行有命又有义，所遇何多亦何少。\n未应刻意怀轩裳，知有高情在鱼鸟。\n黄鹄千岁凌长风，奈此沙边老鸧鸨。\n朝廷羽仪重人物，行闻追锋赐严召。\n玉音寄我其无忘，时有归鸿下云表。",
        "dynasty": "宋",
        "collection_info": null
    },
    {
        "title": "酬寄",
        "author": "刘摰",
        "content": "赵郎趁我弛担初，为寄肘后杨炎书。\n盈编专备瘴岭病，仁及来世功谁如。\n城南老庐有别舍，我来埽榻成燕居。\n坐忘不復一念起，寸田自治何须鉏。\n养生防患不知此，从事方药亦已疏。\n飞鸢未妨随溪水，黄茅正使侵庭除。\n玄膺晨潄已可饱，脯膳况復余米鱼。\n聊将此书一过读，寄语庶不忧乡闾。",
        "dynasty": "宋",
        "collection_info": null
    },
    {
        "title": "跋览前此唱和诗卷有诗次其韵",
        "author": "刘摰",
        "content": "穷不废诗真技痒，笔硏风云日相向。\n圣贤发愤乃有作，三千余篇自古上。\n荒城谁我同此声，惟有哀猿啸青嶂。\n穷人所作诚已难，平淡丰腴乃嘉唱。\n横槊壮气虽萧萧，击钵争先犹行行。\n敢怀修门成怨骚，亦防饭颗嘲苦相。\n江湖千里山千重，朝夕供吟纷万状。\n闲适非以娱时人，可口甘酸劳醖酿。\n大儿归不开卷轴，喜我穷通心已忘。\n种瓜颇欲学东陵，醉尉亦从呵故将。\n古人能轻万户侯，为有千篇相等量。",
        "dynasty": "宋",
        "collection_info": null
    },
    {
        "title": "再作",
        "author": "刘摰",
        "content": "何事劳心四愁望，侧身泰山日东向。\n君子九夷犹可居，已谋筑室金溪上。\n距江蓝舆才两舍，遶郭屏风列千嶂。\n门中翰墨傅风流，自为师友相赓唱。\n曹氏声名父子间，谢家文章弟兄行。\n古人至乐盖在斯，得意未肯博公相。\n顿挫万象归毫端，雕刻丹青尽名状。\n古风严重周庙鼎，小律软美楚人酿。\n居人恻恻盈锦囊，游子篇篇出惊浪。\n苦心颇恨语不工，故实仍嗟老多忘。\n惫休矍铄空据鞍，鋭勇终输少年将。\n主盟定霸益勉旃，少陵勋名何可量。",
        "dynasty": "宋",
        "collection_info": null
    },
    {
        "title": "长句送跂之官蕲水",
        "author": "刘摰",
        "content": "前年东秦夏六月，望日拜恩初赐玦。\n降秩削职迁黄州，仓皇束装三日发。\n故国东平不入城，北山一夜辞松栝。\n亲朋问讯若梦寐，骨肉分留作胡越。\n论罪岂合有民社，抵谳正欲加鈇钺。\n仇家之议不尽用，天地寛仁日月察。\n纔令分司置之蕲，上表谢恩秋已末。\n以御魑魅乃其分，欲居蛮夷圣犹屑。\n蕲也虽僻自善地，回环山溪富林樾。\n平生雅志在江湖，颇与蕲人相缔结。\n收拾孥属已团聚，南北无心更分别。\n白鱼煮玉秔炊珠，佐以秋菘与春蕨。\n筑室求田虽未就，典衣卖装略无阙。\n大谬不然心已忘，笑人非工已愈拙。\n人生端若梦栩栩，事去何庸书咄咄。\n大儿调邑换江南，要虽分房无远别。\n地劣两舍不宿舂，晨起为书午可达。\n邑四万户号难治，民杂江闽吏贪猾。\n锄彊洗恶勿着意，鱼逃至清人忌洁。\n化以诚心磨以久，教而后刑不怨杀。\n得闻无毁亦无誉，以慰萧萧双白髪。",
        "dynasty": "宋",
        "collection_info": null
    },
    {
        "title": "易元吉画猿",
        "author": "刘摰",
        "content": "槲林秋叶青玉繁，枝间倒挂秋山猿。\n古面睢盱露瘦月，氄毛匀腻舒玄云。\n老猿顾子稍留滞，小猿引臂劳攀援。\n坐疑跳踯避人去，彷佛悲啸生壁间。\n巴山楚峡几千里，寒岩数丈移秋轩。\n渺然独起林壑志，平生愿得与彼羣。\n吾知画者古有说，神鬼为易犬马难。\n物之有象众所识，难以僞笔淆其真。\n传闻易生近已死，此笔遂绝无几存。\n安得千金买遗纸，真僞常与识者论。",
        "dynasty": "宋",
        "collection_info": null
    },
    {
        "title": "秋日县斋",
        "author": "刘摰",
        "content": "节物秋将半，疏慵日益加。\n不为投劾去，徒有折腰嗟。\n味酒怀江鳜，乘风忆海槎。\n东篱满凉露，已约伴黄花。",
        "dynasty": "宋",
        "collection_info": null
    },
    {
        "title": "九日再招赵湜",
        "author": "刘摰",
        "content": "夜露感庭鹤，秋风吹海槎。\n相思悲岁月，寂坐望云霞。\n终夕孤蟾魄，重阳近落花。\n君无鄙贫令，金蘂徧陶家。",
        "dynasty": "宋",
        "collection_info": null
    },
    {
        "title": "和移居二首  其一",
        "author": "刘摰",
        "content": "作邑风流在，新居卜筑完。\n清懽橐书入，小隐奉亲安。\n日淡城楼晓，霜深囿树寒。\n吏涂何所得，试向静中看。",
        "dynasty": "宋",
        "collection_info": null
    },
    {
        "title": "和移居二首  其二",
        "author": "刘摰",
        "content": "境物生新趣，蒿榛失旧墟。\n避尘深户牖，待月广阶除。\n醉梦飞鸿外，吟怀晚雪余。\n相思岁将晏，谁叩草玄居。",
        "dynasty": "宋",
        "collection_info": null
    },
    {
        "title": "登徐州城楼",
        "author": "刘摰",
        "content": "彭城楼上望，旷然今古怀。\n山形东负岱，河势下通淮。\n白鸟孤云并，荒烟万木排。\n吾观兹有得，兴欲拍洪厓。",
        "dynasty": "宋",
        "collection_info": null
    },
    {
        "title": "山口",
        "author": "刘摰",
        "content": "古渡倚双棹，萧萧秋色残。\n山川南去远，风雨北来寒。\n极望销魂易，清吟得句难。\n依稀故园梦，千里下云端。",
        "dynasty": "宋",
        "collection_info": null
    },
    {
        "title": "送曾绎松滋令",
        "author": "刘摰",
        "content": "粹行完圭璞，谭经得圣真。\n青袍尚腰折，素藴喜民亲。\n友益予孤陋，官闲子隐沦。\n风骚应赋古，亭下蜀江春。",
        "dynasty": "宋",
        "collection_info": null
    },
    {
        "title": "次韵耒阳邹明府庸",
        "author": "刘摰",
        "content": "初作南冠至，随闻墨绶来。\n犹怜百里远，时见两凫回。\n江日披梅雪，春阳动管灰。\n论文须太白，还忆一樽开。",
        "dynasty": "宋",
        "collection_info": null
    },
    {
        "title": "泊汉口",
        "author": "刘摰",
        "content": "大别山前晚，维舟望古津。\n孤烟汉川树，长笛武昌人。\n珠曲今何地，兰洲欲暮春。\n文王尝美化，无復见遗民。",
        "dynasty": "宋",
        "collection_info": null
    },
    {
        "title": "舟次胡陵中秋不见月",
        "author": "刘摰",
        "content": "舟泊古城下，重云埋桂宫。\n旧期今夕负，清赏一年空。\n远浦依微笛，阴崖断续虫。\n篷窗强樽酒，聊更约秋风。",
        "dynasty": "宋",
        "collection_info": null
    },
    {
        "title": "秋泊",
        "author": "刘摰",
        "content": "寂寞将军港，船头撞岸芦。\n寒涛能灌口，幽鸟劝提壶。\n水涨江鱼绝，秋深野菜无。\n如何晋张翰，归思为莼鲈。",
        "dynasty": "宋",
        "collection_info": null
    },
    {
        "title": "梁泽雨中",
        "author": "刘摰",
        "content": "点细波鳞浅，声繁客袂凉。\n山烟藏晚翠，水荇濯秋香。\n帆桨无聊国，蓑轮自在乡。\n风骚已多感，更欲上潇湘。",
        "dynasty": "宋",
        "collection_info": null
    },
    {
        "title": "次韵杨郎中洙早春",
        "author": "刘摰",
        "content": "病客疏慵甚，江城节物新。\n东风惊柳思，暖雪鬬梅春。\n老信来双鬓，闲愁着一身。\n贱贫非士耻，漉酒有陶巾。",
        "dynasty": "宋",
        "collection_info": null
    },
    {
        "title": "次韵吕书记堤上见梅花",
        "author": "刘摰",
        "content": "多病逢多事，穷年负物华。\n探春输野客，骑马看新花。\n南国稀江信，东风恨笛家。\n琼枝心愿见，行亦下堤沙。",
        "dynasty": "宋",
        "collection_info": null
    },
    {
        "title": "潭州湘阴县万氏积庆堂",
        "author": "刘摰",
        "content": "庆自前人积，堂因孝子成。\n惟时传有后，于此事如生。\n乔木风烟老，佳城气象明。\n谢庭兰玉盛，知不负家声。",
        "dynasty": "宋",
        "collection_info": null
    },
    {
        "title": "送永州黄判官幷寄丁郎中",
        "author": "刘摰",
        "content": "零陵古佳郡，山水楚南奇。\n太守逢康乐，佳宾得杲之。\n翩翩渐高陆，逐逐就新羁。\n别子东归去，长沙风雨时。",
        "dynasty": "宋",
        "collection_info": null
    },
    {
        "title": "唐诵甥二首  其一",
        "author": "刘摰",
        "content": "唐生四方志，投笔慕前人。\n此日免鱼腹，异时观虎臣。\n茅柴酒亦美，玉缕鲙应珍。\n莫恨衣都典，归来是早春。",
        "dynasty": "宋",
        "collection_info": null
    },
    {
        "title": "唐诵甥二首  其二",
        "author": "刘摰",
        "content": "因滞江州久，谓为千里遐。\n欣曾逢漂母，几欲卖朱家。\n痴坐瞻双橹，东行负九华。\n归须谈旅琐，勿作胜游夸。",
        "dynasty": "宋",
        "collection_info": null
    },
    {
        "title": "次韵圣和秋夜对月",
        "author": "刘摰",
        "content": "绿桂西风老，金波玉气明。\n清霜酣夜色，羣籁息秋声。\n毛骨无遗照，关河共远情。\n十年吟塞曲，画角厌悲鸣。",
        "dynasty": "宋",
        "collection_info": null
    },
    {
        "title": "病起酬圣和",
        "author": "刘摰",
        "content": "安佚失于恃，病邪乘所虚。\n遂婴漳浦卧，便忆茂陵居。\n幸尔筋骸立，頽然鬓髪疏。\n烦君山柏句，慰此不材樗。",
        "dynasty": "宋",
        "collection_info": null
    },
    {
        "title": "留符离待乡信未至",
        "author": "刘摰",
        "content": "先陇封楸后，羁臣赐玦时。\n放舟初草草，去国合迟迟。\n珠滑新粳粒，金酣早蟹脂。\n南迁真不负，屈子独何知。",
        "dynasty": "宋",
        "collection_info": null
    },
    {
        "title": "丰齐道中",
        "author": "刘摰",
        "content": "路远程难计，人慵马自迟。\n草蛛横布网，桑蠖乱垂丝。\n村落黄梁饭，墙篱紫菊枝。\n时丰物皆好，客思在青旗。",
        "dynasty": "宋",
        "collection_info": null
    },
    {
        "title": "送王子正寺祥断",
        "author": "刘摰",
        "content": "君仕本儒雅，故宜京国游。\n官趋廷尉府，心异法家流。\n白草侵寒驿，清霜拂晓裘。\n行行句应好，云日望神州。",
        "dynasty": "宋",
        "collection_info": null
    },
    {
        "title": "小驷送钱中道",
        "author": "刘摰",
        "content": "老马久劳力，主人真寡情。\n知非换妾去，颇作恋轩鸣。\n楚豆不为薄，江刍无限生。\n诚能怀旧德，时借尔山行。",
        "dynasty": "宋",
        "collection_info": null
    },
    {
        "title": "次韵王仲达龙图",
        "author": "刘摰",
        "content": "常慕诗之学，今逢将者才。\n讽吟真嘬炙，畏默若衔枚。\n天地秋风老，江湖醉梦回。\n韶英方合奏，难使击辕陪。",
        "dynasty": "宋",
        "collection_info": null
    },
    {
        "title": "早行寄田七",
        "author": "刘摰",
        "content": "鞍马三更梦，江湖万里心。\n辨途听犬吠，占晓望横参。\n浩露濡衰鬓，微风动醉襟。\n输君正酣寝，鼾鼻沸雷音。",
        "dynasty": "宋",
        "collection_info": null
    },
    {
        "title": "简定国",
        "author": "刘摰",
        "content": "原子贫非病，张生心不肓。\n兴随缘自足，懒与拙相成。\n竹叶疑无分，金徽尚有声。\n幽怀谁晤语，空此望东城。",
        "dynasty": "宋",
        "collection_info": null
    },
    {
        "title": "送席汝明",
        "author": "刘摰",
        "content": "得子固已晚，嗟予材滞顽。\n义合乃朋友，不在疏密间。\n江阔东风冷，梅披腊雪悭。\n扁舟共春色，相约到淮山。",
        "dynasty": "宋",
        "collection_info": null
    },
    {
        "title": "送计希颜",
        "author": "刘摰",
        "content": "翩翩远游子，驱马乱山岑。\n丹穴飞鸣处，高堂日夜心。\n春风巴峡晓，昼雾楚城阴。\n家世文章事，仙台紫桂林。",
        "dynasty": "宋",
        "collection_info": null
    },
    {
        "title": "题贵池亭次蹈韵二首  其一",
        "author": "刘摰",
        "content": "一夜山南雪，清寒江上州。\n年华随水去，客兴为鱼留。\n闻鴈思湖表，看梅寄陇头。\n樯乌风信好，紞鼓洞庭舟。",
        "dynasty": "宋",
        "collection_info": null
    },
    {
        "title": "题贵池亭次蹈韵二首  其二",
        "author": "刘摰",
        "content": "鱼味年年美，何须问旧池。\n江山清不改，陵谷变难知。\n节物惊冬至，萧条使客悲。\n谪仙游赏地，空有白猿诗。",
        "dynasty": "宋",
        "collection_info": null
    },
    {
        "title": "丙子元日三首  其一",
        "author": "刘摰",
        "content": "瑞历开三朔，祥风验八方。\n年华恨催老，节物喜随乡。\n郁垒须时设，屠苏独后尝。\n佳辰谁与醉，梦绕故溪傍。",
        "dynasty": "宋",
        "collection_info": null
    },
    {
        "title": "丙子元日三首  其二",
        "author": "刘摰",
        "content": "爆竹惊山鬼，雕幡戴楚冠。\n祝延千歳酒，练气五辛盘。\n江冷东风外，天回北斗端。\n羌城霖雨甚，从此看春寒。",
        "dynasty": "宋",
        "collection_info": null
    },
    {
        "title": "丙子元日三首  其三",
        "author": "刘摰",
        "content": "遥想千冠佩，朝元太极天。\n鸣鞘开殿户，索扇起鑪烟。\n庆事通祥表，和声入乐悬。\n江湖祝尧意，仁寿万斯年。",
        "dynasty": "宋",
        "collection_info": null
    },
    {
        "title": "和吴端甫书怀",
        "author": "刘摰",
        "content": "旧学惊心在，穷居惜鬓华。\n诗书凭净几，水竹抱邻家。\n霜雪巴西梦，风波楚北嗟。\n知君厌留滞，我亦正尘沙。",
        "dynasty": "宋",
        "collection_info": null
    },
    {
        "title": "二月二日",
        "author": "刘摰",
        "content": "江乡春值闰，二月似深冬。\n雪湿妨挑菜，雷寒未起龙。\n鸡虫闲得失，蛮触小交攻。\n稍觉云天霁，西山上翠峰。",
        "dynasty": "宋",
        "collection_info": null
    },
    {
        "title": "送僧怀善",
        "author": "刘摰",
        "content": "独鹤翩无累，孤云晚倦飞。\n羣山带江处，一锡背尘归。\n妙学穷神秘，高怀熟世机。\n漳滨多病客，空此望岩扉。",
        "dynasty": "宋",
        "collection_info": null
    },
    {
        "title": "过桑八墓",
        "author": "刘摰",
        "content": "夫子能诗者，寒吟四十年。\n于今传好句，无处访遗编。\n古意哀东野，穷愁死玉川。\n惟余北山塜，松柏锁秋烟。",
        "dynasty": "宋",
        "collection_info": null
    },
    {
        "title": "寄长吉孙二首  其一",
        "author": "刘摰",
        "content": "别尔忽经歳，言归欣好音。\n神清率更瘦，学苦郑玄心。\n竹径依山远，沙溪过雨深。\n世科思汝父，即已御祥琴。",
        "dynasty": "宋",
        "collection_info": null
    },
    {
        "title": "寄长吉孙二首  其二",
        "author": "刘摰",
        "content": "赏罢卢溪菊，来寻楚泽春。\n兰舟逾百日，椒酒值佳辰。\n勉尔青箱学，寛吾白髪人。\n小园游息地，松竹更相亲。",
        "dynasty": "宋",
        "collection_info": null
    },
    {
        "title": "次长庚孙自汶寄诗韵",
        "author": "刘摰",
        "content": "近就陶家舍，扶疏草木周。\n颇移兰就水，已计竹为楼。\n饮食随宜足，光阴任自流。\n尔曹来伴老，日问下江舟。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其一",
        "author": "刘摰",
        "content": "四纪坤仪正，三宫册号尊。\n蚤还明辟子，坐见太平孙。\n治诰遗神几，廞衣出寝门。\n如何天下养，难驻白云轩。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其二",
        "author": "刘摰",
        "content": "圣孝心崇报，宫庭诏屡颁。\n丧期逾易月，陵兆改因山。\n已想天人乐，犹睎药使还。\n蟠桃旧亭上，时节寿觞间。",
        "dynasty": "宋",
        "collection_info": null
    },
    {
        "title": "輓濮安懿王任夫人二首  其一",
        "author": "刘摰",
        "content": "自昔商任贵，于金庆裔光。\n来嫔周季历，有子汉宣皇。\n柙玉辉幽竁，车云拥画裳。\n哀荣无所憾，新庙五陵旁。",
        "dynasty": "宋",
        "collection_info": null
    },
    {
        "title": "輓濮安懿王任夫人二首  其二",
        "author": "刘摰",
        "content": "卤簿三川晚，佳城一品尊。\n翟衣新襚命，神寝旧王园。\n凄断风铃远，青苍雾盖昏。\n从今知圣作，大义称私思。",
        "dynasty": "宋",
        "collection_info": null
    },
    {
        "title": "輓大行太皇太后三首  其一",
        "author": "刘摰",
        "content": "四裔柔怀外，羣生惠泽中。\n帘闱九年政，覆载一心公。\n马邓徒闻俭，姜任讵有功。\n风云黄道静，杲日上天东。",
        "dynasty": "宋",
        "collection_info": null
    },
    {
        "title": "輓大行太皇太后三首  其二",
        "author": "刘摰",
        "content": "典礼辞先后，恩私杜外门。\n虚心延众正，损上益羣元。\n仙路山川近，徽音四谥尊。\n宾天去何恨，圣孝託神孙。",
        "dynasty": "宋",
        "collection_info": null
    },
    {
        "title": "輓大行太皇太后三首  其三",
        "author": "刘摰",
        "content": "夕月沈金殿，秋风冷玉衣。\n临当復明辟，忽自厌繁机。\n药使来何暮，嵩呼数已非。\n孤臣恩未报，泣望国西畿。",
        "dynasty": "宋",
        "collection_info": null
    },
    {
        "title": "輓中书侍郎懿献傅公二首  其一",
        "author": "刘摰",
        "content": "里闬推前辈，臣邻接近班。\n深心语默外，大节险夷间。\n付託龟趺字，哀荣马鬛山。\n遥知济源第，风月草堂闲。",
        "dynasty": "宋",
        "collection_info": null
    },
    {
        "title": "輓中书侍郎懿献傅公二首  其二",
        "author": "刘摰",
        "content": "公昨初移疾，予方丐一麾。\n寻闻升屋告，适是出关时。\n零落孤龙友，绸缪记凤池。\n白头怀抱事，西望不胜悲。",
        "dynasty": "宋",
        "collection_info": null
    },
    {
        "title": "輓右光禄大夫知枢密院事赠开府仪同三司孙公二首  其一",
        "author": "刘摰",
        "content": "岑令神情竭，裴公柱石衰。\n国贪黄髪旧，身负赤松期。\n人也将安仰，天乎不憗遗。\n延和听诏语，深见两宫悲。",
        "dynasty": "宋",
        "collection_info": null
    },
    {
        "title": "輓右光禄大夫知枢密院事赠开府仪同三司孙公二首  其二",
        "author": "刘摰",
        "content": "枢极元丰议，人犹记话言。\n载来筹庙幄，遂见偃戎轩。\n一品哀仪重，三司锡命尊。\n绸缪承晚契，挥涕望西原。",
        "dynasty": "宋",
        "collection_info": null
    },
    {
        "title": "輓司空文定张公二首  其一",
        "author": "刘摰",
        "content": "德业文章事，公乎取数多。\n虽惊坏梁梦，会有望门歌。\n人赎心徒尔，舟移古奈何。\n青编如可託，后世看巍峩。",
        "dynasty": "宋",
        "collection_info": null
    },
    {
        "title": "輓司空文定张公二首  其二",
        "author": "刘摰",
        "content": "澹泊环中妙，超遥物外仙。\n百年从委蜕，一匶戢弥天。\n晚契承知已，遗风在象贤。\n东桥松柏路，不得望新阡。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其一",
        "author": "刘摰",
        "content": "元佑飞龙日，淮南卓马归。\n周人瞻赤舄，郑国赋缁衣。\n旷度销羣异，清言析万微。\n方依泰山重，俛仰失巍巍。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其二",
        "author": "刘摰",
        "content": "衡镜公多士，蓍龟信两宫。\n羣生遂耕织，四海戢戈弓。\n夺去天何速，藏深壑已空。\n潭潭新府第，东阁闭春风。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其三",
        "author": "刘摰",
        "content": "玉辇躬临奠，金钱诏治丧。\n襚宫周尚父，世爵汉扶阳。\n位席虚羣望，松阡竁旧藏。\n门中兰玉盛，有以慰思皇。",
        "dynasty": "宋",
        "collection_info": null
    },
    {
        "title": "輓司空赠太师申国吕公四首  其四",
        "author": "刘摰",
        "content": "歳有悬车表，新闻曳杖嗟。\n风云四朝仕，公相百年家。\n故国山川近，西郊鼓吹譁。\n旗常难尽记，膏泽徧幽遐。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其一",
        "author": "刘摰",
        "content": "柱石三朝重，轩裳五纪荣。\n忠勋等张霍，善庆似韦平。\n光气收辰象，仪型失老成。\n易名宣合靖，千古诏幽明。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其二",
        "author": "刘摰",
        "content": "鼎铉调元久，貂冠就第闲。\n朝廷方宪老，梦寐忽頽山。\n白日佳城启，东园秘器颁。\n深宫那可见，桃李在人间。",
        "dynasty": "宋",
        "collection_info": null
    },
    {
        "title": "哀鲁国宣靖曾公三首  其三",
        "author": "刘摰",
        "content": "不憗天何理，云亡国所嗟。\n还应骑列宿，但说去流沙。\n清庙陪烝享，鸿枢见世家。\n悲风溱洧路，哀咽满箫笳。",
        "dynasty": "宋",
        "collection_info": null
    },
    {
        "title": "哀光禄王卿二首  其一",
        "author": "刘摰",
        "content": "天骥腾长坂，秋鸿御顺风。\n俄从绛衣使，不待黑头公。\n志藴留家集，光华掩竁宫。\n惟余善人报，流庆在无穷。",
        "dynasty": "宋",
        "collection_info": null
    },
    {
        "title": "哀光禄王卿二首  其二",
        "author": "刘摰",
        "content": "义直中能恕，才高气不矜。\n众人疑白璧，吾道信朱绳。\n勋业无天命，文章有子兴。\n冥冥何可诘，万古一丘陵。",
        "dynasty": "宋",
        "collection_info": null
    },
    {
        "title": "哀太尉惠穆公三首  其一",
        "author": "刘摰",
        "content": "弈世承圭衮，三朝侍冕旒。\n临边晋羊佑，坐幄汉留侯。\n乐易门多士，几深庙有谋。\n那知天不憗，俛仰一山丘。",
        "dynasty": "宋",
        "collection_info": null
    },
    {
        "title": "哀太尉惠穆公三首  其二",
        "author": "刘摰",
        "content": "四塞宣皇武，殊庭远世机。\n如何梁木梦，不待衮衣归。\n门户传兰玉，忠勋载鼎旗。\n空余殿楹字，鸾鳯五云飞。",
        "dynasty": "宋",
        "collection_info": null
    },
    {
        "title": "哀太尉惠穆公三首  其三",
        "author": "刘摰",
        "content": "望履鸿枢府，熙宁始识公。\n容无高位气，语有大臣风。\n感慨方山仰，惊悲已壑空。\n缁衣国人意，转入薤歌中。",
        "dynasty": "宋",
        "collection_info": null
    },
    {
        "title": "哀应真李先生三首  其一",
        "author": "刘摰",
        "content": "名教心为乐，逍遥志自求。\n遂成君子隐，初异道家流。\n风月闲三楚，巾裳付一丘。\n空余清泰院，云藓旧岩秋。",
        "dynasty": "宋",
        "collection_info": null
    },
    {
        "title": "哀应真李先生三首  其二",
        "author": "刘摰",
        "content": "节行幽人正，林泉隐者居。\n忽歌东鲁梦，未上茂陵书。\n世变还舟壑，门宏待驷车。\n众哀无以致，为託輓声纾。",
        "dynasty": "宋",
        "collection_info": null
    },
    {
        "title": "哀应真李先生三首  其三",
        "author": "刘摰",
        "content": "生死心先达，康宁寿亦遐。\n令威成白鹤，老子去流沙。\n妙意传琴祖，徴言补易家。\n试观余庆后，簪绂已光华。",
        "dynasty": "宋",
        "collection_info": null
    },
    {
        "title": "輓秦国夫人三首  其一",
        "author": "刘摰",
        "content": "久被三宫眷，谁知五福纯。\n脂田天府国，綵服斗枢人。\n枕梦华堂晚，仙期碧海春。\n寻常居养地，悄悄绣帘尘。",
        "dynasty": "宋",
        "collection_info": null
    },
    {
        "title": "輓秦国夫人三首  其二",
        "author": "刘摰",
        "content": "赙襚来中禁，箫笳去国门。\n素冠空列鼎，白髪但歌盆。\n彤管音徽盛，甘泉像貌尊。\n所传天下劝，岂独慰儿孙。",
        "dynasty": "宋",
        "collection_info": null
    },
    {
        "title": "輓秦国夫人三首  其三",
        "author": "刘摰",
        "content": "夫荣子方贵，全庆独乖离。\n昼静兰羞歇，秋高薤曲悲。\n晴云萦寿陇，霜日照铭旗。\n无復升堂拜，空余执绋词。",
        "dynasty": "宋",
        "collection_info": null
    },
    {
        "title": "县斋岁晚寄莱芜田同年",
        "author": "刘摰",
        "content": "西北东南邑，相望叹索居。\n音尘路千里，契阔岁三除。\n薄宦随羣众，平生愧拙疏。\n茂陵将谢病，中散不便书。\n燕泽归鸿尽，东山晚雪余。\n江湖劳梦寐，风土污簪裾。\n尘卷吾成癖，囊诗子富储。\n孤怀吟剑锷，旧迹梦昆墟。\n今古看毫髪，功名剩赘疽。\n何时拂衣去，相与醉鲈鱼。",
        "dynasty": "宋",
        "collection_info": null
    },
    {
        "title": "渚宫",
        "author": "刘摰",
        "content": "坤腹疏灵境，蓬宫抱故城。\n清风百年内，芳草几番平。\n树色埋危屋，湖光泛彩楹。\n真游三岛近，仙界一壶清。\n外虑随尘隔，虚怀敌水明。\n松筠烟翠老，台榭绿苔生。\n攲枕巫云近，披襟楚吹轻。\n舟横疏柳静，桥卧晚波晴。\n事往空歌啸，人闲自醉醒。\n我来真漫兴，鱼鸟莫多情。",
        "dynasty": "宋",
        "collection_info": null
    },
    {
        "title": "梁宣明二帝陵",
        "author": "刘摰",
        "content": "侯景沦江左，湘东復有梁。\n经纶钟厄会，祸乱发诸王。\n忍死瞻姑熟，寻戈起岳阳。\n车书千里蹙，符数百洲亡。\n二主非神武，开基挟北强。\n中兴乖晋睿，惭德肖吴光。\n历闰天余气，蛙鸣井底乡。\n快心真噬腊，覆手已牵羊。\n臣妾随三纪，圭裘隘一方。\n故都终契阔，宗祀各悲凉。\n双塜留衰楚，遗孙盛有唐。\n神灵依古刹，云木抱回冈。\n野火穹碑断，秋风蔓草黄。\n樵童雍门叹，繐帐魏台荒。\n天地双车毂，兴亡一酒觞。\n冥然无足弔，幽思漫徜徉。",
        "dynasty": "宋",
        "collection_info": null
    },
    {
        "title": "送李秘监代还",
        "author": "刘摰",
        "content": "天圣旁求盛，明公射策贤。\n三朝推国器，一节到华颠。\n卵翼千余士，冰霜四十年。\n至诚忘畛域，端已笑韦弦。\n政爱偏东土，民讴戴两川。\n旄飘外台节，贯朽大农钱。\n松柏风霜后，蓍龟祸福前。\n求开建封幕，又泛马融船。\n士望儒林丈，官仪秘府仙。\n仁能化鸮泮，明不浚鱼渊。\n蔽芾人人颂，京坻岁岁田。\n吟春西渚殿，醉月北楼天。\n卓马周侯觐，三公汉守迁。\n蜀江飞大斾，魏阙望非烟。\n贱子何为者，名途秖偶然。\n世高刘表幕，才愧杲之莲。\n愿借今难及，遗恩久自传。\n邻哉拱尧舜，天下俟陶甄。",
        "dynasty": "宋",
        "collection_info": null
    },
    {
        "title": "秋雨用唐诵韵",
        "author": "刘摰",
        "content": "大雨余炎洗，清秋爽气回。\n人情醒委顿，物象救低徊。\n窗岫滋干翠，田禾起旱栽。\n云空明復晦，风缕密还开。\n草合门三径，蛩缘壁四隈。\n药奁烘润幞，书几拂阴霾。\n蓑底渔情乐，沙边客意催。\n帘帏晨气湿，蕉竹夜声来。\n想见天开月，行期菊满杯。\n端居聊可喜，不用拂莓苔。",
        "dynasty": "宋",
        "collection_info": null
    },
    {
        "title": "六月六日避暑山寺次蹈韵",
        "author": "刘摰",
        "content": "楚国元卑湿，炎天更郁蒸。\n风吟同倦虎，霄望剧愁鹰。\n渴肺尘将岔，流肤汗不胜。\n噆肌纷暗蟆，遶鬓闹飞蝇。\n六月常难雨，三湘不识冰。\n炉烘一天地，火药万川陵。\n气候金初伏，襟怀水未澄。\n高明寻偶得，林麓远同登。\n此地聊幽遁，危亭更上层。\n泉声悬嵽嵲，松影转觚棱。\n汲井沈圆李，缘池摘翠菱。\n凉清生洞壑，秀绿动沟塍。\n佳气西频望，乡栏北屡凭。\n有期羣野鹿，无法问山僧。\n云石逢如旧，巾裾见若憎。\n聊堪优卒岁，不愧俯扪膺。",
        "dynasty": "宋",
        "collection_info": null
    },
    {
        "title": "和路秋怀三十韵",
        "author": "刘摰",
        "content": "天地炎氛退，江湖颢气凉。\n西风来沆砀，久客兴徜徉。\n夜匝鸟南树，心惊鴈北方。\n乍因鲈感慨，肯为鵩忧伤。\n纵步青笻杖，投诗古锦囊。\n精荧篱下蓓，狼籍沼中香。\n妙理晞庄达，衰歌笑楚狂。\n是非来衮衮，光景去堂堂。\n别浦丹枫老，闲园碧草芳。\n林颠蝉嘒急，霄路鸟飞长。\n晓露清饶月，晴云暖护霜。\n琴中知水意，楼上得山光。\n桂长金波外，槎沿玉汉傍。\n江天晚摇落，泽国少凶荒。\n竭作趋川垄，欢言治圃场。\n神祠鼓递响，社瓮酒初尝。\n自昔悲时节，闲愁满肺肠。\n宋生辞辨屈，宁子意歌商。\n代谢惟寒暑，平均彼昊苍。\n放情羣鹿豕，度德负簪裳。\n致主深惭尹，汪陂又愧黄。\n无功可铭鼎，有学不鍼肓。\n赋兴须潘子，诗怀勖谢郎。\n虽欣去酷吏，更忆舞商羊。\n不解葵倾日，宁忘鹤返乡。\n锦封西泽鲤，珠剖北山梁。\n塞马难前虑，江鸥肯下翔。\n无为泽边悴，更卖橐中装。\n朝野多闲暇，洪纤遂乐康。\n何时放归橹，大艑水中央。",
        "dynasty": "宋",
        "collection_info": null
    },
    {
        "title": "次韵跂蹈登护法院澄心亭",
        "author": "刘摰",
        "content": "昔泊铜陵县，重来迹可寻。\n洞岩一指顾，花谷记登临。\n岁月回秋棹，江湖入醉襟。\n鱼篮腥邑市，俚语杂山禽。\n紫笋抽姜圃，朱丸缀柿林。\n长官夸乐岁，游子足悲吟。\n眺望春思曩，疏慵老嘆今。\n篷窗把书卧，空此望澄心。",
        "dynasty": "宋",
        "collection_info": null
    },
    {
        "title": "题和州云荫轩",
        "author": "刘摰",
        "content": "古木无年岁，新亭托隐栖。\n交涂寒纛整，垂荫乱云低。\n明暗苍烟合，深沈绿幄齐。\n雨回阴径外，日隔画檐西。\n凉露缘虚滴，珍禽占密啼。\n仙家青桂洞，隐士碧萝溪。\n覆冐均松盖，妖秾笑李蹊。\n坐疑秋色早，境与世尘暌。\n地惜开轩晚，名因寓意题。\n还当推大荫，天下一民黎。",
        "dynasty": "宋",
        "collection_info": null
    },
    {
        "title": "城北庭",
        "author": "刘摰",
        "content": "边草连沙白，燕云拥汉青。\n将军眠塞垒，使者拜王庭。\n金帛三千乘，和亲七十龄。\n豺狼甘血肉，骐骥老林垧。\n秋色榆将落，书生涕但零。\n边尘何日靖，愿一震皇灵。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其一",
        "author": "刘摰",
        "content": "寄隐无怀土，为文倦解嘲。\n地闲从草徧，门静绝人敲。\n螳伏寻蝉捕，莺斜趁蝶捎。\n楚冠谁问事，越鸟自知巢。\n罇酒欣常满，邻书得借钞。\n援琴意流水，弹剑恨空庖。\n兰径深添菊，蔬畦净拔茅。\n殷勤谢老圃，善恶不相殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其二",
        "author": "刘摰",
        "content": "幽怀乐所遇，且任北山嘲。\n世事棋秤变，年光石火敲。\n松筠阴自冷，萝葛蔓相捎。\n草密蛇横径，檐低燕露巢。\n楚醪无再设，蕲纸不重钞。\n旋买秔留客，亲科笋付庖。\n灵山瞻二祖，归路近三茅。\n塞上藏忧喜，人心浪自殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其三",
        "author": "刘摰",
        "content": "朝夕此疏傲，东亭无我嘲。\n并城田鼓作，邻寺食鱼敲。\n树密日先暝，竹长云可捎。\n远书惟鴈足，小隐是鸠巢。\n茶忆新团碾，琴翻旧谱钞。\n怼时常笑屈，投间实惭庖。\n霜雪期松柏，风云富草茅。\n周郎晚菘近，有以代嘉殽。",
        "dynasty": "宋",
        "collection_info": null
    },
    {
        "title": "次韵辂氏东亭书事四首  其四",
        "author": "刘摰",
        "content": "自有逃虚乐，徒兴尚白嘲。\n晚槐嘶意急，蠧木啄声敲。\n犬傍青篱卧，童寻赤枣捎。\n微茫枕间梦，安稳睫边巢。\n困忆石泉弄，渴思冰蜜钞。\n袭香兰入佩，益气芑充庖。\n疏洗王家竹，诛鉏宋宅茅。\n东亭真可乐，万事付纷殽。",
        "dynasty": "宋",
        "collection_info": null
    },
    {
        "title": "寄长芦福禅师",
        "author": "刘摰",
        "content": "境与人相得，长鲸宅海宫。\n香花六时会，心迹万缘空。\n地恐诸天接，江从九泽通。\n潮喷寺门冷，霞拂殿檐红。\n暮鴈来淮北，朝帆下浙东。\n千重苍桂雾，万顷碧芦风。\n衲拥山云暖，缾函水月融。\n当年约莲社，何日谢尘笼。",
        "dynasty": "宋",
        "collection_info": null
    },
    {
        "title": "离冀州马上示赵湜",
        "author": "刘摰",
        "content": "马蹄轻滑背城闉，广陌朝晖健醉魂。\n暑气泛清怜小雨，木阴环翠羡名园。\n宦游淹薄风尘熟，时事侵凌耳目昏。\n独有空愁慵病客，肯来吟啸伴南辕。",
        "dynasty": "宋",
        "collection_info": null
    },
    {
        "title": "纪南道中望荆渚",
        "author": "刘摰",
        "content": "地经三国斗龙蛇，江势天形控蜀巴。\n藏雨鸟归荒冢树，采金人聚浅壕沙。\n子囊城废今秋草，高氏宫遗昔井蛙。\n倦客诗情真劫刼，得于鞌马似曹家。",
        "dynasty": "宋",
        "collection_info": null
    },
    {
        "title": "双桥",
        "author": "刘摰",
        "content": "危桥相向翼高堂，步步行空跨石矼。\n汉外夜惊灵鹊度，雨中秋卧綵虹双。\n烟开从此瞻瀛岛，路远何时过楚江。\n记得扁舟绿杨岸，画栏朱柱对篷窗。",
        "dynasty": "宋",
        "collection_info": null
    },
    {
        "title": "将至监利先寄王令",
        "author": "刘摰",
        "content": "屈指中秋六晓昏，大堤丛竹见霜筠。\n未干醉月题笺墨，随蹑还家走马尘。\n抚景敢嗟经历倦，轩眉频喜笑言亲。\n明年各是东归客，羊酪莼羮万里人。",
        "dynasty": "宋",
        "collection_info": null
    },
    {
        "title": "监利泛化丘湖遂至北洲寺",
        "author": "刘摰",
        "content": "淼淼平湖阔楚江，方舟两桨破秋光。\n罾风钓月嘉鱼国，飞雨翘烟白鹭乡。\n故老昔能悲岸谷，骚人今但爱沧浪。\n北州更有忘归处，寺压苹花千里香。",
        "dynasty": "宋",
        "collection_info": null
    },
    {
        "title": "马上和王监利见寄兼简邹泽民",
        "author": "刘摰",
        "content": "忆昨西归春未穷，重来堤竹已成丛。\n川塍足水稻齐插，霖雨涨江河欲通。\n一马久期均物理，双凫安得快仙风。\n故人况有潇湘约，应喜樽前笑语同。",
        "dynasty": "宋",
        "collection_info": null
    },
    {
        "title": "高唐孟延年明府见招",
        "author": "刘摰",
        "content": "公干方吟簿领迷，浩然诗句慰相思。\n壮怀已有潘毛叹，陈迹犹怀汉佩奇。\n塞下书音稀鴈足，江南秋味忆莼丝。\n祝君多种官田秫，欲趁渊明酿酒期。",
        "dynasty": "宋",
        "collection_info": null
    },
    {
        "title": "招邹泽民",
        "author": "刘摰",
        "content": "日借西园放客愁，忘机鱼鸟分相投。\n水深碧沼前时雨，风满高台六月秋。\n蝉嘒已惊移节物，鸥羣何事亦沈浮。\n烦君试拔尘埃足，来伴元生漫浪游。",
        "dynasty": "宋",
        "collection_info": null
    },
    {
        "title": "次韵邹泽民感事",
        "author": "刘摰",
        "content": "河湟虮虱玩天恩，饷馈驱驰不足论。\n陛下至神收庙算，诸公何术偃戎轩。\n凯歌计日登宗祀，归将惊秋望故园。\n贱士江湖真碌碌，狂吟无以谢干坤。",
        "dynasty": "宋",
        "collection_info": null
    },
    {
        "title": "清明日至潜江马上先寄王炳之陈子正",
        "author": "刘摰",
        "content": "桃花飘泊万红英，独佩诗囊傍水行。\n二月东风撩霰雪，峭寒天气作清明。\n病怀敢有贤劳嘆，壮志徒因节物惊。\n罇酒喜亲陶靖节，经帏仍近董先生。",
        "dynasty": "宋",
        "collection_info": null
    },
    {
        "title": "五月十日发俞潭先寄王潜江",
        "author": "刘摰",
        "content": "雨过长风吹野塘，水深川路白泱泱。\n人如泽畔穷吟客，天似江南八月凉。\n陂下卧轮车乍歇，田间鸣鼓稻齐秧。\n长官应为斯民喜，准备新诗赋万箱。",
        "dynasty": "宋",
        "collection_info": null
    },
    {
        "title": "戏呈诗会诸友",
        "author": "刘摰",
        "content": "郢楼吟倡近萧疏，椽笔贪抄未见书。\n拙客懒同嵇叔夜，少年文爱马相如。\n夜凉灯火心亲古，秋老江湖兴起予。\n欲整羸师寻战地，清风无使旧坛虚。",
        "dynasty": "宋",
        "collection_info": null
    },
    {
        "title": "月夜即席次韵",
        "author": "刘摰",
        "content": "天帐空虚碧玉寒，露华应满汉宫盘。\n十分月上星光掩，四坐诗成醉语阑。\n楚渚鴈归惊客恨，庾楼风静足清懽。\n一年惟有中秋赏，银阙鳌山夜未残。",
        "dynasty": "宋",
        "collection_info": null
    },
    {
        "title": "次韵直夫喜与炳之会",
        "author": "刘摰",
        "content": "莫悲人事转秋蓬，但使樽中酒不空。\n尺蠖屈身今我倦，南鹏飞化昔君同。\n天晞残雨偏宜晚，堂压寒溪剩占风。\n合继回源书讌籍，楚山坚石尽堪砻。",
        "dynasty": "宋",
        "collection_info": null
    },
    {
        "title": "次韵炳之河亭",
        "author": "刘摰",
        "content": "风拂蓝溪舞翠绡，庾郎池树旋诛茅。\n春苹初见香生叶，夏果重来子满梢。\n渌酒不空期霰雪，清谈为乐敌弦匏。\n尘埃久负江湖志，徙倚朱栏祇自嘲。",
        "dynasty": "宋",
        "collection_info": null
    },
    {
        "title": "寄邹泽民秘校",
        "author": "刘摰",
        "content": "去年樽酒共论文，一别西园迹已陈。\n终日城头忆王粲，清吟泽畔似灵均。\n懒书已负交朋责，满秩初湔耳目尘。\n万里江风秋思近，归心聊復借鲈莼。",
        "dynasty": "宋",
        "collection_info": null
    },
    {
        "title": "送杨秘校",
        "author": "刘摰",
        "content": "大樯双橹换巴船，美满西风水接天。\n苏子意飞黄鹄外，梁公心在白云边。\n蟹肥采石秋霜足，酒滑湓江夜月圆。\n綵服拜亲无限乐，几多幽思入新篇。",
        "dynasty": "宋",
        "collection_info": null
    },
    {
        "title": "别田延年王潜江",
        "author": "刘摰",
        "content": "才非王粲入荆州，淹簿三年已倦游。\n疏世自甘时不与，论交有得子相求。\n学知所乐轻文绣，言至无瑕绝悔尢。\n大舜箫韶方九奏，伫看灵凤出丹丘。",
        "dynasty": "宋",
        "collection_info": null
    },
    {
        "title": "次李秬新秋韵二首  其一",
        "author": "刘摰",
        "content": "雨晴凉意日相亲，物物秋容绝点尘。\n沧海谁期泛槎客，西风先傍忆鲈人。\n收还志业围棋局，分付光阴漉酒巾。\n欲约一罇清夜话，月中凉露满松筠。",
        "dynasty": "宋",
        "collection_info": null
    },
    {
        "title": "次李秬新秋韵二首  其二",
        "author": "刘摰",
        "content": "风惊梧叶觉秋还，万丈归心到北山。\n已许生平江海上，坐求功业簿书间。\n颇闻都护刊铜柱，更喜将军入玉关。\n朝野清明无一事，相从那使酒罇闲。",
        "dynasty": "宋",
        "collection_info": null
    },
    {
        "title": "次韵李中舍秬秋雨",
        "author": "刘摰",
        "content": "三伏方中火欲流，阴霖匝月气争秋。\n坐愁屋底须持盖，闻说田间可漾舟。\n狂草满庭泛戢戢，湿虫侵户听啾啾。\n独于水部添诗思，坐滴空阶兴未休。",
        "dynasty": "宋",
        "collection_info": null
    },
    {
        "title": "次韵酬李秬",
        "author": "刘摰",
        "content": "公干长迷簿领书，渥言那似阮元瑜。\n闇投子有夜光璧，次报吾无明月珠。\n急景壮怀悲剑锷，西风高兴梦蓬壶。\n勉强岂使今惭古，元白邹枚亦此都。",
        "dynasty": "宋",
        "collection_info": null
    },
    {
        "title": "出都二首  其一",
        "author": "刘摰",
        "content": "两桨东飞下大梁，樽罍漂泊过重阳。\n江湖常恨连年隔，羁旅寜为万里伤。\n淮寺月寒芦扬白，楚林霜早菊迎黄。\n箧中谏纸余多少，尽写新诗入锦囊。",
        "dynasty": "宋",
        "collection_info": null
    },
    {
        "title": "出都二首  其二",
        "author": "刘摰",
        "content": "重入修门甫岁余，又携琴剑反江湖。\n干坤浩浩何由报，犬马区区正自愚。\n缘熟且为莲社客，伻来喜对草堂图。\n西箱屋了吾真足，高枕看云一事无。",
        "dynasty": "宋",
        "collection_info": null
    },
    {
        "title": "初发梁泽",
        "author": "刘摰",
        "content": "蒲侧荷翻小雨收，鲈莼高兴满扁舟。\n云稀树色偏宜晚，天借湖光剩占秋。\n孤鹜落霞闲上下，红莲白鹭各风流。\n此行说与同樽酒，南国江山尽旧游。",
        "dynasty": "宋",
        "collection_info": null
    },
    {
        "title": "金陵",
        "author": "刘摰",
        "content": "月满扁舟久客怀，石头城下暮潮迴。\n霸王基业从吴始，人物风流自晋来。\n大抵险深输道德，于今榛莾蔽楼台。\n吟毫千百年间事，剩写江南庾信哀。",
        "dynasty": "宋",
        "collection_info": null
    },
    {
        "title": "南喜寺",
        "author": "刘摰",
        "content": "天监禅僧此结庐，石头高士有遗居。\n楼飞缥缈岩腰峻，庵静峥嵘阁道虚。\n雪后桂花香涧谷，春寒松雾滴巾裾。\n山中物色吟虽苦，尽是诗翁掇拾余。",
        "dynasty": "宋",
        "collection_info": null
    },
    {
        "title": "灵岩寺",
        "author": "刘摰",
        "content": "先望岩端金碧明，久穿葱蒨踏峥嵘。\n山疑图画曾经见，地喜生平所未行。\n随处石泉春渇解，上方云屋夜寒生。\n主人着意开佳境，无负千年四绝名。",
        "dynasty": "宋",
        "collection_info": null
    },
    {
        "title": "连年往返水陆万余里今自乡中挈家南来已至江州行彻险阻喜而作诗寄之",
        "author": "刘摰",
        "content": "亥宫驿马岁翩翩，又作离乡路数千。\n拔宅今为大去国，出灾休算小行年。\n访寻前日停舟地，催迫穷阴舞雪天。\n屈指还家已无事，便应调拂武城弦。",
        "dynasty": "宋",
        "collection_info": null
    },
    {
        "title": "舟次再寄",
        "author": "刘摰",
        "content": "小孤风顺水安流，湓浦欣闻已繫舟。\n几日亭中折奇树，从今江上解离忧。\n客心岁晚惊催橹，雪意天寒入倚楼。\n东圃梅开酒更美，团圆无復越乡愁。",
        "dynasty": "宋",
        "collection_info": null
    },
    {
        "title": "岸次见梅花不果折",
        "author": "刘摰",
        "content": "武昌江口见江梅，紫蕚瑶芳取次开。\n穷腊雪寒新霁后，满枝春色为谁来。\n坐嗟陇首无人寄，莫使城楼有角哀。\n犹喜东风慰岑寂，暗香时许度蒿莱。",
        "dynasty": "宋",
        "collection_info": null
    },
    {
        "title": "自衡岳至福严寺二首  其一",
        "author": "刘摰",
        "content": "晓指禅关入翠屏，烟岚金碧旋疏明。\n旁看阴壑溟蒙失，斗上云梯伛偻行。\n漫兴独于元子惬，诗怀容与谢公评。\n区区出处劳分别，朝市山林各有情。",
        "dynasty": "宋",
        "collection_info": null
    },
    {
        "title": "自衡岳至福严寺二首  其二",
        "author": "刘摰",
        "content": "俯仰岩溪万仞临，恨输飞鸟极高深。\n青云平地人难到，流水残花路可寻。\n稍觉衣裾侵小雨，渐闻钟磬下遥岑。\n丈人不厌频来往，欲作香山得二林。",
        "dynasty": "宋",
        "collection_info": null
    },
    {
        "title": "福严寺呈贯之少卿并诸禅老",
        "author": "刘摰",
        "content": "眼熟林峦认旧缘，耆关峰北入霏烟。\n云房直上三千尺，蜡屐重来十五年。\n山奥坐能朝万象，地灵深自接诸天。\n暂游久住均如梦，社客何须约白莲。",
        "dynasty": "宋",
        "collection_info": null
    },
    {
        "title": "至福严寺得邹耒阳书因寄",
        "author": "刘摰",
        "content": "尽室攀萝入五峰，峰前金碧寺飞空。\n山当星鸟离方镇，地闢天龙海上宫。\n喜我徜徉泉石外，忆君辛苦簿书中。\n登临樽酒无因共，半夜题诗寄北风。",
        "dynasty": "宋",
        "collection_info": null
    },
    {
        "title": "欲登祝融峰阻雨呈少卿",
        "author": "刘摰",
        "content": "雾雨阴冥万壑蒸，五峰当面失云层。\n愁如药使迷蓬岛，路似仙溪隔武陵。\n已认神灵憎俗客，欲将魔障问岩僧。\n劳公为我祈昭圣，暂借扶桑白日升。",
        "dynasty": "宋",
        "collection_info": null
    },
    {
        "title": "赠南岳董少卿二首  其一",
        "author": "刘摰",
        "content": "身在南山非隐沦，闲中官贵异风尘。\n清泉白日预何事，华髪綵衣今几人。\n虚室图书忘岁月，寿筵香火祝君亲。\n朝廷不以忠移孝，又说恩函拜命新。",
        "dynasty": "宋",
        "collection_info": null
    },
    {
        "title": "赠南岳董少卿二首  其二",
        "author": "刘摰",
        "content": "世人行止两怱怱，公独荣亲禄隐中。\n清职正同香案吏，旷怀都似漆园翁。\n南陵兰茂晨羞洁，内鼎丹灵老颊红。\n虽喜论心慰迁客，区区安足识冥鸿。",
        "dynasty": "宋",
        "collection_info": null
    },
    {
        "title": "赠黄少卿二首  其一",
        "author": "刘摰",
        "content": "仙翁来自太常班，再乞林泉捧诏还。\n养志秖为华髪戏，无心宜共白云闲。\n一樽未厌尘中客，双屐同跻雨后山。\n为寄东宫舍人语，五峰新句两难攀。",
        "dynasty": "宋",
        "collection_info": null
    },
    {
        "title": "赠黄少卿二首  其二",
        "author": "刘摰",
        "content": "携笻得得访云关，恰值东湖贺监还。\n泉石主人元好事，尘埃游子暂偷闲。\n心轻齐组知灵运，文满浯溪服次山。\n秖恐东风唤归棹，江头杨柳已堪攀。",
        "dynasty": "宋",
        "collection_info": null
    },
    {
        "title": "少卿送酒肴至山中",
        "author": "刘摰",
        "content": "十里传书厚意将，珍肴醇酹寄山房。\n定知僧舍餍疏食，更欲云岩有酒乡。\n一饭常闻淮上报，独醒徒使楚人伤。\n携持明日到峰顶，试揖浮丘共此觞。",
        "dynasty": "宋",
        "collection_info": null
    },
    {
        "title": "次韵贯之见勉冐雨至后洞",
        "author": "刘摰",
        "content": "狂电惊雷晓未收，春云能护洞天游。\n徘徊已尽剡溪兴，秘怪难探禹穴幽。\n彊勉更须劳屐齿，龙钟何惮过山头。\n从今功德应圆满，厚意成人岂易酬。",
        "dynasty": "宋",
        "collection_info": null
    },
    {
        "title": "又次韵",
        "author": "刘摰",
        "content": "已踏云梯上翠岑，洞中闻说更幽深。\n夜惊寒雨生潇洒，愁起孤猿助啸吟。\n白日昔传仙可学，青天今笑梦难寻。\n故应清兴无时尽，肯为淹留折此心。",
        "dynasty": "宋",
        "collection_info": null
    },
    {
        "title": "登祝融峰题上封寺二首  其一",
        "author": "刘摰",
        "content": "磴险梯危路忽穷，胜游须到祝融峰。\n九千丈外云间寺，一万年余石上松。\n引手莫高疑触斗，临池毋久恐兴龙。\n此山惜与中都远，未得君王检玉封。",
        "dynasty": "宋",
        "collection_info": null
    },
    {
        "title": "登祝融峰题上封寺二首  其二",
        "author": "刘摰",
        "content": "寒风吹脑赤霄边，飞鸟犹难到绝巅。\n下见人间又成海，恍惊身世此何天。\n岩腰半白春留雪，僧面多黔日冐烟。\n我亦淮南宗姓后，举家应合到神仙。",
        "dynasty": "宋",
        "collection_info": null
    },
    {
        "title": "贯之自岳先还衡阳示诗见别次韵奉和",
        "author": "刘摰",
        "content": "云壑登临杖屦随，狂歌清醉乐忘疲。\n拍肩正赋游仙曲，回首还吟陟屺诗。\n春草便惊南浦别，寿觞应慰北堂慈。\n区区流水高山意，常有孤音託子期。",
        "dynasty": "宋",
        "collection_info": null
    },
    {
        "title": "孙少卿鹿头山诗并画图二首  其一",
        "author": "刘摰",
        "content": "诛茅搜险旋寻真，闻说山岩一日新。\n佳境留连应有待，先时登览岂无人。\n披榛好石来如召，随手清泉应若神。\n不独山中兴胜事，几多风爱在邦民。",
        "dynasty": "宋",
        "collection_info": null
    },
    {
        "title": "孙少卿鹿头山诗并画图二首  其二",
        "author": "刘摰",
        "content": "使君镇爱鹿头山，图画歌吟共为传。\n尘世那知武陵事，时人争诵永嘉篇。\n行春游醉常劳梦，按部登临又隔年。\n有客平生志林壑，坐怜双眼隔云烟。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其一",
        "author": "刘摰",
        "content": "故人江驿寄瑶华，紫玉枝头散嫩霞。\n日暗露桃春尚浅，醉余收面粉难遮。\n绿溪地静东风遇，雕槛香寒晓月斜。\n水满琉璃聊自喜，不堪尘眼秖空花。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其二",
        "author": "刘摰",
        "content": "萧疏仙梗擢芳华，巧刻圆琼傅淡霞。\n素质本非桃杏质，酡颜聊避雪霜遮。\n香含暮雨栏边散，艳倚春风鬓上斜。\n闻说樽前偏属党，青黄朱粉更无花。",
        "dynasty": "宋",
        "collection_info": null
    },
    {
        "title": "次韵蔡景繁红梅三首  其三",
        "author": "刘摰",
        "content": "仙圃瑶林冠物华，靓英明媚洗晴霞。\n醉装却费臙脂晕，纨扇应烦绛粉遮。\n天上念奴春睡足，风前飞燕舞容斜。\n后房宜劝歌声小，惜爱今年第一花。",
        "dynasty": "宋",
        "collection_info": null
    },
    {
        "title": "再次红梅",
        "author": "刘摰",
        "content": "色不夭秾始是华，仙家林观倚云霞。\n春酣白玉醅香入，日射红鸾扇影遮。\n攅蕚乱鬚能淡伫，抱枝寒蓓更疏斜。\n为寄瑶林主人语，争妍应有曲房花。",
        "dynasty": "宋",
        "collection_info": null
    },
    {
        "title": "庭前有古槐一株枝叶扶疏广荫一亩每当月夕风晨辄为婆娑其下空翠滴衣心神清越感秋寄兴情见乎词",
        "author": "刘摰",
        "content": "绿玉交柯蔽郁深，碧萝寒幄静沈沈。\n最宜初旭晞晴霭，时有珍禽宅翠阴。\n终日对为佳客伴，几年相慰故溪心。\n主人已有秋风兴，更听疏蝉抱叶吟。",
        "dynasty": "宋",
        "collection_info": null
    },
    {
        "title": "盆中移白菊",
        "author": "刘摰",
        "content": "九秋风露下星榆，玉刻圆钱散晓株。\n人住水涯多白髪，地应花谷近清都。\n按香清酒登新谱，益气轻身载旧图。\n移取黄堂朝夕见，北洲亭远故台芜。",
        "dynasty": "宋",
        "collection_info": null
    },
    {
        "title": "次南阳钱紫微白菊",
        "author": "刘摰",
        "content": "清根灵气本仙通，白玉葩华绿玉丛。\n山远莫寻幽谷水，洲香聊近百花丛。\n神寒缥缈梅同格，英出繁多雪愧工。\n篱下区区醉金蘂，郦卿应笑鹿皮翁。",
        "dynasty": "宋",
        "collection_info": null
    },
    {
        "title": "次韵傅推官宏月菊",
        "author": "刘摰",
        "content": "应怜陶令爱东篱，分付黄花特地迟。\n百卉浪随秋色尽，孤芳自与岁寒期。\n冷香直欲梅相斗，金蘂悬知雪更宜。\n空使诗人咏重九，天公造物本无时。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其一",
        "author": "刘摰",
        "content": "翼子诒孙庙社功，忧劳嘉佑治平中。\n泽流自配皇图远，仙去谁期寿劫空。\n三献奄违长信殿，万灵神会永昭宫。\n母仪五十年间事，愁入西郊鼓吹风。",
        "dynasty": "宋",
        "collection_info": null
    },
    {
        "title": "輓慈圣光献皇后二首  其二",
        "author": "刘摰",
        "content": "孝孙皇帝念终天，毁慕难留王座迁。\n庙谥易名尊四字，宸闱行服自三年。\n宝衣鸾鳯藏华殿，哀仗星辰下洛川。\n从此都人想游幸，无因重见九龙軿。",
        "dynasty": "宋",
        "collection_info": null
    },
    {
        "title": "輓资政殿学士吏部尚书曾公二首  其一",
        "author": "刘摰",
        "content": "怀诏归来望九霄，伾山纔隔渡河桥。\n履声未彻君王听，车左俄悲道路招。\n韦氏诗书传秘阁，石家孝谨冠中朝。\n灵輀闻说都门过，愁彻西风鼓吹箫。",
        "dynasty": "宋",
        "collection_info": null
    },
    {
        "title": "輓资政殿学士吏部尚书曾公二首  其二",
        "author": "刘摰",
        "content": "百岁悲欢俯仰间，讣惊畴昔涕汍澜。\n玉堂天圣传先契，兰省元丰事长官。\n寂寂尘音华屋闭，萧萧云木故山寒。\n深心令德今何愧，付与无穷后世看。",
        "dynasty": "宋",
        "collection_info": null
    },
    {
        "title": "輓宋次道二首  其一",
        "author": "刘摰",
        "content": "橐笔周旋侍汉宫，慱知前载问无穷。\n朝廷人物儒林丈，家世文章太史公。\n俯仰顿惊华屋换，声容徒望繐帷空。\n寝门一哭何嗟及，付与悲哀挽铎风。",
        "dynasty": "宋",
        "collection_info": null
    },
    {
        "title": "輓宋次道二首  其二",
        "author": "刘摰",
        "content": "平生襟尚苦清通，白首耽心翰墨中。\n万卷囊书推沈氏，一时碑字贵颜公。\n尘栖村馆稀宾至，山抱佳城与祖同。\n已矣善人那復见，萧萧溱洧秖秋风。",
        "dynasty": "宋",
        "collection_info": null
    },
    {
        "title": "哀吕西台行父四首  其一",
        "author": "刘摰",
        "content": "大夫门户斗魁旁，落落南宫旧望郎。\n收敛壮心书万卷，沈浮高兴酒千觞。\n乘骢始欲新年去，藏壑俄惊半夜亡。\n索我赠言曾未暇，哀怀今变绋尘章。",
        "dynasty": "宋",
        "collection_info": null
    },
    {
        "title": "哀吕西台行父四首  其二",
        "author": "刘摰",
        "content": "仙骨萧疏古柏秋，合于尘世独悠悠。\n人间未熟黄粱饭，天上新成白玉楼。\n隐几不闻遗治命，飞旌何日向西州。\n识君惟有崔夫子，预说衣冠一蜕留。",
        "dynasty": "宋",
        "collection_info": null
    },
    {
        "title": "哀吕西台行父四首  其三",
        "author": "刘摰",
        "content": "前月南河欲放船，壶觞一夕暂盘桓。\n吐霏珠玉音犹在，风折篔筜墨未干。\n皎皎不应随物转，滔滔从此缔交难。\n孤怀幽调谁知者，寂寞金徽不復弹。",
        "dynasty": "宋",
        "collection_info": null
    },
    {
        "title": "哀吕西台行父四首  其四",
        "author": "刘摰",
        "content": "吴兴空望使君车，道厄陈州亦命欤。\n归路自为兜率去，遗忠谁访茂陵书。\n粃糠世俗心无累，兰玉阶庭善有余。\n一束生刍犹未至，春风洒涙满襟裾。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其一",
        "author": "刘摰",
        "content": "亭亭员榦直，翦翦翠轮齐。\n叶散夜叉様，恶名谁品题。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其二",
        "author": "刘摰",
        "content": "荣悴逐时序，纷纷红翠多。\n谁同岁寒操，旁有羽林戈。",
        "dynasty": "宋",
        "collection_info": null
    },
    {
        "title": "次韵唐诵植椶榈三绝句  其三",
        "author": "刘摰",
        "content": "种兰不当户，李以苦见容。\n珍重主人意，东亭非要冲。",
        "dynasty": "宋",
        "collection_info": null
    },
    {
        "title": "次长守长历两孙自汶寄读诗韵  其一",
        "author": "刘摰",
        "content": "阿守似其父，丰姿仍秀疏。\n别翁犹数月，书驿且渠渠。",
        "dynasty": "宋",
        "collection_info": null
    },
    {
        "title": "次长守长历两孙自汶寄读诗韵  其二",
        "author": "刘摰",
        "content": "历也驹千里，新诗慰远思。\n霜秋鱼酒美，来趁寿觞时。",
        "dynasty": "宋",
        "collection_info": null
    },
    {
        "title": "戏简许敎授",
        "author": "刘摰",
        "content": "虽有董盐甘寂寞，如闻颜粥更艰辛。\n莫将秉釡论多少，聊为君家拂甑尘。",
        "dynasty": "宋",
        "collection_info": null
    },
    {
        "title": "马融绛帐台",
        "author": "刘摰",
        "content": "汉守曾为绛帐师，升堂高弟许抠衣。\n传经无復当时事，只有沙禽自在飞。",
        "dynasty": "宋",
        "collection_info": null
    },
    {
        "title": "国风亭",
        "author": "刘摰",
        "content": "地灵真合有清辞，正在中和乐职时。\n谁道诸诗吟不尽，试看亭上国风诗。",
        "dynasty": "宋",
        "collection_info": null
    },
    {
        "title": "復古亭",
        "author": "刘摰",
        "content": "功大文雄岁月深，巍然高碣字生金。\n台池得与吾民共，谁识邦家復古心。",
        "dynasty": "宋",
        "collection_info": null
    },
    {
        "title": "穿杨亭",
        "author": "刘摰",
        "content": "华构翚飞一望中，颜间篆墨扬秋风。\n休矜百步穿杨巧，未及当年射虎功。",
        "dynasty": "宋",
        "collection_info": null
    },
    {
        "title": "迎春亭",
        "author": "刘摰",
        "content": "亭接东风近晓霞，几多和气到萌芽。\n也知当日迎春意，不为松筠只为花。",
        "dynasty": "宋",
        "collection_info": null
    },
    {
        "title": "朝宗亭",
        "author": "刘摰",
        "content": "亭下长江走浪花，朝宗东委去无涯。\n何时银汉风涛稳，待泛仙人八月槎。",
        "dynasty": "宋",
        "collection_info": null
    },
    {
        "title": "澄心阁",
        "author": "刘摰",
        "content": "危栏倒影下千寻，空水无声万象沉。\n试问登临来往客，几人澄得利名心。",
        "dynasty": "宋",
        "collection_info": null
    },
    {
        "title": "七瑞堂",
        "author": "刘摰",
        "content": "草木生成亦偶然，谁将枝榦验祥编。\n如何併作当时瑞，寂寞如今五十年。",
        "dynasty": "宋",
        "collection_info": null
    },
    {
        "title": "水舫",
        "author": "刘摰",
        "content": "天水相将远欲无，扁舟双桨似飞凫。\n此身未是逃名客，且学鸱夷泛五湖。",
        "dynasty": "宋",
        "collection_info": null
    },
    {
        "title": "双桥",
        "author": "刘摰",
        "content": "双桥十里跨虚明，波面无风两足轻。\n雨歇烟收人不见，路岐依约是蓬瀛。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其一",
        "author": "刘摰",
        "content": "水落溪桥霜未寒，冈林平浅是西山。\n路穿峭蒨青葱底，寺在崎岖屈曲间。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其二",
        "author": "刘摰",
        "content": "排门金碧七禅关，松阁相望石径连。\n不为勤求善知识，可能一日徧诸天。",
        "dynasty": "宋",
        "collection_info": null
    },
    {
        "title": "十月六日与客游金山干明宣塔戒坛弥勒舍利广教七山寺三首  其三",
        "author": "刘摰",
        "content": "行彻云烟到上方，青林深壑对重冈。\n山中底处饶风月，要着江州一草堂。",
        "dynasty": "宋",
        "collection_info": null
    },
    {
        "title": "偶作",
        "author": "刘摰",
        "content": "春气未强寒惨惨，羁人多病兴寥寥。\n闲愁付与毫端遣，长日期于局上销。",
        "dynasty": "宋",
        "collection_info": null
    },
    {
        "title": "次韵张供备达夫观回鴈峰二首  其一",
        "author": "刘摰",
        "content": "图志分明传者谬，峰名元在岳山隈。\n邦人试看春岩上，岂有燕鸿到此回。",
        "dynasty": "宋",
        "collection_info": null
    },
    {
        "title": "次韵张供备达夫观回鴈峰二首  其二",
        "author": "刘摰",
        "content": "林麓坡陀湘水侧，烟岚朝暮楚城隈。\n峰前迁客翻堪笑，不及飞鸿一歳回。",
        "dynasty": "宋",
        "collection_info": null
    },
    {
        "title": "樊山口二绝  其一",
        "author": "刘摰",
        "content": "洲觜崭崭乱石排，濯风寒浪踏苍苔。\n长江万里从西北，泻向幽人两足来。",
        "dynasty": "宋",
        "collection_info": null
    },
    {
        "title": "樊山口二绝  其二",
        "author": "刘摰",
        "content": "无数江鸥似雪霜，暂来还去俯沧泿。\n幽人已自忘机久，却恐窥鱼意未忘。",
        "dynasty": "宋",
        "collection_info": null
    },
    {
        "title": "九日依唐生韵五绝句  其一",
        "author": "刘摰",
        "content": "三岁重阳负玉觞，悲欢不定客途长。\n元光节物真虚掷，赖有新诗付锦囊。",
        "dynasty": "宋",
        "collection_info": null
    },
    {
        "title": "九日依唐生韵五绝句  其二",
        "author": "刘摰",
        "content": "白醪趁节醅已发，黄菊候霜花未开。\n独上荒城拱双袖，风云惨惨鴈声来。",
        "dynasty": "宋",
        "collection_info": null
    },
    {
        "title": "九日依唐生韵五绝句  其三",
        "author": "刘摰",
        "content": "无处登临百尺楼，若为销散仲宣忧。\n拒霜寒菊常烟雨，愁满江城冷澹秋。",
        "dynasty": "宋",
        "collection_info": null
    },
    {
        "title": "九日依唐生韵五绝句  其四",
        "author": "刘摰",
        "content": "悄悄登山临水兴，纷纷泛菊佩茰人。\n不须吹落簪花帽，但愿常存漉酒巾。",
        "dynasty": "宋",
        "collection_info": null
    },
    {
        "title": "九日依唐生韵五绝句  其五",
        "author": "刘摰",
        "content": "长松老桂风霜足，细草幽花雨露霑。\n天寒日下音书少，鴈自高飞鱼自潜。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其一",
        "author": "刘摰",
        "content": "湖水漫漫日夜添，芡芒蒲锷斗尖铦。\n不须更问雨多少，且喜西窗青入帘。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其二",
        "author": "刘摰",
        "content": "风欺炊竈晨烟重，泥隔宾车午枕高。\n谁记幽人张仲蔚，都将三径付蓬蒿。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其三",
        "author": "刘摰",
        "content": "池蛙联络声方旺，径草纵横势未锄。\n不厌微凉生枕簟，只忧新蠧入图书。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其四",
        "author": "刘摰",
        "content": "声入高梧翠竹边，故携枕簟北窗前。\n无端唤起江南梦，记得扁舟夜不眠。",
        "dynasty": "宋",
        "collection_info": null
    },
    {
        "title": "次韵燕中舍若水苦雨五绝句  其五",
        "author": "刘摰",
        "content": "嘉谷连空指岁丰，幽潜无復有乖龙。\n何时浩荡风吹日，照彻阴云几万重。",
        "dynasty": "宋",
        "collection_info": null
    },
    {
        "title": "泛舟南湖二绝句寄公秉二首  其一",
        "author": "刘摰",
        "content": "路转芳洲面面风，回环惭愧刺船翁。\n画桥东北桃花坞，时有飘红落酒中。",
        "dynasty": "宋",
        "collection_info": null
    },
    {
        "title": "泛舟南湖二绝句寄公秉二首  其二",
        "author": "刘摰",
        "content": "不知芳物过春风，傲兀扁舟怯浪翁。\n得似王猷剡溪上，何须范蠡五湖中。",
        "dynasty": "宋",
        "collection_info": null
    },
    {
        "title": "木芙蓉",
        "author": "刘摰",
        "content": "谁染轻红皱万囊，靓如妆面照寒塘。\n蜀葵千叶仍陪菊，芍药重台更耐霜。",
        "dynasty": "宋",
        "collection_info": null
    },
    {
        "title": "湖上口号三首  其一",
        "author": "刘摰",
        "content": "绿荷深不见湖光，万柄清风动晓凉。\n莫恨红葩犹未烂，叶香元自胜花香。",
        "dynasty": "宋",
        "collection_info": null
    },
    {
        "title": "湖上口号三首  其二",
        "author": "刘摰",
        "content": "湖上清怀各自知，凉风吹我独依依。\n吏曹姑去母催我，待得临流弄月归。",
        "dynasty": "宋",
        "collection_info": null
    },
    {
        "title": "湖上口号三首  其三",
        "author": "刘摰",
        "content": "柳色映花春岸北，人家临水画桥南。\n回舟欲向东城望，恰似清溪玉镜潭。",
        "dynasty": "宋",
        "collection_info": null
    },
    {
        "title": "六月二十日湖上四绝句  其一",
        "author": "刘摰",
        "content": "莲的纷纷玉手来，欲攀莲叶卷狂杯。\n冰浆未见菱腰折，珠实何时芡觜开。",
        "dynasty": "宋",
        "collection_info": null
    },
    {
        "title": "六月二十日湖上四绝句  其二",
        "author": "刘摰",
        "content": "红蕖白藕满平湖，曾爱新梢玉不如。\n今日水深那可得，野人盘上欠香蔬。",
        "dynasty": "宋",
        "collection_info": null
    },
    {
        "title": "六月二十日湖上四绝句  其三",
        "author": "刘摰",
        "content": "气候凄炎倾刻中，晚来宜此一樽同。\n乍收荷叶萧骚雨，便得苹花细碎风。",
        "dynasty": "宋",
        "collection_info": null
    },
    {
        "title": "六月二十日湖上四绝句  其四",
        "author": "刘摰",
        "content": "浓云忽忽遍天围，四面凉风弄客衣。\n霹雳一声湖雨白，鱼儿惊没鹭狂飞。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其一",
        "author": "刘摰",
        "content": "此时遥忆子猷家，幽兴应思剡水涯。\n未向东风见琼树，且传春色赠梅花。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其二",
        "author": "刘摰",
        "content": "渐飞大片纷如靴，更扑惊风乱似麻。\n为谢妻孥衣但典，莫愁米贵酒难賖。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其三",
        "author": "刘摰",
        "content": "檐边骚屑竹声干，炉畔龙钟病骨寒。\n坐想兰歌倾桂酒，清虚堂上有余欢。",
        "dynasty": "宋",
        "collection_info": null
    },
    {
        "title": "雪中次韵王巩廷平四绝句  其四",
        "author": "刘摰",
        "content": "袁安秖有高眠兴，谢眺空伤后会难。\n十万健儿春瘴近，飞花宜过海南山。",
        "dynasty": "宋",
        "collection_info": null
    },
    {
        "title": "平原君",
        "author": "刘摰",
        "content": "徒称舘舍三千客，岂捄长平百万军。\n焉在平原多得士，功名翻属信陵君。",
        "dynasty": "宋",
        "collection_info": null
    },
    {
        "title": "信陵君",
        "author": "刘摰",
        "content": "客赵忘梁久不归，先王宗社若巢危。\n归来未久秦人入，魏国存亡亦可悲。",
        "dynasty": "宋",
        "collection_info": null
    },
    {
        "title": "甘罗",
        "author": "刘摰",
        "content": "甘罗徒挟虎狼威，入赵安能策是非。\n大扺诸侯畏秦尔，一言轻得五城归。",
        "dynasty": "宋",
        "collection_info": null
    },
    {
        "title": "汲黯",
        "author": "刘摰",
        "content": "汲黯刚纯社稷臣，张汤巧诋更平津。\n贤人所贵忠邪异，惜对君王论未伸。",
        "dynasty": "宋",
        "collection_info": null
    },
    {
        "title": "次韵龚谏议辅之同游灵岩寺",
        "author": "刘摰",
        "content": "琳宫仙老鬓虽霜，不厌山头石径长。\n杖履更为他日约，姓名聊记旧碑旁。",
        "dynasty": "宋",
        "collection_info": null
    },
    {
        "title": "戏李质夫",
        "author": "刘摰",
        "content": "曾醉江梅烂漫时，北乡寒冷见花迟。\n知君独倚瑶林赏，不向春风赠一枝。",
        "dynasty": "宋",
        "collection_info": null
    },
    {
        "title": "再赠李质夫",
        "author": "刘摰",
        "content": "赠春须记折花时，坐恨江南信息迟。\n还向瑶林主人问，东风应傍去年枝。",
        "dynasty": "宋",
        "collection_info": null
    },
    {
        "title": "绝句",
        "author": "刘摰",
        "content": "日日新诗出锦囊，清言飘洒句琅琅。\n幕中病客疲酬报，走马真难伴放羊。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其一",
        "author": "刘摰",
        "content": "几年空有忆梅诗，常恐江南驿使迷。\n惭愧一枝偿病眼，春风须劝笛声低。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其二",
        "author": "刘摰",
        "content": "刻玉沾酥三两枝，霜空林杪早春时。\n萧疏仙骨闲相并，缈缥幽香冷自知。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 见早梅 其三",
        "author": "刘摰",
        "content": "江南诗客两仙才，携手东原赋早梅。\n琼树令人常愿见，还家何事更徘徊。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其一",
        "author": "刘摰",
        "content": "五日重来蹑马尘，此君时节已残春。\n吹衣拂面寒犹峭，谁道春风似故人。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其二",
        "author": "刘摰",
        "content": "悄悄轻冰断水涯，欣欣羣木荫人家。\n春风巧思无寻处，红白青黄各自花。",
        "dynasty": "宋",
        "collection_info": null
    },
    {
        "title": "东郊次韵器资子开六绝句 谩成 其三",
        "author": "刘摰",
        "content": "昔年花卉烂春林，今日重来老病侵。\n歳月漫为流俗叹，行藏谁见古人心。",
        "dynasty": "宋",
        "collection_info": null
    },
    {
        "title": "九月十八日离魏都寄内二首  其一",
        "author": "刘摰",
        "content": "南鸿无计与同飞，鸿翼翩翩我马迟。\n若过平台寄家信，为言今日是归期。",
        "dynasty": "宋",
        "collection_info": null
    },
    {
        "title": "九月十八日离魏都寄内二首  其二",
        "author": "刘摰",
        "content": "肃肃霜风吹客衣，客怀多少寄金徽。\n到家细说淹留事，应笑苏秦困始归。",
        "dynasty": "宋",
        "collection_info": null
    },
    {
        "title": "寄倩",
        "author": "刘摰",
        "content": "近时颇少飞鸿信，几日应占喜鹊声。\n相见便须持宝镊，为翁衰鬓摘霜茎。",
        "dynasty": "宋",
        "collection_info": null
    },
    {
        "title": "题齐己草堂",
        "author": "刘摰",
        "content": "一曲流泉对草堂，何人与续帐前香。\n清诗自共秋风老，依旧钟声送夕阳。",
        "dynasty": "宋",
        "collection_info": null
    },
    {
        "title": "路作茅斋成有诗次其韵",
        "author": "刘摰",
        "content": "鬋予会到冈，心休境自适。\n丈室居士家，环堵儒者宅。\n常令小博山，一种袅余碧。\n燕雀来贺否，应笑檐牖窄。\n跬步是清溪，间可就泉石。\n庭花秋娟娟，窗月夜寂寂。\n灯火亦可亲，隐几对方册。\n不为寒辍冬，穷居忌矫激。\n可大亦可小，人或未知识。\n戏问广厦人，谁思万里客。",
        "dynasty": "宋",
        "collection_info": null
    },
    {
        "title": "清明后一日下沙",
        "author": "刘摰",
        "content": "微风吹□幸阴晴，笑侧吟鞭十里行。\n时节早蚕生谷雨，人家新火接清明。\n衮衣犊鼻均无物，篱鷃云鹏各有情。\n欲挹浮丘挽春驭，尊罍定得泻东瀛。",
        "dynasty": "宋",
        "collection_info": null
    },
    {
        "title": "三老堂",
        "author": "刘摰",
        "content": "三老非隐者，乡里道义人。\n缔交何绸缪，白首情益亲。\n进退小或异，归于重其身。\n逸老田北效，筑堂北溪上。\n野拙彼二老，招迹日俱往。\n幽泉弄清泠，平野得遐旷。\n谓近隔城市，谓远非山林。\n青岑落尊酒，白云贮衣襟。\n岁月付清醉，志藴还长吟。\n颓俗可以敦，偷风为之重。\n人生苦飘忽，事往真幻梦。\n但闻三人墓，萧萧木已已拱。\n朅来抚陈迹，春衣吹我衣。\n墙边见残萼，屋角悬斜晖。\n雍琴感今昔，辽鹤惊是非。\n世故无足言，徘徊坏墙下。\n思人爱树木，况此岿然者。\n子孙固无忘，又将告里社。",
        "dynasty": "宋",
        "collection_info": null
    },
    {
        "title": "石棋局",
        "author": "刘摰",
        "content": "坚平宜荷明堂柱，方洁当函玉牒书。\n且拂尘埃伴君坐，一枰相与寄清虚。",
        "dynasty": "宋",
        "collection_info": null
    },
    {
        "title": "三老堂",
        "author": "刘摰",
        "content": "历阳宾主昔多贤，三老风流二十年。\n獬豸冠中曾补衮，凤凰台上迭擎天。",
        "dynasty": "宋",
        "collection_info": null
    },
    {
        "title": "句  其一",
        "author": "刘摰",
        "content": "杳杳三韩国，煌煌二使星。\n海神无横暴，天子有威灵。",
        "dynasty": "宋",
        "collection_info": null
    },
    {
        "title": "句  其二",
        "author": "刘摰",
        "content": "阴阴佳木发城齐，襟袖迎风弄晚晖。",
        "dynasty": "宋",
        "collection_info": null
    },
    {
        "title": "句  其三",
        "author": "刘摰",
        "content": "轩宇凭虚出半天，忽惊身寄碧云端。",
        "dynasty": "宋",
        "collection_info": null
    },
    {
        "title": "句  其四",
        "author": "刘摰",
        "content": "坛峙麻姑石，溪忘忧禹碑。",
        "dynasty": "宋",
        "collection_info": null
    },
    {
        "title": "句  其五",
        "author": "刘摰",
        "content": "方雄望三楚，形势拱中原。\n阔占潇洒腹，高摩翼轸门。",
        "dynasty": "宋",
        "collection_info": null
    }
]