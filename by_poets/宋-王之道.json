[
    {
        "uuid": "cfdad9d487da495e67646eef09523342",
        "title": "庆清朝 晓日彤墀",
        "author": "王之道",
        "content": "晓日彤墀，春风黄伞，天颜咫尺清光。\n恩袍初赐，一时玉质金相。\n济济满廷鹓鹭，月卿映、日尹星郎。\n鸣鞘绕，锦鞯归路，醉舞醒狂。\n追随宝津琼苑，看穿花帽侧，拂柳鞭长。\n临流夹径，参差绿荫红芳。\n宴罢西城向晚，歌呼笑语溢平康。\n休相恼，争揭疏帘，半出新妆。",
        "dynasty": "宋",
        "collection_info": null
    },
    {
        "uuid": "aa39abcfbc44801e71558faaf7c2e6b1",
        "title": "谒金门 春睡起",
        "author": "王之道",
        "content": "春睡起。\n金鸭暖消沈水。\n笑比梅花鸾鉴里。\n嗅香还嚼蕊。\n琼户倚来重倚。\n又见夕阳西坠。\n门外马嘶郎且至。\n失惊心暗喜。",
        "dynasty": "宋",
        "collection_info": null
    },
    {
        "uuid": "16d1781f5e0fcc2f096071089d9a0f8f",
        "title": "蝶恋花 春入花梢红欲半",
        "author": "王之道",
        "content": "春入花梢红欲半。\n水外绿杨，掩映笙歌院。\n霁日迟迟风扇暖。\n天光上下青浮岸。\n归去画楼烟暝晚。\n步拾梅英，点缀宫妆面。\n美目碧长眉翠浅。\n消魂正值回头看。",
        "dynasty": "宋",
        "collection_info": null
    },
    {
        "uuid": "a63db34a5d4bff178309351c92d252aa",
        "title": "蝶恋花 檐溜潺潺朝复暮",
        "author": "王之道",
        "content": "檐溜潺潺朝复暮。\n燕子衔泥，穿幕来还去。\n素锦青袍知有处。\n花光草色迷汀渚。\n春不负人人自负。\n君看流觞，只恁良宵度。\n厌浥小桃如泣诉。\n东风莫漫飘红雨。",
        "dynasty": "宋",
        "collection_info": null
    },
    {
        "uuid": "2c05b3c2845c4b52448b38f8dc4ef124",
        "title": "蝶恋花 城上春旗催日暮",
        "author": "王之道",
        "content": "城上春旗催日暮。\n柳絮沾泥，花蕊随流去。\n记得前时行乐处。\n小桥水渌初平渚。\n玉子纹楸谁胜负。\n不道光阴，暗向闲中度。\n天若有情容我诉。\n春来底事多阴雨。",
        "dynasty": "宋",
        "collection_info": null
    },
    {
        "uuid": "a97a8f7be17c74c4de915fe4f7190ec2",
        "title": "蝶恋花 庭院雨馀秋意晚",
        "author": "王之道",
        "content": "庭院雨馀秋意晚。\n一阵风来，到处清香遍。\n把酒对花情不浅。\n花前敢避金杯满。\n薝卜酴醿虽惯见。\n常恨搀先，不是君徒伴。\n莫把龙涎轻斗远。\n流芳肯逐炉烟断。",
        "dynasty": "宋",
        "collection_info": null
    },
    {
        "uuid": "5db492e3d01dabebdf70c3d20b0c2777",
        "title": "蝶恋花 碧雾暗消香篆半",
        "author": "王之道",
        "content": "碧雾暗消香篆半。\n花影穿帘，厌浥苍苔院。\n鸂鶒一双塘水暖。\n浮沈时近垂杨岸。\n雨过不知春事晚。\n但怪朱唇，得酒红潮面。\n野蔌山肴三四盏。\n携尊更向花前看。",
        "dynasty": "宋",
        "collection_info": null
    },
    {
        "uuid": "25cf4dd0989be40bbd841130e9e7004f",
        "title": "蝶恋花 玉子纹楸频较路",
        "author": "王之道",
        "content": "玉子纹楸频较路。\n胜负等闲，休冶黄金注。\n黑白斑斑乌间鹭。\n明窗净几谁知处。\n逼剥声中人不语。\n见可知难，步武来还去。\n何日挂冠宫一亩。\n相从识取棋中趣。",
        "dynasty": "宋",
        "collection_info": null
    },
    {
        "uuid": "33b811d66d60ecf1be4a9387901de624",
        "title": "蝶恋花 曾向水边云外见",
        "author": "王之道",
        "content": "曾向水边云外见。\n争似霜蕤，照映苍苔院。\n檀口半开金袅线。\n端相消得纶巾岸。\n点缀南枝红旋旋。\n准拟杯盘，日向花前宴。\n飞雪飘飘云不卷。\n何人览镜凭阑看。",
        "dynasty": "宋",
        "collection_info": null
    },
    {
        "uuid": "056057401d49726cb86aceb5a98d6c91",
        "title": "蝶恋花 杏靥桃腮俱有腼",
        "author": "王之道",
        "content": "杏靥桃腮俱有腼。\n常避孤芳，独斗红深浅。\n犯雪凌霜芳意展。\n玉容似带春寒怨。\n分得数枝来小院。\n依倚铜瓶，标致能清远。\n淡月帘栊疏影转。\n骚人为尔柔肠断。",
        "dynasty": "宋",
        "collection_info": null
    },
    {
        "uuid": "cd172b2d4ce3afaef1ed6f94d3ac7b70",
        "title": "蝶恋花 寒雨霏霏江上路",
        "author": "王之道",
        "content": "寒雨霏霏江上路。\n不见书邮，病目空凝注。\n沙觜尽头飞白鹭。\n篙师指似人来处。\n自笑自怜还自语。\n钝滞如君，只合归田去。\n竹屋数间环甽亩。\n个中自有无穷趣。",
        "dynasty": "宋",
        "collection_info": null
    },
    {
        "uuid": "05f781793881c0124f2fe98b94a77b91",
        "title": "宴山亭・燕山亭 微雨斑斑",
        "author": "王之道",
        "content": "微雨斑斑，晕湿海棠，渐觉燕脂红褪。\n迟日短垣，娇怯和风，摇曳一成春困。\n玉软酴酥，扶不起、晚妆慵整。\n愁恨。\n对佳时媚景，可堪重省。\n曾约小桃新燕，有蜂媒蝶使，为传芳信。\n西蜀杜郎，东坡苏老，道也道应难尽。\n一朵风流，雅称且、凤翘云鬓。\n相映。\n眉拂黛、梅腮弄粉。",
        "dynasty": "宋",
        "collection_info": null
    },
    {
        "uuid": "0d82abc51dfe802c8e7d64b7766e17db",
        "title": "风流子 扁舟南浦岸",
        "author": "王之道",
        "content": "扁舟南浦岸，分携处、鸣佩忆珊珊。\n见十里长堤，数声啼鴂，至今清泪，襟袖斓斑。\n谁信道，沈腰成瘦减，潘鬓就衰残。\n漫把酒临风，看花对月，不言拄笏，无绪凭阑。\n相逢复相感，但凝情秋水，送恨春山。\n应念马催行色，泥溅征衫。\n况芳菲将过，红英婉娩，追随正乐，黄鸟间关。\n争得此心无着，浑似云闲。",
        "dynasty": "宋",
        "collection_info": null
    },
    {
        "uuid": "70eb1c952d7d84173fc33c61b551b99d",
        "title": "玉连环・解连环 流水细通何处",
        "author": "王之道",
        "content": "流水细通何处。\n柳溪新雨。\n清风十里送篮舆，行不尽、山无数。\n一簇楼台窣堵。\n老僧常住。\n悬知俗客不曾来，门外苍苔如许。",
        "dynasty": "宋",
        "collection_info": null
    },
    {
        "uuid": "2694738dab24eb546f78062db2110513",
        "title": "江城子 新篁初上箨龙陂",
        "author": "王之道",
        "content": "新篁初上箨龙陂。\n绿阴稀。\n绿阴稀。\n墙外石榴，花放两三枝。\n裙褶绛纱还半皱，追往事，惜佳期。\n流莺娇婉燕双飞。\n雨晴时。\n雨晴时。\n卢橘攒金，梅子更红肥。\n浊酒一杯从径醉，家纵远，梦中归。",
        "dynasty": "宋",
        "collection_info": null
    },
    {
        "uuid": "ead81f60e3c1b0a6d3ddc70d6be68327",
        "title": "江城子 寒光凌乱六花纤",
        "author": "王之道",
        "content": "寒光凌乱六花纤。\n巧穿帘。\n不鸣檐。\n十里黄垆，遥望辨青帘。\n玉树参差何处觅，吟雪曲，拈霜髯。\n坐来令我看无厌。\n拟名盐。\n试尝甜。\n飞入深潭，应照老蛟潜。\n三白频占来岁稔，良可喜，更何嫌。",
        "dynasty": "宋",
        "collection_info": null
    },
    {
        "uuid": "c5b75c4b898efef0d1f900b97349b8b4",
        "title": "水调歌头 颢气遍寰宇",
        "author": "王之道",
        "content": "颢气遍寰宇，风露逼衣裘。\n中秋昨夜，明月千里满西楼。\n人道当年今日，海上骑鲸仙客，乘兴下瀛州。\n雅志在扶世，来佐紫宸游。\n庙堂上，须早计，要嘉谋。\n牙床锦帐，三岁江北叹淹留。\n好在蟹螯如臂，判取兵厨百斛，与客醉瑶舟。\n待得蟠桃熟，相约访浮丘。",
        "dynasty": "宋",
        "collection_info": null
    },
    {
        "uuid": "c9558c7d8f2eeed61a9621535de6ca96",
        "title": "水调歌头 湖上有佳色",
        "author": "王之道",
        "content": "湖上有佳色，黄菊傲霜秋。\n一尊相属，谈咏彼此得无愁。\n何处鲈鱼初荐，错俎金齑点脍，令我忆东州。\n双鹭带斜日，飞下白苹洲。\n晚风劲，吹残酒，袭破裘。\n故人俱在，江左底事独淹留。\n归去草堂侵夜，一点青荧灯火，得句可忘忧。\n欲识无穷意，终日倚城楼。",
        "dynasty": "宋",
        "collection_info": null
    },
    {
        "uuid": "481bdaf925e969cbbeff35fc79ef2dcf",
        "title": "水调歌头 斜阳明薄暮",
        "author": "王之道",
        "content": "斜阳明薄暮，暗雨霁凉秋。\n弱云狼藉，晚来风起，席卷更无留。\n天外老蟾高挂，皎皎寒光照水，金璧共沈浮。\n宾主一时杰，倾动庾公楼。\n渡银汉，漙玉露，势欲流。\n不妨吟赏，坐拥红袖舞还讴。\n暗祝今宵素魄，助我清才逸气，稳步上瀛洲。\n欲识瀛洲路，雄据六鳌头。",
        "dynasty": "宋",
        "collection_info": null
    },
    {
        "uuid": "30d40d1a54309d24d14cc8f73ffee816",
        "title": "水调歌头 琼树挂初日",
        "author": "王之道",
        "content": "琼树挂初日，珠箔卷清霜。\n夜来溪上微雨，佳节过重阳。\n共庆当年此际，曾见天麟协梦，华阀挂蓬桑。\n人作鲁侯祝，俾尔寿而臧。\n保疲瘵，旌德善，致吉祥。\n会看报政，朝夕芝检趣征黄。\n不藉灵丹九转，不用蟠桃三窃，源远自流长。\n愿借沧溟富，斟酌荐瑶觞。",
        "dynasty": "宋",
        "collection_info": null
    },
    {
        "uuid": "cac2ab887111bc1652c2138aacda1a0b",
        "title": "水调歌头 败屋拥破衲",
        "author": "王之道",
        "content": "败屋拥破衲，惊飙漫飕飔。\n不离当处人见，操慧上蓝游。\n弹指九州四海，浪说其来云聚，其去等风休。\n莫作袈裟看，吾道惯聃丘。\n齐死生，同宠辱，泯春秋。\n高名厚利，眇若天地一蜉蝣。\n闲举前人公案，试问把锄空手，何似步骑牛。\n会得个中语，净土在阎浮。",
        "dynasty": "宋",
        "collection_info": null
    },
    {
        "uuid": "3f8f9015d94f7d5509603c6de5a17915",
        "title": "水调歌头 暑雨湿修竹",
        "author": "王之道",
        "content": "暑雨湿修竹，凉吹入高檐。\n鹭洲锺阜如画，霁色为秾纤。\n槛外藕花无数，妆点休祥嘉应，不觉有秋炎。\n谪仙堕人世，香雾郁重帘。\n富才艺，强记览，三万签。\n须信公侯有种，道义自相渐。\n此去腰金佩玉，回视依莲泛水，岁月亦何淹。\n称觞还戏彩，无惜醉厌厌。",
        "dynasty": "宋",
        "collection_info": null
    },
    {
        "uuid": "ad21315058622f14f23ffc06c89b1fcb",
        "title": "青玉案 金尊照坐红裙绕",
        "author": "王之道",
        "content": "金尊照坐红裙绕。\n怪一饷、歌声悄。\n乱扑珠帘风絮晓。\n香熏笑语，酒烘颜色，莫逐流年老。\n诗涛入笔悬河倒。\n快万里云天为君扫。\n检点春容何处早。\n柳条青眼，梅梢粉面，得恁于人好。",
        "dynasty": "宋",
        "collection_info": null
    },
    {
        "uuid": "aa8eb170f65d1d5db347b91193c9e972",
        "title": "青玉案 逢人借问钱塘路",
        "author": "王之道",
        "content": "逢人借问钱塘路。\n我亦欲、西湖去。\n目送兰桡知几度。\n鳌峰浮玉，鲸波飞雪，正是潮来处。\n海棠花下春将暮。\n缓唱新词味佳句。\n见说东君曾梦许。\n柏台冠豸，金銮视草，便作商岩雨。",
        "dynasty": "宋",
        "collection_info": null
    },
    {
        "uuid": "e0c79bb2294c79ccc67dae6c57ee16ba",
        "title": "青玉案 半年不踏轩车路",
        "author": "王之道",
        "content": "半年不踏轩车路。\n仿佛过、长桥去。\n贴水行云风送度。\n两行高柳，一坡修竹，是我尝游处。\n黄鹂休叹青春暮。\n出谷迁乔旧家句。\n天意从人还许诉。\n凝寒和气，沈阴霁色，大旱滂沱雨。",
        "dynasty": "宋",
        "collection_info": null
    },
    {
        "uuid": "fe3d188594d92c48507f8e746621b1d8",
        "title": "凤箫吟・芳草 雨溟蒙",
        "author": "王之道",
        "content": "雨溟蒙。\n年年今日，农夫共卜新丰。\n登高随处好，银瓶突兀，南峙对三公。\n真珠漙露菊，更芙蓉、照水匀红。\n但华发衰颜，不堪频鉴青铜。\n相逢。\n行藏休借问，且徘徊、目送飞鸿。\n十年湖海，千里云山，几番残照凄风。\n蟹螯粗似臂，金英碎、琥珀香浓。\n请细读离骚，为君一饮千锺。",
        "dynasty": "宋",
        "collection_info": null
    },
    {
        "uuid": "bc9bc06952256a0827a45bd4b3ffa32f",
        "title": "卜算子 拄颊看西湖",
        "author": "王之道",
        "content": "拄颊看西湖，屡对纶巾岸。\n江上相从醉万山，六见年华换。\n君唱我当酬，我醉君休管。\n明日醒时小艇东，莫负传书雁。",
        "dynasty": "宋",
        "collection_info": null
    },
    {
        "uuid": "c5d096e6277e8daa6c9878d7af5b0945",
        "title": "卜算子 堂下水浮天",
        "author": "王之道",
        "content": "堂下水浮天，人指山为岸。\n水落寒沙只见山，暗被天偷换。\n堂上老诗翁，客至劳相管。\n风喘西头客自东，目送云中雁。",
        "dynasty": "宋",
        "collection_info": null
    },
    {
        "uuid": "3db7643fdcbfcadb89d1f2e09cd17795",
        "title": "卜算子 今日富川滨",
        "author": "王之道",
        "content": "今日富川滨，后夜湓江岸。\n千里西湖指顾间，未怕新年换。\n再见复何时，此意凭吟管。\n应有新诗当尺书，日望南来雁。",
        "dynasty": "宋",
        "collection_info": null
    },
    {
        "uuid": "cd14df1162744622403d63c7c90c6163",
        "title": "丑奴儿・采桑子 青腰似诧天公富",
        "author": "王之道",
        "content": "青腰似诧天公富，奔走风云。\n银界无痕。\n委巷穷山草木春。\n玉楼不怕歌茵湿，笑语纷纷。\n须放他们。\n醉里冰姿光照人。",
        "dynasty": "宋",
        "collection_info": null
    },
    {
        "uuid": "49feb2441612b2872c92ca565fe00b70",
        "title": "桃源忆故人 逢人借问春归处",
        "author": "王之道",
        "content": "逢人借问春归处。\n遥指芜城烟树。\n收尽柳梢残雨。\n月闯西南户。\n游丝不解留伊住。\n漫惹闲愁无数。\n燕子为谁来去。\n似说江头路。",
        "dynasty": "宋",
        "collection_info": null
    },
    {
        "uuid": "5c493908ce549971bca49c70a7805eb0",
        "title": "桃源忆故人 不知春色归何处",
        "author": "王之道",
        "content": "不知春色归何处。\n但见茂林芳树。\n庭巷落花如雨。\n斗乱穿窗户。\n晚行溪上东风住。\n荷点青钱无数。\n蛱蝶飞来还去。\n错认花间路。",
        "dynasty": "宋",
        "collection_info": null
    },
    {
        "uuid": "e013302ead742955bd07ff882ae34283",
        "title": "桃源忆故人 南园最是花多处",
        "author": "王之道",
        "content": "南园最是花多处。\n门掩绿杨千树。\n别后几番风雨。\n碧藓侵苔户。\n侬家旧在郊西住。\n门外远山无数。\n谁道不如归去。\n咫尺长安路。",
        "dynasty": "宋",
        "collection_info": null
    },
    {
        "uuid": "7b7ceea526e58a6617a6223cc410ce2d",
        "title": "桃源忆故人 依依杨柳青青草",
        "author": "王之道",
        "content": "依依杨柳青青草。\n梦断画桥春晓。\n风里落花如扫。\n莫厌寻芳早。\n酴醿芍药看来好。\n恰似江湖遗老。\n锦段荷□传到。\n愧乏琼瑶报。",
        "dynasty": "宋",
        "collection_info": null
    },
    {
        "uuid": "9ac4497056c592d7157457e5e80f50e4",
        "title": "桃源忆故人 望中风絮迷烟草",
        "author": "王之道",
        "content": "望中风絮迷烟草。\n愁结几番昏晓。\n花径有时亲扫。\n载酒应须早。\n人情曷似春山好。\n山色不随春老。\n旧隐何当重到。\n迎得平安报。",
        "dynasty": "宋",
        "collection_info": null
    },
    {
        "uuid": "6d53e53b1bd074a6cc978b8bb4062d19",
        "title": "沁园春 城郭萧条",
        "author": "王之道",
        "content": "城郭萧条，风雨霏微，酝造春愁。\n况鸷群雕鹗，未谐荐祢，棘栖鸾凤，犹叹栖仇。\n世路如棋，人情似纸，厚薄高低何日休。\n逢殷浩，会披云对月，同赋南楼。\n堪嗟日月如流。\n甚首夏朅来今半秋。\n纵荻花枫叶，强撩归思，有莼羹菰饭，归更何忧。\n三板松舟，一篙秋水，百里淮山无暂留。\n何须问，蘧蘧栩栩，孰是庄周。",
        "dynasty": "宋",
        "collection_info": null
    },
    {
        "uuid": "91ccb04c180a3638ccf22357682267bd",
        "title": "惜奴娇 不厮知名",
        "author": "王之道",
        "content": "不厮知名，怎奈向、前缘注定。\n一封书、便成媒娉。\n千里相从，恰似寻盟合姓。\n泥泞。\n尚隔个、轿儿难近。\n薄薄纱厨，小驿夜凉人静。\n红一点、暗通犀晕。\n花月多情，摇碎半窗清影。\n安稳。\n悄不知、人痛损。",
        "dynasty": "宋",
        "collection_info": null
    },
    {
        "uuid": "03ef0d6bb5b129bc40627ad86652e1f3",
        "title": "惜奴娇 甚么因缘",
        "author": "王之道",
        "content": "甚么因缘，恰得一年相聚。\n和闰月、更无剩数。\n说着分飞，背面偷弹玉箸。\n好去。\n记取许时言语。\n旧爱新人，后夜一时分付。\n从前事、不堪回顾。\n怎奈冤家，抵死牵肠惹肚。\n愁苦。\n梦断五更风雨。",
        "dynasty": "宋",
        "collection_info": null
    },
    {
        "uuid": "40cb2a8c2eb036ae0d0fb60a664230dd",
        "title": "南乡子 遗爱满南州",
        "author": "王之道",
        "content": "遗爱满南州。\n千骑曾为万里游。\n琳馆归来，无责更无忧。\n坐听笙歌醉玉舟。\n香雾郁金虬。\n春入梅花助献酬。\n请祝遐年，长笑挹浮丘。\n何止莘君一百筹。",
        "dynasty": "宋",
        "collection_info": null
    },
    {
        "uuid": "fd8f20ce9724c71221b599de35b8a198",
        "title": "南乡子 天际彩虹垂",
        "author": "王之道",
        "content": "天际彩虹垂。\n风起痴云快一吹。\n原隰畇畇，春水更弥弥。\n布谷期从野鸟知。\n初霁卷帘时。\n巷陌泥融燕子飞。\n午醉醒来，红日欲平西。\n一碗新茶乳面肥。",
        "dynasty": "宋",
        "collection_info": null
    },
    {
        "uuid": "ed6a8c08df838881099ad4f27ab3b870",
        "title": "南乡子 出户绣帘垂",
        "author": "王之道",
        "content": "出户绣帘垂。\n拂面从他细细吹。\n乘兴有谁招访戴，难为。\n暖帐熏炉醉不知。\n闲看逐风时。\n欲着梅花又却飞。\n雅兴佳人回舞袂，相宜。\n试比冰肌可煞肥。",
        "dynasty": "宋",
        "collection_info": null
    },
    {
        "uuid": "e39d3441ef980036f70708759756e0e7",
        "title": "南乡子 春霁柳花垂",
        "author": "王之道",
        "content": "春霁柳花垂。\n娇软轻狂不待吹。\n圆欲成球还复碎，谁为。\n习习和风即旧知。\n深院日长时。\n乱扑珠帘入坐飞。\n试问荻芽生也未，偏宜。\n出网河豚美更肥。",
        "dynasty": "宋",
        "collection_info": null
    },
    {
        "uuid": "dcfcedf9527145e56e7920dc4cb1c0e2",
        "title": "南乡子 风急断虹收",
        "author": "王之道",
        "content": "风急断虹收。\n孤鹜摇摇下荻洲。\n醉帽尽从吹落去，飕飕。\n幸有黄花插满头。\n君唱我当酬。\n千里湖山照眼秋。\n不见故人思故国，休休。\n一阕清歌听解愁。",
        "dynasty": "宋",
        "collection_info": null
    },
    {
        "uuid": "eeb27d232d64b7beb5714e261867a70c",
        "title": "南乡子 翠袖熨沈香",
        "author": "王之道",
        "content": "翠袖熨沈香。\n黛拂修蛾淡淡妆。\n消得多情锺傅粉，何郎。\n风动珠帘月半床。\n素手捧瑶觞。\n谁念苏州已断肠。\n夜雨不随歌扇歇，浪浪。\n归去无心赋海棠。",
        "dynasty": "宋",
        "collection_info": null
    },
    {
        "uuid": "c5747eccce300efd9db9b45057808bae",
        "title": "减字木兰花 彩幡金胜",
        "author": "王之道",
        "content": "彩幡金胜。\n一笑酬春聊适性。\n呆女痴儿。\n半挽梅花半柳枝。\n追欢何计。\n幸对绿尊环皂髻。\n欲舞还羞。\n美盼娇回碧水秋。",
        "dynasty": "宋",
        "collection_info": null
    },
    {
        "uuid": "c2e285d4e62ae001d95f4ed258b71b71",
        "title": "减字木兰花 诗成呵手",
        "author": "王之道",
        "content": "诗成呵手。\n欲写已输君赋就。\n寒粟生肤。\n一盏浇肠可得无。\n回风弄巧。\n比似婆娑尤敏妙。\n似个人人。\n嗅认梅花孰是真。",
        "dynasty": "宋",
        "collection_info": null
    },
    {
        "uuid": "cc6cb7b6164c97952a54a7a5d545a11c",
        "title": "减字木兰花 尊前放手",
        "author": "王之道",
        "content": "尊前放手。\n铜钵声穷诗已就。\n姑射肌肤。\n舞罢缠头怎得无。\n青腰更巧。\n搓粉团酥来斗妙。\n不敢方人。\n容色依稀似太真。",
        "dynasty": "宋",
        "collection_info": null
    },
    {
        "uuid": "7571a601fb31e73a37625a8999c16ee3",
        "title": "减字木兰花 玉奴招手",
        "author": "王之道",
        "content": "玉奴招手。\n来看前山琼琢就。\n透骨侵肤。\n似恁清寒更有无。\n春工纵巧。\n只许梅花称独妙。\n花底逢人。\n逐马银杯误认真。",
        "dynasty": "宋",
        "collection_info": null
    },
    {
        "uuid": "40e283764e9fa3eeb5261f7c71cbf284",
        "title": "减字木兰花 鳖头龟手",
        "author": "王之道",
        "content": "鳖头龟手。\n孤坐书生能意就。\n暖体温肤。\n绣被春寒想见无。\n雪词工巧。\n高压君房天下妙。\n白发欺人。\n甚矣吾衰懒是真。",
        "dynasty": "宋",
        "collection_info": null
    },
    {
        "uuid": "9c9308de625cdd160100823feac1cffa",
        "title": "减字木兰花 修眉山远",
        "author": "王之道",
        "content": "修眉山远。\n娇抹乌云秋水畔。\n酒里花前。\n坐拥斯人怎得寒。\n醁醽浮满。\n须索空缸仍覆盏。\n正恐相妨。\n归去如闻笑语香。",
        "dynasty": "宋",
        "collection_info": null
    },
    {
        "uuid": "d39f3297d638ff62638e918e668faf05",
        "title": "减字木兰花 江梅清远",
        "author": "王之道",
        "content": "江梅清远。\n潇洒一枝尊俎畔。\n雪里风前。\n照水窥檐巧耐寒。\n多情美满。\n共饮自应渠釂盏。\n醉赏何妨。\n倾国天教抵死香。",
        "dynasty": "宋",
        "collection_info": null
    },
    {
        "uuid": "c7a446d83630cf0e2e09434ed07c4bb4",
        "title": "减字木兰花 笑中声远",
        "author": "王之道",
        "content": "笑中声远。\n走向曲房花树畔。\n拥在尊前。\n顿觉春温却夜寒。\n愿酬心满。\n只得教伊频劝盏。\n缓唱何妨。\n贴体衫儿扑扑香。",
        "dynasty": "宋",
        "collection_info": null
    },
    {
        "uuid": "b76cbf94ae2ead04bb7ea1d4dad17f89",
        "title": "减字木兰花 仙姿凝远",
        "author": "王之道",
        "content": "仙姿凝远。\n半出新妆琼户畔。\n缓步来前。\n正值东风料峭寒。\n钗头花满。\n舞罢梅英飞入盏。\n一釂何妨。\n花与佳人巧斗香。",
        "dynasty": "宋",
        "collection_info": null
    },
    {
        "uuid": "08d74369d43edea3adbae88aeb58872f",
        "title": "减字木兰花 离筵暂住",
        "author": "王之道",
        "content": "离筵暂住。\n君在龙舒曾是主。\n今作行人。\n卧辙何妨借寇恂。\n清歌妙舞。\n断送吟鞭乘醉去。\n一釂休辞。\n捧爵佳人玉箸垂。",
        "dynasty": "宋",
        "collection_info": null
    },
    {
        "uuid": "5c947b0bc94680c59d63c9a61ced360e",
        "title": "减字木兰花 金尊频倒",
        "author": "王之道",
        "content": "金尊频倒。\n照坐梅花清更好。\n春到长杨。\n宠拜三公入郑庄。\n月城两载。\n千里生灵蒙惠爱。\n舞彻歌词。\n并立新妆绿带垂。",
        "dynasty": "宋",
        "collection_info": null
    },
    {
        "uuid": "4d02bf7c5518523317f65b7c12a74e04",
        "title": "减字木兰花 蛾眉螓首",
        "author": "王之道",
        "content": "蛾眉螓首。\n舞雪娇回开冻候。\n尽道今年。\n千里风光萃绮筵。\n坐来新月。\n照我苍颜并白发。\n酒到休辞。\n自有黄芽介寿祺。",
        "dynasty": "宋",
        "collection_info": null
    },
    {
        "uuid": "ba9350014245913a37e81be20781a92b",
        "title": "阮郎归 玉绳低转斗阑干",
        "author": "王之道",
        "content": "玉绳低转斗阑干。\n欠温春酒寒。\n夜长风劲怯衣单。\n有人哦二山。\n蟾欲满，雁初还。\n桃花微破颜。\n枕痕犹带断红残。\n无言心自闲。",
        "dynasty": "宋",
        "collection_info": null
    },
    {
        "uuid": "66115740a5156e2f55780adaa3e70795",
        "title": "阮郎归 长杨风软弄腰肢",
        "author": "王之道",
        "content": "长杨风软弄腰肢。\n日长胡蝶飞。\n雨馀新绿细通池。\n玉钩悬妓衣。\n鸿雁远，子规啼。\n此情谁得知。\n一尊聊与故人持。\n醉来悲别离。",
        "dynasty": "宋",
        "collection_info": null
    },
    {
        "uuid": "0d6c0f726f09f152a145ba6451830f6a",
        "title": "长相思 雨蒙蒙",
        "author": "王之道",
        "content": "雨蒙蒙。\n日昽昽。\n洗出远山三四重。\n分明眉黛浓。\n野桥西，官路东。\n小驿夜凉风入松。\n梦魂谁与同。",
        "dynasty": "宋",
        "collection_info": null
    },
    {
        "uuid": "67fce4d17586a54a84784cae87a7d2a7",
        "title": "长相思 花一枝",
        "author": "王之道",
        "content": "花一枝。\n酒一卮。\n举酒对花君莫辞。\n人生多别离。\n行相随。\n坐相随。\n更有何人得似伊。\n春融胡蝶飞。",
        "dynasty": "宋",
        "collection_info": null
    },
    {
        "uuid": "17698e63616eccf42302e56d61ec76e5",
        "title": "长相思 天四垂",
        "author": "王之道",
        "content": "天四垂。\n山四围。\n山色天容入坐帷。\n清风吹我衣。\n湖水东，江水西。\n东去西来无尽期。\n不如君共伊。",
        "dynasty": "宋",
        "collection_info": null
    },
    {
        "uuid": "500f6a460cf7391adbeb9e48f9a9d523",
        "title": "长相思 吴江枫",
        "author": "王之道",
        "content": "吴江枫。\n吴江风。\n索索秋声飞乱红。\n晚来归兴浓。\n淮山西，淮山东。\n明月今宵何处同。\n相寻魂梦中。",
        "dynasty": "宋",
        "collection_info": null
    },
    {
        "uuid": "4e7d133bcb6f85001a8fe06efe29fb48",
        "title": "长相思 风凄凄",
        "author": "王之道",
        "content": "风凄凄。\n雨霏霏。\n风雨夜寒人别离。\n梦回还自疑。\n蛩声悲。\n漏声迟。\n一点青灯明更微。\n照人双泪垂。",
        "dynasty": "宋",
        "collection_info": null
    },
    {
        "uuid": "afa1b660adf8630618ecf18adef3dbc6",
        "title": "长相思 桃花春",
        "author": "王之道",
        "content": "桃花春。\n杏花春。\n桃杏妖娆如个人。\n歌声清遏云。\n酒醺醺。\n烛荧荧。\n眼尾微红无限情。\n相逢堪断魂。",
        "dynasty": "宋",
        "collection_info": null
    },
    {
        "uuid": "e3a2a344af9db6ebd737d1389763ad17",
        "title": "满庭芳 紫角初繁",
        "author": "王之道",
        "content": "紫角初繁，青裳正好，充闾清露飘香。\n悬弧何早，乌辔上扶桑。\n试问椿龄几许，逾万计、才满三章。\n佳辰乐，林塘增气，菡萏拥红妆。\n称觞。\n人共庆，盘中白李，来自华阳。\n倩壶中日月，特地舒长。\n定见霜毫换绿，天荐祉、家庆延昌。\n情千万，辞悭思窘，聊献满庭芳。",
        "dynasty": "宋",
        "collection_info": null
    },
    {
        "uuid": "9f4a0deca76e29ff1a3610bd4bbc2874",
        "title": "满庭芳 蔡水西来",
        "author": "王之道",
        "content": "蔡水西来，于门南峙，天波拥入华楹。\n芝兰争秀，难弟遇难兄。\n欲说随龙雨露，庆千载、河海初清。\n良辰好，榴花照眼，绿柳隐啼莺。\n君恩，隆横赐，冰桃火枣，来自蓬瀛。\n正雾横玉篆，泉泻金鲸。\n四座香和酒泛，对妙舞、弦索铿鍧。\n椿难老，年年今日，论报祝长生。",
        "dynasty": "宋",
        "collection_info": null
    },
    {
        "uuid": "812df047235f77fa7df865917db189e6",
        "title": "满庭芳 翠盖千重",
        "author": "王之道",
        "content": "翠盖千重，青钱万叠，雨馀绿涨银塘。\n藕花无数，高下斗芬芳。\n浑似华清赐浴，温泉滑、洗出真香。\n何妨更，合欢连理，高压万芝祥。\n风流，贤太守，当年奏瑞，盛事名堂。\n好是琉璃池上，一片宫妆。\n况有熏风解愠，流霞泛、丝竹成行。\n依莲暇，联珠唱玉，应不愧金相。",
        "dynasty": "宋",
        "collection_info": null
    },
    {
        "uuid": "7c3bebfb0d9c6abe2dcb04cbea671b2b",
        "title": "满庭芳 天驷呈祥",
        "author": "王之道",
        "content": "天驷呈祥，土牛颁政，欢呼万井春来。\n雕轮丹毂，杂沓展轻雷。\n风动珠帘不卷，香散处、半露梅腮。\n东郊好，波澜浸绿，萌蘖上条枚。\n徘徊。\n应共怪，十年豹隐，一旦鸾台。\n问康时术业，混俗情怀。\n过雪湖山清丽，笙歌沸、舞袖萦回。\n兵厨富，酒肠似海，莫惜醉金杯。",
        "dynasty": "宋",
        "collection_info": null
    },
    {
        "uuid": "d1c51e592d715e27c484956c097b899e",
        "title": "满庭芳 雪霁风温",
        "author": "王之道",
        "content": "雪霁风温，霜消日暖，一时笑语烘春。\n草堂何幸，四座德星邻。\n聊借红妆侑爵，兰膏腻、高髻盘云。\n清歌妙，贯珠馀韵，犹振画梁尘。\n熙朝，卿相种，扁舟东去，入侍严宸。\n忆当年擢桂，连见三秦。\n休说参军俊逸，应难过、开府清新。\n从今去，八州都督，端不困无津。",
        "dynasty": "宋",
        "collection_info": null
    },
    {
        "uuid": "5756a58b6be45bc100bd768eeb22c37f",
        "title": "满庭芳 露溢金茎",
        "author": "王之道",
        "content": "露溢金茎，风翔玉宇，嫩凉初霁秋容。\n山肴野蔌，聊快一尊同。\n正值大田多稼，临邛隘、酒客憧憧。\n追随处，杯盘狼藉，野草荫长松。\n新词，何所似，金声应铎，玉气腾虹。\n时来终宦达，休怨苍穹。\n顾我蹉跎老矣，飘素发、衰态龙锺。\n心犹壮，会看文度，独步大江东。",
        "dynasty": "宋",
        "collection_info": null
    },
    {
        "uuid": "e3c949e136fec92c678e389ead4e6d4c",
        "title": "满庭芳 麦野青深",
        "author": "王之道",
        "content": "麦野青深，桃溪红暗，浪游何处芳园。\n清明初过，门巷霭晴烟。\n柳外池塘绿遍，溪流细、终日溅溅。\n东风软，谁家儿女，墙里送秋千。\n花前。\n从醉倒，吾当尽量，君盍忘年。\n纵杯盘草草，随分开筵。\n自有高谈雄辩，何须问、急管繁弦。\n身长健，少陵如在，应赋饮中仙。",
        "dynasty": "宋",
        "collection_info": null
    },
    {
        "uuid": "8bd7fb084ff2032e890ae8cf0fb4cf4c",
        "title": "满庭芳 歌彻骊驹",
        "author": "王之道",
        "content": "歌彻骊驹，酒斟醽醁，帆樯高映城楼。\n绣衣携具，开宴话离愁。\n两岸橙黄橘绿，一行雁、几点沙鸥。\n情千万，相看无语，送我上孤舟。\n悠悠。\n冬向晚，梅花潜暖，随处香浮。\n奈长亭饮散，无计淹留。\n归路淮山百舍，空梦想、连岁清游。\n烦双鲤，频将尺素，来往寄江流。",
        "dynasty": "宋",
        "collection_info": null
    },
    {
        "uuid": "d297efae0255e5041a6026d4645b2fa6",
        "title": "醉蓬莱 对黄芦卧雨",
        "author": "王之道",
        "content": "对黄芦卧雨，苍雁横秋，江天重九。\n千载渊明，信风流称首。\n吟绕东篱，白衣何处，谁复当年偶。\n蓝水清游，龙山胜集，恍然依旧。\n萸实嫩红，菊团馀馥，付与佳人，比妍争嗅。\n一曲婆娑，看舞腰萦柳。\n举世纷纷名利逐，罕遇笑来开口。\n慰我寂寥，酬君酩酊，不容无酒。",
        "dynasty": "宋",
        "collection_info": null
    },
    {
        "uuid": "2342ea139d4e43a866977361ee50a00e",
        "title": "醉蓬莱 正熏风解愠",
        "author": "王之道",
        "content": "正熏风解愠，萱草忘忧，黄梅新霁。\n缥缈歌台，半金衣公子。\n丹桂香中，碧梧枝上，两两飞还止。\n似说当年，而今时候，长庚诞贵。\n恩厚随龙，官崇御带，二十横金，玉阶寸地。\n须信骅骝，一日能千里。\n况遇王良伯乐，算九万、何劳睥睨。\n磊落金盘，华阳白李，休辞沈醉。",
        "dynasty": "宋",
        "collection_info": null
    },
    {
        "uuid": "cb8929701f5ab5d324ed605188dad821",
        "title": "浣溪沙 一样檀心半卷舒",
        "author": "王之道",
        "content": "一样檀心半卷舒。\n淡黄衫子衬冰肤。\n细看全似那人姝。\n枕里芳蕤熏绣被，酒中馀馥溢金壶。\n不须频嗅惹罗裾。",
        "dynasty": "宋",
        "collection_info": null
    },
    {
        "uuid": "f93416d8002d1565b9b942cae0d3b454",
        "title": "浣溪沙 晓日晖晖玉露光",
        "author": "王之道",
        "content": "晓日晖晖玉露光。\n枝头一样斗宫妆。\n可怜娇额半涂黄。\n衣与酴醿新借色，肌同薝卜更熏香。\n风流荀令雅相当。",
        "dynasty": "宋",
        "collection_info": null
    },
    {
        "uuid": "37863181f431590fd0d30cab17089de1",
        "title": "浣溪沙 过雨花容杂笑啼",
        "author": "王之道",
        "content": "过雨花容杂笑啼。\n淡妆深注半开时。\n娇娆情态自天姿。\n新浴太真增艳丽，微风新燕斗清奇。\n绿窗朱户雅相宜。",
        "dynasty": "宋",
        "collection_info": null
    },
    {
        "uuid": "ce7a5a8b47487552a4384f36ac8130d6",
        "title": "浣溪沙 阳气初升土脉苏",
        "author": "王之道",
        "content": "阳气初升土脉苏。\n东郊人散欲回车。\n一时春雪十年无。\n鱼枕蕉深浮酒蚁，鹿胎冠子粲歌珠。\n题诗不觉烛然须。",
        "dynasty": "宋",
        "collection_info": null
    },
    {
        "uuid": "9a57778583fe64cf01b1c28c7aba21a1",
        "title": "浣溪沙 体粟须烦鼎力苏",
        "author": "王之道",
        "content": "体粟须烦鼎力苏。\n流涎正值曲盈车。\n坐来兽炭拨还无。\n一阕可能酬一绝，双银端不换双珠。\n松毛粉白老翁须。",
        "dynasty": "宋",
        "collection_info": null
    },
    {
        "uuid": "0e5c3b676f40dd93288e97b7c1922f59",
        "title": "浣溪沙 春到衡门病滞苏",
        "author": "王之道",
        "content": "春到衡门病滞苏。\n力强犹可驾柴车。\n少年狂望一时无。\n清坐不堪肌起粟，高谈还喜唾成珠。\n红裙痴笑雪如须。",
        "dynasty": "宋",
        "collection_info": null
    },
    {
        "uuid": "7aa6a2cd81432a1d799e4e440be19675",
        "title": "浣溪沙 冻卧袁安已复苏",
        "author": "王之道",
        "content": "冻卧袁安已复苏。\n闭门那患出无车。\n似渠人物到今无。\n可笑昆山夸片玉，须怜沧海叹遗珠。\n时来应许捋君须。",
        "dynasty": "宋",
        "collection_info": null
    },
    {
        "uuid": "5d691b4422e0af7ff6b5b110954b2bfc",
        "title": "浣溪沙 残雪笼晴作冱寒",
        "author": "王之道",
        "content": "残雪笼晴作冱寒。\n北风吹浪过前滩。\n远山云气尚漫漫。\n睡起阳乌窥破牖，坐怜香雾蔼雕盘。\n一尊聊佐旅中欢。",
        "dynasty": "宋",
        "collection_info": null
    },
    {
        "uuid": "65207a6088377aff083c19f41c222894",
        "title": "浣溪沙 玉骨冰肌软更香",
        "author": "王之道",
        "content": "玉骨冰肌软更香。\n一枝丹棘映青裳。\n相逢归去未须忙。\n曲里春山情不浅，尊前秋水意何长。\n酒醺颜色粉生光。",
        "dynasty": "宋",
        "collection_info": null
    },
    {
        "uuid": "0c16377360fa6b47ff3963476716b564",
        "title": "浣溪沙 寒透珠帘怯晓霜",
        "author": "王之道",
        "content": "寒透珠帘怯晓霜。\n灰飞缇室验回阳。\n坐看红日上修廊。\n泉泻龙头深泛酒，烟凝象口暖吹香。\n及时歌舞意何长。",
        "dynasty": "宋",
        "collection_info": null
    },
    {
        "uuid": "935b837649bf8713e9331849128a1485",
        "title": "浣溪沙 水外山光淡欲无",
        "author": "王之道",
        "content": "水外山光淡欲无。\n堤边草色翠如铺。\n绿杨风软鸟相呼。\n牛蒡叶齐罗翠扇，鹿黎花小隘真珠。\n一声何处叫提壶。",
        "dynasty": "宋",
        "collection_info": null
    },
    {
        "uuid": "71ab506902305702c055b88ad6b2860a",
        "title": "东风第一枝 玉骨冰肌",
        "author": "王之道",
        "content": "玉骨冰肌，绛趺檀口，玲珑亚竹当户。\n嫣然照雪精神，消得东君眷与。\n群芳退舍，顾凡下、非伊朋侣。\n却自有、薝卜酴醿，次第效颦追步。\n寓心赏、还须吟醉，赴目成、便依歌舞。\n情锺束素无华，意在含情不语。\n纷纷桃李，亦何用、轻猜轻妒。\n觅一枝、欲寄相思，伴取个人书去。",
        "dynasty": "宋",
        "collection_info": null
    },
    {
        "uuid": "5dc38ce883fc30515ea3887e0297eb1c",
        "title": "西江月 黄菊正怀彭泽",
        "author": "王之道",
        "content": "黄菊正怀彭泽，白衣俄致江州。\n登高馀醉快扶头。\n此贶义兼情厚。\n痛饮还须酒对，清吟况值诗流。\n轻投无惜万金酬。\n木李旧先琼玖。",
        "dynasty": "宋",
        "collection_info": null
    },
    {
        "uuid": "d7fbf95b1752366443c6fd0e609cd922",
        "title": "西江月 北陆藏冰欲竟",
        "author": "王之道",
        "content": "北陆藏冰欲竟，东风解冻非遥。\n一时芳意巧相撩。\n入眼绿娇红小。\n柳色轻摇弱线，梅英纷缀枯梢。\n觥筹醉里赖君饶。\n归去斜阳尚早。",
        "dynasty": "宋",
        "collection_info": null
    },
    {
        "uuid": "6ea1daa97961d26caf12ca9e7fec0f5e",
        "title": "西江月 磨急锯霏琼屑",
        "author": "王之道",
        "content": "磨急锯霏琼屑，汤鸣车转羊肠。\n一杯聊解水仙浆。\n七日狂酲顿爽。\n指点红裙劝坐，招呼岩桂分香。\n看花不觉酒浮觞。\n醉倒宁辞鼠量。",
        "dynasty": "宋",
        "collection_info": null
    },
    {
        "uuid": "ce8f52b1b4b7800e3c02d7d42187fbed",
        "title": "西江月 雪后千林尚冻",
        "author": "王之道",
        "content": "雪后千林尚冻，城边一径微通。\n柳梢摇曳转东风。\n来看梅花应梦。\n酒面初潮蚁绿，歌唇半启樱红。\n冰肌绰约月朦胧。\n仿佛暗香浮动。",
        "dynasty": "宋",
        "collection_info": null
    },
    {
        "uuid": "0295af8e94467409188f0b32930c32ed",
        "title": "西江月 春色荒荒别浦",
        "author": "王之道",
        "content": "春色荒荒别浦，春潮滟滟长堤。\n绿杨风喘客帆迟。\n肠断江南双鲤。\n短梦当年楚雨，扁舟后夜秦溪。\n一声啼鸟怨春归。\n人在酴醿花底。",
        "dynasty": "宋",
        "collection_info": null
    },
    {
        "uuid": "9233318d14ad13ad13940488fa3bcdec",
        "title": "西江月 一霎轻云过雨",
        "author": "王之道",
        "content": "一霎轻云过雨，半篙新绿横舟。\n梅花池馆暗香浮。\n酒入朱唇红透。\n有恨尤怜别恨，多愁不惯春愁。\n舞馀何惜更迟留。\n肠断断肠更后。",
        "dynasty": "宋",
        "collection_info": null
    },
    {
        "uuid": "9c26a3cf588195626d80bce1b27cafbf",
        "title": "西江月 一别清风北牖",
        "author": "王之道",
        "content": "一别清风北牖，几番明月西楼。\n断肠千里致书邮。\n借问近来安否。\n归路淮山过雨，归舟江水澄秋。\n佳人应已数程头。\n准拟到家时候。",
        "dynasty": "宋",
        "collection_info": null
    },
    {
        "uuid": "73669e5a0ad231716a9826920ea9b677",
        "title": "归朝欢 透隙敲窗风摵摵",
        "author": "王之道",
        "content": "透隙敲窗风摵摵。\n坐见广庭飞缟白。\n长安道上正骑驴，蔡州城里谁坚壁。\n表表风尘物。\n瑶林琼宇三豪客。\n对分毫、连珠唱玉，竟把诗笺掷。\n草草杯盘还促席。\n痛饮狂歌话胸臆。\n前村昨夜访梅花，东邻休更夸容色。\n清欢那易得。\n明朝乌辔升南极。\n带随车、黄垆咫尺，莫作山河隔。",
        "dynasty": "宋",
        "collection_info": null
    },
    {
        "uuid": "1a19df1e1c937a37bec2317863c229d5",
        "title": "宴春台 翠竹扶疏",
        "author": "王之道",
        "content": "翠竹扶疏，丹葵隐映，绿窗朱户萦回。\n帘卷虾须，清风时自南来。\n题舆好客筵开。\n俨新妆、深出云街。\n歌珠累贯，一时倾坐，全胜腰雷。\n金猊袅碧，玉兕浮红，令传三杏，情寄双梅。\n楼头漏促，笼纱暗落花煤。\n锦里遗音，忆当年、曾赋春台。\n醉蓬莱。\n归欤无寐，想馀韵徘徊。",
        "dynasty": "宋",
        "collection_info": null
    },
    {
        "uuid": "9aeab5b0bc9f8f4504cd6e563768a518",
        "title": "朝中措 江城春霁雪初融",
        "author": "王之道",
        "content": "江城春霁雪初融。\n楼观瑞烟中。\n向晚金莲无数，一时开遍东风。\n多情太守，行携红袖，坐引金锺。\n时出阳春绝唱，才名不减诗翁。",
        "dynasty": "宋",
        "collection_info": null
    },
    {
        "uuid": "aead921142e8c21679a52690b2d5ef2d",
        "title": "朝中措 从来寒食半阴晴",
        "author": "王之道",
        "content": "从来寒食半阴晴。\n花底听歌声。\n昨夜满城风雨，惜花还系心情。\n海棠枝上，朱唇翠袖，欲斗轻盈。\n须藉嫣然一笑，醉吟同过清明。",
        "dynasty": "宋",
        "collection_info": null
    },
    {
        "uuid": "bb533aac922092df4bcfa2df38cb6759",
        "title": "朝中措 朝阳淡淡宿云轻",
        "author": "王之道",
        "content": "朝阳淡淡宿云轻。\n风入管弦声。\n十里碧芜幽步，一枝丹杏柔情。\n佳人何处，酒红沁眼，秋水盈盈。\n诗曲羡君三绝，湖山增我双明。",
        "dynasty": "宋",
        "collection_info": null
    },
    {
        "uuid": "524d9cd516ee0e1f654910a77a3c6b01",
        "title": "朝中措 老穷无赖事成丛",
        "author": "王之道",
        "content": "老穷无赖事成丛。\n短发自髼松。\n坐想帝城当日，万花绣出天宫。\n几时临赋，深浮绿蚁，缓唱黄锺。\n莫获追陪胜赏，虚烦恼乱衰翁。",
        "dynasty": "宋",
        "collection_info": null
    },
    {
        "uuid": "cd02ceb3e6189cab1ffba4af593d9c26",
        "title": "朝中措 暖风迟日透香肌",
        "author": "王之道",
        "content": "暖风迟日透香肌。\n春到柳边枝。\n曾见酒红潮颊，玉人初出罗帏。\n东坡何处，朱唇翠袖，空想芳姿。\n争似濡须太守，看花仍赋佳词。",
        "dynasty": "宋",
        "collection_info": null
    },
    {
        "uuid": "c30fd4448240b2bd557b2b1cc70d8e30",
        "title": "朝中措 天庭丹熟在何时",
        "author": "王之道",
        "content": "天庭丹熟在何时。\n铅汞适投机。\n四海方思霖雨，未容驾鹤先飞。\n当年今日，谪仙初降，庭露馡馡。\n愿对良辰好景，称觞为醉芳菲。",
        "dynasty": "宋",
        "collection_info": null
    },
    {
        "uuid": "f7ab94a932c73498da1960f972ecb483",
        "title": "朝中措 州闾庠序少追随",
        "author": "王之道",
        "content": "州闾庠序少追随。\n俯仰鬓成丝。\n仕宦孰逾君达，恩施遍及庭芝。\n溪头春日，欢声和气，如见生时。\n好对高堂寿母，献酬同醉金卮。",
        "dynasty": "宋",
        "collection_info": null
    },
    {
        "uuid": "6e04870fbc8ac5e981af49da873617fa",
        "title": "朝中措 满庭岩桂蔼香风",
        "author": "王之道",
        "content": "满庭岩桂蔼香风。\n人在画堂中。\n欲验鲁侯难老，欢声千里攸同。\n台分金石，源锺淮水，流庆无穷。\n好继汉朝循吏，从兹入拜三公。",
        "dynasty": "宋",
        "collection_info": null
    },
    {
        "uuid": "80614c6e983386a6684bf84f517a688f",
        "title": "朝中措 君心节直更心虚",
        "author": "王之道",
        "content": "君心节直更心虚。\n移植并庭除。\n好在红蕖相映，卷帘如见吴姝。\n清风明月，君无我弃，我不君疏。\n况有骚人墨客，时来同醉兵厨。",
        "dynasty": "宋",
        "collection_info": null
    },
    {
        "uuid": "59bb4deeb728156d257e87b413e6d2a6",
        "title": "朝中措 晴烟漠漠日晖晖",
        "author": "王之道",
        "content": "晴烟漠漠日晖晖。\n天际远山低。\n槛外碧芜千里，坐来目送鸥飞。\n诗笺谈麈，珠盘落落，玉屑霏霏。\n更把登临馀兴，翻成白雪歌词。",
        "dynasty": "宋",
        "collection_info": null
    },
    {
        "uuid": "43eb5d61f8620187a2ade2e7518d85b0",
        "title": "玉楼春 年来六十增三岁",
        "author": "王之道",
        "content": "年来六十增三岁。\n却忆去年趋盛会。\n风流人物胜斜川，灼灼有同前日事。\n不知弦管催新水。\n但见飘飘萦舞袂。\n主人情厚酒行频，酩酊莫辞今夕醉。",
        "dynasty": "宋",
        "collection_info": null
    },
    {
        "uuid": "62544222af1e5f888df358bc5a887e3a",
        "title": "玉楼春 少年心性消磨尽",
        "author": "王之道",
        "content": "少年心性消磨尽。\n三斗烂肠浑是闷。\n看书聊复强寻行，属句不妨闲趁韵。\n此生自断天休问。\n富贵时来还有分。\n一卮芳酒送清歌，楼下玉人相去近。",
        "dynasty": "宋",
        "collection_info": null
    },
    {
        "uuid": "eb35126d4ad98e34603430c5be8d4017",
        "title": "石州慢 磔攘送寒",
        "author": "王之道",
        "content": "磔攘送寒，燔烈兴岁，又颁尧历。\n青霭烧痕，绿浮风皱，暖回春色。\n地天交泰，时当倾否，五鬼休相厄。\n何妨笑倚东风，一饮杯三百。\n长忆。\n苻坚入寇，功高晋室，无如安石。\n义概雄心，辄莫等闲抛掷。\n盖壤声名，鼎彝勋业。\n朋溪虽好，未放终闲逸。\n喈喈黄鸟，更看壶中春日。",
        "dynasty": "宋",
        "collection_info": null
    },
    {
        "uuid": "4aca1ad6ed30eca1215c5ee1a787c895",
        "title": "鹊桥仙 霜风擢霁",
        "author": "王之道",
        "content": "霜风擢霁，云涛涨晚，更觉我心弥壮。\n一尊谁与醉西风，辄莫负、高吟胜赏。\n致君才术，康时事业，到底不容闲放。\n十年湖海哄樵歌，何幸出、阳春绝唱。",
        "dynasty": "宋",
        "collection_info": null
    },
    {
        "uuid": "ec7741f341abe136fe962dac8a60757f",
        "title": "鹊桥仙 断虹霁雨",
        "author": "王之道",
        "content": "断虹霁雨，馀霞送日，帘卷西楼月上。\n银河风静夜无波，天亦为、云軿相访。\n蛛丝有恨，鹊桥何处，回首又成惆怅。\n长江滚滚向东流，写不尽、别离情状。",
        "dynasty": "宋",
        "collection_info": null
    },
    {
        "uuid": "3b8a63725df20056da41820d18d3afa4",
        "title": "菩萨蛮 香鬟倭堕兰膏腻",
        "author": "王之道",
        "content": "香鬟倭堕兰膏腻。\n睡起搔头红玉坠。\n秋水不胜情。\n盈盈横沁人。\n朱阑频徙倚。\n笑与花争媚。\n眉黛索重添。\n春酲意未忺。",
        "dynasty": "宋",
        "collection_info": null
    },
    {
        "uuid": "3ddf470bbae2ce8cb3897558dab5739d",
        "title": "菩萨蛮 绿杨低映深深院",
        "author": "王之道",
        "content": "绿杨低映深深院。\n春风不动珠帘卷。\n乳燕引雏飞。\n流苏尽日垂。\n绮窗开小宴。\n娅姹莺声啭。\n一饷不闻声。\n罗衣香汗轻。",
        "dynasty": "宋",
        "collection_info": null
    },
    {
        "uuid": "c446f993964f58b46eca098879e5e6d6",
        "title": "菩萨蛮 小庭过雨莓苔滑",
        "author": "王之道",
        "content": "小庭过雨莓苔滑。\n碧波滟滟池也阔。\n睡起□雕阑。\n不言神思闲。\n晚来调瑟罢。\n笑语秋千下。\n高枕绿杨风。\n隔帘花映红。",
        "dynasty": "宋",
        "collection_info": null
    },
    {
        "uuid": "b22a1557554b1ddecac8490486648e13",
        "title": "菩萨蛮 晴窗睡起炉烟直",
        "author": "王之道",
        "content": "晴窗睡起炉烟直。\n香云堕髻娇无力。\n溪水碧涵空。\n拒霜深浅红。\n坠鞭还驻马。\n缥缈珠帘下。\n自是意中人。\n临风休障尘。",
        "dynasty": "宋",
        "collection_info": null
    },
    {
        "uuid": "147ab2d01bd9e84ea1b6ebd719702b0b",
        "title": "千秋岁 熏风散雾",
        "author": "王之道",
        "content": "熏风散雾。\n帘幕清无暑。\n萱草径，荷花坞。\n幽香浮几席，秀色侵庭庑。\n微雨过，绿杨枝上珠成缕。\n双燕飞还语。\n似庆良辰遇。\n酾美酒，烹肥羜。\n何妨饮且醉，共作斑衣舞。\n人竟报，蟠桃已实君知否。",
        "dynasty": "宋",
        "collection_info": null
    },
    {
        "uuid": "2b98fcde9ed39c34bb6624645d9f63a5",
        "title": "千秋岁 斜风横雨",
        "author": "王之道",
        "content": "斜风横雨。\n咫尺高城路。\n红蓼岸，苍葭浦。\n滞留春色晚，栖泊邮亭暮。\n信杳杳，鹊声近有无凭据。\n肠断家何处。\n又见重阳度。\n多少恨，从谁诉。\n黄鸡斟白酒，自促供搜句。\n归去好，人生莫被浮名误。",
        "dynasty": "宋",
        "collection_info": null
    },
    {
        "uuid": "a5726a51946f773a2549fd8e838278eb",
        "title": "千秋岁 金风玉宇",
        "author": "王之道",
        "content": "金风玉宇。\n庭院新经雨。\n香有露，清无暑。\n溪光摇几席，岚翠横尊俎。\n烘笑语，佳时聊复乡人聚。\n门外荷花浦。\n秋到化无数。\n红脍鲤。\n青浮醑。\n何妨文字饮，更得江山助。\n从此去。\n蒲轮入佐中兴主。",
        "dynasty": "宋",
        "collection_info": null
    },
    {
        "uuid": "2a6eb4f20e497ed59159c0ae66494ee7",
        "title": "千秋岁 山前湖外",
        "author": "王之道",
        "content": "山前湖外。\n初日浮云退。\n荷气馥，槐阴碎。\n葵花红障锦，萱草青垂带。\n谁得似，黄鹂求友新成对。\n忆昔东门会。\n千古同侵盖。\n人已远，歌如在。\n银钩虽可漫，琬琰终难改。\n愁浩荡，临风令我思淮海。",
        "dynasty": "宋",
        "collection_info": null
    },
    {
        "uuid": "88a05d31482db9cb154bebe4d8dc02cd",
        "title": "千秋岁 晓霜初肃",
        "author": "王之道",
        "content": "晓霜初肃。\n秋色团芳菊。\n榴转紫，柑犹绿。\n昨朝吹帽会，未快登临目。\n须信道，兵厨准拟三千斛。\n采采香云掬。\n泛泛纷浮玉。\n红袖捧，清歌逐。\n何妨倾坐客，共献长生祝。\n归去好，北门夜饮金莲烛。",
        "dynasty": "宋",
        "collection_info": null
    },
    {
        "uuid": "fbc029cfd739adb9102d4eb990ce15ad",
        "title": "千秋岁 熙熙台上",
        "author": "王之道",
        "content": "熙熙台上。\n秋色增清壮。\n和气溢，祥烟扬。\n淮山供杂俎，湖水浮新酿。\n人共仰，貔貅坐拥诗书将。\n箫鼓声嘹亮。\n珠翠环相向。\n回妙舞，迟妍唱。\n竟斟长命斝，同试沧溟量。\n锋车往，东归遂继华原相。",
        "dynasty": "宋",
        "collection_info": null
    },
    {
        "uuid": "ebdd5670e86ea7c6c925624c4a89c941",
        "title": "胜胜慢・声声慢 鲁云书瑞",
        "author": "王之道",
        "content": "鲁云书瑞，周日迎长，晓占缇室飞灰。\n玉勒朝天，千门禁钥齐开。\n帘卷扇分雉尾，香风远、人到蓬莱。\n霞觞满，□万年献祝，宫殿昭回。\n况有金瓯名姓，一任名园萧散，元自徘徊。\n门外锋车，又连凤沼相催。\n酒到莫辞频举，听清歌、一阕倾杯。\n功成日，渺五湖烟月，堪赋归来。",
        "dynasty": "宋",
        "collection_info": null
    },
    {
        "uuid": "97139ac8be42b328875d4b221f332a64",
        "title": "胜胜慢・声声慢 凌云气节",
        "author": "王之道",
        "content": "凌云气节，贯日精忠，艰难未许心灰。\n芳酒一尊，对君聊为君开。\n要识治安非晚，乐得贤、新赋台莱。\n愁似雪，喜青天万里，晓霁春回。\n须信赤绳系足，朱衣点额终在，休叹淹徊。\n梅实槐花，看看便是相催。\n座上觥筹交错，玉山峙、莫遣停杯。\n濡须好，傥他时富贵，犹冀重来。",
        "dynasty": "宋",
        "collection_info": null
    },
    {
        "uuid": "28485e230e98ff65af7609c423ba07e4",
        "title": "胜胜慢・声声慢 菊团封绿",
        "author": "王之道",
        "content": "菊团封绿，莲萼凋红，萧然独见芳姿。\n短墙高榭，疏筠怪石偏宜。\n香遍秋风到处，微雨过、清露零时。\n花阴下，称笺毫唱和，杖履追随。\n曷似江头竹外，凌霜犯雪，岁晚争奇。\n夕赏朝吟，劝秋莫放离披。\n细看石楠玉茗，叶纵似、风韵输伊。\n最好处，拥新妆、临鉴碧溪。",
        "dynasty": "宋",
        "collection_info": null
    },
    {
        "uuid": "7e142b0abb577bb62313e974f6a491f2",
        "title": "宴桃源・如梦令 飞雪舞稀还骤",
        "author": "王之道",
        "content": "飞雪舞稀还骤。\n高阁下临群岫。\n独立遂移时，归去黄昏前后。\n知否。\n知否。\n落笔骚人赋就。",
        "dynasty": "宋",
        "collection_info": null
    },
    {
        "uuid": "4f8d88f1eb16bc3fb9e61f59118c6d88",
        "title": "宴桃源・如梦令 风急柳花飞骤",
        "author": "王之道",
        "content": "风急柳花飞骤。\n白尽千林万岫。\n樵担晚来归，正在栖鸦啼后。\n知否。\n知否。\n语到谢娘诗就。",
        "dynasty": "宋",
        "collection_info": null
    },
    {
        "uuid": "db965e1b0cc76716c043f4a87bed8f08",
        "title": "宴桃源・如梦令 黄叶声迟风歇",
        "author": "王之道",
        "content": "黄叶声迟风歇。\n龛火夜寒明灭。\n残月却多情，来照先生归辙。\n清绝。\n清绝。\n透隙飞霜似雪。",
        "dynasty": "宋",
        "collection_info": null
    },
    {
        "uuid": "79ca8a57498c70fc5d74decdadadeb46",
        "title": "宴桃源・如梦令 遥指汤泉西路",
        "author": "王之道",
        "content": "遥指汤泉西路。\n隐约碧云天暮。\n宿鸟择深枝，两两相呼如语。\n凝伫。\n凝伫。\n今夜梦魂何处。",
        "dynasty": "宋",
        "collection_info": null
    },
    {
        "uuid": "f9a0e93284560262db6ee2d3181eb849",
        "title": "宴桃源・如梦令 水外漫山桃李",
        "author": "王之道",
        "content": "水外漫山桃李。\n那得个中风味。\n一种最怜渠，酒着佳人半醉。\n还似。\n还似。\n惊起午窗春睡。",
        "dynasty": "宋",
        "collection_info": null
    },
    {
        "uuid": "34e5901e29ce265736a01099123345f9",
        "title": "折丹桂 照人何处双瞳碧",
        "author": "王之道",
        "content": "照人何处双瞳碧。\n欲去江城北。\n过江风顺莫迟留，快雁序、飞联翼。\n西湖花柳传消息。\n知是东君客。\n家书须办写泥金，报科名、题淡墨。",
        "dynasty": "宋",
        "collection_info": null
    },
    {
        "uuid": "14332350add26b4d1e8c701f4d20c206",
        "title": "折丹桂 风漪欲皱春江碧",
        "author": "王之道",
        "content": "风漪欲皱春江碧。\n予寄江城北。\n子今东去赴春官，挽不住、抟风翼。\n修程应过天池息。\n何处堪留客。\n预知仙籍桂香浮，语祝史、休占墨。",
        "dynasty": "宋",
        "collection_info": null
    },
    {
        "uuid": "126480ee8b48955c4bf0dd66ae3d3b12",
        "title": "折丹桂 雪晴山色分遥碧",
        "author": "王之道",
        "content": "雪晴山色分遥碧。\n辉映江南北。\n子今东去步蟾宫，看少展、垂天翼。\n晚来江上西风息。\n算不是新丰客。\n明年三月见君时，庆章绶、纡铜墨。",
        "dynasty": "宋",
        "collection_info": null
    },
    {
        "uuid": "bfc9904e1664041a0d9e503b87deb4ee",
        "title": "八声甘州 叹关河在眼、孰雌雄",
        "author": "王之道",
        "content": "叹关河在眼、孰雌雄，兴废古犹今。\n问中原何处，黄尘千里，远水平林。\n闻说讴谣思汉，人有望霓心。\n想垂髫戴白，泣涕盈襟。\n流水高山还会，意不烦挥按，如见虞琴。\n□逶迟周道，四牡骤骎骎。\n尽诹谋询度归来，聊缓辔、岁晚雪霜深。\n西湖好，光风迟日，同快吴吟。",
        "dynasty": "宋",
        "collection_info": null
    },
    {
        "uuid": "9572621f0ddebb8e1d84a33a87210969",
        "title": "渔家傲 风揭珠帘寒乍透",
        "author": "王之道",
        "content": "风揭珠帘寒乍透。\n青娥不住添香兽。\n火暖画檐鸣线溜。\n人醉后。\n锦堂丝竹烘残昼。\n势合湖山增地厚。\n孤高但觉修篁瘦。\n回策如萦今在手。\n骄马骤。\n吾家金埒新编就。",
        "dynasty": "宋",
        "collection_info": null
    },
    {
        "uuid": "66a892398e35cc747d93041a28375026",
        "title": "渔家傲 岩电晶荧君未老",
        "author": "王之道",
        "content": "岩电晶荧君未老。\n看看门外锋车到。\n一点眉间黄色好。\n人尽道。\n从今次第登三少。\n左右青娥来巧笑。\n注唇涂额新妆了。\n斜插梅花仍斗妙。\n歌窈窕。\n醉来容我相嘲傲。",
        "dynasty": "宋",
        "collection_info": null
    },
    {
        "uuid": "e6e42cb11520f3f2a50367ecd6504f80",
        "title": "渔家傲 岁月漂流人易老",
        "author": "王之道",
        "content": "岁月漂流人易老。\n东郊又报春来到。\n梅靥柳眉还斗好。\n君信道。\n衰颜得酒重年少。\n对酒邀宾同燕笑。\n莫教虚过芳菲了。\n咳唾珠玑夸笔妙。\n人窈窕。\n新声倾坐渔家傲。",
        "dynasty": "宋",
        "collection_info": null
    },
    {
        "uuid": "97f9f76d09091b72830e51cd3b64eaa8",
        "title": "渔家傲 灯火熙熙来稚老",
        "author": "王之道",
        "content": "灯火熙熙来稚老。\n喜逢灯夕都齐到。\n花市绮楼随处好。\n人竟道。\n今年天气常年少。\n五马行游还坐笑。\n公堂帘卷东风了。\n箫鼓喧阗歌舞妙。\n人窈窕。\n也应引动南窗傲。",
        "dynasty": "宋",
        "collection_info": null
    },
    {
        "uuid": "a301598552fc18a69ae35ceff8198d7f",
        "title": "渔家傲 系国安危还故老",
        "author": "王之道",
        "content": "系国安危还故老。\n鹤书赴陇行当到。\n多谢不遗敦雅好。\n应信道。\n年高德劭如公少。\n尊酒论文聊一笑。\n肯将苦语夸危了。\n落笔君房天下妙。\n环窈窕。\n清歌一曲渔家傲。",
        "dynasty": "宋",
        "collection_info": null
    },
    {
        "uuid": "9c65988a53d3b1334536b2023d72cb2d",
        "title": "渔家傲 海岱惟青遗一老",
        "author": "王之道",
        "content": "海岱惟青遗一老。\n禁垣清切亲曾到。\n独直固劳非所好。\n谁信道。\n才如权相从来少。\n把酒自歌还自笑。\n醉中万事都齐了。\n绝唱清歌仍敏妙。\n声窈窕。\n行云初遏渔家傲。",
        "dynasty": "宋",
        "collection_info": null
    },
    {
        "uuid": "bbf2190a401f72c4c08ef6b17c4c00a2",
        "title": "渔家傲 爵齿俱尊惟此老",
        "author": "王之道",
        "content": "爵齿俱尊惟此老。\n诗词笔力谁能到。\n奇字古文仍笃好。\n须信道。\n如公宁复忧才少。\n剩费黄金应买笑。\n穷通得丧都忘了。\n坐对瑶觞看舞妙。\n携窈窕。\n南窗聊得渊明傲。",
        "dynasty": "宋",
        "collection_info": null
    },
    {
        "uuid": "1ee2b52b034812d5c5cdc7c4a28f37de",
        "title": "渔家傲 老老恩波今及老",
        "author": "王之道",
        "content": "老老恩波今及老。\n诏书前日新颁到。\n视膳慈宁先嗜好。\n隆孝道。\n慕逾五十前王少。\n想见天颜温色笑。\n东朝上寿称觞了。\n易俗功深神且妙。\n来窈窕。\n德齐任姒消骄傲。",
        "dynasty": "宋",
        "collection_info": null
    },
    {
        "uuid": "dd7e8e54922472ce8ea4f7b924df58db",
        "title": "浪淘沙 高髻堕香鬟",
        "author": "王之道",
        "content": "高髻堕香鬟。\n遗恨眉山。\n老年花似梦中看。\n厌浥一枝漙晓露，珠泪阑干。\n卮酒发酡颜。\n休更留残。\n满城风雨麦秋寒。\n馀馥尚能消酒恶，谁敢包弹。",
        "dynasty": "宋",
        "collection_info": null
    },
    {
        "uuid": "df86d40bbc31e2dcae3c2e64cd2d2bee",
        "title": "忆东坡 雪霁柳舒容",
        "author": "王之道",
        "content": "雪霁柳舒容，日薄梅摇影。\n新岁换符来，天上初见颁桃梗。\n试问我酬君唱，何如博塞欢娱，百万呼卢胜。\n投珠报玉，须放骚人遣春兴。\n诗成谈笑，写出无穷景。\n不妨时作颠草，驰骋张芝圣。\n谁念杜陵野老，心同流水必东，与物初无竞。\n公侯应有种哉，倾否由天命。",
        "dynasty": "宋",
        "collection_info": null
    },
    {
        "uuid": "e393ad61fe2238bf5ccf4c353c96de15",
        "title": "忆东坡 虚堂响应声",
        "author": "王之道",
        "content": "虚堂响应声，皎月形和影。\n春到也须还，长红多紫啼条梗。\n况有光风丽日，能消积雪繁霜，青女休言胜。\n扶摇借便，请看天池发鹏兴。\n人言强汉，治道夸文景。\n谁能尧舜其君，远继阿衡圣。\n富贵吾所自有，宰相时来则为，自不烦趋竞。\n欲寻文会诗盟，得酒且相命。",
        "dynasty": "宋",
        "collection_info": null
    },
    {
        "uuid": "1f1346a05c2bc453358ab69bdf4e9619",
        "title": "六州歌头 燧瑊勋业",
        "author": "王之道",
        "content": "燧瑊勋业，何敢望西平。\n观当日，清大憝，震天声。\n绩其凝。\n追配汾阳郭，临淮李，扫妖孽，植颠仆，复疆宇，洗膻腥。\n堪叹中原久矣，长淮隔、胡骑纵横。\n问何时，风驱电扫，重见文明。\n宾雁宵鸣。\n梦初惊。\n念吾君复古，修攘两尽，早晚功成。\n岁云暮，冰腹壮，雪华零。\n怅神京。\n谁信汉家陵阙，呵护有神兵。\n罄寰海，重回首，镇关情。\n想见皇华咨度，望淮北、心曲摇旌。\n愿变夷用夏，荆狄是惩膺。\n补弊支倾。",
        "dynasty": "宋",
        "collection_info": null
    },
    {
        "uuid": "df2cf4613e26146f955b1e1be2f3a364",
        "title": "好事近 春色到梅梢",
        "author": "王之道",
        "content": "春色到梅梢，人在东风清嚏。\n曾见少微初降，蔼龙泉佳气。\n功名富贵属多才，如子已无几。\n造物恰同予意，放骅骝千里。",
        "dynasty": "宋",
        "collection_info": null
    },
    {
        "uuid": "ba8ee47c9d096d5125afd779fed52b92",
        "title": "好事近 霞影入瑶觞",
        "author": "王之道",
        "content": "霞影入瑶觞，酒与馀霞同色。\n人共昌朝方永，过觥筹三百。\n一枝红皱石榴裙，帘卷篆烟碧。\n约我他年湖上，看九华终日。",
        "dynasty": "宋",
        "collection_info": null
    },
    {
        "uuid": "f7e76be013cae5a22fbe37ab708a42b6",
        "title": "好事近 秋色到东篱",
        "author": "王之道",
        "content": "秋色到东篱，金散菊团香馥。\n预借浮觞高会，为作长年祝。\n蟹螯如臂酒如渑，橙橘半黄绿。\n唱我新词一釂，听尊前丝竹。",
        "dynasty": "宋",
        "collection_info": null
    },
    {
        "uuid": "993c27685d7dcaa93a581d17dedd0795",
        "title": "好事近 花影到酴醿",
        "author": "王之道",
        "content": "花影到酴醿，风过玉卮摇碧。\n坐上酒豪诗敌，尽骑鲸仙客。\n主人名姓在金瓯，归去定前席。\n要见碧桃千岁，看壶中春日。",
        "dynasty": "宋",
        "collection_info": null
    },
    {
        "uuid": "85ebfa5c9e63671e0b8dcc930baa5dae",
        "title": "好事近 春色到酴醿",
        "author": "王之道",
        "content": "春色到酴醿，人在酴醿花底。\n花扑尊罍香透，远胜烧沈水。\n一杯聊复对东风，为祝千千岁。\n作楫和羹事了，归去骑箕尾。",
        "dynasty": "宋",
        "collection_info": null
    },
    {
        "uuid": "be368a5e2fad9dacb9c71f43ce271ccb",
        "title": "木兰花慢 对春光淡沲",
        "author": "王之道",
        "content": "对春光淡沲，烟冉冉、日迟迟。\n渐红入桃溪，青回柳陌，莺刷金衣。\n差池。\n竞求友去，恼佳人、幽恨上蛾眉。\n应念年时追逐，妆馀为带交枝。\n芳菲。\n谁共赏游嬉。\n何处马如飞。\n□不道新来，牵肠惹肚，暗减腰肢。\n须知。\n乍寒乍暖，褪朱唇、又过海棠时。\n已约姚黄魏紫，留花等待伊归。",
        "dynasty": "宋",
        "collection_info": null
    },
    {
        "uuid": "20bee21f5385b06ac10f626eacc16448",
        "title": "感皇恩 宿雾霁晨霜",
        "author": "王之道",
        "content": "宿雾霁晨霜，江山明秀。\n照眼黄花乱晴昼。\n当年今日，正是悬弧时候。\n一杯聊献祝，同亲旧。\n莫问穷通，休论贫富。\n且趁良辰醉醇酎。\n扬珠捣玉，况值西成多收。\n饱餐歌至治，天垂佑。",
        "dynasty": "宋",
        "collection_info": null
    },
    {
        "uuid": "328214c87a1c9fcdccc15a694ad66f44",
        "title": "石州慢 天迥楼高",
        "author": "王之道",
        "content": "天迥楼高，日长院静，琴声幽咽。\n昵昵恩情，切切言语，似伤离别。\n子期何处，漫高山流水，又逐新声彻。\n仿佛江上移舟，听琵琶凄切。\n休说。\n春寒料峭，夜来花柳，弄风摇雪。\n大错因谁，算不翅六州铁。\n波下双鱼，云中乘雁，嗣音无计，空叹初谋拙。\n但愿相逢，同心再绾重结。",
        "dynasty": "宋",
        "collection_info": null
    },
    {
        "uuid": "b6918e0ebf61174256a4cffa6382827b",
        "title": "一翦梅 风揭珠帘夜气清",
        "author": "王之道",
        "content": "风揭珠帘夜气清。\n香扑尊罍，初见云英。\n蓝桥何处旧知名。\n今夕相逢，此恨消停。\n劝酒嫣然一笑倾。\n细意端相，无限娉婷。\n曲终犹带绕梁声。\n莫辞沈醉，为覆金觥。",
        "dynasty": "宋",
        "collection_info": null
    },
    {
        "uuid": "2217da04b1492d235a0877f7b43bfd78",
        "title": "汉宫春 欢动江城",
        "author": "王之道",
        "content": "欢动江城，快风声震地，云势颓山。\n半年不雨，玉霙来溉冬干。\n飘飘弱絮，杂檐花、飞上宾筵。\n疏林表，数行征雁，翱翔欲下清湾。\n何处梅梢点白，弄横斜疏影，竹外溪边。\n天寒日暮，含香脉脉无言。\n朱唇玉颊，映碧梧、峙鹄停鸾。\n最好是，携壶挈榼，相期同醉霜天。",
        "dynasty": "宋",
        "collection_info": null
    },
    {
        "uuid": "6b20089fabbe8dcde4f2e94ab1e190b0",
        "title": "点绛唇 一撮檀心",
        "author": "王之道",
        "content": "一撮檀心，春来还对东君吐。\n莫随春去。\n我欲花间住。\n燕子衔泥，似向吾人诉。\n烦相语。\n九龄风度。\n流落今何处。",
        "dynasty": "宋",
        "collection_info": null
    },
    {
        "uuid": "1c41adf7a7c2fadc93645c830910b36b",
        "title": "点绛唇 珠幰霜蕤",
        "author": "王之道",
        "content": "珠幰霜蕤，晚来芬馥清香吐。\n流莺飞去。\n应上花梢住。\n一曲阳春，聊对东风诉。\n无多语。\n韶光暗度。\n恨到分携处。",
        "dynasty": "宋",
        "collection_info": null
    },
    {
        "uuid": "a74ab516016d8857dd4e0e3272449911",
        "title": "点绛唇 宿雨朝寒",
        "author": "王之道",
        "content": "宿雨朝寒，芳时又过酴醿了。\n舞环歌绕。\n应恨金杯小。\n零乱霜蕤，点缀青青草。\n花间道。\n曾遭花恼。\n把酒呼晴昊。",
        "dynasty": "宋",
        "collection_info": null
    },
    {
        "uuid": "cd027a2efad8a39d6158c6bf207cbe4c",
        "title": "点绛唇 短棹西来",
        "author": "王之道",
        "content": "短棹西来，追随不及桃花宴。\n熏风庭院。\n明月裁纨扇。\n睡起娇慵，想见云鬟乱。\n双鱼远。\n欲凭春唤。\n一觇韦娘面。",
        "dynasty": "宋",
        "collection_info": null
    },
    {
        "uuid": "a91756e2de2d27a87ff0e7a26f1a1271",
        "title": "点绛唇 透幕穿帘",
        "author": "王之道",
        "content": "透幕穿帘，回风舞态能轻妙。\n不须相恼。\n江上春来了。\n一阕清歌，唱彻琼楼晓。\n春工巧。\n柳颦梅笑。\n点缀芳菲早。",
        "dynasty": "宋",
        "collection_info": null
    },
    {
        "uuid": "66814712e70e34d1c4303a28b60e5022",
        "title": "点绛唇 竹外梅花",
        "author": "王之道",
        "content": "竹外梅花，檀心玉颊春初透。\n一池风皱。\n妙语天生就。\n有个人人，袅娜灵和柳。\n君知否。\n目成心授。\n何日同携手。",
        "dynasty": "宋",
        "collection_info": null
    },
    {
        "uuid": "0470532023dae4feeeeb73b8cbcca833",
        "title": "点绛唇 春意催花",
        "author": "王之道",
        "content": "春意催花，片云又作朝来雨。\n淡匀深注。\n红紫纷无数。\n社日人家，准拟行春去。\n痴儿女。\n倚门凝伫。\n借问东郊路。",
        "dynasty": "宋",
        "collection_info": null
    },
    {
        "uuid": "7462c87189ced80ecbb52834988ca067",
        "title": "点绛唇 古屋衰杨",
        "author": "王之道",
        "content": "古屋衰杨，淡烟疏雨江南岸。\n几家村疃。\n酒旆还相唤。\n短棹扁舟，风横河频转。\n柔肠断。\n寒鸦噪晚。\n天共蒹葭远。",
        "dynasty": "宋",
        "collection_info": null
    },
    {
        "uuid": "c6912cc2e5e9cee20a09a27bda6180de",
        "title": "虞美人 酪浆冷浸金盘粉",
        "author": "王之道",
        "content": "酪浆冷浸金盘粉。\n玉友浮新酝。\n如君真是酒中仙。\n一斗百篇、吟到小池莲。\n清风拂拂来纨素。\n独擅江南步。\n红裙无用妒芳姿。\n且把绿罗、争学画长眉。",
        "dynasty": "宋",
        "collection_info": null
    },
    {
        "uuid": "bde97b79bd77ca43b854ff81cda2cdd6",
        "title": "虞美人 郑侯美政推仁厚",
        "author": "王之道",
        "content": "郑侯美政推仁厚。\n何独高淮右。\n分携令我预颦眉。\n只恐桐庐民望、怪来迟。\n一尊聊罄金蕉叶。\n更语半时霎。\n青娥罗列竞消凝。\n阁定眼边珠泪、做红冰。",
        "dynasty": "宋",
        "collection_info": null
    },
    {
        "uuid": "13c77f33d57dd1a2b410cdd47060c1a1",
        "title": "小重山 要识长生辈赤松",
        "author": "王之道",
        "content": "要识长生辈赤松。\n朱颜和绿发，正丰茸。\n当年今日堕仙宫。\n佳气郁，香霭菊花风。\n一醉拚千锺。\n小槽新酿美，玉泉浓。\n酒酣诗思浩无穷。\n云烟烂，题破锦笺红。",
        "dynasty": "宋",
        "collection_info": null
    },
    {
        "uuid": "c036cc3d91af632ee043aa397ac119da",
        "title": "小重山 花艳嫣然照坐红",
        "author": "王之道",
        "content": "花艳嫣然照坐红。\n池光高下见，木芙蓉。\n相从款款莫匆匆。\n新酿熟，浮瓮碧香浓。\n倚槛送飞鸿。\n登高时节近，菊披风。\n笑谈今喜一杯同。\n揉金蕊，和露入杯中。",
        "dynasty": "宋",
        "collection_info": null
    },
    {
        "uuid": "278bb91196f70d1c1f45a4f0972130b1",
        "title": "秦楼月・忆秦娥 云不卷",
        "author": "王之道",
        "content": "云不卷。\n浇愁莫放金杯浅。\n金杯浅。\n新词丽句，要人裁翦。\n酒酣思致天同远。\n临风捉笔纶巾岸。\n纶巾岸。\n诗成归去，寒光照晚。",
        "dynasty": "宋",
        "collection_info": null
    },
    {
        "uuid": "d1c9617548b2fc5b8947a2e8be10525d",
        "title": "满江红 竹马来迎",
        "author": "王之道",
        "content": "竹马来迎，留不住、寸心如结。\n□历湖、须坞相望，近同吴越。\n阙里风流今未减，此行报政看期月。\n已验康沂富国，千古曾无别。\n多谢润沾枯辙。\n令我神思清发。\n□新命欢浃，两邦情惬。\n明日西风帆卷席。\n高樯到处旌麾列。\n忽相思，吾当往，谁谓三墩隔。",
        "dynasty": "宋",
        "collection_info": null
    },
    {
        "uuid": "db9b43527d07addb9de9078b540b4720",
        "title": "望海潮 宝山烟霁",
        "author": "王之道",
        "content": "宝山烟霁，金湖波渺，珠帘高卷清霜。\n枫叶露痕，荻花风色，人言今日重阳。\n芳菊袅秋香。\n更榴房斗紫，柑实传黄。\n观阁凌空，杯盘照坐独醒狂。\n良辰乐事难忘。\n正少年游冶，人在任庄。\n铜钵探题，金钗当酒，一时绿鬓红妆。\n故国黯凄凉。\n漫情随水远，兴与云长。\n要是致君尧舜，千古继垂裳。",
        "dynasty": "宋",
        "collection_info": null
    },
    {
        "uuid": "aef29285585b0fc7fea7fc0ad281494b",
        "title": "如梦令 绰约一枝红怨",
        "author": "王之道",
        "content": "绰约一枝红怨。\n疏雨淡烟池馆。\n梅子欲黄时，日倚朱阑几遍。\n争看。\n争看。\n人在沈香亭畔。",
        "dynasty": "宋",
        "collection_info": null
    },
    {
        "uuid": "398ce7f4eee21347f30b06487168b03a",
        "title": "如梦令 叶底芳蕤如缀",
        "author": "王之道",
        "content": "叶底芳蕤如缀。\n坐对广庭忘味。\n娇呆最怜伊，乱糁舞馀风袂。\n贪喜。\n贪喜。\n不觉宝钗斜坠。",
        "dynasty": "宋",
        "collection_info": null
    },
    {
        "uuid": "df8c57e2d1594bc28daa22429d5d2faa",
        "title": "如梦令 一饷凝情无语",
        "author": "王之道",
        "content": "一饷凝情无语。\n手拈梅花何处。\n倚竹不胜愁，暗想江头归路。\n东去。\n东去。\n短艇淡烟疏雨。",
        "dynasty": "宋",
        "collection_info": null
    },
    {
        "uuid": "a51ea4026df91d4301030032bc390530",
        "title": "临江仙 红楼缥缈光风里",
        "author": "王之道",
        "content": "红楼缥缈光风里，熙熙和气欢声。\n遏云馀韵最关情。\n春山闲淡淡，秋水醉盈盈。\n老去自怜心尚在，相逢殊慰劳生。\n纹楸聊复戏同枰。\n试烦歌一曲，须借酒三行。",
        "dynasty": "宋",
        "collection_info": null
    },
    {
        "uuid": "e81bdbad65e582d88cfa82839d7025a7",
        "title": "临江仙 鼓棹正逢江雪霁",
        "author": "王之道",
        "content": "鼓棹正逢江雪霁，是行应快吴吟。\n透云寒日半晴阴。\n烟岚凝翠重，霜树溅红深。\n案上文书闲展读，圣贤踪迹重寻。\n不堪华发故骎骎。\n三旌还有分，万事付无心。",
        "dynasty": "宋",
        "collection_info": null
    },
    {
        "uuid": "4bdc0cab02abc57b830aae68067f960b",
        "title": "临江仙 怪得举头闻鹊喜",
        "author": "王之道",
        "content": "怪得举头闻鹊喜，果然都骑相过。\n柳阴乘月倒金荷。\n疏星明耿耿，银汉静无波。\n总角追随今老矣，相逢无惜婆娑。\n夜阑馀兴到狂歌。\n长鲸方正渴，应不厌倾河。",
        "dynasty": "宋",
        "collection_info": null
    },
    {
        "uuid": "f07990af44106187c796e03185dcb10a",
        "title": "南歌子 朱实盈盈露",
        "author": "王之道",
        "content": "朱实盈盈露，黄花细细风。\n龙山胜集古今同。\n断送一年秋色、酒杯中。\n鸭脚供柔白，鸡头荐嫩红。\n量吞云梦正能容。\n试问具区何处、浙江东。",
        "dynasty": "宋",
        "collection_info": null
    },
    {
        "uuid": "7402f0236b515644abc46d2e056ec4d4",
        "title": "南歌子 老懒诗才退",
        "author": "王之道",
        "content": "老懒诗才退，春融醉眼昏。\n青山终日对柴门。\n柳外断桥流水、几家村。\n桃李添新意，池塘失旧痕。\n一尊聊复为君温。\n倾倒年来酬唱、细论文。",
        "dynasty": "宋",
        "collection_info": null
    },
    {
        "uuid": "957e8fda85a15833597c9f1c5a1769af",
        "title": "南歌子 扇里熏风细",
        "author": "王之道",
        "content": "扇里熏风细，壶中化日长。\n榴花高下照红妆。\n花外云飞馥郁、水沈香。\n新竹轻储粉，流莺巧弄簧。\n不知何处是华阳。\n应有千年白李、荐霞觞。",
        "dynasty": "宋",
        "collection_info": null
    },
    {
        "uuid": "66a21d45f8b1bb5fc5aa53d05c2f7070",
        "title": "南歌子 玉露澄天宇",
        "author": "王之道",
        "content": "玉露澄天宇，金风净月华。\n满庭秋色木犀花。\n记得谪仙初下、五云车。\n才业追前辈，人门属当家。\n寿觞无惜醉流霞。\n闻说姓名潜护、有笼纱。",
        "dynasty": "宋",
        "collection_info": null
    },
    {
        "uuid": "2add1330c1fe2b5f14e01f0f90d9a63b",
        "title": "南歌子 角簟横龟枕",
        "author": "王之道",
        "content": "角簟横龟枕，兰房挂艾人。\n一尊菖歜泛清醇。\n好在佳人如玉、映长春。\n冰彻杯盘莹，香和笑语熏。\n莲花衫子入时新。\n挂起南窗一榻、晚风清。",
        "dynasty": "宋",
        "collection_info": null
    },
    {
        "uuid": "b847fcb9168c2c6ecd59c7b365940aa4",
        "title": "南歌子 玉斝浮菖虎",
        "author": "王之道",
        "content": "玉斝浮菖虎，金盘馈鳈鱼。\n研丹聊作厌兵符。\n何必城头一女、当千夫。\n雨过山如洗，风来草似梳。\n佳人不惯手谈输。\n却道如今重赌、选官图。",
        "dynasty": "宋",
        "collection_info": null
    },
    {
        "uuid": "ef1a49f81c669f7f2177cf7a337bb579",
        "title": "南歌子 露竹舒新绿",
        "author": "王之道",
        "content": "露竹舒新绿，风荷递暗香。\n谁家池馆睡鸳鸯。\n还有玉人相对、坐传觞。\n角簟清冰滑，纱厨薄雾凉。\n晚来行雨过巫阳。\n强整罗衣临镜、学宫妆。",
        "dynasty": "宋",
        "collection_info": null
    },
    {
        "uuid": "8c07ae91dc0277a76e159080a9cca54b",
        "title": "念奴娇 碧天无际",
        "author": "王之道",
        "content": "碧天无际，乍雨清烟霭，风开云月。\n人在南楼，剧谈胜咏，拥碧油旌节。\n银阙腾辉，冰轮驾彩，颢气资高洁。\n大星不见，更容萤火明灭。\n须烦翠杓琼杯，华笺象管，与我酬清绝。\n谁使琵琶声到耳，轻赋荻花枫叶。\n露脚斜飞，河阴低转，香篆环三杰。\n莫辞终日，舞腰重看回雪。",
        "dynasty": "宋",
        "collection_info": null
    },
    {
        "uuid": "db5460719705d70fdc24b50e6d893df9",
        "title": "念奴娇 黄花照眼",
        "author": "王之道",
        "content": "黄花照眼，对西风庭槛，为渠凝伫。\n准拟登高酬一醉，底事晚来微雨。\n蟋蟀声中，芭蕉叶上，怎得争如许。\n龙山何处，无言暗想烟树。\n须知天意随人，重阳晴未晚，不须频诉。\n幸有兵厨三万斛，足助赏心欢趣。\n千里江山，两行珠翠，端为骚人付。\n层楼飞观，应容老子追步。",
        "dynasty": "宋",
        "collection_info": null
    },
    {
        "uuid": "028170d25162c97f45e958794f718b6d",
        "title": "贺新郎 又是春残去",
        "author": "王之道",
        "content": "又是春残去，倚东风、寒云淡日，堕红飘絮。\n燕社鸿秋人不问，尽管吴声越鼓。\n但短发、星星无数。\n万事惟消彭泽醉，也何妨、袖卷长沙舞。\n身与世，只如许。\n阑干拍手闲情绪。\n便明朝、苍烟白鹭，北山南浦。\n笑指午桥桥畔路，帘幕深深院宇。\n尚趁得、柳烟花雾。\n我亦故山猿鹤怨，问何时、归棹双溪渚。\n歌一曲，恨千缕。",
        "dynasty": "宋",
        "collection_info": null
    },
    {
        "uuid": "a28564f281ea7b6578da4865d5d9722b",
        "title": "菩萨蛮 藕丝衫剪轻红窄",
        "author": "王之道",
        "content": "藕丝衫剪轻红窄。\n衫轻不碍琼肤白。\n缦鬓小横波。\n花楼东是家。\n上湖闲荡桨。\n粉艳芙蓉榜。\n湖水亦多情。\n照妆天底清。",
        "dynasty": "宋",
        "collection_info": null
    },
    {
        "uuid": "d4ea5b524cd7bc022231014510a2d46e",
        "title": "和吕叔恭题和州香林汤",
        "author": "王之道",
        "content": "新诗等絺绣，文采照座右。\n尤怜继绝唱，峥嵘竞高秀。\n词源眉山长，句法杜陵旧。\n相从今老矣，岂独歌邂逅。\n香林在何许，溢沸发岩窦。\n其流渐清温，脉助草木茂。\n岁旱添苗槁，一溉十倍收。\n追游记畴昔，我仆苦痛疚。\n别来隔兵火，荆榛挂猿狖。\n温温自然汤，蠲痾古非谬。\n我闻泉所发，江海远相透。\n其温本硫黄，气味自同臭。\n大哉无碍浴，天地不轻授。\n严霜与烈日，冬夏特异候。\n人生困凌薄，往往少中寿。\n飘飘澡雪力，狴犴忽蒙宥。\n春寒不喜出，块坐拨残槱。\n晦阴又连朔，夜雨屡通昼。\n谁能慰穷愁，邵州有贤守。\n开箧出大轴，令我和其后。\n此意重虚辱，勉彊忘固陋。\n吕侯卿相家，博学靡不究。\n会当似前人，嘉猷日告后。\n君看华清宫，诲淫似招寇。\n当年从千官，车马所奔辏。\n渔阳一炬火，曾不半钱售。\n争如寄僧房，泠泠灔苔甃。\n常遂尘土濯，永免脂粉漱。",
        "dynasty": "宋",
        "collection_info": null
    },
    {
        "uuid": "a86d2460025c2c1bbcf0d924d65729a0",
        "title": "和富公权送行诗韵",
        "author": "王之道",
        "content": "叨尘四十年，静计所得禄。\n十分才二三，清饿似饥鹄。\n中昨守义阳，一时苦穷促。\n忽闻柏台长，表荐彻聪目。\n不惟免罪戾，英游许追逐。\n接武宪漕间，寒庖见粱肉。\n从兄逮两载，种种荷推毂。\n容我数百辈，大矣空洞腹。\n为怜昔同升，相看日不足。\n芳时木芙蓉，唱酬动成轴。\n烧香每开奁，惠茗屡倾簏。\n青青阅冬夏，高视松柏独。\n顾我如碔砆，讵敢比良玉。\n而兄不我鄙，步骤俾继躅。\n是行集霰候，霜威日增肃。\n解维在朝夕，离绪可堪触。\n恋恋重掺袪，移庖过吾屋。\n紫嚢出巨编，还我海陵录。\n全家被燕衎，日尽继以烛。\n何人鲙红鲜，想见鳊项缩。\n腹腴愧偏劝，佐此一杯绿。\n实筐出越罗，币帛更加束。\n酒阑儿女曹，起舞应歌曲。\n殷勤药石诲，美疢肯滋毒。\n新诗追古作，高义激頽俗。\n临岐沐宠贶，固陋敢虚辱。\n但惭水底蛙，勉趁丝与竹。\n正尔无足道，聊用资报復。\n谦谦古君子，厚德卑自牧。\n请歌伐木篇，敬谢酾藇速。",
        "dynasty": "宋",
        "collection_info": null
    },
    {
        "uuid": "9e0331545b474995442decebed405a11",
        "title": "有荐胡仁叔为历阳令者仁叔以诗送知己暇日杨德润录以示予因次其韵",
        "author": "王之道",
        "content": "四海皆兄弟，三界是道场。\n果且无彼我，安用分封疆。\n胡公历阳来，气焰何可当。\n威严走邸吏，不露太守章。\n锦衣荣会稽，暮雨成高唐。\n观望改侪辈，鷄群鹤昂昂。\n斯民苦兵火，有意哀劳伤。\n岂无九转丹，为助千金方。\n古来记循吏，不称苟道将。\n杀弟自取酷，防人人所防。\n子潜去少室，渊明恋柴桑。\n出处虽异事，一梦归黄粱。\n昔日骨己朽，伤哉今也亡。\n邶国歌柏舟，曹风赋鹈梁。\n秋来河伯喜，未睹若与洋。\n大小自有见，一笑还两忘。\n我生分每越，泉石成膏肓。\n弃遗等麟角，空虚漫龟肠。\n常欲埋车轮，除姦继张纲。\n召此人气和，致彼天时康。\n语之有暇矣，未窥夫子墻。\n理所不可及，马腹徒鞭长。\n讵知王者师，异日韩张良。\n愿言三顾庐，卧龙起南阳。",
        "dynasty": "宋",
        "collection_info": null
    },
    {
        "uuid": "c1048b4c1486975b47c03a0abe96777b",
        "title": "和张咏老",
        "author": "王之道",
        "content": "三公与刺史，秩等二千石。\n人生不知足，奔驰竟朝夕。\n谁能话名理，尊酒时促席。\n贤愚大相远，丛玕映丛荻。\n多谢张南巢，诗筒肯予觅。\n琅琅若明珠，其来自灵壁。\n僧房聊解鞍，当暑得偃息。\n挽回清微风，笔有万钧力。",
        "dynasty": "宋",
        "collection_info": null
    },
    {
        "uuid": "1883505b7ec2b1ff8eca7fb632b95e30",
        "title": "彦嘉通守当今之俊伟人也余心向慕之常以未获识君为恨兹因孔纯老遂有邂逅之适其何幸如此将归纯老置酒饯别仆实预坐酒数行纯老丐诗于彦嘉以记坐上笑谈之乐顷刻扫数百言挥毫落纸云烟飞动永叔所谓盈前尽珠玑一一难简汰者殆谓是邪索鄙句不敢以固陋辞辄和北庄二诗奉呈  其一",
        "author": "王之道",
        "content": "春寒不肯去，谷雨犹夹衣。\n溪流灔池塘，远看绿生漪。\n识君恨不早，语离我心悲。\n行行欲何往，丞郡金房西。",
        "dynasty": "宋",
        "collection_info": null
    },
    {
        "uuid": "75bc3ea30fb9c704581c6e331584f705",
        "title": "彦嘉通守当今之俊伟人也余心向慕之常以未获识君为恨兹因孔纯老遂有邂逅之适其何幸如此将归纯老置酒饯别仆实预坐酒数行纯老丐诗于彦嘉以记坐上笑谈之乐顷刻扫数百言挥毫落纸云烟飞动永叔所谓盈前尽珠玑一一难简汰者殆谓是邪索鄙句不敢以固陋辞辄和北庄二诗奉呈  其二",
        "author": "王之道",
        "content": "颠风送飞雨，日日吼东北。\n檐声决江河，倾泻不成滴。\n朝来喜新霁，晨光透云隙。\n垂杨翠幄开，远岫青盖立。\n孔君公事暇，侯子归期逼。\n开樽且精设，论文萃清集。\n顾我老无能，分甘口挂壁。\n行矣不可挽，思君浩无极。",
        "dynasty": "宋",
        "collection_info": null
    },
    {
        "uuid": "28abeb48b69b1d0917177a3a952ca6d1",
        "title": "送无为倅张南仲归吉州",
        "author": "王之道",
        "content": "吾友李粹老，少也游胶庠。\n六年得一第，自谓贵且昌。\n衽席不知戒，飞黄中道僵。\n三阅大渊献，岁月亦已长。\n嗟嗟死非所，至今未能忘。\n忠言类良药，苦口不见尝。\n那知兵火余，获见同舍郎。\n来丞濡须郡，两岁依余光。\n邂逅偶及此，为之泪淋浪。\n高义藉激薄，美政称扶伤。\n康沂富邦国，何独歌王祥。\n江城四月尽，麦熟梅子黄。\n归欤佐吾君，谈笑跻羲皇。\n遥应不可留，船头鼔其镗。",
        "dynasty": "宋",
        "collection_info": null
    },
    {
        "uuid": "ea95bd75907409f66ff6ce0da988045c",
        "title": "次韵因上人晚菊简魏定父  其一",
        "author": "王之道",
        "content": "荆棘困松柏，风雨乱昏晓。\n干戈几时息，年来费天讨。\n孤芳如谢安，端恐非小草。\n此意谁人知，伊余相自保。",
        "dynasty": "宋",
        "collection_info": null
    },
    {
        "uuid": "716e6f6bef708f3e6e06a054a9c190a3",
        "title": "次韵因上人晚菊简魏定父  其二",
        "author": "王之道",
        "content": "不学桃与李，芬芳竞春时。\n天公岂多情，清露为君迟。\n荣悴休问命，冷暖当自知。\n青荧夜窗灯，相对哦新诗。",
        "dynasty": "宋",
        "collection_info": null
    },
    {
        "uuid": "774a034b69ceef3c5fc355c5a6a28b22",
        "title": "次韵因上人晚菊简魏定父  其三",
        "author": "王之道",
        "content": "离索自可笑，衰迟谁见怜。\n亭亭揺落中，一枝小窗前。\n正色有家法，细看清且妍。\n浮觞未云晚，松醪吾所便。",
        "dynasty": "宋",
        "collection_info": null
    },
    {
        "uuid": "3ec8d4084af744db59fe7b189cacce5b",
        "title": "次韵因上人晚菊简魏定父  其四",
        "author": "王之道",
        "content": "经年混蒿艾，藴藏应待时。\n清香密渍沉，微风助纷披。\n宋玉昧秋意，乃作儿女悲。\n君子有所养，因君观解颐。",
        "dynasty": "宋",
        "collection_info": null
    },
    {
        "uuid": "4508a65490e689d545242531d1c1ee89",
        "title": "次韵因上人晚菊简魏定父  其五",
        "author": "王之道",
        "content": "道人如青松，孤高不成丛。\n爱此黄金花，萧然有淳风。\n新诗皎秋月，警我野性慵。\n佳意不在酒，此身今醉翁。",
        "dynasty": "宋",
        "collection_info": null
    },
    {
        "uuid": "9c2b08721fc565c472a69a1ee172c4e3",
        "title": "次韵因上人晚菊简魏定父  其六",
        "author": "王之道",
        "content": "介寿诚有取，无问人所宜。\n君看菊花潭，事见桃源诗。\n东坡百世士，敢比流俗知。\n相逢勿相失，不醉欲何时。",
        "dynasty": "宋",
        "collection_info": null
    },
    {
        "uuid": "d18da37e6a621b9b0be821cfde885c89",
        "title": "次韵因上人晚菊简魏定父  其七",
        "author": "王之道",
        "content": "黄花如故人，别久喜復面。\n浇泥一杯酒，安用较深浅。\n清霜开浮云，黄落信风捲。\n岩岩幽素姿，秋来不多见。",
        "dynasty": "宋",
        "collection_info": null
    },
    {
        "uuid": "e6e5741941efca1067952e5d7c15b7df",
        "title": "鑑止亭",
        "author": "王之道",
        "content": "扬波欲澄浊，孰若波暂停。\n止波浊自澄，万象无逃形。\n世人竞驰骛，方寸不得宁。\n投閒幸一来，先生常独醒。",
        "dynasty": "宋",
        "collection_info": null
    },
    {
        "uuid": "28156a52260b2e811d83b842cf50f1e0",
        "title": "灯下读魏彦成诸公诗因次其韵呈曾子修诸君",
        "author": "王之道",
        "content": "距春尚旬月，春信已回柳。\n时来芝与菌，往往出粪朽。\n流俗不自重，困穷变操守。\n贵贱等人耳，未易遽薄厚。\n桃李何敢轻，所报必瑶玖。\n一笑置勿论，旨有君子酒。",
        "dynasty": "宋",
        "collection_info": null
    },
    {
        "uuid": "ddc5a1bd6a58740793a51c26655ce7ce",
        "title": "见山堂",
        "author": "王之道",
        "content": "浮云开西风，落木下夕阳。\n谁人步东篱，采菊哦秋光。\n悠然若有思，此意何可量。\n南山适当前，翠色摩穹苍。\n我心不期见，我眼偶相望。\n咄哉逐兽夫，泰山空在旁。",
        "dynasty": "宋",
        "collection_info": null
    },
    {
        "uuid": "2159cb6aa4d9f58de9787211244bafe5",
        "title": "西灵鹫",
        "author": "王之道",
        "content": "我闻西灵鹫，幽奇冠龙舒。\n山神知我来，夜雨自涤除。\n篮舁犯霏微，敢惮石径纡。\n清风偃林柯，征衣尽霑濡。\n樵人向我言，君行欲何如。\n松杉已在望，尚有七里余。\n崎岖雨过水，蹊云上天衢。\n飞楼及涌殿，峥嵘映浮屠。\n幽鸟若相喜，好音弄笙竽。\n为言一宿觉，何妨更踟蹰。",
        "dynasty": "宋",
        "collection_info": null
    },
    {
        "uuid": "45cbba9da47031ea609b28da63972ba2",
        "title": "憩灵鹫道院",
        "author": "王之道",
        "content": "黎明发龙门，亭午憩西院。\n冒雨且不辞，宁能避泥溅。\n是行良不恶，此处殊可恋。\n从今山中人，何独识吾面。",
        "dynasty": "宋",
        "collection_info": null
    },
    {
        "uuid": "fafd7ded506f64594f56b51f7b056917",
        "title": "追和老杜种莴苣诗",
        "author": "王之道",
        "content": "我有数亩园，荒秽索锄理。\n干戈何许久，生意困屠毁。\n道也其兴与，时哉亦甚矣。\n去年失短吕，培植乏驱使。\n今年得老杨，衰病更临起。\n晚菘已芜没，早韭就茅靡。\n菁菁何所有，莴苣独牛耳。\n纵苦可自珍，供盘况潇洒。\n银条直且甘，风味胡伯始。\n其视李太尉，小人与君子。\n明明如古鑑，不虑纤尘止。\n廓廓若太清，强欲浮云滓。\n老氏有遗训，重去彼取此。\n方今向太平，皋夔正端委。\n台省登硕德，要荒窜诬毁。\n击寇岂无人，蕃将来黑齿。\n破齐在不日，逆以诛正已。\n停观劳还役，杖杜颙采芑。\n万邦遇有道，贫贱古人耻。\n文王来吕夷，汉祖致园绮。\n异时免沟坑，愿附织贝篚。",
        "dynasty": "宋",
        "collection_info": null
    },
    {
        "uuid": "8b57be63428a7f11fb35dfd45f309529",
        "title": "种田庵",
        "author": "王之道",
        "content": "古人即耒耜，自有中田庐。\n看君种田庵，名异实则如。\n涤场归去来，宫功不容纾。",
        "dynasty": "宋",
        "collection_info": null
    },
    {
        "uuid": "2f4e2c9278fca259cd4d0d0dafc5e07b",
        "title": "廉余堂",
        "author": "王之道",
        "content": "高堂面山水，境与动静兼。\n惟动故能乐，惟静故能廉。\n乐也知有余，廉也笑无餍。",
        "dynasty": "宋",
        "collection_info": null
    },
    {
        "uuid": "04c3ac686561409dc8eed09c97c6eaff",
        "title": "次韵魏定文",
        "author": "王之道",
        "content": "半年去城府，寤寐溪东扉。\n有时得君书，想像抉石猊。\n岂知纪渻子，养气如养鷄。\n应响与疾视，一洗三旬非。\n我生坐穷困，哆侈伤南箕。\n鼷鼠亦何物，焉用千钧机。\n封侯絣澼絖，药等手不龟。\n所用有异耳，此言寓非巵。\n梅蕾良可人，如椒缀南枝。\n芬芳想不晚，太皥方执视。",
        "dynasty": "宋",
        "collection_info": null
    },
    {
        "uuid": "bad996f7ea8ab1b29e1b1ed3ba696c4f",
        "title": "次韵沈次韩见赠",
        "author": "王之道",
        "content": "我狂众所易，頼有君见容。\n十年卧岩壑，百念付一空。\n新诗似流泉，涓涓江汉供。\n人言鷄群鹤，我目霜中松。\n相距无两舍，会见何溟蒙。\n谁能写离索，正藉诗思工。",
        "dynasty": "宋",
        "collection_info": null
    },
    {
        "uuid": "da3d4159e678f686e1cf4d6b783ee6e2",
        "title": "次韵许志仁",
        "author": "王之道",
        "content": "我技类族庖，用刀常月更。\n君才妙天下，游刃得我惊。\n前年获相值，因忆吴中行。\n一别忽两载，依然旧交情。\n新诗璧夜光，厥价轻连城。\n相思不可见，把玩我愿盈。\n笔札擅南州，文章动西京。\n行矣秋风高，更听宾鸿声。",
        "dynasty": "宋",
        "collection_info": null
    },
    {
        "uuid": "1e5545e66f8d9f9e84e82e348029049b",
        "title": "盆池",
        "author": "王之道",
        "content": "剜苔得古鑑，湛湛清不浑。\n大哉壶中天，勿与俗子言。\n谁能时汲井，注兹老瓦盆。\n欲观从容鯈，无羡横海鲲。",
        "dynasty": "宋",
        "collection_info": null
    },
    {
        "uuid": "bbc07c7140cdb12cb07879eb829c6315",
        "title": "秋晚采菊和徐伯远",
        "author": "王之道",
        "content": "少皥司肃杀，于渠独留情。\n一枝黄金花，照眼增双明。\n香清露溥溥，秀色云英英。\n会当饮潭水，使我病骨轻。",
        "dynasty": "宋",
        "collection_info": null
    },
    {
        "uuid": "8336b82177f712c6e3058747b5aa201b",
        "title": "题德章山郭养源墨竹",
        "author": "王之道",
        "content": "胸次富盘错，笔端妙苍翠。\n霜枝岂人为，烟叶有生意。\n与可骨已朽，此法谁復嗣。\n伟哉寻丈姿，绰有万尺势。",
        "dynasty": "宋",
        "collection_info": null
    },
    {
        "uuid": "299e948ea6f998eb00d2b1e6e4ba539e",
        "title": "追和东坡雨中睡熟至晚",
        "author": "王之道",
        "content": "春睡酣带酒，晚食美当肉。\n细观东坡诗，万事贵精熟。\n一阴七十日，雨意犹未足。\n山云开復合，檐溜断还续。\n东邻娇痴儿，索饭恣啼哭。\n惊回梦中蝶，重把君诗读。",
        "dynasty": "宋",
        "collection_info": null
    },
    {
        "uuid": "cea62815a6e8846518a4b75a3f3d9ff2",
        "title": "会河道中",
        "author": "王之道",
        "content": "会河村店西，沙水清练练。\n我行独带月，滉漾掣金线。\n凝寒逼征衣，霜华重如霰。\n至此怀僧弥，老泪几欲泫。",
        "dynasty": "宋",
        "collection_info": null
    },
    {
        "uuid": "93343f5ea960df8725daf11a7ba1f1fc",
        "title": "和龚圣任即事",
        "author": "王之道",
        "content": "新诗似霜月，谛玩清且好。\n欲见势未能，思君令人老。\n启蛰在朝夕，雷雨发枯槁。\n愿言从杖屦，高吟备搜讨。",
        "dynasty": "宋",
        "collection_info": null
    },
    {
        "uuid": "7818627fb679ff272ccc2a06f67c1729",
        "title": "月台",
        "author": "王之道",
        "content": "低迷委径柳，氛氲被池莲。\n亭前秋雨余，明月来婵娟。\n高台甃苍玉，清风夜周旋。\n举杯属姮娥，醉舞还蹁蹮。",
        "dynasty": "宋",
        "collection_info": null
    },
    {
        "uuid": "afa018312c0d07b1b9932e70b5751203",
        "title": "小桥",
        "author": "王之道",
        "content": "芳榭遶流水，春余半篙绿。\n登临赏幽花，兹亦我所欲。\n小桥果何往，长堤正相属。\n朝看龟鱼游，晚听鸥鹭浴。",
        "dynasty": "宋",
        "collection_info": null
    },
    {
        "uuid": "d1685c8d225eb1c93271982906124770",
        "title": "次韵朱元顺食萱草羮",
        "author": "王之道",
        "content": "衰年因羁旅，百念日萦绕。\n蓍龟亦何知，忧来又将老。\n出处稍不慎，远志成小草。\n堂阴有孤芳，纷葩照人好。\n谁将忘忧姿，撷芼等苹藻。\n充肠固甚慰，入鼎可堪扰。\n糠籺贫者事，甚矣兄逐嫂。\n异时餍粱肉，记此一羮饱。",
        "dynasty": "宋",
        "collection_info": null
    },
    {
        "uuid": "b56405840d698947249a4c45f355db1c",
        "title": "赠术士罗世忠",
        "author": "王之道",
        "content": "春秋有罗国，之子岂其后。\n家传锦嚢书，相地走淮右。\n为问何所宗，此法古所授。\n卜瀍与卜宅，周孔语非谬。\n用能游公卿，所至术辄售。\n有时过吾庐，乘间得频扣。\n谈诗涉坡谷，说卦本爻繇。\n是名阴阳家，未可容易诟。\n归欤春雨霁，飞花扑襟袖。\n遥怜玉笥峰，岿然插天秀。",
        "dynasty": "宋",
        "collection_info": null
    },
    {
        "uuid": "bd3048411ec5e6178211aa5c23b2a7b9",
        "title": "送无为宰赵涣冰仲",
        "author": "王之道",
        "content": "百里寄一令，于民为最亲。\n休戚咳唾间，讵可非其人。\n赵侯古循吏，当世无等伦。\n朅来宰濡须，旧政俱更新。\n虽无赫赫名，吏戢民称仁。\n善良仰若父，姦欺畏如神。\n幸哉百里地，两载销颦呻。\n果膺君相知，赞书下枫宸。\n不终三年淹，径作帅幕宾。\n秋风散炎酷，夜雨清埃尘。\n宁容卧辙留，高樯舣江濵。\n君看眉间黄，华近兹其因。",
        "dynasty": "宋",
        "collection_info": null
    },
    {
        "uuid": "ca5062458f394833fc3e70cfe813f46f",
        "title": "映雪亭",
        "author": "王之道",
        "content": "萧然数株梅，皓与雪相映。\n临池鍳疏影，影落大圆镜。\n不烦粉涂株，寒光助严靓。",
        "dynasty": "宋",
        "collection_info": null
    },
    {
        "uuid": "9f48de4790cc4240d69cb94b6fa5a8cb",
        "title": "题宿云轩",
        "author": "王之道",
        "content": "朝来怯秋霜，生撇瓮裏清。\n我老颜已衰，一杯聊发赪。\n村尨恠我醉，忽吠三两声。\n蜀月不可见，宿云有新行。",
        "dynasty": "宋",
        "collection_info": null
    },
    {
        "uuid": "f8b5a0672fe9da1fb50baa17b93dc5f8",
        "title": "酬朱元顺参议",
        "author": "王之道",
        "content": "舟来自金沙，敢避江路绕。\n计程踰五月，书劳比三考。\n湖阴见君处，取别殊草草。\n因思会面难，相从意弥好。\n新诗何所似，绘绣错华藻。\n赓酬愧空疏，秪益我心搅。\n亨否有时命，恭倨任妻嫂。\n行矣无忘饥，俗谚戒一饱。",
        "dynasty": "宋",
        "collection_info": null
    },
    {
        "uuid": "91254632efc8ab380aaa59cfc3cd8ce9",
        "title": "送张仲甫赴江西参议",
        "author": "王之道",
        "content": "我生坐疏拙，逢人辄倾倒。\n语言无浅深，出口被伊恼。\n为孽匪天作，受攻本谁造。\n惩非每嚼舌，事已復自蹈。\n可怜愚不灵，蹭蹬到今老。\n识君无几时，底裏见襟抱。\n古人重倾盖，相从恨不早。\n是行若登仙，江山为君好。\n无繇挽画鹢，此意增恋嫪。\n何当寄相思，临风慰衰槁。",
        "dynasty": "宋",
        "collection_info": null
    },
    {
        "uuid": "ea4105d8b817ae2a306a1dfa0c55fe39",
        "title": "曾钦道家山图",
        "author": "王之道",
        "content": "永叔爱清颍，明仲乐阳羡。\n投老获所归，为计亦良便。\n何如强健时，从官山水县。\n升虚得吉卜，怳若地祗荐。\n曾侯卿相种，才业固邦彦。\n而况盛德后，世祀乃天眷。\n式古吾畏友，被命按邮传。\n来归自濠梁，访我出诗卷。\n为言有华宗，畴昔无半面。\n相逢遂相喜，笑语至舞忭。\n其家负家山，山水家可恋。\n松篁递森列，冈峦互萦转。\n台池及花草，高下烂明绚。\n粲然图一幅，规橅坐中见。\n予尝赋此诗，好事敢独擅。\n纵横一千字，把玩不知倦。\n桐庐在何许，东望眼欲眩。\n子陵亦往矣，钓濑清练练。\n家山亘今昔，昔隠今始现。\n彼美曾侯贤，何当睹岩电。",
        "dynasty": "宋",
        "collection_info": null
    },
    {
        "uuid": "6100e82a36c434b3b6a9c42e26f40af7",
        "title": "题李梦发揺碧堂",
        "author": "王之道",
        "content": "群山俯平湖，冰壶浸蒲璧。\n奫沦五千顷，岝峉一万尺。\n苍松偃旌盖，翠竹森剑戟。\n纤尘不可到，湛湛见沙碛。\n诗人嗜好异，方寸富泉石。\n堂成欲临赋，笺管罗几席。\n偶然对涟漪，微风缓揺碧。\n高吟寓动静，真赏废晨夕。\n璇题壮檐楹，玉轴走宾客。\n清商入葱蒨，积雨洗炎赫。\n翱翔下幽鹭，从容出圆鲫。\n穿荷过独舸，傍柳倚轻策。\n此兴復不浅，何日当有获。\n君方事閒放，佳处勿轻掷。\n明年谷鸣驺，金闺遂通籍。",
        "dynasty": "宋",
        "collection_info": null
    },
    {
        "uuid": "ce48527a5a55c7b23aab2e025e3cc173",
        "title": "和陈阜卿为汤与立寿次韵",
        "author": "王之道",
        "content": "我闻无量寿，世作天人师。\n有祷必应感，如形影随之。\n吾见盛德士，吏隠江之湄。\n岩岩栋梁材，为桷岂所宜。\n守道心自适，怡然见双眉。\n何当日千里，整顿黄金羁。\n嗟予拙无用，正坐千林姿。\n荷兄独青眼，少雪群儿欺。\n兰菊虽异芳，春秋莫予遗。\n相逢一尊酒，驻马聊共持。\n偶观香雾鬰，彷佛初生时。\n愿兄寿无量，登庸侍彤墀。\n年年遇今日，酌酒共瑶巵。",
        "dynasty": "宋",
        "collection_info": null
    },
    {
        "uuid": "632643d83b1867992d433ca31bed7469",
        "title": "次韩子云白莲韵",
        "author": "王之道",
        "content": "金缕不相称，纨素新裁衣。\n坐令时世粧，屏迹从招挥。\n施粉定太白，增分却成肥。\n须知冰雪肌，秋月扬明辉。\n来从姑射山，一洗百念非。\n何烦障青绫，高谈解郎围。\n亭亭翠盖中，老眼省见稀。\n揺风自披拂，照水相因依。\n傍观慎无前，恐犯丞相威。\n不如太华巅，食藕家翠微。",
        "dynasty": "宋",
        "collection_info": null
    },
    {
        "uuid": "44bd3abf6d3c9564536bbf1e475c4b63",
        "title": "追和元微之春余遣兴示王觉民",
        "author": "王之道",
        "content": "物态有荣悴，时令互消长。\n堕身名利场，鱼鸟在罗网。\n岂无金屈巵，听此石方响。\n残花日晴阴，落絮风下上。\n春事虽已阑，余芳尚堪赏。\n我有临溪亭，疏櫺为君敞。\n青青小荷钱，雅与水相养。\n狂吟醉题壁，纵步懒扶杖。\n仰止李谪仙，笔端走群象。\n九原不可作，夜梦见精爽。\n栖栖亦固矣，君子坦荡荡。\n相期醉酴醿，偕来众无鞅。",
        "dynasty": "宋",
        "collection_info": null
    },
    {
        "uuid": "8ee6b42d196f41e5df97d38eabda7110",
        "title": "九江解舟顺风追和张文潜",
        "author": "王之道",
        "content": "朝来转西风，天巧借吾便。\n解维溢江口，去若弦上箭。\n水光漾朝曦，过浪掣惊电。\n周旋谢神贶，冠坐敢不变。\n斯须走四驿，俛仰蓦二县。\n谁知久留滞，一旦乃适愿。\n吾闻信由中，溪毛可羞荐。\n咄哉和氏璞，底事待三献。\n亨否自有时，时亨百无谴。\n雷声在渊默，若讷故大辨。\n千岩与万壑，左右供几砚。\n落帆风亦止，璧月熨江练。",
        "dynasty": "宋",
        "collection_info": null
    },
    {
        "uuid": "d04d17ff5845caf2751f48aa54a24d02",
        "title": "花洞",
        "author": "王之道",
        "content": "浮渡竟何处，欲游未能游。\n梦寐金谷岩，神往形独留。\n异哉城市中，芳菲自春秋。\n长红杂团绿，结成岩穴幽。",
        "dynasty": "宋",
        "collection_info": null
    },
    {
        "uuid": "320eddc848579e271bf426e80a85d9ca",
        "title": "怡颜堂",
        "author": "王之道",
        "content": "人生无百年，半被忧患苦。\n其间开口笑，一月仅四五。\n谁能盻庭柯，怡然见眉宇。\n积财不得用，真是守钱虏。",
        "dynasty": "宋",
        "collection_info": null
    },
    {
        "uuid": "75dbc7c3ac85f22468946e6b45c60dcf",
        "title": "蒸红亭",
        "author": "王之道",
        "content": "桃源果何处，溪流出残红。\n忽然见桃花，灼灼揺春风。\n蒸成日邉霞，高吟思无穷。",
        "dynasty": "宋",
        "collection_info": null
    },
    {
        "uuid": "b7720c6926e1ec882b98eccd6cb2c541",
        "title": "史佐才读书堂",
        "author": "王之道",
        "content": "我闻轮人扁，妙解书中义。\n当其听读书，默识圣人意。\n忽然释椎凿，有问发兹秘。\n虽云圣人语，糟粕岂精粹。\n齐侯诘其说，无说当致死。\n请以斵轮观，固入要非易。\n不徐仍不疾，心手在相契。\n是中有数存，非言所能既。\n扁也亦何人，所得乃至此。\n固知斯道在，天下本无二。\n观君榜斯堂，令我端拜议。\n想见堂中书，填箱溢巾笥。\n纵横三万卷，一覧悉能记。\n左右逢其原，下笔不能缀。\n我昔摄东城，君时尚童穉。\n如闻侍先公，往矣江之涘。\n崎岖三十载，于此忽相值。\n出示诸公诗，圭璧烂庭瑞。\n君家依水竹，亭台缭幽邃。\n作堂于其间，读书乃其事。\n嗜好与人殊，可以见君志。\n明年冠群英，先正秘书字。",
        "dynasty": "宋",
        "collection_info": null
    },
    {
        "uuid": "42bb051f4d8f17ff1dc8a5c4962e8e75",
        "title": "题王亦颜清心阁",
        "author": "王之道",
        "content": "湖光浩无际，远与列岫并。\n风澄烟雾开，炯若镜面平。\n高人对万变，寸田常默耕。\n扰扰亦何为，岂容方寸撄。\n有时鉴湖光，爱其静而明。\n那知水是物，心清物还清。\n徘徊不忍去，杰阁指顾成。\n阁成何所喜，画栋连朱甍。\n大江西南来，群山东北横。\n江山不待招，宛转趋檐楹。\n诹度多暇日，登临有余情。\n论文一樽酒，对客手自倾。\n酒阑復徜徉，观书弄颍泓。\n使人之意消，鄙吝何由萌。\n嗟予顽钝姿，栖栖亦劳生。\n从今事疏瀹，永守清心盟。",
        "dynasty": "宋",
        "collection_info": null
    },
    {
        "uuid": "224b81e9fa225cd1fa8cf469cc10226c",
        "title": "追和韦苏州诗呈周守敦义",
        "author": "王之道",
        "content": "江城五月雨，千里荷花香。\n清风吹葛衣，铃斋有余凉。\n日晏吏卒散，槐阴扫高堂。\n归来欲偃仰，叹息不敢康。\n设醴致佳客，论交到相忘。\n高文如大烹，未惯染指尝。\n何当侍函文，获赋蔓草章。\n君方扶揺抟，我独蓬蒿翔。\n生平一壑美，未见北海洋。\n愿言承至教，虽老当自强。",
        "dynasty": "宋",
        "collection_info": null
    },
    {
        "uuid": "c05766b85dffd65153d02fbe1f789ce1",
        "title": "寄题鲁如晦需堂",
        "author": "王之道",
        "content": "鲁僖有贤裔，家在吴江东。\n宏词与奥学，浩渺江无穷。\n魁然栋梁姿，久困荆棘中。\n抱能未施邦，殆与张籍同。\n人皆盲于心，我目昏不蒙。\n而君乃勇退，奉祠环堵宫。\n筑圃号通隠，花竹罗青红。\n郡山涌其前，湖光湛冲瀜。\n日哦松菊间，志气骄王公。\n客来醉需堂，饮食霑奴童。\n嗟予老且倦，齿豁仍头童。\n田芜未能归，惭愧通隠翁。",
        "dynasty": "宋",
        "collection_info": null
    },
    {
        "uuid": "de527cbc1bdf2086a58b63a3282ab423",
        "title": "题李梦发知足斋",
        "author": "王之道",
        "content": "荀卿重无祸，老氏贵不辱。\n不辱非暂荣，无祸乃长福。\n咄哉名利场，甚矣身世梏。\n得侯方丏公，怀金未忘玉。\n经营蛾赴火，奔走蝇嗜肉。\n方当从后抟，宁復念前覆。\n李斯悲黄犬，扬雄诮丹毂。\n二者倘胥失，万此亦何足。\n是理甚易知，允蹈君所独。\n使人之意销，岂止我心服。\n不贪子罕宝，属厌女寛腹。\n庶几闻高风，将遂变流俗。",
        "dynasty": "宋",
        "collection_info": null
    },
    {
        "uuid": "f1e9f8178c28444532af90fa277cedef",
        "title": "夏日雨霁郊行次韵刘春卿",
        "author": "王之道",
        "content": "皇天久不雨，既雨晴亦好。\n食已得从容，偕行石城道。\n桑麻光似泼，山林净如澡。\n苍苔长绿髮，嫩竹揺翠葆。\n离离实攅椅，蔌蔌花褪枣。\n风梢水中蒲，烟叶湖外草。\n新秧良可喜，勃然见兴槁。\n老农竞耘耔，出作恨不早。\n谁家列午饷，蔬笋杂鲜薧。\n田头立妇子，柳下坐翁媪。\n宁能择丰甘，放筯等一扫。\n旁观犹快意，想见慰倾倒。\n嗟予少力穯，自取宦游恼。\n何当赋归来，鬚髪已华皓。",
        "dynasty": "宋",
        "collection_info": null
    },
    {
        "uuid": "dd86f7a26f69d5ac0b3b0418cee50ad9",
        "title": "次韵陈勉仲登群山观",
        "author": "王之道",
        "content": "十年放江湖，亲朋益疏散。\n不知跬步间，游览有奇观。\n因君寄新诗，心目益悽断。\n东城俯荻洲，下有鱼鸟乱。\n想见江南山，终日对书案。\n小立笻杖倚，兀坐葛巾岸。\n高情渺云外，竑议涉唐汉。\n嗟予衰且老，儿辈逼婚冠。\n岂復敢言诗，观诗重增叹。\n舂容来大轴，玩味起顽懦。\n穷愁欲谁知，富贵当自断。\n探虎愧吕蒙，思鲈抗张翰。\n别来能几时，鬓髪暗凋换。\n养成杜甫懒，甘作元结漫。\n何当遂拂衣，疲马解缰绊。\n卜邻大期东，携酒日相看。",
        "dynasty": "宋",
        "collection_info": null
    },
    {
        "uuid": "54315b3623ff996b6328a01c8454fc18",
        "title": "题龙舒天祚宫玉虹亭",
        "author": "王之道",
        "content": "山祇不爱宝，倾写白玉霙。\n秋阳正炎赫，喷薄争清明。\n我疑石韬玉，白虹贯岩泓。\n源源自何来，万古风雷声。",
        "dynasty": "宋",
        "collection_info": null
    },
    {
        "uuid": "62a996a86c7a53d3871293d711c39f4f",
        "title": "闻蝉和彦时兄",
        "author": "王之道",
        "content": "浮光我家尉，近处惟高安。\n尝欲为亲择，敢作非意干。\n忆昔从东来，飞雪凌羁单。\n青春不可挽，明月裁齐纨。\n三釡竟何地，一囊今屡殚。\n我有醉翁吟，试从徽外弹。\n古人骨已朽，知音果哉难。\n挛拳抱枝蝉，未露先号寒。\n缅想江南山，琼梳碧成攅。\n僧窗开南薫，俯仰天地寛。\n诗成有佳句，往往胜得官。",
        "dynasty": "宋",
        "collection_info": null
    },
    {
        "uuid": "ca24543248a4c1ab5817c2968a38ba8d",
        "title": "赠笔工柳之庠",
        "author": "王之道",
        "content": "我昔丞历阳，好笔得柳生。\n维时习治久，群盗方纵横。\n生售数毛颕，一一简择精。\n作字可人意，为我供笔耕。\n不知二十年，天下乃復平。\n尔贫技不售，我困功无成。\n布衫负篛笠，羸然过柴荆。\n我老废读书，无意游管城。\n千钱与斗米，聊尔饷此行。\n归家饱妻子，一笑嘲彭亨。",
        "dynasty": "宋",
        "collection_info": null
    },
    {
        "uuid": "b7c03540b09f1b76052434b3ef4f1782",
        "title": "送彦立兄游太学以恩袍草色动为韵  其一",
        "author": "王之道",
        "content": "鼠腊要非玉，箎声偶先埙。\n穷通一生事，早晚焉足论。\n行行欲何之，阔步登金门。\n有意韩淮阴，报雠如报恩。",
        "dynasty": "宋",
        "collection_info": null
    },
    {
        "uuid": "ec6b268244d7fcd9b7a09a1a9f4777ff",
        "title": "送彦立兄游太学以恩袍草色动为韵  其二",
        "author": "王之道",
        "content": "西风晓飞霜，猎猎吹征袍。\n丁宁顾婢语，肯效儿女曹。\n举鞭问长安，诗海今谁豪。\n我欲从之游，痛饮歌离骚。",
        "dynasty": "宋",
        "collection_info": null
    },
    {
        "uuid": "cc33d484968f4750765765cc67c8ccd4",
        "title": "送彦立兄游太学以恩袍草色动为韵  其三",
        "author": "王之道",
        "content": "文章我家勃，人唤腹为藁。\n随行载中书，所至得挥扫。\n新诗如秋月，皎皎清更好。\n惠连有佳梦，池塘遍春草。",
        "dynasty": "宋",
        "collection_info": null
    },
    {
        "uuid": "1096b1d9886c922e90b97d9e7e37ab11",
        "title": "送彦立兄游太学以恩袍草色动为韵  其四",
        "author": "王之道",
        "content": "梅花破朝寒，似欲壮行色。\n骎骎小骊驹，回首便数驿。\n一鹗在云路，鸷鸟空累百。\n从令马宾王，不是新丰客。",
        "dynasty": "宋",
        "collection_info": null
    },
    {
        "uuid": "df8572cd0c537ee12a0f6e7130514ba3",
        "title": "送彦立兄游太学以恩袍草色动为韵  其五",
        "author": "王之道",
        "content": "君子赠以言，古人重相送。\n大梁在何许，我心欲飞动。\n兄才如青钱，万选仍万中。\n行矣喜冬晴，北方地多冻。",
        "dynasty": "宋",
        "collection_info": null
    },
    {
        "uuid": "293d7e957cbd90e42a164e8c217a4cc4",
        "title": "题璋老清閟轩",
        "author": "王之道",
        "content": "典午接曹氏，其风扇浮虚。\n当时波浪从，高谈乃其余。\n竹诚松柏流，一日不可无。\n子猷为此语，千古谁能渝。\n堂堂韩退之，议论荀扬徒。\n咏竹美清閟，长篇载诸书。\n吉祥在无为，隠若西南隅。\n我来过梅雨，新竹环精庐。\n风梢弄苍筤，日影穿扶疏。\n高标挺直节，劲特凌万夫。\n道人谓予言，吾方葺吾居。\n公其为吾名，要令与实符。\n清閟退之咏，是轩良不孤。\n何当对此君，搜吟更踌躇。",
        "dynasty": "宋",
        "collection_info": null
    },
    {
        "uuid": "f8ac282c9e8f546356416b2cdd01209a",
        "title": "和鲁如晦喜雨",
        "author": "王之道",
        "content": "我本山中人，当暑玩泉石。\n高吟清风朝，长啸明月夕。\n前年徙江城，舴艋劣容席。\n是时暑雨过，黄流没青荻。\n城中无置锥，僦舍至三易。\n迩来成小筑，风月得相觅。\n执热想飞瀑，白练挂苍壁。\n顿从釡甑中，令我获蘓息。\n尤怜昨夜雨，洒濯有余力。",
        "dynasty": "宋",
        "collection_info": null
    },
    {
        "uuid": "449738fedea644e200aa99f508e0a213",
        "title": "假山",
        "author": "王之道",
        "content": "幽人爱九华，胸臆富岩窦。\n迭石谈笑顷，窗间列远岫。\n一拳傥兴云，其功等高秀。\n君看负山者，盍亦备兹寇。",
        "dynasty": "宋",
        "collection_info": null
    },
    {
        "uuid": "a87a967e5d18201976f4be9a9f89b177",
        "title": "柳径",
        "author": "王之道",
        "content": "我笑陶彭泽，门栽五株柳。\n柳成復自号，清阴亦何有。\n岂如两分行，一径入花薮。\n白氊春尽时，青障雨晴后。",
        "dynasty": "宋",
        "collection_info": null
    },
    {
        "uuid": "45ad69b0c41efca013c6f49f1b242c22",
        "title": "古松",
        "author": "王之道",
        "content": "老松如蛟龙，气夺百万军。\n根蟠苍崖石，梢拂青天云。\n山神护野火，地主诃樵斤。\n魁然栋梁材，为之献吾君。",
        "dynasty": "宋",
        "collection_info": null
    },
    {
        "uuid": "22ca1dfcaa4dde5c787989827778321b",
        "title": "白莲池",
        "author": "王之道",
        "content": "白莲如玉人，高洁谢脂泽。\n圆荷作翠盖，掩映秋水碧。\n小亭日相对，无言倚轻策。",
        "dynasty": "宋",
        "collection_info": null
    },
    {
        "uuid": "e92bef07e4e3ed8487a2c0ed1958c614",
        "title": "种橘",
        "author": "王之道",
        "content": "或言千树橘，贵可比封君。\n先生种橘意，此计何足云。\n珍绝色香味，解酲有余勲。",
        "dynasty": "宋",
        "collection_info": null
    },
    {
        "uuid": "af415f5f26201e561673c3ce3aa360f3",
        "title": "次韵王山甫春日出郊探梅",
        "author": "王之道",
        "content": "倚竹有佳人，天寒玉肌温。\n永怀经年别，及此春日暄。\n幽閒谁与娱，依依映丘樊。\n计台二三友，才高工拨繁。\n幕府公事退，联镳出郊原。\n城南富卉木，胜处陈家园。\n东风发萌芽，柳眼暗若昏。\n昨宵一阵雨，清爽到干坤。\n植杖芳草径，繫马枯桑根。\n观梅不忍去，错爼罗金樽。\n主人笑揖客，徘徊倚朱门。\n指麾群儿辈，薪水相抚存。\n邻妇抹红粧，来觇攀篱援。\n酒酣诗思逸，笔力华旗搴。\n姜盐芼芜菁，绝胜瓠叶幡。\n萧然出尘姿，飘飘欲腾掀。\n桃李分当避，蜂蝶那敢喧。\n谁能移将归，栽培拥高垣。\n要令百种花，俯伏争趋奔。\n不烦频出游，正恐嘲短辕。\n太簇初应律，飞霙尚翩翩。\n何妨醉瑶舟，大嚼供炮燔。\n手捻一枝春，吟笑穷曛暾。\n可怜廊庙具，沉滞三家村。\n和羮似不晚，作诗与招魂。",
        "dynasty": "宋",
        "collection_info": null
    },
    {
        "uuid": "70ec614c4e0d02d1d7942c9daf1a3b59",
        "title": "对雪和子厚弟四首  其一",
        "author": "王之道",
        "content": "冻云不成雨，巧作白玉霙。\n寒光僣晓色，报我东窗明。\n起来拨残灰，暖酒手自倾。\n多谢曲居士，于人殊有情。",
        "dynasty": "宋",
        "collection_info": null
    },
    {
        "uuid": "3762039ea54f28cff80df594f408cb62",
        "title": "对雪和子厚弟四首  其二",
        "author": "王之道",
        "content": "前村不多地，坐觉阻且长。\n梅花应已开，鼻观来清香。\n天公爱衰朽，古木敲鸣珰。\n僵仆巧耐寒，冰柱生承浆。",
        "dynasty": "宋",
        "collection_info": null
    },
    {
        "uuid": "4059cc44612954f50e9fcded7f750a59",
        "title": "对雪和子厚弟四首  其三",
        "author": "王之道",
        "content": "青腰夜种玉，不见稠与稀。\n将军欲何往，滹沱正流澌。\n软火烧黄精，我尔宁苦饥。\n行行復行行，舌在请勿疑。",
        "dynasty": "宋",
        "collection_info": null
    },
    {
        "uuid": "6464b5a909cd48d814e6bca114286d5d",
        "title": "对雪和子厚弟四首  其四",
        "author": "王之道",
        "content": "瑶林我家风，银色佛世界。\n泠泠一川水，淙玉漱寒瀬。\n敲冰往得鱼，拨冻自挑菜。\n山居果如此，冷暖任交态。",
        "dynasty": "宋",
        "collection_info": null
    },
    {
        "uuid": "70bd9c2eebbc296d16d1cf9b4dc2dd7e",
        "title": "和沈元吉与唐用崔乞菊",
        "author": "王之道",
        "content": "黄花如幽人，别来心念之。\n邂逅适我愿，讵可无一辞。\n缅怀东篱游，旧与西风期。\n乞我三百株，烂醉风前杯。\n休文有佳裔，咳唾成新诗。\n把玩乞菊章，颇愧前篇非。\n寄言崔蓝田，舍之復谁贻。",
        "dynasty": "宋",
        "collection_info": null
    },
    {
        "uuid": "4ef668ee23e70d4056e031db6111f4c4",
        "title": "和魏桐城题三瀑泉赠汤洞卿  其一",
        "author": "王之道",
        "content": "奔霆响空山，飞连挂绝壁。\n毛髮忽森竖，精神共英特。\n平生丘壑姿，至此意颇适。\n何必游九华，龙眠自尤物。",
        "dynasty": "宋",
        "collection_info": null
    },
    {
        "uuid": "f45bb590b53c594aa0ff9935b4a91e91",
        "title": "和魏桐城题三瀑泉赠汤洞卿  其二",
        "author": "王之道",
        "content": "雨雹碎晴峰，珠玑泻石壁。\n势增九军勇，气压百夫特。\n先生我辈人，一见愿自适。\n壮哉三瀑泉，表表尘外物。",
        "dynasty": "宋",
        "collection_info": null
    },
    {
        "uuid": "876888966b1302aeed9db773ae84d3fd",
        "title": "题双峰磨院瀑布",
        "author": "王之道",
        "content": "烈日冰雪皎，淡烟玉虹明。\n谁云真珠帘，要之亦强名。\n我来少踌躇，一洗尘埃清。\n便欲觅千斛，为压归装轻。",
        "dynasty": "宋",
        "collection_info": null
    },
    {
        "uuid": "94296a326e8a78ad324e3e5683809f5a",
        "title": "予绍兴三十二年夏四月三日行部至山中时月上人方入山十有八日旋披荆棘立数椽以居其徒明年改元隆兴夏六月二日再过山而堂室粗备且于云母泉侧创为茅亭使往来观者得以驻足而酌甘诚可嘉也时巴陵尉临川李克仁高密刘孝杰华容尉权三衢徐二誉在焉子辈侍行",
        "author": "王之道",
        "content": "去年入山时，孟夏暑犹薄。\n来观云母泉，阴崖坐盘礴。\n老禅披荆榛，经营始兴作。\n山空斤斧响，丁丁振林壑。\n俛仰恰周星，炎赫若凌薄。\n昨朝发岳阳，东风怒还恶。\n惊涛送轻舟，十里沙头落。\n投凉不待晓，肩舆上硗确。\n僧徒笑相迎，此意安可却。\n高亭荫白茅，群峰峙青廓。\n偕行二三子，临泉一杯酌。\n呼僮瀹石鼎，煮汤旋和药。\n谁令俗士驾，急去能不怍。\n因成数句语，聊发后来噱。",
        "dynasty": "宋",
        "collection_info": null
    },
    {
        "uuid": "c0cb8f77ecb7391563a2927e894a946b",
        "title": "癸酉閠十二月朔旦入夜雪復作静言岁歉斯人艰食展转不能寐强沃一杯径醉因成此诗",
        "author": "王之道",
        "content": "宿雁惊江渚，饿彪啸林丘。\n不知雪如许，但怪风飕飗。\n起看堂前柳，枯梢戞鸣球。\n安得万家春，解我饥寒忧。\n旋支折脚铛，移灯视床头。\n发蒙余半缾，聊温三四瓯。\n鸣肠时一沃，曲身渐和柔。\n遥应原野间，锦衾覆釐麰。\n农夫庤钱镈，指日望有秋。\n愿言开同云，东郊从春游。",
        "dynasty": "宋",
        "collection_info": null
    },
    {
        "uuid": "cecc50f2779a73b374d97733fdfc389b",
        "title": "再用前韵谢潘寿卿见和二首  其一",
        "author": "王之道",
        "content": "小人南郭綦，君子东家丘。\n相从濡须坞，雪案风飕飗。\n眼界眩兜绵，耳根鬨鸣球。\n何妨具杯酌，一笑寛百忧。\n不见刘带花，逢愁但揺头。\n时来看崔卢，姓名覆金瓯。\n我愿霁晨霜，栗烈还温柔。\n黄金着高柳，绿浪翻来麰。\n要令扶犁儿，力田遂逢秋。\n饱食奚所须，鼓腹同天游。",
        "dynasty": "宋",
        "collection_info": null
    },
    {
        "uuid": "5b5986de8579ae52000ff4523905815a",
        "title": "再用前韵谢潘寿卿见和二首  其二",
        "author": "王之道",
        "content": "新诗清绝俗，想见胸中丘。\n飞泉落高峰，风声助飕飗。\n又如清庙中，河图见天球。\n不惟竦观瞻，玩之可忘忧。\n是行何处来，楚尾连吴头。\n一杯聊效芹，大似胜茶瓯。\n赓我喜雪章，词情和且柔。\n久旱民苦饥，重怜来与麰。\n勃焉来争春，富哉麰向秋。\n吾君德无边，今与和气游。",
        "dynasty": "宋",
        "collection_info": null
    },
    {
        "uuid": "1b0ecb5ac6d1a92e4b32c6c39850c986",
        "title": "再用前韵谢张济之见和",
        "author": "王之道",
        "content": "我欲访蓬莱，长笑挹浮丘。\n此身插两翼，泠然御飕飗。\n楼台耸琼瑶，草木丛珠球。\n周旋于其间，不知尘世忧。\n愿言久未遂，俛仰今白头。\n茅斋夜飞雪，碎玉敲风瓯。\n平生鐡石肠，化作绕指柔。\n年饥百无赢，接新待来麰。\n君才似鵰鹗，修翎正横秋。\n冲天在不日，入侍岩廊游。",
        "dynasty": "宋",
        "collection_info": null
    },
    {
        "uuid": "e93a7b6f80efb0d10721696f4f377906",
        "title": "四面山午饭澡雪尘土往太湖二首  其一",
        "author": "王之道",
        "content": "白沙浥夜雨，苍松弄朝日。\n清风满行路，骎骎马蹄疾。\n溪声静如漱，岚翠浓欲滴。\n我岂山中僧，前身饱游历。",
        "dynasty": "宋",
        "collection_info": null
    },
    {
        "uuid": "51674a72f4184009b4d306ebed19da12",
        "title": "四面山午饭澡雪尘土往太湖二首  其二",
        "author": "王之道",
        "content": "重门掩松篁，杰阁戞霄汉。\n溪流水晶软，石栈云母粲。\n清游不可失，微劳敢言惮。\n斜阳无相催，我欲濯尘汗。",
        "dynasty": "宋",
        "collection_info": null
    },
    {
        "uuid": "d9013557ddbf4251d805f6c6bc31fef0",
        "title": "次韵徐伯源九日閒居追和渊明",
        "author": "王之道",
        "content": "閒居遇重九，对酒怀陶生。\n陶生不可见，爱此重九名。\n清霜肃时令，天宇增高明。\n依依远山色，隠隠宾鸿声。\n泛酒黄金花，人言可延龄。\n嗟予不解饮，酒到从之倾。\n嫣然木芙蓉，揺风倚东荣。\n虽无窈窕歌，自足娱吾情。\n鼓琴復何为，年来泯亏成。",
        "dynasty": "宋",
        "collection_info": null
    },
    {
        "uuid": "174de2cad72d5b315dde1b018636e653",
        "title": "追和东坡喜雪用王觌韵",
        "author": "王之道",
        "content": "长安一夜雪，酒价涌朝市。\n何人独耐寒，翛然立庭砌。\n盈盈竹间梅，靓粧欲谁媚。\n冰肌与玉骨，似不胜风袂。\n丰年贵三白，麟凤敢称瑞。\n要令舆论协，庶遂我心慰。\n春回在朝夕，枯荄动和气。\n尤怜麦盖锦，秀发功必倍。\n忧葵亦何为，度日同度岁。\n不如拥百城，陶然六经醉。",
        "dynasty": "宋",
        "collection_info": null
    },
    {
        "uuid": "00db4ca73fa5a17a21639d5028c6bc88",
        "title": "对雪二首再用前韵  其一",
        "author": "王之道",
        "content": "同云昼暗空，孤城早休市。\n行人失道路，贺客拥阶砌。\n翻缟语亦工，飞絮思争媚。\n飘飘何所似，想见六铢袂。\n盈尺信为大，三白乃成瑞。\n梅花不畏寒，点缀若相慰。\n高吟捻冻鬚，诗社颇增气。\n薫然一杯酒，神速功力倍。\n来麰被余润，预可占有岁。\n便当呼老农，泼醅取沉醉。",
        "dynasty": "宋",
        "collection_info": null
    },
    {
        "uuid": "f1ad0cbb244c26454786129fdfe2e6ec",
        "title": "对雪二首再用前韵  其二",
        "author": "王之道",
        "content": "我笑袁司徒，闭户雪中市。\n高眠罢炊爨，冰榻对瑶砌。\n岂如王孝伯，鹤氅鬬清媚。\n随风杨柳花，纵横扑襟袂。\n冬温犯春令，破白已为瑞。\n何妨盈地尺，万井共欢慰。\n草木含余滋，山川鬰佳气。\n清寒入诗骨，敢问酒价倍。\n日月同过鸟，燔烈又兴岁。\n老大不足悲，吾今但心醉。",
        "dynasty": "宋",
        "collection_info": null
    },
    {
        "uuid": "5ccbaab76487b190d6f48165b5550576",
        "title": "书怀示周少隠右司",
        "author": "王之道",
        "content": "我生动多艰，一笑不易得。\n朅来坐逆旅，俯仰空太息。\n吾人当代秀，文章擅华国。\n分携十四载，復此见颜色。\n怱怱未及款，归程忽云逼。\n愿君因索涂，为我指南北。\n金门与玉堂，努力事登陟。\n閒将咫尺书，因风寄相忆。",
        "dynasty": "宋",
        "collection_info": null
    },
    {
        "uuid": "7ce4e3e6e9a85456b1179016f5164050",
        "title": "因纳上人寄题望江张氏春晖亭诗",
        "author": "王之道",
        "content": "青青原上草，初生殆毫芒。\n迩来没蓬蒿，似有三尺强。\n春晖主发生，万物资余光。\n迟迟虽不暴，萋萋自能长。\n条风与糓雨，其功固难量。\n予尝优劣之，岂得相辈行。\n大哉发生恩，欲报不可偿。\n东野古纯孝，作诗本肝肠。\n怀亲感春晖，义见游子章。\n凯风亦远矣，此道何茫茫。\n惟余东野诗，千古遥相望。\n张公雷江人，鷄群鹤昂昂。\n冰鱼与冬笋，志慕孟与王。\n结庐守松楸，至行称淮乡。\n我不识君面，因诗得其详。",
        "dynasty": "宋",
        "collection_info": null
    },
    {
        "uuid": "50e6739f96c75ed30e1b628e975a7b0f",
        "title": "一经堂为王亦颜题",
        "author": "王之道",
        "content": "我生非我有，天地暂委形。\n谛观子若孙，相值如浮萍。\n崔昭与李兼，甚矣愚不灵。\n积钱遗芸窟，转手还星星。\n何如散籯金，人遗以一经。\n韦贤不可作，高风看典型。\n公家世植德，兰玉滋芳馨。\n三鳣偶堕砌，伯鱼初过庭。\n明明有圣训，言之尔其听。\n退而学诗礼，斋扉昼长扄。\n矻矻对月牖，孜孜守风櫺。\n冬映孙子雪，夜聚车公萤。\n有时闻诵诗，流泉韵泠泠。\n悬知睟见面，岩电仍双荧。\n行当擢贤科，发策惊天廷。\n致君此其术，何独取紫青。",
        "dynasty": "宋",
        "collection_info": null
    },
    {
        "uuid": "075a139c170417dd05e29d9013969daa",
        "title": "苦雨呈蕲守徐次公",
        "author": "王之道",
        "content": "涉春苦淫雨，连绵过梅夏。\n西来二十日，终朝走泥溠。\n林霏欲开户，檐溜又淙夜。\n势如黄河翻，声若沧海泻。\n頽垣就崩摧，败屋遂倾卸。\n垂成麦伤潦，将老蚕病柘。\n那知困羁旅，正恐害耕稼。\n痛哉兵火余，人物久凋谢。\n疮痍索抚养，嵬琐烦教化。\n方推中牟恭，復获颍川覇。\n是行良不恶，渐美同噉蔗。\n况承双鱼书，敢缓千里驾。\n平生慕山水，寻胜每偷暇。\n何妨见君子，大厌顾荣炙。\n一举欣两得，重趼轻百舍。\n登临兴何穷，吟咏乐无价。\n猿鹤互酬对，云烟竞邀迓。\n岩松升龙矫，溪桥断虹跨。\n尚恨阻丰隆，未果访姑射。\n须烦段文昌，一出补天罅。",
        "dynasty": "宋",
        "collection_info": null
    },
    {
        "uuid": "44b910ad23cf5eb692be832a1832932c",
        "title": "告春亭诗为江宁令荀晋仲作",
        "author": "王之道",
        "content": "渊明晋高士，从官非所好。\n当时令彭泽，为米聊寄傲。\n公田三百畆，一稔足炊䤖。\n明年春二月，农以仲春告。\n为言当举趾，西畴雨如膏。\n雨后春日迟，不寒亦不暴。\n欣欣木争荣，民析肯居隩。\n感此万物时，吾年廹衰眊。\n余生復几许，遑遑近颠倒。\n翩然赋归去，岂为折腰躁。\n兄也今渊明，强盛当远到。\n学问穷古始，文章配盘诰。\n十年宰两邑，五月政三报。\n去冬得兄书，怜我加慰劳。\n仁言暖于帛，失喜至舞蹈。\n其间何所云，作亭县之奥。\n为农榜告春，此意在劝导。\n我欲求子诗，併以示倪耄。\n春作苟尽力，秋成可无祷。\n先当起疲瘵，次用振凋耗。\n别来忽九载，触绪增恋嫪。\n塞命敢不勉，一笑一杯犒。",
        "dynasty": "宋",
        "collection_info": null
    },
    {
        "uuid": "4565669b27d5f32fb23ee0cc5402bd9e",
        "title": "次韵同年蔡仲平察院游西湖",
        "author": "王之道",
        "content": "朝日不受雾，晴光似晖晖。\n忽然快我心，清风为解围。\n坐见九里松，旌幢碧相依。\n天竺了在望，上有祥云微。\n西湖一千顷，圆荷覆青衣。\n轻舟竞游览，往往俗客稀。\n幸及新雨霁，欣逢露初晞。\n水光与山色，高低映郊畿。\n佳哉气葱鬰，观阙何巍巍。\n谁云门庭远，咫尺永天威。\n诸公萃俊杰，高论玉麈挥。\n载酒旨且多，不醉无庸归。\n余欢到献酢，灔灔双鸳飞。\n新诗烂锦段，想见劳心机。\n顾我虽百拙，续貂重相违。\n明年若重来，种种当如几。",
        "dynasty": "宋",
        "collection_info": null
    },
    {
        "uuid": "e4c28dfc1665abe2d968c3045897d1fa",
        "title": "和秦寿之喜雨",
        "author": "王之道",
        "content": "云峰拥棱层，不动若顽石。\n追凉困无所，何当日云夕。\n挥箑汗如流，欲卧莫安席。\n云头从北来，微风动疏荻。\n滂沱一尺雨，旱魃惊辟易。\n巾屦获暂御，尊酒容復觅。\n谁怜贫长卿，空洞家四壁。\n熬熬炉炭中，万物同一息。\n明朝槁苗兴，农畆歌帝力。",
        "dynasty": "宋",
        "collection_info": null
    },
    {
        "uuid": "1edd621bb55751961da284ab4b51f584",
        "title": "秋日访程元明喜雨而作",
        "author": "王之道",
        "content": "去年夏六月，我来自临安。\n滂沲一夜雨，原隰俱瀰漫。\n俛仰忽再秋，秋旱畎浍亁。\n嘉谷槁垂尽，万口空长叹。\n我从相山来，朝云起巑岏。\n油然遍寰宇，半道濡征鞍。\n亭午至君家，檐声落惊湍。\n诘旦视大田，青青已堪看。\n会见百室盈，陋巷饱一箪。\n何独解君忧，我心其少寛。\n袭芳富卉木，秋炎苦摧残。\n柯叶顿欣荣，秀色良可餐。\n速宜置尊酒，一洗儒生酸。\n我虽不解饮，醒狂佐君欢。",
        "dynasty": "宋",
        "collection_info": null
    },
    {
        "uuid": "4f8a4da1fc0004269b62e9712a03ced8",
        "title": "和天宁因上人韵送僧用懿住桐城金绳山",
        "author": "王之道",
        "content": "老松如蛟龙，秋来露鳞甲。\n雷霆昨夜雨，奋迅以时发。\n道人粲可流，出世雨相法。\n至今狮子吼，狐兔尚惊怛。\n金绳小金山，突兀一峰拔。\n桐城旧知音，相招遗书札。\n世情强轻重，祖道无广狭。\n天宁有佳句，钟磬鬬铿戞。\n嗟予丘壑姿，晚岁麋鹿狎。\n属和良不工，前诗万钧压。",
        "dynasty": "宋",
        "collection_info": null
    },
    {
        "uuid": "6a1cdb411e84b6aa6de490d9068362f5",
        "title": "送延上人归云峰",
        "author": "王之道",
        "content": "去年出山时，飞雪正撩乱。\n慇懃大洪老，呵笔写真赞。\n为言化菩萨，持钵江北岸。\n欲将说禅相，醒彼瞌睡汉。\n别来能几日，沤灭冰且泮。\n似闻妙湛师，接踵还旧观。\n公归勿惆怅，生死同夜旦。\n幸有囊中金，了此一重案。",
        "dynasty": "宋",
        "collection_info": null
    },
    {
        "uuid": "3b69157f095eb325159ec6fa35b7a893",
        "title": "送遵禅者",
        "author": "王之道",
        "content": "阿遵我辈人，相从十年旧。\n行肥形愈瘠，身贫道常富。\n厥初为天衣，持钵化淮右。\n袖携维卫录，访我过蓬陋。\n若言法华山，有象金所就。\n其来自西土，隠现不可究。\n我时尝记之，尔耳亦聊復。\n谁令慈悲师，镂板播疏谬。\n向来天衣游，追随遍岩窦。\n高谈屡绝倒，寝食废宵昼。\n归欤又同舟，半道过濠寿。\n是行寄先茔，一再获邂逅。\n清霜殒群木，凄劲捣衣候。\n翩然不我留，云山挺高秀。",
        "dynasty": "宋",
        "collection_info": null
    },
    {
        "uuid": "5b1c264a3a3c8920c919394347b2f545",
        "title": "次韵慧上人见寄",
        "author": "王之道",
        "content": "别来六改岁，想遍江南山。\n江南二百州，云水相往还。\n秦望冠吴越，嵯峨俯尘寰。\n法华在其侧，参差拥高鬟。\n幽花自芬芳，好鸟时緍蛮。\n传闻发梦寐，登览忘劬艰。\n去年谒老聪，默坐焚金颜。\n忽然狮子吼，顿觉醒冥顽。\n子今从之游，旧习须夷删。\n人人自有分，既悟不我悭。\n请看钓鱼翁，满船载鲂鳏。",
        "dynasty": "宋",
        "collection_info": null
    },
    {
        "uuid": "3c82baca560afc52923a66e891ff2e70",
        "title": "用东坡三峡桥韵赠源上人",
        "author": "王之道",
        "content": "解衣振林霏，欹枕听檐溜。\n饥肠欲雷鸣，病耳忽牛鬬。\n自嗟兵火余，十载困淮右。\n崎岖穷水石，邂逅遍岩窦。\n山游杂麋鹿，野处狎猿狖。\n那知膏粱肥，但觉蔬笋瘦。\n宝林吾北邻，晨夕钟鼓奏。\n疏篁玉森列，樛木弓半彀。\n来为圣人祝，歌呗发清昼。\n归余雨脚稀，溪流静如漱。",
        "dynasty": "宋",
        "collection_info": null
    },
    {
        "uuid": "9201c441208223ffbcaa32cd81516b28",
        "title": "和韦苏州游灵岩山寺韵呈言上人",
        "author": "王之道",
        "content": "我老懒成癖，贪此林泉幽。\n谁令吴中来，两月乘江流。\n阖门十日雨，不得历虎丘。\n读子灵岩诗，还復令我愁。\n想见韦左司，拥骑当年游。\n山中雨新霁，绿树鸣莺稠。\n乘兴自不恶，金风飒清秋。",
        "dynasty": "宋",
        "collection_info": null
    },
    {
        "uuid": "79dfca4b0eae0ef2ae77a0caaada420c",
        "title": "游白云山海会寺",
        "author": "王之道",
        "content": "龙舒富山水，白云又其角。\n七峰互回环，仰见天一握。\n古木森建幢，苍藤大张幄。\n初疑翠黛扫，颇类青玉琢。\n飞泉何处来，其势自天落。\n舂撞吼雷霆，激射纷雪雹。\n田家承下流，伐石竞耕凿。\n揺风麦初齐，泛水秧尚弱。\n怳若桃花源，误入不容却。\n况有古道场，碧瓦照丹雘。\n楼台锁烟霞，松杉聚猿鹤。\n我来孟夏初，征衫汗如濯。\n行行不知劳，梯云上青廓。\n入门寂无人，幽鸟自相乐。\n登堂赵州出，此意亦不恶。\n徐徐叩其端，善巧万金药。\n销除爱欲恼，澡浣尘土浊。\n山神似相留，入夜雨还作。\n明朝出山去，欲去更盘礴。\n何当赋归来，寄傲酬素约。",
        "dynasty": "宋",
        "collection_info": null
    },
    {
        "uuid": "ea23a8ab8f5bf4ab8dd92ecfbf8bd361",
        "title": "题三祖山",
        "author": "王之道",
        "content": "观山不惮远，有癖老增剧。\n是行廹王事，所过飞鸟疾。\n路傍四五祖，不得着脚历。\n朝来所干集，我愿容自适。\n衝寒走海会，啸吟遂终日。\n眷言三祖山，经从阻良觌。\n僧果知我意，饭仆济行色。\n崎岖五十里，入山及未昃。\n山头残雪在，青瑶点微白。\n殷勤承老禅，倾盖同莫逆。\n为言住此山，予宝始今日。\n欲以扶我衰，不鄙昔轻策。\n扪萝助探讨，蹑石共登陟。\n群峰耸遥翠，一水涨深碧。\n行行何所喜，两脚有余力。\n归来饱香积，清淡更过昔。",
        "dynasty": "宋",
        "collection_info": null
    },
    {
        "uuid": "c063070cd0ca602fb3cc9c65f5661172",
        "title": "五祖山",
        "author": "王之道",
        "content": "我生事幽讨，尘埃良独难。\n朅来舒蕲游，登临每长叹。\n如何胜绝境，佛屋多所安。\n大哉慈悲力，神功助劖刓。\n住处未易言，小道亦可观。\n五祖古名刹，楼台倚巑岏。\n崎岖六七里，萦纡三百盘。\n悬崖擢青士，夹道罗苍官。\n飞泉响环玦，幽芳馥沉檀。\n我来及新霁，千峰碧玉攅。\n忽闻杞犬吠，旋觉壶天寛。\n水声擢午暑，岚气生晚寒。\n心目快开豁，腰脚嗟蹒跚。\n看云更搘笻，披风少凭栏。\n欲营五畆宫，它年寄衰残。\n试烦问祖师，莫作非意干。",
        "dynasty": "宋",
        "collection_info": null
    },
    {
        "uuid": "6de15e562d5a9d45a52eac67df3eba77",
        "title": "赠浮屠有则",
        "author": "王之道",
        "content": "我老不能诗，其穷类诗人。\n多谢二三子，强以穷相亲。\n师从何方来，过听误失真。\n袖携诸公诗，丐我踵后尘。\n顾我虽不能，欲辞恐师嗔。\n勉作数句偈，拙恶惭无伦。",
        "dynasty": "宋",
        "collection_info": null
    },
    {
        "uuid": "cf81b74ed720c56818c9f8f55a6d4847",
        "title": "题澄上人颐庵",
        "author": "王之道",
        "content": "我生困语言，老大犹栖迟。\n咄哉一言失，虽悔何能追。\n常欲说向人，到口还忸怩。\n不如静中坐，此理吾所知。\n春风入城郭，古寺花开时。\n广庭积雨过，红紫初纷披。\n偶逢颐庵人，强丐颐庵诗。\n是庵清而虚，底事名为颐。\n南陵有徐子，顷尝吏于斯。\n作字妙羲献，学易深坎离。\n慎言与节饮，卦象不可欺。\n君看命名意，往往只在兹。",
        "dynasty": "宋",
        "collection_info": null
    },
    {
        "uuid": "cf7ade2e439fabc9caa7bdfb01ca69c8",
        "title": "追和游谢氏山亭赠贤上人",
        "author": "王之道",
        "content": "春旱久不雨，既雨风日清。\n桑麻被膏润，往往争欣荣。\n花鸟发诗思，湖山欢野情。\n驾言南畆游，遂有西塔行。\n云光鬰在望，地僻路亦生。\n贤公方外交，别来莺再鸣。\n相逢话畴昔，茗椀喜屡倾。\n多谢二三子，壶浆竞邀迎。",
        "dynasty": "宋",
        "collection_info": null
    },
    {
        "uuid": "eb82009ae99f44f00c06b3c1c659797e",
        "title": "黄梅东禅寺",
        "author": "王之道",
        "content": "南晋今黄梅，东禅旧青莲。\n曹溪竟何许，龙朔知几年。\n我闻二祖师，属袂兹褊褼。\n片言道有契，千古衣相传。\n栽松与舂硙，为此一大缘。\n朝追固若廹，夜度亦大遄。\n迩来五百载，兵火数变迁。\n惟余坠腰石，绳窍徒空穿。\n堂堂吴生画，笔法世所贤。\n绢素虽朽蠧，丹青尚依然。\n嗟予二三子，平生慕真诠。\n来游获瞻仰，投老当周旋。\n独恨走俗状，明朝又加鞭。\n临池更徘徊，圆荷泛漪涟。",
        "dynasty": "宋",
        "collection_info": null
    },
    {
        "uuid": "069069371949c760083ba233beb23e7c",
        "title": "题智果寺",
        "author": "王之道",
        "content": "吕侯妙章句，珠玉走邻境。\n想当落笔时，豪迈不淹顷。\n智果古精舍，松篁转冈岭。\n幽人所盘礴，俗客作远屏。\n春云忽解剥，林日光炯炯。\n门迎有高僧，乌用赋渴井。\n开缄读数过，令我发深省。\n老来习懒放，万事废不整。\n犹怜閒中趣，日月颇增永。\n何当遂浮家，百口具舴艋。\n不见六一翁，梦寐在清颍。\n人生会如意，岁晚果得请。",
        "dynasty": "宋",
        "collection_info": null
    },
    {
        "uuid": "04026428ecff43ab1fb003a2247f7fbf",
        "title": "菩提院",
        "author": "王之道",
        "content": "菩提古精舍，兵余但茅茨。\n我行勌午暑，少憩容奴炊。\n山僧老无子，养蚕如养儿。\n奈何煮白蠒，乃欲缫青丝。\n燕泥固可恶，覆巢似非宜。\n不闻两足尊，顶鹊安无隳。\n我亦学佛者，言之为兴悲。\n作诗书壁间，以为浮屠规。",
        "dynasty": "宋",
        "collection_info": null
    },
    {
        "uuid": "c074ee22e6016291254392d039c2a8ac",
        "title": "黄顿琅玕山永福院",
        "author": "王之道",
        "content": "我从明光来，十里得永福。\n山中何所有，离离见疏竹。\n前人目琅玕，用意良不俗。\n谁能对此君，蔬饭贱粱肉。",
        "dynasty": "宋",
        "collection_info": null
    },
    {
        "uuid": "973c1955168ad0c618c7697b59567b9a",
        "title": "成相院",
        "author": "王之道",
        "content": "山前罗万松，邀我行数里。\n不知幽人居，但爱乱峰峙。\n新晴翠似泼，乍热汗如洗。\n幸获听潺湲，何妨濯清泚。",
        "dynasty": "宋",
        "collection_info": null
    },
    {
        "uuid": "9a86b308716a9688917588095dcabe06",
        "title": "弔魏敏功赠住庵通老",
        "author": "王之道",
        "content": "一别异生死，三年能几时。\n埋玉不可见，拱木徒兴悲。\n通老奉香火，坐阅岁月移。\n圆颅点飞霜，夷旷真吾师。",
        "dynasty": "宋",
        "collection_info": null
    },
    {
        "uuid": "c24dbe8f6b2bafb3720e936d09dd33b1",
        "title": "和因老游水寨府治东轩二首  其一",
        "author": "王之道",
        "content": "市井从东州，水竹自西府。\n我来与公偕，槃礴日欹午。\n从容河底鱼，乐哉得其所。\n此意与谁论，相看默无语。",
        "dynasty": "宋",
        "collection_info": null
    },
    {
        "uuid": "099753181cf019317d7cde6f45b9a341",
        "title": "和因老游水寨府治东轩二首  其二",
        "author": "王之道",
        "content": "买山荷迭钱，照天水开府。\n幽花有余香，谁復为贾午。\n胜句须斯人，清游更何所。\n临深未能还，我欲作危语。",
        "dynasty": "宋",
        "collection_info": null
    },
    {
        "uuid": "c3fdfec257b291735978ab8a9c085572",
        "title": "题崇因院信上人宿云轩",
        "author": "王之道",
        "content": "秋声入高梧，暝色上疏竹。\n南山拢青螺，过已净如沐。\n悠然孤飞云，窈窕转林麓。\n自疑归去晚，意欲窗下宿。\n道人等虚空，去来断追逐。\n云来不吾拒，云去不吾速。\n相从一息顷，便觉静缘熟。\n何以照我心，老蟾挂枯木。",
        "dynasty": "宋",
        "collection_info": null
    },
    {
        "uuid": "d1b08bd3de51fdc7c0c13099b646de07",
        "title": "宿彰教寺",
        "author": "王之道",
        "content": "过市欲投宿，秽隘非所安。\n人言五里余，有寺洁且寛。\n驱驽犯泥淖，敢惮风雨寒。\n稻塍与兔径，萦纡度千盘。\n衣裘被沾湿，脚膝加蹒跚。\n因思圣人语，后获当先难。\n壮哉古道场，翚飞映层峦。\n秀色蔼松桧，清香馥芝兰。\n我心大有得，岂惟厌游观。\n行行勿踌躇，霁日升云端。",
        "dynasty": "宋",
        "collection_info": null
    },
    {
        "uuid": "fac1e7435d47846a0c10c2fdaea9e083",
        "title": "赠六安文殊亮老",
        "author": "王之道",
        "content": "我从东蓼来，水竹遂幽讨。\n崎岖至于六，获见文殊老。\n文殊方外友，僧门素称宝。\n平生首肯处，可嗣布禅皓。\n寤寐思棒喝，邂逅得倾倒。\n何妨萃高人，坐上识吾葆。\n会胜索枝撑，得师恨不早。\n勉为云山留，未可止中道。",
        "dynasty": "宋",
        "collection_info": null
    },
    {
        "uuid": "bcc2ea8972490c77d785ef9fdede8fe3",
        "title": "赠僧辨端",
        "author": "王之道",
        "content": "南僧如竹苇，在处即成林。\n虽去常人髮，不异常人心。\n邈哉端上人，所得趣向深。\n云泉香火裏，日夕长苦吟。\n为我有时名，踏雪来相寻。\n相寻缘底事，论诗復鸣琴。\n我是折腰吏，衣带尘土侵。\n何以谢吾师，恨无虞师金。",
        "dynasty": "宋",
        "collection_info": null
    },
    {
        "uuid": "bf1d922042448b03f3524493e6173fc2",
        "title": "送尚老之江西",
        "author": "王之道",
        "content": "道人野鹤姿，昂昂在鷄群。\n谁能恋场粟，俯仰劳骸筋。\n飘然欲何之，驻目西山云。\n西山甲南昌，雄胜天下闻。\n翠岩为之冠，有客许见分。\n旋酌秀溪月，煮茗特劝君。\n寄言翠岩老，吾将谢纷纭。\n尚有鼻端垩，须烦为挥斤。",
        "dynasty": "宋",
        "collection_info": null
    },
    {
        "uuid": "9ce4a4ce1c354271034a95ae7d72104b",
        "title": "赠浮屠勤上人",
        "author": "王之道",
        "content": "隔宿不问道，此语幼所闻。\n汨没尘土中，岁晚方得君。\n学道戒怠惰，成功在精勤。\n勤哉勤道者，取名不徒云。\n别来十二秋，东游遍温鄞。\n持呪动至暮，坐禅常达昕。\n寸阴古所惜，君今惜余分。\n兢兢穷昼夜，直欲忘斋薫。\n轩昂冲天鹤，那容混鷄群。\n我老懒成癖，见君但欢欣。\n茅斋无一物，坐对柏子焚。\n忽然舍我去，翩若风中云。",
        "dynasty": "宋",
        "collection_info": null
    },
    {
        "uuid": "c4f62f39d5d5b802cbd35706090c95a5",
        "title": "龙门呈心老",
        "author": "王之道",
        "content": "千山倚天高，一径穿云斜。\n忽然见楼阁，知是佛子家。\n苍松老不死，夭矫如龙蛇。\n霜皮自鳞皴，风梢互槎牙。\n幽花似薝卜，清绝不可加。\n过庭送好音，异哉碧鸰伽。\n我来不忍去，一步三咨嗟。\n终当解冠裳，从师卧烟霞。",
        "dynasty": "宋",
        "collection_info": null
    },
    {
        "uuid": "de17c7081ad5623a3b2d1cc188baf38e",
        "title": "国清化人示寒山",
        "author": "王之道",
        "content": "师从天台来，示我一集诗。\n开编未及读，涕泪已交颐。\n纷纷世间人，迷妄觉者谁。\n浮沉苦海中，欲出无端涯。\n寒山与拾得，旁观为兴悲。\n作诗三百篇，劝戒仍嘲嗤。\n觉此未觉者，当下成牟尼。\n此意亦良厚，柰何人罕知。\n师持国清钵，欲救云堂饥。\n赠言亦安用，聊以报所贻。",
        "dynasty": "宋",
        "collection_info": null
    },
    {
        "uuid": "e66ad194c1afb64b044e723a36e83c1e",
        "title": "奉送果上人住开先寺",
        "author": "王之道",
        "content": "我昔游成均，年少心犹童。\n倒床即甘寝，宁问达与穷。\n精爽忽飞越，梦到庐山中。\n庐山最佳处，二林占西东。\n开先在其间，泉石清而雄。\n分明我所记，古刹磨碑丰。\n长衔似持节，觉来梦还空。\n俛仰殆三绝，蹭蹬老更癃。\n贵贱等梦尔，觉梦一理同。\n持节何足道，得时可三公。\n说梦乃梦语，笑杀懒散翁。\n翁今往开先，凭何警盲聋。\n将此一转语，截断双石谼。\n源源自何来，其去何所终。",
        "dynasty": "宋",
        "collection_info": null
    },
    {
        "uuid": "1c48522ce84f56a9e3b1d32afe67e5fc",
        "title": "次韵因老见赠",
        "author": "王之道",
        "content": "扁舟历阳来，访君得少息。\n登堂默无语，见者称目击。\n去年糁江上，群盗罗剑戟。\n君时濡须游，入山笑相揖。\n肩担祖师禅，问答挥即栗。\n岂惟警聋瞶，亦足慰岑寂。\n春容褪丹青，雨意铺水墨。\n定将傥赴感，澄霁自端的。\n麦秋数日间，饥肠颇贪得。\n兵余敝庐尽，何独空四壁。\n维摩幸无恙，胡避有新室。\n白云夲无心，能归定能出。\n岿然三杰峰，况是旧相识。\n我有半仙丹，和剂等菖术。\n为言山中人，蟠桃已成实。",
        "dynasty": "宋",
        "collection_info": null
    },
    {
        "uuid": "f2ccffac28a2d2bfdb197180f2c0b196",
        "title": "信阳和同官喜雨韵",
        "author": "王之道",
        "content": "欲识农夫田作苦，久雨祷晴晴祷雨。\n祷晴得雨雨得晴，此患到今传自古。\n苾芬非是萧兰馨，诚心一发通三灵。\n文昌俗吏亦何者，乃能致雨兴雷霆。\n尔来旱气爞爞热，夜望天涯电光掣。\n原田嘉谷半焦黄，何独枯鱼濡涸辙。\n忽然一雨洗瘴昬，珠玉无边难价论。\n坐令愁嘆变欢抃，千岩万壑江流奔。\n从今不厌商羊舞，十日一犂均下土。\n漏邦寒俭酒味醨，且硙新茶其分乳。\n庭前花草还青葱，想见黍稌纷芄芄。\n吾君早晚復疆宇，屡丰将见追元丰。\n天人大扺常相即，人若必天天可必。\n愿修人事格天心，天若不从非所恤。\n泰亨自復先朋来，时通端不忧尘埃。\n新诗要非所宜辱，敢以木李酬琼瑰。\n六年无蓄号不足，菜色定应缘半菽。\n要令汸暴似海岳，岂但河沙论秉斛。\n炎天赫日当流金，去国多年思转深。\n只今淮北望霓切，须烦伊傅资商霖。",
        "dynasty": "宋",
        "collection_info": null
    },
    {
        "uuid": "43a0d7819abbb6dad5f64f09f7686a9f",
        "title": "次韵子厚弟喜雨行赠赵守端质",
        "author": "王之道",
        "content": "我生畏暑如畏焚，奈此岁旱风尘昏。\n十年废放卧岩壑，名虽八品身黎元。\n恒旸乞雨雨乞霁，雨转为淫旸转炽。\n不知此理果何如，每讶天心异人意。\n去年避地还家园，蒿莱满目高侵天。\n秋阳肆虐冬益甚，涉春陂泽皆平川。\n迩来焦稿遍区宇，黄金融液胶流弩。\n赵侯日为疲瘵忧，应怪鲁书三不雨。\n天人大抵常相资，顾我录录伤无奇。\n鬻浆苦凉屠苦热，敢望屏翳从招麾。\n圣主东巡群后觐，万里江淮方水运。\n折衝御侮赖亲贤，何独为霖福斯郡。\n精诚昭格吾谁欺，顷间祷雨人所知。\n忽然檐溜泻河汉，数声霹雳轰相随。\n公堂六月清无暑，旋硙龙团试分乳。\n官曹相贺復何言，且戒农夫筑场圃。\n小人托庇安村墟，获同野老歌而呼。\n愿公玉带悬金鱼，奉报得雨禾生稃。\n霏霏不厌沾衣裾，稍晴欲自躬犂锄。\n斯民食足吾其俱，何妨把酒仍观书。",
        "dynasty": "宋",
        "collection_info": null
    },
    {
        "uuid": "e8f81866470d5dc9a3f7c3f932661616",
        "title": "酬潘县尉",
        "author": "王之道",
        "content": "尧明文采灿星宿，子全道义高金玉。\n伤哉二子不可见，墓上悲风号拱木。\n逢君论友话偶及，令我呑声为渠哭。\n因渠感君不我鄙，远寄锦囊诗一轴。\n有如贝阙罗珠玑，东攫西拏厌吾欲。\n又如康衢走骐骥，朝越暮燕惟尔逐。\n匹夫获罪坐怀璧，谁使夜光衝蔀屋。\n仲尼知本故称水，请看悬崖泻飞瀑。\n我从二子方弱冠，俛仰三终同转毂。\n壮年登第今已老，碌碌无奇堪齿录。\n羡君节操似松筠，雪裏高标仍绝俗。\n已将义命等穷途，肯为身名强荣辱。\n高情慷慨怜衰晚，妙句纵横丐膏馥。\n开缄反復读数过，骨竦毛森头觳觫。\n施隆报蔑君勿诮，明月轻投得鱼目。\n人生遇合会有日，行矣鸣驺入空谷。\n燮调元化坐庙堂，长使斯民歌鼓腹。",
        "dynasty": "宋",
        "collection_info": null
    },
    {
        "uuid": "c61f77f33d0c3f477d477bd6ec48de8e",
        "title": "赠淮西运干徐伯远",
        "author": "王之道",
        "content": "嗟予偃伏淮南村，十年不践公侯门。\n谁令金印入魂梦，平章六字承君恩。\n左手人头右手印，此理未可轻易论。\n丈夫盖棺事始定，擒戎会使来称藩。\n争如徐子擅骚雅，笔力豪纵今文园。\n杨君收印六十载，细观制作同新翻。\n为言常侍故家物，其先得自南昌潘。\n珠还合浦有时节，余庆未艾钟仍昆。\n子今得之类摘鹊，此贶重可轻玙璠。\n便当凖拟佩三印，併与文安遗子孙。",
        "dynasty": "宋",
        "collection_info": null
    },
    {
        "uuid": "aef30748acaca5bf8ed3c211780afbe9",
        "title": "和王觉民梅花诗",
        "author": "王之道",
        "content": "梅花似是东君客，漏洩春风犯寒坼。\n冰肌玉骨照双泉，应为孤根借泉脉。\n先生狂得次公醒，诗思蔼蔼飘晴云。\n为怜老拙有旧分，俾预胜赏沾清芬。\n我时被酒酒初透，香扑鼻端曾一嗅。\n别来飞雪往未能，想见精神愈高痩。\n西湖处士真诗仙，东坡老人所推先。\n岂知此花自奇绝，神助妙语相争妍。\n浪言投李报琼玖，牛后何如作鷄口。\n我今无物报投琼，木李虽轻聊藉手。\n先生标致良可人，此诗不减花娉婷。\n相当欹枕初得句，夜兴冠坐如惊霆。\n愿君追作淮夷雅，换取公卿重文价。\n嗟予衰矣不復论，但欲高门容驷马。",
        "dynasty": "宋",
        "collection_info": null
    },
    {
        "uuid": "5ac6c6ec694a37ee9991063c809ba8ef",
        "title": "沈汤辅隠轩诗",
        "author": "王之道",
        "content": "小隠山林大朝市，夫子命轩良有意。\n仕途捷径固无取，泉石膏肓亦犹次。\n不知朝隠谁得之，我恐曼倩为近似。\n公卿百执各有职，岂容妄隠但充位。\n古人禄仕所不免，意在全身近于智。\n庄周梅福此其流，吏隠之名可无愧。\n沈君有弟今休文，咳唾成章数千字。\n耻从举子事进取，逸韵高情寓吟醉。\n乃兄宦达方强仕，翠竹停鸾想风致。\n君侯才业伯仲间，退以求名名亦遂。\n方今尧舜理四海，岩穴弹冠求自试。\n朝廷既治群吏肃，何处堪为隠者地。\n不如市隠最得策，大胜山林自憔悴。\n花源缭绕转红绿，竹洞深沉入幽邃。\n我闻此风颇健羡，图成未可日月冀。\n他时傥作江西游，兄曰能来访予季。",
        "dynasty": "宋",
        "collection_info": null
    },
    {
        "uuid": "c50e3555fc2dffe345226a47ea2e9202",
        "title": "大梁食李有感呈彦时兄",
        "author": "王之道",
        "content": "葵花已过荷花繁，南风入户清而温。\n担头有李初入眼，令人引脰怀家园。\n三年为客在两处，李熟未果登清樽。\n翻思整冠诚可乐，何苦鑚核辄不存。\n急宜买冰致凝凛，全胜汲井供潺湲。\n小床方簟嚼春雪，一实自可轻玙璠。\n扁舟行逐东南奔，回首稻粱江上村。\n相欢孰若弟与昆，古来唱和须箎埙。",
        "dynasty": "宋",
        "collection_info": null
    },
    {
        "uuid": "7fbe89fcafc9a2444e96b2f5b57061b7",
        "title": "用子蔺韵赋九日小酌",
        "author": "王之道",
        "content": "春日归来忽重九，潦旱相仍岁无有。\n庭前岩桂独青青，此意于人亦良厚。\n欲酬佳节拚一醉，会有白衣来送酒。\n须臾殽核第罗列，无蟹犹空把螯手。\n坐来灵雨洒珠玑，洗出湖山竞高秀。\n三公在望无百里，咫尺银屏拥其后。\n长篇落纸箭离筈，大白浮醪檐注溜。\n细看黄菊与红茱，想像年时还话旧。\n登高何必须人扶，我有笻杖颇坚痩。\n明朝写出醉中语，牵帅不知谁唱首。",
        "dynasty": "宋",
        "collection_info": null
    },
    {
        "uuid": "da5bca192fe5af3aaddb032ef2adaf1e",
        "title": "春晚书怀",
        "author": "王之道",
        "content": "十年萍梗三到吴，走俗未暇观西湖。\n是行信步至湖上，水光山色开天壶。\n游人杂沓半罗绮，一径不惮穿云纡。\n归来神思顿清发，诗中写出钱塘图。\n张侯妙语何所似，青玉为案黄金铺。\n要当聨辔事幽讨，邂逅得句相招呼。\n东坡已死不可作，因君对景还嗟吁。\n水仙配食竟莫举，但见旧隠环菰蒲。\n山间有寺过三百，终期徧走参能儒。\n还家儿辈若问我，庶免不知空嗫嚅。",
        "dynasty": "宋",
        "collection_info": null
    },
    {
        "uuid": "fd841176f0fce29d5cc14fc3b047139a",
        "title": "和刘春卿夏日闵旱次韵",
        "author": "王之道",
        "content": "何人夜作秋虫号，吟诗坐对山月高。\n想当龙门夺锦袍，从臣拱手看挥毫。\n衡茅咫尺临江皋，浮光灔灔翻金涛。\n满帆何处乘风艘，千山过眼同奔逃。\n不防鲙鲤兼炰羔，酒酣起舞如飞猱。\n醉中往往笑成咷，一时辈流籍湜翱。\n嗟予蹇剥意欎陶，七年坐困山林牢。\n迩来天旱地不毛，釡鱼薪蚁何嗷嗷。\n谁能读诗夜焚膏，只益心蓬增目蒿。\n丈人纯白羞桔橰，终日抱瓮忘其劳。\n今春属国纷旗旄，两淮供亿争鸣鼛。\n干戈载戢弓其弢，此行辅弼环萧曹。\n藁街伫见悬酋豪，买牛卖剑犊卖刀。\n我虽不饮当漱醪，堆盘况有瑶池桃。\n鹿鸣会赋嘉宾敖，予衰尚可追风骚。",
        "dynasty": "宋",
        "collection_info": null
    },
    {
        "uuid": "bae6bb21f01f46f58764c514f096047e",
        "title": "过集湖德济庙用赵尉廉留题韵示周钦夫程彦游",
        "author": "王之道",
        "content": "秋阳泛泛流清晖，帆腹不张旗脚垂。\n灵祠轮奂湖之麋，水天一色成玻瓈。\n西轩爽垲高不危，凭栏下瞰群山卑。\n鬼神亮我心无欺，风涛纵险夫何疑。\n区区奔走劳驱驰，和光未免世俗随。\n相逢一笑聊伸眉，明朝掺袂还东之。\n萧曹有节未见奇，往往樵牧相鄙夷。\n吾生倾否会有时，穷愁过眼无足悲。",
        "dynasty": "宋",
        "collection_info": null
    },
    {
        "uuid": "36228b82a3d2a90698b17a888883e08d",
        "title": "次韵张文伯喜雨",
        "author": "王之道",
        "content": "新诗句句堪流传，令人读之神凛然。\n孟君已死不可见，如公笔力今无前。\n天生百谷养万姓，暄润稍阙功难全。\n江城秋旱望一溉，斯民穷极伊谁怜。\n滂沱忽澍三尺雨，稿苗厌厌藨绵绵。\n不知何以遽得此，有贤太守方承宣。\n焚香默祷辞未绝，精诚已格高高天。\n油云垂布若可揽，沾濡车盖初言旋。\n西成指日多黍稌，颂歌未负赓丰年。\n豚蹄盂酒谢神贶，鼓腹一笑非予偏。",
        "dynasty": "宋",
        "collection_info": null
    },
    {
        "uuid": "995c5ef7cba243ed40a5185346dd2428",
        "title": "和董令升喜雨用前韵",
        "author": "王之道",
        "content": "夜听檐声翻急雨，想见膏润均率土。\n先生休戚共斯民，忧在惔焚非惮暑。\n人情类被饥所移，我尔相忘自甘苦。\n宁从祷旱身暴日，肯对驱蝗歌侑俎。\n用心何独追老杜，大庇寒儒欢广宇。\n要令匹夫被惠泽，上致吾君尧舜数。\n嗟予粪朽伏邱壑，尺短寸长无足取。\n洊蒙珠玉过称扬，丈夫殆以气相许。",
        "dynasty": "宋",
        "collection_info": null
    },
    {
        "uuid": "d786d2bb3d151433e131623db742ad39",
        "title": "次韵毕少董游西湖",
        "author": "王之道",
        "content": "西湖春晚未全热，湖上山光互明灭。\n往来冠盖竞骈阗，断续笙箫共伊咽。\n我怜湖山山见怜，波间涌出佳人钿。\n太真一去不復返，圆荷万点臙脂钱。\n船头美眄珠的皪，不必洞房深处觅。\n忽然相值更相呼，嫩蓝衫子山争碧。\n肠断骚人一轴诗，细看烟柳想腰肢。\n明年我亦西湖去，迟日光风二月时。",
        "dynasty": "宋",
        "collection_info": null
    },
    {
        "uuid": "2344350999c927b0b6dafea568361a42",
        "title": "西湖游次韵赵见烛",
        "author": "王之道",
        "content": "山镇在越泽在吴，东南形势凭江湖。\n不知弱水竟何处，恍若员峤连方壶。\n海门潮至飞雪涌，天竺雨过遥青纡。\n十年不见看愈好，正復妙笔那能图。\n苍松揺风翠盖偃，芳草藉地柔茵铺。\n僧舍朝游恣登览，酒楼夕醉争歌呼。\n朅来俛仰春又晓，对花无语空长吁。\n作诗既非拙者事，强欲写书编泽蒲。\n伟哉得志佐明主，进退百辟称鸿儒。\n应怜伺候奔走辈，终日趦趄仍嗫嚅。",
        "dynasty": "宋",
        "collection_info": null
    },
    {
        "uuid": "8ec1abce0aa2d9fcce5626c2c82e82a8",
        "title": "天宝歌和魏定公文次韵",
        "author": "王之道",
        "content": "连昌宫中马为乐，一时舞马黄金络。\n君王养欲臣养文，忠鲠漫多宁救药。\n嗷嗷万国风中船，樯倾柂坏夫何言。\n潼闗莫拒范阳贼，伤哉天廐空连钱。\n翠华西去遥指蜀，应念霓裳旧家曲。\n六军敢怒谁敢呵，马足空污太真肉。\n始皇布漆徒坚城，元海斩木徒轻兵。\n驱鱼驱雀强鹯獭，乃使后世蒙佳声。\n乱离每忆昇平日，忽对新诗重嗟泣。\n望仙花草自春秋，怊怅六龙归未得。",
        "dynasty": "宋",
        "collection_info": null
    },
    {
        "uuid": "f808f586fca0578a3289fd627d1a96fa",
        "title": "和江和仲司理喜雨",
        "author": "王之道",
        "content": "天怜辙鲋嘘残湿，震奋雷霆起幽蛰。\n清风入夜送雨来，大慰焦枯望霓急。\n新诗如雨雨未休，相对自可忘为忧。\n东皋秋稔想多秫，预期剧饮无论筹。\n老蟾宿毕君知否，欲烦更问东家丘。\n我今已具西归舟，会见扶桑升赤虬。",
        "dynasty": "宋",
        "collection_info": null
    },
    {
        "uuid": "057d2518cb0acbc0588064eb3433725a",
        "title": "鹿泉居士王觉民颇有杜子美不彻之恼和东坡忆梅韵箴其膏肓",
        "author": "王之道",
        "content": "鹿泉居士身若槁，不惯看花梦颠倒。\n桐庐有客燕新昬，妄託娇痴重伊恼。\n冻云垂地雪欲落，断雁呌群天尚早。\n一枝何处寄春来，便觉寒窗自华好。\n琼瑶万里眼界净，咫尺前村莫轻扫。\n留将青女伴孤芳，长向茅斋照衰老。\n先生才思老不进，寤寐池塘见春草。\n对花酌酒祝东君，烦把穷通问苍昊。",
        "dynasty": "宋",
        "collection_info": null
    },
    {
        "uuid": "43b6e058f2789dfac9a67c437e83511a",
        "title": "次韵胡德辉松轩时乞兵戍淮",
        "author": "王之道",
        "content": "伐蛟生得鬚髯苍，隠然为屋分三梁。\n广寒恍若东西厢，清风入座衣披猖。\n萧萧终日声奏篁，一洗郑衞无伊凉。\n嗟予顽钝铁石肠，时危命蹇甘皇皇。\n江城正苦夏烈日，淮甸已惧秋飞霜。\n绿尊翠杓且径醉，喜与夫子参翱翔。\n平生邱壑老增剧，梦想朝露珠玑香。\n何时元戎北渡森旗章，料敌制胜一一尽所长，鷄群野鹤看昂昂。",
        "dynasty": "宋",
        "collection_info": null
    },
    {
        "uuid": "90b104c10835f85d1089286c2cfb4d4b",
        "title": "大柿行",
        "author": "王之道",
        "content": "君不见郑虔学书晚弥笃，岁收柿叶贮三屋。\n兴来寝食两俱忘，但觉毛公老而秃。\n又不见梓人造车度群木，木中无火柿所独。\n旧言盖轸象干坤，须信斡旋归一轴。\n美哉此果有常德，结实何曾问荒熟。\n霜余万颗缀寒林，下视黄柑类奴仆。\n牛心取象庶彷佛，熨斗得名何凂渎。\n火干既许暖闗膈，冰冷当知解烦燠。\n今年夏秋足时雨，尽道和气钟百谷。\n西成仅得十之五，亦见阴阳有盈缩。\n就中朱实繁且大，照野煌煌骇人目。\n较之常岁远不侔，正似斗胜难趁斛。\n国家运厄困强敌，一纪于兹事弓韣。\n空庭喋血在今年，我已不疑何更卜。\n禾和鞋谐古云谶，大柿之祥天下福。\n请赓继伐献吾君，王者功成四方服。",
        "dynasty": "宋",
        "collection_info": null
    },
    {
        "uuid": "72695dad2bd5f0c84a87e71a467667ab",
        "title": "秋日苦雨和子厚弟韵",
        "author": "王之道",
        "content": "烟鬰湿薪费挑拨，可堪余沥溅如泼。\n吹霞弄日语纵工，正恐诗人类迂阔。\n屋角萧萧霜叶鸣，夜静乱我糟床声。\n诗成欲写辄復已，邻鸡犯早催天明。",
        "dynasty": "宋",
        "collection_info": null
    },
    {
        "uuid": "53da3007499fbed700a8d71d9aaa69c9",
        "title": "赠曾桑中弹琴",
        "author": "王之道",
        "content": "春寒冱连冬，春雪深数尺。\n千门拥琼瑰，跬步燕越隔。\n朝来有情意，淡日透云隙。\n殷勤贵公子，访我跨龙脊。\n登堂笑不休，为言督诗责。\n君尝许我诗，俛仰岁三易。\n至今犹未偿，无乃言遂食。\n我老苦健志，百不记六七。\n公子诚有意，何吝话畴昔。\n昔也君过我，我方事琴历。\n尝为阳春弄，次第长短侧。\n君乎钟子期，此举不轻掷。\n闻之思茫然，彷佛见擘趯。\n我有朱丝絃，尘埃久侵蚀。\n试烦一再鼓，助我毛颕力。\n公子不我拒，抱琴枕双膝。\n须臾扣商絃，当春变秋律。\n凉风着草木，离离尽成实。\n我贫人不知，陋巷家四壁。\n何幸空乏中，登此黍与稷。\n但恐时令乖，疮痍至生疾。\n公子其反是，叩角夹钟激。\n不然总四絃，命宫以调适。\n坐令景风与庆云，为福为祥遍方国。",
        "dynasty": "宋",
        "collection_info": null
    },
    {
        "uuid": "e3d132f886d09a1ec705196a9a84ce9e",
        "title": "送赵仲达",
        "author": "王之道",
        "content": "人生邂逅非偶耳，一面岂容轻愠喜。\n白首如新倾盖欢，谁解乘閒究斯理。\n君家江南我江北，南北相望殆千里。\n惠宠顾我端有由，衰滞不应能致此。\n为言前岁在金沙，幽讨穷探徧山水。\n论文获与阿逢游，剩馥残膏丐犹子。\n是行来赴徐卿召，昨日扁舟方戾止。\n阿逢闻是公僧弥，予乃阿逢门下士。\n知公閒放今杜门，所舍与公殊密迩。\n何妨旦夕侍杖屦，执经仍与诸郎齿。\n过从弹指见周星，入室芝兰被蕸薳。\n须知四海皆兄弟，高义似君谁可比。\n徐卿报政趣归朝，画鹢高樯舣江涘。\n明朝车骑遂东还，有便时时遗双鲤。",
        "dynasty": "宋",
        "collection_info": null
    },
    {
        "uuid": "fe847ff4a612ea7333a594d46e828001",
        "title": "赠李廷吉知县",
        "author": "王之道",
        "content": "李侯入境怜焦枯，指麾屏翳如家奴。\n坐令大旱变霖雨，一时凋瘵歌岩夫。\n我思东坡不可见，夜讽新诗还捻鬚。\n庆源老人骨已朽，爱民似子当今无。\n稻田上下水声接，农家凖拟相携壶。\n南邻败屋欹欲倒，君来往往人争扶。\n流离復合燕相贺，向人竞欲嘲解襦。\n吏民莫恠吾面瘠，耄倪艰食方饥癯。\n政声不必家置喙，自然和气成欢呼。\n何当相聚饮一斗，高吟大笑临卭垆。",
        "dynasty": "宋",
        "collection_info": null
    },
    {
        "uuid": "b242584c12a4d34be2e4366d74e9124a",
        "title": "次韵秦寿之雷江阻风",
        "author": "王之道",
        "content": "君之是行亦不恶，到处名山得佳作。\n江神好事欲援例，横起狂风捲帆脚。\n要求诗句须少驻，故戏舟师令暂泊。\n雷江正在淮南岸，万顷黄芦映青廓。\n不知眼界阔多少，但见炊烟耿墟落。\n归心浩浩孰撩动，归梦忡忡予忖度。\n怒涛底事强留滞，清夜无眠屡惊愕。\n遡游初冀日千里，今比驱车反成错。\n人生离合自有数，谁谓江神能见谑。\n新诗入笔走骅骝，奔逸绝尘那可却。\n何妨有酒发妙思，坐对陶泓自斟酌。\n韵严语险属和难，顾我才悭子非虐。",
        "dynasty": "宋",
        "collection_info": null
    },
    {
        "uuid": "a979ed620dded6359404570f462efe58",
        "title": "晓解糁潭追和张文潜白沙阻风",
        "author": "王之道",
        "content": "江上惊风夜穿屋，扁舟正舣沙头宿。\n灯寒屡剔短檠青，酒暖孤斟老盆绿。\n更阑艇子催人起，泥汊而今趁朝市。\n披衣踉蹡出马门，凌波逐浪来江豚。\n鸣橹呕哑溅飞雨，静听依稀似人语。\n月城百里指顾中，只好张帆使风去。",
        "dynasty": "宋",
        "collection_info": null
    },
    {
        "uuid": "934c1dc34fee651bc25a9c856beaf51c",
        "title": "和李似矩马图歌次韵",
        "author": "王之道",
        "content": "画工妙处称毛羽，我欲论功第先兔。\n不知心手会天机，象管纷纷谁比数。\n寥寥千载一曹霸，墨妙于今传二马。\n龚生重马轻尺璧，蔑视韩韦復何者。\n尔来一顾遇孙阳，奔走侯门日无暇。\n一匹腾骧一匹嘶，先生爱骏非爱奇。\n有如霓裳第三迭，按图知拍逢王维。\n新诗迈绝今老杜，作经未必多马蹄。\n先生驰骋金马裏，口角雌黄即公是。\n欲知早晚定登庸，步武风云起平地。\n伟哉骅骝世英物，一日早行三万里。",
        "dynasty": "宋",
        "collection_info": null
    },
    {
        "uuid": "ccc415704f5107223f64df59f46ff49e",
        "title": "应资深康乐园四咏  其一",
        "author": "王之道",
        "content": "溪头柳色春无际，溪水浮天一张纸。\n东君戏草康乐园，旋入夭桃与繁李。\n乱花无数不知名，往往倚槛窥前楹。\n有时酒恶吐欲死，先生来约花间行。",
        "dynasty": "宋",
        "collection_info": null
    },
    {
        "uuid": "613f9c566239538fd0bacc305b99ab40",
        "title": "应资深康乐园四咏  其二",
        "author": "王之道",
        "content": "露梢戞戞敲鸣玉，云叶差差传新绿。\n亭前十顷碧琉璃，过雨荷花浄如浴。\n客来不迎君莫嗔，我有清风如故人。\n先生午醉睡正熟，长须倒尽床头春。",
        "dynasty": "宋",
        "collection_info": null
    },
    {
        "uuid": "349ef969db98f18a6780c204572f3d92",
        "title": "应资深康乐园四咏  其三",
        "author": "王之道",
        "content": "不知眼界几多阔，隠隠青山在天末。\n湖光酿就琥珀浓，应助先生恣浇泼。\n西风揺落黄花秋，江城有蟹供拍浮。\n人如渊明亦不恶，肯使临赋成悠悠。",
        "dynasty": "宋",
        "collection_info": null
    },
    {
        "uuid": "51fab20776fa4bf3f280265a3c2c9373",
        "title": "应资深康乐园四咏  其四",
        "author": "王之道",
        "content": "谁人独钓江南雪，雪满江南鸟飞绝。\n先生对雪望江南，嗅认梅花忍寒折。\n痴云捲尽清月流，小舟横卧南池头。\n子猷乘兴欲何往，归欤莫为伊人留。",
        "dynasty": "宋",
        "collection_info": null
    },
    {
        "uuid": "45de9c804763032da0b1739005bbc098",
        "title": "华亭风月堂避暑",
        "author": "王之道",
        "content": "大哉天休何穹窿，惟王配天居域中。\n东西南北乃四裔，盛德可使车书同。\n吾皇中兴继商武，小雅不復歌车攻。\n年来幽障灭烽燧，梯航万里来夷戎。\n华亭濒海古岩邑，商民填委百货通。\n雕题交趾在何许，但见巨舰浮苍龙。\n国家怀远固有道，缓征薄税垂无穷。\n名官市舶司置长，往往所任多名公。\n洪侯才望在人右，暂此出使良忡忡。\n使台雄胜压湖水，飞桥百尺如垂虹。\n作堂枕水傍风月，想见浩气盘高空。\n我来五月过淫雨，炎云烈日方爞爞。\n登临不独眼界豁，一洗烦暑清心胸。\n偕行相遇二三子，吴赵与我并王钟。\n高谈亹亹到莫逆，围碁把酒还从容。\n轻风拂拂动襟袖，明月炯炯窥帘栊。\n湖光十顷碧上下，身世怳在玻瓈宫。\n何人倚槛正横笛，数声裂石开云峰。\n忽然琵琶又继作，罄此百榼谁能供。\n夜阑归去不成寝，卧听湖外鸣丰隆。",
        "dynasty": "宋",
        "collection_info": null
    },
    {
        "uuid": "639d52d30798ed0d09ddf883a30afc9e",
        "title": "次韵因老胡避游",
        "author": "王之道",
        "content": "新诗滚滚江流东，一泻万里谁能穷。\n平生清峭不近俗，雪山突兀江头峰。\n相逢一笑莫相避，自古高人苦难致。\n涪翁骨冷唤不醒，且向新诗求笔势。\n君于涪翁真后身，有同次律前身僧。\n语言直下见理窟，何须辛苦从张凴。\n对君令我思秋菊，三月褒山如一宿。\n君看玉局感秋吟，嘆息流光岂予独。",
        "dynasty": "宋",
        "collection_info": null
    },
    {
        "uuid": "89814b16e0a1578440db78b581bf8dc9",
        "title": "送管养正长歌",
        "author": "王之道",
        "content": "饯别宜有酒，我无一杯潄君口。\n送行当以赆，我无一物藉我手。\n与君意气真相知，君尝谓予可言诗。\n独有诗句堪送别，欲赋復止空嗟咨。\n送君胡为三叹息，文酒从今失三益。\n干戈日寻雅道衰，吾徒一别真可惜。\n问君四海无家归，飘然此去将何之。\n答云南阳善城守，屡以孤垒攘重围。\n我今欲往诚有以，主帅好贤同邑里。\n辎车傥许载病翁，长策犹能靖多垒。\n骐骥君看伏枥姿，髪虽种种心不衰。\n胸中之奇老未吐，忍死山谷甘寒饥。\n君不见元龙豪气真磊落，卧见许生自旁若。\n时危康济乃丈夫，问舍求田匪余乐。\n又不见越石夜半闻鸡鸣，披衣起舞贺友生。\n风尘澒洞四海乱，英雄攘臂收功名。\n古人相期盖如此，岂效世间儿女子。\n出门惘惘色可怜，君亦为之殊可鄙。\n壮君此语胆忽张，群忧散尽增激昂。\n西风猎猎天落霜，千山凋林松桧苍。\n寒菊始花黄且香，高空无云老鵰翔。\n登山临水秋兴长，行人欲行送者伤。\n我独不復伤，知君壮志殊未央。\n为君援笔写长句，一洗古今离别肠。",
        "dynasty": "宋",
        "collection_info": null
    },
    {
        "uuid": "2be94d745d8066789aa6d483b9ee3283",
        "title": "冬不雪春苦雨外台为民心恻檄郡请祷于法轮应感尊者悉获灵贶曾不终日教授有诗以发扬盛美郡人相山居士闻而悦之勉次其韵",
        "author": "王之道",
        "content": "谁令一日如三秋，仁人方念淮南州。\n斯民忍饥望麰麦，积雨又有伤残忧。\n冬温土燥生春瘴，半夜风声来枕上。\n晓看飞雪欲堆檐，白马参差攅玉嶂。\n年饥高下艺麦多，暴如山阜汸如河。\n那知雪欲苦淫潦，两岐半吐翻随波。\n欣闻万事一言了，使者勤民坐待晓。\n指麾郡将率官僚，出郭共迎罗汉祷。\n由来天意每因人，况自至诚宜感神。\n明朝披雾走乌辔，晴光杲杲清无尘。\n回头菽粟贱如水，醉饱田间摩腹觜。\n周行四海不赍粮，可但携壶饷邻里。\n出游遂继文昌谣，追锋行赴公车招。\n快将刘晏干排手，衮衣入相禆唐尧。\n广文才气迈燕许，分教芹宫从少驻。\n政德穏步玉笋班，好尾輶轩上天去。",
        "dynasty": "宋",
        "collection_info": null
    },
    {
        "uuid": "c956c6662fef849aa61a2390302b5ff6",
        "title": "次韵孙兴宗秋怀",
        "author": "王之道",
        "content": "秋山赫赫明丹枫，秋天隠隠分玄鸿。\n不知眼界阔多少，九华突兀撑晴空。\n嗟予老病百事懒，谁能强勉追儿童。\n读书既苦齿多豁，属文益觉心如蓬。\n年来衰甚更龃龉，乘舟卖麵皆遭风。\n茫茫有类堕云海，踌躇四顾迷西东。\n感君赋秋肯寄我，开缄反覆歌三终。\n如痿忽起盲忽视，角力未易分雌雄。\n寒郷冰雪正凝冱，暖回爱日何烘烘。\n惊涛巨浸浩无际，安流利涉输艨艟。\n荜门圭窦仅容膝，规模敢拟阿房宫。\n生平未惯新斧凿，斲削便许从共工。\n伟哉欧梅两黄鹄，逃名诗酒俱称翁。\n余生顾后八十载，贤愚虽异襟期同。\n知君尚友取前哲，言之聊復输丹衷。\n何为规规事骚雅，乃欲索我章句中。\n舂容大轴烂锦绣，令人一睹情融融。\n清新妩丽似鲍谢，岂徒奥学称淹通。\n人能平地覆一篑，不辍会致邱山崇。\n披云俛仰三百日，相逢底事常怱怱。\n去年江上识君处，凿冰初见阳冲冲。\n分携不觉秋又晚，向来旱气方藴隆。\n君如镇西我淝水，我往无事还何功。\n而君被檄试多士，考覈曲尽权衡公。\n作诗恶用求好语，好语正自添诗穷。\n有时嗣响姑趁韵，兹意祇欲安微躬。\n争如闭门绝庆弔，着书远继吾家充。\n静言培塿亦何罪，不韪正坐睎衡嵩。\n茅斋雨过风露肃，青灯夜讽赓秋虫。\n更阑耿耿不成寐，卧听江城鸣画筒。",
        "dynasty": "宋",
        "collection_info": null
    },
    {
        "uuid": "3a0ad22c685d3312f92372e1f9a0ede0",
        "title": "上元后漕幕同僚二十八人会饮于西湖登千佛阁运干赵渔樵希圣以坡诗七言绝句分韵得陌字",
        "author": "王之道",
        "content": "福星台畔依红客，厌踏红尘穿紫陌。\n涌金门外泛兰舟，两岸融融春水拍。\n隔浦笙歌寄幽思，向阳花柳饶春色。\n六桥突兀披丹青，千佛森罗眩金碧。\n登临肯作怀古愁，志在云台书竹帛。\n须臾饮散晚风号，却扫阴霾生桂魄。",
        "dynasty": "宋",
        "collection_info": null
    },
    {
        "uuid": "30d7927fe223eaf489171f9f717dbfb9",
        "title": "含山令尹章邦基即其所居剜山得石嵌空乃作堂于其上而目之曰玉璧窟求诗诸公予不识邦基而与其侄无为簿济之游济之索诗故为赋之",
        "author": "王之道",
        "content": "我闻美玉地所秘，出为世用自有时。\n譬犹景星与庆云，千载往往一见之。\n君家玉璧岂无说，凿山得石夸瑰奇。\n岂惟苍翠实相似，温润清越璠玙姿。\n细看高广类墻壁，以璧名之故其宜。\n剜劖不已石无尽，此窟未易窥藩篱。\n作堂正在佳绝处，下视海岳如城池。\n钱塘雪浪涌澎湃，天竺烟岫纷参差。\n君于其间日成趣，长篇短句挥蛟螭。\n乃知地灵不爱宝，要令景物求新诗。\n顾我与君无半面，牵帅阿咸难固辞。\n沽哉沽哉吾与玉，它年相见期相知。",
        "dynasty": "宋",
        "collection_info": null
    },
    {
        "uuid": "0a7a28a75d4252ed0682c356e24e99fa",
        "title": "送神童胡元弼元英从其父胡庭俊归秋浦",
        "author": "王之道",
        "content": "西湖清丽春雨余，子今欲去其焉如。\n九华插天远在望，三月不见愁容舒。\n二儿奔逸汗血驹，辈视长离与鹓雏。\n去年冒雪来其俱，一鸣上国惊群儒。\n书不负人人负书，公卿岂应终犁锄。\n惠然过我骑甚都，萧萧晚吹飘襟裾。\n借问能留旬月无，吾亦理棹其归夫。\n为言与君不同涂，蔼峰松竹鸣笙竽。\n奇童小友良不诬，异哉老蚌生双珠。\n君之是行亦荣欤，三胡盛事喧州闾。",
        "dynasty": "宋",
        "collection_info": null
    },
    {
        "uuid": "70962834558a07b9ba7a2d70c1510e70",
        "title": "和王觉民松轩诗",
        "author": "王之道",
        "content": "苍髯绿髪三四椽，茅斋高下轻且轩。\n清风入夜可人意，来与夫子调朱絃。\n连日秋阴荡残暑，抖擞烦襟欲轻举。\n简编灯火置勿论，且快蛟龙得云雨。",
        "dynasty": "宋",
        "collection_info": null
    },
    {
        "uuid": "978a583f8ac07e06a7456e59eeebff12",
        "title": "追和东坡郭熈秋山示王觉民",
        "author": "王之道",
        "content": "平生最爱烟水閒，不知岁月磨江山。\n干戈七载厌奔走，清霜夜入飞蓬间。\n我家山水擅平远，未向郭熙见秋晚。\n惊鸿断处抹微云，野水尽头横翠巘。\n林塘绿浄明拒霜，似与枫叶骄秋阳。\n东坡山谷妙言语，珠玉倍增山水光。\n乱离记得承平日，政出多门事如髪。\n伤心北猗归何时，园苑荒凉万年石。",
        "dynasty": "宋",
        "collection_info": null
    },
    {
        "uuid": "e8e880feaef6e9b776026a6e81c80a6d",
        "title": "次韵袁望回见赠兼简杨德润",
        "author": "王之道",
        "content": "长堤十里荷花雨，隠约尘头南去路。\n故人恋恋不能忘，又遣长须寄新语。\n锦嚢玉轴纒朱丝，开缄怳觉云烟飞。\n青山未许松柏老，绿野会致牛羊肥。\n嗟予衰滞烦訾相，十年相对江湖上。\n苦吟猛省爆鸭脚，剧论旋惊烂熊掌。\n分携令我重回首，日月漂流易成久。\n因风频寄数行书，毋蹈从前作诗痩。\n比邻先生倦不出，德齿俱尊时第一。\n何妨杖屦日过逢，白酒黄鷄醉秋色。",
        "dynasty": "宋",
        "collection_info": null
    },
    {
        "uuid": "4676806133af1443b9528bf3f175730e",
        "title": "按麦行和魏定父韵",
        "author": "王之道",
        "content": "号啼莫怪妻儿疏，麦秋恰了偿官租。\n嘘嚅湿沫鱼在陆，伤时令我思唐虞。\n平生学易有何说，大要丰财贵知节。\n相扶相吊来流亡，问言豆叶何时黄。\n远哉天道所不晓，人比前年孰多少。",
        "dynasty": "宋",
        "collection_info": null
    },
    {
        "uuid": "432badd5aaca5a7b9a8021223995fa52",
        "title": "清江引用苏养直韵示王觉民",
        "author": "王之道",
        "content": "荷叶亭亭绿满塘，秋炎深得盖鸳鸯。\n晚来江上西风急，收拾莲红付拒霜。\n万山揺落见森樾，翠影萧萧冷梳髪。\n请君无作宋玉悲，来赋江楼望明月。",
        "dynasty": "宋",
        "collection_info": null
    },
    {
        "uuid": "7d45f4ca613779e876e57b8780bba563",
        "title": "清江曲追和鲁直韵",
        "author": "王之道",
        "content": "鬓边残雪几春秋，自说生来不解忧。\n晚食得鱼吹荻火，秋盘寻笋舣松舟。\n布裙斗酒不须恶，明月清风且相乐。\n紫宸朝去醉眠时，初日寒林正揺落。",
        "dynasty": "宋",
        "collection_info": null
    },
    {
        "uuid": "7974821b79dd3b0acef9d94ab85219b4",
        "title": "追和苏养直饭牛歌",
        "author": "王之道",
        "content": "时来富贵非所忧，公卿何必皆黑头。\n力田孰若逢有秋，异哉宁戚亲饭牛。\n商歌未绝惊齐侯，遂从仲父盟葵丘。\n勲业无闻死不休，磻溪有叟垂直鈎。",
        "dynasty": "宋",
        "collection_info": null
    },
    {
        "uuid": "0e3f3e0d1cc5c333c46782bb1edc3f2c",
        "title": "次韵陶监丞茂安见赠",
        "author": "王之道",
        "content": "三年重见须川湄，舍舟东去何驱驰。\n王事靡盬莫遑息，人生所贵心相知。\n经从往返两过我，一言意厚何多为。\n向来江夏倾盖日，翕然誉望推麟仪。\n才猷伏火丹九转，用之功效堪扶衰。\n重阳初过雨新霁，干坤六合方平夷。\n边城残寇何足灭，庙堂胜算那容窥。\n相逢问我出世法，嗟我茅塞同荒陂。\n因君扣击发深省，沉迷可笑群昏随。\n我闻摩诘老居士，后身楼至今王维。\n忽然惠顾有缘契，怳若宿雾青天披。\n愿君为我取妙善，此界示现无边慈。",
        "dynasty": "宋",
        "collection_info": null
    },
    {
        "uuid": "c6aa1eade8c32561ed8b681a92ec6643",
        "title": "和成都张通叔韵简范伟明",
        "author": "王之道",
        "content": "高楼半天夸奕奕，一室萧然再经昔。\n君今盘礴知几时，邂逅相逢俱是客。\n襟怀磊落我辈人，倾盖便觉情相亲。\n欲知富贵未干没，岷山锦水钟精神。\n范侯国学同舍友，闻与吾人最亲厚。\n别来不寄一行书，有便何妨为予取。",
        "dynasty": "宋",
        "collection_info": null
    },
    {
        "uuid": "4ff23af7d32b6ec1d2516c2c940cafd0",
        "title": "赠蓑衣道人",
        "author": "王之道",
        "content": "七年两见西湖濵，似向贱贫求贵人。\n安民扶世在豪杰，贵人何必皆岩莘。\n嗟予坎壈今老矣，餬口相煎未能已。\n愿君莫作贵人看，岁晚庶几长不死。",
        "dynasty": "宋",
        "collection_info": null
    },
    {
        "uuid": "37e57f557c53c09991a2e4e83f75dd97",
        "title": "寄白香岩县丞",
        "author": "王之道",
        "content": "香山誉望不可攀，香山之后传香岩。\n香岩硉矹耸人目，香岩秀气超尘凡。\n香岩之风清可掬，终日哦松适幽独。\n媿我无能老杜门，何时一笑披青云。",
        "dynasty": "宋",
        "collection_info": null
    },
    {
        "uuid": "5a9ec5841a3098f4c15570a464c695ff",
        "title": "题魏吉老若水轩",
        "author": "王之道",
        "content": "世情孔甘似醇酒，沾沾未必应心口。\n覆手为雨翻手云，余耳安能保长久。\n魏侯风味真可人，汪汪万顷江湖春。\n相从丱岁今白髪，坐对小轩聊欠伸。",
        "dynasty": "宋",
        "collection_info": null
    },
    {
        "uuid": "76c3fbc76ef0f7fb944ff228e99353e4",
        "title": "和沈次韩王觉民韵",
        "author": "王之道",
        "content": "二公才致同清壮，顾我无能但蕲向。\n只今连璧復有谁，伯仲未可轻第行。\n小人老矣病且衰，目光近在牛背上。\n何当策蹇拟高谈，岁晚寒云连雪障。",
        "dynasty": "宋",
        "collection_info": null
    },
    {
        "uuid": "400ad9471f84d3daebb7198268446218",
        "title": "教授颜端行出示所和老杜曲江章因次韵  其一",
        "author": "王之道",
        "content": "浮云捲尽秋天高，月光照水翻金涛。\n临溪酌月羞溪毛。\n举杯未饮欲谁酬，兹非沈谢须刘曹。",
        "dynasty": "宋",
        "collection_info": null
    },
    {
        "uuid": "d262d2dd3fd24b6b1c0be0ca1f318dac",
        "title": "教授颜端行出示所和老杜曲江章因次韵  其二",
        "author": "王之道",
        "content": "清夜无眠想千古，一字茫然堕沙莽。\n贤否纷纷固难数。\n楼头漏声寂不闻，策策寒窗叶鸣雨。",
        "dynasty": "宋",
        "collection_info": null
    },
    {
        "uuid": "e3de9de1bc4618972ac5ee4c4af4751b",
        "title": "教授颜端行出示所和老杜曲江章因次韵  其三",
        "author": "王之道",
        "content": "富贵从今信在天，君看黍稌多秋田。\n金风玉宇秋无边。\n白屋青云朝暮耳，正如农父须逢年。",
        "dynasty": "宋",
        "collection_info": null
    },
    {
        "uuid": "873fe5631152e21faae986821ac347c1",
        "title": "定慧院海棠追和东坡呈虞季然陈德夫",
        "author": "王之道",
        "content": "春来何处无花木，偶向招提见君独。\n一枝着雨湿红粧，便觉群芳自尘俗。\n嘤嘤幽鸟竞迁乔，皎皎絷驹聊在谷。\n人生富贵会有日，莫以青云轻白屋。\n固应遗策暂驻马，况復过屠宜得肉。\n无心杜老吟不到，半醉杨妃睡难足。\n态浓意远谁得似，空想当年丽人淑。\n嗟予坎壈世所鄙，正坐甲壬无背腹。\n少甘糠籺老葵藿，自笑清癯类霜竹。\n看花把酒发浩叹，反復新诗三过目。\n仇池老人已仙去，千载东坡与西蜀。\n思之展转不可见，夜梦乘风跨黄鹄。\n朱唇翠袖妙今古，我欲宫商歌作曲。\n翻愁刻鹄难復工，唐突西施却成触。",
        "dynasty": "宋",
        "collection_info": null
    },
    {
        "uuid": "d76bd8d2c2f4e2a01ab0ceaaf4bcd225",
        "title": "次韵寄荀晋仲简陈夫子",
        "author": "王之道",
        "content": "二老亭亭双属玉，交映霜余半溪绿。\n才高一世妙言语，落笔珠玑烂盈掬。\n时来钓叟为三公，傅岩莘野谁雌雄。\n纷纷俗态任冷暖，风云早晚腾蛟龙。\n中兴復见宣和盛，须信人心协天命。\n真从僵仆正邦基，更向膏肓起民病。\n尺书寄我三长篇，管中窥豹非其全。\n墨渝纸敝未释手，晴窗飞尽沉香烟。\n嗟予留滞濡须坞，梦寐斯文属燕许。\n何当单骑造斋榻，遂使高轩出城府。\n春风回首归萌芽，又促畦丁种早瓜。\n我心倾写会有日，为言已办浮江槎。",
        "dynasty": "宋",
        "collection_info": null
    },
    {
        "uuid": "9cc9c363848473f131d87e7b6e182067",
        "title": "再用奴字韵寄李廷吉",
        "author": "王之道",
        "content": "霜余菊暗荷叶枯，千头喜见君家奴。\n离离丹实照绿叶，不减五松官大夫。\n迩来万木冻欲死，东君信到梅花鬚。\n一枝亚竹斜照水，便觉清香无处无。\n李君江南我江北，正如员峤邻方壶。\n操修逈与世俗异，政事赖有神明扶。\n文书甚简民甚喜，老吏往往寒无襦。\n项侯秀发西楚后，作诗语带山仙癯。\n愿因徐辟见孟子，折简未敢先招呼。\n异时鼎社遂酣畅，会使王衍悲黄垆。",
        "dynasty": "宋",
        "collection_info": null
    },
    {
        "uuid": "5aee4fe55a4002d3599d2569aabbf3f9",
        "title": "酬秦寿之见赠三首  其一",
        "author": "王之道",
        "content": "人言韩孟才相高，欲将诗骨追诗涛。\n可怜寒谷痩不毛。\n青蒿倚松亦浪语，遂令后世称同曹。",
        "dynasty": "宋",
        "collection_info": null
    },
    {
        "uuid": "0802197f009849c88ea9bb3fb5b81440",
        "title": "酬秦寿之见赠三首  其二",
        "author": "王之道",
        "content": "谁能胸次浇今古，老去蓬茅杂榛莽。\n朴遫已甘无足数。\n品题忽及乃君余，顿觉焦枯得时雨。",
        "dynasty": "宋",
        "collection_info": null
    },
    {
        "uuid": "b0c3fe265658118658d95991cd367864",
        "title": "酬秦寿之见赠三首  其三",
        "author": "王之道",
        "content": "静中真乐全吾天，勿轻舍己芸人田。\n甜均食蜜无中边。\n浊醪麤饭自不恶，那能问命推行年。",
        "dynasty": "宋",
        "collection_info": null
    },
    {
        "uuid": "e392994b8c28962a5048baf13aa76072",
        "title": "江天暮雪",
        "author": "王之道",
        "content": "冻云垂地风栗冽，万里江天暮飞雪。\n九华何处正嶙峋，琼树瑶林鬬明洁。\n扁舟突兀依寒芦，朝来残酒犹半壶。\n夜寒独酌不成醉，卧听宿雁鸣相呼。",
        "dynasty": "宋",
        "collection_info": null
    },
    {
        "uuid": "edff6b89cad8dc41bd1ccf23c461af3e",
        "title": "潇湘夜雨",
        "author": "王之道",
        "content": "短篷暮舣湘江宿，坐见江豚起还伏。\n忽然气作浪山来，一夜雨声如决渎。\n凄凄寒气欲相侵，灯火青荧更向深。\n床头有酒且径醉，免使万虑萦吾心。",
        "dynasty": "宋",
        "collection_info": null
    },
    {
        "uuid": "7a70ec6ec3f47e26b4f8d5f25814aff7",
        "title": "洞庭秋月",
        "author": "王之道",
        "content": "扁舟夜泊蒹葭侧，湖外云间见明月。\n月光揺水掣金蛇，坐想骚人赋秋色。\n举杯向天属姮娥，君当照坐吾当歌。\n全胜送客九江上，荻花枫叶如渠何。",
        "dynasty": "宋",
        "collection_info": null
    },
    {
        "uuid": "0c1e1b9ccf008cb15afa74cc0c5d70c6",
        "title": "渔村落照",
        "author": "王之道",
        "content": "寒芦万顷迷西东，夕阳上下江天红。\n炊烟几处袅轻碧，知是渔家收钓筒。\n老翁长鬚更广颡，路逢百钱挂藜杖。\n三杯酒罢月已高，短棹扁舟还独往。",
        "dynasty": "宋",
        "collection_info": null
    },
    {
        "uuid": "4f1031450f515cc04558c93c834000f0",
        "title": "平沙雁落",
        "author": "王之道",
        "content": "雨余湖水吞遥空，前山宿雾开溟蒙。\n坐看雁阵落沙觜，欲下復起摩苍穹。\n寒芦飞花秋色老，乱扑客衣纷不扫。\n肃肃惊风忽破行，却似张芝作颠草。",
        "dynasty": "宋",
        "collection_info": null
    },
    {
        "uuid": "3ba73c90b29f3952a6514b0401a9e116",
        "title": "和笑庵送麵",
        "author": "王之道",
        "content": "深堂杰阁松风鸣，黄梅已过双溪晴。\n不知城市乃有此，六月表裏冰壶清。\n我来蒙师炷香鼎，旋汲溪泉为煎茗。\n明朝又送不托材，大慰枯肠怯龙饼。",
        "dynasty": "宋",
        "collection_info": null
    },
    {
        "uuid": "c02fcb48b15501a14f1e3c509772ed03",
        "title": "赠坚上人",
        "author": "王之道",
        "content": "岷峩何处在目前，怳惚万里惟心田。\n道人遐想对缣素，毫端亹亹生云烟。\n不烦扪参更历井，坐见紫翠摩苍天。\n崔嵬绝顶明积雪，崎岖幽涧萦流泉。\n当时神禹导江处，随山刋木知何年。\n竹斋言语妙天下，山情水思何绵绵。\n想当落笔快挥扫，精神如到岷峨巅。\n师诚乞诗我丐画，不然无用徒相煎。",
        "dynasty": "宋",
        "collection_info": null
    },
    {
        "uuid": "78b2538e13d3d882ad74a472f1630783",
        "title": "寄古上人若之用东坡径山韵",
        "author": "王之道",
        "content": "寄语山中好看客，待与诸郎醉秋色。\n诸郎作诗学东坡，笔力骎骎清到骨。\n由来习气相薫蒸，千古勾吴张季鹰。\n鲈鱼斫鲙饮入夜，哦诗坐对风窗灯。\n好向少陵赓客至，樽酒盘飡正相似。\n请师净扫壁上尘，凖拟临时醉题字。",
        "dynasty": "宋",
        "collection_info": null
    },
    {
        "uuid": "9b3ae99d308befdec7de4b8371a41449",
        "title": "送道觉游天童山",
        "author": "王之道",
        "content": "小雨新晴接重九，猎猎西风振衰柳。\n二禅过我欲东游，为说偕行得良友。\n天童老人笑垂手，应问师来欲何取。\n相逢莫作一日留，袖取鄞江过淮右。",
        "dynasty": "宋",
        "collection_info": null
    },
    {
        "uuid": "7aaef1aa00bd311c074a80dd02e06c49",
        "title": "四祖山",
        "author": "王之道",
        "content": "黄梅西去一舍许，奔走龙天瞻四祖。\n师今何往昔何来，占断金沙长作主。\n须知至道本不灭，岂独高名固非取。\n偶传衣钵继三世，遂配云中诏千古。\n寺藏岩腹蟠地轴，塔据峰巅立天柱。\n棱层石栈斜瓮玉，缭绕溪流缓萦组。\n月明飞瀑百虹挂，风撼长松万蛟舞。\n路通涧谷横略彴，树霭烟霞团缕数。\n清阴扫径初入夏，苍藓封庭新过雨。\n留连归客获聨辔，邂逅主僧还接武。\n请观异事花五叶，愿结胜缘香一缕。\n何人为作锦鷄梦，此意他年铭肺腑。",
        "dynasty": "宋",
        "collection_info": null
    },
    {
        "uuid": "73e3ee8315abb4c83843a9e5055d29c3",
        "title": "和荀晋仲题法隆韵",
        "author": "王之道",
        "content": "去来何所喜，一雨应澄清。\n憔悴有生理，嘆嗟成颂声。\n酒垆从客醉，村畽问农耕。\n深得诹询意，谁能继此行。",
        "dynasty": "宋",
        "collection_info": null
    },
    {
        "uuid": "e5dbbebd6be35a44af650a6056964290",
        "title": "和沈进可检法秋夜饮客待月",
        "author": "王之道",
        "content": "欲雨云容合，濒江水气浮。\n笑谈初入夜，灯火适逢秋。\n巧借三豪便，还成一醉谋。\n投琼酬木李，秪使老夫羞。",
        "dynasty": "宋",
        "collection_info": null
    },
    {
        "uuid": "c1fc12de43b1facde1677561a65249f1",
        "title": "冬夜对月怀彦逢弟",
        "author": "王之道",
        "content": "荒庭寒有月，穷巷静无声。\n坐想积年别，遥同今夕明。\n蹉跎前进士，憔悴老书生。\n短棹归来好，邉城久偃兵。",
        "dynasty": "宋",
        "collection_info": null
    },
    {
        "uuid": "f4b146964f81e8096cb81b92187cd830",
        "title": "和沈次韩历阳归来见寄",
        "author": "王之道",
        "content": "腊近梅争白，冬温柳渐黄。\n强吟诗思涩，幽步野情长。\n别去嗟何阔，归来肯遽忘。\n开缄得佳句，和气溢寒鄊。",
        "dynasty": "宋",
        "collection_info": null
    },
    {
        "uuid": "4968310a5e9a0229ca7f12c7c1949578",
        "title": "和魏定父",
        "author": "王之道",
        "content": "十里南溪路，思君一望间。\n黄花秋色老，红叶露痕殷。\n似说亲朋集，遥知杖屦閒。\n徘徊松径晚，踏破紫苔斑。",
        "dynasty": "宋",
        "collection_info": null
    },
    {
        "uuid": "b7761b12f3fa1330e7179653004f0e54",
        "title": "和子薳官牌夹口韵是日闻官军破虔贼",
        "author": "王之道",
        "content": "滞留嗟是役，艰险笑吾生。\n此去和风顺，朝来虔贼平。\n湖山争喜气，雁鹜送欢声。\n千里前塘路，应知客念轻。",
        "dynasty": "宋",
        "collection_info": null
    },
    {
        "uuid": "4fde373e92f2692f0cbe1b6e38ac1c54",
        "title": "和刘与可二首  其一",
        "author": "王之道",
        "content": "老来无柰懒，春至不胜情。\n万石嗟遗迹，双鱼谢寄声。\n压花朝雨重，酾酒夜泉鸣。\n细把君诗读，冰壶表裏清。",
        "dynasty": "宋",
        "collection_info": null
    },
    {
        "uuid": "da7b97deac372afc24f338d4238834f7",
        "title": "和刘与可二首  其二",
        "author": "王之道",
        "content": "野塘春草遍，芳树老藤纒。\n远信占黄耳，清游任白颠。\n山光晴抹黛，湖气暖腾烟。\n我有邉韶癖，何妨昼日眠。",
        "dynasty": "宋",
        "collection_info": null
    },
    {
        "uuid": "930617079f6bacdebca894cfe116131f",
        "title": "和历阳李簿见寄",
        "author": "王之道",
        "content": "短鬓纷垂白，衰颜悴带黄。\n多寒冬更甚，少睡夜能长。\n旧学长荒废，新知感爱忘。\n何时一樽酒，谈咏带江乡。",
        "dynasty": "宋",
        "collection_info": null
    },
    {
        "uuid": "44a125bdc57db0c576d91fa168492da0",
        "title": "和因格非见寄二首  其一",
        "author": "王之道",
        "content": "青山如我约，终日对柴门。\n学道未忘念，怀君空断魂。\n时来当有用，事往置无论。\n反覆新诗读，谁知老眼昏。",
        "dynasty": "宋",
        "collection_info": null
    },
    {
        "uuid": "8b047d4894eb19109a71a1dcd7f0a514",
        "title": "和因格非见寄二首  其二",
        "author": "王之道",
        "content": "兀坐时看屋，閒居昼掩门。\n吴吟聊遣兴，楚些欲招魂。\n否泰宜周易，行藏付鲁论。\n不须伤老大，眠食度朝昏。",
        "dynasty": "宋",
        "collection_info": null
    },
    {
        "uuid": "331e839509f7ba227f7d32f3b281198d",
        "title": "和程德远二首  其一",
        "author": "王之道",
        "content": "寓问发函旧，论交倾盖新。\n几年瞻翰墨，今日侍光尘。\n御侮烦骁将，扶颠倚大臣。\n相逢更可恨，对酒漉陶巾。",
        "dynasty": "宋",
        "collection_info": null
    },
    {
        "uuid": "7900d10f64ffcbce89a93a08522d4b79",
        "title": "和程德远二首  其二",
        "author": "王之道",
        "content": "未尽通宵话，犹如一日秋。\n壮怀天共远，归意雨同留。\n灯烬何明灭，蛩声静应酬。\n十年为客梦，应不负瀛洲。",
        "dynasty": "宋",
        "collection_info": null
    },
    {
        "uuid": "de53ed989bf377e1e37945f677929c16",
        "title": "追和老杜江上",
        "author": "王之道",
        "content": "独坐日将夕，凄凄风雨秋。\n寒灯照孤屋，欹榻拥疏裘。\n身世槐安国，功名蜃化楼。\n归欤老居士，踪迹继浮休。",
        "dynasty": "宋",
        "collection_info": null
    },
    {
        "uuid": "d01271ea93043252ab3198a88e580b1e",
        "title": "和彦时兄赠王广济",
        "author": "王之道",
        "content": "往矣古循吏，贤哉今长民。\n牛羊归落日，桑柘殿余春。\n共学知名久，相逢见面新。\n疮痍頼休养，犹喜见斯人。",
        "dynasty": "宋",
        "collection_info": null
    },
    {
        "uuid": "a5a5dd2634eb9d8f5c3d655717cc4f0f",
        "title": "和王觉民简褒山因上人枣岭魏欣然二首  其一",
        "author": "王之道",
        "content": "七行才业在，宁久困无津。\n秋到搏风翼，春迴纵壑鳞。\n褒山方竞秀，枣岭益争新。\n珍重二三子，诗骚追古人。",
        "dynasty": "宋",
        "collection_info": null
    },
    {
        "uuid": "f4c56bb86cd1b2994fa4940d9c9671b3",
        "title": "和王觉民简褒山因上人枣岭魏欣然二首  其二",
        "author": "王之道",
        "content": "君来踰半月，未果一尊同。\n湖水寒应碧，山梨雨自红。\n何时过北牗，今日转西风。\n相去无他地，孤城杖屦中。",
        "dynasty": "宋",
        "collection_info": null
    },
    {
        "uuid": "5e667f328f455b82edffb69283aeabe9",
        "title": "酬陈勉仲勉仲寄示诸公所和黄字韵诗轴且责其归重念匹夫怀璧之罪不敢靳因復和其韵反之",
        "author": "王之道",
        "content": "失梳蓬鬓结，欠洗垢衣黄。\n我欲齐荣辱，谁能较短长。\n贱贫犹不去，富贵慎无忘。\n岂敢贪怀璧，春秋戒越乡。",
        "dynasty": "宋",
        "collection_info": null
    },
    {
        "uuid": "8b25ea1aaab49ba5c36ac2ad992432b9",
        "title": "和秦寿之题蕲春驿浸月轩",
        "author": "王之道",
        "content": "千山初过雨，万籁不鸣风。\n宝鑑沉寒水，冰轮上太空。\n竹梢低蘸碧，枫叶冷浮红。\n终欲金沙去，经营一畆宫。",
        "dynasty": "宋",
        "collection_info": null
    },
    {
        "uuid": "41e24df47e907d68b78422c118c08a51",
        "title": "吴兴舟中有作",
        "author": "王之道",
        "content": "大泽知何处，扁舟快此行。\n绮罗纷胜赏，歌吹溢欢声。\n茭葑春还合，波涛暮自平。\n临风一披拂，谁识未归情。",
        "dynasty": "宋",
        "collection_info": null
    },
    {
        "uuid": "06f2c12659e0704c191a46fc62065bce",
        "title": "遣兴",
        "author": "王之道",
        "content": "步屧随儿辈，临池得凭栏。\n久阴东虹断，小满北风寒。\n点水荷三迭，依墻竹数竿。\n乍晴何所喜，云际远山攅。",
        "dynasty": "宋",
        "collection_info": null
    },
    {
        "uuid": "100d4e9aa9547444a00dd96bfecc0c87",
        "title": "和龚圣任冬日即事",
        "author": "王之道",
        "content": "老怯繁霜劲，閒怜爱日温。\n御寒朝强酒，防寇夜撑门。\n采荠篱根地，观梅郭外春。\n余生何所託，归命大慈尊。",
        "dynasty": "宋",
        "collection_info": null
    },
    {
        "uuid": "b6f856d0e52ce2cdfd4672b6b3932584",
        "title": "和秦寿之题黄州郡楼",
        "author": "王之道",
        "content": "西北张霞绮，东南漾月波。\n登临笻作马，吟咏笔翻河。\n思与苍霞远，情同白水多。\n新诗清且丽，标致压阴何。",
        "dynasty": "宋",
        "collection_info": null
    },
    {
        "uuid": "6b3d7efdf79a870c0d48437c64f46da1",
        "title": "和子薳春江用老杜韵",
        "author": "王之道",
        "content": "欲去未成去，朔风鸣怒涛。\n片帆洲外举，列岫雾中高。\n竹屋雨沾被，纸窗寒透袍。\n遥应望归艇，向夕走儿曹。",
        "dynasty": "宋",
        "collection_info": null
    },
    {
        "uuid": "d6937de67b208144a959b1125c4f50da",
        "title": "送彦逢弟赴西兴盐场",
        "author": "王之道",
        "content": "闻道西兴去，全家共小舟。\n别离江北岸，怀抱海东头。\n闪闪风帆远，滔滔雪浪浮。\n苕溪在何许，应为故人留。",
        "dynasty": "宋",
        "collection_info": null
    },
    {
        "uuid": "6100fc3b65ed846578510c84c148e47a",
        "title": "送安丰判官江叔夜用菊花韵",
        "author": "王之道",
        "content": "冬温行色好，江上菊花黄。\n鄊味莼羮美，皇恩诰墨香。\n招延从北海，吟咏继东阳。\n别后如相忆，时应问草堂。",
        "dynasty": "宋",
        "collection_info": null
    },
    {
        "uuid": "2aa64eef293639bba7c9aee7b53b0a09",
        "title": "秋日喜雨题周材老壁",
        "author": "王之道",
        "content": "大旱弥千里，群心廹望霓。\n檐声闻夜溜，山气见朝隮。\n处暑余三日，高原满一犂。\n我来何所喜，焦槁免无泥。",
        "dynasty": "宋",
        "collection_info": null
    },
    {
        "uuid": "1451c05c1eb75f1a5e56263a3983de67",
        "title": "立春和孙子绍二首  其一",
        "author": "王之道",
        "content": "老穷推不去，湖海又逢春。\n懒復论三甲，空惊荐五辛。\n柳梢寒已动，萱草暖还新。\n我亦寰中物，因君试问津。",
        "dynasty": "宋",
        "collection_info": null
    },
    {
        "uuid": "83761a22b99babfbb1531e3ec89db390",
        "title": "立春和孙子绍二首  其二",
        "author": "王之道",
        "content": "南浦初开冻，东郊未去寒。\n芳华归草木，生意入门阑。\n绿蚁供瑶瓮，青丝送玉盘。\n新诗妙当世，赋答敢辞难。",
        "dynasty": "宋",
        "collection_info": null
    },
    {
        "uuid": "ac9f9532e14e838fc4804799427c8758",
        "title": "题许公寨驿",
        "author": "王之道",
        "content": "畏景还迎日，追凉偶遡风。\n泉声山上下，松影路西东。\n远览心犹壮，清吟语自工。\n雨多何所喜，郡国庆年丰。",
        "dynasty": "宋",
        "collection_info": null
    },
    {
        "uuid": "9898d3dec91adc746f0869de4526700d",
        "title": "和鲁如晦春日过定远山口",
        "author": "王之道",
        "content": "雨足塍塍水，春晴处处花。\n畏涂双隻堠，荒戍两三家。\n心折朝鸣鹿，魂惊暮集鸦。\n想君行役苦，愁蹙不成嗟。",
        "dynasty": "宋",
        "collection_info": null
    },
    {
        "uuid": "7e9791585b1c7492407253a3082d294f",
        "title": "丹阳湖阻风二首  其一",
        "author": "王之道",
        "content": "水阔风还怒，舟轻浪更颠。\n云容初过雨，湖势欲吞天。\n沙觜青枫外，鱼罾白鸟邉。\n夕阳应到岸，沉醉酒家眠。",
        "dynasty": "宋",
        "collection_info": null
    },
    {
        "uuid": "50aa62aa0741fc7bdf3ce94b4d57c505",
        "title": "丹阳湖阻风二首  其二",
        "author": "王之道",
        "content": "老去心犹壮，诗成喜欲颠。\n时危思报主，穷极待呼天。\n归梦先湖外，离情到酒邉。\n晚来风更恶，舟卧不成眠。",
        "dynasty": "宋",
        "collection_info": null
    },
    {
        "uuid": "893eb8d6eaa0e8e49a3ed5712712dfcf",
        "title": "和潘泽之沈元吉泛舟湖上",
        "author": "王之道",
        "content": "散骑真前辈，休文即当家。\n泛舟成丽句，散绮见余霞。\n惊去沙鸥没，招来酒斾斜。\n春归何处觅，篱角见金沙。",
        "dynasty": "宋",
        "collection_info": null
    },
    {
        "uuid": "6f2cfb2a422d0a2746ab9d7f56aedc22",
        "title": "赠严彦醇",
        "author": "王之道",
        "content": "一别三年久，重来两鬓苍。\n瘦笻扶蹇步，新茗搅枯肠。\n得句情还适，逢人话颇长。\n湖山元不改，丧乱我心伤。",
        "dynasty": "宋",
        "collection_info": null
    },
    {
        "uuid": "149d3dd9f166b2d8fbd247bce6790e5c",
        "title": "中秋  其一",
        "author": "王之道",
        "content": "静院三更雨，楼台一点风。\n新诗愁恨裏，故国梦魂中。\n节物它郷异，交情我辈同。\n眼前多怪事，咄咄强书空。",
        "dynasty": "宋",
        "collection_info": null
    },
    {
        "uuid": "8105ac67ce9a0094e34f8cdea9cc0495",
        "title": "中秋  其二",
        "author": "王之道",
        "content": "出户喜折屐，江天来翠岑。\n看云忘久立，待月动微吟。\n闗塞重回首，简编劳繫心。\n琴中有山水，应解遇知音。",
        "dynasty": "宋",
        "collection_info": null
    },
    {
        "uuid": "fe716166eff079803b5477aace0806f8",
        "title": "题北庄用陈勉仲韵",
        "author": "王之道",
        "content": "幽亭临水竹，云是使君庄。\n秋霁来观稼，春融赋采桑。\n纳凉供芡实，载酒摘莲房。\n坐得牧民术，也应如牧羊。",
        "dynasty": "宋",
        "collection_info": null
    },
    {
        "uuid": "04ee229cdef4152680f4bc23bfa77e49",
        "title": "用陈阜卿劝农韵呈宣城太守  其一",
        "author": "王之道",
        "content": "何处催耕早，宣城刺史先。\n旗麾明晓市，耒耜徧晴川。\n道路欢声接，樽罍丽景鲜。\n似闻携百榼，分饷及高年。",
        "dynasty": "宋",
        "collection_info": null
    },
    {
        "uuid": "90cf98a98e910050d2008bb7b6b5a600",
        "title": "用陈阜卿劝农韵呈宣城太守  其二",
        "author": "王之道",
        "content": "欲知人意喜，万户鬰炉烟。\n纱帽花垂额，金巵酒到莲。\n岁丰端可卜，农劝竞相传。\n往矣南阳政，今追召父贤。",
        "dynasty": "宋",
        "collection_info": null
    },
    {
        "uuid": "8002cf770f8e2b6c9c2456eb8ed97371",
        "title": "烧火用陈西麓韵",
        "author": "王之道",
        "content": "烧火驱寒去，衔杯待暖回。\n家书万金值，怀抱一时开。\n腊雪犹栖树，风光已着梅。\n相过随处好，未怪损梅苔。",
        "dynasty": "宋",
        "collection_info": null
    },
    {
        "uuid": "b4f99c5f01e66e875eabc36694dc0623",
        "title": "题黄梅驿舍壁间",
        "author": "王之道",
        "content": "石润占梅雨，山寒应麦秋。\n清风鸣翠篠，疏雨湿红榴。\n古驿苔封砌，荒城柳映楼。\n高吟一瓯茗，聊为故人留。",
        "dynasty": "宋",
        "collection_info": null
    },
    {
        "uuid": "bf1da87ef79900842eb448b370050fde",
        "title": "太湖呈邵公晋沈元吉",
        "author": "王之道",
        "content": "半月江湖上，晚来方得风。\n挂帆谁共快，到岸偶相逢。\n可是过从旧，都缘臭味同。\n长亭一樽茗，亲厚意何穷。",
        "dynasty": "宋",
        "collection_info": null
    },
    {
        "uuid": "35c9b78eb0394a7e4db6890a08386592",
        "title": "秋夜对月",
        "author": "王之道",
        "content": "青廓经新雨，扶疏桂影秋。\n夜凉山色静，风细水光浮。\n坐久因忘寐，诗成得散愁。\n愿言乘此兴，同赋庾公楼。",
        "dynasty": "宋",
        "collection_info": null
    },
    {
        "uuid": "7cb52d7422141cdd52184eb571cae77b",
        "title": "春日无为道中",
        "author": "王之道",
        "content": "旱甚山光暗，风颠日色微。\n桑芽蝱翅小，荻笋彘肩肥。\n野寺看题壁，村垆问典衣。\n春容良不恶，杨柳正依依。",
        "dynasty": "宋",
        "collection_info": null
    },
    {
        "uuid": "66d15c33f4c879fb521b12d1bd1caafa",
        "title": "归自合肥于四顶山绝湖呈孙仁叔抑之",
        "author": "王之道",
        "content": "达岸三时顷，瞻山四顶賖。\n乔林知马尾，乱石见麞牙。\n水脚浮青靛，湖唇滉白沙。\n渔人收辏网，归去日西斜。",
        "dynasty": "宋",
        "collection_info": null
    },
    {
        "uuid": "4ca7aac4f20d2a92f9a5186796a0e237",
        "title": "呈蔡元德二首  其一",
        "author": "王之道",
        "content": "别来閒计日，一日似三秋。\n顾我无能老，逢君始欲愁。\n诗情今转胜，交契久还稠。\n学问神龟似，当年继践猷。",
        "dynasty": "宋",
        "collection_info": null
    },
    {
        "uuid": "637513c0fe4eb1baf9e7ad04d95d0ba5",
        "title": "呈蔡元德二首  其二",
        "author": "王之道",
        "content": "一叶黄梅雨，潺潺过麦秋。\n昏沉浑似醉，憔悴不禁愁。\n渠溢门庭淖，园荒草树稠。\n乍晴酬绝唱，何幸对风猷。",
        "dynasty": "宋",
        "collection_info": null
    },
    {
        "uuid": "2ba436711cf6b693f9ec2f741c089e53",
        "title": "蒙城早行",
        "author": "王之道",
        "content": "残月千家闭，荒城万窍号。\n举头华盖近，回睇启明高。\n野逈霜迎面，风清冷透袍。\n十年河上路，从此步金鳌。",
        "dynasty": "宋",
        "collection_info": null
    },
    {
        "uuid": "14b499a9a5444f7f7bb2f4ccc53c01ef",
        "title": "固陵道中",
        "author": "王之道",
        "content": "道路榛菅合，装赍咫尺迷。\n陟冈还见塔，下阪忽逢溪。\n逈野鸣朝麂，疏茨撼午鷄。\n固陵何处是，弛担日应西。",
        "dynasty": "宋",
        "collection_info": null
    },
    {
        "uuid": "853195307724171d9fa2efa388e5d127",
        "title": "广济道中",
        "author": "王之道",
        "content": "晓日挂林麓，秋风入涧阿。\n野禽飞自语，田父笑相过。\n村畽仓箱富，山蹊芋栗多。\n一鞭聊策蹇，驰上小罗坡。",
        "dynasty": "宋",
        "collection_info": null
    },
    {
        "uuid": "ac31f58aa82a346294d2e7f844461e97",
        "title": "沙窝道中",
        "author": "王之道",
        "content": "十里沙窝路，晴云向暮开。\n褰裳九过水，驻马一观梅。\n岁晚松篁茂，山寒虎豹哀。\n不因王事迫，谁肯此间来。",
        "dynasty": "宋",
        "collection_info": null
    },
    {
        "uuid": "54fda2e19a54b295401c32a0006c7865",
        "title": "舟过三丫河",
        "author": "王之道",
        "content": "揺落蒹葭浦，荒凉雁鹜村。\n吴柑迎齿冷，鲁酒着颜温。\n水涩风还逆，天寒日自暾。\n不堪归思乱，鸟鹊闹黄昏。",
        "dynasty": "宋",
        "collection_info": null
    },
    {
        "uuid": "55d321e7ab922d5f125001d4e18b6158",
        "title": "过白羊市",
        "author": "王之道",
        "content": "小市环农畆，长桥接佛宫。\n扁舟帆影日，幽鸟柳阴风。\n沙觜浅深水，树梢红白茸。\n乍闻秋籴贱，吾亦庆年丰。",
        "dynasty": "宋",
        "collection_info": null
    },
    {
        "uuid": "c4d4c877445c7a4c3cf125f4d16954c1",
        "title": "立春示儿二首  其一",
        "author": "王之道",
        "content": "雪尽适霑雨，腊穷初得春。\n上冰鱼意乐，出谷鸟声新。\n便觉风光好，何忧活计贫。\n一樽聊共醉，疏率见吾真。",
        "dynasty": "宋",
        "collection_info": null
    },
    {
        "uuid": "e60bd1128b8343f8cbf16288c7ef16ce",
        "title": "立春示儿二首  其二",
        "author": "王之道",
        "content": "朝来何所喜，人唱玉楼春。\n酒着心还壮，诗成思转新。\n士衡宁久困，曲逆岂长贫。\n千载风云会，欣逢圣主真。",
        "dynasty": "宋",
        "collection_info": null
    },
    {
        "uuid": "2e00ef8da76026bb862d2082cee1501c",
        "title": "追和李义山赋菊二首  其一",
        "author": "王之道",
        "content": "嫩萼犹封绿，繁英已醉黄。\n雨余三径晚，秋到一枝香。\n滴滴盈朝露，晖晖映夕阳。\n何妨浮玉斚，共醉木兰堂。",
        "dynasty": "宋",
        "collection_info": null
    },
    {
        "uuid": "0af9682df87ce4f847e8180ccb4c1c8b",
        "title": "追和李义山赋菊二首  其二",
        "author": "王之道",
        "content": "团团青盖小，拂拂御袍黄。\n翠叶凌霜秀，繁英浥露香。\n浮觞追北牖，饮水记南阳。\n采采东篱下，行歌对草堂。",
        "dynasty": "宋",
        "collection_info": null
    },
    {
        "uuid": "6b76443c3d7cac34dc0fec1e2c0f11c3",
        "title": "和沈次韩秋日雨后督子厚报",
        "author": "王之道",
        "content": "江槛连朝雨，山斋昨夜凉。\n不知新稻熟，深怪晚炊香。\n得句君应喜，闻风我漫狂。\n绣溪行乐处，云水几千章。",
        "dynasty": "宋",
        "collection_info": null
    },
    {
        "uuid": "4476eaae6cc37d4125df58a9bac63b3f",
        "title": "秋日即事三首  其一",
        "author": "王之道",
        "content": "晚来何所喜，急雨洗新秋。\n幸遂登高赋，应容遇胜留。\n藕花明远近，鸥鸟任沉浮。\n不用挥纨扇，何妨醉玉舟。",
        "dynasty": "宋",
        "collection_info": null
    },
    {
        "uuid": "e89be2afd653c58854c443cac2ae23c8",
        "title": "秋日即事三首  其二",
        "author": "王之道",
        "content": "今日知何日，西风正得秋。\n天心方祚汉，人物合师留。\n才略烦威敌，声名頼镇浮。\n不妨临赋乐，泛泛有杨舟。",
        "dynasty": "宋",
        "collection_info": null
    },
    {
        "uuid": "903362a243c72b0ec73576f915464635",
        "title": "秋日即事三首  其三",
        "author": "王之道",
        "content": "俛仰黄花集，澄清九月秋。\n预愁新任迫，难为故人留。\n风去山光合，江迴水气浮。\n何当脱羁绊，同办五湖舟。",
        "dynasty": "宋",
        "collection_info": null
    },
    {
        "uuid": "1821632aae72b2cca72fe8b6d59de469",
        "title": "雪晴三首  其一",
        "author": "王之道",
        "content": "雪压千山浄，云披万里晴。\n木冰争霁色，檐雨碎寒声。\n静映吟窗冷，轻浮茗椀清。\n最宜今夜月，来借短檠明。",
        "dynasty": "宋",
        "collection_info": null
    },
    {
        "uuid": "dffc709aef5b51939c77a3b8342ce60f",
        "title": "雪晴三首  其二",
        "author": "王之道",
        "content": "湖山开宿霭，院落快新晴。\n滉漾溶银色，潺湲过雨声。\n味增茶品胜，光夺月华清。\n放出东墻角，梅花数点明。",
        "dynasty": "宋",
        "collection_info": null
    },
    {
        "uuid": "32d4618292a1c00dae6ccfc7f9355690",
        "title": "雪晴三首  其三",
        "author": "王之道",
        "content": "气暾寒日晓，光照远山晴。\n邹谷有春意，袁门闻履声。\n映书何自苦，炙背不妨清。\n邂逅逢诗将，高吟眼倍明。",
        "dynasty": "宋",
        "collection_info": null
    },
    {
        "uuid": "e1252329494a9308a092b731cb9ca168",
        "title": "和余时中元夕二首  其一",
        "author": "王之道",
        "content": "今夕知何夕，熈熈万室春。\n歌楼醒醉客，灯市往来人。\n劝酒行杯促，联诗得句新。\n铜壶休见廹，欢笑正相亲。",
        "dynasty": "宋",
        "collection_info": null
    },
    {
        "uuid": "39607ef11c01c30c871b484307b9274c",
        "title": "和余时中元夕二首  其二",
        "author": "王之道",
        "content": "罗绮行歌夜，杯盘坐笑春。\n舞衫催急管，步障拥佳人。\n灯火珠星粲，楼台璧月新。\n传柑良可乐，黼座玉音亲。",
        "dynasty": "宋",
        "collection_info": null
    },
    {
        "uuid": "822baa52e49fcd8b02eeba55c857f469",
        "title": "次韵鲁如晦七夕",
        "author": "王之道",
        "content": "今夕知何夕，相逢莫漫愁。\n凉飔开北牖，新月挂西楼。\n重惜经年别，贪延数刻秋。\n明朝河汉隔，西向望牵牛。",
        "dynasty": "宋",
        "collection_info": null
    },
    {
        "uuid": "66047f7da06f3a615863843581f1c0de",
        "title": "秋日郊行",
        "author": "王之道",
        "content": "断桥临野水，疏屋见人家。\n嫩绿几畦菜，深黄三径花。\n断云行自逐，征雁望还賖。\n好访韩湘去，山林养白鸦。",
        "dynasty": "宋",
        "collection_info": null
    },
    {
        "uuid": "4a6a4de34d5c208bec8f2cc6c02ff105",
        "title": "閒眠二首  其一",
        "author": "王之道",
        "content": "乍暖经行久，新凉出浴初。\n酒酣春昼永，食饱午钟余。\n我懒喜聊復，君閒应乐胥。\n年来苦奔走，此味竟何如。",
        "dynasty": "宋",
        "collection_info": null
    },
    {
        "uuid": "9a1c1e2d28fb1d7dac369ef19e7d7998",
        "title": "閒眠二首  其二",
        "author": "王之道",
        "content": "秋怀一事无，暑尽昼凉初。\n竹户静长闭，藜床安有余。\n逍遥化蝴蝶，容易入华胥。\n天上多官府，神仙恐不如。",
        "dynasty": "宋",
        "collection_info": null
    },
    {
        "uuid": "5180dd64bfd2c3fbdb0e196ccf97b4fe",
        "title": "閒居",
        "author": "王之道",
        "content": "五斗不尔竞，一区聊自营。\n閒看探花信，静坐听松声。\n约客酒初熟，访僧诗漫成。\n有时过闾里，往往竞邀迎。",
        "dynasty": "宋",
        "collection_info": null
    },
    {
        "uuid": "5c656298d36da1404557ed91eaec40c3",
        "title": "独步",
        "author": "王之道",
        "content": "饱余惟欲睡，散睡步东园。\n雨足富莲子，年丰多稻孙。\n崎岖穷竹径，诘曲遍花源。\n何必冠童辈，偕来笑语喧。",
        "dynasty": "宋",
        "collection_info": null
    },
    {
        "uuid": "4215b32a140a5087eb0a2facd81e03e2",
        "title": "逍遥堂二首  其一",
        "author": "王之道",
        "content": "独坐虚堂寂，烟销瓦博山。\n出游鱼自乐，飞倦鸟知还。\n花气清风远，槐阴白昼閒。\n逍遥入诗思，落笔笑谈间。",
        "dynasty": "宋",
        "collection_info": null
    },
    {
        "uuid": "9ab3073b750cf9b3c870b250af358426",
        "title": "逍遥堂二首  其二",
        "author": "王之道",
        "content": "娜婀风前竹，空蒙雨外山。\n孤云心共远，短艇兴俱还。\n酒有双莲胜，诗无一字閒。\n因君成怅想，时到梦魂间。",
        "dynasty": "宋",
        "collection_info": null
    },
    {
        "uuid": "4956ef00e29aa46ef7e0a6ff5aaa0668",
        "title": "饱食",
        "author": "王之道",
        "content": "予亦属厌耳，女寛何嘆三。\n一箪傥知足，八珍自忘贪。\n驼峰擅西北，瑶柱夸东南。\n但愿无是馁，藜羮非我惭。",
        "dynasty": "宋",
        "collection_info": null
    },
    {
        "uuid": "4147aeafc3a4fba685a0bdc4b21c3579",
        "title": "放船和子薳韵",
        "author": "王之道",
        "content": "冬温寒日好，岁晚早梅开。\n帆脚随风转，江流与岸迴。\n坐怜青嶂远，静见白鸥来。\n水驿三千里，斯游亦壮哉。",
        "dynasty": "宋",
        "collection_info": null
    },
    {
        "uuid": "3f90b742953d77fe96ba492f6e41bddb",
        "title": "追和东坡倦夜一首",
        "author": "王之道",
        "content": "风阁开还闭，龛灯暗復明。\n竹间听露滴，庭际看云行。\n皎月千门静，微风一座清。\n只今廷诤者，谁復继元成。",
        "dynasty": "宋",
        "collection_info": null
    },
    {
        "uuid": "add7b33c6afd9c2db73e2b7f70a8dc9c",
        "title": "和子薳泛江送客用老杜韵",
        "author": "王之道",
        "content": "北风还入夜，波怒未能平。\n江气云烟重，山光水墨轻。\n荧荧渔火乱，惨惨暮寒生。\n咫尺淮郷路，淹留繫此情。",
        "dynasty": "宋",
        "collection_info": null
    },
    {
        "uuid": "dd8f92cbb87adaba0e9c39ba5996b0ba",
        "title": "久客和子薳用老杜韵",
        "author": "王之道",
        "content": "舟解风还顺，江神亦世情。\n滞留三月过，攀送一帆轻。\n行止闗吾道，穷通任此生。\n梅梢春已动，冰雪漫纵横。",
        "dynasty": "宋",
        "collection_info": null
    },
    {
        "uuid": "e51a820f8339f22903939e71fc5a1e91",
        "title": "历阳倅蒙庵郑公卒于位记岁在丁丑与仆有交承之契方来自镇西而仆亦自安丰往邂逅于合肥驿中获为三日之款所谈无非周易太玄老庄之书开警蒙昧多矣公平生学佛行一着端的不昧所谓毫髪无遗恨者仆老矣请从其后而为浄土之游似不晚也作是诗以弔之  其一",
        "author": "王之道",
        "content": "我倅安丰日，君来自历阳。\n交承分彼此，邂逅及行藏。\n精义通玄易，微言妙老庄。\n刹那今十稔，叹仰未能忘。",
        "dynasty": "宋",
        "collection_info": null
    },
    {
        "uuid": "3287e7f4fb9bba1820b7143f7d7f32ee",
        "title": "历阳倅蒙庵郑公卒于位记岁在丁丑与仆有交承之契方来自镇西而仆亦自安丰往邂逅于合肥驿中获为三日之款所谈无非周易太玄老庄之书开警蒙昧多矣公平生学佛行一着端的不昧所谓毫髪无遗恨者仆老矣请从其后而为浄土之游似不晚也作是诗以弔之  其二",
        "author": "王之道",
        "content": "东晋陶元亮，西京董仲舒。\n高风敦薄俗，妙论见遗书。\n水石伤新窆，松篁惨旧庐。\n楞伽今在否，此道发眀初。",
        "dynasty": "宋",
        "collection_info": null
    },
    {
        "uuid": "3eb6e5d62666836d60f3b4dcd04dab65",
        "title": "哭韩积中二首  其一",
        "author": "王之道",
        "content": "命矣穷张籍，归哉病长卿。\n焦湖家自远，畏日我同行。\n想像分携处，依稀謦欬声。\n仙踪向西路，回首泪纵横。",
        "dynasty": "宋",
        "collection_info": null
    },
    {
        "uuid": "e6ef90d716428ded9a70a2a6da5b71db",
        "title": "哭韩积中二首  其二",
        "author": "王之道",
        "content": "多能倾相府，高义着房州。\n脱略通侯贵，追随逐客游。\n敢论当世比，曾向古人求。\n怊怅今楼护，黄泉已再秋。",
        "dynasty": "宋",
        "collection_info": null
    },
    {
        "uuid": "9e005ea1929addd66aa4ecba1fc51106",
        "title": "哀陈夫子  其一",
        "author": "王之道",
        "content": "不见陈夫子，依稀四载余。\n云亡前日信，报葬几时书。\n玉轴千篇在，牙籖万卷储。\n九原应有恨，新第落成初。",
        "dynasty": "宋",
        "collection_info": null
    },
    {
        "uuid": "a04f7311a4b1df9cc98e402500c94bb8",
        "title": "哀陈夫子  其二",
        "author": "王之道",
        "content": "去矣君何速，闻之我重悲。\n席尘埋古鼎，书蠧入新诗。\n鸿雁嗟安仰，枌揄痛莫追。\n木瓜惭未报，临纸涕涟洏。",
        "dynasty": "宋",
        "collection_info": null
    },
    {
        "uuid": "3c8a41c8298cde81e6a12f509faac3d5",
        "title": "哀汤与立父  其一",
        "author": "王之道",
        "content": "薄俗久不竞，丘园多逸民。\n闻君轻去世，令我重沾巾。\n一梦苕溪晓，千年石堵春。\n人情不能已，南望哭江滨。",
        "dynasty": "宋",
        "collection_info": null
    },
    {
        "uuid": "c88a72c098708df0b2d6c8e10b740c52",
        "title": "哀汤与立父  其二",
        "author": "王之道",
        "content": "一门今七世，谁復似君家。\n盛事追公艺，高风暎伯华。\n板舆方就养，玉树遽兴嗟。\n叔子今何在，魂应到马牙。",
        "dynasty": "宋",
        "collection_info": null
    },
    {
        "uuid": "3449b6c5ad2c4dbdc2af28eccc31fb65",
        "title": "哀汤与立父  其三",
        "author": "王之道",
        "content": "尚记宣和末，贤科擢阿戎。\n义方传辇下，士誉走江东。\n贺厦心虽切，披云意自忡。\n思君想眉目，悲咽对西风。",
        "dynasty": "宋",
        "collection_info": null
    },
    {
        "uuid": "dbe03a68476a42bef1fb7ee69698733c",
        "title": "哀徐朝义恭人潘氏  其一",
        "author": "王之道",
        "content": "爱子心惟壹，宜家语不烦。\n雨添南涧藻，风偃北堂萱。\n鬰鬰今同穴，诜诜正满门。\n善哉摩顶记，归奉大慈尊。",
        "dynasty": "宋",
        "collection_info": null
    },
    {
        "uuid": "9f6becc859b050b610ad5493633c4100",
        "title": "哀徐朝义恭人潘氏  其二",
        "author": "王之道",
        "content": "城见三千岁，人终八十春。\n从夫安乐近，拜佛率陀新。\n婉娈书彤管，凄凉叹棘薪。\n中郎有贤子，遗泽擢平津。",
        "dynasty": "宋",
        "collection_info": null
    },
    {
        "uuid": "f3387b93acc768fe6e36c5a64f0a8290",
        "title": "和秦寿之题靖安栖霞观",
        "author": "王之道",
        "content": "飞观临无地，江天在目中。\n晚霞工射日，秋水欲浮空。\n蓼岸深迷绿，枫林远映红。\n归欤还可喜，千里一帆风。",
        "dynasty": "宋",
        "collection_info": null
    },
    {
        "uuid": "432253c472e1c05064e81abc35568829",
        "title": "夏日归自宝林二首  其一",
        "author": "王之道",
        "content": "十里招提路，崎岖祝圣归。\n青黄原上麦，红白草间薇。\n正看云容合，俄惊雨脚飞。\n余花被霑湿，芳气袭人衣。",
        "dynasty": "宋",
        "collection_info": null
    },
    {
        "uuid": "3af3b24dcd8ef661b279fab1f1e1537b",
        "title": "夏日归自宝林二首  其二",
        "author": "王之道",
        "content": "远岫升初日，长林霭曙烟。\n峰迴遥见塔，溪转静鸣泉。\n竹箨新披锦，茅花欲擘绵。\n清和多美荫，归路得蹁蹮。",
        "dynasty": "宋",
        "collection_info": null
    },
    {
        "uuid": "e249d66db2102f843ec580e0dfeff502",
        "title": "和詹德秀出南汰二首  其一",
        "author": "王之道",
        "content": "晓出东郊路，春霖数尺泥。\n湖山供胜赏，花草觅新题。\n坐听鸣鸿北，归看落日西。\n乍晴何所喜，芳树早莺啼。",
        "dynasty": "宋",
        "collection_info": null
    },
    {
        "uuid": "d95b841d508b0be8871431aba13aa7da",
        "title": "和詹德秀出南汰二首  其二",
        "author": "王之道",
        "content": "小沼鸣蛙吹，虚堂堕燕泥。\n对花容命酒，书事喜分题。\n僧舍乔林北，田家古道西。\n鹁鸠晴唤妇，谷谷傍人啼。",
        "dynasty": "宋",
        "collection_info": null
    },
    {
        "uuid": "bab817e3c2de4143ca20f677a49cd0a8",
        "title": "题香岩与何希渊陈勉仲联辔",
        "author": "王之道",
        "content": "市井三墪北，招提百丈东。\n晴云披叆叇，寒日弄曈昽。\n滴沥林梢雨，凄凉盖影风。\n我惭追骥足，策蹇走巴僮。",
        "dynasty": "宋",
        "collection_info": null
    },
    {
        "uuid": "91ec63d179d0d8f90edf9038ba631cf1",
        "title": "东灵鹫",
        "author": "王之道",
        "content": "松盖雨还偃，云扉风自闗。\n纵横两溪水，高下万重山。\n入室三弹指，临渊一点颜。\n悬知少来往，石笋绿苔斑。",
        "dynasty": "宋",
        "collection_info": null
    },
    {
        "uuid": "d9703508e4943d99a64ecc7826660eaa",
        "title": "题石碛明因院用李端叔韵",
        "author": "王之道",
        "content": "楚汉干戈地，岿然见此山。\n艰难思帝业，牢落漫禅关。\n野鸟惊人散，江湖到岸邉。\n明朝又东去，空羡阿师閒。",
        "dynasty": "宋",
        "collection_info": null
    },
    {
        "uuid": "d22789703389502ed38c323ba58ec3e9",
        "title": "题法轮寺",
        "author": "王之道",
        "content": "孤塔云烟外，荒蹊草莽间。\n蓼花红糁碎，枫叶绛绡殷。\n送客三溪远，逢僧半日閒。\n功名休览镜，沦落鬓毛斑。",
        "dynasty": "宋",
        "collection_info": null
    },
    {
        "uuid": "d14687878e4d13876081c97b2f95ea90",
        "title": "题宣州书堂山寺",
        "author": "王之道",
        "content": "书堂形胜好，山转与江抛。\n泉古应黄蘖，亭新换白茅。\n雨余苍藓合，春晚绿阴交。\n欲问香岩旨，风林竹自敲。",
        "dynasty": "宋",
        "collection_info": null
    },
    {
        "uuid": "f522cc49e59efc257174a9593bef52a8",
        "title": "秋日游南汰二首  其一",
        "author": "王之道",
        "content": "小雨霑秋旱，清曦霁晓氛。\n山留归壑水，风送过江云。\n碧瓦觚棱出，黄茅兔径分。\n高僧似相喜，茗饮话殷勤。",
        "dynasty": "宋",
        "collection_info": null
    },
    {
        "uuid": "b7fba7fd8874726861ff26cc6f57bd47",
        "title": "秋日游南汰二首  其二",
        "author": "王之道",
        "content": "松篁团野色，葭薍接江氛。\n芳菊开新雨，晴天扫片云。\n村醪过寺共，风袂转山分。\n邂逅梅夫子，清谈得致勤。",
        "dynasty": "宋",
        "collection_info": null
    },
    {
        "uuid": "a0400dd34a58a4a273a3f53c92ce0942",
        "title": "次因上人韵",
        "author": "王之道",
        "content": "一从潜水别，三见菊花黄。\n旧好论交笃，新诗引兴长。\n劳生閒自笑，道术淡相忘。\n蝴蝶秋来懒，时应到睡乡。",
        "dynasty": "宋",
        "collection_info": null
    },
    {
        "uuid": "925b4b622cb4c0043c36de7856cd00a2",
        "title": "送浮屠善慧东游",
        "author": "王之道",
        "content": "西去方祈谷，东来适佩萸。\n凄风梧脱叶，积雨稻生蚨。\n诗骨寒岩木，禅心古庙炉。\n莫将明月句，容易谒姑苏。",
        "dynasty": "宋",
        "collection_info": null
    },
    {
        "uuid": "ef84d2c61a03d3ddd1da5b239cca233a",
        "title": "送浮屠道郭云游",
        "author": "王之道",
        "content": "何必袁州去，尘尘小释迦。\n一笻非外物，四海即吾家。\n晓色霜还重，秋容菊正华。\n此行良不恶，冬笋已排牙。",
        "dynasty": "宋",
        "collection_info": null
    },
    {
        "uuid": "71bb3e6173d106b3eb5f3f50892f0cc6",
        "title": "和巩兴宗题回峰寺赠明山主",
        "author": "王之道",
        "content": "江共烟云远，山连薮泽长。\n日从三伏烈，风借九秋凉。\n休作桃花观，聊同柏子香。\n相逢无一事，不必下禅床。",
        "dynasty": "宋",
        "collection_info": null
    },
    {
        "uuid": "d187badceac32bdea107a710cc478e83",
        "title": "宁公新拜首座因赠",
        "author": "王之道",
        "content": "着书新奏御，优诏及禅扉。\n首座名虽贵，家山老未归。\n磬声寒绕枕，塔影静侵衣。\n终忆西湖上，秋风白鸟飞。",
        "dynasty": "宋",
        "collection_info": null
    },
    {
        "uuid": "8000b793fe8e0f47ae7e00be56612485",
        "title": "春日游西塔示本上人",
        "author": "王之道",
        "content": "暇日搜奇胜，羸骖适莽苍。\n幽花撩醉眼，早麦慰饥肠。\n佛屋几间在，村墟三里长。\n廉纤晚来雨，未觉客心伤。",
        "dynasty": "宋",
        "collection_info": null
    },
    {
        "uuid": "5f4046f2f53cf0aee5fde4579dcb4781",
        "title": "春日书怀  其一",
        "author": "王之道",
        "content": "野桃经雨烂争华，似促畦丁种早瓜。\n不见少年閒信马，空怜寒士出无车。\n泥融近水芹抽叶，地暖依墻荠放花。\n偶忆惠连春草句，夜来魂梦到天涯。",
        "dynasty": "宋",
        "collection_info": null
    },
    {
        "uuid": "8be97ad77f630fa23ff88ba02e3662b9",
        "title": "春日书怀  其二",
        "author": "王之道",
        "content": "高文知已动天庭，昨日春雷下六丁。\n济旱会施惟肖雨，举贤先应少微星。\n行趋北阙形神健，坐对东风醉梦醒。\n连日暖烟随处好，吴山应胜越山青。",
        "dynasty": "宋",
        "collection_info": null
    },
    {
        "uuid": "c9c30479a012dc547542eb2cd665a4e0",
        "title": "立春小酌呈诸兄",
        "author": "王之道",
        "content": "共喜春随晓色来，东郊欢踊赛牛迴。\n破寒青转芜菁叶，抵日红抽芍药荄。\n岁换未劳惊我壮，酒封聊復为君开。\n上林不负迁乔约，百蛰同惊此夜雷。",
        "dynasty": "宋",
        "collection_info": null
    },
    {
        "uuid": "77ead53a0bc1915a7b6fb54c5e073c8e",
        "title": "和伯父仲球立春即事二首  其一",
        "author": "王之道",
        "content": "怪得青腰稍霁威，却应缇室报飞灰。\n揺风柳带缘冰重，破冻溪流与岸迴。\n群盗传闻湖外去，愁云凖拟岁前开。\n玉盘丝菜今萧索，頼有诗筒日往来。",
        "dynasty": "宋",
        "collection_info": null
    },
    {
        "uuid": "454e1a3a1f953e02490a5a41fdb1629e",
        "title": "和伯父仲球立春即事二首  其二",
        "author": "王之道",
        "content": "对雪酬春付酒杯，兵余真似復然灰。\n路通千里传书去，人喜三军破贼迴。\n梅萼封檀香未彻，湖声撞玉冻初开。\n疏篱败屋休兴叹，幸事群凶不再来。",
        "dynasty": "宋",
        "collection_info": null
    },
    {
        "uuid": "4c97e580ee82082650d6e0a114a2c8f4",
        "title": "春日有感示魏定父",
        "author": "王之道",
        "content": "聚散时来不自由，相逢相别欲何尤。\n韦皋况有三年约，陶谷端非一日谋。\n残角为谁惊晓梦，远山多事惹春愁。\n故园又作骊驹赋，尚幸持觞为劝留。",
        "dynasty": "宋",
        "collection_info": null
    },
    {
        "uuid": "45fcb157e65d7d1241d983b421825bcb",
        "title": "清明即事",
        "author": "王之道",
        "content": "柳径桃溪碧草芳，故园遥寄水云乡。\n老来转使宦情薄，春思颇增诗兴长。\n教子文书容自勉，逢人尊酒为谁忙。\n海棠却似怜衰朽，依倚东风试晚粧。",
        "dynasty": "宋",
        "collection_info": null
    },
    {
        "uuid": "b0edd1d7c0b4b1525c637bf2f8c2f0bd",
        "title": "追和东坡送春和陈德夫",
        "author": "王之道",
        "content": "柳外风樯迅莫追，柳间迟日弄晴晖。\n青春已作堂堂去，乌辔何由缓缓飞。\n入户呢喃轻语燕，隔林咿轧静鸣机。\n谁言四月芳菲尽，萱草葵花觉昨非。",
        "dynasty": "宋",
        "collection_info": null
    },
    {
        "uuid": "6e2443685666fc4d110c596c8cb96b1f",
        "title": "鹿鸣宴",
        "author": "王之道",
        "content": "苍颜华髪老书生，来赴公堂宴食苹。\n曾预宣和闻喜集，重观干道计偕行。\n绣衣劝驾追前哲，熊轼宾贤继列城。\n久矣邦人虚桂籍，正须公等振英声。",
        "dynasty": "宋",
        "collection_info": null
    },
    {
        "uuid": "67966ad36e5cf1cc3383017d3c733dae",
        "title": "秋日书怀  其一",
        "author": "王之道",
        "content": "断虹收尽晚风凉，扑鼻谁家社酒香。\n门外山横青玉案，屋头榴绽紫罗嚢。\n对吟已觉输新俊，遇酒还能发老狂。\n坐想西园梨枣熟，昔年犹记拉君尝。",
        "dynasty": "宋",
        "collection_info": null
    },
    {
        "uuid": "a45060504d835063407fc0fd5be63496",
        "title": "秋日书怀  其二",
        "author": "王之道",
        "content": "一别成均十九秋，断肠千里致书邮。\n可怜率土民心固，端为当年圣泽流。\n此去会看还北狩，夜来先梦到东州。\n尊君正是吾侪事，可但南冠学楚囚。",
        "dynasty": "宋",
        "collection_info": null
    },
    {
        "uuid": "50c7276f3e61417386fdf7c7cfd58313",
        "title": "秋日书怀  其三",
        "author": "王之道",
        "content": "到齐何日醉青州，久矣平原困督邮。\n避地未容行信步，泛江聊得卧安流。\n望穷落鹜千山晚，梦断惊颷万壑秋。\n安得尚方三尺剑，扫除骄寇献俘囚。",
        "dynasty": "宋",
        "collection_info": null
    },
    {
        "uuid": "d830a61759288f961eadb97b26a6cae7",
        "title": "对雪和马大卿",
        "author": "王之道",
        "content": "投分江梅亦太清，寻盟风絮却多情。\n势先泽腹归冰鑑，气迫毫尖入管城。\n吏部梦踰秦岭去，将军来作蔡州行。\n拥炉令我思前躅，策蹇高吟愧孟生。",
        "dynasty": "宋",
        "collection_info": null
    },
    {
        "uuid": "64eee5bdafb7d2f0330806e9f2f73c81",
        "title": "对雪和因老韵",
        "author": "王之道",
        "content": "谏陛何人正伏蒲，将坛无事且投壶。\n因观雪曲词争胜，便觉诗邻势不孤。\n警雁王师方入蔡，赠梅邉使欲离吴。\n可怜鼠辈殊轻敌，乃敢堂堂捋虎鬚。",
        "dynasty": "宋",
        "collection_info": null
    },
    {
        "uuid": "1b76d3a38503ba9815f8c189cd02d57e",
        "title": "和张彦智对雪",
        "author": "王之道",
        "content": "雪山何处觅瞿昙，压尽江南瘴与岚。\n待伴可堪风作党，交光应喜月成三。\n濯巾漉酒供杯勺，涉笔联诗尚笑谈。\n柳絮自今轻谢句，使君才气擅东南。",
        "dynasty": "宋",
        "collection_info": null
    },
    {
        "uuid": "548a73711224db26f0f5b2129b585bed",
        "title": "苦寒",
        "author": "王之道",
        "content": "风屑琼寒透薄帷，拥裘端与火相宜。\n暖迴炽焰身成直，拨到残灰手欲龟。\n赠炭尚谁怜正曜，授薪还自愧支离。\n不甘力请从缁侣，苦调寒窗强作诗。",
        "dynasty": "宋",
        "collection_info": null
    },
    {
        "uuid": "108bd0b386b7a4379296ca9a4f67dad7",
        "title": "题合肥驿",
        "author": "王之道",
        "content": "重来岁月恍如飞，但怪芜城壁四围。\n千里漫推新政善，几人能遂故园归。\n云蒸残暑催登谷，风作新凉戒授衣。\n小驿滞留朋旧绝，何妨白昼掩朱扉。",
        "dynasty": "宋",
        "collection_info": null
    },
    {
        "uuid": "cc2c9a5695ea0e13c9d9a0f830d5288a",
        "title": "题元发弟竹轩",
        "author": "王之道",
        "content": "竹林深处敞轩楹，分我西园一半清。\n苍玉几番披夏箨，老龙长此战秋声。\n寒侵虚幌诗增爽，绿浸疏醽醉不醒。\n应许七贤追盛集，烦君书入鄙夫名。",
        "dynasty": "宋",
        "collection_info": null
    },
    {
        "uuid": "eea926bcc56914e1ce62a49f358882b8",
        "title": "题时轩",
        "author": "王之道",
        "content": "图书堆裏席凝尘，聊与时轩作主人。\n自恐谢安行不免，谁言陶侃困无津。\n东荣晓色高迎日，南圃花光得占春。\n想见戴侯风味胜，轻弹珠玉到江滨。",
        "dynasty": "宋",
        "collection_info": null
    },
    {
        "uuid": "c7924a72635cd17e8396b43473e53a5e",
        "title": "题许公塞驿",
        "author": "王之道",
        "content": "遐想清游意欲飞，巢湖西畔碧山围。\n高城别后骚人到，小驿春迴燕子归。\n壁上新诗留醉墨，庭前飞絮点征衣。\n穷愁勿用频惆怅，来岁而今在北扉。",
        "dynasty": "宋",
        "collection_info": null
    },
    {
        "uuid": "a0dc131e9b0338d1836425c0d8351501",
        "title": "题无为秀溪亭",
        "author": "王之道",
        "content": "画桥雕槛接招提，新有幽人榜秀溪。\n十顷净明天上下，两奁光映水东西。\n飞楼涌殿参差见，古木修篁咫尺迷。\n此景此时君信否，绿杨阴裏啭黄鹂。",
        "dynasty": "宋",
        "collection_info": null
    },
    {
        "uuid": "72c14a6ed3a28910b726368623ae725f",
        "title": "悯旱",
        "author": "王之道",
        "content": "食贫那识小槽红，回也箪瓢久屡空。\n翘候载芟歌济济，忍看云汉嘆爞爞。\n困穷转觉蓬心隘，憔悴犹怜菜颊丰。\n坐对骄阳思霈泽，日占鸣鹳望穹窿。",
        "dynasty": "宋",
        "collection_info": null
    },
    {
        "uuid": "675a8ef2fc0bd4f70b61a043f2de9c7f",
        "title": "为兴国周少隠题",
        "author": "王之道",
        "content": "紫翠森攅面面山，箇中佳致为君还。\n凭阑人在风尘表，落纸诗成咳唾间。\n良夜幸陪红袖醉，清时聊伴白鸥閒。\n笼纱归去高城晚，凝翠堂东月满湾。",
        "dynasty": "宋",
        "collection_info": null
    },
    {
        "uuid": "980dc4b9278dc71b21bb4ac85dd19d00",
        "title": "为彭积甫题熈春堂",
        "author": "王之道",
        "content": "似闻伐石旋诛茅，已见高堂荫乐郊。\n百里湖山供眼界，满城桃李动春梢。\n寒梅过尽看成实，乳燕飞来欲定巢。\n何日登临閒信马，路邉人復少年嘲。",
        "dynasty": "宋",
        "collection_info": null
    },
    {
        "uuid": "db03212844fcfe65ef0bea01849f2737",
        "title": "田间夜归有作示王觉民二首  其一",
        "author": "王之道",
        "content": "风云踪迹付扁舟，水竹生涯寄一丘。\n世故举同鷄抱鸭，物情无怪马生牛。\n百年半向愁中老，万事常从酒到休。\n莫爱得官轻得句，争如饱食对吟捜。",
        "dynasty": "宋",
        "collection_info": null
    },
    {
        "uuid": "2c1b6fcb9781d67f347d9e179cec2ed2",
        "title": "田间夜归有作示王觉民二首  其二",
        "author": "王之道",
        "content": "江上秋来忆少牢，龟肠尤觉病诗饕。\n调和索似三分酱，澒洞看如八斗糟。\n水怪重增风势恶，湘灵难禁雁声高。\n何当一雨洗烟月，为放清光归我曹。",
        "dynasty": "宋",
        "collection_info": null
    },
    {
        "uuid": "2627a7fc7f996fecb50d94c96328dc46",
        "title": "寄题峡州楚塞楼",
        "author": "王之道",
        "content": "江向西陵势渐平，万山环合翠峥嵘。\n须知楚国尝为塞，不为涪翁浪得名。\n人若此贤真俊杰，楼还旧观焕神明。\n临风毎听滩声咽，似怨张仪作暮横。",
        "dynasty": "宋",
        "collection_info": null
    },
    {
        "uuid": "28863d2a5f882e8ab9920b4aad14fba8",
        "title": "和陶尉喜雨呈张文伯",
        "author": "王之道",
        "content": "贺客休辞酒盏深，使君心是老农心。\n精诚已致当时雨，膏泽将为异岁霖。\n得水槁苖俱竞秀，乘秋高鸟自能吟。\n宣风宜有中和作，戞玉锵金播八音。",
        "dynasty": "宋",
        "collection_info": null
    },
    {
        "uuid": "67f0fa1dff9e473c22ebc2de241d935e",
        "title": "和王冲之喜雨呈张文伯",
        "author": "王之道",
        "content": "指点邦人着眼看，鲁侯雩祭正玄端。\n望来已见千山雨，此去那忧百谷干。\n高廪有期从穧敛，奔霆何处起龙蟠。\n新诗得得书灵应，传与群公好纵观。",
        "dynasty": "宋",
        "collection_info": null
    },
    {
        "uuid": "682bae64bef7054e8741b00490a5cddc",
        "title": "和应资深九日游康乐园二首  其一",
        "author": "王之道",
        "content": "村落潇潇晚吹生，斜阳天际与林平。\n黄花照眼吟肩耸，红袖扶头醉帽轻。\n可惯探题仍击钵，敢辞偿令独浮觥。\n相逢又復惊相别，樽酒何妨意气倾。",
        "dynasty": "宋",
        "collection_info": null
    },
    {
        "uuid": "0d3b9760449fcfec687dce39accc191e",
        "title": "和应资深九日游康乐园二首  其二",
        "author": "王之道",
        "content": "里社安閒得久生，金华端不羡初平。\n山林应有清修重，轩冕还将道义轻。\n诗捷口占那復藁，酒豪盆酌不论觥。\n一斑已幸窥秋句，囷廪他时冀倒倾。",
        "dynasty": "宋",
        "collection_info": null
    },
    {
        "uuid": "a33e95151cba76f605d8e2afe863202c",
        "title": "春日郊行和郭希鲁二首  其一",
        "author": "王之道",
        "content": "萦风杨柳绿丝长，过雨桑麻沃以光。\n联骑不妨多载酒，看花无用更烧香。\n望穷岩电捜诗眼，愁转车轮感别肠。\n胜集清游定何处，它年曲水记流觞。",
        "dynasty": "宋",
        "collection_info": null
    },
    {
        "uuid": "bcbbb5aa8969ce669df78e06a7e67354",
        "title": "春日郊行和郭希鲁二首  其二",
        "author": "王之道",
        "content": "坐对烟江迭嶂图，何如门外翠屏纡。\n寻芳敢擅携笻去，命友应从折简呼。\n酒裏光阴閒活计，诗余情思静功夫。\n浪吟痛饮真难遇，休问西山日欲晡。",
        "dynasty": "宋",
        "collection_info": null
    },
    {
        "uuid": "58e8d9b92457747bb06826e7634e565d",
        "title": "和吴子美香林汤韵",
        "author": "王之道",
        "content": "泉沸鷄笼山下林，浔阳曾记尺余深。\n濯鲜瀹卵非予事，清暑攘寒盖我心。\n物态漫劳私暧暧，灵源当信匪今今。\n簿书汨没尘埃久，附骥何时遂涤襟。",
        "dynasty": "宋",
        "collection_info": null
    },
    {
        "uuid": "702c05d68e6260a57982fc9028ce99f0",
        "title": "上已日阻雨和王冲之韵",
        "author": "王之道",
        "content": "袚除聊復对江亭，樽酒相从一笑倾。\n那得此时仍此乐，况逢难弟与难兄。\n潺潺暮雨檐间溜，滑滑春泥柳外声。\n好在海棠红閤泪，向人悽怆益多情。",
        "dynasty": "宋",
        "collection_info": null
    },
    {
        "uuid": "83b49fec4efbcdcb9785992d2231a62b",
        "title": "和窦又勇秋日见访阻雨见赠",
        "author": "王之道",
        "content": "风雨萧萧暮不休，顿添寒色送穷秋。\n已荒深院菊犹在，欲去短亭人强留。\n千里书迟空噪鹊，四邻砧乱混鸣鸠。\n相逢棊战宜终日，卧稻从他烂不收。",
        "dynasty": "宋",
        "collection_info": null
    },
    {
        "uuid": "dcb3874aa065f595e88f3921b1e9e87b",
        "title": "和石守道喜雨",
        "author": "王之道",
        "content": "坐听檐雨快高吟，酒到从斟不厌深。\n酣战遂符占蚁信，鬰兴良慰望霓心。\n一时与被尧天泽，四海同苏傅野霖。\n霑足岂惟秋有岁，麦田犹及趁犁金。",
        "dynasty": "宋",
        "collection_info": null
    },
    {
        "uuid": "0277ffc6bdd46336da051cbf760b8e79",
        "title": "伏蒙知县县尉二寮友以夏旱得雨赓石徂徕喜雨韵见贶不可虚辱復嗣其韵书谢仍命儿曹同赋",
        "author": "王之道",
        "content": "绿槐阴外听蝉吟，节过分龙夏已深。\n千里亢阳忧岁旱，一时甘雨快人心。\n养禾不害连朝曀，沃暑应容数日霖。\n多谢同寮怜老拙，双南佳句竞铿金。",
        "dynasty": "宋",
        "collection_info": null
    },
    {
        "uuid": "6e9f4e373e62f92ba3265716521774e4",
        "title": "追和东坡张昌言喜雨呈同官",
        "author": "王之道",
        "content": "旱魃正须三尺雨，飞廉旋布四天云。\n诗成采笔挥琼玖，酒到酡颜散缬纹。\n莲沼灔翻宵溜急，槐庭清送午风薫。\n欣欣千里农夫庆，衰病空惭老使君。",
        "dynasty": "宋",
        "collection_info": null
    },
    {
        "uuid": "0508bbbc814feb16d9ea308619b25d33",
        "title": "和董令升舍人",
        "author": "王之道",
        "content": "雨余沙路润无泥，潋灔溪流与岸齐。\n苒苒年华催我老，酣酣春意得人迷。\n联珠便觉新诗富，浮玉还听雅唱低。\n杨柳缓揺阴正午，谁家篱落一声鷄。",
        "dynasty": "宋",
        "collection_info": null
    },
    {
        "uuid": "5d311f7c612db229cfa6f7dc1bf43c3c",
        "title": "和董令升舍人梦中得句",
        "author": "王之道",
        "content": "早晚天书下紫泥，如今人物擅三齐。\n才华好自銮坡进，诗思休从蝶梦迷。\n深院日迟黄鸟啭，长桥风软绿杨低。\n春容不用相撩拨，老去心情似木鷄。",
        "dynasty": "宋",
        "collection_info": null
    },
    {
        "uuid": "2037cf915e0c6c0b48915b5be0a0e90a",
        "title": "和张安国舍人",
        "author": "王之道",
        "content": "判花西掖妙当年，曾见声华振日邉。\n文翰共推唐李峤，功名将踵汉韦贤。\n江山到处供诗笥，风月多情付酒船。\n琳馆正应聊尔耳，会看鹏击水三千。",
        "dynasty": "宋",
        "collection_info": null
    },
    {
        "uuid": "d8b3bd0598589e01e0aa025614df3d69",
        "title": "和张文纪咏雪二首  其一",
        "author": "王之道",
        "content": "万境沉沉夜气严，广寒初下水晶帘。\n三杯强沃浇肠酒，一捻聊分暖砚盐。\n已恨梅梢遭挫折，可堪风物为般添。\n才高柳絮虽难到，此语于今亦恶拈。",
        "dynasty": "宋",
        "collection_info": null
    },
    {
        "uuid": "b49711263579f459bdb8f83070b84040",
        "title": "和张文纪咏雪二首  其二",
        "author": "王之道",
        "content": "朝来经阁课楞严，撩乱飞花竞擈帘。\n似是青腰夸黑帝，故教姑射混无盐。\n地炉无奈貂裘薄，斗酒难供座客添。\n诗债恼人眠不得，夜寒残管亦须拈。",
        "dynasty": "宋",
        "collection_info": null
    },
    {
        "uuid": "4cdd46587e34fac76e9e19e28fce26c6",
        "title": "再和董令升雪二首  其一",
        "author": "王之道",
        "content": "春雪初融作燕泥，梅花零落杏花齐。\n遥山扫翠云初敛，芳草铺青路欲迷。\n别恨毎忧儿辈觉，老怀终为世情低。\n新诗价重连城壁，敢比灵犀独骇鷄。",
        "dynasty": "宋",
        "collection_info": null
    },
    {
        "uuid": "20f26d9167b4bd8675334ef5bc85d4e1",
        "title": "再和董令升雪二首  其二",
        "author": "王之道",
        "content": "欲下閒庭不蹋泥，但惊飞絮与阶齐。\n一枝误失禽栖穏，三窟遥应兔迹迷。\n填塞涧溪还地厚，壅培山阜觉天低。\n寒光照应东窗白，咿喔应先报晓鸡。",
        "dynasty": "宋",
        "collection_info": null
    },
    {
        "uuid": "0f95ea6563c8d8f5a2ff3324784a861a",
        "title": "追和东坡严车二雪诗  其一",
        "author": "王之道",
        "content": "公诗有意拂廉纤，令似欧阳韵更严。\n犬子亦应惭赋缟，痴儿端合愧夸盐。\n飞绵勃窣争平堑，冻笋槎牙欲堕檐。\n胡避只今何处是，玉屏森映一峰尖。",
        "dynasty": "宋",
        "collection_info": null
    },
    {
        "uuid": "3f275a8bc2f80e26d719abef4d2b0bad",
        "title": "追和东坡严车二雪诗  其二",
        "author": "王之道",
        "content": "雪满江城酒不賖，闭门那患出无车。\n未容踏冻寻梅萼，应喜临风见柳花。\n炭重乌银争晓市，蔬挑翠羽荷邻家。\n何人正下红莲幙，大嚼蒸羊手更义。",
        "dynasty": "宋",
        "collection_info": null
    },
    {
        "uuid": "7dd92b6581a05284d771ecc9c5784fbd",
        "title": "和周少隠实录院对竹三首  其一",
        "author": "王之道",
        "content": "夫子文章仆命骚，高标宁若岁寒凋。\n惯看雄辩朝挥麈，想见清吟夜度韶。\n老去荷君频折简，时来容我尚同寮。\n区区长倩何为者，不乐平原意本朝。",
        "dynasty": "宋",
        "collection_info": null
    },
    {
        "uuid": "5b4daf324b3429b02b817cecd665413e",
        "title": "和周少隠实录院对竹三首  其二",
        "author": "王之道",
        "content": "老来鬚鬓白刁骚，犹喜丹心未遽凋。\n秋赋肯甘同宋玉，昼眠聊復继邉韶。\n翩翩幽鸟随风屐，炯炯寒灯伴夜寮。\n多谢故人珠玉寄，水云堆裏望天朝。",
        "dynasty": "宋",
        "collection_info": null
    },
    {
        "uuid": "de632cbd60421b97073ab38afc908241",
        "title": "和周少隠实录院对竹三首  其三",
        "author": "王之道",
        "content": "窗寒疏竹共萧骚，可笑圆荷着露凋。\n实录成书辉日月，奉常新乐奏咸韶。\n佳篇千里来青琐，好梦连宵到绮寮。\n湖海固应聊尔耳，伫看丹诏下公朝。",
        "dynasty": "宋",
        "collection_info": null
    },
    {
        "uuid": "14eb02d589889b53d8a6fedff6ef8c6a",
        "title": "和韵寄董令升舍人",
        "author": "王之道",
        "content": "曾将燕石报琼华，别后哦诗愧莫涯。\n空腹但看长柄械，缓行何用短辕车。\n神驰邓步弥天葑，梦入朋溪夹径花。\n何日天台寻药去，女仙迎笑饭胡麻。",
        "dynasty": "宋",
        "collection_info": null
    },
    {
        "uuid": "f91f8ffa94fc040d2bb8407730c7a8c2",
        "title": "和余元明时元明邀余同李次元夜饮",
        "author": "王之道",
        "content": "坐中强半是同年，頼有斯人席更圆。\n跨马未须贪远道，举觞聊復望青天。\n枯荷折苇三墪路，明月清风百丈船。\n俯仰便成陈迹恨，须知此集不论钱。",
        "dynasty": "宋",
        "collection_info": null
    },
    {
        "uuid": "fd306cd66f9996ea36eb1dcd44baf6f5",
        "title": "避寇糁潭登李彦修延秀阁",
        "author": "王之道",
        "content": "王师千里下邦畿，三月宜新对敌围。\n江上扁舟随处是，烟中华屋转头非。\n逢人借问何时定，有客来传二圣归。\n已办笭箵学元结，卜邻犹冀不相违。",
        "dynasty": "宋",
        "collection_info": null
    },
    {
        "uuid": "470981aa31dd83e635d158337edf08c0",
        "title": "和因上人午睡韵",
        "author": "王之道",
        "content": "多谢高人问起居，惠然相过共秋蔬。\n栖栖众且疑夫子，碌碌谁知效阿奴。\n老去睡乡还积欠，君来诗社责新逋。\n便便一觉南窗午，短簟方床意不疏。",
        "dynasty": "宋",
        "collection_info": null
    },
    {
        "uuid": "4ce038025abb4444e392a34234e965d3",
        "title": "历阳寄定城尉彦逢弟",
        "author": "王之道",
        "content": "故园鹎鵊久催耕，休恋公田秫与秔。\n别恨久随黄耳去，归心应望白云生。\n干戈丛裏三书考，春夏交来几闭城。\n我亦蓝田负丞者，相从何日赋渊明。",
        "dynasty": "宋",
        "collection_info": null
    },
    {
        "uuid": "6068ae084e35cf3cebe9f8e01ea97e04",
        "title": "和萧山临川亭壁间留题韵",
        "author": "王之道",
        "content": "水外峰峦碧四环，雨多门径藓苔斑。\n滞留又及炊新粟，欢喜何当见旧山。\n招隠有诗来霅上，倦游无梦到云间。\n西兴十里秋潮晚，坐数扁舟带月还。",
        "dynasty": "宋",
        "collection_info": null
    },
    {
        "uuid": "957bd8ae2f022a298efea7e1f26f2ec9",
        "title": "和彦逢弟春日即事",
        "author": "王之道",
        "content": "杨花如雪菜花黄，路出初郊正日长。\n喜对新诗醒病眼，会逢膏雨沃骄阳。\n过僧竹院茶争美，酌客山堂酒倍香。\n常恨抗尘仍走俗，不知身在水云乡。",
        "dynasty": "宋",
        "collection_info": null
    },
    {
        "uuid": "4eaba2a1f87fb93c51b04e23353ae5fa",
        "title": "和陈勉仲春日偶成二首  其一",
        "author": "王之道",
        "content": "帷幄何人正坐筹，匈奴轻汉索怀柔。\n回銮未睹迎天驷，劝穑还惊出土牛。\n雨过池塘新涨绿，春归原野霁烟浮。\n中兴自古须群策，更愿君王慎厥猷。",
        "dynasty": "宋",
        "collection_info": null
    },
    {
        "uuid": "2f6d1e3d78c38dd9dbce88ca3990e80d",
        "title": "和陈勉仲春日偶成二首  其二",
        "author": "王之道",
        "content": "江表归来得自由，旧乡能復到温柔。\n辞源已见流三峡，笔力当期挽万牛。\n白日忍从黄雾塞，青天那復黑云浮。\n扫除骄寇还强汉，会有忠良告远猷。",
        "dynasty": "宋",
        "collection_info": null
    },
    {
        "uuid": "c53f24b91954eeefcb9ab2d6ce843517",
        "title": "春日偶成",
        "author": "王之道",
        "content": "余生今赴迩英朝，似说夔龙许续貂。\n枯枿遂承新雨露，苍鹰应识旧云霄。\n废兴须信闗时命，劳逸谁能问贯条。\n十载山林劳梦寐，五更天仗听箫韶。",
        "dynasty": "宋",
        "collection_info": null
    },
    {
        "uuid": "c4a76b68bf3cd272e98fad532f5065b8",
        "title": "春日次韵张叔元",
        "author": "王之道",
        "content": "迟日轻风过雨天，草青南陌欲生烟。\n江湖节物登王鲔，村落归心起杜鹃。\n已办寻芳游野寺，何当修褉泛溪船。\n路逢少妇携笼去，为说蚕儿向雨眠。",
        "dynasty": "宋",
        "collection_info": null
    },
    {
        "uuid": "94c83688b416967c53a0758be47b70d9",
        "title": "和秦寿之中秋玩月三首  其一",
        "author": "王之道",
        "content": "一樽芳酒起沉烟，绝胜红裙拥后前。\n山色水光相上下，月华秋气共清圆。\n佳时令我思韩愈，好梦逢君想惠连。\n老大不知追逐乐，却因妍唱惜流年。",
        "dynasty": "宋",
        "collection_info": null
    },
    {
        "uuid": "9f0dcab352f9dfc6504bdbf4c8757701",
        "title": "和秦寿之中秋玩月三首  其二",
        "author": "王之道",
        "content": "湖光无际接云烟，举酒登临夕照前。\n坐送落霞还杳霭，倚看明月上高圎。\n清谈浩渺河源注，丽句纵横绣段连。\n归去凤池知不日，山城岑寂记今年。",
        "dynasty": "宋",
        "collection_info": null
    },
    {
        "uuid": "b3e79c7e05f86b99ef1d1c07537330ad",
        "title": "和秦寿之中秋玩月三首  其三",
        "author": "王之道",
        "content": "肠断江城敛暮烟，一声清笛短亭前。\n扬舲共喜风初转，戏綵当期月正圆。\n水落双溪和石出，霜余迭嶂与云连。\n令人暗想昭亭路，屈指归来又四年。",
        "dynasty": "宋",
        "collection_info": null
    },
    {
        "uuid": "e9e3fc23d19e476ced29ab284db80b92",
        "title": "和张彦智中秋对月",
        "author": "王之道",
        "content": "万里青天霁色开，嫦娥驾玉上云来。\n楼中胜饮八仙聚，物外清谈三语该。\n空翠水光争滉漾，漏声钟韵共徘徊。\n秋盘应爱金樱好，红抺佳人醉裏腮。",
        "dynasty": "宋",
        "collection_info": null
    },
    {
        "uuid": "8ead647b80c25782708fae867556e01e",
        "title": "和高守无隠官闲即事  其一",
        "author": "王之道",
        "content": "老去空悲乐事稀，百年浑醉几多巵。\n虽贫頼有旧栽竹，纵懒未容全废诗。\n碧草望迷烟漠漠，黄梅看熟雨垂垂。\n莫嫌芜颣晚相凂，欲换邦君白雪词。",
        "dynasty": "宋",
        "collection_info": null
    },
    {
        "uuid": "0d1af28c5e73ba1507dde480898c9851",
        "title": "和高守无隠官闲即事  其二",
        "author": "王之道",
        "content": "谁怜村落笑歌稀，全把茶瓯当酒巵。\n枯槁又经三月雨，穷愁聊付一篇诗。\n窗间远岫青千迭，楼外长天碧四垂。\n何日获陪文字饮，欲翻妍唱入新词。",
        "dynasty": "宋",
        "collection_info": null
    },
    {
        "uuid": "94b9f41467ef4e7c177b92db6144be91",
        "title": "和胡德辉增明轩",
        "author": "王之道",
        "content": "钓鱼聊復效詹何，肯向青山较少多。\n身世自怜巢幕燕，利名谁鉴扑灯蛾。\n风前逸气舒长笛，酒裏清愁到短歌。\n安得梧桐来鸑鷟，一鸣千古继卷阿。",
        "dynasty": "宋",
        "collection_info": null
    },
    {
        "uuid": "9d2ac7e3aca93456bafabb7d36af7209",
        "title": "寄奉符大有叔",
        "author": "王之道",
        "content": "血气侵凌不復豪，往来欹倒似乘涛。\n宁知懒过嵇中散，亦有诗如谢法曹。\n旧藁只堪供酱瓿，故人相赠有绨袍。\n兖州宾主同风味，恶句烦公更一薅。",
        "dynasty": "宋",
        "collection_info": null
    },
    {
        "uuid": "75bcb29dc6c7cb844c2184e38921cdb6",
        "title": "和曾式古",
        "author": "王之道",
        "content": "白云飞处见层巅，回首风樯去若仙。\n旧隠已锄三径菊，新吟聊愬一嚢钱。\n春归沂水还相乐，秋到盱江盛有年。\n更着綵衣歌且舞，高堂侍沥奉周旋。",
        "dynasty": "宋",
        "collection_info": null
    },
    {
        "uuid": "2ba058c32cd1a15b6590fcb4d6cb2ff1",
        "title": "和何希渊韵",
        "author": "王之道",
        "content": "敢负交游素所期，自怜衰滞使君疑。\n向来兵火亦何久，此去功名应未迟。\n诗似清风宜我慰，心如白水欲谁欺。\n扁舟傥赴相从约，江北江南笑有辞。",
        "dynasty": "宋",
        "collection_info": null
    },
    {
        "uuid": "f3061abf986b08b9d64d57cb420955ab",
        "title": "和孔纯老归自属邑三首  其一",
        "author": "王之道",
        "content": "行县归来赋陟冈，青梅应快一樽尝。\n诗成妙墨挥张圣，酒到高歌发楚狂。\n夹道野花围步障，两行官妓簇桥梁。\n嗟予贫悴跧蓬荜，不及郊迎笑举觞。",
        "dynasty": "宋",
        "collection_info": null
    },
    {
        "uuid": "92dfa858ba5763abf3e0ff3f80c311ce",
        "title": "和孔纯老归自属邑三首  其二",
        "author": "王之道",
        "content": "往来阴雨恰弥旬，滑滑那堪鸟语频。\n行色可无三日霁，旅怀应付万家春。\n欣闻郊劳开瑶席，想见车旋入锦茵。\n何幸诗筒时寄我，慰怀须信有诗人。",
        "dynasty": "宋",
        "collection_info": null
    },
    {
        "uuid": "bf0ade7c6acd96e33481f369f4d0097d",
        "title": "和孔纯老归自属邑三首  其三",
        "author": "王之道",
        "content": "诗涛难放笔头干，归及初晴素魄圆。\n善誉敢论当世比，佳萹应任老夫传。\n凌云列岫堆螺髻，出水新荷点翠钿。\n报政还朝知不晚，追随能復记当年。",
        "dynasty": "宋",
        "collection_info": null
    },
    {
        "uuid": "3b06da4205091d058df9d4b358fffae5",
        "title": "和梁宏父二首  其一",
        "author": "王之道",
        "content": "时来谈笑取侯封，清旷宁容雅志从。\n上圣急贤齐舜禹，群公引类迈夔龙。\n非材似我十围栎，有用如君千丈松。\n邂逅相逢辱倾盖，能令瓦釜配黄钟。",
        "dynasty": "宋",
        "collection_info": null
    },
    {
        "uuid": "dd05a510bcfdadc8ad3bd43cc3dd655b",
        "title": "和梁宏父二首  其二",
        "author": "王之道",
        "content": "功名须向壮年收，顾我摧頽已白头。\n节晚独存松柏劲，岁寒还见雪霜浮。\n老将耄及从人笑，醉欲眠时遣客休。\n眼力尚能观细字，诗筒经卷且优游。",
        "dynasty": "宋",
        "collection_info": null
    },
    {
        "uuid": "a29ad2f382d6815178e7c608cbd62441",
        "title": "走笔和孔纯老催诗债次韵",
        "author": "王之道",
        "content": "闭门对客总言诗，淹速由人敢预期。\n思若涌泉夸往哲，文如翻水擅当时。\n年成定见争称善，月炼悬知鬬出奇。\n疾似枚皋何足道，汉朝终贵长卿迟。",
        "dynasty": "宋",
        "collection_info": null
    },
    {
        "uuid": "d95b6ad8ffb87f1188d3fc33e5367ab8",
        "title": "避寇姥山",
        "author": "王之道",
        "content": "山前湖水抱烟村，湖外山光隠若存。\n泛宅浮家聊自託，荫松藉草欲谁论。\n物情鱼沬真堪笑，世事槐安不在言。\n回首故园煨烬裏，归欤犹胜傍人门。",
        "dynasty": "宋",
        "collection_info": null
    },
    {
        "uuid": "19594f95aa92a2d8b742fa0aa1e2b812",
        "title": "和邹进士",
        "author": "王之道",
        "content": "望外青山便到家，冯讙何患出无车。\n坐逢石鼎应联句，箧有龙潭敢鬬茶。\n樽酒几时同竹叶，功名终日鉴菱花。\n君看一雨苏群槁，所至人心乐否耶。",
        "dynasty": "宋",
        "collection_info": null
    },
    {
        "uuid": "e05771fc5ff7138485fd9c1bc1513418",
        "title": "和丁景仁三叉河留题赠李仲山",
        "author": "王之道",
        "content": "飘零双鬓已星星，万里江湖寄此身。\n山拥青螺初洗雨，水浮苍壁似围春。\n别来兴废同千古，此去荣枯会一新。\n葭薍弥天草如积，寛予犹頼有斯人。",
        "dynasty": "宋",
        "collection_info": null
    },
    {
        "uuid": "d1d7d80745682eb55b121d749078c59b",
        "title": "弟子厚自相山徙居湖塘又復一月矣距外除只数日间光景漂流徒成感慨读新诗兴不能已辄和韵",
        "author": "王之道",
        "content": "相逢休访楚江萍，我老无能一壮丁。\n卜宅又惊三浃日，御琴空感再周星。\n新愁夘酒心先醉，气怯春寒梦易醒。\n却喜故山遥在眼，举头时见竹青青。",
        "dynasty": "宋",
        "collection_info": null
    },
    {
        "uuid": "6bcd043728375529779b4e9fefc83ea1",
        "title": "和李难老",
        "author": "王之道",
        "content": "半生场屋弄朱衣，犹喜春来破白归。\n同辈交游惟我拙，一时人物似君稀。\n风神要在山庭峻，辞吐初疑锯屑飞。\n州县未应淹骥足，钓名谁羡子陵矶。",
        "dynasty": "宋",
        "collection_info": null
    },
    {
        "uuid": "9b98456b97b247d688f5734ed81af30e",
        "title": "和张公仪",
        "author": "王之道",
        "content": "醉中行草绾秋蛇，十载风櫺忆旧家。\n朋旧乱多从鬼录，诗书閒益富生涯。\n稻塍绿合迷秧马，沙嘴潮回下钓车。\n归去西畴新雨足，饭秔应不羡胡麻。",
        "dynasty": "宋",
        "collection_info": null
    },
    {
        "uuid": "40125030f3687945fe771b5ae40a0ddd",
        "title": "和赵积中",
        "author": "王之道",
        "content": "入室芝兰气不殊，逢君还忆见君初。\n梅花正喜春悬鳯，藿叶俄同夏鲙鱼。\n下榻旧闻看孺子，负荆谁復谢相如。\n艰难正诎平戎策，及早东游叩帝居。",
        "dynasty": "宋",
        "collection_info": null
    },
    {
        "uuid": "bbafabafb14bbb51dd94df7f38d14090",
        "title": "和江和仲",
        "author": "王之道",
        "content": "把读新诗忆旧家，深村羸犊短辕车。\n年丰野老常携酒，客至幽禽自唤茶。\n乱后所存惟五柳，老来无意约山花。\n相逢何必曾相识，乘兴时来过此耶。",
        "dynasty": "宋",
        "collection_info": null
    },
    {
        "uuid": "4eb87cd0286df76b64a4907733578e44",
        "title": "和张元礼",
        "author": "王之道",
        "content": "力学三年看有成，龙蛇蟠蛰冀存身。\n一杯饯别初迎腊，千里归来欲送春。\n爱日光阴宜共惜，及时德业要争新。\n吾家丛桂风流在，速取高科慰老亲。",
        "dynasty": "宋",
        "collection_info": null
    },
    {
        "uuid": "db42239fba59261cbe56e50c8b54617e",
        "title": "和闾必志见寄韵",
        "author": "王之道",
        "content": "老矣诗才欠壮观，羡君閒燕富清欢。\n染羮早厌夸鼋指，食肉应宜谢马肝。\n送客篇章堪寄远，论文杯勺自驱寒。\n扁舟近过池头否，百丈西南水欲干。",
        "dynasty": "宋",
        "collection_info": null
    },
    {
        "uuid": "31501ef462fa842fcbb5116edcd61fbf",
        "title": "和陈勉仲二首  其一",
        "author": "王之道",
        "content": "人似平原字亦颜，诗成长在笑谈间。\n试看落笔云烟疾，难放揺春草木閒。\n美俗未容窥制锦，劝耕聊得伴行山。\n惭将郑腊酬荆璞，无怪年时债未还。",
        "dynasty": "宋",
        "collection_info": null
    },
    {
        "uuid": "1386c1ed35d464655d88f38bd8acb50b",
        "title": "和陈勉仲二首  其二",
        "author": "王之道",
        "content": "相逢怜我太衰颜，冰雪精神照座间。\n霁日有情茶乳合，春风无力柳丝閒。\n肯从逋客来三径，秪恐佳人赋二山。\n旧说毛公今见否，似闻新向玉京还。",
        "dynasty": "宋",
        "collection_info": null
    },
    {
        "uuid": "564d3295ee7b773b2bb2b554e2b30b4c",
        "title": "和魏定父被檄还无为",
        "author": "王之道",
        "content": "雨脚廉纤日脚微，秋阴犹暗北山陲。\n莫言岩壑都无用，须信风云会有期。\n邂逅醉鄊还自适，周旋诗社好相规。\n黄华又报重阳近，想见迟迟去鲁时。",
        "dynasty": "宋",
        "collection_info": null
    },
    {
        "uuid": "3232aa50c88f81f3f7890e45f3ca5e72",
        "title": "和孔纯老按属邑二首  其一",
        "author": "王之道",
        "content": "高车西去忽踰旬，坐想登临得句频。\n杨柳阴交山径晚，酴醾香满驿亭春。\n吟余扫壁时挥翰，醉裏投床任吐茵。\n闻说归来欢喜甚，故人相遇是诗人。",
        "dynasty": "宋",
        "collection_info": null
    },
    {
        "uuid": "68bd146363021545a16ae14dd27861db",
        "title": "和孔纯老按属邑二首  其二",
        "author": "王之道",
        "content": "杨柳依依半掩扉，新晴疏影弄斜睴。\n好花觅句忍轻负，幽鸟劝沽良重违。\n閒爱青苔缘砌上，静看蝴蝶扑窗飞。\n雨多不觉芜菁过，又喜盘中笋蕨肥。",
        "dynasty": "宋",
        "collection_info": null
    },
    {
        "uuid": "363543c515106f1a626406744ff72031",
        "title": "和许端夫兄弟二首时端夫出守当涂  其一",
        "author": "王之道",
        "content": "灯火当年记马行，一时人物玩垂裳。\n旧游乱后半芜没，新贵迩来多罪亡。\n我有埙箎相应和，君同兰玉竞芬芳。\n高文已见含元赋，不用研思古战场。",
        "dynasty": "宋",
        "collection_info": null
    },
    {
        "uuid": "4fa7515103265a996b095d47fcec738d",
        "title": "和许端夫兄弟二首时端夫出守当涂  其二",
        "author": "王之道",
        "content": "相喜何须日寄声，如君无处不知名。\n纵观妙墨云烟动，想见新诗欬唾成。\n带雪山川增绮丽，向春梅柳自欣荣。\n好将十咏图归去，穏步花砖继李程。",
        "dynasty": "宋",
        "collection_info": null
    },
    {
        "uuid": "aaae4f1b1656c50a6e4115f3fe153c6a",
        "title": "和袁望回",
        "author": "王之道",
        "content": "千古风流忆孔明，老龙高卧志存身。\n强陪簮绂更三圣，安坐江湖又四春。\n便合痴狂称达者，谁能穷悴作骚人。\n一杯聊復从公醉，要见予言总是真。",
        "dynasty": "宋",
        "collection_info": null
    },
    {
        "uuid": "1c0f76125d50534e49aff25f7f01559b",
        "title": "过邓步和张叔元见赠韵",
        "author": "王之道",
        "content": "独舸东来夏日长，归装从此益生光。\n卧云禾穂珠成实，倾露荷花麝被嚢。\n逸世才猷金騕褭，逼人风味木兰堂。\n常疑正始遗音绝，把读新诗远坛场。",
        "dynasty": "宋",
        "collection_info": null
    },
    {
        "uuid": "aa83e373e2598b4513ee6293e74740fd",
        "title": "夜泊官牌夹口大风追和陈去非岁晚感怀",
        "author": "王之道",
        "content": "咿喔邻鷄夜向阑，晓风骄挟晓霜寒。\n吹灯强取残书读，拨火重寻远信看。\n绿蚁已应浮腊瓮，青丝行復送春盘。\n旅怀欲倩高鸿寄，凭仗新诗付笔端。",
        "dynasty": "宋",
        "collection_info": null
    },
    {
        "uuid": "da794078839bbd6c5e2585b684e39b4e",
        "title": "和张序臣合肥驿中诗",
        "author": "王之道",
        "content": "槖皋何处合肥东，知有诗翁杖履中。\n鲁会一时归寂寞，吴吟千载发清雄。\n湖山照碧朦胧日，鞍马欺寒料峭风。\n春入花梢人易感，莫教房闼叹飞蓬。",
        "dynasty": "宋",
        "collection_info": null
    },
    {
        "uuid": "a672db90b44d3674bb05f89b3cb594d9",
        "title": "长至和魏公达",
        "author": "王之道",
        "content": "半夜迎长坐候明，眼看初日屋山平。\n诗豪不共年俱长，鬓雪惟应老自生。\n得酒人情何太喜，犯寒春色不多争。\n老农相庆无它语，尽道冬晴好趁耕。",
        "dynasty": "宋",
        "collection_info": null
    },
    {
        "uuid": "147e95f13b078877074ea2b7eb019eb1",
        "title": "和孔纯老送司法吴德声",
        "author": "王之道",
        "content": "舞腰迴雪奏伊凉，饯设铃齐举别觞。\n如子固宜倾坐客，顾予何计挽征艎。\n交情旧喜推东道，归梦先应到北堂。\n花柳枝头春已闹，伫观超擢寘周行。",
        "dynasty": "宋",
        "collection_info": null
    },
    {
        "uuid": "b8166faf84cd542945ff9289228279f5",
        "title": "和方景南参议见赠",
        "author": "王之道",
        "content": "向来疏率任天真，此去扶持护善邻。\n只恐磨砖难作镜，已知行水戒推轮。\n箪瓢本是吾家物，轩冕宁容我辈人。\n多谢诸公共推毂，欣欣寒谷暗生春。",
        "dynasty": "宋",
        "collection_info": null
    },
    {
        "uuid": "d798b1f4459b7784fa025d276cc9ff32",
        "title": "和彦时兄韵",
        "author": "王之道",
        "content": "立马山前问酒家，山峰森列两溪斜。\n扶疏新竹听流水，天矫古松看霁霞。\n远目自能供觅句，枯肠终不柰搜茶。\n一杯汤饼东窗晚，危坐清吟对月华。",
        "dynasty": "宋",
        "collection_info": null
    },
    {
        "uuid": "93020c066b8f2641fa0db910b2a12f11",
        "title": "用李梦发韵",
        "author": "王之道",
        "content": "梦迴诗思不胜清，卧听幽禽两啭更。\n窗角界金分月色，山腰鸣玉潄溪声。\n欲行且住心还适，久雨新晴眼倍明。\n莫为浮名废真赏，较来何重亦何轻。",
        "dynasty": "宋",
        "collection_info": null
    },
    {
        "uuid": "2b208982338c94fb4a6d66ae88561368",
        "title": "梅隠亭",
        "author": "王之道",
        "content": "无虑无营得自如，乱红狼籍绿阴初。\n莫贪视盗诛锄术，轻换齐民种莳书。\n风物最怜清且好，宾朋那患数斯疏。\n高谈亹亹还终晷，坐觉庭花影上裾。",
        "dynasty": "宋",
        "collection_info": null
    },
    {
        "uuid": "09a264134b395d80ddaf1644217db479",
        "title": "丽泽堂",
        "author": "王之道",
        "content": "焚香读易欲何求，只恐西邻未识丘。\n千里交游思命驾，一龛灯火喜逢秋。\n胸中云梦应无筭，天上风雷得遍搜。\n莫向明时老岩壑，伊周元不羡巢由。",
        "dynasty": "宋",
        "collection_info": null
    },
    {
        "uuid": "feacbf4a93950ae5d6013c9072c3c5ca",
        "title": "能赋台",
        "author": "王之道",
        "content": "万顷玻瓈水浸空，台前佳色咏难穷。\n倚栏人在烟霞外，落笔诗成笑语中。\n属句畏惭非孟子，供欢端合有车公。\n解将能否分优劣，过眼昭然向与雄。",
        "dynasty": "宋",
        "collection_info": null
    },
    {
        "uuid": "a107c16efe78ee4c101e556ab8faf5f3",
        "title": "代人上段拂参政",
        "author": "王之道",
        "content": "玉牒书成已六年，东游曾记此周旋。\n千龄令庆亨嘉会，二府新分造化权。\n咫尺云天依日月，斯须霖雨浃山川。\n应怜汨没尘埃者，白髪青衫走道邉。",
        "dynasty": "宋",
        "collection_info": null
    },
    {
        "uuid": "7247a7cd6a0894cd1485cd92bf51ddee",
        "title": "江南道中",
        "author": "王之道",
        "content": "江迴山崦两三家，招飐东风酒斾斜。\n羸马送曛行自急，峭寒欺客晚还加。\n日邉雁足应传信，竹外梅梢合放花。\n指点东城归路窵，一川流水闹栖鸦。",
        "dynasty": "宋",
        "collection_info": null
    },
    {
        "uuid": "0cf68655d8800846b8b2610d37804860",
        "title": "隠静道中",
        "author": "王之道",
        "content": "马头聊復问诸涂，东指宣城百里余。\n水外山屏供步障，道傍蛙吹接行车。\n青归柳色浮烟裏，红入花光过雨初。\n春意似同人意好，此行那患食无鱼。",
        "dynasty": "宋",
        "collection_info": null
    },
    {
        "uuid": "b601ac48ba050f943b318a3cfc20afd3",
        "title": "寄余元明",
        "author": "王之道",
        "content": "对月令人忆子年，别来重见望舒圆。\n閒中情性南无界，物外光阴小有天。\n连喜得官如得句，惯看乘马似乘船。\n朝迴共醉知何日，凖拟春衣当酒钱。",
        "dynasty": "宋",
        "collection_info": null
    },
    {
        "uuid": "54d17c606c6efd497b5ecce4ba5b6f3c",
        "title": "寄孙次卿",
        "author": "王之道",
        "content": "归来啜菽得无愁，但觉官身不自由。\n敢倩双鱼传尺素，要知一日似三秋。\n射阳别后从新辟，幽谷公余获胜游。\n尚忆龙盘分袂处，五更残月在山头。",
        "dynasty": "宋",
        "collection_info": null
    },
    {
        "uuid": "c75efebc4546af38fd264f607dd4004c",
        "title": "次韵高守无隠苦热",
        "author": "王之道",
        "content": "鬰蒸还起炮车云，旱气方隆雨未能。\n应念开帱来白鸟，故成洒酒聚青蝇。\n南皮痛饮君当继，北牖高眠我独醒。\n人仰郡侯清可倚，暑中真是一条冰。",
        "dynasty": "宋",
        "collection_info": null
    },
    {
        "uuid": "e27185e931facb6d62e72f8b15b6a4a1",
        "title": "用东坡赠晁新城韵呈朱乌江",
        "author": "王之道",
        "content": "偶然来赋瓦梁行，乱后欣闻醉客声。\n村戍火明人指路，江城风静夜鸣钲。\n对床听雨他时念，拨火哦诗此意清。\n闻说鱼轩还枳里，先生应合暂归耕。",
        "dynasty": "宋",
        "collection_info": null
    },
    {
        "uuid": "6720122b90283b393039ec603c79af3d",
        "title": "和连圣举呈张彦智",
        "author": "王之道",
        "content": "公望岩岩映广东，曲江重见旧家风。\n威行草木霜争肃，春到湖山雪自融。\n至喜此心鱼鸟共，去思前日吏民同。\n从今不復忧兵火，却敌如公笑语中。",
        "dynasty": "宋",
        "collection_info": null
    },
    {
        "uuid": "876140db3b4d41b0d5e54cddabe3758b",
        "title": "次韵伯远运干见寄",
        "author": "王之道",
        "content": "善邻虽幸借余光，终愧陈臻问发棠。\n官柳又惊眉拂翠，宫梅应喜额涂黄。\n江湖得计还相造，道义论交付两忘。\n多谢干坤容长物，许乘春意到文昌。",
        "dynasty": "宋",
        "collection_info": null
    },
    {
        "uuid": "38d5a1a944661d99029ce00dab525c40",
        "title": "次彦时兄苦旱韵",
        "author": "王之道",
        "content": "斗粟衡门且自安，老来筋力厌辛酸。\n官游动是三年别，邂逅应容一笑欢。\n荷浦珠联秋露溢，稻田龟坼暑风亁。\n昨朝溪足捎新雨，已觉羸躯怯夜寒。",
        "dynasty": "宋",
        "collection_info": null
    },
    {
        "uuid": "25323d9355bc0987ca41696a02bf25c8",
        "title": "次韵沈元吉兵火后初食羊",
        "author": "王之道",
        "content": "时难盆甑久无羶，梦寐何郎食万钱。\n一脔乍惊肥羜美，五紽应喜敝裘全。\n好从牛炙论莼菜，堪笑河鲀咏柳绵。\n弹铗得鱼良不恶，先生何用鄙烹鲜。",
        "dynasty": "宋",
        "collection_info": null
    },
    {
        "uuid": "8ff918c4b9a6fc1a7376363075a51580",
        "title": "次韵陈勉仲二首  其一",
        "author": "王之道",
        "content": "蜂喜春晴竞出笼，雪明篱脚眼看融。\n柳条借日还金色，梅萼因风动玉容。\n窥牖数声禽度曲，过庭千字雁书空。\n青毡笑指吾家物，芳草无邉一望中。",
        "dynasty": "宋",
        "collection_info": null
    },
    {
        "uuid": "e7e3e7a06340ad4ccfc5d13319d5678e",
        "title": "次韵陈勉仲二首  其二",
        "author": "王之道",
        "content": "十载穷愁鸟出笼，春来天意似通融。\n得书故旧颇相悯，上疏朝廷应见容。\n开府莫辞金帛尽，犂庭当冀祲氛空。\n庙堂素定平戎策，不待文渊在目中。",
        "dynasty": "宋",
        "collection_info": null
    },
    {
        "uuid": "7a9ca806a9df3fff3ef038a2527d5d4d",
        "title": "次韵张进彦见寄二首  其一",
        "author": "王之道",
        "content": "坐想云烟走笔端，夜哦佳制老忘寒。\n一时思致追长庆，千载风流识建安。\n接武尚稽班玉笋，昂霄终合待金銮。\n自怜衰退无新语，捧腹还君醉眼看。",
        "dynasty": "宋",
        "collection_info": null
    },
    {
        "uuid": "fd25e0e70fd0ed0c1ee8ee44f74e403b",
        "title": "次韵张进彦见寄二首  其二",
        "author": "王之道",
        "content": "鼻息齁齁尽日眠，从他儿辈竞嘲邉。\n那知问对成中说，自得逍遥喜内篇。\n雪裏书来檐噪鹊，灯前诗就鼎凝烟。\n中郎去后人难继，漫诧柯亭富笛椽。",
        "dynasty": "宋",
        "collection_info": null
    },
    {
        "uuid": "d50281d1b8cbc8e3d481215ac214278a",
        "title": "次韵同舍李支使梦与二首  其一",
        "author": "王之道",
        "content": "三纪桥门过隙光，醉吟曾共晚风凉。\n旧游何在已芜没，前好欲言空感伤。\n重对诗嚢开锦绣，要看谈麈落冰霜。\n苕溪此去如相忆，双鲤时应寄一行。",
        "dynasty": "宋",
        "collection_info": null
    },
    {
        "uuid": "86bc7353272c628daab3b03be640526a",
        "title": "次韵同舍李支使梦与二首  其二",
        "author": "王之道",
        "content": "短短灯檠便且光，看书犹记感秋凉。\n飘零未遂襟期远，迟暮徒惊岁月伤。\n初喜嫩荷青直盖，不知新竹粉储霜。\n相从益觉交情笃，时掷隋珠到我行。",
        "dynasty": "宋",
        "collection_info": null
    },
    {
        "uuid": "38720f60f0c0eb3e20dadda50a796298",
        "title": "次韵周子嘉咏雪",
        "author": "王之道",
        "content": "势凌风力鬬清严，彻骨尤非老病堪。\n冻蠡夜回千首北，寒梅朝放一枝南。\n扁舟底事方行役，贩履何人正立谈。\n江上别来劳梦寐，相寛犹喜见诗三。",
        "dynasty": "宋",
        "collection_info": null
    },
    {
        "uuid": "0cd127c73bc36cc0048558b6004842ac",
        "title": "咏雪",
        "author": "王之道",
        "content": "白榆风起匝天来，透隙穿帘醉眼开。\n毡衬庭阶茸妥贴，带盘山径玉萦迴。\n根行万国将宜麦，香动千林独放梅。\n閒把银杯评柳絮，始知谢女亦非才。",
        "dynasty": "宋",
        "collection_info": null
    },
    {
        "uuid": "c35da08196601fe7740b5c3155657d87",
        "title": "和彦时兄腊雪六首  其一",
        "author": "王之道",
        "content": "不耕何敢嘆无囷，多谢先生早见倾。\n望岁比同伤再潦，逢年今共快三霙。\n光凝夜旦千山晓，势合高卑万壑平。\n坐想袁安门未扫，洛阳谁復念孤惸。",
        "dynasty": "宋",
        "collection_info": null
    },
    {
        "uuid": "982e56bfdb29ad5bcd2afa748042e2b8",
        "title": "和彦时兄腊雪六首  其二",
        "author": "王之道",
        "content": "一洗干坤不动尘，瑶台银阙鬬清新。\n齐腰欲究安心法，乘兴当为访戴人。\n晔晔寒江归钓艇，丁丁虚谷动樵斤。\n二诗远比幽兰胜，击节悬知众所宾。",
        "dynasty": "宋",
        "collection_info": null
    },
    {
        "uuid": "f7cccd1fe8df1058c6e9d22704e02705",
        "title": "和彦时兄腊雪六首  其三",
        "author": "王之道",
        "content": "敢以箪瓢傲廪囷，撇醅聊復笑还倾。\n为言空腹朝搜句，不觉寒窗夜集霙。\n泽浃寰区成地富，光生蓬荜见天平。\n预占有岁从今始，廊庙何忧不及惸。",
        "dynasty": "宋",
        "collection_info": null
    },
    {
        "uuid": "4746144a62dd6cea6132e31d3fe38c12",
        "title": "和彦时兄腊雪六首  其四",
        "author": "王之道",
        "content": "瑶林交映出风尘，便觉寒门气象新。\n莫讶窗前群噪鹊，须怜江上有归人。\n抛砖已喜来荆璞，斵垩无劳运郢斤。\n坐拥红金饶大嚼，一时高会幕中宾。",
        "dynasty": "宋",
        "collection_info": null
    },
    {
        "uuid": "c3a3442cbb3c0d4b9cbc24ee7093f423",
        "title": "和彦时兄腊雪六首  其五",
        "author": "王之道",
        "content": "厌闻饥雀噪空囷，犹喜茅斋未遽倾。\n屑玉岂劳青女送，飞花聊混白云霙。\n预占岁稔矜祥旧，不择贫家荷施平。\n早晚林梢挂寒日，为迴和气慰饥惸。",
        "dynasty": "宋",
        "collection_info": null
    },
    {
        "uuid": "056d86d7fd5b736f5fd758ef8b7b2df9",
        "title": "和彦时兄腊雪六首  其六",
        "author": "王之道",
        "content": "举首西风漫障尘，清无纤翳六花新。\n谢庭拟似吟飞絮，洛浦飘飖见丽人。\n漏箭不知楼外晓，觥筹先发坐中春。\n兔园盛集应难继，空想当时主与宾。",
        "dynasty": "宋",
        "collection_info": null
    },
    {
        "uuid": "e83dc5afe8bbd7cdd3ce20c506f0f86b",
        "title": "次韵孙兴宗梅花",
        "author": "王之道",
        "content": "厌浥庭柯雨未干，乍晴天气午犹寒。\n传来多谢新诗寄，接得翻愁病眼看。\n漫想素粧嫌粉涴，须怜青子着枝酸。\n和羮有日君知否，老大心肠只自寛。",
        "dynasty": "宋",
        "collection_info": null
    },
    {
        "uuid": "98ee393c2f6db254632fd9522255bcfb",
        "title": "次韵董令升梅花",
        "author": "王之道",
        "content": "花前樽酒泻尖泥，痛饮仍欣客到齐。\n竹外一枝青更好，水邉疏影动还迷。\n醉醒正值微风入，酬唱何妨素魄低。\n闻说归舟阳羡去，应容酌别为烹鷄。",
        "dynasty": "宋",
        "collection_info": null
    },
    {
        "uuid": "c7c98dba7322c37b2b57f39d09f58ec9",
        "title": "咏梅示魏吉老",
        "author": "王之道",
        "content": "孤芳常恐百花知，桃李纷纷亦强追。\n照雪精神应自喜，逼人风味不吾亏。\n幽香隠约留衣袂，疏影玲珑鉴砚池。\n欲识东君好消息，夜来青鸟宿南枝。",
        "dynasty": "宋",
        "collection_info": null
    },
    {
        "uuid": "cf305039b81817690ae9e7a45a6732e2",
        "title": "次方正叔知县韵仆今年六十有三窃观正叔赠陈甥述怀诗有感予心併和二首奉呈  其一",
        "author": "王之道",
        "content": "年踰六十我何堪，心曲因君得纵谈。\n阅史旧甞疑夏五，参禅今遂荐前三。\n饮阑却怪清樽恶，饥甚犹怜粝食甘。\n交态物情何足较，迩来炉鼎兴方酣。",
        "dynasty": "宋",
        "collection_info": null
    },
    {
        "uuid": "9d6b4e2ef48c20c3b386d3fcd6982420",
        "title": "次方正叔知县韵仆今年六十有三窃观正叔赠陈甥述怀诗有感予心併和二首奉呈  其二",
        "author": "王之道",
        "content": "水满陂塘麦满村，路逢田父和长言。\n题诗懒作蝇头字，贳酒愁看犊鼻裈。\n芳草藉青迷野径，远山横翠入柴门。\n道衡骨朽无人继，卿相谁能预识温。",
        "dynasty": "宋",
        "collection_info": null
    },
    {
        "uuid": "de137476b040aee62d2e351866eabcd9",
        "title": "和张咏老知县",
        "author": "王之道",
        "content": "照蔀辉辉碧夜光，贫儿那復苦悲凉。\n得鱼始信筌无用，斵垩终期鼻不伤。\n我类槁苖犹欠雨，君同修竹饱经霜。\n诗成病眼昏加涩，欲写还忧细作行。",
        "dynasty": "宋",
        "collection_info": null
    },
    {
        "uuid": "d45cce56fc8982229236f52cb7694b38",
        "title": "腊梅和次韩韵  其一",
        "author": "王之道",
        "content": "一枝横亚竹梢黄，宫様新翻半额粧。\n閒淡似宜冬后日，清癯应怯夜来霜。\n生憎丹脸娇含酒，巧妬冰肌冷透香。\n取蜡为花缘底事，浪吟空发少年狂。",
        "dynasty": "宋",
        "collection_info": null
    },
    {
        "uuid": "f2a5fbb95d4fd036d6445d6d5e016b90",
        "title": "腊梅和次韩韵  其二",
        "author": "王之道",
        "content": "可怜风骨肖梅英，试问东君曷似生。\n正色不从朱粉涴，耐寒犹怪雪霜轻。\n论交薝卜君为胜，投社酴醿我更清。\n纵美讵能齐众口，漫言异日许调羮。",
        "dynasty": "宋",
        "collection_info": null
    },
    {
        "uuid": "26e5ac681304059b906409741a721001",
        "title": "夏月自六安舟行还安丰",
        "author": "王之道",
        "content": "灔灔溪流涨渌波，乍晴天气自清和。\n露梢抽翠交新竹，风叶飜红飐嫩荷。\n水外远山晨雾重，道傍佳树午阴多。\n头旋更苦舟揺兀，说与篙师住得么。",
        "dynasty": "宋",
        "collection_info": null
    },
    {
        "uuid": "1346948772517b6ae29bad013509620c",
        "title": "和州得旨移粟宣城舟中和何希渊韵",
        "author": "王之道",
        "content": "辙鱼应怪决江流，千里重为迭嶂游。\n颇惯黑甜相对美，可无赤糙为寛忧。\n干戈在眼心还折，勲业何时鬓早秋。\n已办卖刀归买犊，不妨多种白江州。",
        "dynasty": "宋",
        "collection_info": null
    },
    {
        "uuid": "922206de8788234802e3cc4c18b412d1",
        "title": "沙窝道中",
        "author": "王之道",
        "content": "迭迭青山处处溪，溪声淙玉潄玻瓈。\n悬知菊水人难老，可信桃源路易迷。\n山岭梅花迎客笑，路傍松盖与云齐。\n寒林昨夜微经雨，新迹分明过虎蹄。",
        "dynasty": "宋",
        "collection_info": null
    },
    {
        "uuid": "818b0a564665542ae1948e0fb600c63a",
        "title": "遡流入栅江",
        "author": "王之道",
        "content": "久客心膓怯遡洄，不堪官事紧相催。\n踏霜人去繵风吼，衝浪舟行岸冻开。\n雪尽野梅红剪腊，春迴溪水绿生苔。\n穷愁好逐残年尽，三日元正与泰来。",
        "dynasty": "宋",
        "collection_info": null
    },
    {
        "uuid": "bc5d173c62009c170d0d45566b2e22e4",
        "title": "春残次韵张叔元",
        "author": "王之道",
        "content": "乱红狼籍紫苔斑，帘捲东风雨脚残。\n蜀酒渐宜消昼永，单衣犹觉怯朝寒。\n玲珑有客双揺辔，矍铄何人一据鞍。\n芍药酴醿晴更好，劝君休作梦中看。",
        "dynasty": "宋",
        "collection_info": null
    },
    {
        "uuid": "e310fcaae244f71c30688042be588903",
        "title": "次韵徐伯远木芙蓉",
        "author": "王之道",
        "content": "千林揺落见孤芳，销得诗人赋拒霜。\n高压菊花还独步，静窥池水试新粧。\n自怜衰病追欢懒，忽睹骚吟引兴长。\n何必采江重比并，佳名艶色正相当。",
        "dynasty": "宋",
        "collection_info": null
    },
    {
        "uuid": "1b64fc6d573b6ef5cece1b0218a8a323",
        "title": "次韵子厚弟小春偶成",
        "author": "王之道",
        "content": "强插梨花做小春，风前诗思有余清。\n路逢野老那知姓，耳听幽禽自唤名。\n岁晚山林松桧色，天寒闗塞鼔鞞声。\n枕流潄石君无笑，我欲岩居学子荆。",
        "dynasty": "宋",
        "collection_info": null
    },
    {
        "uuid": "150bf5b669f71f0f2cd72c68f445b6aa",
        "title": "次韵程德远登清淮楼",
        "author": "王之道",
        "content": "西望中原懒转头，十年空见水东流。\n涂山漫想诸侯会，濠上聊追二子游。\n大剑长刀秋正扰，淡烟疏雨暮还愁。\n谁能不讨清河朔，誓楫当期祖豫州。",
        "dynasty": "宋",
        "collection_info": null
    },
    {
        "uuid": "23c7e990aa3fb78f25ae7299f91a7106",
        "title": "秋兴八首追和杜老  其一",
        "author": "王之道",
        "content": "湖外干戈半绿林，湖邉葭薍晚森森。\n风霾未放远山出，岚气又连凄日阴。\n世乱且同吟啸乐，时来终快扫除心。\n天寒况是开炉近，应有佳人赋藁砧。",
        "dynasty": "宋",
        "collection_info": null
    },
    {
        "uuid": "e7702c476ae3d57217bbb448ddfe0e1e",
        "title": "秋兴八首追和杜老  其二",
        "author": "王之道",
        "content": "巉岩石壁半欹斜，茅栗丛中菊渐华。\n风裏断鸿书带草，山头飞叶汉浮槎。\n柂楼索莫吟秋笛，戍火青荧咽暮笳。\n争似渔翁最萧散，晚来和月卧芦花。",
        "dynasty": "宋",
        "collection_info": null
    },
    {
        "uuid": "834ca2b2cbeeb2a776344497937f78f2",
        "title": "秋兴八首追和杜老  其三",
        "author": "王之道",
        "content": "云影曚昽日洒晖，金湖西畔晚阴微。\n渔舟缭绕青山去，枫叶追随白鸟飞。\n摩诘家风非世有，渊明心性与时违。\n近来病瘠连诗痩，翻爱西台字様肥。",
        "dynasty": "宋",
        "collection_info": null
    },
    {
        "uuid": "539c9b983a686e49ff3c15cfbda26ea2",
        "title": "秋兴八首追和杜老  其四",
        "author": "王之道",
        "content": "辘轳世态一枰棊，销得秋来宋玉悲。\n舒啸可无元亮意，哦诗如见少陵时。\n江湖于我还萧散，田舍从他笑重迟。\n异域故人今在否，青灯牢落夜相思。",
        "dynasty": "宋",
        "collection_info": null
    },
    {
        "uuid": "54268185509bbd8c9ca1f8afeb891395",
        "title": "秋兴八首追和杜老  其五",
        "author": "王之道",
        "content": "翠壁苍崖水外山，山头茅舍两三间。\n夜窗明月来临卷，昼户清风为启闗。\n霞绮障秋惊老眼，酒红潮面发衰颜。\n集英一梦如今觉，犹忆当时晓趁班。",
        "dynasty": "宋",
        "collection_info": null
    },
    {
        "uuid": "586aaf9ddcc00157678972ad6d93351a",
        "title": "秋兴八首追和杜老  其六",
        "author": "王之道",
        "content": "远水西来抱鹿头，山前草木带霜秋。\n黄花雅意撩诗兴，红叶端能寄别愁。\n日月奔驰双转毂，江湖漂荡一轻鸥。\n干戈未戢中兴沸，蹴被空怀祖豫州。",
        "dynasty": "宋",
        "collection_info": null
    },
    {
        "uuid": "567aaf1fd87bbeea99a678a94b3d3f70",
        "title": "秋兴八首追和杜老  其七",
        "author": "王之道",
        "content": "勲业休烦付考功，此生终待老山中。\n宦情薄似贤人酒，诗思清于少女风。\n秋雨养肥桑耳白，溪流濯出柳鬚红。\n不堪世路频硗确，四十萧然秃鬓翁。",
        "dynasty": "宋",
        "collection_info": null
    },
    {
        "uuid": "0ffd2eb064c9e929a9deb7cae158477d",
        "title": "秋兴八首追和杜老  其八",
        "author": "王之道",
        "content": "迢迢山势去委蛇，林木东头见荻陂。\n疏竹依岩秋迸笋，病桑经火雨生枝。\n草侵药种多难辨，土拨松苖欲自移。\n照眼谁家几枝橘，出篱丹实正离离。",
        "dynasty": "宋",
        "collection_info": null
    },
    {
        "uuid": "108d64e6b5b033f9e06517d907edeac1",
        "title": "送许判官志仁",
        "author": "王之道",
        "content": "是行犹及豫章春，闻说逢迎有故人。\n倾盖为君殊快意，掺袪令我重伤神。\n向阳花木初开叶，得雨蛟龙已转身。\n江上新晴应更好，绿杨如幄草如茵。",
        "dynasty": "宋",
        "collection_info": null
    },
    {
        "uuid": "0c6fccc1464c9c3740f7009103f3b0da",
        "title": "送董令升舍人归朋溪二首  其一",
        "author": "王之道",
        "content": "西掖归来鬓未华，着书论字当生涯。\n撑肠何止五千卷，溢箧定踰三十车。\n秋露青黄新种橘，春风红紫旧栽花。\n东还贪逐朋溪乐，只恐金銮诏草麻。",
        "dynasty": "宋",
        "collection_info": null
    },
    {
        "uuid": "0827d83b9c7fbf30e8730d33f101f308",
        "title": "送董令升舍人归朋溪二首  其二",
        "author": "王之道",
        "content": "仙舟东去访金华，歌彻骊驹向水涯。\n试问玉堂司鳯诏，何如蓬岛驾云车。\n雨余翠篠初飜箨，风暖丹葵欲放花。\n天气清和行色好，江南江北半桑麻。",
        "dynasty": "宋",
        "collection_info": null
    },
    {
        "uuid": "49cf08c51deadbd7833c8851657683ef",
        "title": "送刘元发归鄱阳次其韵",
        "author": "王之道",
        "content": "杖藜千里访茅茨，来赴当年一笑期。\n白髪我徒悲老大，青山君尚记艰危。\n夜听高论因忘寐，昼味新诗可疗饥。\n冬日迎长殊可爱，何妨去国少迟迟。",
        "dynasty": "宋",
        "collection_info": null
    },
    {
        "uuid": "91aa058c260a148405edcc7ed4bd42a9",
        "title": "送淮西转运判官李彦恢还朝",
        "author": "王之道",
        "content": "江头旗影弄青红，似说朝天四牡东。\n抱病不容攀辔勒，送行那復遣儿童。\n田均税敛千年利，福及疮痍九郡同。\n此去定知还禁近，从来阴德报宜丰。",
        "dynasty": "宋",
        "collection_info": null
    },
    {
        "uuid": "1647024d93a0f79a11380d7f8b57de09",
        "title": "送徐次公罢历阳任归三衢",
        "author": "王之道",
        "content": "闻说家书赋鹡鸰，归欤难弟见难兄。\n接联本作二年调，解印俄成千里行。\n故国一犁春雨足，长江三板暮潮平。\n烂柯况是神仙宅，招隠诗成好寄声。",
        "dynasty": "宋",
        "collection_info": null
    },
    {
        "uuid": "cae77dd7373e0ce1649313bf16058f22",
        "title": "送徐季公运干罢任",
        "author": "王之道",
        "content": "羁栖无柰老而穷，又见徐卿马首东。\n快意一时荷叶雨，增明千里稻花风。\n高材合在云霄上，胜处能忘涧壑中。\n法护相从如问我，为言踪迹与君同。",
        "dynasty": "宋",
        "collection_info": null
    },
    {
        "uuid": "b2db5ce61be696e71d6828c368478ea1",
        "title": "送端溪尉张达城挈家南归",
        "author": "王之道",
        "content": "年时萧寺雪初晴，闻道君来眼倍明。\n送别又看秋欲去，论交还感盖初倾。\n帆张须水秋潮涨，路入铅山晚翠横。\n快向端溪从吏隠，归来穏步上蓬瀛。",
        "dynasty": "宋",
        "collection_info": null
    },
    {
        "uuid": "fe507ba211304032f0190d893fad134e",
        "title": "送江致远归建昌",
        "author": "王之道",
        "content": "翩然归兴不吾留，应为高堂念远游。\n数日语离良作恶，几时书到得无愁。\n白沙翠竹千山晚，朱实黄花万里秋。\n后夜西风茅店月，醉吟应不费冥搜。",
        "dynasty": "宋",
        "collection_info": null
    },
    {
        "uuid": "4122beb06ded519cf65b0dccf25a0eba",
        "title": "房陵秋日",
        "author": "王之道",
        "content": "新诗来处自房州，已及瓜时嘆滞留。\n曾望碧云频送目，又惊红叶再敲秋。\n千山不隔清风远，两地应同素月流。\n游刃似君诚利器，只今无復见全牛。",
        "dynasty": "宋",
        "collection_info": null
    },
    {
        "uuid": "f3dfe55478e7c3205475939b0cc57a1f",
        "title": "中秋和彦立兄韵悼伯父仲球",
        "author": "王之道",
        "content": "月华秋气共清圆，千古佳时句一联。\n节物伤心还惙惙，山光经雨自涓涓。\n潢池兵火今方炽，沟壑饥羸正可怜。\n怊怅去年人已矣，乱离谁復问招延。",
        "dynasty": "宋",
        "collection_info": null
    },
    {
        "uuid": "8f0358b71d8b23b4adf9147027c599ce",
        "title": "邉公式周表卿侍郎同年会",
        "author": "王之道",
        "content": "侍郎修好燕群公，雁塔题名二纪同。\n谈笑静移杨柳日，杯盘清泛芰荷风。\n鹏抟竞祝三旌贵，鲸吸相期百榼空。\n此会明年应更好，马周行亦起新丰。",
        "dynasty": "宋",
        "collection_info": null
    },
    {
        "uuid": "8ec4ac07e0c152ec562d83ecb8db3295",
        "title": "苏台悯农",
        "author": "王之道",
        "content": "稻田高下欲分畦，积潦瀰茫隔寸堤。\n天意未收连夜雨，农功良苦半身泥。\n一丸莫救风涛决，千顷空怜稼穑低。\n朝满夕除应可信，望晴心绪忆昌黎。",
        "dynasty": "宋",
        "collection_info": null
    },
    {
        "uuid": "59d38dc3139a8898c07f2d1fe6761a6f",
        "title": "宣城驿中送建康倅赵纯中",
        "author": "王之道",
        "content": "芍药飘零雨洗春，江城柳色静无尘。\n扁舟未果寻归路，小驿那堪送故人。\n万里云天心共远，一龛灯火话相亲。\n因风无惜霑余馥，我亦贫儿望富邻。",
        "dynasty": "宋",
        "collection_info": null
    },
    {
        "uuid": "7a66718d55a8ad762b88247ab7616933",
        "title": "和文倅侯彦嘉二首  其一",
        "author": "王之道",
        "content": "相逢珠玉走佳章，顾我无能更老苍。\n尝鼎固应从指染，衝天行喜见云翔。\n向来别恨江同远，此去诗情日共长。\n才似二公今二妙，山庭渊角绣肝肠。",
        "dynasty": "宋",
        "collection_info": null
    },
    {
        "uuid": "968e2dc219aca975c63fbcc728f5538d",
        "title": "和文倅侯彦嘉二首  其二",
        "author": "王之道",
        "content": "晖晖晴日树头平，望外遥山宿雾轻。\n积潦夜增南浦涨，微风朝送北窗清。\n滞留羁客牵归思，陶写新诗尽物情。\n谁谓春宵常苦短，老来无寐厌长更。",
        "dynasty": "宋",
        "collection_info": null
    },
    {
        "uuid": "96e749607bcd623b9afa47d910e79ca2",
        "title": "送无为守郑深道移严州",
        "author": "王之道",
        "content": "世称儒雅擅青徐，今见君侯信不虚。\n报政未容更绣水，除书先已易桐庐。\n郡邻帝所旋趋召，地切家山勿恋居。\n千乘来迎催去急，邦人何计挽行车。",
        "dynasty": "宋",
        "collection_info": null
    },
    {
        "uuid": "f9991d3d6bbe4981e602b91d2f1c2a15",
        "title": "送钱逊叔出守袭庆赐出身除职",
        "author": "王之道",
        "content": "赐对金銮下九天，旋闻熊轼为驱前。\n人从芸阁初分直，桂折蟾宫乍得仙。\n刺史江山聊復尔，翰林风月自依然。\n下车快草东封疏，今去祥符正百年。",
        "dynasty": "宋",
        "collection_info": null
    },
    {
        "uuid": "bb9e61cf6cb9a3757989aaa2cbb8abbb",
        "title": "次韵蒋守张进彦",
        "author": "王之道",
        "content": "邂逅传杯莫放杯，七年重见梦初回。\n休嗟岁月堂堂去，且喜旌麾得得来。\n春至会霑新雨露，时清应扫旧氛埃。\n如君才业今张镐，怜我栖迟毂屡推。",
        "dynasty": "宋",
        "collection_info": null
    },
    {
        "uuid": "16cd5b39d575a86244847565a595d01e",
        "title": "送陈南仲守象州",
        "author": "王之道",
        "content": "熊轼朱轓照野眀，知君今赴象山行。\n荣观共作叹嗟语，静念独伤离别情。\n畏景逼人才数日，修涂计此始三程。\n至时应在中元后，好寄双鱼慰友生。",
        "dynasty": "宋",
        "collection_info": null
    },
    {
        "uuid": "fc04646851a14770e2233ad83564ee25",
        "title": "送秦德久守安丰",
        "author": "王之道",
        "content": "历水分携十六年，相逢鬚鬓尽苍然。\n喜君宦况新来好，许我交情老更坚。\n小雨送行春溜急，长杨留别午阴圆。\n画船插帜澄江远，回首风帆指绣川。",
        "dynasty": "宋",
        "collection_info": null
    },
    {
        "uuid": "26deffb5967458cf3ac0bf5161c2869b",
        "title": "喜雨",
        "author": "王之道",
        "content": "雷声翻海电光红，濯濯蔷薇一夜空。\n云气共看渊跃蜧，雨祥曾验叶生虫。\n伫期多稼干箱富，先庆来麰百室丰。\n饰喜自惭樽酒薄，只将香火向穹窿。",
        "dynasty": "宋",
        "collection_info": null
    },
    {
        "uuid": "3906ecab58ab0b44baf993d64cbdb1fc",
        "title": "次韵周漕喜雨",
        "author": "王之道",
        "content": "十载栖迟畎畆间，无聊尤苦屡无年。\n可怜一雨今时若，便觉千塍顿鬰然。\n击壌有期应共庆，效颦非分敢争妍。\n正当檐溜江河决，想见高吟夜不眠。",
        "dynasty": "宋",
        "collection_info": null
    },
    {
        "uuid": "707652b83cf399a0a15aefb06e522c18",
        "title": "酬章序臣二首  其一",
        "author": "王之道",
        "content": "风梢揺落雪飞花，谁传江梅到我家。\n曾把数枝分暗馥，要催群卉助光华。\n高吟两绝那容继，胜赏双清蔑以加。\n春不世情应委曲，十年留滞在天涯。",
        "dynasty": "宋",
        "collection_info": null
    },
    {
        "uuid": "c8f4ff2923e9c90e9f0a9b962e9c302f",
        "title": "酬章序臣二首  其二",
        "author": "王之道",
        "content": "老懒观梅喜见花，一枝聊復寄君家。\n清香扑袂传春信，疏影揺窗借日华。\n小小池塘从掩映，依依杨柳漫交加。\n和羮风味今犹古，回首青青遂有涯。",
        "dynasty": "宋",
        "collection_info": null
    },
    {
        "uuid": "d327cab819be2c6904e16c3e78159a8b",
        "title": "酬李才叔见赠",
        "author": "王之道",
        "content": "篙师且缓莫予催，老眼逢君喜暂开。\n相与未成招隠什，分携宜尽送行杯。\n谁令急景堂堂去，我为佳人得得来。\n万壑千岩终欲遍，归欤清梦转幽哉。",
        "dynasty": "宋",
        "collection_info": null
    },
    {
        "uuid": "55889e6f0ad350377eeef57b13491c66",
        "title": "酬周少隠赠行之什",
        "author": "王之道",
        "content": "我老无知独梦鱼，清风一枕午钟余。\n忽惊珠玉情相厚，便觉山林计不疏。\n酒熟会看延客醉，诗成还復遣儿书。\n何人竟得閒中趣，只恐无聊叹索居。",
        "dynasty": "宋",
        "collection_info": null
    },
    {
        "uuid": "e540a8d409ad158ddfb3b79d4330faac",
        "title": "酬张进彦见寄",
        "author": "王之道",
        "content": "皇华应记去年曾，六辔驰驱问固陵。\n道路向来荒枳棘，堤封从昔错沟塍。\n烟销列嶂秋光远，木落长淮霁色澄。\n自笑壮心穷未已，欲言言大怕人憎。",
        "dynasty": "宋",
        "collection_info": null
    },
    {
        "uuid": "c1bd667c8bea6995d46e331220b6f7f2",
        "title": "酬吕公季",
        "author": "王之道",
        "content": "相逢宾戏快逢场，何幸轻投得夜光。\n半面向怀精舍旧，一行今整汉阳装。\n如君俊逸犹沉滞，顾我迂疏合退藏。\n别乘未来霜候冷，客灯明灭漏声长。",
        "dynasty": "宋",
        "collection_info": null
    },
    {
        "uuid": "e4b0c21fb62e5fffc3beab838890dfb3",
        "title": "酬蕲春王宰公眀",
        "author": "王之道",
        "content": "致身华贯属华年，顾我驽痾久不前。\n醉被长官轻骂郑，懒从学子竞嘲邉。\n功名有日还三杰，诗酒何人继八仙。\n才业似君真独步，文章政事尽堪传。",
        "dynasty": "宋",
        "collection_info": null
    },
    {
        "uuid": "78613cfb0d3d14597a918120a4947c26",
        "title": "和赵养正春日游魏园",
        "author": "王之道",
        "content": "藜杖芒鞋信脚行，宿云披絮雨初晴。\n溪邉草色青毡合，竹外山光翠盖横。\n弱柳弄閒无限思，小桃含笑不胜情。\n清眀此去旬余日，花底能寻载酒盟。",
        "dynasty": "宋",
        "collection_info": null
    },
    {
        "uuid": "17ad1e3d0f9eb659f20f3693f34e76e0",
        "title": "和孙延寿喜雨述怀韵",
        "author": "王之道",
        "content": "小雨霏霏夜接朝，乍惊和气入民谣。\n官逋庶为麦秋缓，酒价定随人意饶。\n欲落枣花蚕断茧，半黄梅子稻移苖。\n书生不惯征徭苦，牢落僧房不自聊。",
        "dynasty": "宋",
        "collection_info": null
    },
    {
        "uuid": "5171d2a8337aac8632e113fe9269b1de",
        "title": "寄别江茂德赴麻城丞二首",
        "author": "王之道",
        "content": "此行何处有淹留，新得中郎万斛舟。\n会见马群空冀野，还同鹤驾到扬州。\n鲈鱼出网红翻锦，江水浮山绿泼油。\n回首风樯惜轻别，一声鸿雁起沧洲。",
        "dynasty": "宋",
        "collection_info": null
    },
    {
        "uuid": "502cc071e4fedead2a37aea464c595fe",
        "title": "次韵周运判彦约芍药",
        "author": "王之道",
        "content": "独殿群芳占晚春，对花犹幸有斯人。\n宓妃正自须曹赋，楚女何妨与宋邻。\n醉着午风浓似酒，粧融朝雨细如尘。\n邉城正藉诗书帅，爼豆于今识祭遵。",
        "dynasty": "宋",
        "collection_info": null
    },
    {
        "uuid": "c32bd9224e01a2382fabdca29020ab7f",
        "title": "次韵蔡永叔双头芍药",
        "author": "王之道",
        "content": "反復新诗对月华，视模犹及正而葩。\n坐驰芍药心先醉，身老江湖眼欲花。\n夜半已酬连理约，风前还见一枝斜。\n滩头更下双鸂鶒，併与妖红作意夸。",
        "dynasty": "宋",
        "collection_info": null
    },
    {
        "uuid": "2363abe5c979716c3d09beea27f79f04",
        "title": "和方正叔芍药",
        "author": "王之道",
        "content": "院落青和昼漏长，曲栏高槛倚新粧。\n未饶玉蘂来仙女，那羡莲花似阿郎。\n遣兴勉从吾辈在，追欢难入少年场。\n开缄忽得惊人句，满纸云烟翰墨香。",
        "dynasty": "宋",
        "collection_info": null
    },
    {
        "uuid": "20894fd03c556d69236434f5e2d8b3f0",
        "title": "夜听刘昭远弹琴",
        "author": "王之道",
        "content": "河阴高转月光流，露脚斜飞夜气收。\n焦尾冷含三尺水，悲风弹破一庭秋。\n广陵别后多新操，子敬亡来绝旧游。\n欲洗世间筝笛耳，为言干斛不须求。",
        "dynasty": "宋",
        "collection_info": null
    },
    {
        "uuid": "c1531889b9bae4b2eb164b92315a25b8",
        "title": "和江和仲司理喜雨",
        "author": "王之道",
        "content": "朝来虹影散青红，旱气旋随夜雨空。\n颃颉竞看飞石燕，蠉蠕应快洗桃虫。\n旧闻人说天心觧，今见时和岁事丰。\n五谷穣穣无几日，敢将豚酒谢穹窿。",
        "dynasty": "宋",
        "collection_info": null
    },
    {
        "uuid": "5f89cb24b9c6a3ce633552f60e53dfe4",
        "title": "紫薇花",
        "author": "王之道",
        "content": "过尽红薇到紫薇，广庭高槛见芳菲。\n缤纷不逐槐花落，拂掠应从燕子飞。\n枝压画檐朝露重，影揺苔砌午风微。\n何当草诏丝纶阁，伴我黄昏坐禁闱。",
        "dynasty": "宋",
        "collection_info": null
    },
    {
        "uuid": "799f7027e528be94c296711eb018cbeb",
        "title": "春雪",
        "author": "王之道",
        "content": "一夜春寒梦寐清，柳梢梅萼颇闗情。\n山川千里玉为路，楼观半天云满城。\n径醉已从酾酒去，稍晴当办出郊行。\n东君底事偏芳草，刬尽依然上砌生。",
        "dynasty": "宋",
        "collection_info": null
    },
    {
        "uuid": "f2498d7494464792ccd5932fb661ddce",
        "title": "立春日雪和赵端质韵",
        "author": "王之道",
        "content": "春寒有信不踰期，肯为衰颜独见欺。\n白雪已输梅鬬早，绿樽尤与火相宜。\n撷来野蔌和萱草，分得江鱼贯柳枝。\n刺史忧民民共乐，赛牛归去竞褰帷。",
        "dynasty": "宋",
        "collection_info": null
    },
    {
        "uuid": "9454ebc2b4dc6a114dfea75edf8b75e7",
        "title": "次韵何子应大卿喜雪武昌作",
        "author": "王之道",
        "content": "云气浮江不见邉，拥炉吟雪思飘然。\n风将急霰先鸣瓦，水剪寒花忽际天。\n才涩敢陪梁苑客，兴来从泛剡溪船。\n将军乘夜平淮蔡，翻笑元和十二年。",
        "dynasty": "宋",
        "collection_info": null
    },
    {
        "uuid": "05db874c2fb2763b986aed49b402e094",
        "title": "哀周然明",
        "author": "王之道",
        "content": "三荐渠能老一儒，班超投笔好从吾。\n功名到手身先死，诗礼传家道不孤。\n千里新封从马鬛，百年余庆萃鹓雏。\n西风哀挽桐川上，傥有青刍致奠无。",
        "dynasty": "宋",
        "collection_info": null
    },
    {
        "uuid": "51e1df7c43041b01e0bd81e030bd213d",
        "title": "魏道弼父挽词代曾子修",
        "author": "王之道",
        "content": "德邵年高冠里闾，庆余犹及魏公舒。\n似闻白鹤归华表，应有青刍奠故庐。\n帝梦漫惊虞涧筑，史占空叹渭滨渔。\n泫然东望无从涕，莫厕邦人会葬车。",
        "dynasty": "宋",
        "collection_info": null
    },
    {
        "uuid": "ddd243698eeb6dbcfe92eca69a965f53",
        "title": "次韵元发弟秋日德余庵书事二首  其一",
        "author": "王之道",
        "content": "饱谙世事转疏慵，投老犹能向佛宫。\n危坐遂移桑荫日，清谈仍对菊花风。\n凴君为我追欢伯，自此游山作醉翁。\n闻说秋来足佳句，暮归应念锦囊空。",
        "dynasty": "宋",
        "collection_info": null
    },
    {
        "uuid": "f25abb5b03daf5858aa8a79e6aff3612",
        "title": "次韵元发弟秋日德余庵书事二首  其二",
        "author": "王之道",
        "content": "十载江湖叹断蓬，梦魂时到帝王宫。\n珠帘高捲虾鬚日，宝扇斜开雉尾宫。\n勿诮赵尧刀笔吏，须怜窦巩嗫嚅翁。\n儿童来告黄花熟，可喜樽中酒不空。",
        "dynasty": "宋",
        "collection_info": null
    },
    {
        "uuid": "10b426a4341ce0611702b01c4950fdfc",
        "title": "和戴禹功水云馆留题",
        "author": "王之道",
        "content": "兵火间闗我尔同，相逢聊喜话怱怱。\n山长不碍飞云去，江涨应从远水通。\n白鹭晚潮初浸脚，雨花遗址正横空。\n临风遐想成惆怅，千古兴亡一局终。",
        "dynasty": "宋",
        "collection_info": null
    },
    {
        "uuid": "f8fa06785c2be56b758878604ef47541",
        "title": "和秦寿之题天祚宫",
        "author": "王之道",
        "content": "洞天无际復无旁，乔木梢云十万章。\n身外轩裳谁繫绾，壶中日月自舒长。\n平生尘垢烦三沐，投老功名笑五浆。\n白鹿青牛今在否，一声秋磬上寥阳。",
        "dynasty": "宋",
        "collection_info": null
    },
    {
        "uuid": "9e5eac34eafaa7b3ef90cb45925702f1",
        "title": "题浮光丘家山寺",
        "author": "王之道",
        "content": "古寺钟鸣漏向残，马嘶人起束征鞍。\n曈昽半弄阴晴日，栗烈初迎小大寒。\n溪水断流寒冻合，野田飞烧晓霜干。\n嗟予老踏浮光路，陟岵怀亲眼欲酸。",
        "dynasty": "宋",
        "collection_info": null
    },
    {
        "uuid": "8a2e831925a5756100c0150e6fab0c81",
        "title": "次韵秦寿之题四祖",
        "author": "王之道",
        "content": "古木参天翠作堆，云中石栈为谁开。\n楼台正倚双峰起，香火曾瞻四祖来。\n霜重静闻秋子落，风高愁听晓猿哀。\n当年松上花何似，五叶依然映紫苔。",
        "dynasty": "宋",
        "collection_info": null
    },
    {
        "uuid": "fef08ace1558eeb48bf4176fc23cd071",
        "title": "次韵秦寿之题五祖",
        "author": "王之道",
        "content": "栽花传法总吾身，生灭无烦取次论。\n一梦傥从今日觉，群峰应许此山尊。\n塔中相好如来具，手裏衣盂达磨存。\n若遇小儿宜借问，性华何处更寻根。",
        "dynasty": "宋",
        "collection_info": null
    },
    {
        "uuid": "00bfe29fabb15fda10d7c3c2a05920cc",
        "title": "题四祖山瀑泉亭",
        "author": "王之道",
        "content": "云影曈昽雨弄晴，山头小立听溪声。\n不惊赤日雷霆吼，但怪青天雪雹鸣。\n气逼衣裳秋暑薄，光揺林薮午风轻。\n法身清浄元无垢，何用临流更濯缨。",
        "dynasty": "宋",
        "collection_info": null
    },
    {
        "uuid": "2187b43d3037b158e050cc3fd5b1e765",
        "title": "赠五祖山浄老",
        "author": "王之道",
        "content": "欲知祖意路堂堂，满目湖山自放光。\n林涌乱云迎马足，峰迴荒磴上羊肠。\n心花肯逐春同老，法雨何妨岁用康。\n试向樵夫问端的，白莲生处是吾乡。",
        "dynasty": "宋",
        "collection_info": null
    },
    {
        "uuid": "17e4c21b8db0b28daf3218f0b1ebcaff",
        "title": "赠古若之上人",
        "author": "王之道",
        "content": "灔潭澄碧见师心，我欲穷源何处寻。\n万壑松风酬夜讽，一犁花雨发春吟。\n不妨契阔三年别，却得留连数日阴。\n竹外小桃开也未，灵云应已久披襟。",
        "dynasty": "宋",
        "collection_info": null
    },
    {
        "uuid": "df96d8ae3a5cf6e8e8457bd6c48c06f1",
        "title": "送浮屠昙远归无为持钵",
        "author": "王之道",
        "content": "一笻春色满郊畿，弹指淮南迅若飞。\n丈室正须香积供，孤云聊作故山归。\n长安城裏风烟好，锦绣溪头笋蕨肥。\n我有上林桃李约，未容随子赴亲闱。",
        "dynasty": "宋",
        "collection_info": null
    },
    {
        "uuid": "1d711d040127cedda0aeef966101a3ad",
        "title": "宿吉祥寺赠应上人",
        "author": "王之道",
        "content": "窗前修竹翠摩云，清閟题轩念昔人。\n三纪重来惊隔世，一言相契定前因。\n携尊得得纷亲友，抉藕纍纍萃里民。\n祖意如来烦指似，迷舟何幸济通津。",
        "dynasty": "宋",
        "collection_info": null
    },
    {
        "uuid": "900102de7900a205ca5d7ee3effedbe7",
        "title": "雨中宿竹林寺谢尉仁父见访",
        "author": "王之道",
        "content": "幽人好客不嫌纡，带水拖泥辱顾予。\n僧舍顿惊樽有酒，旅庖那患食无鱼。\n敢辞数里来相遇，要使它时付特书。\n新竹茂林中扫径，一瓯春雪少踌躇。",
        "dynasty": "宋",
        "collection_info": null
    },
    {
        "uuid": "ca513f993e4087b17b95377b0a43dce3",
        "title": "示隠静恭老",
        "author": "王之道",
        "content": "游山何敢避泥涂，恰值催花夜雨余。\n杯渡已知无用楫，马行今信不更车。\n数声幽鸟过庭际，一派飞泉赴壑初。\n正欲寻师问心法，却惊行色逼钟鱼。",
        "dynasty": "宋",
        "collection_info": null
    },
    {
        "uuid": "1c808cce12e357dc5e12aa9bef64439a",
        "title": "送懿上人持钵潜川",
        "author": "王之道",
        "content": "坐觉青山忽上心，着鞭来欲故人寻。\n万松未放孤云过，一饭共听幽鸟鸣。\n莫厌崎岖穷野径，须怜料峭结春阴。\n潜川耆旧如相问，千里长同月一襟。",
        "dynasty": "宋",
        "collection_info": null
    },
    {
        "uuid": "146551b4129ce69858778a352f618b89",
        "title": "横枝山北别懿上人",
        "author": "王之道",
        "content": "青山终是慰人心，到处相逢不用寻。\n顾我未能忘楚些，因君聊復效吴吟。\n遥林入眼增双碧，羸马奔家竞寸阴。\n何事横枝送南北，他年同此记分襟。",
        "dynasty": "宋",
        "collection_info": null
    },
    {
        "uuid": "5b731c02318b853fe291de3db6973bf4",
        "title": "因上人访予相山夜闻二子诵书有诗次韵",
        "author": "王之道",
        "content": "杖锡东来意亦勤，寒岩枯木自相亲。\n方惊妙论雨侵坐，忽喜新诗光照人。\n物外交游清似水，梦中忧患碎如尘。\n儿童正欲承砻错，应觉临文便有神。",
        "dynasty": "宋",
        "collection_info": null
    },
    {
        "uuid": "f65bb92037c238a7b85932b891884aa9",
        "title": "还通上人卷",
        "author": "王之道",
        "content": "格清词苦与谁论，携绕钱塘给事坟。\n所得岂容人继和，朗吟应被鹤听闻。\n月轮冷照千岩雪，霞片轻装万迭云。\n投向吾庐卜知己，拟将诗草为师焚。",
        "dynasty": "宋",
        "collection_info": null
    },
    {
        "uuid": "fd5783065e609562e2896fee2beeaa44",
        "title": "次韵和朗公见赠",
        "author": "王之道",
        "content": "朗公垂老尚吟诗，曾泛三湘看九嶷。\n欲问劳生心扰扰，强酬佳句思迟迟。\n红尘策马殊无味，碧杖移僧自合宜。\n共待中条山有雪，寺楼吟望更同谁。",
        "dynasty": "宋",
        "collection_info": null
    },
    {
        "uuid": "fdc110328efcc2c015b2c5da985509e3",
        "title": "赠省钦",
        "author": "王之道",
        "content": "旧隠何年别翠微，瀑泉声外鏁禅扉。\n御前曾写八分字，天上特宣三事衣。\n灯照夜庵霜后冷，鼎烹秋菌雨中肥。\n终归五老峰邉去，杯渡长江一锡飞。",
        "dynasty": "宋",
        "collection_info": null
    },
    {
        "uuid": "9f4890a600c8c308129c014b54f3ce3b",
        "title": "和因上人三首  其一",
        "author": "王之道",
        "content": "一抨兰若復谁家，坐见羲和下日车。\n燥吻未濡莲社酒，枯肠空搅玉川茶。\n揺风绿竹初飜箨，过雨红葵甚放花。\n得句至今频示我，安能鬰鬰久兹耶。",
        "dynasty": "宋",
        "collection_info": null
    },
    {
        "uuid": "f72890f082e5d4d3e2ac2c9500604772",
        "title": "和因上人三首  其二",
        "author": "王之道",
        "content": "归骑何时遂到家，苍头猎猎走风车。\n丑妻终胜长为客，薄酒能无更饮茶。\n梦断北窗凉似水，望中南畆雨飞花。\n采莲游女应相识，早晚扁舟访若耶。",
        "dynasty": "宋",
        "collection_info": null
    },
    {
        "uuid": "1b01e67b3db1d38cbbe2f07c54873599",
        "title": "和因上人三首  其三",
        "author": "王之道",
        "content": "白云飞处是吾家，石眼泠泠水一车。\n醉日到来应种竹，梅时过尽好藏茶。\n遥怜壶枣初成实，似说占禾半吐花。\n已得伽陀微妙句，归欤香火讽啰耶。",
        "dynasty": "宋",
        "collection_info": null
    },
    {
        "uuid": "a216361f1f6045df33932142af896687",
        "title": "赠朗上人",
        "author": "王之道",
        "content": "净剃霜髭展旧真，自疑容貌是前身。\n僧中独守三千戒，诗裏閒销七十春。\n僻寺藓深人到少，故山云好梦归频。\n禅斋近日谁还往，祇有西垣放逐臣。",
        "dynasty": "宋",
        "collection_info": null
    },
    {
        "uuid": "79083d8b11b55a3cf7a007bff94374e6",
        "title": "赠赞宁大师",
        "author": "王之道",
        "content": "诏修僧史浙江滨，万卷书中老一身。\n赴阙尚留支遁马，援毫应待仲尼麟。\n溟蒙雪影松窗晓，狼籍苔花竹院春。\n还许幽斋暂相访，却惭陶令满衣尘。",
        "dynasty": "宋",
        "collection_info": null
    },
    {
        "uuid": "1da5af6788f4516eec610d74993cc227",
        "title": "朗上人见访復谒不遇留刺而还有诗见谢依韵和答",
        "author": "王之道",
        "content": "汤休访我我重寻，独叩松闗绝好音。\n满袖尘埃回俗步，一鑪香火隔禅林。\n偶留刺字情非浅，忽枉诗章思更深。\n犹喜谪官无吏役，往来从此伴閒吟。",
        "dynasty": "宋",
        "collection_info": null
    },
    {
        "uuid": "b15a280d062e3ac8167c5d119994e6d6",
        "title": "赠遇公上人",
        "author": "王之道",
        "content": "卧云衣服半斓斑，吴越烟萝旧往还。\n几度看涛罗刹石，经年寻药武夷山。\n剃髭刃涩秋窗冷，补衲灯微夜榻閒。\n应笑劳生苦多事，槐花时节入秦闗。",
        "dynasty": "宋",
        "collection_info": null
    },
    {
        "uuid": "8bf01e25584cacad0c8df4227d78578f",
        "title": "寄赞宁上人",
        "author": "王之道",
        "content": "支公兼有董狐才，史传修成乙夜开。\n天子远酬丹诏去，高僧不出白云来。\n眉毫久别应垂雪，心印休传本似灰。\n若念重瞳欲相见，未妨西上一浮杯。",
        "dynasty": "宋",
        "collection_info": null
    },
    {
        "uuid": "3fc1c471ed4a02c3c68ceedfb3a5264a",
        "title": "和天宁因上人次韵",
        "author": "王之道",
        "content": "日月漂流一鸟过，别来心迹病维摩。\n是非孰辨聊分谤，诞信相讥要止讹。\n揺落独怜松不改，澄清尝见海无波。\n句中有眼劳开警，更问诸人会得么。",
        "dynasty": "宋",
        "collection_info": null
    },
    {
        "uuid": "7ade4b1c175fe2b176e2931869ad3884",
        "title": "和褒山因老二首  其一",
        "author": "王之道",
        "content": "湖上逢师又到家，别来诗句好相夸。\n休嗟晚菊今迷草，且喜寒梅欲放花。\n丈室香温岩宝坐，将坛风软拥高牙。\n相思对雪酬珠玉，不觉茅檐送月华。",
        "dynasty": "宋",
        "collection_info": null
    },
    {
        "uuid": "52a51457b4a05d261a7db862862756b8",
        "title": "和褒山因老二首  其二",
        "author": "王之道",
        "content": "岛可文章似出家，不将言语落浮夸。\n雪中令我思风絮，天上因君合雨花。\n一炷飞烟云天矫，数行佳树玉槎牙。\n山高殊觉青霄近，扪虱南窗向日华。",
        "dynasty": "宋",
        "collection_info": null
    },
    {
        "uuid": "e033fd76084dfb776cf5acafea61b8bf",
        "title": "次韵因上人谢徐守遗顾渚茶",
        "author": "王之道",
        "content": "相从聊罢致书邮，情寄诗筒早晚休。\n顾我未忘童子好，评君还向古人求。\n缃奁启处云英馥，石鼎煎来雪浪浮。\n多谢徐卿分顾渚，报之琼玖两相收。",
        "dynasty": "宋",
        "collection_info": null
    },
    {
        "uuid": "6a7698f57fca86838d5bf0393f913817",
        "title": "送赵端质归朝",
        "author": "王之道",
        "content": "圣治中兴日，宗藩第一流。\n九重资共理，三载頼分忧。\n昨日交符虎，当时竞带牛。\n咄嗟成药石，谈笑获锄耰。\n善政称无扰，罢民遂有瘳。\n教风兴子弟，膏泽被田畴。\n士论高强汉，王功继屏周。\n外台书课最，禁从表才猷。\n往矣登青琐，宜哉建碧油。\n疮痍争借寇，憔悴独依刘。\n我愿攀鳞进，人思卧辙留。\n是行端可喜，名姓在金瓯。",
        "dynasty": "宋",
        "collection_info": null
    },
    {
        "uuid": "40f9b572414b641ecc6b777d0885bcf2",
        "title": "过富池题澄江阁二首  其一",
        "author": "王之道",
        "content": "晚日千峰色，秋风万里情。\n望云双目眩，渇雨寸心倾。\n有客诗方就，何人笛正横。\n渚烟萦别浦，江月动前楹。\n草木腥犹在，生灵痛未平。\n伤哉一杯酒，北向酹邉城。",
        "dynasty": "宋",
        "collection_info": null
    },
    {
        "uuid": "9006e4dec4d0bacdf835763e7c9d6da7",
        "title": "过富池题澄江阁二首  其二",
        "author": "王之道",
        "content": "江山南北限，风月古今情。\n举酒杯还覆，逢人盖暂倾。\n目穷飞鸟落，心逐断云横。\n小市支残屋，严祠列画楹。\n晚烟渔艇远，夏潦荻洲平。\n试问濡须路，归欤过几城。",
        "dynasty": "宋",
        "collection_info": null
    },
    {
        "uuid": "93717195f6616f45f12348cc1df1c5bc",
        "title": "次韵刘春卿书怀",
        "author": "王之道",
        "content": "老去宜安分，年来强竞辰。\n功名虽自许，心腹欲谁陈。\n頼有金溪彦，相从锦水濵。\n词华三鳯蔚，诗律八音纯。\n风月论交旧，云山发兴新。\n鄙怀烦澡雪，高义叹倾囷。\n李峤真才子，唐邕实异人。\n感时悲鹤战，忧国赋车辚。\n寤寐思摧敌，行藏冀泽民。\n廉高辞郑粟，狂笑取韩银。\n松柏迷荆棘，琳琅杂珷珉。\n北游观赤帻，西走避黄巾。\n端木谋存鲁，长沙论过秦。\n江湖双醉眼，天地一閒身。\n遵海嗟黄屋，垂衣想紫宸。\n擒王须李靖，抗贼付张巡。\n尚缓三城役，方驰六辔询。\n两河蜂伴蚁，多垒介和鳞。\n烽火青淮隔，楼船古汴堙。\n离宫埋茂草，禁籞掩荒榛。\n典册尊诸夏，戎羌守四邻。\n如何来丑类，容易破重闉。\n大厦烟焚突，长堤蚁溃漘。\n复垣阊阖夜，层观景龙春。\n蔑视排姦魏，空闻识反甄。\n伤哉无止鼠，甚矣不由鹑。\n天启中兴运，时当外侮宾。\n此生那习坎，吾道已康屯。\n黄卷何妨对，青灯正可亲。\n侏儒归櫽括，苦窳入陶钧。\n夸父劳追日，颜回怅绝尘。\n庙堂资赞辅，岩穴忍跧踆。\n炳焕文中虎，玲珑席上珍。\n肯终虞涧筑，聊滞越山薪。\n君壮勤非勉，予衰懒是真。\n会看鸣鸑鷟，相庆画麒麟。\n簪绂行当贵，虀盐莫厌贫。\n仲尼忧悄悄，扬子恶频频。\n守节身何屈，移忠道自伸。\n秋吟足佳句，飞动笔如神。",
        "dynasty": "宋",
        "collection_info": null
    },
    {
        "uuid": "8f887ace082afc3880fbe73d2aef5430",
        "title": "追和韩退之雪韵",
        "author": "王之道",
        "content": "一时符众望，七尺验童谣。\n人喜丰穰兆，吾知瘴疠销。\n戏看还扑面，閒试欲齐腰。\n堕絮纷辞萼，飞花半惹条。\n松篁低到地，溪涧合平桥。\n月牖潜争入，风帘静自揺。\n红金延坐夜，绿蚁送行朝。\n暗上歌茵隰，轻随舞袖飘。\n千林翻鲁缟，万里藉鲛绡。\n灯市堪行乐，何妨酒价饶。",
        "dynasty": "宋",
        "collection_info": null
    },
    {
        "uuid": "df1af6631bc55e81031edb9ae12a4184",
        "title": "菊有黄花为彦逢弟寿",
        "author": "王之道",
        "content": "正色憎桃李，凌霜见嫩黄。\n有同高士操，常占晚秋芳。\n袅袅金风软，漙漙玉露光。\n君恩隆一束，时令应重阳。\n幸遇桑蓬庆，欣逢曲米香。\n敢因难老祝，采掇奉瑶觞。",
        "dynasty": "宋",
        "collection_info": null
    },
    {
        "uuid": "31d302181711ea43ebb256393e58350e",
        "title": "春雪和袁望回三首  其一",
        "author": "王之道",
        "content": "残岁连人日，同云暗海涯。\n晨开才曭晃，暮集復交加。\n野色铺霜缟，秋光散玉葩。\n老夫僵不扫，稚子走争拿。\n皎洁欺梅萼，严凝禁草芽。\n饿彪迷旧穴，惊雁失圆沙。\n有客方夸酒，何人欲鬬茶。\n南山歌禹甸，西国想毗耶。\n弄日乌薪熟，围风翠幙遮。\n岂知春霁好，万物动芳华。",
        "dynasty": "宋",
        "collection_info": null
    },
    {
        "uuid": "a1ed3382c07d6ace01dfd1dd0a7fa44b",
        "title": "春雪和袁望回三首  其二",
        "author": "王之道",
        "content": "谁谓过残腊，余寒遂有涯。\n雪来风益横，冰着雨还加。\n万里隋堤絮，千山庾岭葩。\n袁门晨尚闭，剡艇夜应拿。\n百蛰犹含土，群芳敢放芽。\n娇红还玉茗，新绿借金沙。\n力胜榴花酒，功高雀舌茶。\n人心愁甚矣，天意欲何耶。\n好放朝阳出，休从宿雾遮。\n青腰诚念我，明日变霜华。",
        "dynasty": "宋",
        "collection_info": null
    },
    {
        "uuid": "7c19b734f48e77dfe784f7225af6b4d5",
        "title": "春雪和袁望回三首  其三",
        "author": "王之道",
        "content": "棱棱威正肃，浩浩意无涯。\n雨息风还怒，霜余雪更加。\n氍毺还席地，薝卜竞分葩。\n虎饿豺狼抟，乌穷鸟雀拿。\n木冰鸣玉佩，檐溜轧芦芽。\n鹤集疑惊露，羊群忆卧沙。\n晚餐甘当肉，夘酒薄胜茶。\n盈尺其多矣，踰旬果是耶。\n日车行自驾，云障欲何遮。\n坐想传柑饮，千官从翠华。",
        "dynasty": "宋",
        "collection_info": null
    },
    {
        "uuid": "50f336e15a10c8d3880e2085a5d1282d",
        "title": "和袁望回春雪",
        "author": "王之道",
        "content": "白雪嫌春晚，纵横布玉霙。\n柳花随处发，瑶砌逐门成。\n旌别寒松茂，摧残冻芋萌。\n飘飖无限思，料峭有余清。\n舞袂朝犹湿，吟窗夜自明。\n色疑侵两鬓，光欲眩双睛。\n曭晃干林晓，潺湲万壑晴。\n江梅含故态，山鸟弄新声。\n雅与诗情惬，应怜病骨轻。\n浇肠一杯酒，风力鬬峥嵘。",
        "dynasty": "宋",
        "collection_info": null
    },
    {
        "uuid": "c5b2f554ee3ee4421ac9a184184b0253",
        "title": "对雪和子𨗨用欧阳子韵",
        "author": "王之道",
        "content": "散漫来天际，高吟正倚门。\n远山云母合，芳树柳花繁。\n匝地银无价，冰湖鑑有痕。\n何人穿敝履，有客拥高轩。\n访戴从东棹，游梁快北辕。\n鼎寒香屡拨，杯冷酒重温。\n风力千林吼，云容万骑屯。\n食余盐虎卧，坐久炭猊蹲。\n观舞更三迭，论文罄一樽。\n清芬难揜覆，端的属梅园。",
        "dynasty": "宋",
        "collection_info": null
    },
    {
        "uuid": "8716ef3e972beb39aa68ad208ec4beba",
        "title": "送杨德润赴礼部试",
        "author": "王之道",
        "content": "雨意止还作，天容寒未舒。\n无聊怀剧论，何幸过穷居。\n举白夜酾酒，剪黄朝荐蔬。\n新诗閒鼔吹，旧隠乱丘墟。\n轩冕时何晚，山林计亦疏。\n中兴屈群策，入告莫踌躇。",
        "dynasty": "宋",
        "collection_info": null
    },
    {
        "uuid": "90e3f9a7c8c6e187ba8e1d46b08ecb06",
        "title": "追和东坡立春韵寄彦逢弟",
        "author": "王之道",
        "content": "荏苒岁云暮，艰难予岂堪。\n闗山怀远别，弓矢废清谈。\n风色霁还暖，梅梢春已酣。\n信音惊远雁，心绪乱游蠺。\n投笔班超近，擒戎李靖惭。\n行吟望西北，赴难有虞潭。",
        "dynasty": "宋",
        "collection_info": null
    },
    {
        "uuid": "a4b118783bbca7b29fb14686270cb7e8",
        "title": "和徐季功墨梅  其一",
        "author": "王之道",
        "content": "閒想窥池倒影，戏成落笔斜枝。\n纵涅难淄玉质，细看何似当时。",
        "dynasty": "宋",
        "collection_info": null
    },
    {
        "uuid": "5c606d38e129846ad779b265f237fc1c",
        "title": "和徐季功墨梅  其二",
        "author": "王之道",
        "content": "便是朱唇素面，那知绿叶青枝。\n浄几明窗展处，微风淡月醒时。",
        "dynasty": "宋",
        "collection_info": null
    },
    {
        "uuid": "6d624b293a9b6ef5a9d33a2dcb70be78",
        "title": "题成国仲画扇",
        "author": "王之道",
        "content": "奋髯欲何为，戢翼应有待。\n画工妙丹青，物状从变态。",
        "dynasty": "宋",
        "collection_info": null
    },
    {
        "uuid": "2e61ee1331fcf3665a655896cc096702",
        "title": "题马以道画扇",
        "author": "王之道",
        "content": "寒芦卧疏黄，远水分淡碧。\n秋荷如有情，相映两鸂鶒。",
        "dynasty": "宋",
        "collection_info": null
    },
    {
        "uuid": "a10ab7ab28ac14bc06e6510957300e97",
        "title": "追和鲁直蜡梅二首  其一",
        "author": "王之道",
        "content": "一种幽素姿，凌寒为谁展。\n似嫌冰雪清，故作黄金浅。",
        "dynasty": "宋",
        "collection_info": null
    },
    {
        "uuid": "c124271be6bf4ca6b15103328f895044",
        "title": "追和鲁直蜡梅二首  其二",
        "author": "王之道",
        "content": "岁穷压霜雪，春至喜风露。\n一枝蜡花梅，清香美无度。",
        "dynasty": "宋",
        "collection_info": null
    },
    {
        "uuid": "a01ce909ddcc58e739a7381e010c7388",
        "title": "送道者史宝通作丐",
        "author": "王之道",
        "content": "昔日山前寺，兵余扫地空。\n汝今能协力，真是宝林通。",
        "dynasty": "宋",
        "collection_info": null
    },
    {
        "uuid": "f9f6454aee671228bac2eb3daca183d6",
        "title": "又送道者王法圆作丐",
        "author": "王之道",
        "content": "誓将三寸舌，求结万人缘。\n宝刹成功日，当期道法圆。",
        "dynasty": "宋",
        "collection_info": null
    },
    {
        "uuid": "a1b93df637649439d151d19ad439ab0c",
        "title": "送浮屠道廓",
        "author": "王之道",
        "content": "一宿已先觉，四明那更游。\n去来无所着，风日海山秋。",
        "dynasty": "宋",
        "collection_info": null
    },
    {
        "uuid": "7921d9cbaa595ddfcf7ccf2c685c9dde",
        "title": "送贾教授伟满罢东归",
        "author": "王之道",
        "content": "妙年才气擅超群，试吏来司泮水芹。\n行矣玉堂应召直，忍将风袂与君分。",
        "dynasty": "宋",
        "collection_info": null
    },
    {
        "uuid": "ff1bdf51cb08ccc50c2eace52ab58efc",
        "title": "重阳示二三友",
        "author": "王之道",
        "content": "龙山何处暮云黄，坐想前贤落帽狂。\n茰实菊花良不恶，为君沽酒作重阳。",
        "dynasty": "宋",
        "collection_info": null
    },
    {
        "uuid": "1a392d01ad346186224ac8315eaf718d",
        "title": "秋日悯旱题香山庄舍",
        "author": "王之道",
        "content": "千里骄阳稼穑枯，人心穷极但天呼。\n须烦岩壑为霖手，下泽苍生慰海隅。",
        "dynasty": "宋",
        "collection_info": null
    },
    {
        "uuid": "9066118a227fec0a18f4f78376a438fb",
        "title": "寄梅花与曾子修",
        "author": "王之道",
        "content": "待船聊復驻征骖，手捻梅花望翠岚。\n花似若人清绝俗，故从江北寄江南。",
        "dynasty": "宋",
        "collection_info": null
    },
    {
        "uuid": "3e5dfedb0e55a54c85cf85b58e7a11d7",
        "title": "送曾式古归建昌",
        "author": "王之道",
        "content": "两年说归明日归，江头草软花芬菲。\n风调江浄船行驶，好看芳草怀春晖。",
        "dynasty": "宋",
        "collection_info": null
    },
    {
        "uuid": "5abc7f5ac472555ca3daea23da774d49",
        "title": "酬孔纯老送海错三首  其一",
        "author": "王之道",
        "content": "海错东来自四明，感君怜我故分珍。\n拜嘉何必须豪饮，大嚼姑从得句新。",
        "dynasty": "宋",
        "collection_info": null
    },
    {
        "uuid": "338026a33ee11ab3665913a09ad4dd3e",
        "title": "酬孔纯老送海错三首  其二",
        "author": "王之道",
        "content": "螺头已荷兼三和，鳯髓何须贵八珍。\n多谢邦君怜不饮，只将诗句巧争新。",
        "dynasty": "宋",
        "collection_info": null
    },
    {
        "uuid": "c6e7f3e7da2d75f59c8e68fb3116a492",
        "title": "酬孔纯老送海错三首  其三",
        "author": "王之道",
        "content": "恶语岂堪酬妙句，麤餐曾不餍常珍。\n得君海错俱奇绝，从此鄞江发兴新。",
        "dynasty": "宋",
        "collection_info": null
    },
    {
        "uuid": "c0c849a024fcd31e3863deca36f07056",
        "title": "和子厚弟春日见寄三首  其一",
        "author": "王之道",
        "content": "睡起晴窗正忆渠，老兵声喏到前除。\n新诗价重连城璧，便觉贫家富不虚。",
        "dynasty": "宋",
        "collection_info": null
    },
    {
        "uuid": "e0ec6cb98111f483d58b748b3e777b41",
        "title": "和子厚弟春日见寄三首  其二",
        "author": "王之道",
        "content": "一鞭春色去迢迢，溪上红粧笑语娇。\n酒醉不知行客避，竞眠芳草鬬裙腰。",
        "dynasty": "宋",
        "collection_info": null
    },
    {
        "uuid": "374ba251a3075c60e60129cdd9675068",
        "title": "和子厚弟春日见寄三首  其三",
        "author": "王之道",
        "content": "十里西畴马送曛，晚风依约度溪云。\n悬知今夜桃花雨，一洗焦枯慰使君。",
        "dynasty": "宋",
        "collection_info": null
    },
    {
        "uuid": "c270e7546b45f45fd15f2c8caba62b75",
        "title": "谢潘寿卿惠笺并诗",
        "author": "王之道",
        "content": "饷厚东阳一万畨，从今难放笔头閒。\n新诗正与花笺似，文彩纵横咳唾间。",
        "dynasty": "宋",
        "collection_info": null
    },
    {
        "uuid": "5e67a599693f105fdbe6c77b478e985c",
        "title": "道上杂花盛开",
        "author": "王之道",
        "content": "涓涓流水雨晴初，夹道山花簇綵舆。\n千骑不辞迎候远，物情春意竟何如。",
        "dynasty": "宋",
        "collection_info": null
    },
    {
        "uuid": "017a30f636ffcd9be3f8a34c74bcca2d",
        "title": "风雨损花",
        "author": "王之道",
        "content": "雨多南国惜春归，多谢诗人赋采菲。\n堕白残红无处着，漫随风絮作团飞。",
        "dynasty": "宋",
        "collection_info": null
    },
    {
        "uuid": "18f5656683b80d71587d8a23cff07904",
        "title": "落梅入砚池",
        "author": "王之道",
        "content": "玉佩翻然下帝傍，墨池照影妬新粧。\n时人莫作飘零看，收拾毫端无尽香。",
        "dynasty": "宋",
        "collection_info": null
    },
    {
        "uuid": "95670ad53c3cdfecbeded525b672c4a7",
        "title": "玉树花",
        "author": "王之道",
        "content": "几年埋没乱荆榛，轩槛移来特地新。\n何事临风忍相对，伤心一曲旧亡陈。",
        "dynasty": "宋",
        "collection_info": null
    },
    {
        "uuid": "c577771cc9ef2592db85ca0452b09c3c",
        "title": "芭蕉",
        "author": "王之道",
        "content": "秋风鸣玉雨疏疏，嫩绿临窗半卷舒。\n似是相知慰牢落，朝来肯寄一缄书。",
        "dynasty": "宋",
        "collection_info": null
    },
    {
        "uuid": "a83453c40937bc510e2d43fe1b7397b6",
        "title": "菊",
        "author": "王之道",
        "content": "千林揺落见孤芳，色映青松破嫩黄。\n玉露凄凉三径晚，金英芬馥几丛香。",
        "dynasty": "宋",
        "collection_info": null
    },
    {
        "uuid": "e8a67985718f56be06371df29ec69c13",
        "title": "山茶",
        "author": "王之道",
        "content": "开花不与众芳期，先得江梅破白时。\n犀甲鹤头微带雪，画屏曾见两三枝。",
        "dynasty": "宋",
        "collection_info": null
    },
    {
        "uuid": "709a2aefaa18f08737cb679322727de4",
        "title": "荷花",
        "author": "王之道",
        "content": "亭亭青盖倚宫粧，新浴温泉体自香。\n暂借青风来一霎，欲披云锦见蜂房。",
        "dynasty": "宋",
        "collection_info": null
    },
    {
        "uuid": "a08fc799db4798a29e96b3e0301e9855",
        "title": "红梅",
        "author": "王之道",
        "content": "秾华不与众芳同，偏爱施朱立晓风。\n莫道春来无酒病，脸霞犹带夜来红。",
        "dynasty": "宋",
        "collection_info": null
    },
    {
        "uuid": "ed25ed00a0d02e8d00082677cddfc3b2",
        "title": "题乌江官舍木芙蓉",
        "author": "王之道",
        "content": "桃叶萧疏柳叶黄，清寒应怯夜来霜。\n芙蓉雅与秋相好，独对层台试晓粧。",
        "dynasty": "宋",
        "collection_info": null
    },
    {
        "uuid": "94b3937dc001d0967d1e764115f08027",
        "title": "青梅",
        "author": "王之道",
        "content": "疏白欺人侵短鬓，老红乘酒驻衰颜。\n食梅已判非吾事，把读清诗忆故山。",
        "dynasty": "宋",
        "collection_info": null
    },
    {
        "uuid": "4b0dcf4c5e18bceb7b612e45f0b836be",
        "title": "和魏定父早春十首  其一",
        "author": "王之道",
        "content": "早从子美追懒真，近向长康得痴绝。\n相逢可笑復可怜，君看稀疏鬓邉雪。",
        "dynasty": "宋",
        "collection_info": null
    },
    {
        "uuid": "fee19fff151da19db42e9b90e6de7f0c",
        "title": "和魏定父早春十首  其二",
        "author": "王之道",
        "content": "安得都护胡青骢，与君并辔揺玲珑。\n南溪今日冻初觧，好看游鱼翻鬛红。",
        "dynasty": "宋",
        "collection_info": null
    },
    {
        "uuid": "e9d5624730d5be05509a54c76c72d0d4",
        "title": "和魏定父早春十首  其三",
        "author": "王之道",
        "content": "依依杨柳绕溪斜，黑白溪头鹄伴鸦。\n雨过芜菁自春色，一丛茅屋野人家。",
        "dynasty": "宋",
        "collection_info": null
    },
    {
        "uuid": "8445d3aaf0b5d6d2b00afc745abfe000",
        "title": "和魏定父早春十首  其四",
        "author": "王之道",
        "content": "晚来天意欲晴寒，幽鸟争春到舌端。\n诗骨自怜山様瘦，酒肠君似海能寛。",
        "dynasty": "宋",
        "collection_info": null
    },
    {
        "uuid": "619715b93a4d6870bb14ddf0fe1477e0",
        "title": "和魏定父早春十首  其五",
        "author": "王之道",
        "content": "门前溪水绿萦迴，风縠无邉费剪裁。\n待与东君写春色，好教红紫一时开。",
        "dynasty": "宋",
        "collection_info": null
    },
    {
        "uuid": "6b1410de4fa064b6aff94c5eeb9bd95f",
        "title": "和魏定父早春十首  其六",
        "author": "王之道",
        "content": "春到花梢一点红，吹嘘应谢晓来风。\n南园缭绕城邉路，无限诗情杖履中。",
        "dynasty": "宋",
        "collection_info": null
    },
    {
        "uuid": "365900fcad248492cb211049cf08904c",
        "title": "和魏定父早春十首  其七",
        "author": "王之道",
        "content": "㶁㶁溪流碎玉鸣，野梅随处伴行人。\n归欤路出临卭市，凖拟沉浮曲米春。",
        "dynasty": "宋",
        "collection_info": null
    },
    {
        "uuid": "9094ae1a057592c7e79d593e7c5d40e3",
        "title": "和魏定父早春十首  其八",
        "author": "王之道",
        "content": "怪来庭砌堕寒梅，风笛数声清以哀。\n两日枯肠餍蔬笋，不堪茗椀发轻雷。",
        "dynasty": "宋",
        "collection_info": null
    },
    {
        "uuid": "af9badd7ec6efada51bf438dfbd2dee8",
        "title": "和魏定父早春十首  其九",
        "author": "王之道",
        "content": "辰瓜醉竹定何如，试问君家种莳书。\n坐久幽窗转斜日，恰怜梅影上衣裾。",
        "dynasty": "宋",
        "collection_info": null
    },
    {
        "uuid": "4eef8a0499c593d01b3ca1efe41a47a4",
        "title": "和魏定父早春十首  其一○",
        "author": "王之道",
        "content": "南禅相望无多地，深谢高轩日见过。\n归去山林遂閒放，却寻农圃问谁何。",
        "dynasty": "宋",
        "collection_info": null
    },
    {
        "uuid": "a0b4e12b632481ad39a97433de78c153",
        "title": "和秦寿之春晚偶成八绝  其一",
        "author": "王之道",
        "content": "相从辄莫太怱怱，赌酒分茶自有功。\n谁谓春归无处觅，柳蹊飞絮乱因风。",
        "dynasty": "宋",
        "collection_info": null
    },
    {
        "uuid": "aac39fe25265779b6d1eeecf3f2043b9",
        "title": "和秦寿之春晚偶成八绝  其二",
        "author": "王之道",
        "content": "照眼酴醿正及时，鞓红相映似相知。\n天公应也怜芳意，一霎轻风宿雾披。",
        "dynasty": "宋",
        "collection_info": null
    },
    {
        "uuid": "4d5193fc2b0962902b84e1de650b9c81",
        "title": "和秦寿之春晚偶成八绝  其三",
        "author": "王之道",
        "content": "花外霏微雨弄晴，乱红狼藉过清明。\n伤春正苦无聊甚，接接欣闻噪鹊声。",
        "dynasty": "宋",
        "collection_info": null
    },
    {
        "uuid": "95e58b0e747c1f41a7347756b6723da6",
        "title": "和秦寿之春晚偶成八绝  其四",
        "author": "王之道",
        "content": "官閒时醉秀溪春，醉裏吟诗字字新。\n欲报自惭无好语，年来胸次亦埃尘。",
        "dynasty": "宋",
        "collection_info": null
    },
    {
        "uuid": "acd551ba3b538f804639900f87aadc30",
        "title": "和秦寿之春晚偶成八绝  其五",
        "author": "王之道",
        "content": "欲下荒庭意已阑，一枝红药坐中看。\n东风不息成何事，又醖春阴作夜寒。",
        "dynasty": "宋",
        "collection_info": null
    },
    {
        "uuid": "63271c9d2ef9b453f7324e3332665822",
        "title": "和秦寿之春晚偶成八绝  其六",
        "author": "王之道",
        "content": "轻阴还傍麦秋天，病怯春寒独衣绵。\n老境不知行乐好，坐来芳树看莺迁。",
        "dynasty": "宋",
        "collection_info": null
    },
    {
        "uuid": "177f4340a2d7ef9c005e937362e2c6f1",
        "title": "和秦寿之春晚偶成八绝  其七",
        "author": "王之道",
        "content": "春来谈笑数追陪，多谢传杯不放杯。\n醉裏狂言应可笑，问春归去几时回。",
        "dynasty": "宋",
        "collection_info": null
    },
    {
        "uuid": "190e46bb3665ba02232a9b06142b232a",
        "title": "和秦寿之春晚偶成八绝  其八",
        "author": "王之道",
        "content": "带雨飞来燕一双，问伊何事为春忙。\n野人不觧呢喃意，勉强搜吟对麦光。",
        "dynasty": "宋",
        "collection_info": null
    },
    {
        "uuid": "80697ec7f0bbd635f4185eb094bdb886",
        "title": "和王圜中道上初见梅花二首  其一",
        "author": "王之道",
        "content": "马头惊见一枝新，夹道欢呼拥吏民。\n咫尺招提鷄黍约，不妨同醉万家春。",
        "dynasty": "宋",
        "collection_info": null
    },
    {
        "uuid": "c2f2a3ef61def8726ba7ff0d6d78e450",
        "title": "和王圜中道上初见梅花二首  其二",
        "author": "王之道",
        "content": "安养疮痍过所亲，野人何幸预斯民。\n自怜枯槁无生意，遂与寒梅竞得春。",
        "dynasty": "宋",
        "collection_info": null
    },
    {
        "uuid": "010a1719aaab102cbdc789c2add59d65",
        "title": "和沈次韩春日郊行二首  其一",
        "author": "王之道",
        "content": "杨花落地鸊鹈飞，百里湖山碧四围。\n信步不知行几远，却怜芳草伴人归。",
        "dynasty": "宋",
        "collection_info": null
    },
    {
        "uuid": "7fd9e4056939e95be46e16f0c9df9a76",
        "title": "和沈次韩春日郊行二首  其二",
        "author": "王之道",
        "content": "山色新晴一蘸青，隔溪无数野花明。\n杞苖荻笋肥应美，采掇何妨趁晚烹。",
        "dynasty": "宋",
        "collection_info": null
    },
    {
        "uuid": "3e831db046d410bd51047e1fbc6b94a5",
        "title": "和张文伯春日劝农",
        "author": "王之道",
        "content": "奉诏欢均草莽臣，郊原风日自温温。\n欲知太守催耕意，重谷劭农本圣恩。",
        "dynasty": "宋",
        "collection_info": null
    },
    {
        "uuid": "9a82b22ee0981296b1ac61f581d77c3d",
        "title": "和刘春卿秋夜对月",
        "author": "王之道",
        "content": "天宇澄清桂影秋，骚人乘兴欲登楼。\n楼前白水三千顷，滉滉镕银烂不收。",
        "dynasty": "宋",
        "collection_info": null
    },
    {
        "uuid": "c378b1520e9b1324276b8a6c735dc20c",
        "title": "和章序臣梅花二首  其一",
        "author": "王之道",
        "content": "三月诗筒绝往来，有时谈麈许追陪。\n梅花雅欲撩佳句，犯雪凌霜为我开。",
        "dynasty": "宋",
        "collection_info": null
    },
    {
        "uuid": "d27aecd380edfc7b888b88665405dc57",
        "title": "和章序臣梅花二首  其二",
        "author": "王之道",
        "content": "多谢苍头语我来，恍如相见笑相陪。\n新诗高妙梅清绝，展读花前病眼开。",
        "dynasty": "宋",
        "collection_info": null
    },
    {
        "uuid": "378235805a9ae5146f3d8df8b3d1452c",
        "title": "和孔纯老江上避风题酒肆",
        "author": "王之道",
        "content": "对酒应从暮吹号，酒行还喜荐溪毛。\n若将物象评诗思，须向江头看怒涛。",
        "dynasty": "宋",
        "collection_info": null
    },
    {
        "uuid": "36f1522ed1b8a8098e089703af9d0b73",
        "title": "和张文伯黄悦之席上赋雪",
        "author": "王之道",
        "content": "功成三白到春迴，好放云天万里开。\n今夜子猷方对客，却烦安道过溪来。",
        "dynasty": "宋",
        "collection_info": null
    },
    {
        "uuid": "d11b6929058c3a824bf85853aee2475a",
        "title": "和张文伯先梅后雪",
        "author": "王之道",
        "content": "六花无怪索诗催，正恐清寒勒早梅。\n待得江头千树暗，故争明洁逐风来。",
        "dynasty": "宋",
        "collection_info": null
    },
    {
        "uuid": "83abf0520d7c8c6426ad2db48667210e",
        "title": "和子厚弟冬至即事",
        "author": "王之道",
        "content": "天容如鑑地无尘，阳气依稀动紫荆。\n日晷渐长端可爱，霜华增重不胜清。",
        "dynasty": "宋",
        "collection_info": null
    },
    {
        "uuid": "ec45dda9b26eecc24e26c4fec705eccf",
        "title": "和王觉民双泉道中",
        "author": "王之道",
        "content": "白云深处是吾家，山市归来日影斜。\n独立前村聊送目，孤村流水闹寒鸦。",
        "dynasty": "宋",
        "collection_info": null
    },
    {
        "uuid": "e65b860ed000ea255839beb937a9ca6e",
        "title": "和鲁如晦七夕",
        "author": "王之道",
        "content": "乞巧谁家绮席开，夜阑箫鼓趁虚催。\n启明不为牵牛计，又放朝阳送曙来。",
        "dynasty": "宋",
        "collection_info": null
    },
    {
        "uuid": "477730c1aa01f1267e5887fe25184b60",
        "title": "和陈天予经过南巢邑人迎旧尹",
        "author": "王之道",
        "content": "君来井邑笑烘烘，君去萧条逈不同。\n似说攀辕如昨日，可怜身老长儿童。",
        "dynasty": "宋",
        "collection_info": null
    },
    {
        "uuid": "0bb0db9b05bbfd83f4647b56a0a2afc3",
        "title": "和孔纯老别邻居钱进之醉寝留题",
        "author": "王之道",
        "content": "不敢搘笻问起居，虑烦炰脍破兵厨。\n杜门终日无人顾，新竹墻头出万夫。",
        "dynasty": "宋",
        "collection_info": null
    },
    {
        "uuid": "0f7839b26002279352044b7815f4999a",
        "title": "和张文伯洞庭柑",
        "author": "王之道",
        "content": "金苞照爼出双柑，想见和枝映笋篮。\n欲倩玉纤分玉液，要濡燥吻发清谈。",
        "dynasty": "宋",
        "collection_info": null
    },
    {
        "uuid": "6a6afec833afb21fa1555f56773344c1",
        "title": "和刘春卿晓起读书",
        "author": "王之道",
        "content": "梦断幽禽恰转更，窥窗残月淡孤灯。\n孜孜读诵如吾子，指日菁莪看锡朋。",
        "dynasty": "宋",
        "collection_info": null
    },
    {
        "uuid": "6774b1e6e9c62988219fbc6853888a22",
        "title": "偶书",
        "author": "王之道",
        "content": "万事秋来只信缘，为谁清嚏晚风前。\n断虹收尽廉纤雨，喜见江南八月天。",
        "dynasty": "宋",
        "collection_info": null
    },
    {
        "uuid": "40f1d410a329044a4c7f272e863c5a4c",
        "title": "和吕子梅题陈倅窗前新栽竹二首  其一",
        "author": "王之道",
        "content": "封殖要当同种玉，翱翔端復见停鸾。\n此君不是尘中物，岂减樊川十万竿。",
        "dynasty": "宋",
        "collection_info": null
    },
    {
        "uuid": "489bd3f2506354e1aeed100b29989a64",
        "title": "和吕子梅题陈倅窗前新栽竹二首  其二",
        "author": "王之道",
        "content": "自是清阴能借润，不应积雨尚流寒。\n先生端的磻溪裔，乞与沧溟作钓竿。",
        "dynasty": "宋",
        "collection_info": null
    },
    {
        "uuid": "fd453678e4357de3dc1ef9af2131bb51",
        "title": "和陈勉仲赠淮西漕吴介之二首  其一",
        "author": "王之道",
        "content": "威严霜肃德春阳，民感澄清涕泗滂。\n畏垒大穣知不晚，三年端可笑庚桑。",
        "dynasty": "宋",
        "collection_info": null
    },
    {
        "uuid": "e3b7cb9e72c3d848c3ecfca222ca41f3",
        "title": "和陈勉仲赠淮西漕吴介之二首  其二",
        "author": "王之道",
        "content": "九郡疮痍頼拊存，年来和气浃江村。\n此恩未易论天报，请看于公大里门。",
        "dynasty": "宋",
        "collection_info": null
    },
    {
        "uuid": "8feda64032e236f2aad2914dba179a7b",
        "title": "和赵积中白莲三首  其一",
        "author": "王之道",
        "content": "翠盖亭亭水满塘，六铢新制带天香。\n晚来扶洗娇无力，尽鬬冰肌不鬬粧。",
        "dynasty": "宋",
        "collection_info": null
    },
    {
        "uuid": "c500b9f8515482d8b8e9ec5e7168feae",
        "title": "和赵积中白莲三首  其二",
        "author": "王之道",
        "content": "清风习习晚香微，坐使诗人赋采菲。\n想见温泉初濯玉，侍儿娇拥太真妃。",
        "dynasty": "宋",
        "collection_info": null
    },
    {
        "uuid": "167953f768b2de9ce310d41a2f56a880",
        "title": "和赵积中白莲三首  其三",
        "author": "王之道",
        "content": "耻同流辈弄胭脂，一様新裁雪白衣。\n何日与君携酒去，两般分取载将归。",
        "dynasty": "宋",
        "collection_info": null
    },
    {
        "uuid": "93a61dd12c42c86b9fd56ed1f06c4531",
        "title": "和张元礼水仙花二首  其一",
        "author": "王之道",
        "content": "素颊黄心破晓寒，叶如谖草臭如兰。\n一樽坐对东风软，敢比江梅取次看。",
        "dynasty": "宋",
        "collection_info": null
    },
    {
        "uuid": "be46cabdcd89c92cbb21f6b36100076b",
        "title": "和张元礼水仙花二首  其二",
        "author": "王之道",
        "content": "沉水香浓画不烟，赋花谁是饮中仙。\n顾予老拙辞源涩，空想东坡万斛泉。",
        "dynasty": "宋",
        "collection_info": null
    },
    {
        "uuid": "ac45ece11924c420a0fd862c31603f92",
        "title": "和秦寿之铜陵江上二首  其一",
        "author": "王之道",
        "content": "枫叶霜余霞灿烂，苇花风起雪纵横。\n铜陵江上秋容好，两绝新诗取次成。",
        "dynasty": "宋",
        "collection_info": null
    },
    {
        "uuid": "631cb61bb3e8f058f42b2acb04961313",
        "title": "和秦寿之铜陵江上二首  其二",
        "author": "王之道",
        "content": "烟销远水分帆影，木落疏林出斧痕。\n啸咏不知红日下，九华何处望中昏。",
        "dynasty": "宋",
        "collection_info": null
    },
    {
        "uuid": "6fafc4762ec40ea5459b0c052f15b6d3",
        "title": "和子厚弟九日登魏文振亭园七首  其一",
        "author": "王之道",
        "content": "潇洒湖东小小亭，一时酬唱有三明。\n亭前澄练无邉际，应助诗人写物情。",
        "dynasty": "宋",
        "collection_info": null
    },
    {
        "uuid": "dbbe1c1487048144e67d0adc4ec79426",
        "title": "和子厚弟九日登魏文振亭园七首  其二",
        "author": "王之道",
        "content": "乱插黄花趁节宜，年华休向镜中悲。\n已知和气回春谷，横管临风更一吹。",
        "dynasty": "宋",
        "collection_info": null
    },
    {
        "uuid": "f29e7f105f74d6bbb32d73d2a98155d3",
        "title": "和子厚弟九日登魏文振亭园七首  其三",
        "author": "王之道",
        "content": "一龛灯火夜凄清，壁下秋虫断续声。\n细把新诗等风味，易牙元不乱淄渑。",
        "dynasty": "宋",
        "collection_info": null
    },
    {
        "uuid": "728ec98ad2189e8a8eea79917817c764",
        "title": "和子厚弟九日登魏文振亭园七首  其四",
        "author": "王之道",
        "content": "疏懒常嫌束带劳，年来见客强垂条。\n不知此病容医否，沥沥真珠出小槽。",
        "dynasty": "宋",
        "collection_info": null
    },
    {
        "uuid": "893b7356d9938633c0586b995ae66d0d",
        "title": "和子厚弟九日登魏文振亭园七首  其五",
        "author": "王之道",
        "content": "雨余东北望银屏，一带寒山映骨清。\n谁道西风能换物，染红枫树亦多情。",
        "dynasty": "宋",
        "collection_info": null
    },
    {
        "uuid": "03bbca98eb4ea3a958e7b76a01772e2a",
        "title": "和子厚弟九日登魏文振亭园七首  其六",
        "author": "王之道",
        "content": "宿雨飞花阻撷芳，寄题端欲为增光。\n何时登揽快晴日，瀹茗挥毫看瑞香。",
        "dynasty": "宋",
        "collection_info": null
    },
    {
        "uuid": "5e8d2467c9de591ac6ccf3643539894c",
        "title": "和子厚弟九日登魏文振亭园七首  其七",
        "author": "王之道",
        "content": "官道千秋坐小车，仙随阮肇饭胡麻。\n男儿正患无津耳，千古留侯事可嘉。",
        "dynasty": "宋",
        "collection_info": null
    },
    {
        "uuid": "a32cc42e75d000d656bdac7749c064c2",
        "title": "时雨二绝和赵积中韵  其一",
        "author": "王之道",
        "content": "稻花时候一犂雨，天意从人无间然。\n我亦摧頽穷甚矣，烦君试考小行年。",
        "dynasty": "宋",
        "collection_info": null
    },
    {
        "uuid": "a17466423dcea1ad4b6fa1d59b4bd817",
        "title": "时雨二绝和赵积中韵  其二",
        "author": "王之道",
        "content": "白江州熟人炊玉，竞说前年斗万钱。\n何事农夫太庸鄙，欲将豚酒谢苍天。",
        "dynasty": "宋",
        "collection_info": null
    },
    {
        "uuid": "4f09edde9e1cef8c102dbe488030f8a3",
        "title": "绿萼梅",
        "author": "王之道",
        "content": "天然腻玉细生香，斜倚东风竚淡粧。\n可是春寒犹料峭，晓窗犹试绿罗裳。",
        "dynasty": "宋",
        "collection_info": null
    },
    {
        "uuid": "3c3348a341f1a35fd014a025802a1e52",
        "title": "榴花",
        "author": "王之道",
        "content": "看花令我忆金明，五月尊罍竹叶青。\n窈窕宝津楼下路，断肠千里四周星。",
        "dynasty": "宋",
        "collection_info": null
    },
    {
        "uuid": "818729e1be9f55b4a5557f233e38ac51",
        "title": "送顾渚茶与孔纯老",
        "author": "王之道",
        "content": "晓来飞雪似欺春，尽把群芳点缀匀。\n莫讶两旗分顾渚，要令佳句鬬清新。",
        "dynasty": "宋",
        "collection_info": null
    },
    {
        "uuid": "0866034820aefe412fa423d341f60133",
        "title": "追和东坡梅花十绝  其一",
        "author": "王之道",
        "content": "春到梅梢日自和，动人芳气不须多。\n清肌瘦骨如冰玉，瘴雾那能柰子何。",
        "dynasty": "宋",
        "collection_info": null
    },
    {
        "uuid": "563832537f256eee59eae5113b6d7df5",
        "title": "追和东坡梅花十绝  其二",
        "author": "王之道",
        "content": "盈盈终日对粧台，一树临溪欲半开。\n吟赏不须期烂漫，恐随春雨点苍苔。",
        "dynasty": "宋",
        "collection_info": null
    },
    {
        "uuid": "5ff7bad8119cedd19606bdf7c74ffc44",
        "title": "追和东坡梅花十绝  其三",
        "author": "王之道",
        "content": "一池春水绿萦迴，池上梅花暖自开。\n想见温泉初出浴，六宫遥指太真来。",
        "dynasty": "宋",
        "collection_info": null
    },
    {
        "uuid": "c66ff1bff0bbdaa817e56c32ed2e5261",
        "title": "追和东坡梅花十绝  其四",
        "author": "王之道",
        "content": "问言何处是前村，万木号寒雪障昏。\n安得梦为蝴蝶去，花间栩栩适吟魂。",
        "dynasty": "宋",
        "collection_info": null
    },
    {
        "uuid": "bdc1f798e0ee3241d6c06019b63d34b9",
        "title": "追和东坡梅花十绝  其五",
        "author": "王之道",
        "content": "真香暗逐微风远，疏影低随淡日斜。\n好在黄昏清浅意，一时收拾付诗家。",
        "dynasty": "宋",
        "collection_info": null
    },
    {
        "uuid": "3dcf7fad6da88b0a167fb2594be4e08f",
        "title": "追和东坡梅花十绝  其六",
        "author": "王之道",
        "content": "醉眼昏昏午倦开，不堪诗债苦相催。\n清香自是蠲烦药，为折霜蕤一朶来。",
        "dynasty": "宋",
        "collection_info": null
    },
    {
        "uuid": "52e84bc46fd360ee45c10fd9f5b6e7aa",
        "title": "追和东坡梅花十绝  其七",
        "author": "王之道",
        "content": "莫怪风前玉斚飞，饮酣初喜传花枝。\n正当北雪消残后，恰直东风料峭时。",
        "dynasty": "宋",
        "collection_info": null
    },
    {
        "uuid": "218d28035f95f6436f7178b61f0682f8",
        "title": "追和东坡梅花十绝  其八",
        "author": "王之道",
        "content": "绛跗檀口映冰肌，踏雪来看带雪枝。\n一见遂能消鄙恡，汝南谁敢忽牛医。",
        "dynasty": "宋",
        "collection_info": null
    },
    {
        "uuid": "b850427fe8092cb38c52ceab515f90b0",
        "title": "追和东坡梅花十绝  其九",
        "author": "王之道",
        "content": "步入芳丛脚自轻，看来群卉眼偏明。\n和羮有实休疑晚，况是东君旧着情。",
        "dynasty": "宋",
        "collection_info": null
    },
    {
        "uuid": "4ce66dbbb76d7f011865749d63185d29",
        "title": "追和东坡梅花十绝  其一○",
        "author": "王之道",
        "content": "山下溪头卖酒家，为谁低入屋檐斜。\n蔬肠不柰村酤涩，笑挽长条沃井花。",
        "dynasty": "宋",
        "collection_info": null
    },
    {
        "uuid": "e58e371d60e98f84618aa7059b9063b9",
        "title": "梅花十绝追和张文潜韵  其一",
        "author": "王之道",
        "content": "额黄肌粉鬬新粧，春入园林度暗香。\n留滞江南归未得，一枝聊復沃愁肠。",
        "dynasty": "宋",
        "collection_info": null
    },
    {
        "uuid": "65b1a04b9370d38edd4027d0cec4763b",
        "title": "梅花十绝追和张文潜韵  其二",
        "author": "王之道",
        "content": "晓来飞雪缀林端，冰玉肌肤巧耐寒。\n折得一枝红半吐，自挼香蘂当朝飱。",
        "dynasty": "宋",
        "collection_info": null
    },
    {
        "uuid": "6f82fdec49cc1d8840cb789b19f66883",
        "title": "梅花十绝追和张文潜韵  其三",
        "author": "王之道",
        "content": "年年常是犯凝寒，换骨曾凴九转丹。\n结实和羮知不晚，试尝花蘂味应酸。",
        "dynasty": "宋",
        "collection_info": null
    },
    {
        "uuid": "e09257344d696868df0c2d8496fd5a82",
        "title": "梅花十绝追和张文潜韵  其四",
        "author": "王之道",
        "content": "竹外山前见嫩黄，水沉清渍雪肌香。\n应嫌桃李风姿俗，故作寻常淡淡粧。",
        "dynasty": "宋",
        "collection_info": null
    },
    {
        "uuid": "07ee357a76488d994980b1ecb91078ea",
        "title": "梅花十绝追和张文潜韵  其五",
        "author": "王之道",
        "content": "檐花厌浥细如尘，渡口舟横不见人。\n独喜霜蕤清照坐，旅怀虽恶未孤春。",
        "dynasty": "宋",
        "collection_info": null
    },
    {
        "uuid": "40e44c56e145c80243202d4c7f10606f",
        "title": "梅花十绝追和张文潜韵  其六",
        "author": "王之道",
        "content": "凌霜冒雪报花期，大小群芳例是儿。\n屈指春风无十日，东君元是旧相知。",
        "dynasty": "宋",
        "collection_info": null
    },
    {
        "uuid": "8e91b62dd7c235b1215940ddd6db51e8",
        "title": "梅花十绝追和张文潜韵  其七",
        "author": "王之道",
        "content": "素艶忽从江上见，清香还向雪中闻。\n谁能送酒来相劳，为尔开尝对马军。",
        "dynasty": "宋",
        "collection_info": null
    },
    {
        "uuid": "92119887f09e3fa737c11e8134dbd815",
        "title": "梅花十绝追和张文潜韵  其八",
        "author": "王之道",
        "content": "冬温开遍向东枝，映日含风万玉姬。\n何必霓裳掩前古，清癯端不羡丰肥。",
        "dynasty": "宋",
        "collection_info": null
    },
    {
        "uuid": "2edb7d57b8b1508400ab88aeba8cf748",
        "title": "梅花十绝追和张文潜韵  其九",
        "author": "王之道",
        "content": "别后开园日就荒，对花还忆少年狂。\n东荣几树应无恙，待得予归破嫩黄。",
        "dynasty": "宋",
        "collection_info": null
    },
    {
        "uuid": "03a81592b97cd63fa5afe863de46395b",
        "title": "梅花十绝追和张文潜韵  其一○",
        "author": "王之道",
        "content": "花前倾步溅狂澜，花外扶疏竹数竿。\n带雪精神清更好，冰肌元惯朔风寒。",
        "dynasty": "宋",
        "collection_info": null
    },
    {
        "uuid": "73b714c0813cda2a3ec081cf5a21405f",
        "title": "梅花和黄觉民四首  其一",
        "author": "王之道",
        "content": "浄几閒窗小小缾，一枝春色为谁清。\n吾今老去心如水，销得诗人与证明。",
        "dynasty": "宋",
        "collection_info": null
    },
    {
        "uuid": "2370937878e472b4b3be13850bf47a8c",
        "title": "梅花和黄觉民四首  其二",
        "author": "王之道",
        "content": "萧然清映水邉枝，似向温泉见玉肌。\n被恼诗人应不彻，怪来言语总成诗。",
        "dynasty": "宋",
        "collection_info": null
    },
    {
        "uuid": "8d33045447ce0c5463785661a5f5150c",
        "title": "梅花和黄觉民四首  其三",
        "author": "王之道",
        "content": "依倚春风雨浄缾，暮林摇落避真清。\n暗香似与常娥约，来借黄昏淡淡明。",
        "dynasty": "宋",
        "collection_info": null
    },
    {
        "uuid": "3814cab9698a88ed4b7f37f54f0a3a37",
        "title": "梅花和黄觉民四首  其四",
        "author": "王之道",
        "content": "夜来春信到南枝，姑射神人逞雪肌。\n多谢长鬚解予意，送将羁客换新诗。",
        "dynasty": "宋",
        "collection_info": null
    },
    {
        "uuid": "5ada80c34154e944776566eb0d72f74a",
        "title": "和王元渤留题松寿岩白云庵寄郑顾道二首  其一",
        "author": "王之道",
        "content": "流水泠泠浸稻田，岩耕应费买山钱。\n风梢雨盖摩霄汉，箇裏高人即地仙。",
        "dynasty": "宋",
        "collection_info": null
    },
    {
        "uuid": "79d223f7818394b458b29a60eb25cb31",
        "title": "和王元渤留题松寿岩白云庵寄郑顾道二首  其二",
        "author": "王之道",
        "content": "日影曈昽霁晓雰，几声幽鸟隔窗闻。\n谢安盍为苍生起，休恋青山卧白云。",
        "dynasty": "宋",
        "collection_info": null
    },
    {
        "uuid": "ef63a3566137f6090306266f208aecd1",
        "title": "追和贾眀叔侯陟眀二侍郎瑞香二首  其一",
        "author": "王之道",
        "content": "日午高人睡正浓，幽香初破碧山红。\n忽然梦觉寻无处，会有东来一阵风。",
        "dynasty": "宋",
        "collection_info": null
    },
    {
        "uuid": "e91fbc2b59b731f642458f348c9ecd63",
        "title": "追和贾眀叔侯陟眀二侍郎瑞香二首  其二",
        "author": "王之道",
        "content": "深院重帘数尺墻，对花何必竟烧香。\n九龄风度高难挹，举世纷纷漫笏囊。",
        "dynasty": "宋",
        "collection_info": null
    },
    {
        "uuid": "e19e3b4c9d194633660850defc4084c8",
        "title": "和富公权宗丞十首  其一",
        "author": "王之道",
        "content": "门外传来一轴诗，烂然蓬荜顿增辉。\n匹夫不敢贪怀璧，什袭今从故府归。",
        "dynasty": "宋",
        "collection_info": null
    },
    {
        "uuid": "30b77e195a074345fa881caf6e4e009d",
        "title": "和富公权宗丞十首  其二",
        "author": "王之道",
        "content": "展读新诗次第看，管中文豹喜窥斑。\n不知笔力能豪放，落纸云烟欬唾间。",
        "dynasty": "宋",
        "collection_info": null
    },
    {
        "uuid": "e2733b9b2e0099e858f48505a45dbee1",
        "title": "和富公权宗丞十首  其三",
        "author": "王之道",
        "content": "閒想当年啸咏声，一时人物鬬峥嵘。\n江山清壮今犹昔，谁谓丹青画不成。",
        "dynasty": "宋",
        "collection_info": null
    },
    {
        "uuid": "7ee1f572529281b10d46b78059a7c7ae",
        "title": "和富公权宗丞十首  其四",
        "author": "王之道",
        "content": "后来模楷復何人，千载风流郭泰巾。\n欲睹诗豪兼草圣，一尊聊发洞庭春。",
        "dynasty": "宋",
        "collection_info": null
    },
    {
        "uuid": "3f5cbd79dcff21c316b7472ac86a3e9e",
        "title": "和富公权宗丞十首  其五",
        "author": "王之道",
        "content": "行草应曾阅鬬蛇，世情无识笑东家。\n君看横雨随风势，纸纸清新字字斜。",
        "dynasty": "宋",
        "collection_info": null
    },
    {
        "uuid": "d53f81b10486eba82acb5c45864e58ef",
        "title": "和富公权宗丞十首  其六",
        "author": "王之道",
        "content": "昂昂野鹤在鷄群，一见人分浊与清。\n吟对红葵朝雨细，坐临绿竹午风轻。",
        "dynasty": "宋",
        "collection_info": null
    },
    {
        "uuid": "8a5543647b73172da6fbc45cb2714114",
        "title": "和富公权宗丞十首  其七",
        "author": "王之道",
        "content": "舍北湖山千迭翠，街南溪水一篙深。\n黄鹂也似快晴日，杨柳阴中诉好音。",
        "dynasty": "宋",
        "collection_info": null
    },
    {
        "uuid": "033cc7a17d9b9cff487a34ac915ae371",
        "title": "和富公权宗丞十首  其八",
        "author": "王之道",
        "content": "恶客未尝知酒圣，高人何止擅文豪。\n三司自揣非吾事，敢觊徐州解佩刀。",
        "dynasty": "宋",
        "collection_info": null
    },
    {
        "uuid": "6e35ea6fe72790cf3917279a99be54bd",
        "title": "和富公权宗丞十首  其九",
        "author": "王之道",
        "content": "嗟予少也戆无奇，才力而今老更衰。\n文阵异时逢大敌，犹能斩将復搴旗。",
        "dynasty": "宋",
        "collection_info": null
    },
    {
        "uuid": "85e183ea6f348b268dd5c0a314885b30",
        "title": "和富公权宗丞十首  其一○",
        "author": "王之道",
        "content": "我惭思涩同司马，君患才多继士衡。\n今日相从非偶耳，挂冠淮浙好寻盟。",
        "dynasty": "宋",
        "collection_info": null
    },
    {
        "uuid": "d9ac8a6b8b27ebfededf72d68272b4fa",
        "title": "观梅和陈天予韵  其一",
        "author": "王之道",
        "content": "断桥疏竹带山幽，装点诗人觅句愁。\n多谢双鱼传尺素，绝胜斗酒得凉州。",
        "dynasty": "宋",
        "collection_info": null
    },
    {
        "uuid": "f80f18ff8886545ea24e51a9c13ee9b8",
        "title": "观梅和陈天予韵  其二",
        "author": "王之道",
        "content": "春风草木初萌动，夜雨池塘正拍浮。\n玉骨檀心清更好，对花何惜醉扶头。",
        "dynasty": "宋",
        "collection_info": null
    },
    {
        "uuid": "e0986484f6a129fff5cff2b68f586d4b",
        "title": "和历阳守张仲智观梅五首  其一",
        "author": "王之道",
        "content": "一霎轻风过雨稀，满庭春色碎珠玑。\n使君载酒花前醉，更有新诗为发挥。",
        "dynasty": "宋",
        "collection_info": null
    },
    {
        "uuid": "b6e2c7f880c75d002ad2d34e40cb82c9",
        "title": "和历阳守张仲智观梅五首  其二",
        "author": "王之道",
        "content": "万事当从酒到休，子山那得许多愁。\n绿樽翠杓梅花夕，不醉翻令恶客羞。",
        "dynasty": "宋",
        "collection_info": null
    },
    {
        "uuid": "d8255e09593f529053a09cafd5b13d56",
        "title": "和历阳守张仲智观梅五首  其三",
        "author": "王之道",
        "content": "谁似樊侯哲且明，觧将勲业佐中兴。\n自怜汨没毛锥子，空对东风咏使能。",
        "dynasty": "宋",
        "collection_info": null
    },
    {
        "uuid": "81efb01241323958182f0818be10ba9d",
        "title": "和历阳守张仲智观梅五首  其四",
        "author": "王之道",
        "content": "夜烧红烛照梅花，刺史风流自一家。\n待得残英上丹脸，韶华端復到山茶。",
        "dynasty": "宋",
        "collection_info": null
    },
    {
        "uuid": "d212c9b8052bd0caa1bf395aa255b522",
        "title": "和历阳守张仲智观梅五首  其五",
        "author": "王之道",
        "content": "出车何日劳师还，二圣归来喜见颜。\n乞得此身终芰制，乱山茅屋两三间。",
        "dynasty": "宋",
        "collection_info": null
    },
    {
        "uuid": "e2e5c0db988756ed9bed0e808ce5c760",
        "title": "和徐季功舒蕲道中二十首  其一",
        "author": "王之道",
        "content": "春阴连日竟何如，逐妇应怜拙勃姑。\n习习晚风来更急，欲吹时雨助虚枯。",
        "dynasty": "宋",
        "collection_info": null
    },
    {
        "uuid": "740c44637debb2c6a7ff787e59f1b875",
        "title": "和徐季功舒蕲道中二十首  其二",
        "author": "王之道",
        "content": "一声何处呌提壶，杨柳阴中驻犊车。\n笑语谁家騃儿女，浣沙溪上数游鱼。",
        "dynasty": "宋",
        "collection_info": null
    },
    {
        "uuid": "12f8281d96968b971ea8cd12c8c35fcf",
        "title": "和徐季功舒蕲道中二十首  其三",
        "author": "王之道",
        "content": "溪流灔灔草凄凄，春日农郊麦穂齐。\n捲地东风还作恶，片云随马渡溪低。",
        "dynasty": "宋",
        "collection_info": null
    },
    {
        "uuid": "ad389412c88d561791da7ec43c3624ef",
        "title": "和徐季功舒蕲道中二十首  其四",
        "author": "王之道",
        "content": "拍溪春水鸭头青，溪上哦诗醉眼醒。\n不见梅花寒蘸影，野桃山杏自娉婷。",
        "dynasty": "宋",
        "collection_info": null
    },
    {
        "uuid": "51838c19b29c6633368185ff661883a7",
        "title": "和徐季功舒蕲道中二十首  其五",
        "author": "王之道",
        "content": "三日春霖发土毛，道傍芳草半人高。\n马头问是棠梨市，一片梨花映小桃。",
        "dynasty": "宋",
        "collection_info": null
    },
    {
        "uuid": "de49b75a45eed8a168789d030fce7dcc",
        "title": "和徐季功舒蕲道中二十首  其六",
        "author": "王之道",
        "content": "野鸟闗闗督驾犁，及时新雨土膏肥。\n知君有意农夫劝，故故穿林傍马飞。",
        "dynasty": "宋",
        "collection_info": null
    },
    {
        "uuid": "431140ad8a8aeb46d93e5128332616e7",
        "title": "和徐季功舒蕲道中二十首  其七",
        "author": "王之道",
        "content": "草满池塘水满川，雨余溪溜正溅溅。\n黄梅恰在山多处，披雾时看一握天。",
        "dynasty": "宋",
        "collection_info": null
    },
    {
        "uuid": "12b26cc0a927151090b2302900412809",
        "title": "和徐季功舒蕲道中二十首  其八",
        "author": "王之道",
        "content": "山下溪邉阿母家，春雷初过茗生芽。\n马头睡思浓无那，一椀何妨泛乳花。",
        "dynasty": "宋",
        "collection_info": null
    },
    {
        "uuid": "f93dad38dea2f25f442f0cf7982747df",
        "title": "和徐季功舒蕲道中二十首  其九",
        "author": "王之道",
        "content": "一夜西风作晓晴，纷然花草鬬欣荣。\n苍松巧与夭桃并，漫使诗人意不平。",
        "dynasty": "宋",
        "collection_info": null
    },
    {
        "uuid": "08f348818b2fb7f9dde3eee87a66b39e",
        "title": "和徐季功舒蕲道中二十首  其一○",
        "author": "王之道",
        "content": "春云漠漠雨纤纤，花柳丛邉见酒帘。\n心为惜春无处着，可堪啼鸟更般添。",
        "dynasty": "宋",
        "collection_info": null
    },
    {
        "uuid": "7abd348b0195f25d2a97d2d1106f83e2",
        "title": "和徐季功舒蕲道中二十首  其一一",
        "author": "王之道",
        "content": "晓光晴影正曈昽，转眼还惊日过中。\n芳草岸头人渡水，洛阳影裏鸟呼风。",
        "dynasty": "宋",
        "collection_info": null
    },
    {
        "uuid": "92a156f0f8e14d200c2f34c99ffe4a3c",
        "title": "和徐季功舒蕲道中二十首  其一二",
        "author": "王之道",
        "content": "草色青青入烧痕，登临何处暗销魂。\n应怜野老无拘缚，种竹栽花教子孙。",
        "dynasty": "宋",
        "collection_info": null
    },
    {
        "uuid": "14039deb4c5f26e417ac58f6cf565312",
        "title": "和徐季功舒蕲道中二十首  其一三",
        "author": "王之道",
        "content": "欲识吾君圣与仁，泽流寰海众熈春。\n两淮饥馑方移粟，六辔驰驱不惮勤。",
        "dynasty": "宋",
        "collection_info": null
    },
    {
        "uuid": "f4f836e77adf0025ec55e8eb4b2812b3",
        "title": "和徐季功舒蕲道中二十首  其一四",
        "author": "王之道",
        "content": "日迟风细午阴微，柳外青骢去若飞。\n过得水村闻笑语，几家扶得醉人归。",
        "dynasty": "宋",
        "collection_info": null
    },
    {
        "uuid": "8a784b6802319558fc5e9fc87bd58de0",
        "title": "和徐季功舒蕲道中二十首  其一五",
        "author": "王之道",
        "content": "庭閒人静鸟窥帘，坐对文书亦倦拈。\n春旱正须三尺雨，江湖宁放老蛟潜。",
        "dynasty": "宋",
        "collection_info": null
    },
    {
        "uuid": "47134008654256a3c934c2bd072e59b0",
        "title": "和徐季功舒蕲道中二十首  其一六",
        "author": "王之道",
        "content": "带雨酴醿不自持，短垣高榭倚斜枝。\n野人莫觅丹青手，摹写春容一绝诗。",
        "dynasty": "宋",
        "collection_info": null
    },
    {
        "uuid": "a5900267a7e7bcd61c39834f2c4a4d15",
        "title": "和徐季功舒蕲道中二十首  其一七",
        "author": "王之道",
        "content": "下马邮亭忽喟然，数间茅屋起孤烟。\n山花狼籍余无几，断送归心起杜鹃。",
        "dynasty": "宋",
        "collection_info": null
    },
    {
        "uuid": "08721e13df734f362e4195bf2d645cce",
        "title": "和徐季功舒蕲道中二十首  其一八",
        "author": "王之道",
        "content": "怪石形模老牯同，漫将名字责农功。\n得来正与齐田类，谁敢言耕望岁丰。",
        "dynasty": "宋",
        "collection_info": null
    },
    {
        "uuid": "2a6db1c83e8cf038d43885983d646cf6",
        "title": "和徐季功舒蕲道中二十首  其一九",
        "author": "王之道",
        "content": "灊皖归来麦已秋，相从时说白云游。\n八年不践同安境，梦裏山溪记旧由。",
        "dynasty": "宋",
        "collection_info": null
    },
    {
        "uuid": "44d938fc5a1d2e5748a52b4ea4355cff",
        "title": "和徐季功舒蕲道中二十首  其二○",
        "author": "王之道",
        "content": "光风习习日晖晖，堕絮飞红积渐稀。\n芍药酴醿看正好，一尊能共送春归。",
        "dynasty": "宋",
        "collection_info": null
    },
    {
        "uuid": "54308c418f2b13bacfdb28d37918184a",
        "title": "和陈勉仲大宁院见寄",
        "author": "王之道",
        "content": "使驿驰驱赋陟冈，等閒诗戏况逢场。\n清和在序芳菲歇，草色连天水满塘。",
        "dynasty": "宋",
        "collection_info": null
    },
    {
        "uuid": "774ebb1ac21d3d4fa4f572b165f8cefe",
        "title": "和徐伯远无为道中",
        "author": "王之道",
        "content": "江南五月稻抽芒，想见含花带露香。\n底事淮郷太迟晚，一犁新雨正开荒。",
        "dynasty": "宋",
        "collection_info": null
    },
    {
        "uuid": "5d244359d5d87f4faa12a123c2098dd7",
        "title": "和徐伯远见寄三首  其一",
        "author": "王之道",
        "content": "我家湖上面九华，无钱买山山见賖。\n待栽北牖一坡竹，追配东门千载瓜。",
        "dynasty": "宋",
        "collection_info": null
    },
    {
        "uuid": "525d99296080140885e0427936614d95",
        "title": "和徐伯远见寄三首  其二",
        "author": "王之道",
        "content": "新炊香软桃花红，蕲州竹簟初出筒。\n老翁易饱更甘寝，便便一觉南窗风。",
        "dynasty": "宋",
        "collection_info": null
    },
    {
        "uuid": "b4b1bec3a6c5e17621cf7c9984b7674a",
        "title": "和徐伯远见寄三首  其三",
        "author": "王之道",
        "content": "三诗自可当尺书，得书何必须双鱼。\n黄花强把酬雪白，丐君捧腹聊轩渠。",
        "dynasty": "宋",
        "collection_info": null
    },
    {
        "uuid": "dc22acf92c93b03bad6c8af1eba8ae52",
        "title": "和陈勉仲四首  其一",
        "author": "王之道",
        "content": "清风为我晓开闗，风外浮云过雨还。\n湛湛可怜清上下，一篙溪水水邉山。",
        "dynasty": "宋",
        "collection_info": null
    },
    {
        "uuid": "4ad25dde2d6e0da55a6fc11d2a0d0a08",
        "title": "和陈勉仲四首  其二",
        "author": "王之道",
        "content": "何日清游继大苏，扁舟东去泛西湖。\n欲将景物和诗句，写作钱塘伟观图。",
        "dynasty": "宋",
        "collection_info": null
    },
    {
        "uuid": "6c3c2ba9f0bf284f7299bd2dc7ee2906",
        "title": "和陈勉仲四首  其三",
        "author": "王之道",
        "content": "拍天湖水注东闗，水外渔舟破浪还。\n谁似老僧閒有味，清风一榻面佳山。",
        "dynasty": "宋",
        "collection_info": null
    },
    {
        "uuid": "0647c03059b851f23c6d6a23f73b1e3a",
        "title": "和陈勉仲四首  其四",
        "author": "王之道",
        "content": "雨过山前草木苏，开窗澄碧渺金湖。\n近来翰墨君为绝，喜见诗中有画图。",
        "dynasty": "宋",
        "collection_info": null
    },
    {
        "uuid": "c6615d3c4953ac3bd9bac167e104dd43",
        "title": "和孔纯老按属邑六首  其一",
        "author": "王之道",
        "content": "野云和雨渡金湖，山色微风恍有无。\n不惯扁舟浮浩渺，且驱羸马上崎岖。",
        "dynasty": "宋",
        "collection_info": null
    },
    {
        "uuid": "d58cb29039482397e866d9848a5f6691",
        "title": "和孔纯老按属邑六首  其二",
        "author": "王之道",
        "content": "云涛雪浪渺无邉，一簇溪桥客聚船。\n舆卫欲休红日下，几家茅舍起炊烟。",
        "dynasty": "宋",
        "collection_info": null
    },
    {
        "uuid": "385c57efb8d17f22f1531e158ad089c5",
        "title": "和孔纯老按属邑六首  其三",
        "author": "王之道",
        "content": "行并焦湖试问涂，何如震泽占姑苏。\n提壶聒聒劝谁饮，我不知君渠自呼。",
        "dynasty": "宋",
        "collection_info": null
    },
    {
        "uuid": "68f617c515c7036749c4049fd4ed39dc",
        "title": "和孔纯老按属邑六首  其四",
        "author": "王之道",
        "content": "客裏宵寒梦易醒，起看残月照窗眀。\n招提正在山多处，过雨流泉碎玉鸣。",
        "dynasty": "宋",
        "collection_info": null
    },
    {
        "uuid": "7e2fe667e3f382519d69456f3ac4c320",
        "title": "和孔纯老按属邑六首  其五",
        "author": "王之道",
        "content": "石窦泠泠注竹溪，溪光浮动软琉璃。\n幽人爱玩不忍去，觅句坐惊红日西。",
        "dynasty": "宋",
        "collection_info": null
    },
    {
        "uuid": "4e9c2785b5ebfad08a30593da8a74399",
        "title": "和孔纯老按属邑六首  其六",
        "author": "王之道",
        "content": "榛莽无邉没尽头，当年禾稼压田畴。\n流亡復业知何日，九叙宜先戒用休。",
        "dynasty": "宋",
        "collection_info": null
    },
    {
        "uuid": "90a28048b023201b73916fef7b688e1c",
        "title": "和戴禹功幕府归来三首  其一",
        "author": "王之道",
        "content": "抖擞空肠一字无，下邳能復异时书。\n中兴正欲平骄寇，莫若相如赋子虚。",
        "dynasty": "宋",
        "collection_info": null
    },
    {
        "uuid": "766d72d1841c767484c63f42100bd297",
        "title": "和戴禹功幕府归来三首  其二",
        "author": "王之道",
        "content": "客裏诗成付漫书，清风一榻黑甜余。\n相山旧隠今分定，却是归来计不疏。",
        "dynasty": "宋",
        "collection_info": null
    },
    {
        "uuid": "7825d95fbda9813ae5c5ef5dccf0c6e4",
        "title": "和戴禹功幕府归来三首  其三",
        "author": "王之道",
        "content": "临淮终日鑑修眉，水外遥山尺五低。\n我欲骑云呌阊阖，请将捕寇付平西。",
        "dynasty": "宋",
        "collection_info": null
    },
    {
        "uuid": "e8217d63b5e45d4f7b102c36b5f3a72b",
        "title": "和由字韵",
        "author": "王之道",
        "content": "当年相望见无由，千里荆襄隔数州。\n时得新诗夸好句，服膺何止钓槎头。",
        "dynasty": "宋",
        "collection_info": null
    },
    {
        "uuid": "422bcea3d548c121800bec83d652f28a",
        "title": "和赵积中",
        "author": "王之道",
        "content": "日下高城月入扉，蒲葵不动晚风微。\n幽人信步如相过，买酒黄公一醉归。",
        "dynasty": "宋",
        "collection_info": null
    },
    {
        "uuid": "2cb108184d6c84989f2343949d26fe6d",
        "title": "秋日即事二首  其一",
        "author": "王之道",
        "content": "潮退菰蒲风自倒，秋深菱芡雨应添。\n怪来病眼双明甚，喜见遥山寸碧纤。",
        "dynasty": "宋",
        "collection_info": null
    },
    {
        "uuid": "4c6fc9102bdcdf886990a830deea356e",
        "title": "秋日即事二首  其二",
        "author": "王之道",
        "content": "枕缘睡熟来魂梦，衣为酣频带酒痕。\n多事长红兼短白，雨余相倚映江村。",
        "dynasty": "宋",
        "collection_info": null
    },
    {
        "uuid": "585acb5b106e453f5c0734791b2201e1",
        "title": "秋日野步和王觉民十六首  其一",
        "author": "王之道",
        "content": "芡觜静缄秋水碧，梨腮深抺夕阳红。\n近来诗社争相胜，幽讨冥搜字字工。",
        "dynasty": "宋",
        "collection_info": null
    },
    {
        "uuid": "e7ff4b9c7d7b2bb7c9062fb7ee3bab77",
        "title": "秋日野步和王觉民十六首  其二",
        "author": "王之道",
        "content": "桑林閒觉疏黄减，菜陇贫怜嫩绿添。\n秋水接潮还潋灔，晚风吹雨乍廉纤。",
        "dynasty": "宋",
        "collection_info": null
    },
    {
        "uuid": "37558e50dd1ae66970daacca51358d8f",
        "title": "秋日野步和王觉民十六首  其三",
        "author": "王之道",
        "content": "穷愁长怕诗撩拨，幽愤须凴酒破除。\n对酒更遭诗债窘，可堪毛颕不中书。",
        "dynasty": "宋",
        "collection_info": null
    },
    {
        "uuid": "b507aaac395f8eb4cdc870574bc5b026",
        "title": "秋日野步和王觉民十六首  其四",
        "author": "王之道",
        "content": "揉蓝拍岸秋涛信，列炬缘山夜烧痕。\n枫叶经霜红更好，晚来扶杖过前村。",
        "dynasty": "宋",
        "collection_info": null
    },
    {
        "uuid": "fd7bbea3d9c154a11ac82daf6b7e0f1a",
        "title": "秋日野步和王觉民十六首  其五",
        "author": "王之道",
        "content": "荷叶倚风揺败绿，蓼花霑雨卧衰红。\n物华虽逐穷秋老，诗句翻从壮岁工。",
        "dynasty": "宋",
        "collection_info": null
    },
    {
        "uuid": "0798fca2a03c4f9cbcba00f6f6ed1409",
        "title": "秋日野步和王觉民十六首  其六",
        "author": "王之道",
        "content": "迂愚长与懒相兼，岁晚空余白髪添。\n坐送夕阳还黯黯，倚看新月露纤纤。",
        "dynasty": "宋",
        "collection_info": null
    },
    {
        "uuid": "644d785a33de1cb4052805896ebbca7c",
        "title": "秋日野步和王觉民十六首  其七",
        "author": "王之道",
        "content": "五穷韩愈烦驱逐，一室陈蕃倦扫除。\n我有埙箎旧诗集，当令阿买为君书。",
        "dynasty": "宋",
        "collection_info": null
    },
    {
        "uuid": "fd43a8b458b239caae0fb30328bd4d8e",
        "title": "秋日野步和王觉民十六首  其八",
        "author": "王之道",
        "content": "雨晴庭户生秋意，潮落溪桥见水痕。\n稻熟人家得相向，兵余眼底两三村。",
        "dynasty": "宋",
        "collection_info": null
    },
    {
        "uuid": "765e7cfe6e7fbcbabf8d673b16f3a389",
        "title": "秋日野步和王觉民十六首  其九",
        "author": "王之道",
        "content": "酒嫩细斟浮蚁绿，芡柔轻剥汗衫红。\n搜罗物象嗟予拙，挥扫词章放子工。",
        "dynasty": "宋",
        "collection_info": null
    },
    {
        "uuid": "0c4818a2e9d26ddae8604cd6af9410d3",
        "title": "秋日野步和王觉民十六首  其一○",
        "author": "王之道",
        "content": "孤灯闪闪风还暗，清漏沉沉夜向添。\n案上数枝漙露菊，可怜疏落嫩纤纤。",
        "dynasty": "宋",
        "collection_info": null
    },
    {
        "uuid": "a6ba686d58e55f39f548dec591278693",
        "title": "秋日野步和王觉民十六首  其一一",
        "author": "王之道",
        "content": "箪瓢不失生涯在，诗酒何当习气除。\n欲倩雕弧落新雁，足间寻觅子卿书。",
        "dynasty": "宋",
        "collection_info": null
    },
    {
        "uuid": "7f769ddbd8d03cb6352ae6b5b7a241fa",
        "title": "秋日野步和王觉民十六首  其一二",
        "author": "王之道",
        "content": "雨开繁菊金无价，风皱平池鑑有痕。\n日暮客帆何处落，柿林西畔荻花村。",
        "dynasty": "宋",
        "collection_info": null
    },
    {
        "uuid": "e3dc1efdf954a3eb2908e45acfb63dfd",
        "title": "秋日野步和王觉民十六首  其一三",
        "author": "王之道",
        "content": "烟裏山光陈水墨，云邉日影乱青红。\n新诗有画人难到，高压澄江五字工。",
        "dynasty": "宋",
        "collection_info": null
    },
    {
        "uuid": "8576c3b6f1f9f6df040e35035c02b6d2",
        "title": "秋日野步和王觉民十六首  其一四",
        "author": "王之道",
        "content": "更穷诗债应难欠，纵懒书淫亦自添。\n水外修眉横翠巘，试凭张敞画浓纤。",
        "dynasty": "宋",
        "collection_info": null
    },
    {
        "uuid": "c71fda25c57a053018713f644640b734",
        "title": "秋日野步和王觉民十六首  其一五",
        "author": "王之道",
        "content": "人言会饮辰嫌酉，我为求医日问除。\n老去谁能遵百忌，秋来只欲上三书。",
        "dynasty": "宋",
        "collection_info": null
    },
    {
        "uuid": "67b65ffcffa491be380c74cb94ee004a",
        "title": "秋日野步和王觉民十六首  其一六",
        "author": "王之道",
        "content": "病怯酒杯微过量，瘦怜衣带颇寛痕。\n伤心故国迷烟草，秋日荒凉处处村。",
        "dynasty": "宋",
        "collection_info": null
    },
    {
        "uuid": "be344f63b2ac4c8a82b4e37cc09d6d44",
        "title": "和卞养直见示三绝简圣书  其一",
        "author": "王之道",
        "content": "看君落笔走云烟，想见新丰醉少年。\n龙脊旧堆骐骥种，义方今服乃翁贤。",
        "dynasty": "宋",
        "collection_info": null
    },
    {
        "uuid": "70ef49ac7a16d88e838aaecb20e5f59c",
        "title": "和卞养直见示三绝简圣书  其二",
        "author": "王之道",
        "content": "杨柳阴中乳燕飞，马头寒峭怯单衣。\n胡麻知有谁人种，应怪东游未即归。",
        "dynasty": "宋",
        "collection_info": null
    },
    {
        "uuid": "18f1bf9e0be28bcac1e1855f6ae16c7d",
        "title": "和卞养直见示三绝简圣书  其三",
        "author": "王之道",
        "content": "迟日轻风过雨天，笑声何处送秋韆。\n清明已逼长安近，寄语先生快着鞭。",
        "dynasty": "宋",
        "collection_info": null
    },
    {
        "uuid": "2656ef3ff7da278f095766fe37d4300b",
        "title": "朝晴",
        "author": "王之道",
        "content": "朝来霁色快行人，嫩绿妖红照眼眀。\n去去谅无留滞叹，不妨寒食半阴晴。",
        "dynasty": "宋",
        "collection_info": null
    },
    {
        "uuid": "2d778b11b0b303838afb92fdd46a08f1",
        "title": "晚晴  其一",
        "author": "王之道",
        "content": "飞霰飘飘堕晚风，乱山无数暮云同。\n天工却似怜羁旅，又变霜华见碧空。",
        "dynasty": "宋",
        "collection_info": null
    },
    {
        "uuid": "b2574fe65a4f9f53bfb27cf877b58d9c",
        "title": "晚晴  其二",
        "author": "王之道",
        "content": "一舍麻城指顾中，远山横翠慰吾悰。\n劳生艰险今尝遍，休把狂言吓老翁。",
        "dynasty": "宋",
        "collection_info": null
    },
    {
        "uuid": "91472e2f80d5dc27bf21137f3712039d",
        "title": "北去安丰",
        "author": "王之道",
        "content": "问言何处是安丰，人指湖光柳影东。\n欲识淮西真使者，一鞭追骥有诗翁。",
        "dynasty": "宋",
        "collection_info": null
    },
    {
        "uuid": "0ad47250ccbb51f780a9be1d793d292d",
        "title": "安丰道中",
        "author": "王之道",
        "content": "水满陂塘草满川，望中茅屋起孤烟。\n十年不踏安丰路，遂与清淮作次邉。",
        "dynasty": "宋",
        "collection_info": null
    },
    {
        "uuid": "0f5a50515a86d79a1fab35a0b9897912",
        "title": "给散告帖",
        "author": "王之道",
        "content": "曾随骁将远追奔，勇冠诸军继虎贲。\n圣主念功知有自，一时高下拜新恩。",
        "dynasty": "宋",
        "collection_info": null
    },
    {
        "uuid": "ef0ab8f513fbeb5b84266967bb5192d0",
        "title": "早发槖皋",
        "author": "王之道",
        "content": "春秋遗迹旧山川，鲁破吴亡久寂然。\n恰到前年征战处，数间茅屋起炊烟。",
        "dynasty": "宋",
        "collection_info": null
    },
    {
        "uuid": "7da716c1c011e21bd4f6da1cc71ea700",
        "title": "集英殿赐第出马上口占",
        "author": "王之道",
        "content": "鞭丝曵雪缭官槐，绿阵中间一道开。\n高下未劳轻喜愠，相公曾作榜梢来。",
        "dynasty": "宋",
        "collection_info": null
    },
    {
        "uuid": "d48710a0850aa9ff4353a19e140ae292",
        "title": "合寨陪诸公观月",
        "author": "王之道",
        "content": "一樽相对夜厌厌，风捲浮云见玉蟾。\n凌乱请看矛作舞，清光炯炯已窥檐。",
        "dynasty": "宋",
        "collection_info": null
    },
    {
        "uuid": "3029b9826704cd40c9f0722abd8f4d25",
        "title": "永丰道上阻水",
        "author": "王之道",
        "content": "路穷得水欲何为，立马逢人问所之。\n十里归来同小愒，一鞭南去不踰时。",
        "dynasty": "宋",
        "collection_info": null
    },
    {
        "uuid": "a3bc0d5631939fa82c20140c2357eda1",
        "title": "独步",
        "author": "王之道",
        "content": "雨晴烟渚白鸥乱，风过霜林红叶稀。\n独步幽吟心正苦，却怜明月照人归。",
        "dynasty": "宋",
        "collection_info": null
    },
    {
        "uuid": "c822ea4ce8dd92aa0c1cf246d609ccff",
        "title": "岳阳楼",
        "author": "王之道",
        "content": "云开层观切高寒，三面江湖一面山。\n眼界不知多少远，望中幽鸟暮飞还。",
        "dynasty": "宋",
        "collection_info": null
    },
    {
        "uuid": "4c7a8de6dd20e21b2bbab779dbbb5ea2",
        "title": "书子莱丙戌登科题名小录后",
        "author": "王之道",
        "content": "屈指宣和岁在辰，于今四十有三春。\n吾家又得莱追继，丛桂从兹不乏人。",
        "dynasty": "宋",
        "collection_info": null
    },
    {
        "uuid": "4c87e7728add8db5fc897580f8721e0d",
        "title": "寄二儿",
        "author": "王之道",
        "content": "老懒谁能教子孙，静中犹喜读书声。\n有如双鳯传家学，令我闻风畏后生。",
        "dynasty": "宋",
        "collection_info": null
    },
    {
        "uuid": "2e24ed957ddea5879461da0e0617463e",
        "title": "次韵赵积中慈湖即事  其一",
        "author": "王之道",
        "content": "江南七月旱不雨，捲地风霾翳寰宇。\n夷门先生有底忙，车马东游亦良苦。",
        "dynasty": "宋",
        "collection_info": null
    },
    {
        "uuid": "42295ae2c469cfbe9755f7906e1d0b16",
        "title": "次韵赵积中慈湖即事  其二",
        "author": "王之道",
        "content": "干戈九载予心哀，乱离谁復歌南陔。\n喜君父母老相守，调官仍逐金陵来。",
        "dynasty": "宋",
        "collection_info": null
    },
    {
        "uuid": "8a1401fd4ccfd0d5b92de526a4ae9aab",
        "title": "次韵赵积中慈湖即事  其三",
        "author": "王之道",
        "content": "入室儿童隘函丈，想见綵衣还谑浪。\n挂冠如欲赋田园，一水淮乡足閒旷。",
        "dynasty": "宋",
        "collection_info": null
    },
    {
        "uuid": "7fc93c71d6cc505cd09e09f2294e3b57",
        "title": "次韵赵积中慈湖即事  其四",
        "author": "王之道",
        "content": "嗟予留滞行当归，秋雨夜寒闻捣衣。\n短檠眀灭泪眼暗，谁令不寐心如飞。",
        "dynasty": "宋",
        "collection_info": null
    },
    {
        "uuid": "eaf4e690e87208c64dc5662ba75e5449",
        "title": "次韵赵积中慈湖即事  其五",
        "author": "王之道",
        "content": "山色湖光过雨清，江邉归骑净无尘。\n先生有酒快吾取，相逢少见如斯人。",
        "dynasty": "宋",
        "collection_info": null
    },
    {
        "uuid": "1d1d99e2c01147bbcdcdcec04e15b149",
        "title": "次韵赵积中慈湖即事  其六",
        "author": "王之道",
        "content": "平生可惯偿诗债，追骥疲驽况加怠。\n不妨对客自挥毫，文社于今有淮海。",
        "dynasty": "宋",
        "collection_info": null
    },
    {
        "uuid": "d018eb110ff0adae3570a3af7325f1d5",
        "title": "冬日出郊二首  其一",
        "author": "王之道",
        "content": "覆块青青麦欲齐，田家篱落柘冈西。\n岁饥冬暖聊相补，抉藕归来饷莱妻。",
        "dynasty": "宋",
        "collection_info": null
    },
    {
        "uuid": "be2a453b4e79ec39f40cd133a376c8a1",
        "title": "冬日出郊二首  其二",
        "author": "王之道",
        "content": "一鞭乘兴上山头，雨脚随风湿破裘。\n冬日有情还可爱，忽开云雾见林丘。",
        "dynasty": "宋",
        "collection_info": null
    },
    {
        "uuid": "90e3b398b8d39deab4654c4c3a5adc9e",
        "title": "七夕苦旱望雨",
        "author": "王之道",
        "content": "田禾吐白将就槁，野草垂黄几欲燃。\n来日天孙嫁河鼓，洗车今喜有夤缘。",
        "dynasty": "宋",
        "collection_info": null
    },
    {
        "uuid": "ca5be249358ecf9c23c0b2aeee5fcb98",
        "title": "游毛公洞六首  其一",
        "author": "王之道",
        "content": "说诗人去想云车，千古青岩倚碧虚。\n训诂未容端拜议，一言聊復问关雎。",
        "dynasty": "宋",
        "collection_info": null
    },
    {
        "uuid": "38d94a98017395d55c5e78a13198137f",
        "title": "游毛公洞六首  其二",
        "author": "王之道",
        "content": "旋披荆棘入山来，洞口晴烟翳不开。\n试问真人竟何处，他年相就谒蓬莱。",
        "dynasty": "宋",
        "collection_info": null
    },
    {
        "uuid": "1e60e04f9f75e35900223f5544556cbc",
        "title": "游毛公洞六首  其三",
        "author": "王之道",
        "content": "须信桃源路易迷，野人遥指过山西。\n由来石室非仙窟，漫向云中觅旧蹊。",
        "dynasty": "宋",
        "collection_info": null
    },
    {
        "uuid": "b29380eae41f60f68d3134dcc0cace93",
        "title": "游毛公洞六首  其四",
        "author": "王之道",
        "content": "山前踊跃见樵人，欲问神仙更问津。\n指点长柯向东去，不知银穴又非真。",
        "dynasty": "宋",
        "collection_info": null
    },
    {
        "uuid": "89e918bda87cca12e231b60d3595feed",
        "title": "游毛公洞六首  其五",
        "author": "王之道",
        "content": "徘徊银穴送斜晖，散遣长鬚上翠微。\n青鸟似知予意确，故传仙语傍人飞。",
        "dynasty": "宋",
        "collection_info": null
    },
    {
        "uuid": "2a0f4a528d981769cdd8193e7c5a688b",
        "title": "游毛公洞六首  其六",
        "author": "王之道",
        "content": "偶因青鸟遂幽寻，翠壁苍崖白日阴。\n三扣石扉人不识，满山松竹自悲吟。",
        "dynasty": "宋",
        "collection_info": null
    },
    {
        "uuid": "83714457023818e03928f378812ad223",
        "title": "题太湖驿竹轩",
        "author": "王之道",
        "content": "粉节储霜竞出篱，我来犹及笋生时。\n清风一榻君休问，明月半窗予自知。",
        "dynasty": "宋",
        "collection_info": null
    },
    {
        "uuid": "010d52918e7386a5b74f2940d2f6db46",
        "title": "过水南题范谏议书室",
        "author": "王之道",
        "content": "函丈当年贮卧龙，笑谈曾记一尊同。\n幅巾已起草庐在，寂寞溪山空晚风。",
        "dynasty": "宋",
        "collection_info": null
    },
    {
        "uuid": "336dbd882aae9989d50b4cafa6feb91b",
        "title": "题德章山",
        "author": "王之道",
        "content": "丛玕泼黛千峰色，急雨奔霆万壑声。\n莫讶祖师来入梦，祇应知我欲山行。",
        "dynasty": "宋",
        "collection_info": null
    },
    {
        "uuid": "a745e100e8c3e16595f2307c13e05141",
        "title": "过含山邮亭和子厚弟壁间韵三首  其一",
        "author": "王之道",
        "content": "犯暑篮舆趁晓耕，东风迎面葛衣轻。\n过山缭绕湖边路，杨柳阴中带月行。",
        "dynasty": "宋",
        "collection_info": null
    },
    {
        "uuid": "d16a6915238dc129dc34644659d20849",
        "title": "过含山邮亭和子厚弟壁间韵三首  其二",
        "author": "王之道",
        "content": "透云斜日影朦胧，树杪依微少女风。\n景物重来正无恙，为君收拾向诗中。",
        "dynasty": "宋",
        "collection_info": null
    },
    {
        "uuid": "852c0c3553906d31e01b4b3d1dd3daef",
        "title": "过含山邮亭和子厚弟壁间韵三首  其三",
        "author": "王之道",
        "content": "开窗如见碧油幢，新竹春来过屋长。\n渐近柴桑旧家路，清风来报稻花香。",
        "dynasty": "宋",
        "collection_info": null
    },
    {
        "uuid": "2b56e740471a3f474a26d9f92f71ceff",
        "title": "吴兴舟中有作",
        "author": "王之道",
        "content": "一水濡须百里间，举头遥见水西山。\n微波不动又终日，安得扁舟送我还。",
        "dynasty": "宋",
        "collection_info": null
    },
    {
        "uuid": "080a56617ca98ede9ce9018375766542",
        "title": "春日偶成",
        "author": "王之道",
        "content": "短垣新雨上银泥，柳外幽花咫尺迷。\n独喜流莺解人意，一声声傍绿窗啼。",
        "dynasty": "宋",
        "collection_info": null
    },
    {
        "uuid": "d33572d25a878a8e746041e8a0a1186d",
        "title": "春日书事呈历阳县苏仁仲八首  其一",
        "author": "王之道",
        "content": "篮舆兀醉出东门，赖有官舟为解纷。\n流马木牛今已矣，其余儿辈说三分。",
        "dynasty": "宋",
        "collection_info": null
    },
    {
        "uuid": "d895add6748f38762168beacb1ef4854",
        "title": "春日书事呈历阳县苏仁仲八首  其二",
        "author": "王之道",
        "content": "芳草池塘处处佳，竹篱茅屋野人家。\n清明过了桃花尽，颇觉春容属菜花。",
        "dynasty": "宋",
        "collection_info": null
    },
    {
        "uuid": "f8ecb8e85788630710add1a25b1d45e7",
        "title": "春日书事呈历阳县苏仁仲八首  其三",
        "author": "王之道",
        "content": "似是东风恼客心，淹留行色故相禁。\n扁舟正在江南岸，又扰浮云作暮阴。",
        "dynasty": "宋",
        "collection_info": null
    },
    {
        "uuid": "268af05bd1ef03568ccddffa12301a31",
        "title": "春日书事呈历阳县苏仁仲八首  其四",
        "author": "王之道",
        "content": "情似长江流不断，亊如芳草刬还生。\n此身何苦浮名绊，正拟花时取次行。",
        "dynasty": "宋",
        "collection_info": null
    },
    {
        "uuid": "c326b85900f4d6f8838a756abfae85bf",
        "title": "春日书事呈历阳县苏仁仲八首  其五",
        "author": "王之道",
        "content": "公余槐柳转斜日，吏散鸟雀来空庭。\n康成书带可人意，坐见茸茸相对青。",
        "dynasty": "宋",
        "collection_info": null
    },
    {
        "uuid": "af0f8b9e7b323cd4ff8ef2996703a9fa",
        "title": "春日书事呈历阳县苏仁仲八首  其六",
        "author": "王之道",
        "content": "学似卿家宜有法，人如我辈岂无情。\n新诗早自推心服，幽会知谁付目成。",
        "dynasty": "宋",
        "collection_info": null
    },
    {
        "uuid": "64ac61cdf4e338b12d7d7a9d3fe56bf6",
        "title": "春日书事呈历阳县苏仁仲八首  其七",
        "author": "王之道",
        "content": "猛风吹雨暮江头，烟草微茫一片愁。\n双鲤不来无处问，欲寻归路转悠悠。",
        "dynasty": "宋",
        "collection_info": null
    },
    {
        "uuid": "e84730b9e03a7c60a69f0d0d279896e4",
        "title": "春日书事呈历阳县苏仁仲八首  其八",
        "author": "王之道",
        "content": "子美不应花解恼，次公何必酒而狂。\n知君颇负风流债，安得司空惯窃香。",
        "dynasty": "宋",
        "collection_info": null
    },
    {
        "uuid": "ba92b7265ccc73ce5b70dc48a717c4cf",
        "title": "过段寨二首  其一",
        "author": "王之道",
        "content": "随行知有笔如椽，不碍冥搜借榻眠。\n酒醉诗成还上马，秋蛇春蚓任人传。",
        "dynasty": "宋",
        "collection_info": null
    },
    {
        "uuid": "a189f4c3912975c6ac75e17306587737",
        "title": "过段寨二首  其二",
        "author": "王之道",
        "content": "嫩绿夭红照眼明，物华春事暗相惊。\n提壶不饮劝谁饮，正在竹丛深处鸣。",
        "dynasty": "宋",
        "collection_info": null
    },
    {
        "uuid": "e421a40c4ee097b3c888f6eb87dc9146",
        "title": "经过合寨弔孟氏故居二首  其一",
        "author": "王之道",
        "content": "藤梢棘刺失朱门，空想当年载酒樽。\n天色重增行客恨，东风吹雨湿黄昏。",
        "dynasty": "宋",
        "collection_info": null
    },
    {
        "uuid": "bb5c43bf849c88604bc5deba7974d128",
        "title": "经过合寨弔孟氏故居二首  其二",
        "author": "王之道",
        "content": "行过春泥没马深，几声幽鸟啭乔林。\n感时恨别愁无那，赖有清樽慰此心。",
        "dynasty": "宋",
        "collection_info": null
    },
    {
        "uuid": "d669402f45243fb95f24d6ecc4e5935c",
        "title": "晚憩闻雷",
        "author": "王之道",
        "content": "湖外山光入座来，水晶宫阙翠屏开。\n纤纤细落催花雨，隐隐轻鸣启蛰雷。",
        "dynasty": "宋",
        "collection_info": null
    },
    {
        "uuid": "67a2cfb15f4425a9c968b142daec8290",
        "title": "含山驿中",
        "author": "王之道",
        "content": "日暖风轻昼睡余，海棠娇褪玉肌肤。\n杨花也似知人意，来趁飞红入座隅。",
        "dynasty": "宋",
        "collection_info": null
    },
    {
        "uuid": "d196588fcad5bd586101b77c13efcb0f",
        "title": "鸣山驿夜雨",
        "author": "王之道",
        "content": "夜来风雨晓还晴，沙路无泥快早行。\n鸟语花容春自好，有生何处不安生。",
        "dynasty": "宋",
        "collection_info": null
    },
    {
        "uuid": "c1f421cea58af78ce664e98633a185b7",
        "title": "夜闻风雨",
        "author": "王之道",
        "content": "狂风横雨忽来鸣，半夜长亭客梦惊。\n想见海门春涨急，奔军百万听潮声。",
        "dynasty": "宋",
        "collection_info": null
    },
    {
        "uuid": "349537ac3460383dd2809bddabd59261",
        "title": "丘城道中",
        "author": "王之道",
        "content": "翠巘中间白水边，野梅官柳似当年。\n正看遶树下残日，便觉前村生晚烟。",
        "dynasty": "宋",
        "collection_info": null
    },
    {
        "uuid": "6ef7db30c71d167dccc2ef85a032af8a",
        "title": "出合肥北门二首  其一",
        "author": "王之道",
        "content": "淮水东来没踝无，只今南北断修涂。\n东风却与人心别，布暖吹生徧八区。",
        "dynasty": "宋",
        "collection_info": null
    },
    {
        "uuid": "3ee36c61af04200be72542e5ddbc7dbf",
        "title": "出合肥北门二首  其二",
        "author": "王之道",
        "content": "断垣甃石新修迭，折戟埋沙旧战场。\n阛阓凋零煨烬裏，春风生草没牛羊。",
        "dynasty": "宋",
        "collection_info": null
    },
    {
        "uuid": "42bb4587a5c2ba0d66f4087e7c4e1aa0",
        "title": "乌江道中闻杜鹃有感",
        "author": "王之道",
        "content": "麻叶蓬蓬小麦肥，杨花风裏杜鹃啼。\n故园尚阻归来赋，惭愧东坡雨一犁。",
        "dynasty": "宋",
        "collection_info": null
    },
    {
        "uuid": "c54638e7c449b390dae3dd8f047b39a0",
        "title": "竹城道中",
        "author": "王之道",
        "content": "一溪清水浸余霞，风裏归鸿字脚斜。\n今夜不知何处宿，路廽山崦两三家。",
        "dynasty": "宋",
        "collection_info": null
    },
    {
        "uuid": "4c0cfa91b7c6f1722c7aabc5ecf4158e",
        "title": "下阁道中",
        "author": "王之道",
        "content": "小桥流水数家村，春入川原日自暾。\n马上不知岚气重，误惊征袖湿啼痕。",
        "dynasty": "宋",
        "collection_info": null
    },
    {
        "uuid": "d6c04c10691042d49be7cb68e077c700",
        "title": "西门道中闻人售田",
        "author": "王之道",
        "content": "走利奔权几日休，归来还復郭南游。\n直饶心计姦如鬼，终恐输他善自谋。",
        "dynasty": "宋",
        "collection_info": null
    },
    {
        "uuid": "9abaf8758cc174fe03b4e51ef9a55cc4",
        "title": "题大泉寺",
        "author": "王之道",
        "content": "六峰环翠绕金蓝，下马初尝一酌甘。\n久旱喜看云气浃，晚风吹雨过江南。",
        "dynasty": "宋",
        "collection_info": null
    },
    {
        "uuid": "c45baea15c66e40eb9dbf7359bbbf2a4",
        "title": "题南巢地藏寺",
        "author": "王之道",
        "content": "蚊觜生花夜更长，睡乡蝴蝶正悠扬。\n山僧不恤秋眠熟，连打钟声到枕旁。",
        "dynasty": "宋",
        "collection_info": null
    },
    {
        "uuid": "834e90370a57afae70d9b14350c94e8d",
        "title": "题大龙寺",
        "author": "王之道",
        "content": "万松邀我上崔嵬，入寺山屏次第开。\n无说欲知真说法，松声还送出山来。",
        "dynasty": "宋",
        "collection_info": null
    },
    {
        "uuid": "a9799eb2d99736b5513592ed03245339",
        "title": "题宿松薤山寺",
        "author": "王之道",
        "content": "小驿隳颓不见容，着鞭东走梵王宫。\n怪禽落日休相恐，五里松篁一径通。",
        "dynasty": "宋",
        "collection_info": null
    },
    {
        "uuid": "166672aed32e54d7817ed5c911ccdb2d",
        "title": "题许市接待院壁",
        "author": "王之道",
        "content": "一檐冬日送清温，疏竹萧萧覆短垣。\n来就老僧同曝背，不妨危坐默无言。",
        "dynasty": "宋",
        "collection_info": null
    },
    {
        "uuid": "1096b79d3476f141ea88514e61391e1d",
        "title": "题许市施水坊",
        "author": "王之道",
        "content": "梦断蓬窗特地愁，卧闻溪水嚙舡头。\n夜航又逐东风去，重叹因人此滞留。",
        "dynasty": "宋",
        "collection_info": null
    },
    {
        "uuid": "4a9386e0df9f48f08e5b32640cf48152",
        "title": "宿大泉遇雨",
        "author": "王之道",
        "content": "我行常苦雨相随，旱甚民心若倒垂。\n坐久云容肤寸合，愿同焦槁被甘滋。",
        "dynasty": "宋",
        "collection_info": null
    },
    {
        "uuid": "6ee748304072127ca8613b7ade28e8f1",
        "title": "题苦竹寺海棠洞三首  其一",
        "author": "王之道",
        "content": "翠袖朱唇一笑开，依风无力竞相隈。\n阳城岂是僧家物，端恐齐奴步障来。",
        "dynasty": "宋",
        "collection_info": null
    },
    {
        "uuid": "c46c8d9e38a8914a9cfa4a310956c8d7",
        "title": "题苦竹寺海棠洞三首  其二",
        "author": "王之道",
        "content": "隔夜西风为办严，扫除氛曀出晴天。\n正逢翠幄张青绮，应念朱唇拂紫绵。",
        "dynasty": "宋",
        "collection_info": null
    },
    {
        "uuid": "49cd1c20074cb8dfe6a37c9a3d184306",
        "title": "题苦竹寺海棠洞三首  其三",
        "author": "王之道",
        "content": "一径封苔知雨足，贰车行县昔时迁。\n对花啜茗思春日，拂拭新诗益怅然。",
        "dynasty": "宋",
        "collection_info": null
    },
    {
        "uuid": "673e0b5605584bb365c17618aca92413",
        "title": "题崇因院清轩",
        "author": "王之道",
        "content": "肥松瘦竹古招提，轩槛重游识旧题。\n清意不曾吟得尽，夜来明月浸寒溪。",
        "dynasty": "宋",
        "collection_info": null
    },
    {
        "uuid": "80f75e44d078bb1364d3d78062078ab5",
        "title": "法云寺和汤立贤留题",
        "author": "王之道",
        "content": "寺占湖边数畆山，杖藜偷得一朝閒。\n昨朝恰别居巢长，又喜新诗在壁间。",
        "dynasty": "宋",
        "collection_info": null
    },
    {
        "uuid": "67a3fa033d2c4ee038de3c22e74a9ba3",
        "title": "题大善寺",
        "author": "王之道",
        "content": "絮帽曵丝云带雨，琼梳环髻水围山。\n江村五月黄梅过，十里人烟渺莽间。",
        "dynasty": "宋",
        "collection_info": null
    },
    {
        "uuid": "79bb39b1a1118b5559d2192b0e1286ab",
        "title": "题华严院泽上人西韵轩用前韵",
        "author": "王之道",
        "content": "疏帘如雾隐窗纱，虹影青红雨脚斜。\n坐久清风起何处，一盆昌歜映葵花。",
        "dynasty": "宋",
        "collection_info": null
    },
    {
        "uuid": "68da51994361e4153158e98cf4d04c89",
        "title": "和彦立兄赠信上人",
        "author": "王之道",
        "content": "鼎社年来得志閒，一杯聊復效逃禅。\n新诗莫漫惊流俗，恐被旁人唤皎然。",
        "dynasty": "宋",
        "collection_info": null
    },
    {
        "uuid": "7600d506c61a4b8d005b6c047c806fd3",
        "title": "赠浮屠道本二首  其一",
        "author": "王之道",
        "content": "暑雨初晴江上村，藕花无数午风温。\n梁山正帖淮南岸，到得精蓝日未昏。",
        "dynasty": "宋",
        "collection_info": null
    },
    {
        "uuid": "30cb421ec5cdf868766e3d83ac999503",
        "title": "赠浮屠道本二首  其二",
        "author": "王之道",
        "content": "一去禅关忽五春，异乡惊见眼终清。\n问师参学今何解，云在青天水在缾。",
        "dynasty": "宋",
        "collection_info": null
    },
    {
        "uuid": "e0843d1acb69e946fb3fd09ee35250f1",
        "title": "和因上人四首  其一",
        "author": "王之道",
        "content": "拍天湖水乱蛙鸣，雨脚随风泼细尘。\n翠幄不开杨柳晚，红云初坐海棠春。",
        "dynasty": "宋",
        "collection_info": null
    },
    {
        "uuid": "9ca4dc435654cdf89df1f242703ef440",
        "title": "和因上人四首  其二",
        "author": "王之道",
        "content": "茭葑弥天眼界幽，浇愁应办酒如油。\n坐怜渔父机心胜，万顷春苗不下鸥。",
        "dynasty": "宋",
        "collection_info": null
    },
    {
        "uuid": "138c4ac04f431b9402b08dcaad48dbab",
        "title": "和因上人四首  其三",
        "author": "王之道",
        "content": "水云深处见人烟，桑柘鸣鸠似可怜。\n却怪银泥环四壁，由来春雨上蜗涎。",
        "dynasty": "宋",
        "collection_info": null
    },
    {
        "uuid": "31e881d8dd9b3a0c8d8e621e5712e134",
        "title": "和因上人四首  其四",
        "author": "王之道",
        "content": "荼䕷花底照衰颜，风送余香到酒间。\n春色他年尚无恙，红裙来继谢东山。",
        "dynasty": "宋",
        "collection_info": null
    },
    {
        "uuid": "ea0d6e4befbbb341f46c0f7cf310b5bb",
        "title": "和天衣聪老五首  其一",
        "author": "王之道",
        "content": "师去无为十五年，重来猿鹤亦忻然。\n此生不负今朝祝，冀结龙华会裏缘。",
        "dynasty": "宋",
        "collection_info": null
    },
    {
        "uuid": "eefb412857f98adac47ddacd514b447a",
        "title": "和天衣聪老五首  其二",
        "author": "王之道",
        "content": "老怀归去几何年，吴越宗风久寂然。\n闻说近来狮子吼，应将驴脚问生缘。",
        "dynasty": "宋",
        "collection_info": null
    },
    {
        "uuid": "305e4f97dfc39697fa5ac95fde486a4d",
        "title": "和天衣聪老五首  其三",
        "author": "王之道",
        "content": "法华灵应着当年，今古何曾有间然。\n不见后身房次律，却因和璞记前缘。",
        "dynasty": "宋",
        "collection_info": null
    },
    {
        "uuid": "9da92f0df87bd0b2e55e86d4409a95f8",
        "title": "和天衣聪老五首  其四",
        "author": "王之道",
        "content": "达磨东来不记年，一灯然处百灯然。\n愿从清净求明了，应喜晨斋学省缘。",
        "dynasty": "宋",
        "collection_info": null
    },
    {
        "uuid": "3fbf08c5da7819a27df9011fd9d26b4e",
        "title": "和天衣聪老五首  其五",
        "author": "王之道",
        "content": "绿杨芳草自年年，人老逢春重喟然。\n六入傥能除旧习，三乘端许结新缘。",
        "dynasty": "宋",
        "collection_info": null
    },
    {
        "uuid": "76a4dbafa97801a0a6b56331ee4fa6fa",
        "title": "再用韵赠湖塘来上人二首  其一",
        "author": "王之道",
        "content": "望外荆榛蔽辋川，我来何必为逃喧。\n乱余村疃鸡豚尽，秋到江湖藻荇繁。",
        "dynasty": "宋",
        "collection_info": null
    },
    {
        "uuid": "d9324762dfabe51cdc7fffaf2cb8c513",
        "title": "再用韵赠湖塘来上人二首  其二",
        "author": "王之道",
        "content": "湖水瀰瀰浸绿苔，湖边衰柳两三栽。\n游鱼得意潜还跃，幽鸟多情去復来。",
        "dynasty": "宋",
        "collection_info": null
    },
    {
        "uuid": "061fa1b94ad087341d977918d1f2f7ec",
        "title": "山西庄舍赠信上人和彦时兄四首  其一",
        "author": "王之道",
        "content": "十里西畴路半砠，短辕无力困瘏痡。\n支笻预作渊明具，瓮有乌程不用沽。",
        "dynasty": "宋",
        "collection_info": null
    },
    {
        "uuid": "8b781dc73ff7764e65ec304b40455cb9",
        "title": "山西庄舍赠信上人和彦时兄四首  其二",
        "author": "王之道",
        "content": "四壁萧然犬自驯，年来食粥甑生尘。\n相逢未暇寒温语，请效参寥作故人。",
        "dynasty": "宋",
        "collection_info": null
    },
    {
        "uuid": "96793bd69c513989e05d619f3957e6aa",
        "title": "山西庄舍赠信上人和彦时兄四首  其三",
        "author": "王之道",
        "content": "一枝清瘦早梅春，风味高如郭泰巾。\n襟袖归来香未歇，要将佳句属诗人。",
        "dynasty": "宋",
        "collection_info": null
    },
    {
        "uuid": "aa4a6c46ff407304e8cecb644868b54d",
        "title": "山西庄舍赠信上人和彦时兄四首  其四",
        "author": "王之道",
        "content": "寒鸦成阵下遥村，冰合回塘镜一番。\n㶁㶁溪流响何处，乱山无数不知源。",
        "dynasty": "宋",
        "collection_info": null
    },
    {
        "uuid": "cf36fb87119a2dca04f2f38e84e17dc3",
        "title": "赠道上人",
        "author": "王之道",
        "content": "道人知我过山来，旋扫蓬门对水开。\n惟有温菘荐樽爼，一畦疏绿隐蒿莱。",
        "dynasty": "宋",
        "collection_info": null
    },
    {
        "uuid": "ceceada5cde47df94fe69305342ffe71",
        "title": "和道可",
        "author": "王之道",
        "content": "卧雨春头到地长，清风一榻借微凉。\n碁声惊断高僧梦，起拨炉中未过香。",
        "dynasty": "宋",
        "collection_info": null
    },
    {
        "uuid": "7743b43235a54dd2bc060242b72e4485",
        "title": "和彦逢弟简相山古上人二首  其一",
        "author": "王之道",
        "content": "相山风物似斜川，岑寂那知市井喧。\n岁旱但伤禾穗槁，秋饥犹喜栗皱繁。",
        "dynasty": "宋",
        "collection_info": null
    },
    {
        "uuid": "29c595974ec0117fb42c82f89d01774d",
        "title": "和彦逢弟简相山古上人二首  其二",
        "author": "王之道",
        "content": "蒿艾深迷古径苔，荒凉菊坞与松栽。\n稻田正似人无几，赖有高僧伴我来。",
        "dynasty": "宋",
        "collection_info": null
    },
    {
        "uuid": "03d79304a68321a0da6cbc7d3e2b6320",
        "title": "送浮屠善慧",
        "author": "王之道",
        "content": "云涛霜巘正峥嵘，梦裏清游觉尚惊。\n师到西湖如得句，不妨频寄老书生。",
        "dynasty": "宋",
        "collection_info": null
    },
    {
        "uuid": "21eb2f93e3396633a1c9d094677db922",
        "title": "送心上人",
        "author": "王之道",
        "content": "西城畦稼卧黄云，似说千门许见分。\n驴载马驮应不厌，一𥰭牙齿正须君。",
        "dynasty": "宋",
        "collection_info": null
    },
    {
        "uuid": "cac605a409b5b9bd3d1b3e75ff2e468d",
        "title": "春日访道上人",
        "author": "王之道",
        "content": "陇麦如烟水满塘，路邉桃李问柔桑。\n道人不作渊明调，笑碾新茶看瑞香。",
        "dynasty": "宋",
        "collection_info": null
    },
    {
        "uuid": "91b6cb3429f8fff812a9857f1a9dae73",
        "title": "赠桐林老僧",
        "author": "王之道",
        "content": "绕屋青桐碧玉椽，坐来岩石起云烟。\n过门竟日奔驰者，应羡山僧去道边。",
        "dynasty": "宋",
        "collection_info": null
    },
    {
        "uuid": "b3f68e320ddac8dcd5aced799333df8d",
        "title": "赠林山善相老荣师",
        "author": "王之道",
        "content": "至哉择术妙难论，邂逅何妨丐一言。\n我已无心求富贵，余生归命给孤园。",
        "dynasty": "宋",
        "collection_info": null
    },
    {
        "uuid": "ff4dc7e78f8b165d2cf87ab0f11af364",
        "title": "回峰寺和浮屠坦然韵",
        "author": "王之道",
        "content": "昼睡醒来日过中，山光入座水函空。\n绿杨堤外荷花富，招致清香赖有风。",
        "dynasty": "宋",
        "collection_info": null
    },
    {
        "uuid": "6b28e03569479cd97fe70dd6c2a9fa16",
        "title": "和彦时兄赠觉上人化灯",
        "author": "王之道",
        "content": "江上相逢试问津，杖藜来作化灯行。\n欲知照破无明窟，佛殿荧荧一点明。",
        "dynasty": "宋",
        "collection_info": null
    },
    {
        "uuid": "7cbc538b1a45ed9a2c7a61fc04b96893",
        "title": "和僧广实三首  其一",
        "author": "王之道",
        "content": "曾向高安见大愚，迢迢一路彻天衢。\n而今到处无些事，困睡饥餐得自如。",
        "dynasty": "宋",
        "collection_info": null
    },
    {
        "uuid": "23b2c31a9df46b38f4152aefd89b8d99",
        "title": "和僧广实三首  其二",
        "author": "王之道",
        "content": "闻说年来贫更甚，生涯和地与锥无。\n通身是手承谁力，方信常人实若虚。",
        "dynasty": "宋",
        "collection_info": null
    },
    {
        "uuid": "951d4a935cf797b378fce4f1cda8edf0",
        "title": "和僧广实三首  其三",
        "author": "王之道",
        "content": "动容俱见古人情，千里归来得我惊。\n七载何曾有离别，水中明月本相亲。",
        "dynasty": "宋",
        "collection_info": null
    },
    {
        "uuid": "b8cb376d7e1855f1e4bbdeec86840fc9",
        "title": "题德章山亲公塔",
        "author": "王之道",
        "content": "凭陵风雨上崔嵬，一见亲公病眼开。\n似是前生师弟子，两年今日入山来。",
        "dynasty": "宋",
        "collection_info": null
    },
    {
        "uuid": "16a826aa09216ff4118af4bfcfead515",
        "title": "过广德宿开元寺上人房",
        "author": "王之道",
        "content": "满城花草鬬欣荣，嫩绿夭红照眼明。\n会有禅房通野色，解鞍聊復憩予行。",
        "dynasty": "宋",
        "collection_info": null
    },
    {
        "uuid": "35071eccb4f988cc285e7accfdfc1198",
        "title": "书来上人房",
        "author": "王之道",
        "content": "十里清风水拍天，老僧斋罢抱头眠。\n丹楹画栋看摧压，好为僧伽作胜缘。",
        "dynasty": "宋",
        "collection_info": null
    },
    {
        "uuid": "7287b537a612677579142a8ef7f4056b",
        "title": "书源上人壁",
        "author": "王之道",
        "content": "丹枫黄槲壮秋容，诘曲僧房一径通。\n塔似道人飞白笔，开窗还见倚晴空。",
        "dynasty": "宋",
        "collection_info": null
    },
    {
        "uuid": "0b61dc2c2af090e2ef45e573d8f0aa44",
        "title": "题德山涓老无句堂",
        "author": "王之道",
        "content": "峰头示众合如何，一棒由来已自多。\n空去空回还信否，至今疑杀那人诃。",
        "dynasty": "宋",
        "collection_info": null
    },
    {
        "uuid": "2b80bdc25409f5511ee7f9471c214e63",
        "title": "送浮屠宗立东游二首  其一",
        "author": "王之道",
        "content": "抚掌相逢一笑同，自言参学百无功。\n蜜甜忘却十年苦，雷吼吓成三日聋。",
        "dynasty": "宋",
        "collection_info": null
    },
    {
        "uuid": "37aa49b9d11fd5d3b839a46000417d20",
        "title": "送浮屠宗立东游二首  其二",
        "author": "王之道",
        "content": "西走漫偿行脚债，南游聊勘坐禅翁。\n不知色力能强健，又復观潮过浙东。",
        "dynasty": "宋",
        "collection_info": null
    },
    {
        "uuid": "06866a8aefaa4114864eee8c36d4e3da",
        "title": "赠蔡道人",
        "author": "王之道",
        "content": "宝盖山前蔡道人，十年学佛颇安贫。\n似闻亲见天衣老，为改今名作惠新。",
        "dynasty": "宋",
        "collection_info": null
    },
    {
        "uuid": "a260db5a22c3479aafe37b7d037758ae",
        "title": "赠羽流韩洞章",
        "author": "王之道",
        "content": "韩生画马有家法，胸中骅骝不可计。\n酒酣试作姜子牙，怳若当年钓清渭。",
        "dynasty": "宋",
        "collection_info": null
    },
    {
        "uuid": "52c3d82df815c384b84a84d94bb3dd83",
        "title": "读韦苏州诗因用陪王郎中寻孔征君韵",
        "author": "王之道",
        "content": "我才伤朴樕，吾道属艰难。\n未遂三豪遇，那知一笑欢。\n湖山晨溢翠，风雨夜霑寒。\n归棹秋无几，游吴意未阑。",
        "dynasty": "宋",
        "collection_info": null
    },
    {
        "uuid": "12c1538e2cdf2e0de882d1327b4e630b",
        "title": "句",
        "author": "王之道",
        "content": "霜蕤不艷薇争白，檀蕊无烟蕙惜馨。",
        "dynasty": "宋",
        "collection_info": null
    }
]