[
    {
        "uuid": "a52e00ae59ce4e8b7ab2d2677104a1bd",
        "title": "广寒游",
        "author": "赵汝鐩",
        "content": "九秋半矩月团团，琼瑶世界夜气寒。\n羽士跃身导阿瞒，麾斥八极青云端。\n老柯掷桂香不死，银桥跨空一万里。\n飞步抽簪扣玉扃，中有素娥三千人。\n绿瞳翦水鬓堆雾，风卷缟袖条脱露。\n琅璈云笛广庭舞，笑乘白鸾弄蟾兔。\n归裁仙曲作霓裳，天音尽洗凡丝簧。\n霞裾星佩罗两行，玉环垂手春风场。\n樽前尽日看未足，绛膏泣凤夜继烛。\n宫商忽变不可听，马嵬斜谷雨霖铃。",
        "dynasty": "宋",
        "collection_info": null
    },
    {
        "uuid": "4513d07fb7d333d495f27564488ee49c",
        "title": "古别离",
        "author": "赵汝鐩",
        "content": "妾离父母来从君，相期百年终此身。\n初合鸾凰席未暖，熟视眉目识未真。\n兵符捉人夜调遣，丁宁克日到边面。\n红旗在手弓在腰，花骢一跃迅于箭。\n回头语我勿惨伤，归来印斗金带黄。\n我闻军功未易就，膏血紫塞十八九。\n嫁狗逐狗鸡逐鸡，耿耿不寐展转思。\n吠月啼晓喧孤帏，泪雨千行心肝摧。\n与其眼穿万里见无日，何如同赴沙场战死俱白骨。",
        "dynasty": "宋",
        "collection_info": null
    },
    {
        "uuid": "7b9fcc640a4b0b9774d66daddb779dc3",
        "title": "迎仙引",
        "author": "赵汝鐩",
        "content": "羽人窟宅压沧溟，昆崙阆风天墉城。\n紫兰绛节跨彩凤，殷勤传命邀同盟。\n七月七日凉秋霁，千官锵佩森幢卫。\n王母云车九色龙，上元霜袍三角髻。\n刘彻屏息迎两仙，兜香涂门高馥天。\n星裳黼衮自酬酢，方朔窥窗不敢前。\n金浆玉醴濯凡腹，红颗绚饤蟠桃熟。\n宴酣乐奏瑶池音，琅璈子登笛双成。\n乞怜请药承华殿，教戒丁宁先自反。\n三尸欲脱毋淫乱，五性尽舍更勤俭。\n各出数语鍼膏肓，此是长生度世方。\n彻心未悟益猖狂，万八千里周遐荒。\n少翁栾大诛相继，海上何日无方士。\n五柞宫中梦断时，铜盘玉露胡为不起死。",
        "dynasty": "宋",
        "collection_info": null
    },
    {
        "uuid": "5c33b2fc8a65b5595acdff4a38337085",
        "title": "缠头曲",
        "author": "赵汝鐩",
        "content": "阿蛮妙舞翠袖长，臂鞴珠络带宝装。\n春风按试清元殿，粉白黛绿立两傍。\n三郎老手打羯鼓，太真纤指弹龙香。\n箜篌野狐拍怀智，觱篥龟年笛宁王。\n中有八姨坐绮席，淡扫蛾眉压宫粧。\n醉看阿蛮小垂手，飞燕轻盈惊鸿翔。\n八姨指挥三郎听，颁赉岂惜倾篚箱。\n缠头一局三百万，莫遣傍人笑大唐。\n尾声方断地衣卷，忽闻鼙鼓喧渔阳。\n播迁纔出望贤路，玉食未进日卓午。\n粝饭胡餠能几许，不饱皇孙及妃主。\n阿蛮知是何处去，但见猪龙胡旋舞。",
        "dynasty": "宋",
        "collection_info": null
    },
    {
        "uuid": "a93aee2f58742d1ac46888d0e19596b9",
        "title": "饮马长城窟",
        "author": "赵汝鐩",
        "content": "乌骓马，紫游缰，戍夫一鞭天一方。\n揆程想过长城下，思古筑役摧人肠。\n白骨如雪浸水窟，骨上犹带秦时血。\n雨打风吹宇宙腥，君渴莫饮救马渴。\n衣适寒暄饭加餐，省酒戒勿离军门。\n鴈来不惜数行字，鴈回我亦寄平安。\n自从君出与君别，怕听砧声怕见月。\n细思人生能几何，未卜彼此俱白髮。\n官有好爵与尔靡，万死一生方得之。\n不如更戍闻早归，百年邻里夸齐眉。",
        "dynasty": "宋",
        "collection_info": null
    },
    {
        "uuid": "b9a396a72599bf1556f2df533a517cc7",
        "title": "妾薄命",
        "author": "赵汝鐩",
        "content": "冶容丽质世鲜比，择对年少风流子。\n并栏观鱼双戏水，妾心郎心誓如此。\n一朝结束万里行，东欲到海西到秦。\n醉中慷慨跃马去，出门十年无信音。\n或传淫荡归不得，或传已作泉下客。\n郎兮郎兮奈若何，恨泪彻夜孤枕滴。\n君不闻鶑鶑锦字寄西游，玉环綵丝意绸缪。\n郎心忍向他人笑，下床徒自为郎羞。\n又不闻盼盼樽前小垂手，燕子楼深情独厚。\n岂期红粉遽成灰，怨句空吟三百首。",
        "dynasty": "宋",
        "collection_info": null
    },
    {
        "uuid": "4d2cd4d8da2f31d69d7d837605411b15",
        "title": "瑶娥曲",
        "author": "赵汝鐩",
        "content": "一二三四月如眉，积累如梳截半规。\n玉斧昼夜修不彻，修成团镜当空垂。\n十眉有样列象几，梳裁春冰镜涵水。\n瑶娥睡起拂菱花，扫黛插鬓云绕指。\n敛袂亭亭天上妆，环佩隠体璆琳锵。\n骖鸾跨鹤舞仙谱，子登弹璈飞琼簧。\n天风飕飂冷到骨，银河澎浪溅罗袜。\n一轮千古广寒深，折尽桂花应白髮。",
        "dynasty": "宋",
        "collection_info": null
    },
    {
        "uuid": "bd9aea78d509f60692551897c1b7c775",
        "title": "昭君曲",
        "author": "赵汝鐩",
        "content": "御戎岂别无经纶，娄敬作俑言和亲。\n或结或绝患不已，至呼韩邪朝竟宁。\n稽首愿得壻汉氏，秭归有女王昭君。\n临时失捐画工赂，蛾眉远嫁单于庭。\n玉容惨淡落紫塞，粉泪阑干挥黄云。\n下马穹庐移步涩，弹丝谁要胡儿听。\n年年两军苦争战，杀人如麻盈边城。\n若藉此行赎万骨，甘忍吾耻縻一身。\n闻笳常使梦魂惊，倚楼惟恐烽火明。\n狼子野心何可凭，呜呼狼子野心何可凭。",
        "dynasty": "宋",
        "collection_info": null
    },
    {
        "uuid": "fc2d759d81899db7ad04b76eb19d3f7d",
        "title": "断肠曲",
        "author": "赵汝鐩",
        "content": "凭栏日日望归驺，书来又报潇湘游。\n卷书默坐泪自雨，弹向花上花替愁。\n想郎快意杨州鹤，风光何地非行乐。\n妾肠寸断郎岂知，独步苔阶空听鹊。\n风滤碧纱夜窗深，弄针灯下无心情。\n蜀罗一段茸五色，看定鸳鸯绣不成。\n妾貌留春春要去，妆镜孤鸾无力舞。\n辘轳吚哑残梦惊，晓嘶似是郎马声。\n卷帘无人帘再下，遣童水东占打瓦。",
        "dynasty": "宋",
        "collection_info": null
    },
    {
        "uuid": "222ab9ed9fdb290b417df6ce9ea649c8",
        "title": "铜雀台辞",
        "author": "赵汝鐩",
        "content": "屋一百间台十丈，岧峣突兀九霄上。\n明月空照八尺床，几点酸风摇繐帐。\n离宫金锁掣不开，美人红粉今成灰。\n兰麝分恩销余馥，铜雀飞去无时回。\n太官朝暮荐酒脯，迷魂尚爱残歌舞。\n恋恋西陵一抔土，上马横槊平日诧英武。",
        "dynasty": "宋",
        "collection_info": null
    },
    {
        "uuid": "7cb20bc4db9f404caf48903312b6f2e2",
        "title": "三阁曲",
        "author": "赵汝鐩",
        "content": "叔宝沉迷建邺宫，厌厌夜饮清昼同。\n金碧三阁插晴汉，沉檀十里闻香风。\n迭石为山水为沼，后庭万花坼春丛。\n狎客倡酬女学士，污词媚句争新工。\n被之弦歌恣酣乐，千娥行列纷青红。\n将军忽遇韩擒虎，江神今识清河公。\n凭栏璧月词未终，谁知携手两妃游井中。",
        "dynasty": "宋",
        "collection_info": null
    },
    {
        "uuid": "bc00c38771bf46a8b30bd84e3d343cb9",
        "title": "出处辞",
        "author": "赵汝鐩",
        "content": "太公严子陵，皤然两渔人。\n文王尚西伯，光皇已中兴。\n太公所以竟卷饵，子陵所以归垂纶。\n趋向固异辙，出处同一心。\n当日遭逢傥易地，两翁亦必随时而屈伸。\n钓台高兮渭水清，或隠或显俱彰千古名。",
        "dynasty": "宋",
        "collection_info": null
    },
    {
        "uuid": "90fa67ec7ccbf0fde5f1f62f2ed72eaf",
        "title": "汉离宫四时词",
        "author": "赵汝鐩",
        "content": "东风飘花谁共惜，暑雨馥莲不忺摘。\n琱栏倚露月千里，铜铺锁寒雪一尺。\n终年汉漏滴四时，屈指三百六十日。\n远山蹙断懒涂抹，怕开妆镜鸾舞隻。\n怨泪阑干落离宫，纤玉弹珠香风湿。\n梦回想像巫山云，檐鹊似传天上音。\n便教粉黛近君侧，未卜胶漆投君心。\n岂不闻东宫婕妤作歌悲团扇，又不闻长门阿娇买赋捐黄金。",
        "dynasty": "宋",
        "collection_info": null
    },
    {
        "uuid": "4e51b2fc394bfd90967d1590711354c5",
        "title": "义兽行",
        "author": "赵汝鐩",
        "content": "君不见明皇有象能拜舞，看定禄山瞪目怒。\n又不见昭宗有猴能起居，望见全忠奋臂呼。\n两朝玩物固丧志，异类报国乃仗义。\n天宝大驾蜀道巡，开平初元唐祚倾。\n百僚奉贼身尽窜，宰相畏族神不宁。\n尔象尔猴忿且嗔，其面虽兽心则人。\n当时节士知有几，壮哉义兽不怕死。",
        "dynasty": "宋",
        "collection_info": null
    },
    {
        "uuid": "4edb862a280b36236e25aca78a335389",
        "title": "征妇叹",
        "author": "赵汝鐩",
        "content": "莲浴双鸳鸯，梧栖双凤凰。\n双舞蝶度墙，双飞燕归梁。\n倚栏人颦翠，忍泪心暗伤。\n闭户罗帏悄，孤灯耿空房。\n欲睡睡未得，独坐理丝簧。\n弹吹不成调，征夫天一方。",
        "dynasty": "宋",
        "collection_info": null
    },
    {
        "uuid": "6302c5e80500bffb18e52827c43311af",
        "title": "响卜辞",
        "author": "赵汝鐩",
        "content": "三六乘鸾初嫁君，琴瑟朝暮誓不分。\n酒酣使气浪自许，片舌仪秦弄风云。\n东吴西蜀几千里，鴈来数年无幅纸。\n有便我必寄锦笺，岂应皆沉石头水。\n酸风一点泪两行，凭栏瞥过双鸳鸯。\n霜花迫帘冷蜡焰，雨梧傍枕敲银床。\n乞灵每日扣巫祝，更向静处听响卜。\n人言卯夜验不差，又言元宵应尤速。\n二说果如神，俱占敢厌频。\n斋心通我意，侧步潜我身。\n或坼翠幌视，或靠绿窗避。\n两夕行人语，字字还家意。\n罗袜走褪奔绣帏，懽喜无地魂天飞。\n小儿放娇来牵衣，抱我门前接爷归。",
        "dynasty": "宋",
        "collection_info": null
    },
    {
        "uuid": "7da9365ca02a0a74621736b5e8c49dde",
        "title": "君不见",
        "author": "赵汝鐩",
        "content": "君不见卢生枕上客邯郸，君不见淳于穴中到槐安。\n出将入相羣儿仕，赐爵锡邑公主贵。\n黄粱未熟已欠伸，清樽尚在遽惊起，人生荣华懽乐亦如此。\n双毂昼飞夜旋一弹指，胡不看取二人梦中事。",
        "dynasty": "宋",
        "collection_info": null
    },
    {
        "uuid": "f8cdd3e49633fcba11c1a8a6d1003775",
        "title": "翁媪叹",
        "author": "赵汝鐩",
        "content": "旱曦赫空岁不熟，炊甑飞尘煮薄粥。\n翁媪饥雷常转腹，大儿嗷嗷小儿哭。\n愁死未死此何时，县道赋不遗毫釐。\n科胥督欠烈星火，诟言我已遭榜笞。\n壮丁偷身出走避，病妇抱子诉下泪。\n掉头不恤尔有无，多寡但照帖中字。\n盘鸡岂能供大嚼，杯酒安足直一醉。\n沥血祈哀容贷纳，拍案邀需仍痛詈。\n百请幸听去须臾，衝夜搥门谁叫呼。\n后胥復持朱书急急符，预借明年一年租。",
        "dynasty": "宋",
        "collection_info": null
    },
    {
        "uuid": "b7dbbd76e2d9a07101ba9ecdda17b6b4",
        "title": "寄远曲",
        "author": "赵汝鐩",
        "content": "君马踏边尘，绣帷妾一身。\n仰天无过鴈，俯水无游鳞。\n酒难独自酌，蚁樽空浮春。\n食亦不知味，驼峰徒荐珍。\n忆昔送君君已醉，醉言更戍一年事。\n兜鍪北去几寒暑，两地肝肠摧万里。\n别来容貌似旧无，寄去衣裳知到未。\n折柳丝丝紫塞心，对花片片青春泪。\n夜闻琴瑟鼓邻家，人皆齐眉老年华。\n不忍恨君翻自恨，长吁矫首天之涯。\n几度虚传归信息，爱听干鹊怕听鸦。\n孤枕有时髣髴梦中见，觉来霜角咽梅花。",
        "dynasty": "宋",
        "collection_info": null
    },
    {
        "uuid": "bfd7a4bfdce07d9afb0748d43502dff3",
        "title": "上马曲",
        "author": "赵汝鐩",
        "content": "精神如熊气如虹，梦寐思勒燕然功。\n龙泉宝鞘横三尺，犀甲茸绦擐两重。\n鸣镝飞空挟霜远，认旗贴身飐日红。\n玉辔绣鞯鞲骢马，眼有紫焰炯双瞳。\n誓缚单于献天子，离觞不挥儿女泪。\n笳鼓动地归来时，金印斗大肘后繫。\n君不见燕颔虎颈班超侯万里，又不见风声鹤唳谢玄破肥水。",
        "dynasty": "宋",
        "collection_info": null
    },
    {
        "uuid": "392c0714e00ea24cfc5825244ccf5db9",
        "title": "去妇辞",
        "author": "赵汝鐩",
        "content": "入得良人门，自誓终此身。\n扫室拥箕箒，进盥躬盘巾。\n采桑趋陇首，荐苹洁涧滨。\n十年尽妇道，惟恐堂前嗔。\n上和下睦本无事，一二小姑恣萋斐。\n浸润既深贝锦成，不弃不出谮不已。\n良人缱绻涕涟洏，父母之命安敢违。\n举头天边指缺月，暂缺须有团圆时。\n君不闻章台长条依旧垂，乐昌半镜还復归。",
        "dynasty": "宋",
        "collection_info": null
    },
    {
        "uuid": "30de4710da143c638a5198eeb4cc0b52",
        "title": "耕织嘆二首  其一",
        "author": "赵汝鐩",
        "content": "春催农工动阡陌，耕犂纷纭牛背血。\n种莳已徧復耘耔，久晴渴雨车声发。\n往来逻视晓夕忙，香穗垂头秋登场。\n一年苦辛今幸熟，壮儿健妇争扫仓。\n官输私负索交至，勺合不留但糠秕。\n我腹不饱饱他人，终日茅檐愁饿死。",
        "dynasty": "宋",
        "collection_info": null
    },
    {
        "uuid": "36447106ba5f6051581756623580d390",
        "title": "耕织嘆二首  其二",
        "author": "赵汝鐩",
        "content": "春气熏陶蚕动纸，采桑女儿鬨如市。\n昼饲夜餧时分盘，扃门谢客谨俗忌。\n雪团落架抽茧丝，小姑缲车妇织机。\n全家勤劳各有望，翁媪处分将裁衣。\n官输私负索交至，尺寸不留但箱篚。\n我身不暖暖他人，终日茅檐愁冻死。",
        "dynasty": "宋",
        "collection_info": null
    },
    {
        "uuid": "57bbd8fe164af95f25e263366c789623",
        "title": "短歌行",
        "author": "赵汝鐩",
        "content": "赤龙驾轮飞上天，倏东倏西昼夜旋。\n流光万古去不返，少壮翻手成华颠。\n阆风层城羽衣仙，方瞳绿髮耕芝田。\n玉楼贮春春不老，蟠桃一实三千年。\n我欲访仙弱水隔，住世奈此急景煎，茫然无计相留连。\n打併万事不放到眼前，右杯左蟹拍浮百斛船。",
        "dynasty": "宋",
        "collection_info": null
    },
    {
        "uuid": "842d04d4f1b8f29e4b197ff8476f47d9",
        "title": "渔父四时曲 春",
        "author": "赵汝鐩",
        "content": "霁江浮春新水肥，粼粼鸭绿东风微。\n波心上下舴艋滑，钓车香饵卷落晖。\n纤鳞噞喁锦穿柳，半留卖钱半换酒。\n烂醉茅檐红杏家，折花簪髮把两手。\n沙岸寻芳青骢嘶，弹丝吹竹挟蛾眉。\n笑指渔父何寂寞，渔父掉头我自乐。",
        "dynasty": "宋",
        "collection_info": null
    },
    {
        "uuid": "40ec04874a391185ffd6ff4792e64c19",
        "title": "渔父四时曲 夏",
        "author": "赵汝鐩",
        "content": "烟溪流碧浸炎空，涤濯袢蒸蒹葭风。\n大港小港凉世界，隔堤荷荡香到篷。\n侬家生长舟一叶，岂识人间半点热。\n青笠绿蓑山雨来，雨过波平夜撑月。\n水亭避暑冰玉肌，枕设珊瑚簟琉璃。\n笑指渔父何辛苦，渔父掉头浑不顾。",
        "dynasty": "宋",
        "collection_info": null
    },
    {
        "uuid": "148afc81059e2cd6d9fcabb3c5c72258",
        "title": "渔父四时曲 秋",
        "author": "赵汝鐩",
        "content": "新鴈衔秋访水涯，分屯洲渚傍芦花。\n停桡相约结溪社，来往无嫌同一家。\n酒酣把笛吹村曲，声曳兰风入山腹。\n钓竿到手万事轻，孰是孰非孰荣辱。\n江楼邀月粉黛浓，簧璈嘈杂彻桂宫。\n笑指渔父何冷落，渔父掉头吾岂错。",
        "dynasty": "宋",
        "collection_info": null
    },
    {
        "uuid": "3db5a215272dd3f94af90b8075e2f609",
        "title": "渔父四时曲 冬",
        "author": "赵汝鐩",
        "content": "六花坼冻云模糊，钓鈎空掷寒无鱼。\n繫舟枯柳归茅舍，拨火煨薪拥地炉。\n赊邻一榼醅酦玉，老稚分霑春回谷。\n重来解维放夜筒，横风打向别港宿。\n溪馆对雪歌妓围，釜出驼峰酒羔儿。\n笑指渔父何憔悴，渔父掉头但称醉。",
        "dynasty": "宋",
        "collection_info": null
    },
    {
        "uuid": "c73f2e879af0f61e49aba44e3e4d8134",
        "title": "仰山行",
        "author": "赵汝鐩",
        "content": "平生几两谢公屐，爱山爱水真成癖。\n集云峰在指顾间，年来抗尘乃绝迹。\n西风从臾作意登，佛境未入心境清。\n九秋颢气接岚气，五里松声答泉声。\n招提金碧压深窈，钟皷四时递昏晓。\n梵音独许山鸟听，禅梦不惊胡蝶遶。\n土腴露饱蔬笋鲜，一粥一饭天上僧。\n伊蒲供罢日卓午，浮空半是烹茶烟。\n四藤欲知阁中味，万字欲参堂上意。\n请将此事且姑置，坐看山雨濯晚翠。",
        "dynasty": "宋",
        "collection_info": null
    },
    {
        "uuid": "0f580dc757d55d0c27d28bcdd0063b1e",
        "title": "东湖歌",
        "author": "赵汝鐩",
        "content": "湖光荡绿春拍塞，百雉之东纔咫尺。\n五步一亭十步榭，轩窗处处临水闢。\n露浓昼淑花溜红，烟嫩堤平草连碧。\n俯窥萍罅鱼上下，仰听木杪禽格磔。\n拂拭尘埃读祖碑，摩挲峰窍怜卢石。\n中年怀抱多感慨，东西跳丸驹过隙。\n山林钟鼎同一尽，可笑世网甘形役。\n瓮边吏部真得计，右酒左蟹船中拍。\n明朝风雨那可料，且对湖山醉今夕。\n沙鸥许我再寻盟，从此时携杖头百。",
        "dynasty": "宋",
        "collection_info": null
    },
    {
        "uuid": "1a04a99edb8e1746ef051099df5fcea5",
        "title": "禹穴行",
        "author": "赵汝鐩",
        "content": "浙江之东千岩出，参差半天气葱鬰。\n禹昔不返南巡车，越人交口说遗迹。\n日往月来三千春，宫有龙瑞洞阳明。\n搜深陟危辨旧穴，讹以传讹终难寻。\n荒山一片老风雨，徘徊问山山无语。\n寒林朝号万壑秋，冷烟暮结太古愁。\n谁能为起马迁死，指点当时所探何处是。",
        "dynasty": "宋",
        "collection_info": null
    },
    {
        "uuid": "16fd89055c63d723192c24b12777e6f9",
        "title": "蒙泉行",
        "author": "赵汝鐩",
        "content": "二十年前客中都，壁间谁挂蒙泉图。\n天造地设有如此，果若所画疑蓬壶。\n御风来游洞庭北，此境突兀眼前出。\n荆门之外天下稀，翻思画图纔髣髴。\n山根寒源月一泓，细流循沼曲折分。\n天光倒影写晴碧，对此洗我潇洒心。\n云木枕崖影湿翠，金莲铺镜葩在水。\n流觞自是模兰亭，山阴今日那得尔。\n向暮深林啼子规，柳花作团贴水飞。\n吟兴未尽征马嘶，他时清梦犹见之。",
        "dynasty": "宋",
        "collection_info": null
    },
    {
        "uuid": "9d87c0c2e28fd02ed69731f397ae0753",
        "title": "荆门行",
        "author": "赵汝鐩",
        "content": "去年曾问荆门途，鸡鸣狗吠民耕锄。\n摇鞭重来意惨澹，前日井邑今丘墟。\n云昏雨涩草堆碧，四野荒荒人迹疎。\n深山扶携皆露处，骨肉荡没况室庐。\n老农无力倚林卧，少定举首来向余。\n官人且坐待侬说，未说泗涕先横裾。\n老夫老岂识兵革，忽见远近皆狂胡。\n悬崖绝壁鱼贯进，飞马上下争驰驱。\n吾军非是无身手，未鼓弃甲先奔趋。\n时平廪帛官不计，战胜爵赏官不辜。\n进怯锋镝退焚掠，虏既难堪堪汝乎。\n归来未暇正其罪，官有金币还招呼。\n老夫莫晓军旅事，但闻败衄深嗟吁。\n我听其言为蹙頞，含悽独下西山隅。\n金莲似恨羶风染，蒙泉未洗血水污。\n九秋半破明月夕，照我孤愤行绕壁。\n天子尝胆方仄席，微臣敢作楚囚泣，秋风一劔楼兰国。",
        "dynasty": "宋",
        "collection_info": null
    },
    {
        "uuid": "6d28928fb04c012604ec4d4408f992d8",
        "title": "楚观歌",
        "author": "赵汝鐩",
        "content": "吾闻楚乡江山多胜处，今之楚观尤得江山趣。\n万象排拶索应酬，丹青阁笔无所措。\n大则湘水小临蒸，众流合派银河倾。\n陶写秋气浸明月，夜波爽透百雉城。\n右则鴈峰左石鼓，双屏竞秀苍龙舞。\n吞吐岚光飞乱云，凉风暝送两崖雨。\n江山之趣于此无不宜，朝暮变化愈出而愈奇。\n最爱鸥鹭甘冷淡，占断汀渚供娱嬉。\n东涂西抹晚烟翠，渔父归舟卷鈎饵。\n鼓枻而歌倚半醉，中有沧浪濯缨意。\n杜若一片迷芳洲，凭栏怀古生新愁。\n更上崔嵬千尺湘春楼，纵目干坤尽见衡岳秋。",
        "dynasty": "宋",
        "collection_info": null
    },
    {
        "uuid": "e693f98d1b8f1453dab0e715b9ff5781",
        "title": "湘西行",
        "author": "赵汝鐩",
        "content": "吾尝诵麓山盘纡句，又尝诵深林玲珑诗。\n前有工部后吏部，拈出千古湘西奇。\n扶藜游目逐萧爽，扪萝陟磴忘崄巇。\n杉桧摇空蛟虬舞，岭壑翳雾猿猱悲。\n晨昏两钟递名剎，日月一坛老仙祠。\n摩干徘徊怜晋柏，剥苔俯仰认唐碑。\n碧虚心照眼已阔，更上万仞层台危。\n楚涛左渺连七泽，蛮烟右涌迷九嶷。\n学宫岧峣压胜槩，百泉曲折流方池。\n英才涵濡教育乐，风雩慨想莫春时。\n登临殊未徧幽境，残阳木末坠红影。\n松阴夹道倒接䍦，不遣前诃杀风景。\n小留一片潇湘亭，双鹭飞来妆秋屏。\n橘垂嫩颗匝洲青，芷纷柔叶飘岸馨。\n冥搜枯肠浪着语，对人欲举不敢举。\n拍栏但吟工部吏部两大篇，水光山色俱欣然。",
        "dynasty": "宋",
        "collection_info": null
    },
    {
        "uuid": "929c87fd049c37040a33410ac460bb71",
        "title": "八景歌  其一",
        "author": "赵汝鐩",
        "content": "嗷嗷哀鸣肃肃羽，魂清意爽爱湘楚。\n西风作恶阵脚散，斜行千点下烟浦。\n飞力已困日且晡，便欲就宿依寒芦。\n大者居中围以奴，丁宁缓急相惊呼。\n嗟此何景兮平沙鴈落，丹青欲尽未易着。",
        "dynasty": "宋",
        "collection_info": null
    },
    {
        "uuid": "cf02b88dc96d1bb18453518f6bca09a7",
        "title": "八景歌  其二",
        "author": "赵汝鐩",
        "content": "晚日放晴雨脚收，楚山千里江吞秋。\n上水风生荻花渚，漠漠幅蒲天际浮。\n轻云骤掩目力断，云消似过芳洲半。\n危樯逐乌惟恐缓，燕子争飞先到岸。\n嗟此何景兮远浦帆归，丹青欲尽殊堪嗤。",
        "dynasty": "宋",
        "collection_info": null
    },
    {
        "uuid": "8748bc20ebef4349ebc1a26ddc68cb8b",
        "title": "八景歌  其三",
        "author": "赵汝鐩",
        "content": "朝氛吐吞影模糊，嫩日隠见光卷舒。\n湘峦滴翠石径滑，远近憧憧人趁虚。\n天风作意扶霁色，嘘拂昏翳半明灭。\n槿篱髣髴橘林隔，一竿斜插酒旗揭。\n嗟此何景兮山市晴岚，丹青欲尽良独难。",
        "dynasty": "宋",
        "collection_info": null
    },
    {
        "uuid": "4509ebea1e6ccf90664eaf56ad758e8b",
        "title": "八景歌  其四",
        "author": "赵汝鐩",
        "content": "云拥黄昏朔风急，长空杳杳水拍拍。\n六花舞白徧三湘，失却寒峰翠千尺。\n片琼屑玉响羣林，芦丛萧瑟声更清。\n冻月开奁俄吐晴，银宫一色上下明。\n嗟此何景兮江天暮雪，丹青欲尽不可得。",
        "dynasty": "宋",
        "collection_info": null
    },
    {
        "uuid": "ae0e631108048971609b6e3296cfee8a",
        "title": "八景歌  其五",
        "author": "赵汝鐩",
        "content": "西颢沆砀露华白，河汉浩浩浴素魄。\n平湖万顷摇银光，祇留君山一点碧。\n帝子扬灵驾飞龙，鼓瑟来游水精宫。\n声彻桂娥亦敛容，叶下北渚袅袅风。\n嗟此何景兮洞庭秋月，丹青欲尽那免拙。",
        "dynasty": "宋",
        "collection_info": null
    },
    {
        "uuid": "00786ef468dd4f09bada30e6701eb1fa",
        "title": "八景歌  其六",
        "author": "赵汝鐩",
        "content": "楚天浓云如墨泼，通宵滂沱翻江阔。\n寒声徧撼蒹葭林，要将秋容洗到骨。\n杜若洲有鸿鴈栖，震凌喧梦时惊疑。\n钓翁醉睡却不知，桩脱缆断船偷移。\n嗟此何景兮潇湘夜雨，丹青欲尽浪自苦。",
        "dynasty": "宋",
        "collection_info": null
    },
    {
        "uuid": "9fbfbb6f5d3783b34ed6a2cdbb54a4f8",
        "title": "八景歌  其七",
        "author": "赵汝鐩",
        "content": "西岭骤暗销残晖，芷岸兰汀堆夕霏。\n数声撞空九天半，知有招提隠翠微。\n风助余音响崖谷，萧萧暝港孤舟宿。\n禅关栖鸟争寒木，归僧疾步穿山麓。\n嗟此何景兮烟寺晚钟，丹青欲尽焉能穷。",
        "dynasty": "宋",
        "collection_info": null
    },
    {
        "uuid": "25d4276c3ccc8e77b8d98092632466d4",
        "title": "八景歌  其八",
        "author": "赵汝鐩",
        "content": "积雨初过湘水满，夕阳荡金接天远。\n影挂寒罾江步斜，红残茅檐沙巷晚。\n小艇泽畔收钓缗，鼓枻沧浪歌濯缨。\n醉眼西望送沉轮，繫缆篱根穿锦鳞。\n嗟此何景兮渔村落照，丹青欲尽无由妙。",
        "dynasty": "宋",
        "collection_info": null
    },
    {
        "uuid": "3abde10c98d62e5861b427b7370289e5",
        "title": "仙湖歌",
        "author": "赵汝鐩",
        "content": "湖之绿兮如蓝，湖之明兮如镜。\n蓝染晴空晚色鲜，镜照天宇秋毫浄。\n干坤两间共开闢，鱼鸟四时自飞泳。\n炎州着脚苦蒸鬰，对此恍入清凉境。\n其东羣木合抱森，观政观鱼连秀阴。\n濂泉沸甃珠的皪，饮瓢洗我太古心。\n其西冰壶爽到骨，晓波澄秋夜印月。\n藏春园种杂花稠，分得庾梅搀先发。\n其南粉雉霄汉横，旋补杨柳沿堤青。\n上下天光同一碧，我来拈出营新亭。\n其北千片石洲石，或虬或凤或劔戟。\n环流轩馆瘴雾收，檐影倒漾水底日。\n葛仙昔炼九转丹，丹成飞上罗浮山。\n海边亭外春万里，御风忽挹仙翁袂。\n翁乘飈车拥霓旌，约我十二楼五城。\n翁言羽化世已久，问湖风月依旧否。",
        "dynasty": "宋",
        "collection_info": null
    },
    {
        "uuid": "43dc235c7a66bf800dd07c77d1296637",
        "title": "蒲涧行",
        "author": "赵汝鐩",
        "content": "君不见少君诧安期海上之枣，又不见坡仙咏安期宅边之蒲。\n枣失其种岂復得，蒲生于涧何时无。\n涧流涓涓浅可涉，牵蔓披沙搜九节。\n仙家自欲供仙饵，灵根不容凡齿啮。\n循涧探奇岩石幽，瀑音迎耳锵琅球。\n阴壑常寒失炎热，终日自雨鸣春秋。\n振衣策足崔嵬顶，跨历列缺凌倒景。\n天风海涛撼宇宙，神清骨冷肝胆醒。\n声传九霄景泰钟，更上上方梯晴空。\n两眼有尽天不尽，沧溟浩与银河通。\n指顾神山似非远，弱水谁云隔三万。\n乘风直到金银台，握手安期话蒲涧。",
        "dynasty": "宋",
        "collection_info": null
    },
    {
        "uuid": "9612c61b0713275d2b49f71eceba3a07",
        "title": "续蒲涧行",
        "author": "赵汝鐩",
        "content": "戊戌正月二十五，摇辔东风蒲涧去。\n年年今日是时节，飞盖倾城车塞路。\n野亭山馆坐不徧，幙天席地千百处。\n开壶设樏纷酒炙，擘蟹锥蚝间醢脯。\n笑言相续乐甚真，礼文不侈意则古。\n我亦随众穷胜览，先访安期登梵宇。\n入春少雨多是晴，穹岩寒溜仅一缕。\n白云千级逼象纬，沧海万里渺烟雾。\n倚栏方快心目远，牛羊下山林壑暮。\n小儿队队逐归驺，拍手呼舞趁箫鼓。\n游人到晚懽未厌，徘徊不忍收樽俎。\n行穿梅岭还江西，首为南州诧风土。",
        "dynasty": "宋",
        "collection_info": null
    },
    {
        "uuid": "1975c47c37b72c9bd78b9e4586e8fd06",
        "title": "古剑歌",
        "author": "赵汝鐩",
        "content": "洞庭吞天天无风，月印一镜星涵空。\n波心千丈光五色，渔人啧啧疑垂虹。\n睨而视之寂不见，举网下罩追遗踪。\n须臾雷轰怒涛吼，鼓荡六合雰溟蒙。\n所得非鱼亦非龙，炯然三尺贯当中。\n肉销骨立精气融，铿鍧其声韬其锋。\n越砥稍稍加磨礲，壮士见之肝胆雄。\n雷焕已死不可起，有谁解识斗间气。\n人疑龙泉或太阿，万古凡剑空一洗。\n倚楼西北望边城，连月亘天烽火明。\n隠忧枕上思请缨，夜半跃鞘床头鸣。\n梦中见告若有神，吾价岂但直百金，吾勇岂但敌一人。\n知君素有击楫中流心，誓当助君报国万里清胡尘。",
        "dynasty": "宋",
        "collection_info": null
    },
    {
        "uuid": "65b9ce021a6535d397156a71b0c48a5f",
        "title": "瀛洲行",
        "author": "赵汝鐩",
        "content": "神山鼎峙沧海东，瑶池翠水环银宫。\n朝霞夕霏自今古，飙车羽轮何憧憧。\n文馆岧峣霄汉立，群贤飞佩翔鹓鸿。\n人间风日总不到，逍遥宛在神山中。\n苕溪闽山两仙伯，双槎贯月凌溟蒙。\n分光东壁笔摛锦，携手西昆气垂虹。\n承明厌直江湖去，回首云雾迷方蓬。\n风萍既散俄復聚，赤帷朱轓巧相逢。\n旧游共说横秋下，城隅胜槩髣髴同。\n寓意瀛洲规小筑，轩楹突兀浮青红。\n弱水休论三万里，玉楼未羡十二重。\n洞门无锁棠阴昼，太华吹香藕花风。\n夜藜吐耀来太乙，旨酒共饮烦壶公。\n临汝自昔号仙窟，左有灵谷右峨蜂。\n浮丘老翁跨白鹤，魏坛元君携青童。\n欣闻琼宙出金柅，往往挽袂来相从。\n祇恐济世缘未了，一麾一节难久容。\n九天丹凤衔双诏，修门并辔摇冬珑。\n不但十八学士同步武，风云廊庙两两登夔龙。\n共办霖雨舟楫功，他年相与骑鲸追乔松。",
        "dynasty": "宋",
        "collection_info": null
    },
    {
        "uuid": "90cd4864ec04a3053e2aecf88de6727d",
        "title": "三珍行",
        "author": "赵汝鐩",
        "content": "西清平生雅好奇，夜则忘寐昼忘饥。\n搜今抉古竭心力，常恐世间一物遗。\n云雾轩窗烟月户，万宝彙列牙籤垂。\n循环逻视日千匝，拊摩拂拭心融怡。\n惊寇披猖变仓卒，六丁下取留毫釐。\n收拾售用自不足，尚辍三珍赠我为。\n六幅之珍老坡字，印可谁氏参寥师。\n怒鹏九万气吞吐，骊珠百二光陆离。\n两轴之珍云子画，李杜跨蹇将何之。\n华阴县裏过门日，浣花溪上寻春时。\n一张之珍太古琴，孤桐斲削峄阳枝。\n刻名漱玉世少比，较昔响泉彼堪嗤。\n银鈎铁画贵楷正，此则倚醉飞蛟螭。\n寸马豆人贵纤密，此则纵意隳藩篱。\n金徽玉轸贵音韵，此则得趣绝絃丝。\n天机皆由胸襟出，妙处莫以形迹窥。\n爱兹三珍每自随，酒酣呼馿任倒骑。\n抱琴委辔乌角欹，琅然高吟夏夜诗。",
        "dynasty": "宋",
        "collection_info": null
    },
    {
        "uuid": "a1c0a1f9a0c84872a4fcfb1b65056422",
        "title": "泛洞庭",
        "author": "赵汝鐩",
        "content": "解维武陵岸，江肥雨新止。\n兼程趋洞庭，势疾建瓴比。\n银光吞上下，莫辨天与水。\n我乃航其间，滉瀁藉一苇。\n吏尘贮两袖，到此划湔洗。\n黄昏打头风，洪波半空起。\n舟子惶束手，喧呼互排诋。\n有篙无处着，有缆无地舣。\n铁索二百丈，牵猫卧沙底。\n进难退不可，簸弄任所以。\n巨浪声洪钟，合力撞舟尾。\n一撞心一折，通夕不知几。\n刻烛验天明，狂势稍披靡。\n卷索急飞橹，半昼见涯涘。\n危命脱针孔，再生自今始。\n人言岳州程，风便五日耳。\n漂滞费半月，初意所不拟。\n粉堞俄在眼，层楼九霄峙。\n凭栏气方豁，东望酸彻髓。\n前日我片帆，掀舞怒涛裏。\n羊肠百八盘，行路难如此。\n今知惊浪上，羊肠尚可履。\n在家贫亦好，身安门扫轨。\n鼾鼻喧午窗，风波尽千里。",
        "dynasty": "宋",
        "collection_info": null
    },
    {
        "uuid": "a179ac761c2a45f8596fd5b5d36919a7",
        "title": "赠闾丘广文",
        "author": "赵汝鐩",
        "content": "奔走异轨辙，聚散水上萍。\n谁知风月夕，同登藕花亭。\n驹隙昼夜駃，尘埃鬓俱星。\n朋旧半埋玉，念此慨颓龄。\n天涯幸合席，相对谈飘零。\n昔别君韦布，照眼袍今青。\n羣儿俨成行，诵书如建瓴。\n瞳人纷炯炯，捧斚倾绿醽。\n溪茹芹莼美，秋核查梨馨。\n开口笑岂易，主人愁罄缾。\n命仆更沽觅，痛饮俱忘形。\n明日又分袂，眠食加丁宁。",
        "dynasty": "宋",
        "collection_info": null
    },
    {
        "uuid": "f3560a70abcff1656c709d05abd23eed",
        "title": "荆渚书怀",
        "author": "赵汝鐩",
        "content": "明镜明于月，白髮白于雪。\n月照雪转添，使我心断绝。\n连年事行役，曾不须臾歇。\n陟冈脚双茧，凌湖舟一叶。\n五觌君山面，洪涛涨天阔。\n重倚南楼栏，远鴈逐云灭。\n西风落破帽，龙山酬九节。\n摇鞭荆门去，蒙泉弄清洁。\n游观固不恶，奔走计则拙。\n眠指几千里，意者遂休辙。\n困翮堕渚宫，因循入覊绁。\n天涯寒苦早，袖穿手龟裂。\n村沽酒力薄，连釂耳方热。\n矫首飞白云，杳杳望吴越。\n儒冠信误身，铸尽六州铁。",
        "dynasty": "宋",
        "collection_info": null
    },
    {
        "uuid": "44c8cee567c25216efeb491de8da048b",
        "title": "憩农家",
        "author": "赵汝鐩",
        "content": "似阴还似晴，好风弄轻柔。\n土膏春犂滑，竹深鸣禽幽。\n农家颇潇洒，{氵虢}{氵虢}氵清泉流。\n蹇余入茅檐，解带为小留。\n荆钗三两妇，竞将机杼投。\n吹炉问官人，肯吃村茶不。\n羣儿窗下读，千字文蒙求。\n余因拊其背，劝汝早休休。\n泓颖纔识面，白尽年少头。\n耕食而凿饮，胡不安箕裘。\n乃翁听我言，急把书卷收。\n遣儿出门去，一人骑一牛。",
        "dynasty": "宋",
        "collection_info": null
    },
    {
        "uuid": "68200a7d1076a1e8f6aa25d29893574a",
        "title": "隠者",
        "author": "赵汝鐩",
        "content": "卓庵远入深林去，生怕世人知得处。\n四边剩却许多云，重重塞断山前路。",
        "dynasty": "宋",
        "collection_info": null
    },
    {
        "uuid": "c1ff349dde63a54fb188f1d4298fc6f9",
        "title": "蝨",
        "author": "赵汝鐩",
        "content": "蝨形仅如麻粟微，蝨毒过于刀锥惨。\n上循鬓髮贯绀珠，下匿裳衣缀玉糁。\n呼朋引类极猖蹶，摇头举足恣餐啖。\n晴窗晓扪屡迁坐，雨床夜搔不安毯。\n急唤童子具汤沐，奔迸出没似丧胆。\n童子蹙頞代请命，姑责戒励后不敢。\n念其昔日到明光，曾游相鬚经御览。",
        "dynasty": "宋",
        "collection_info": null
    },
    {
        "uuid": "4c947d8ad38ac28e039de49502310d61",
        "title": "寻僧不遇",
        "author": "赵汝鐩",
        "content": "扪萝入石径，野衲栖其间。\n杖锡知何处，留云守禅关。\n当户走饥鼠，隔林巢白鷴。\n候久移晚照，困来漱寒湾。\n翛然非人世，欲去且復还。\n木杪猿一声，六窗契山山。",
        "dynasty": "宋",
        "collection_info": null
    },
    {
        "uuid": "e5cfce87ee52c865cbd974054577f856",
        "title": "有客",
        "author": "赵汝鐩",
        "content": "青春挽不回，白髮摘不尽。\n减围羞敝带，照面怯皎镜。\n功名知傥来，肯问终南径。\n荣枯默有数，岂待盖棺定。\n人世如梦幻，具眼须猛省。\n毋为尘埃役，而败山林兴。\n亭前富葵花，隔帘烜红影。\n雨余老苞困，欲谢若未忍。\n有客适过秋，对此惜芳景。\n从事在青州，呼儿往三请。",
        "dynasty": "宋",
        "collection_info": null
    },
    {
        "uuid": "60ca496488a1d3e1e34b07cadcc2c2ba",
        "title": "梦回",
        "author": "赵汝鐩",
        "content": "春意已深寒未了，梦回斗帐房栊悄。\n五更五点残月销，山鸟一声先破晓。",
        "dynasty": "宋",
        "collection_info": null
    },
    {
        "uuid": "f3b39849a822bc0b69989096ad2a03d5",
        "title": "水琴",
        "author": "赵汝鐩",
        "content": "盎缶停涵水一泓，中存雅意超器形。\n欲滴未滴天地寂，须臾宫商若相赓。\n妙趣不劳徽外索，泛声不自絃上生。\n小点恩怨作儿语，大点九皋闻鹤鸣。\n疎数变化似有节，多是洋洋流水音。\n残沥断续楚天晓，余响勾引南风熏。\n平生筝笛厌郑卫，羌借古韵洗古心。\n又不如齁{鼻合}北窗睡，两耳不听无亏成。",
        "dynasty": "宋",
        "collection_info": null
    },
    {
        "uuid": "9ab6b0f1f2f8bd2bee02f99081778318",
        "title": "小水寺",
        "author": "赵汝鐩",
        "content": "披雾入野寺，寒林响西风。\n谁遣僧出迎，山鸟为我通。\n染衣松露香，照眼岩花红。\n聊此息尘虑，归骑毋怱怱。",
        "dynasty": "宋",
        "collection_info": null
    },
    {
        "uuid": "e5caa2bad41141cbd08376e2a723af40",
        "title": "访山中友",
        "author": "赵汝鐩",
        "content": "披荆踏石访山友，野鸟惊人闹枯柳。\n牧童为我通姓名，一笑相迎鹤髮叟。\n结茅倚岩屋数间，尘埃辟易不用帚。\n竹厨贮书罗四五，土壁黏碑分左右。\n山中新醅未堪压，携手邀我沽村酒。\n床前尚有着残棋，忘记四围关户牖。\n日斜扶醉同归来，但见黑白子纷纠。\n猕猴树上周章走，莫是此曹来动否。",
        "dynasty": "宋",
        "collection_info": null
    },
    {
        "uuid": "da20ecfceaf9353edfd23cdee3761c37",
        "title": "听琴",
        "author": "赵汝鐩",
        "content": "午睡谁扣门，隔篱唤童子。\n童子走来报，一二琴道士。\n摘茗烹沙铫，推窗拂石几。\n高山流水音，屡弹不肯止。\n我心本虚淡，无用宫商洗。\n渊明未尝絃，妙趣岂假此。\n道士颇不乐，拂衣抱琴起。",
        "dynasty": "宋",
        "collection_info": null
    },
    {
        "uuid": "4cfc6f7a7e013ca93cc68c3b5499e712",
        "title": "谈禅",
        "author": "赵汝鐩",
        "content": "禅僧晚相投，貌古似落魄。\n说性说虚空，雕心苦摸索。\n千百则公案，信口无一错。\n有蝉隔窗鸣，与僧恣酬酢。\n僧喝蝉不知，僧怒蝉不觉。\n蝉厌忽飞去，僧语无处着。\n呼儿掩柴扉，请僧自行脚。",
        "dynasty": "宋",
        "collection_info": null
    },
    {
        "uuid": "a5dc6b895a66831c26fa3e6d07c3fe3f",
        "title": "题王才叔南馆",
        "author": "赵汝鐩",
        "content": "南馆着隠士，幽爽似僧舍。\n岛红野花繁，岸绿垂杨亚。\n人行鸟不惊，客至鹤先迓。\n林深自无暑，月到更宜夜。\n倾樽对贤圣，飞笔追鲍谢。\n兴来即散策，无时不得暇。",
        "dynasty": "宋",
        "collection_info": null
    },
    {
        "uuid": "37c9600e74b1c289c25b6ab5b30b3c0f",
        "title": "踏雪",
        "author": "赵汝鐩",
        "content": "玉壶一色天漫漫，乱雪飞春减却寒。\n屑琼筛瑰塞宇宙，柳絮如拳辊作团。\n却愁花木不禁冷，携筇问讯遍玉栏。\n老柯樛枝幸亡恙，红苞半吐怯牡丹。\n更怜修竹压欲折，扶持敲撼声珊珊。\n似醉忽醒僵忽立，森然再植青琅玕。\n群儿幻出两狮子，顷刻堆削了不难。\n手持朱橘炯电眼，并刀巧剪金铃安。\n老夫童心也自爱，卷帘移坐忍冻看。\n一杯暖寒不可再，饥肠转雷未朝餐。",
        "dynasty": "宋",
        "collection_info": null
    },
    {
        "uuid": "929ebac4332b249726c7828e47c4f742",
        "title": "读离骚",
        "author": "赵汝鐩",
        "content": "琅然醉读离骚经，一鹤闻之来中庭。\n童子屡麾不肯去，直凑樽前侧顶听。",
        "dynasty": "宋",
        "collection_info": null
    },
    {
        "uuid": "c1616fc10613759017de34c2ccd89959",
        "title": "倚栏",
        "author": "赵汝鐩",
        "content": "倚栏有恨无人说，暮角吹梅寒声咽。\n急风卷雨过鴈惊，吐下芦花一枝雪。",
        "dynasty": "宋",
        "collection_info": null
    },
    {
        "uuid": "90cf3c55d77b74fcb20c4e5f418dd750",
        "title": "偶成",
        "author": "赵汝鐩",
        "content": "青云得志士，颐指快所欲。\n万事付杯酒，粉黛贮金屋。\n嗟我骨相穷，不受富贵逐。\n嗜欲人所同，有时未免俗。\n青奴颇专房，高卧擎老足。\n黄妳最如意，开卷醒困目。\n暖寒命脚婆，冻衾转旸谷。\n开樽唤汤妇，新醅温酃渌。\n始得此四人，明珠不计斛。\n呼之即来前，相娱不相触。\n时人皆笑之，画餠岂充腹。\n我亦翻自笑，竹窗听戞玉。",
        "dynasty": "宋",
        "collection_info": null
    },
    {
        "uuid": "90dbe426cc73448c81e5f863d497c853",
        "title": "访隠者不遇",
        "author": "赵汝鐩",
        "content": "两腋乘西风，送我上高岑。\n竹根一泉通，石径万木森。\n中有隠者居，败屋莓苔侵。\n山空人不见，云满挂壁琴。\n两鹤出候我，逢迎啄衣衿。\n应酬久颇厌，走避不可寻。\n谁伴山下去，明月升高林。",
        "dynasty": "宋",
        "collection_info": null
    },
    {
        "uuid": "6029d2a8d61e76390e2a3ee9a0f7871f",
        "title": "雪中徐检法约登城楼不果",
        "author": "赵汝鐩",
        "content": "今年一雪恰一月，天工弄巧寒饕餮。\n朔风吹碎洞庭浪，细结瑶花遍银阙。\n倚杖测试三尺强，平陆皓皓失凹凸。\n梅梢模糊裹寒香，鸟影伶俜栖冻叶。\n有客约上城南楼，膏吾车兮俄復辍。\n呼儿反关袁安巷，小窗风味寒于铁。\n未须金帐斟羊羔，薄酒也能春两颊。\n三杯五杯亦径醉，曲肱一枕香云绝。\n梦裏骑馿过灞桥，记得新诗醒时说。",
        "dynasty": "宋",
        "collection_info": null
    },
    {
        "uuid": "cd2d07593c6eb0bd1df60b89d7460a7f",
        "title": "送林伯虎除国子监丞赴阙  其一",
        "author": "赵汝鐩",
        "content": "山房高千仞，上与青云齐。\n日从二仙游，两耳湔是非。\n北窗正齁{鼻合}，锋车扣岩扉。\n猿鹤竞作色，山人忘我为。\n林泉虽云乐，出处盖有时。\n平生经纶胸，忧国两鬓丝。\n江天炯少微，安得不振衣。",
        "dynasty": "宋",
        "collection_info": null
    },
    {
        "uuid": "251850bbe5756536a10a51d0da3a5451",
        "title": "送林伯虎除国子监丞赴阙  其二",
        "author": "赵汝鐩",
        "content": "玑衡占东南，老人方昭回。\n明庭聚耆德，公难卧蒿莱。\n行行出东门，丹心趋玉阶。\n雪棹乘兴尔，云岫何心哉。\n了却济世缘，应念金石台。\n天街跃马余，就访孤山梅。\n和靖有两鹤，他日骑归来。",
        "dynasty": "宋",
        "collection_info": null
    },
    {
        "uuid": "d4a2be5cea75bd61a582746b8c360b98",
        "title": "送絜斋仓使袁都官归班",
        "author": "赵汝鐩",
        "content": "六辔按部朝出关，邮铃插羽夜趣还。\n诏字天飞紫泥湿，一点郎星归拱北。\n乡来翻动大壑鱼，致君尧舜真须臾。\n金瓯未启请麾去，旋颁汉节登范车。\n先生有道出洙泗，派分象山接洛水。\n振铎重席阐圣传，此心之外无二理。\n先生有才辈伊周，胸襟百万森戈矛。\n新亭肯作楚囚泣，誓楫一念清神州。\n此行岂但兰再握，讲帷欠公熙帝学。\n火城照空沙堤新，堂印押班运筹幄。\n絜斋墙仞世龙门，瓣香夙昔钻仰心，邑债一了即归耕。\n但当拭目天上新经纶，日与渔樵击壤歌太平。",
        "dynasty": "宋",
        "collection_info": null
    },
    {
        "uuid": "b82fcd5feb9970e65e2598ac49e90195",
        "title": "饮通幽园",
        "author": "赵汝鐩",
        "content": "典却身上鹔鹴裘，买酒领客寻清游。\n欲洗胸襟尘万斛，快上青云展秋眸。\n晴沙翳天风动地，挈壶卷席移通幽。\n一沼镜浄清可掬，千竿玉立尘不留。\n拒霜两岸花烂熳，红蓼错杂争开秋。\n人生适意未易得，痴儿了事何时休。\n陶写岂必在丝竹，山有鸣禽水游鯈。\n酒酣题蕉竞新句，景物辟易困雕搜。\n一梳凉月插空碧，楼头暮角催归驺。\n双桂余葩尚堪摘，便道肯访勿翦不。",
        "dynasty": "宋",
        "collection_info": null
    },
    {
        "uuid": "1f34ff1517c585d9f3e9c56aae53678c",
        "title": "病中得邬文伯书",
        "author": "赵汝鐩",
        "content": "北风卷地霰穿屋，光寒照几珠百斛。\n儿童呼舞健犊奔，病夫拥炉龟殻缩。\n打门寄书勤故人，五云湿牖春生谷。\n片辞自可愈头风，千金指迷况满幅。\n年来尘埃不堪镜，白髮一摘动盈掬。\n星出星入难养痾，安得闲边半分福。\n病中畏酒如畏仇，诗囊亦遣高阁束。\n闻君新工千兔秃，君但写来为君读。",
        "dynasty": "宋",
        "collection_info": null
    },
    {
        "uuid": "5d373cce7f13f85092fcc53284159eb0",
        "title": "送临川王丞秩满造朝",
        "author": "赵汝鐩",
        "content": "我来学制君哦松，数月握手臭味同。\n君今南浦我送客，水萍风云何怱怱。\n别酒未釂白玉斝，椎鼓催发斜阳红。\n青霄迫逐不少借，指日便入明光宫。\n祖鞭先着气射斗，好吐平生经纶胸。\n临汝诗卷如束笋，殿阁正欠赓熏风。\n自怜鱼游沸釜中，羡君遇顺如飞鸿。\n愿寄一语随君东，问讯西湖南北峰。",
        "dynasty": "宋",
        "collection_info": null
    },
    {
        "uuid": "59a89365d9ec58774b49fb9b44c5f90d",
        "title": "马上口占",
        "author": "赵汝鐩",
        "content": "平林涂烟山擎日，晚征漠漠客愁集。\n浮生隙驹忙裏过，虚名塞马眼前失。\n古来战场莫回首，一成一败骨俱朽。\n柳岸人家摇酒帘，不妨小停春风鞭。",
        "dynasty": "宋",
        "collection_info": null
    },
    {
        "uuid": "0ab7554b33de227226d3ed2eb40c5cc2",
        "title": "题下阳怀沈叔忱",
        "author": "赵汝鐩",
        "content": "夜雨晓方歇，薄雾随征车。\n乔松二十里，翠微三五家。\n双燕教羣雏，一牛驮两鸦。\n故人不可见，回首天之涯。",
        "dynasty": "宋",
        "collection_info": null
    },
    {
        "uuid": "8ae1aa6029e4e464cc3288af835c2939",
        "title": "宿康口渔家",
        "author": "赵汝鐩",
        "content": "阴云议雪风飕飕，黄沙翳暝征人愁。\n渔家假宿休疲骨，败芦纫壁茅盖头。\n行营鼓角声动地，钓翁不惯皆掩耳。\n刺船火急入葭苇，问讯鸥鹭莫惊起。",
        "dynasty": "宋",
        "collection_info": null
    },
    {
        "uuid": "8d596d04abd83ea571204df5e5bc09fa",
        "title": "姜子平郑华父见访留饮月下",
        "author": "赵汝鐩",
        "content": "敲门者谁子，二豪姜与郑。\n扬袖入长揖，掀髯略常敬。\n于时月当阶，籁声断四听。\n展席交股坐，剧谈飞舌竞。\n恃侠争誉己，拈卷索分韵。\n呼儿注老瓦，酒力快辛硬。\n羶荤屏俗馔，梨栗错村饤。\n杯行无不釂，恐犯诗坛令。",
        "dynasty": "宋",
        "collection_info": null
    },
    {
        "uuid": "0af26c2a379377f4edd04b7097227882",
        "title": "适意",
        "author": "赵汝鐩",
        "content": "右倾老瓦盆，左持离骚经。\n一杯读一句，既醉还復醒。\n好月飞入坐，伴饮到天明。\n林下乐如许，钟鼎鸿毛轻。",
        "dynasty": "宋",
        "collection_info": null
    },
    {
        "uuid": "61ffcc1f3913a5d38047607cdf3c04cc",
        "title": "水阁秋夜",
        "author": "赵汝鐩",
        "content": "云收一点无，秋洗四山浄。\n野水吞长天，凉月分两镜。\n倚湖阁虚窈，缘石竹修劲。\n孤斟领幽寂，新醪快村硬。\n露冷欺病骨，更阑瞻斗柄。\n欲去未属餍，倚栏成短咏。",
        "dynasty": "宋",
        "collection_info": null
    },
    {
        "uuid": "47444ea7b74233547d91ee2c84d395c7",
        "title": "十一月四日雪中小饮是月十日冬至",
        "author": "赵汝鐩",
        "content": "书云犹七日，阴极刚未长。\n风吹六花开，飞舞隘穹壤。\n一阳方欲来，和气已摩荡。\n着地寂不声，入林发余响。\n与客同拥炉，寒威不到幌。\n洗杓开蚁尊，下筯饫熊掌。\n道旧惊物变，谈空湔尘想。\n近诗稍阁笔，对此又技痒。\n踏雪访梅花，更觉吟兴爽。",
        "dynasty": "宋",
        "collection_info": null
    },
    {
        "uuid": "a677b891e0df7d3f025327e32adf5406",
        "title": "游刘园分韵得峡字",
        "author": "赵汝鐩",
        "content": "园林十亩余，此邦人推甲。\n匝谷篔筜浄，循沼芙蓉夹。\n波暖游鱼乐，机忘飞鸥狎。\n剧谈互挥麈，曲栏凭斗鸭。\n棋仙俱自负，国手未许插。\n酒胆各称雄，觥船不留呷。\n半酣索分吟，韵严苦才乏。\n枯肠搜欲断，险字终难压。\n阁笔视诸公，词源羡流峡。",
        "dynasty": "宋",
        "collection_info": null
    },
    {
        "uuid": "b2d8f8c8c2f3725db7141e45c5c78966",
        "title": "晚晴与何户登水亭简张丞",
        "author": "赵汝鐩",
        "content": "溪流两岸秋，日落千山暮。\n一亭压其间，登览洗万虑。\n胸襟富丘壑，方领此幽趣。\n掷饵来潜鳞，围棋惊过鹭。\n酒壶展逸兴，渔唱续远浦。\n安得哦松来，捻髭同觅句。",
        "dynasty": "宋",
        "collection_info": null
    },
    {
        "uuid": "57f47f0b497518507781ca06afbe0f3d",
        "title": "雪中观客夜博",
        "author": "赵汝鐩",
        "content": "积雪深一尺，堆琼迷山扉。\n豪客夜排闼，挑灯红炉围。\n成枭呼五白，转胜赏四绯。\n举觞无不釂，寒深酒力微。\n姑置博与酒，剧谈木屑霏。\n坐久更寖阑，疎钟到帘帏。",
        "dynasty": "宋",
        "collection_info": null
    },
    {
        "uuid": "58cf7e90e67c78b6305e2650b35bce68",
        "title": "山吟",
        "author": "赵汝鐩",
        "content": "梯磴扪绝壁，题诗纪幽临。\n呵冻象管滑，堕崖千尺深。\n羣猿皆惊笑，看我攀萝寻。\n石罅忽搜得，大书足前吟。\n诵咏猿侧耳，颔头似知音。\n吟罢下山去，猿亦归他林。",
        "dynasty": "宋",
        "collection_info": null
    },
    {
        "uuid": "3d3088e446d969cce612a9afdd62c960",
        "title": "金山",
        "author": "赵汝鐩",
        "content": "自古称浮玉，更名为得金。\n一山藏寺腹，双塔立江心。\n淮浙中流断，风烟四岸侵。\n梦回禅榻悄，月午听龙吟。",
        "dynasty": "宋",
        "collection_info": null
    },
    {
        "uuid": "4deb4d6d99cef326ed2f59ef93cdc41c",
        "title": "秋夕",
        "author": "赵汝鐩",
        "content": "秋风动梧井，无顿许多凉。\n夜静滩喧枕，窗开月到床。\n道心便冷淡，世事莫思量。\n只被浇花累，朝朝却用忙。",
        "dynasty": "宋",
        "collection_info": null
    },
    {
        "uuid": "5449b804e38aa4b9a1368183dcbbd274",
        "title": "刘子愿山居",
        "author": "赵汝鐩",
        "content": "般向山边住，萧然茅数椽。\n平塘印星斗，深谷剩风烟。\n老不离书卷，贫谁乞酒钱。\n莫言无管待，频取好茶煎。",
        "dynasty": "宋",
        "collection_info": null
    },
    {
        "uuid": "2a17841af49bee98946aea95b69dd6cb",
        "title": "泊舟",
        "author": "赵汝鐩",
        "content": "前头无泊处，且住荻花林。\n水沸知滩浅，烟蜂花在瓶。\n呼童治茶具，有客扣柴扃。\n共说山林话，休嗟两鬓星。",
        "dynasty": "宋",
        "collection_info": null
    },
    {
        "uuid": "061dad4869c220ca7ca9bd36c73b2e34",
        "title": "送仲久之京口",
        "author": "赵汝鐩",
        "content": "纔归又东去，且道几时还。\n算路亦差远，缘君不耐闲。\n江城登铁瓮，烟寺认金山。\n我昔经行地，诗牌挂壁间。",
        "dynasty": "宋",
        "collection_info": null
    },
    {
        "uuid": "d992903bbe7923affef716d26fa5a84b",
        "title": "空师欲游岳往访山寺",
        "author": "赵汝鐩",
        "content": "闻师游岳去，打急访高岑。\n蹑屐若来晚，挑包不可寻。\n山寒梅意悄，林茂鸟声深。\n行住无非道，何须枉费心。",
        "dynasty": "宋",
        "collection_info": null
    },
    {
        "uuid": "66ec68a06756e5d5313b0e970d045e7d",
        "title": "送季逢过湘中",
        "author": "赵汝鐩",
        "content": "虀盐三十载，刻苦战文场。\n灯火简编夜，江湖髭鬓霜。\n鴈声随挂席，秋色欠游湘。\n归日无他物，惟诗满古囊。",
        "dynasty": "宋",
        "collection_info": null
    },
    {
        "uuid": "d4625c3284d01f29887e21f2e76a6d9b",
        "title": "酬曹户",
        "author": "赵汝鐩",
        "content": "奔走尘埃久，还山每嘆迟。\n岁华惊鴈到，心事独鸥知。\n夜对樽前月，昼寻花下棋。\n闲中滋味好，但欠子论诗。",
        "dynasty": "宋",
        "collection_info": null
    },
    {
        "uuid": "a361f6d4ed04c3e43c1a6ae89dec8d84",
        "title": "泊卢家步",
        "author": "赵汝鐩",
        "content": "泊舟葭苇岸，风唤夜凉生。\n天远星疑坠，秋清月倍明。\n倾杯浮蚁匝，把剑古蛟鸣。\n甚矣吾衰矣，功名念已轻。",
        "dynasty": "宋",
        "collection_info": null
    },
    {
        "uuid": "1067713bf92f702d204817afd7593a26",
        "title": "同崔纠访陈道士",
        "author": "赵汝鐩",
        "content": "寻幽过桥去，松径入琳宫。\n竹摆风檐绿，榴残雨院红。\n黏碑多古籀，插架独参同。\n道士掀髯笑，诗联石鼎工。",
        "dynasty": "宋",
        "collection_info": null
    },
    {
        "uuid": "e65d9f69c928f8cc8def785001f2ee94",
        "title": "秋意",
        "author": "赵汝鐩",
        "content": "今年秋意早，夜傍井梧生。\n怪得雨声急，洗教山骨清。\n倚栏看叶舞，寻砌听蛩鸣。\n举目无非爽，吟诗易得精。",
        "dynasty": "宋",
        "collection_info": null
    },
    {
        "uuid": "b6c85142618b739eb480568417944462",
        "title": "下程",
        "author": "赵汝鐩",
        "content": "下程疑颇早，店主劝予休。\n今晚莫贪路，明朝便到州。\n疎篱编马眼，新笋护猫头。\n六七岁童子，一人随数牛。",
        "dynasty": "宋",
        "collection_info": null
    },
    {
        "uuid": "f7d15112dd80b2abe4cb92fc598c1f69",
        "title": "访上官道人庵",
        "author": "赵汝鐩",
        "content": "三十年居此，何尝识酒荤。\n柴扉人少到，草径鹿同羣。\n雨足添新瀑，山深有剩云。\n水瓢丹竈外，闲事不曾闻。",
        "dynasty": "宋",
        "collection_info": null
    },
    {
        "uuid": "fa8d69c37258af1a6e8588d4dad42589",
        "title": "访王广文",
        "author": "赵汝鐩",
        "content": "未是闲时节，君言百念灰。\n栖身庵竹石，适意杖莓苔。\n人老无由少，春归却解来。\n呼儿烹苦笋，席地共衔杯。",
        "dynasty": "宋",
        "collection_info": null
    },
    {
        "uuid": "fa2b9e172709f17397a57dcf7012a308",
        "title": "野望",
        "author": "赵汝鐩",
        "content": "一天秋色远，千里病眸宽。\n野旷牛羊小，楼高风露寒。\n扫愁嫌酒薄，少事欲心安。\n溪友门前过，留鱼荐晚餐。",
        "dynasty": "宋",
        "collection_info": null
    },
    {
        "uuid": "2610a33b9e61875386c302810b1b0d42",
        "title": "到农家",
        "author": "赵汝鐩",
        "content": "难得官人到，茅檐且驻车。\n自携锄掘笋，更取网求鱼。\n一媪来斟酒，诸童竞挽裾。\n须臾对吾泣，科役苦追胥。",
        "dynasty": "宋",
        "collection_info": null
    },
    {
        "uuid": "2caa8af98a3137b5ccc4a3f84e6bec47",
        "title": "招贤渡溪阁晚望",
        "author": "赵汝鐩",
        "content": "溪流清到底，十顷浸秋光。\n烟重山加色，风狂鴈失行。\n尘埃双老鬓，天地几斜阳。\n何处一声笛，征人暗断肠。",
        "dynasty": "宋",
        "collection_info": null
    },
    {
        "uuid": "9db58cd49cadbc5a8cba4ddcc714c9af",
        "title": "琳宇",
        "author": "赵汝鐩",
        "content": "琳宇栖岩谷，翛然一径深。\n风篁竿戛玉，霜橘颗垂金。\n是院皆扃户，无人但听琴。\n遶廊行数匝，聊以洗尘心。",
        "dynasty": "宋",
        "collection_info": null
    },
    {
        "uuid": "0bc141cf936a65236e70c9f8bc0cffe7",
        "title": "维舟",
        "author": "赵汝鐩",
        "content": "望见人家了，犹须转一坳。\n寺从滩背出，船向柳边捎。\n问酒寻溪馆，呼儿解腊包。\n三杯亦径醉，世事且权抛。",
        "dynasty": "宋",
        "collection_info": null
    },
    {
        "uuid": "88731bb0c30ca338d6011333e218cb9a",
        "title": "赠隠居",
        "author": "赵汝鐩",
        "content": "遶屋垂垂柳，当轩小小江。\n买鱼寻晚钓，浮蚁倒春缸。\n山近云侵坐，月来梅印窗。\n隠居谁似子，不羡鹿门庞。",
        "dynasty": "宋",
        "collection_info": null
    },
    {
        "uuid": "a8d4ad984e73ac46a4cd46b326646ab0",
        "title": "弋阳道中",
        "author": "赵汝鐩",
        "content": "千里嘆行役，今朝方半途。\n橘肥霜后颗，松落雨中鬚。\n店妪当垆问，官人要酒无。\n忻逢扫愁帚，沽了又还沽。",
        "dynasty": "宋",
        "collection_info": null
    },
    {
        "uuid": "a2a9ea83d80ca1cf4e2e08fe0856ee95",
        "title": "倚楼",
        "author": "赵汝鐩",
        "content": "蒹葭秋色晚，百尺倚江楼。\n日暗烟藏寺，风高浪拍舟。\n归云投远岭，饥鴈叫沧洲。\n心事非年少，尘埃白尽头。",
        "dynasty": "宋",
        "collection_info": null
    },
    {
        "uuid": "24061660fd5c634f97440d8fa80fa8de",
        "title": "舟中",
        "author": "赵汝鐩",
        "content": "繫缆停征棹，斜阳古渡头。\n风霜先远客，天地独扁舟。\n水鸟衝开浪，汀鸿占断秋。\n在家贫亦好，何用出林丘。",
        "dynasty": "宋",
        "collection_info": null
    },
    {
        "uuid": "8a717cd8b5e595c0d09cdfb5823b4b56",
        "title": "夏日普信寺江阁",
        "author": "赵汝鐩",
        "content": "到此全无暑，虚栏千里风。\n看飞云度水，听落石鸣空。\n日月忙乌兔，春秋递燕鸿。\n一生尘裏过，烟艇羡渔翁。",
        "dynasty": "宋",
        "collection_info": null
    },
    {
        "uuid": "b7c19fde8d66025f82a10fc105a5cf15",
        "title": "过宝云寺访密师",
        "author": "赵汝鐩",
        "content": "寺纔三二里，曳杖且徐行。\n晴塔松梢见，风钟岭半鸣。\n樵夫分道过，僧子就房迎。\n竹有千竿立，尘无一点生。",
        "dynasty": "宋",
        "collection_info": null
    },
    {
        "uuid": "2976c32bcbede4c487560c8d2dc87a7f",
        "title": "送翼之过天台",
        "author": "赵汝鐩",
        "content": "天台山水窟，人道是仙家。\n白鹤挂寒溜，赤城飞暮霞。\n独携筇杖过，莫畏石桥斜。\n牢记经行处，归来向我夸。",
        "dynasty": "宋",
        "collection_info": null
    },
    {
        "uuid": "5572424e7d1555e95130346f637c0358",
        "title": "晚泊",
        "author": "赵汝鐩",
        "content": "篙师言已晚，岂可更贪程。\n风起且须泊，滩多未易撑。\n星河明夜色，葭苇撼秋声。\n回首人千里，通宵梦不成。",
        "dynasty": "宋",
        "collection_info": null
    },
    {
        "uuid": "26292daf834299cd3c71d4adf0a22075",
        "title": "遣意",
        "author": "赵汝鐩",
        "content": "要静静不得，风吹竹打檐。\n栏摧呼匠葺，碑脱遣儿黏。\n夜短睡常欠，天阴病转添。\n扶衰归密室，更下面前帘。",
        "dynasty": "宋",
        "collection_info": null
    },
    {
        "uuid": "9467a4073c69f1ffe778f45e08c4425f",
        "title": "信步",
        "author": "赵汝鐩",
        "content": "午窗方睡起，信步过东畦。\n穴徙蚁知雨，巢穿燕补泥。\n路坍连草没，果重压枝低。\n村妇抱儿子，笼边教唤鸡。",
        "dynasty": "宋",
        "collection_info": null
    },
    {
        "uuid": "df90b8a3128640c42571dedc94e80d62",
        "title": "安仁道中",
        "author": "赵汝鐩",
        "content": "半月离乡井，家音杳不闻。\n路危多半缺，桥朽忽中分。\n秋尽风搜叶，日沉岩宿云。\n荒村店虽陋，店主颇殷勤。",
        "dynasty": "宋",
        "collection_info": null
    },
    {
        "uuid": "a074bdd7db7b8925754c759b4af4c3bd",
        "title": "送彦东还湘",
        "author": "赵汝鐩",
        "content": "湖南多爽处，羡子片帆还。\n秋影清涵水，烟痕淡着山。\n兰风香楚佩，竹泪冷湘斑。\n见说诛茅地，江头只数间。",
        "dynasty": "宋",
        "collection_info": null
    },
    {
        "uuid": "c93056e7ed2aad840fe4bef281f6fe03",
        "title": "宿方家店",
        "author": "赵汝鐩",
        "content": "昏暮方投宿，敢嫌茅屋低。\n池清月易入，林密鸟争栖。\n买酒春篘瓮，求蔬夜摘畦。\n路长莫贪睡，嘱仆早听鸡。",
        "dynasty": "宋",
        "collection_info": null
    },
    {
        "uuid": "b9d3f62245937b804c2dcfcabc9ca638",
        "title": "赠悟上人",
        "author": "赵汝鐩",
        "content": "怪来趋向别，乃是拙庵孙。\n秋色添禅寂，松声夺俗喧。\n路行须避蚁，饭剩或呼猿。\n单钵随缘住，寻常懒出门。",
        "dynasty": "宋",
        "collection_info": null
    },
    {
        "uuid": "903501c1465c8a579e1ea14d73c8d7e7",
        "title": "秋居",
        "author": "赵汝鐩",
        "content": "入得秋来爽，何烦宋玉悲。\n推窗对修竹，开卷课诸儿。\n世事放轻着，人生无足时。\n年多自当老，不用染吟髭。",
        "dynasty": "宋",
        "collection_info": null
    },
    {
        "uuid": "6690a7dac3f880c271b552b6080e0147",
        "title": "暮行江上",
        "author": "赵汝鐩",
        "content": "江天诗眼阔，沙岸暮扶藜。\n风怒来帆卸，林昏宿鸟迷。\n问鱼前港有，沽酒小童携。\n夜客留同饮，添杯翦韭畦。",
        "dynasty": "宋",
        "collection_info": null
    },
    {
        "uuid": "fdb95b7e3724c5b62e6dd9bf9e27df81",
        "title": "赠慈上人",
        "author": "赵汝鐩",
        "content": "踏遍丛林后，归来隠石崖。\n任梅斜到牖，听竹长侵街。\n挂壁尘堆笠，穿山云惹鞋。\n真机须要悟，余事是持斋。",
        "dynasty": "宋",
        "collection_info": null
    },
    {
        "uuid": "b548984995846c0b78cb829e9d7d8af4",
        "title": "送奇仲过霅川",
        "author": "赵汝鐩",
        "content": "少年湖海气，近又负诗名。\n今忽担簦去，谁非倒屣迎。\n雨茶烹顾渚，春酒醉乌程。\n有句茅亭着，苹风洲上生。",
        "dynasty": "宋",
        "collection_info": null
    },
    {
        "uuid": "a73020bc2e8bf7350b0fa3649dca7344",
        "title": "登法云寺",
        "author": "赵汝鐩",
        "content": "云林拥深寂，山寺倚崔嵬。\n童子请先坐，师僧恐便回。\n庭黄霜到橘，阶绿雨滋苔。\n挂树猿相玩，呼之却不来。",
        "dynasty": "宋",
        "collection_info": null
    },
    {
        "uuid": "95697e139ef81fccbdae5082a004c44f",
        "title": "春郊",
        "author": "赵汝鐩",
        "content": "数点绿杨风，春光是处同。\n蜂喧搜蘂瘠，鸟闹聒山聋。\n联句逢诗友，寻僧问牧童。\n家家办农具，准拟试新工。",
        "dynasty": "宋",
        "collection_info": null
    },
    {
        "uuid": "ea4cf1064236c00de1f5f64a1cdea5dd",
        "title": "宿溪馆",
        "author": "赵汝鐩",
        "content": "投宿溪头馆，途长主仆饥。\n湿薪难便着，恶米更须筛。\n风细帆来稳，山高月上迟。\n客怀正悽恻，渔笛蓼洲吹。",
        "dynasty": "宋",
        "collection_info": null
    },
    {
        "uuid": "0c645e4bd0a1bf51f8008b6ab08cc85b",
        "title": "弦歌堂对雨",
        "author": "赵汝鐩",
        "content": "绝交诗酒客，扑面簿书尘。\n汩没朝连夜，怱忙雨过春。\n民宽残税欠，身受上官嗔。\n了却三年债，归耕秀水滨。",
        "dynasty": "宋",
        "collection_info": null
    },
    {
        "uuid": "0f075ae6edc1450f172533127fdf61d1",
        "title": "留客",
        "author": "赵汝鐩",
        "content": "阔疎方在念，飞盖忽相过。\n酒缺邻堪觅，诗成子自哦。\n添羹挑野菜，包鲊就池荷。\n莫屡辞归去，余樽亦不多。",
        "dynasty": "宋",
        "collection_info": null
    },
    {
        "uuid": "343395654a71400e1a07190c65367ecf",
        "title": "送胡判官赴官永嘉",
        "author": "赵汝鐩",
        "content": "君赴莲池戍，离愁正值秋。\n持觞送南浦，鸣橹下东瓯。\n才俊推乌幕，风流访谢楼。\n欲穷奇绝处，须上鴈山头。",
        "dynasty": "宋",
        "collection_info": null
    },
    {
        "uuid": "69e07130eaa5d48de0150d7ff62c8106",
        "title": "醵饮刘园",
        "author": "赵汝鐩",
        "content": "随意携盘馔，毋烦事礼文。\n燕飞衝幕过，鶑语隔墙闻。\n兴自樽前发，韵从花下分。\n诗成似供课，醉墨竞纷纭。",
        "dynasty": "宋",
        "collection_info": null
    },
    {
        "uuid": "f2d845f969ca87c87b02111d24c52d2f",
        "title": "遣愁",
        "author": "赵汝鐩",
        "content": "愁来无可奈，散策小桥东。\n影转松随日，香残花怯风。\n烟霞诗兴裏，天地酒杯中。\n本自江湖客，生涯付钓篷。",
        "dynasty": "宋",
        "collection_info": null
    },
    {
        "uuid": "b11fa11988599970ad4e64a3441a30e6",
        "title": "次庄过荆渚以诗寄之",
        "author": "赵汝鐩",
        "content": "泽国遥千里，云帆隔两州。\n醉行沙市月，吟破渚宫秋。\n鱼嘆冯驩铗，貂残季子裘。\n人传君入蜀，无事早归休。",
        "dynasty": "宋",
        "collection_info": null
    },
    {
        "uuid": "1c2711e5f3e99b9f905a1fed635650c9",
        "title": "暑酌",
        "author": "赵汝鐩",
        "content": "天高殊未雨，暑盛绝无风。\n将酒渠心浸，有泉林下通。\n擘莲房拍塞，雪藕孔玲珑。\n量浅难禁醉，扶归两小童。",
        "dynasty": "宋",
        "collection_info": null
    },
    {
        "uuid": "a0f42885b85ef895642913f030b28b77",
        "title": "刘簿约游廖园",
        "author": "赵汝鐩",
        "content": "名园新整顿，樽酒约追随。\n春晚花飞少，墙高蝶度迟。\n注汤童暖酒，拍案客争棋。\n寂寞秋韆索，无人尽日垂。",
        "dynasty": "宋",
        "collection_info": null
    },
    {
        "uuid": "35dc6f338dc8b13f0a3a498c795e8eae",
        "title": "秋夜怀归",
        "author": "赵汝鐩",
        "content": "乡里千山月，尘埃两鬓星。\n秋声虽是爽，客耳不堪听。\n多泪风前烛，孤明竹外萤。\n吟蛩更亡頼，终夜几曾停。",
        "dynasty": "宋",
        "collection_info": null
    },
    {
        "uuid": "60e5df602494bb143ed64d1a0280d61b",
        "title": "山庄",
        "author": "赵汝鐩",
        "content": "门掩斜阳岸，溪横独木桥。\n山禽弄春舌，堤柳舞风条。\n世事雪双鬓，生涯水一瓢。\n似闻邻酿熟，自往不须招。",
        "dynasty": "宋",
        "collection_info": null
    },
    {
        "uuid": "e4e950879ccc1d4494c662fba0660705",
        "title": "避暑",
        "author": "赵汝鐩",
        "content": "炎赫无逃处，如何得雨来。\n云生应有望，风捲又还开。\n携簟寻池阁，倾醪注晚杯。\n堆盘粲红颗，味不减棱梅。",
        "dynasty": "宋",
        "collection_info": null
    },
    {
        "uuid": "48892f0b7b5846f0d87676d0d46defe5",
        "title": "冬日友人见过",
        "author": "赵汝鐩",
        "content": "荆扉终日闭，难得故人来。\n欲暖寒须酒，相携手问梅。\n艰危惊鬓雪，勋业嘆心灰。\n子负江湖气，谁怜当世才。",
        "dynasty": "宋",
        "collection_info": null
    },
    {
        "uuid": "9f776f9860bd0a17d32ed1e7b3882f81",
        "title": "秋日同王显父赵子野何庄叟泛湖赵紫芝继至分韵得秋字",
        "author": "赵汝鐩",
        "content": "雨余湖更爽，载酒共清游。\n天浄倒涵水，峰高争献秋。\n风烟入吟笔，箫鼓自邻舟。\n堤上诗人过，相邀便肯留。",
        "dynasty": "宋",
        "collection_info": null
    },
    {
        "uuid": "eb3bf1b083f909e5733aa650e9d69abc",
        "title": "寄圆老闻欲移住他院",
        "author": "赵汝鐩",
        "content": "妄动生于念，禅床坐不牢。\n旧窠元自好，新剎有何高。\n去住身如寄，奔驰足谩劳。\n挑包闻已决，应笑我忉忉。",
        "dynasty": "宋",
        "collection_info": null
    },
    {
        "uuid": "755e98517c9c160612fe0506e2112c76",
        "title": "邬文伯归自邵阳",
        "author": "赵汝鐩",
        "content": "宾主西游久，赓诗日日传。\n交情谁似此，归兴忽翩然。\n楚岸猿吟树，湘江月载船。\n我穷君更甚，相助愧无钱。",
        "dynasty": "宋",
        "collection_info": null
    },
    {
        "uuid": "96bba3b85737531b0999287ffd02a017",
        "title": "临川县治古桂两大株与叶潜仲邬文伯饮花下",
        "author": "赵汝鐩",
        "content": "双桂相传久，百年殊未衰。\n树联铺叶密，根老着花迟。\n葩坠黏诗笔，香浓透酒巵。\n月中但孤影，安得两交枝。",
        "dynasty": "宋",
        "collection_info": null
    },
    {
        "uuid": "1d6661ac13982ac2c0caf0c7b569a3eb",
        "title": "宿古寺",
        "author": "赵汝鐩",
        "content": "黄昏投寺宿，古屋瞰荒江。\n村酒沽春瓮，山房耿夜釭。\n滩高声撼枕，月落影收窗。\n僧老人皆玩，楼钟晓未撞。",
        "dynasty": "宋",
        "collection_info": null
    },
    {
        "uuid": "4e2af0b8d4201f91bd3642c5c4151356",
        "title": "舟中",
        "author": "赵汝鐩",
        "content": "离家俄十日，千里独衰翁。\n蓬响过云雨，帆开逆水风。\n新沙增岸脚，小港隠芦丛。\n客思难消遣，黄昏月一弓。",
        "dynasty": "宋",
        "collection_info": null
    },
    {
        "uuid": "d25b1a8093e89915b2b8cd7c4d491ca2",
        "title": "雷潭寺",
        "author": "赵汝鐩",
        "content": "忆昔登临日，今经二十年。\n峥嵘新栋宇，黼黻旧山川。\n鱼响潭翻浪，鸟飞风送船。\n穴空龙已去，鳞爪迹依然。",
        "dynasty": "宋",
        "collection_info": null
    },
    {
        "uuid": "6fc19d2954738391c971ff274aa27234",
        "title": "送宗上人归闽",
        "author": "赵汝鐩",
        "content": "顶笠遍参请，平生志甚勤。\n耳方离岳瀑，眼已接闽云。\n宿岭星辰近，渡溪烟雾分。\n劝师早休歇，禅不在多闻。",
        "dynasty": "宋",
        "collection_info": null
    },
    {
        "uuid": "70d26524e7459aa808b17dcdbe332d72",
        "title": "送曹深叟之越",
        "author": "赵汝鐩",
        "content": "几时重握手，未可便轻离。\n路指千岩去，程宽一月期。\n扪萝窥禹穴，剥藓读曹碑。\n必自兰亭过，方当春暮时。",
        "dynasty": "宋",
        "collection_info": null
    },
    {
        "uuid": "b1abdf279aaf597bb494a41b50f874a5",
        "title": "访子益",
        "author": "赵汝鐩",
        "content": "拣得溪山住，三间草屋低。\n坐贫忧酒债，废事悔棋迷。\n壁坏何时补，诗成无处题。\n留余余戒饮，白饭荐黄鸡。",
        "dynasty": "宋",
        "collection_info": null
    },
    {
        "uuid": "c15f94875499c04197bb5af8d5b8fb09",
        "title": "拍栏",
        "author": "赵汝鐩",
        "content": "偶把栏干拍，沙鸥水上惊。\n晚红残照在，秋碧远山横。\n尽被浮名役，皆从妄念生。\n不如归去好，杖屦老柴荆。",
        "dynasty": "宋",
        "collection_info": null
    },
    {
        "uuid": "b771a18f36f9f65d021506eb19b213a0",
        "title": "东村",
        "author": "赵汝鐩",
        "content": "晴久全无雨，溪干半是沙。\n风横分鴈阵，日转趣蜂衙。\n地僻草埋径，篱摧菊卧花。\n桥西一林竹，潇洒两三家。",
        "dynasty": "宋",
        "collection_info": null
    },
    {
        "uuid": "56fac8d3d147084a38f15df9d5465676",
        "title": "醴陵道中",
        "author": "赵汝鐩",
        "content": "入得湖南界，皆嫌堠子长。\n烟岩松叶暗，风陌稻花香。\n桥断人迂路，车鸣水卷塘。\n宿程虽不远，木杪已斜阳。",
        "dynasty": "宋",
        "collection_info": null
    },
    {
        "uuid": "0eaace33b64dc4ef0eee6bc26ae68a83",
        "title": "子开移居郊外",
        "author": "赵汝鐩",
        "content": "数间低矮屋，不可以抬头。\n嫌市尘埃浊，寻山泉石幽。\n门松霜干古，窗竹露竿修。\n办此一廛了，从今何所求。",
        "dynasty": "宋",
        "collection_info": null
    },
    {
        "uuid": "712248dde4639f907f7cc8f0010749ac",
        "title": "访昙师",
        "author": "赵汝鐩",
        "content": "道人云外住，小径入庵幽。\n干老梅逾瘦，林疎竹自修。\n拣茶相伴煮，补线且停抽。\n此事如何说，下山归去休。",
        "dynasty": "宋",
        "collection_info": null
    },
    {
        "uuid": "c136a0be2f428f09c51aa815c52d2b2a",
        "title": "黯淡",
        "author": "赵汝鐩",
        "content": "黯淡四山暮，凄凉千里秋。\n功名常嘆老，衰病岂禁愁。\n孤鴈影谁伴，乱蛩吟不休。\n一身天外客，云尽是乡州。",
        "dynasty": "宋",
        "collection_info": null
    },
    {
        "uuid": "47ef5ce07677ceb42092a94e16d8c6ac",
        "title": "访皇甫道士",
        "author": "赵汝鐩",
        "content": "道人留淡话，竹院寂无声。\n沽酒童来缓，题窗诗已成。\n海珍纫紫菜，仙品渍黄精。\n移席临檐月，焦桐膝上横。",
        "dynasty": "宋",
        "collection_info": null
    },
    {
        "uuid": "56e86f7f8384e4d37631e62c2b8ef145",
        "title": "送聪上人归四明",
        "author": "赵汝鐩",
        "content": "办得四方游，孜孜讨入头。\n归云起斋钵，高浪送行舟。\n笠戴天童雨，鞋穿雪窦秋。\n平常心是道，莫更问人休。",
        "dynasty": "宋",
        "collection_info": null
    },
    {
        "uuid": "49fdbb543b63f8a620a3084514fc492b",
        "title": "舟夜",
        "author": "赵汝鐩",
        "content": "夜泊枫林岸，江平万籁收。\n松崖猿袅月，芦渚鴈眠秋。\n轩冕傥来尔，林泉归去休。\n客愁正无奈，孤笛起渔舟。",
        "dynasty": "宋",
        "collection_info": null
    },
    {
        "uuid": "76af07622c890de4e7130d01b78de694",
        "title": "日融",
        "author": "赵汝鐩",
        "content": "日融风力软，曳杖独逍遥。\n蜂去花心静，鶑迁柳影摇。\n一年春易老，两鬓雪难消。\n客至时留饮，无缘特地招。",
        "dynasty": "宋",
        "collection_info": null
    },
    {
        "uuid": "f96ec1a03e409e54e2f4f8836cc3fd22",
        "title": "题及之后山新筑茅舍",
        "author": "赵汝鐩",
        "content": "潇洒人间世，柴门夹两槐。\n诗僧恰方去，俗客不曾来。\n翠合苔初长，红娇杏半开。\n南边许多地，腊月竹须栽。",
        "dynasty": "宋",
        "collection_info": null
    },
    {
        "uuid": "413d7b5092ba6495c52144d9a66a3d42",
        "title": "送沈推赴官婺女",
        "author": "赵汝鐩",
        "content": "子抱风云志，吾同笔砚游。\n众皆尊大手，老尚客诸侯。\n清逼双溪水，句涵三洞秋。\n俭僚非所处，有路在瀛洲。",
        "dynasty": "宋",
        "collection_info": null
    },
    {
        "uuid": "0e4b37bfc0218c0313fba64a5c9bc2d0",
        "title": "范园避暑",
        "author": "赵汝鐩",
        "content": "六月暑如炊，追凉此地宜。\n棹舟荷柄飐，坐石竹阴移。\n筹贯壶双耳，鼎烹茶一旗。\n小童供笔砚，醉客竞赓诗。",
        "dynasty": "宋",
        "collection_info": null
    },
    {
        "uuid": "985e566bbb046e206a71b89ba25fdea7",
        "title": "新秋旅思",
        "author": "赵汝鐩",
        "content": "两袖尘埃满，千山道路勤。\n晓清秋已到，叶落客先闻。\n镜裏惊衰态，眉间添皱纹。\n人生闲第一，回首故山云。",
        "dynasty": "宋",
        "collection_info": null
    },
    {
        "uuid": "fefff28c3800560516392f58b587f7fc",
        "title": "郑氏庄",
        "author": "赵汝鐩",
        "content": "庄居深僻处，敲户小童譍。\n此地清如许，前时到未曾。\n柳腰金袅娜，苔髮翠鬅鬙。\n山上茅亭子，扶衰为一登。",
        "dynasty": "宋",
        "collection_info": null
    },
    {
        "uuid": "bb4cff292c97771b7ec8d17f9a88de31",
        "title": "夏夜与东叔昆仲小酌",
        "author": "赵汝鐩",
        "content": "入夏不为浅，亭虚未甚炎。\n云收风卷幕，月满夜开奁。\n怕热移灯远，开怀索酒添。\n半酣诗兴动，写韵客分拈。",
        "dynasty": "宋",
        "collection_info": null
    },
    {
        "uuid": "204e63e33049f6120afdf3e98d46b65b",
        "title": "访次张广上人继至",
        "author": "赵汝鐩",
        "content": "都不见尘埃，园扉傍水开。\n晴茵铺碧草，风弹落黄梅。\n访子因寻竹，呼童急办杯。\n诗僧相继至，罢酒把茶来。",
        "dynasty": "宋",
        "collection_info": null
    },
    {
        "uuid": "1025a99f536d2acb064d57bc704caf5c",
        "title": "刘干东园",
        "author": "赵汝鐩",
        "content": "筑圃非容易，经营二十年。\n烟松迷五鬣，风柳起三眠。\n迭石连山麓，栽桃拟洞天。\n最为潇洒处，正在竹林边。",
        "dynasty": "宋",
        "collection_info": null
    },
    {
        "uuid": "bff42cf1a1de4e8f4a2c46c5835b1ff7",
        "title": "怀武陵王广文",
        "author": "赵汝鐩",
        "content": "念子经年别，书尝寄驿筒。\n每思谈笑隔，或假梦魂通。\n师范新芹泮，骚情转蕙风。\n拏舟访秦洞，桃雨一川红。",
        "dynasty": "宋",
        "collection_info": null
    },
    {
        "uuid": "72271288cd893cab9d727066acf20652",
        "title": "常山道中",
        "author": "赵汝鐩",
        "content": "寒谢春纔展，怱怱二月中。\n算来晴几日，多是雨兼风。\n烟草迷村碧，山桃夹竹红。\n浮名能役我，策马几回东。",
        "dynasty": "宋",
        "collection_info": null
    },
    {
        "uuid": "3b9397885b91e123697fc41fe66adc28",
        "title": "夏夜",
        "author": "赵汝鐩",
        "content": "今夕暑差甚，芒鞋阶下行。\n除灯檐月上，却扇竹风生。\n病骨坐怕久，静吟诗易成。\n夜凉思睡去，楼鼓已三更。",
        "dynasty": "宋",
        "collection_info": null
    },
    {
        "uuid": "19918c2983fd9f414e093312ffaa5435",
        "title": "寄卢司户",
        "author": "赵汝鐩",
        "content": "寂寞卢司户，诛茅楚水东。\n几年与君别，一字不余通。\n钓水空烹鲤，行汀屡扣鸿。\n梦魂还可託，握手片时同。",
        "dynasty": "宋",
        "collection_info": null
    },
    {
        "uuid": "433d26508067daed72e6d239625df676",
        "title": "宿山观",
        "author": "赵汝鐩",
        "content": "昏暮无处宿，樵人指路头。\n仆夫皆已困，道士幸相留。\n明月夜翻昼，阴崖暑变秋。\n闻鸡便行路，定要到潭州。",
        "dynasty": "宋",
        "collection_info": null
    },
    {
        "uuid": "aa169d070e688edd6ed2641f1dbc1741",
        "title": "化成岩二首  其一",
        "author": "赵汝鐩",
        "content": "命友化成岩，同寻顷刻闲。\n半途瞻佛塔，数里入禅关。\n松动影移日，江清波漾山。\n卫公读书处，有鹭宿其间。",
        "dynasty": "宋",
        "collection_info": null
    },
    {
        "uuid": "939a08652f9e7ca2fc67f19de6800476",
        "title": "化成岩二首  其二",
        "author": "赵汝鐩",
        "content": "一线沿崖路，衰残步屧迟。\n攀萝衝雾上，倚槛俯空危。\n石佛像须久，山僧言不知。\n看来众亭子，最是妙高奇。",
        "dynasty": "宋",
        "collection_info": null
    },
    {
        "uuid": "819481c63f5e9a4a8b33593db6fb22a6",
        "title": "乍晴",
        "author": "赵汝鐩",
        "content": "日色今朝稳，园林二月中。\n池塘展晴绿，桃杏斗春红。\n犯险升高径，扶衰藉小童。\n黄鹂怕人见，飞过野桥东。",
        "dynasty": "宋",
        "collection_info": null
    },
    {
        "uuid": "c8ecef57c5e8e664730d6be3435c2552",
        "title": "江阁夜",
        "author": "赵汝鐩",
        "content": "小阁临江迥，疎帘带雾鈎。\n云鸿遥影灭，滩月碎光流。\n诗思偏宜夜，衰髯不耐秋。\n渔灯三两点，隠隠荻花洲。",
        "dynasty": "宋",
        "collection_info": null
    },
    {
        "uuid": "ca2e8b1ce93004c0cba540df48b2cbcb",
        "title": "晚兴",
        "author": "赵汝鐩",
        "content": "是处牛羊下，喧哗走牧童。\n霁烟拖淡碧，夕照殒残红。\n老鬓日添雪，衰躯晚怕风。\n愁来无着处，分付酒杯中。",
        "dynasty": "宋",
        "collection_info": null
    },
    {
        "uuid": "32d5eb1d17850a44256dcb9f1fd9f227",
        "title": "雪中寻僧",
        "author": "赵汝鐩",
        "content": "寻僧同踏雪，握手上钟楼。\n初下寒飘屑，纔浓风辊毬。\n水波糊纸閤，春乳泛茶瓯。\n片片看来好，庞公有话头。",
        "dynasty": "宋",
        "collection_info": null
    },
    {
        "uuid": "bd519167fcb8940bf170bc7c26932cdf",
        "title": "庄居",
        "author": "赵汝鐩",
        "content": "三四间茅屋，回环水石清。\n鸡催残漏尽，月截半窗明。\n好句枕边得，浮名身外轻。\n起来供日课，先遶药畦行。",
        "dynasty": "宋",
        "collection_info": null
    },
    {
        "uuid": "8ed7b8b5d1e50a37f9eb50cc11ad81b2",
        "title": "泊舟",
        "author": "赵汝鐩",
        "content": "舟泊似差早，篙工爱酒坊。\n羊羣归远陇，柳影恋斜阳。\n泽国人千里，暮霞天一方。\n茶多不思睡，渔唱听沧浪。",
        "dynasty": "宋",
        "collection_info": null
    },
    {
        "uuid": "1224afd6b428d50797fe3abefe425583",
        "title": "蚕舍",
        "author": "赵汝鐩",
        "content": "每到蚕时候，村村多闭门。\n往来断亲党，啼叫禁儿孙。\n不惜兼旬力，将图终岁温。\n殷勤马明祝，灯火谨朝昏。",
        "dynasty": "宋",
        "collection_info": null
    },
    {
        "uuid": "dd4fc141aeb617e6b0d1fadbb85855be",
        "title": "送同年李教秩满归闽",
        "author": "赵汝鐩",
        "content": "鴈塔同题久，相看两鬓皤。\n功名皆分定，安乐直钱多。\n绛帐归来后，青山住得么。\n时流推老笔，册府欠编摩。",
        "dynasty": "宋",
        "collection_info": null
    },
    {
        "uuid": "61624fd3c3e2364fdb86f9be7e731057",
        "title": "同子严初夏饮山閤",
        "author": "赵汝鐩",
        "content": "绿阴千百顷，约我共登临。\n山翠含烟重，榴红着雨深。\n行藏皆有命，计较谩劳心。\n病怕杯中物，怜余浅浅斟。",
        "dynasty": "宋",
        "collection_info": null
    },
    {
        "uuid": "da02c8448c7a59476150f7e777dc5ff0",
        "title": "闻舟中笛",
        "author": "赵汝鐩",
        "content": "横笛秋篷底，衔山夕照残。\n孤音起水面，余韵到云端。\n吹怨芦声惨，含悽鴈影寒。\n有人江阁上，敛翠凭栏干。",
        "dynasty": "宋",
        "collection_info": null
    },
    {
        "uuid": "93ccbc7efb2dd82b677fb05462ff9213",
        "title": "寄友人",
        "author": "赵汝鐩",
        "content": "口信传商贾，年前未得归。\n湘沅淹异县，日月老征衣。\n骚兴遍芳渚，旧栖闲钓矶。\n思君不可见，独自立斜晖。",
        "dynasty": "宋",
        "collection_info": null
    },
    {
        "uuid": "b5302f94d5f3f9757752987b75fff759",
        "title": "清明小饮",
        "author": "赵汝鐩",
        "content": "草草清明饮，惠风天气和。\n身轻梁燕舞，舌巧柳鶑歌。\n但道三春好，其如两鬓何。\n升沉付杯酒，由命不由他。",
        "dynasty": "宋",
        "collection_info": null
    },
    {
        "uuid": "1da30e0bf6198a734fb004f14ef5b1dc",
        "title": "过曹家渡",
        "author": "赵汝鐩",
        "content": "数篙撑过渡，雨后水添肥。\n山橘青迷树，野花香袭衣。\n哀鸿悽远客，斗雀堕斜晖。\n童稚喧林垄，牛羊箇箇归。",
        "dynasty": "宋",
        "collection_info": null
    },
    {
        "uuid": "2809650a677382021e18a479ea7a40d7",
        "title": "午炊浰阳一馆甚雅",
        "author": "赵汝鐩",
        "content": "谁料三家市，能令两眼明。\n花喧丛蝶恋，檐午乱鸡鸣。\n忙裏青春去，愁边白髮生。\n摇鞭问归路，更乞一旬晴。",
        "dynasty": "宋",
        "collection_info": null
    },
    {
        "uuid": "2ec8009d7b1bfaca74b34f8a0afdb3dc",
        "title": "送同官叶榷院造朝二首  其一",
        "author": "赵汝鐩",
        "content": "新制重分司，谁云筦榷卑。\n鹏抟终可料，鷃笑彼何知。\n细满岂无待，横飞亦未迟。\n催班天上去，黄色已浮眉。",
        "dynasty": "宋",
        "collection_info": null
    },
    {
        "uuid": "88f9815584f5350be0faba19c31d5cc9",
        "title": "送同官叶榷院造朝二首  其二",
        "author": "赵汝鐩",
        "content": "满岁尘埃共，交情骨肉亲。\n我犹京口客，君已日边人。\n波及无忘晋，渠成亦利秦。\n西湖约携手，两岸柳摇春。",
        "dynasty": "宋",
        "collection_info": null
    },
    {
        "uuid": "8614d33f4fe632e4cdd12f7a4df6dde7",
        "title": "同杨济翁唐季路陈纯叟饮光风亭光风旧名招屈纯叟席上鼓琴",
        "author": "赵汝鐩",
        "content": "江边旧亭子，招屈改光风。\n揭扁名虽异，怀人意则同。\n一篇渔父问，千古大夫忠。\n酒尽琴犹鼓，幽兰曲未终。",
        "dynasty": "宋",
        "collection_info": null
    },
    {
        "uuid": "b04b07aadbd0b29b9eb17634e83bcc2b",
        "title": "翁灵舒客临川因经从访之不遇闻过村居",
        "author": "赵汝鐩",
        "content": "闻道深村裏，结茅三四间。\n买田因种秫，移树为看山。\n诗好人皆诵，身安心自闲。\n有时思鴈荡，依旧棹舟还。",
        "dynasty": "宋",
        "collection_info": null
    },
    {
        "uuid": "44cf1b86a60a6b818a003eafab2cbf65",
        "title": "西湖访梅",
        "author": "赵汝鐩",
        "content": "久无梅信息，访问到湖滨。\n耐尽一冬冷，开残千树春。\n临流转风韵，与雪斗精神。\n疎影暗香后，能吟有几人。",
        "dynasty": "宋",
        "collection_info": null
    },
    {
        "uuid": "3bd67a580ed83927af9fe92d76c2b022",
        "title": "渔舟",
        "author": "赵汝鐩",
        "content": "秋巘翠千迭，晴溪玉一湾。\n渔舟三两箇，来往钓其间。",
        "dynasty": "宋",
        "collection_info": null
    },
    {
        "uuid": "de63febaa889963de6307803bc4615bc",
        "title": "出郊",
        "author": "赵汝鐩",
        "content": "二月垂杨岸，行春诗酒徒。\n苍头前引道，拄杖挂葫芦。",
        "dynasty": "宋",
        "collection_info": null
    },
    {
        "uuid": "703f36f7582a7e8acb63f04aed36050f",
        "title": "不眠",
        "author": "赵汝鐩",
        "content": "刺齿搜新句，濡毫写短笺。\n读来疎脱少，懽喜不成眠。",
        "dynasty": "宋",
        "collection_info": null
    },
    {
        "uuid": "eec6aab01614643b198036344ccda29c",
        "title": "登楼",
        "author": "赵汝鐩",
        "content": "地卑梅雨湿，气压篆烟低。\n熟是披襟处，高楼百尺梯。",
        "dynasty": "宋",
        "collection_info": null
    },
    {
        "uuid": "19f9fa121c881e89e8c86272adfd6b1b",
        "title": "赠定上人",
        "author": "赵汝鐩",
        "content": "谈禅皆是病，参请不须忙。\n且看诸尊宿，相传甚药方。",
        "dynasty": "宋",
        "collection_info": null
    },
    {
        "uuid": "90700d69738ae07a356241c16d838c59",
        "title": "苦吟",
        "author": "赵汝鐩",
        "content": "几度灯花落，苦吟难便成。\n寒窗明月满，楼上打三更。",
        "dynasty": "宋",
        "collection_info": null
    },
    {
        "uuid": "021bfdd53065716f30e4bfa385c4444f",
        "title": "寻胜",
        "author": "赵汝鐩",
        "content": "老子携筇杖，小童挑酒壶。\n徧寻泉石胜，引路倩樵夫。",
        "dynasty": "宋",
        "collection_info": null
    },
    {
        "uuid": "38ef1dca4a327acd7fa725344bbfbd65",
        "title": "伤春",
        "author": "赵汝鐩",
        "content": "飞蝶捎风絮，鸣禽恋午檐。\n不知春去未，但觉绿阴添。",
        "dynasty": "宋",
        "collection_info": null
    },
    {
        "uuid": "ae46d7b7abeeefa9e653f2e09b53be96",
        "title": "半夜",
        "author": "赵汝鐩",
        "content": "坐久香销篆，更长烛屡花。\n一轮观浴兔，两部听鸣蛙。",
        "dynasty": "宋",
        "collection_info": null
    },
    {
        "uuid": "db38814af701daf043d4b630040a5c6b",
        "title": "踏青",
        "author": "赵汝鐩",
        "content": "四野春工遍，柔风动赏心。\n踏青喧柳陌，举白醉花阴。",
        "dynasty": "宋",
        "collection_info": null
    },
    {
        "uuid": "9643f874600cd43ed76105e1b25b9cb9",
        "title": "山矾",
        "author": "赵汝鐩",
        "content": "七里香风远，山矾满路开。\n野生人所贱，移动却难栽。",
        "dynasty": "宋",
        "collection_info": null
    },
    {
        "uuid": "473c5bc022b870e6f8caba6401568446",
        "title": "白髮",
        "author": "赵汝鐩",
        "content": "朱颜留不住，白髮自应生。\n摘了依然有，徒劳打镊声。",
        "dynasty": "宋",
        "collection_info": null
    },
    {
        "uuid": "cc05c90a580ca094aa60660dc0bd0cf5",
        "title": "雨过",
        "author": "赵汝鐩",
        "content": "一霎荷塘雨，明珠翠盖擎。\n柄危难得稳，稍侧便须倾。",
        "dynasty": "宋",
        "collection_info": null
    },
    {
        "uuid": "d61c9e8cc647a43a6d1656e75ce7b846",
        "title": "夜归",
        "author": "赵汝鐩",
        "content": "为爱清秋月，徘徊步水滨。\n夜归惊犬吠，错认是生人。",
        "dynasty": "宋",
        "collection_info": null
    },
    {
        "uuid": "08693a15bf0f127c224718098377d9a2",
        "title": "山寺",
        "author": "赵汝鐩",
        "content": "树暗常疑夜，山多易得云。\n撞钟最深处，岭外不曾闻。",
        "dynasty": "宋",
        "collection_info": null
    },
    {
        "uuid": "4404c761cc7af1cfb7cfe77fdb1b182a",
        "title": "题庄舍壁",
        "author": "赵汝鐩",
        "content": "水深荷较晚，地僻草偏多。\n伫立风前听，樵夫隔陇歌。",
        "dynasty": "宋",
        "collection_info": null
    },
    {
        "uuid": "3cf0a7ee9e90080b924d81a0173d06c2",
        "title": "无题",
        "author": "赵汝鐩",
        "content": "人与春俱老，花因雨易残。\n天涯云万里，肠断倚栏干。",
        "dynasty": "宋",
        "collection_info": null
    },
    {
        "uuid": "6cff459a027404cc092c77afad6f934d",
        "title": "后圃",
        "author": "赵汝鐩",
        "content": "浇花惟要早，芟草不知名。\n新竹生来巧，南墙补数茎。",
        "dynasty": "宋",
        "collection_info": null
    },
    {
        "uuid": "d741c04ccd86096bfa51aeb430050d99",
        "title": "夏日山中",
        "author": "赵汝鐩",
        "content": "瀑近书皆润，林深簟更凉。\n山中无一事，夏日觉尤长。",
        "dynasty": "宋",
        "collection_info": null
    },
    {
        "uuid": "9f087670938509c346f23226262eb128",
        "title": "吟髭",
        "author": "赵汝鐩",
        "content": "壮岁髭如漆，年来暮景侵。\n便令如雪白，捻断不妨吟。",
        "dynasty": "宋",
        "collection_info": null
    },
    {
        "uuid": "0edde44e1918eb18b0501e97c61391b7",
        "title": "秋夜",
        "author": "赵汝鐩",
        "content": "秋到情怀恶，美人天一方。\n夜深窗转月，梦断角吹霜。",
        "dynasty": "宋",
        "collection_info": null
    },
    {
        "uuid": "3d6a0a2b4274fcf02bff1bbe57697020",
        "title": "多景楼",
        "author": "赵汝鐩",
        "content": "北固危登最上层，身浮霄汉手扪星。\n江连淮海东南胜，山出金焦左右青。\n天水精神清鴈骨，风烟图画入秋屏。\n萧萧古意凭栏久，目尽斜阳没远汀。",
        "dynasty": "宋",
        "collection_info": null
    },
    {
        "uuid": "62bb8c03ad4d36df78595e9f42468ece",
        "title": "岳阳楼",
        "author": "赵汝鐩",
        "content": "洞庭雄压岳阳楼，万里风烟万里秋。\n左右江湖同浩荡，东西日月递沉浮。\n青蛇鸣袖神仙过，古瑟弹湘帝子游。\n朝暮飞鸥千百点，送迎城下去来舟。",
        "dynasty": "宋",
        "collection_info": null
    },
    {
        "uuid": "6ffc9a4647634386ec446ed30a5af910",
        "title": "再登岳阳楼",
        "author": "赵汝鐩",
        "content": "岳阳城下繫扁舟，与客同登百尺楼。\n寻遍诗牌追旧句，恍惊岁律嘆重游。\n波涵君艑两山翠，天落巴荆一镜秋。\n北望边烽犹未熄，敢忘后乐与先忧。",
        "dynasty": "宋",
        "collection_info": null
    },
    {
        "uuid": "16338ff9e48ef3d30c49653f500605f3",
        "title": "江楼会饮对月",
        "author": "赵汝鐩",
        "content": "层楼画栋凌霄汉，槛外江流百顷清。\n无一片云但秋色，放千里月到天明。\n唤舟撒网鲜鳞美，击鼓喧汀宿鹭惊。\n坐上有人懽未厌，酒阑连釂两三觥。",
        "dynasty": "宋",
        "collection_info": null
    },
    {
        "uuid": "14137a26bf557e26721a53b5a1f9551a",
        "title": "访别胡倅留饮水阁",
        "author": "赵汝鐩",
        "content": "故人知我已膏车，折简殷勤祝访渠。\n惜别怱怱留语笑，临时草草治餚蔬。\n密遮池面荷千盖，斜插云头月一梳。\n此夕凭栏又何日，鴈来莫惜数行书。",
        "dynasty": "宋",
        "collection_info": null
    },
    {
        "uuid": "f9d6bf188e23cb3d54149a2b98937620",
        "title": "春嬉",
        "author": "赵汝鐩",
        "content": "十分晴色趁春嬉，邻有灰馿惜我骑。\n舌啭虽然闻翠柳，叶浓却不见黄鹂。\n小诗题壁同僧和，丫角携琴更鹤随。\n傍水谁家亭子好，万竿竹影浸琉璃。",
        "dynasty": "宋",
        "collection_info": null
    },
    {
        "uuid": "723c1228db03ddde8043c0500ffe482f",
        "title": "丰城道中",
        "author": "赵汝鐩",
        "content": "雨后泥深马费鞭，看来遵陆岂如船。\n人行滩过无多水，鴈带云飞不尽天。\n束担侵晨离故县，算程明日至临川。\n长安钟鼓何时听，东望犹争路一千。",
        "dynasty": "宋",
        "collection_info": null
    },
    {
        "uuid": "0ad610780eefa92520845da912c929cf",
        "title": "送端叔游淮",
        "author": "赵汝鐩",
        "content": "堂堂玉立鬚垂腹，谈论逢人见肺肝。\n手弄七絃琴韵古，腰横三尺剑光寒。\n但将计策寻知己，肯学闾阎为觅官。\n乌幕闻君定罗致，别樽不復话儒酸。",
        "dynasty": "宋",
        "collection_info": null
    },
    {
        "uuid": "675ec7225b6144a00ec2fc3b9838b6c2",
        "title": "早征",
        "author": "赵汝鐩",
        "content": "店鸡一唱接疎钟，起整行装尚梦中。\n沙路踏残征马月，柳堤啼断晓鶑风。\n水肥渡险添舟子，岸没途穷问牧童。\n千里乡人逢陌上，片时握手各西东。",
        "dynasty": "宋",
        "collection_info": null
    },
    {
        "uuid": "f2c50b0f7257ca4ee61333618b9c46ce",
        "title": "明皇",
        "author": "赵汝鐩",
        "content": "初年不是不聪明，勤政开元致太平。\n一曲羽衣妃子进，三朝锦褓禄儿生。\n眼干蜀道山川泪，胆碎渔阳鼙鼓声。\n祸福兴亡皆自取，信知女色解倾城。",
        "dynasty": "宋",
        "collection_info": null
    },
    {
        "uuid": "1f1eb8a2b6deee26cc9a52b34bbbf5ca",
        "title": "郊行同张宰",
        "author": "赵汝鐩",
        "content": "雨晴郊外共寻芳，细水交流注野塘。\n花欲恋枝风不肯，柳纔舞影日还藏。\n转添老态难于健，看得闲时少似忙。\n拟访一僧共茶话，禅房扃锁出游方。",
        "dynasty": "宋",
        "collection_info": null
    },
    {
        "uuid": "c8bbaaab621294c51ff27b4b286f20c4",
        "title": "谢人送端砚水沉",
        "author": "赵汝鐩",
        "content": "屏迹山林绝往还，忽传军将扣云关。\n十年忆别湖湘外，五朵惊飞几案闻。\n砚寄下岩鸜鹆眼，沉分上岸鹧鸪班。\n墨磨烟麝香横雾，搜索诗肠愧我悭。",
        "dynasty": "宋",
        "collection_info": null
    },
    {
        "uuid": "4456b8e6bb6b8e06c25475df1d609a18",
        "title": "湖亭夜饮会别友人",
        "author": "赵汝鐩",
        "content": "每闻嗟嘆无知己，定要携琴过浙东。\n莫讶醵樽俱草草，只因束担去怱怱。\n竹筛夜影千竿月，荷送湖香万朵风。\n早晚我寻京口戍，子归或遇半途中。",
        "dynasty": "宋",
        "collection_info": null
    },
    {
        "uuid": "ba24d19d1561047e151426fbdcaefba8",
        "title": "醵饮",
        "author": "赵汝鐩",
        "content": "出城二里野人居，最爱园亭傍室庐。\n墨涌清池聚科斗，雪明碧嶂过舂鉏。\n兴来醵友寻诗酒，忙裏携盘但醢蔬。\n新创小轩尤更爽，百来竿竹间椶榈。",
        "dynasty": "宋",
        "collection_info": null
    },
    {
        "uuid": "87a9328735feeaf3e0d3ad3b64340259",
        "title": "午炊徐坊岭",
        "author": "赵汝鐩",
        "content": "途长力困时时歇，日影将中仆马饥。\n籴米荒年增价售，汲泉远井得炊迟。\n竹稠乱笋穿开路，藤茂多花盖尽篱。\n饭了店翁相送出，丁宁前面小桥危。",
        "dynasty": "宋",
        "collection_info": null
    },
    {
        "uuid": "92bb7de285dc791c3b51a4980d359260",
        "title": "即事",
        "author": "赵汝鐩",
        "content": "十里东风摇羽葆，高低远近万株松。\n侧身靠石牛揩痒，俛首穿林鹿护茸。\n樵子登山云裏过，诗僧采药涧边逢。\n近传有虎常来往，隔陇犹存旧脚踪。",
        "dynasty": "宋",
        "collection_info": null
    },
    {
        "uuid": "a050161e2f7e07f05f8a531cd977ba7c",
        "title": "纵步",
        "author": "赵汝鐩",
        "content": "久雨厌人妨野步，几时便得此番晴。\n到桥唤仆来相助，过寺逢僧约共行。\n篱落一团飞蛱蝶，汀洲数点立鵁鶄。\n农家竹裏深深住，风度茅檐纺织声。",
        "dynasty": "宋",
        "collection_info": null
    },
    {
        "uuid": "f0b09b7a3eedd409eff293d5a7e43634",
        "title": "题合江亭",
        "author": "赵汝鐩",
        "content": "石鼓山头一小亭，干坤万里眼双明。\n虽因刺史能寻胜，不遇昌黎岂得名。\n衡岳云开秋洗碧，蒸江湘合水争清。\n书岩莫辨当时字，空积尘泥野草生。",
        "dynasty": "宋",
        "collection_info": null
    },
    {
        "uuid": "3ae306775e3b37973bd93ff7746e5356",
        "title": "访友野外",
        "author": "赵汝鐩",
        "content": "雨意方浓改作晴，杖藜野外访柴荆。\n争寻桑叶占蚕熟，退立田塍避犊行。\n风过沙平收鸟迹，烟浓寺没但钟声。\n小童走报余将至，一笑松间倒屣迎。",
        "dynasty": "宋",
        "collection_info": null
    },
    {
        "uuid": "d403143e8e764252c5642eb4a014809d",
        "title": "晚征",
        "author": "赵汝鐩",
        "content": "回首家山已十程，摇鞭自笑苦劳生。\n云先带暝岩边宿，月独伴人溪上行。\n草屋停骖难可意，店翁叱犬不容声。\n明朝路远起须早，第一鸡啼是五更。",
        "dynasty": "宋",
        "collection_info": null
    },
    {
        "uuid": "8e86ac3cbd6bd5c0fcfdcadf51ed869f",
        "title": "茶罢",
        "author": "赵汝鐩",
        "content": "茶罢晴檐唱午鸡，偶骑馿去过东溪。\n酒餚分倩樵夫挈，笔砚专令童子携。\n放目水亭栏独倚，题诗僧舍壁新泥。\n兴阑归问来时路，到处蝉鸣日已西。",
        "dynasty": "宋",
        "collection_info": null
    },
    {
        "uuid": "6d88f79d8f9e42621428d4a674407614",
        "title": "送鲁卿之九江",
        "author": "赵汝鐩",
        "content": "归自潇湘方半月，挑灯酌酒又分襟。\n挂帆秋晚江湖客，握手岁寒松柏心。\n湓浦水流清一派，香炉峰湿翠千寻。\n西风远想登临处，日日携琴日日吟。",
        "dynasty": "宋",
        "collection_info": null
    },
    {
        "uuid": "970ec25cb8631ecbc05b2252270fd579",
        "title": "泊舟周家步",
        "author": "赵汝鐩",
        "content": "梢子商量乘早泊，向前十里不逢村。\n卸帆敛柁依山脚，繫缆添桩傍树根。\n月魄知风昏有晕，秋光入水浄无痕。\n五更露下欺孤枕，忽听新鸿更断魂。",
        "dynasty": "宋",
        "collection_info": null
    },
    {
        "uuid": "281359f4187a84281fcaef6cf4988ac2",
        "title": "过黄园",
        "author": "赵汝鐩",
        "content": "黄家亭馆人称好，杖屦春风领客行。\n开放园门千嶂入，爱他山阁一溪横。\n花迷粉翅双飞蝶，柳露金衣百啭鶑。\n酒后着棋聊适兴，未须屑屑较输赢。",
        "dynasty": "宋",
        "collection_info": null
    },
    {
        "uuid": "4b20e4424865ae6ce9893303b07a808e",
        "title": "午炊溪店",
        "author": "赵汝鐩",
        "content": "草店临流傍蓼汀，午炊于此片时停。\n健农怗岸般卵石，幼妇汲泉携斗瓶。\n荐饭满盂山芋美，开窗匝室野花馨。\n隔篱庵舍极潇洒，万竹中间着小亭。",
        "dynasty": "宋",
        "collection_info": null
    },
    {
        "uuid": "b8b833ad13990ff6a82f4ef886c97d35",
        "title": "访友人溪居",
        "author": "赵汝鐩",
        "content": "数间屋子压溪光，百十乔松列翠行。\n鹤为听琴朱顶侧，鸭皆睡日绿头藏。\n后园遣仆锄冬笋，隔岸寻僧度野航。\n天色黄昏归已晚，苦留夜话对胡床。",
        "dynasty": "宋",
        "collection_info": null
    },
    {
        "uuid": "61d9b103dc6724a3811bfab99a80a943",
        "title": "野步",
        "author": "赵汝鐩",
        "content": "雨收日薄春容嫩，步步东风桃李蹊。\n香递深林疑麝过，声传幽谷认鶑啼。\n路摧迂步行荒草，桥断褰裳涉浅溪。\n归遇田翁醉邀我，旋教买酒旋烹鸡。",
        "dynasty": "宋",
        "collection_info": null
    },
    {
        "uuid": "7db61fbf21f5a3387645d6e9f50a090a",
        "title": "同官率游郑园",
        "author": "赵汝鐩",
        "content": "亭围花木阁临池，移席行杯处处宜。\n藻裏漾春鱼放子，竹间寻路鹤将儿。\n登山少俊夸先到，扶杖衰残愧独迟。\n所恨隔关归去急，不容结果着残棋。",
        "dynasty": "宋",
        "collection_info": null
    },
    {
        "uuid": "f8de68ea600d0e372967172e4cce5807",
        "title": "避暑溪上",
        "author": "赵汝鐩",
        "content": "不堪蜗舍暑如炊，何处清幽可杖藜。\n未约客须先觅酒，要寻凉必去临溪。\n撑船访洞林间港，坐石吟风柳下堤。\n晚网得鱼似湖白，銮刀鲙玉捣香齑。",
        "dynasty": "宋",
        "collection_info": null
    },
    {
        "uuid": "9958b544e4730f6b4f6d4ab29a8329b5",
        "title": "宿横山",
        "author": "赵汝鐩",
        "content": "颇厌东征道路长，回头十日离乡邦。\n扫愁酌酒虽云独，照影挑灯却暂双。\n打併余花风动地，迁延残夜月留窗。\n店鸡已唱催人起，更听疎钟隔水撞。",
        "dynasty": "宋",
        "collection_info": null
    },
    {
        "uuid": "b13aedd4587a35711013b5f5e64bdc4b",
        "title": "张园",
        "author": "赵汝鐩",
        "content": "几年人说张园好，筇杖芒鞋欠我游。\n泉脉涓涓三里远，山根匝匝四时流。\n鹤嫌竹密妨来往，蝶厌花多费应酬。\n台馆高低皆得所，松间亭子最清幽。",
        "dynasty": "宋",
        "collection_info": null
    },
    {
        "uuid": "71c37fa5a42aa9ae31a14d44777cf373",
        "title": "崇真观东轩",
        "author": "赵汝鐩",
        "content": "东轩面水枕山阿，左右云烟湿翠萝。\n风度鹤声闻远壑，日移松影转前坡。\n愁来独靠清樽遣，老去休憎白髮多。\n道士罢琴挥醉笔，诗成自唤小童哦。",
        "dynasty": "宋",
        "collection_info": null
    },
    {
        "uuid": "c895597e60ad323dcdfb31b6e0f0aa7d",
        "title": "溪上",
        "author": "赵汝鐩",
        "content": "一番雨过骤晴时，溪上春光色色奇。\n日暖花繁蝴蝶困，水清鱼过鹭鸶随。\n村翁开卷添黏纸，瓦钵研朱自教儿。\n织妇倚机方嘆息，输官尚欠二斤丝。",
        "dynasty": "宋",
        "collection_info": null
    },
    {
        "uuid": "4e540b487a60903edca57fdecfcd8b03",
        "title": "怀徐教",
        "author": "赵汝鐩",
        "content": "忆昔相逢气味投，兴来无日不追游。\n静寻鸥鹭同溪社，醉挈干坤入钓舟。\n湖海怱怱三岁别，尘埃汩汩几时休。\n一丘彼此皆能办，何用人间万户侯。",
        "dynasty": "宋",
        "collection_info": null
    },
    {
        "uuid": "d9883e5cc39958c965b0130cfd575692",
        "title": "同赵尉饮江亭",
        "author": "赵汝鐩",
        "content": "草草三间两眼明，数峰如画一江横。\n风乌破浪帆樯急，野鹘过林鸟雀惊。\n蚁取浮篘尤有味，鱼方出网正宜羹。\n流鶑怜我无歌者，簧舌频翻柳上声。",
        "dynasty": "宋",
        "collection_info": null
    },
    {
        "uuid": "965ce5d66f63ed115a57df18cfc079f8",
        "title": "游曹园",
        "author": "赵汝鐩",
        "content": "先登东畔高亭子，洗却胸襟万斛尘。\n落片玉残梅兴尽，旧梢金吐柳芽新。\n倚林困鹤聊休足，巡食饥乌不避人。\n尚欲徘徊已灯火，归驺屡趣入城闉。",
        "dynasty": "宋",
        "collection_info": null
    },
    {
        "uuid": "a8037503bbc2a6c963d0c74295a70434",
        "title": "黄干见约小饮就宿",
        "author": "赵汝鐩",
        "content": "病后何人慰寂寥，长鬚持简忽相招。\n溪山见说为楼爽，杖屦宁辞去郭遥。\n柳絮一天晴舞雪，松声十里夜闻潮。\n谈诗直到疎钟动，酒困频将茗椀浇。",
        "dynasty": "宋",
        "collection_info": null
    },
    {
        "uuid": "52a2dc5f59a24d2fdc51628f4a71df66",
        "title": "怀亨父",
        "author": "赵汝鐩",
        "content": "两年隻影潇湘去，料想尘埃白髮侵。\n久雨千山秋得意，西风一鴈客关心。\n或于梦裏陪谈笑，每向人前问信音。\n忆昔赓诗岩桂下，花开今日嘆孤斟。",
        "dynasty": "宋",
        "collection_info": null
    },
    {
        "uuid": "05101940a45a3eceeb7577a3bd5b62ca",
        "title": "题村舍壁",
        "author": "赵汝鐩",
        "content": "柔风十里日曈眬，雨后陂塘野水通。\n两岸柳烟笼晓绿，数枝桃露滴春红。\n明知钟鼎众皆羡，到了山林味不同。\n田父殷勤邀我坐，一盂白饭一盂菘。",
        "dynasty": "宋",
        "collection_info": null
    },
    {
        "uuid": "def1eed1fe5cc32a635b07823ae5b6de",
        "title": "旅次春眺",
        "author": "赵汝鐩",
        "content": "独倚危栏春意远，本无情绪强登临。\n一眉晚拂晴山黛，万缕风摇岸柳金。\n久负故园泉石约，恍惊老鬓雪霜侵。\n两年双脚数千里，奔走尘埃损道心。",
        "dynasty": "宋",
        "collection_info": null
    },
    {
        "uuid": "1733720406177bddbe6962f7ab0e92a0",
        "title": "宿妙果寺赠洪上人",
        "author": "赵汝鐩",
        "content": "上人留我禅房宿，煮笋烹茶语夜阑。\n铁马鸣风山牖寂，木鱼敲雪晓廊寒。\n真筌但要此心悟，公案休将故纸钻。\n若道吾言没滋味，请师且去坐蒲团。",
        "dynasty": "宋",
        "collection_info": null
    },
    {
        "uuid": "d32b849392eec6ade4d119aa30ca687e",
        "title": "访黄簿留饮",
        "author": "赵汝鐩",
        "content": "爱静移家住水南，门排古木枕寒潭。\n鹤翎渐长呼童翦，麈尾频挥对客谈。\n旋切银丝鲙鲜鲫，新尝金颗擘香柑。\n惜余戒饮难陪伴，举白掀髯子独酣。",
        "dynasty": "宋",
        "collection_info": null
    },
    {
        "uuid": "4ad686c338e1e669434967ad220f26a6",
        "title": "行春",
        "author": "赵汝鐩",
        "content": "绿杨袅袅草萋萋，缓步行春独杖藜。\n搜蘂蜂儿透花骨，增巢燕子砌芹泥。\n过溪野水衝桥版，觅路田塍穿菜畦。\n松竹林间僧揖我，谒茶携手上招提。",
        "dynasty": "宋",
        "collection_info": null
    },
    {
        "uuid": "4f833c205a52e4eff40423e52deff447",
        "title": "泊舟黄家渡",
        "author": "赵汝鐩",
        "content": "溪流暴涨舟如箭，夜向深湾稳处停。\n猛虎啸风威动壑，飞鸿过月影移汀。\n青山入梦催归棹，白髮欺人嘆暮龄。\n幸得还家玩光景，歠醨终日醉休醒。",
        "dynasty": "宋",
        "collection_info": null
    },
    {
        "uuid": "4e55fbb79f208fa5bd4fff058880585f",
        "title": "陇首",
        "author": "赵汝鐩",
        "content": "陇首多逢采桑女，荆钗蓬鬓短青裙。\n斋钟断寺鸡鸣午，吟杖穿山犬吠云。\n避石牛从斜路转，作陂水自半溪分。\n农家说县催科急，留我茅檐看引文。",
        "dynasty": "宋",
        "collection_info": null
    },
    {
        "uuid": "dce8035991d78d245499fb8d0942113e",
        "title": "社日",
        "author": "赵汝鐩",
        "content": "四郊社鼓响枫林，朝雨方晴晚復阴。\n稚子求聪多啖藕，佳人怕拙例停针。\n饭争簇巧毋嫌杂，酒正逢时莫厌斟。\n为问年年鸿与燕，去来相避果何心。",
        "dynasty": "宋",
        "collection_info": null
    },
    {
        "uuid": "e21da041dab0438daa3d03a85fe600be",
        "title": "游目",
        "author": "赵汝鐩",
        "content": "游目林垧信马蹄，十来家住小桥西。\n浮沉野水看晴鴈，唱和茅檐听午鸡。\n菜要遮栏增旧堑，田分荫注作新堤。\n年丰米贱人人乐，农父相逢醉似泥。",
        "dynasty": "宋",
        "collection_info": null
    },
    {
        "uuid": "1f3bf58bbd63cf6bba2c36b3a85bc856",
        "title": "庄家",
        "author": "赵汝鐩",
        "content": "半掩柴门傍浅池，茅茨夹柳闹黄鹂。\n旧仓坼去安新囤，新篠添来补旧篱。\n煎茗吹炉呼幼妇，持箕扫地命童儿。\n庄家无可将勤意，数片亲舂糯米飺。",
        "dynasty": "宋",
        "collection_info": null
    },
    {
        "uuid": "ae16266128c78933cead573f51d6afe4",
        "title": "登楼野望",
        "author": "赵汝鐩",
        "content": "云藏日影微吞吐，道是晴来又似阴。\n秋色涵空醒醉眼，鴈声到耳引归心。\n暴流决岸危桥断，古木堆烟远寺深。\n自料短才无用处，任缘不復觅知音。",
        "dynasty": "宋",
        "collection_info": null
    },
    {
        "uuid": "4fddd70ed7c4558e11e9465ccb3994a4",
        "title": "题会稽用林帅侍韵",
        "author": "赵汝鐩",
        "content": "东越干坤到眼边，乱云连壑草迷川。\n五更城落千岩月，万顷湖开一镜天。\n鼓角声残秦望晓，楼台影湿卧龙烟。\n旧时太史登临处，每想风流为慨然。",
        "dynasty": "宋",
        "collection_info": null
    },
    {
        "uuid": "2186566114e9451efa8ddbd22592686c",
        "title": "孙王渡",
        "author": "赵汝鐩",
        "content": "霁后泥途行尚艰，今年大率是晴悭。\n春当浓处寒犹在，寒肯消时春渐还。\n木杪红沉半轮日，波心碧浸两边山。\n渡头不住人来往，共羡白鸥云水闲。",
        "dynasty": "宋",
        "collection_info": null
    },
    {
        "uuid": "f253c7d467e16e91dcac38e159c18e0f",
        "title": "胡教醵杯观画围棋",
        "author": "赵汝鐩",
        "content": "山餚野蔌且随宜，约定同来最怕迟。\n朋友每思相聚乐，尘埃难得有闲时。\n春回画笔丹青轴，雹落文楸黑白棋。\n醉客坐间夸俊逸，掀髯连写数篇诗。",
        "dynasty": "宋",
        "collection_info": null
    },
    {
        "uuid": "8ac355193077654d8c837970debf8e1e",
        "title": "汪丞招饮问梅",
        "author": "赵汝鐩",
        "content": "把酒问梅开也未，巡檐搜见两三枝。\n祇缘今岁寒差甚，故比常年花较迟。\n折向纷华筵畔看，输他冷淡水边时。\n含香嚼蘂清无奈，散入肝脾尽是诗。",
        "dynasty": "宋",
        "collection_info": null
    },
    {
        "uuid": "be186496e3d40b98762d9ca6b12a8d2c",
        "title": "沿檄宿虎山山家",
        "author": "赵汝鐩",
        "content": "高低田水曲通池，小小人家短短篱。\n杜宇教唆春去早，阴云遮盖月明迟。\n年华只解催教老，公事从来了是痴。\n若不随缘强烦恼，谩添两鬓几茎丝。",
        "dynasty": "宋",
        "collection_info": null
    },
    {
        "uuid": "869203f86615ecb4378ffb6a27458d58",
        "title": "题莱公泉",
        "author": "赵汝鐩",
        "content": "马鞍山下倚吟鞭，慨想前贤古道边。\n健笔南轩三大字，高风相国一泓泉。\n征途着句虽无暇，诗版留名自可传。\n寺主相邀观石刻，呼童汲水取茶煎。",
        "dynasty": "宋",
        "collection_info": null
    },
    {
        "uuid": "fbd752fa95d6f89f0e05d0f8cf206b15",
        "title": "题戴洪甫爱竹轩",
        "author": "赵汝鐩",
        "content": "竹癖难凭俗眼看，琴书静对翠光寒。\n秋声鸣屋风初度，夜影翻床月半残。\n天乞幽人供嗜好，日呼稚子报平安。\n窗前幸有闲田地，分我云梢四五竿。",
        "dynasty": "宋",
        "collection_info": null
    },
    {
        "uuid": "b6a3a1a77be1a6ac793091b2bed48972",
        "title": "田家嘆",
        "author": "赵汝鐩",
        "content": "破屋三间结草扉，柴根煨火阖家围。\n此生能得几年活，薄命连遭两岁饥。\n肠久鸣雷惟淡粥，体虽起粟尚单衣。\n晚来稚子总欢喜，报道小姑挑菜归。",
        "dynasty": "宋",
        "collection_info": null
    },
    {
        "uuid": "0a620e95b5ae76c11bde1e524b8ff88c",
        "title": "途中",
        "author": "赵汝鐩",
        "content": "雨中奔走十来程，风卷云开陡顿晴。\n双燕引雏花下教，一鸠唤妇树梢鸣。\n烟江远认帆樯影，山舍微闻机杼声。\n最爱水边数株柳，翠条浓处两三鶑。",
        "dynasty": "宋",
        "collection_info": null
    },
    {
        "uuid": "b3340496df2dffd449ed624a22c6250f",
        "title": "和林守玉茗花韵",
        "author": "赵汝鐩",
        "content": "园名金柅多奇卉，古干灵根独异常。\n耻与春花争俗艷，故将雪质对韶光。\n天葩巧削昆山片，露蘂疑含建水香。\n当为君侯好封植，角弓三嘆誓无忘。",
        "dynasty": "宋",
        "collection_info": null
    },
    {
        "uuid": "afeb6f4353e3ffba1ada50579d20df41",
        "title": "雪后徐广文招同官小集分韵得明字",
        "author": "赵汝鐩",
        "content": "瞰江亭馆约登临，雪后凭栏景倍清。\n波面玉虹千丈霁，寒边冰镜十分明。\n放怀共恨添杯少，分韵俄惊击钵成。\n对弈不知谁胜败，醉中但听子丁丁。",
        "dynasty": "宋",
        "collection_info": null
    },
    {
        "uuid": "3d828f758b48163ad1a0fd2bc06dc96d",
        "title": "杜鹃",
        "author": "赵汝鐩",
        "content": "纔听今春第一啼，如何便道不如归。\n声穿窗隙惊闺梦，血溜花梢溅客衣。\n叫断寸肠谁接续，懒随羣翼恋芳菲。\n田园荒尽腰犹折，我亦因君觉昨非。",
        "dynasty": "宋",
        "collection_info": null
    },
    {
        "uuid": "1f4531d007b58c732c2918f08abe0fd1",
        "title": "史镇江丐祠得请仍进职  其一",
        "author": "赵汝鐩",
        "content": "两载南徐屈从臣，笑谈樽俎运精神。\n民无土木丝毫费，手挈江山表裏新。\n千里舳舻渠水利，一团锦绣阆风春。\n夹河柳接甘棠影，下有攀辕卧辙人。",
        "dynasty": "宋",
        "collection_info": null
    },
    {
        "uuid": "3200bff07a32ba67ad8e51be44f2c690",
        "title": "史镇江丐祠得请仍进职  其二",
        "author": "赵汝鐩",
        "content": "帝念承流欲报功，力祈阊阖请琳宫。\n固知槐鼎身将近，却爱莼鲈味不同。\n宝阁风云虽学士，沧洲烟雨且渔翁。\n到家宣室思前席，又使猿惊蕙帐空。",
        "dynasty": "宋",
        "collection_info": null
    },
    {
        "uuid": "198f6e23c096c326b6dbebead608c44f",
        "title": "郴州鹿鸣宴",
        "author": "赵汝鐩",
        "content": "连科已占十名前，行听鸿胪第一传。\n我俟合符留劝驾，君能摛藻预兴贤。\n湘山点化名千佛，郴岭飞昇效九仙。\n此去琼林天上宴，今朝先赋鹿鸣篇。",
        "dynasty": "宋",
        "collection_info": null
    },
    {
        "uuid": "29fc85363a87694b918e7bfbacd10b69",
        "title": "次韵袁州郑守鹿鸣宴",
        "author": "赵汝鐩",
        "content": "诏增贡籍自端平，大比贤书拔众英。\n学备六经俱里选，赋推五色以文鸣。\n虽由黄卷能勤苦，皆藉朱轓与作成。\n来岁锦标先夺得，天街听喝状元声。",
        "dynasty": "宋",
        "collection_info": null
    },
    {
        "uuid": "4e395c88421171c352288ab48dd7e16d",
        "title": "宿江阁",
        "author": "赵汝鐩",
        "content": "阁前眼界如图画，山色侵窗竹打檐。\n云带鴈声移别浦，月将梅影进疎帘。\n壮怀自笑年年减，华髮无情日日添。\n夜半骤风天骤雪，贵家鼓舞客心嫌。",
        "dynasty": "宋",
        "collection_info": null
    },
    {
        "uuid": "ff8f4e0759396b13707e788c07a86629",
        "title": "久客写怀",
        "author": "赵汝鐩",
        "content": "一身千里嘆飘零，鬓影萧疎已半星。\n云鴈叫愁栏独倚，秋风吹面酒初醒。\n尘埃南北何曾歇，日月东西不暂停。\n昏暮谁家数声笛，含悽喷怨要人听。",
        "dynasty": "宋",
        "collection_info": null
    },
    {
        "uuid": "fa030fcf8cf62259cfabaf88ac83f40d",
        "title": "清明日同傅元瞻阎才元周济美曾原伯宇文子友宇文子英汪冲之王谦仲集樱朱园分韵得食字二十韵",
        "author": "赵汝鐩",
        "content": "宦情随推移，世事分限域。\n帝城冠盖会，千里或咫尺。\n赏僚尽英贤，了事即余日。\n念我契阔情，招邀见怀忆。\n春事日光辉，湖山好颜色。\n徐行失前骑，可望不可即。\n徜徉大堤上，徙倚长桥侧。\n游龙䀭生花，意极反寥阒。\n山房启烟扉，僧话寄禅寂。\n同来妙人物，高论倾历历。\n朋簪忽逢会，并辔随休适。\n将军万金园，花竹照燕席。\n高情发清旷，绝巘疲危陟。\n俯视天壤间，锦绣蒙山泽。\n太平岂无象，黔首何知德。\n须臾碧云暮，过羽杯行疾。\n投林暝鸦还，隔浦灯火湿。\n呼车各零乱，红烛明青壁。\n良辰尚多欢，整整三分一。\n后会傥相从，前言未应食。",
        "dynasty": "宋",
        "collection_info": null
    },
    {
        "uuid": "480c9fc2350df9806127a30628ea8ea7",
        "title": "访郑隠君不遇",
        "author": "赵汝鐩",
        "content": "行尽枥林村，柴门闭夕曛。\n自来松下坐，閒想壁间文。\n守树猿偷果，窥山犬吠云。\n多应寻鹤去，祇隔暮溪濆。",
        "dynasty": "宋",
        "collection_info": null
    },
    {
        "uuid": "80ab27ed585ed4de6cfd10361115b31b",
        "title": "流杯池",
        "author": "赵汝鐩",
        "content": "分得兰亭胜，今才二十年。\n飞觞流石罅，曲水出天然。\n古意欠修竹，清香足旧莲。\n嶙峋裂奇怪，两兽卧山边。",
        "dynasty": "宋",
        "collection_info": null
    },
    {
        "uuid": "43bd824c862095327387aac29d5d184d",
        "title": "句  其一",
        "author": "赵汝鐩",
        "content": "巧须出大造，清欲与秋争。",
        "dynasty": "宋",
        "collection_info": null
    },
    {
        "uuid": "36c5f4d9f01d510f0cb329c8062fa5a5",
        "title": "句  其二",
        "author": "赵汝鐩",
        "content": "鸟残桃见核，虫蠹叶留痕。",
        "dynasty": "宋",
        "collection_info": null
    },
    {
        "uuid": "795555a47afdc2525bc2e0ea9b07f848",
        "title": "句  其三",
        "author": "赵汝鐩",
        "content": "泾有泉流安得暑，亭因风扫自无尘。",
        "dynasty": "宋",
        "collection_info": null
    },
    {
        "uuid": "5938858c59f8079bf5c2415902537da1",
        "title": "句  其四",
        "author": "赵汝鐩",
        "content": "锄草就平眠鹿地，芟松勿损挂猿枝。",
        "dynasty": "宋",
        "collection_info": null
    }
]