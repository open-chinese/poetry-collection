[
    {
        "uuid": "74809864cc4fab131fabf12f8e3df715",
        "title": "沁园春 左元仙伯",
        "author": "毛滂",
        "content": "左元仙伯，旧从当日，太一下生。\n念道尊德贵，体隆貌重，盖天勋业，出世才名。\n父子一时，君臣千载，侍宴通宵留太清。\n衣冠盛事，满床象简，隔坐云屏。\n年年此夜寒轻。\n正在东风下，不夜城。\n看御杯重劝，宸章屡赐，盛传歌舞，高会簪缨。\n桃李玉姬，芝兰子舍，尽向三台瞻寿星。\n从今去，愿千春献祝，午夜观灯。",
        "dynasty": "宋",
        "collection_info": null
    },
    {
        "uuid": "3e886ded6c5a0d4dae635b8e9e922b00",
        "title": "沁园春 秀禀元精",
        "author": "毛滂",
        "content": "秀禀元精，灵锺崧岳，命世大贤。\n自飞英任路，承流百里，郎官星彩，辉映经躔。\n劲柏凌霜，香梅娇雪，珪月弯弯新上弦。\n垂弧节庆，麒麟古梦，此夜初圆。\n罗川。\n父老欣然。\n算善政、古来谁与肩。\n念桃阴浓密，瓜期咫尺，双凫难驻，便欲朝天。\n争把丹青，绘成芝宇，立作生祠千载传。\n仍知道，看它时画像，别有凌烟。",
        "dynasty": "宋",
        "collection_info": null
    },
    {
        "uuid": "f09f55a3bf7110212662956e77145ed5",
        "title": "水调歌头 九金增宋重",
        "author": "毛滂",
        "content": "九金增宋重，八玉变秦馀。\n千年清浸，洗净河洛出图书。\n一段升平光景，不但五星循轨，万点共连珠。\n垂衣本神圣，补衮妙工夫。\n朝元去，锵环佩，冷云衢。\n芝房雅奏，仪凤矫首听笙竽。\n天近黄麾仗晓，春早红鸾扇暖，迟日上金铺。\n万岁南山色，不老对唐虞。",
        "dynasty": "宋",
        "collection_info": null
    },
    {
        "uuid": "4d211b66cd4adef148bf80354f0e3328",
        "title": "绛都春 馀寒尚峭",
        "author": "毛滂",
        "content": "馀寒尚峭。\n早凤沼冻开，芝田春到。\n茂对诞期，天与公春向廊庙。\n元工开物争春妙。\n付与秾华多少。\n召还和气，拂开霁色，未妨谈笑。\n缥缈。\n五云乱处，种雕菰向熟，碧桃犹小。\n雨露在门，光采充闾乌亦好。\n宝熏郁雾城南道。\n天自锡公难老。\n看公身任安危，二十四考。",
        "dynasty": "宋",
        "collection_info": null
    },
    {
        "uuid": "5451ac3fdb076fa85178effe30d669df",
        "title": "清平乐 九重寒少",
        "author": "毛滂",
        "content": "九重寒少。\n烟暖丰瑶草。\n金井碧梧雏凤矫。\n南极人来最老。\n衣冠远换裘毡。\n德随和气蝉连。\n万里同开寿域，一年三秀芝田。",
        "dynasty": "宋",
        "collection_info": null
    },
    {
        "uuid": "f3c1f04d081bed7bf262ab1faaacde21",
        "title": "清平乐 重芳叠秀",
        "author": "毛滂",
        "content": "重芳叠秀。\n风约仙云皱。\n椿不争年松与寿。\n共出皇家忠孝。\n仁深枯冷皆蒙。\n托根不倚东风。\n日照恩光万里，暖生塞草丛中。",
        "dynasty": "宋",
        "collection_info": null
    },
    {
        "uuid": "799daf175f4f91f129a2342e4bacf1fb",
        "title": "清平乐 镂烟翦雾",
        "author": "毛滂",
        "content": "镂烟翦雾。\n𩉾鞢无层数。\n苜蓿青深烦雪兔。\n引到祥华开处。\n仙人手翳朝阳。\n清都绛阙相将。\n来覆东封翠辇，好遮化日舒长。",
        "dynasty": "宋",
        "collection_info": null
    },
    {
        "uuid": "22662dcd1d42f565efa93b688eebc314",
        "title": "清平乐 九茎为寿",
        "author": "毛滂",
        "content": "九茎为寿。\n千叶前无有。\n叶叶年年看不朽。\n天与君主意厚。\n君恩雨露无边。\n玉筵暖接非烟。\n马向华山烽冷，人安草亦千年。",
        "dynasty": "宋",
        "collection_info": null
    },
    {
        "uuid": "22da06dd0401a0d2adef5c7590f0fdaf",
        "title": "清平乐 绛河千岁",
        "author": "毛滂",
        "content": "绛河千岁。\n一照升平事。\n万里青铜开碧霁。\n俯见南山晚翠。\n绀寒不翅湘酃。\n清于练静江澄。\n流向万年觞里，玉波可但如渑。",
        "dynasty": "宋",
        "collection_info": null
    },
    {
        "uuid": "344ce832342b790c050f3ef678521b85",
        "title": "清平乐 银河秋浪",
        "author": "毛滂",
        "content": "银河秋浪。\n遥出昆仑上。\n忽变澄澜添碧涨。\n可道升平无象。\n黄云浊雾初开。\n荣光休气徘徊。\n试觅当时五老，金泥玉检将来。",
        "dynasty": "宋",
        "collection_info": null
    },
    {
        "uuid": "89b4002d0373fa8e95f1437e2ddf5f65",
        "title": "清平乐 天连翠潋",
        "author": "毛滂",
        "content": "天连翠潋。\n九折玻璃软。\n回抱金堤清宛转。\n疑共蓬莱清浅。\n吾君欲济如何。\n唐虞风顺无多。\n自有松舟桧楫，一帆三代同波。",
        "dynasty": "宋",
        "collection_info": null
    },
    {
        "uuid": "d4d1bd644a0ab5d41af801c1b227c834",
        "title": "清平乐 娟娟月满",
        "author": "毛滂",
        "content": "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。",
        "dynasty": "宋",
        "collection_info": null
    },
    {
        "uuid": "9c59ae662236bed24c02fd4e5cad2deb",
        "title": "清平乐 瀛洲春酒",
        "author": "毛滂",
        "content": "瀛洲春酒。\n满酌公眉寿。\n日照沙堤春傍柳。\n恩暖朝天衮绣。\n东君着意丁宁。\n芳酸先许梅英。\n要就生平滋味，待公来进君羹。",
        "dynasty": "宋",
        "collection_info": null
    },
    {
        "uuid": "88f3f857bb97978231b49590770b416e",
        "title": "清平乐 雪馀寒退",
        "author": "毛滂",
        "content": "雪馀寒退。\n唯有青松在。\n春不加荣寒不悴。\n用舍如公都耐。\n流肪磊硌龟蛇。\n会留红日西斜。\n欲助我公寿骨，蟠桃等见开花。",
        "dynasty": "宋",
        "collection_info": null
    },
    {
        "uuid": "860cd3eedc08a6698ba9a23c8f9374da",
        "title": "清平乐 流光电急",
        "author": "毛滂",
        "content": "流光电急。\n又过书云日。\n旧是天津花下客。\n老对山青水碧。\n而今转惜年华。\n迟阳为缓西斜。\n试问东君音信，晓寒犹压梅花。",
        "dynasty": "宋",
        "collection_info": null
    },
    {
        "uuid": "c17c24798bbec2c1fc94762d565a5a0f",
        "title": "清平乐 云峰秀叠",
        "author": "毛滂",
        "content": "云峰秀叠。\n露冷琉璃叶。\n北畔娑罗花弄雪。\n香度小桥淡月。\n与君踏月寻花。\n玉人双捧流霞。\n吸尽杯中花月，仙风相送还家。",
        "dynasty": "宋",
        "collection_info": null
    },
    {
        "uuid": "70bc4818e28c7023b3613eeddb3ac48b",
        "title": "清平乐 东风桂影",
        "author": "毛滂",
        "content": "东风桂影。\n低拂姮娥镜。\n镜里妆寒酥粉莹。\n越恁十分端正。\n素光行处随人。\n柳边照见青春。\n一片笙箫何处，花阴定有遗簪。",
        "dynasty": "宋",
        "collection_info": null
    },
    {
        "uuid": "a0bcf4a00f2090efddf61992fd948c6a",
        "title": "清平乐 曲房青琐",
        "author": "毛滂",
        "content": "曲房青琐。\n浅笑樱桃破。\n睡起三竿红日过。\n冷了沈香残火。\n东风偏管伊家。\n剩教那与秾华。\n谁送一怀春思，玉台燕拂菱花。",
        "dynasty": "宋",
        "collection_info": null
    },
    {
        "uuid": "9bdc58b15910900188339ccb3b0d2d75",
        "title": "清平乐 杏花时候",
        "author": "毛滂",
        "content": "杏花时候。\n庭下双梅瘦。\n天上流霞凝碧袖。\n起舞与君为寿。\n两桥风月同来。\n东堂且没尘埃。\n烟艇何时重理，更凭风月相催。",
        "dynasty": "宋",
        "collection_info": null
    },
    {
        "uuid": "4cb3f344dfd3f68e38b736564186d21b",
        "title": "清平乐 兰堂灯灺",
        "author": "毛滂",
        "content": "兰堂灯灺。\n春入流苏夜。\n衣褪轻红闻水麝。\n云重宝钗未卸。\n知君不奈情何。\n时时慢转横波。\n一饷花柔柳困，枕前特地春多。",
        "dynasty": "宋",
        "collection_info": null
    },
    {
        "uuid": "476bb1d12ffefaeb791a37bed659fa37",
        "title": "清平乐 风摇灺烬",
        "author": "毛滂",
        "content": "风摇灺烬。\n吹下桃花影。\n醉倒碧铺眠碎锦。\n谁伴香迷酒凝。\n少年不解孤春。\n年来减尽春心。\n犹下绣帘遮定，不教风雨侵凌。",
        "dynasty": "宋",
        "collection_info": null
    },
    {
        "uuid": "5b14d6c6dfc7d3aea211aa9d1e9e33d4",
        "title": "清平乐 桃夭杏好",
        "author": "毛滂",
        "content": "桃夭杏好。\n似个人人好。\n淡抹胭脂眉不扫。\n笑里知春占了。\n此情没个人知。\n灯前仔细看伊。\n恰似云屏半醉，不言不语多时。",
        "dynasty": "宋",
        "collection_info": null
    },
    {
        "uuid": "1243686621701943a845479c76b2e4e7",
        "title": "清平乐 杯深莫厌",
        "author": "毛滂",
        "content": "杯深莫厌。\n强看桃花面。\n记约阳和初一线。\n便恁芳菲满眼。\n明年春色重来。\n东堂花为谁开。\n我在芦花深处，钓矶雨绿莓苔。",
        "dynasty": "宋",
        "collection_info": null
    },
    {
        "uuid": "ab663594124cd5215ef64891eb2fc364",
        "title": "清平乐 锦屏夜夜",
        "author": "毛滂",
        "content": "锦屏夜夜。\n绣被熏兰麝。\n帐卷芙蓉长不下。\n垂尽银台蜡灺。\n脸痕微着流霞。\n瞢腾越恁秾华。\n破睡半残妆粉，月随雪到梅花。",
        "dynasty": "宋",
        "collection_info": null
    },
    {
        "uuid": "a602a279e114379c834c319ddc96c995",
        "title": "浣溪沙 碧雾朦胧郁宝熏",
        "author": "毛滂",
        "content": "碧雾朦胧郁宝熏。\n和风容曳舞帘旌。\n花间千骑两朱轮。\n金马天材文作锦，玉堂仙骨气如冰。\n湖山何似使君清。",
        "dynasty": "宋",
        "collection_info": null
    },
    {
        "uuid": "1da76e07fa4fcd91a4bc58cee7785dd6",
        "title": "浣溪沙 曾向瑶台月下逢",
        "author": "毛滂",
        "content": "曾向瑶台月下逢。\n为谁回首矮墙东。\n春风吹酒退腮红。\n庾岭殷勤通远信，梅家潇洒有仙风。\n晚香都在玉杯中。",
        "dynasty": "宋",
        "collection_info": null
    },
    {
        "uuid": "2661a36f31192b9ecbb315057749ffb3",
        "title": "浣溪沙 谢女清吟压郢楼",
        "author": "毛滂",
        "content": "谢女清吟压郢楼。\n楼前风转柳花球。\n学成舞态却多羞。\n半落琼瑶天又惜，稍侵桃李蝶应愁。\n酒家先当翠云裘。",
        "dynasty": "宋",
        "collection_info": null
    },
    {
        "uuid": "bc22ceffdc0e12bcdcfc5eebfa9fda3e",
        "title": "浣溪沙 小圃韶光不待邀",
        "author": "毛滂",
        "content": "小圃韶光不待邀。\n早通消耗与含桃。\n晚来芳意半寒梢。\n含笑不言春淡淡，试妆未遍雨萧萧。\n东家小女可怜娇。",
        "dynasty": "宋",
        "collection_info": null
    },
    {
        "uuid": "dca9e49fd57fabbc2eb335a8c0bc08db",
        "title": "浣溪沙 日照遮檐绣凤凰",
        "author": "毛滂",
        "content": "日照遮檐绣凤凰。\n博山金暖一帘香。\n尊前光景为君长。\n不信腊寒雕鬓影，渐匀春意上妆光。\n梅花长共占年芳。",
        "dynasty": "宋",
        "collection_info": null
    },
    {
        "uuid": "158664893283f7360f421a6284b7cf1c",
        "title": "浣溪沙 花市东风卷笑声",
        "author": "毛滂",
        "content": "花市东风卷笑声。\n柳溪人影乱于云。\n梅花何处暗香闻。\n露湿翠云裘上月，烛摇红锦帐前春。\n瑶台有路渐无尘。",
        "dynasty": "宋",
        "collection_info": null
    },
    {
        "uuid": "19d2ce3a1da130376157c7b64171fb4d",
        "title": "浣溪沙 月样婵娟雪样清",
        "author": "毛滂",
        "content": "月样婵娟雪样清。\n索强先占百花春。\n于中烛底好精神。\n多恨肌肤元自瘦，半残妆粉不忺匀。\n十分全似那人人。",
        "dynasty": "宋",
        "collection_info": null
    },
    {
        "uuid": "dd81417fc0811bf005d76e8e7b4bd00c",
        "title": "浣溪沙 水北烟寒雪似梅",
        "author": "毛滂",
        "content": "水北烟寒雪似梅。\n水南梅闹雪千堆。\n月明南北两瑶台。\n云近恰如天上坐，魂清疑向斗边来。\n梅花多处载春回。",
        "dynasty": "宋",
        "collection_info": null
    },
    {
        "uuid": "a95d27de6cf037bf7cf27f79efc99b8b",
        "title": "浣溪沙 小雨初收蝶做团",
        "author": "毛滂",
        "content": "小雨初收蝶做团。\n和风轻拂燕泥干。\n秋千院落落花寒。\n莫对清尊追往事，更催新火续馀欢。\n一春心绪倚阑干。",
        "dynasty": "宋",
        "collection_info": null
    },
    {
        "uuid": "7d7b187ae1615c7c8a4a46606e6c4ce2",
        "title": "浣溪沙 魏紫姚黄欲占春",
        "author": "毛滂",
        "content": "魏紫姚黄欲占春。\n不教桃杏见清明。\n残红吹尽恰才晴。\n芳草池塘新涨绿，官桥杨柳半拖青。\n秋千院落管弦声。",
        "dynasty": "宋",
        "collection_info": null
    },
    {
        "uuid": "c302dedf9f21c671751f282f6add17da",
        "title": "浣溪沙 晚色寒清如四檐",
        "author": "毛滂",
        "content": "晚色寒清如四檐。\n梧桐冷碧到疏帘。\n小花未了烛花偏。\n瑶瓮孛堆春这里，锦屏屈曲梦谁边。\n熏笼香暖索衣添。",
        "dynasty": "宋",
        "collection_info": null
    },
    {
        "uuid": "a9502ba1bf5ac4d229e4a0a601faffd8",
        "title": "浣溪沙 碧浸澄沙上下天",
        "author": "毛滂",
        "content": "碧浸澄沙上下天。\n曲堤疏柳短长烟。\n月明不待十分圆。\n凿落未空牙板闹，阑干久凭夹衣寒。\n婵娟薄幸冷相看。",
        "dynasty": "宋",
        "collection_info": null
    },
    {
        "uuid": "cc28dcf96bc79dcba0171809d40736e0",
        "title": "浣溪沙 碧户珠窗小洞房",
        "author": "毛滂",
        "content": "碧户珠窗小洞房。\n玉醅新压嫩鹅黄。\n半青橙子可怜香。\n风露满帘清似水，笙箫一片醉为乡。\n芙蓉绣冷夜初长。",
        "dynasty": "宋",
        "collection_info": null
    },
    {
        "uuid": "c46f4b95440d8638f4f1c5e5b667476a",
        "title": "浣溪沙 松菊秋来好在无",
        "author": "毛滂",
        "content": "松菊秋来好在无。\n寄声猿鹤莫情疏。\n渊明不老久踟蹰。\n打鼓枫林谁作社，枕溪茅屋忆吾庐。\n去年醉倒倩人扶。",
        "dynasty": "宋",
        "collection_info": null
    },
    {
        "uuid": "94f15b24ce573936af28473ca018676f",
        "title": "浣溪沙 本是青门学灌园",
        "author": "毛滂",
        "content": "本是青门学灌园。\n生涯浑在乱山前。\n一犁春雨种瓜田。\n别后倩云遮鹤帐，来时和月寄渔船。\n旁人莫做长官看。",
        "dynasty": "宋",
        "collection_info": null
    },
    {
        "uuid": "4a08e54d57aad80893135fb76d239eba",
        "title": "浣溪沙 晚色轻凉入画船",
        "author": "毛滂",
        "content": "晚色轻凉入画船。\n云峰飞尽玉为天。\n疏飙自为月褰帘。\n细酌流霞君且住，更深风月更清妍。\n为谁凄断小桥边。",
        "dynasty": "宋",
        "collection_info": null
    },
    {
        "uuid": "082921c7b0c525c1643579ffbae45625",
        "title": "浣溪沙 锦里无端无素书",
        "author": "毛滂",
        "content": "锦里无端无素书。\n长安秋晚忆家无。\n故人来此尚踟蹰。\n旧事殷勤休忘了，老来凄断恶消除。\n小楼雪夜记当初。",
        "dynasty": "宋",
        "collection_info": null
    },
    {
        "uuid": "e069a846bfa93236254af49beeef5bda",
        "title": "浣溪沙 记得山翁往少年",
        "author": "毛滂",
        "content": "记得山翁往少年。\n青楼一笑万金钱。\n宝鞍逐月玉鞭寒。\n老对冻醪留客话，醉爬短发枕书眠。\n伴人松雨隔疏帘。",
        "dynasty": "宋",
        "collection_info": null
    },
    {
        "uuid": "f60d7f7bd0eb3a91cfcd72d12ad5e065",
        "title": "浣溪沙 烟柳风蒲冉冉斜",
        "author": "毛滂",
        "content": "烟柳风蒲冉冉斜。\n小窗不用着帘遮。\n载将山影转湾沙。\n略彴断时分岸色，蜻蜓立处过汀花。\n此情此水共天涯。",
        "dynasty": "宋",
        "collection_info": null
    },
    {
        "uuid": "a910955aa195aa0eb0e427fb0bf3c872",
        "title": "浣溪沙 蕙炷犹熏百和秾",
        "author": "毛滂",
        "content": "蕙炷犹熏百和秾。\n兰膏正烂五枝红。\n风流云散太匆匆。\n仙草已添君胜爽，醉乡肯为我从容。\n剩风残月小庭空。",
        "dynasty": "宋",
        "collection_info": null
    },
    {
        "uuid": "6251527d9152f0fffedaea2b7d3a48e7",
        "title": "浣溪沙 银字笙箫小小童",
        "author": "毛滂",
        "content": "银字笙箫小小童。\n梁洲吹过柳桥风。\n阿谁劝我玉杯空。\n小醉径须眠锦瑟，夜归不用照纱笼。\n画船帘卷月明中。",
        "dynasty": "宋",
        "collection_info": null
    },
    {
        "uuid": "cd15f84d9e961eff76ebb429b9d5a1b7",
        "title": "浣溪沙 滟滟金波暖做春",
        "author": "毛滂",
        "content": "滟滟金波暖做春。\n疏疏烟柳瘦于人。\n柳边半醉不胜情。\n未解画船留待月，缓歌金缕细留云。\n将云带月入东门。",
        "dynasty": "宋",
        "collection_info": null
    },
    {
        "uuid": "f4b8d5bcc9052dddb1ec41ee740ad20d",
        "title": "浣溪沙 蜡烛花中月满窗",
        "author": "毛滂",
        "content": "蜡烛花中月满窗。\n楚梅初试寿阳妆。\n麒麟为脯玉为浆。\n花影烛光相动荡，抱持春色入金觞。\n鸭炉从冷醉魂香。",
        "dynasty": "宋",
        "collection_info": null
    },
    {
        "uuid": "a0b44eeb2b593e6cf8e8c765ff9d688c",
        "title": "天香 进止详华",
        "author": "毛滂",
        "content": "进止详华，文章尔雅，金銮恩异群彦。\n尘断银台，天低鳌禁，最是玉皇香案。\n燕公视草，星斗动、昭回云汉。\n对罢宵分，又是金莲，烛引归院。\n年来偃藩江畔。\n赖湖山、慰公心眼。\n碧瓦千家，少借裤襦馀暖。\n黄气珠庭渐满。\n望红日、长安殊不远。\n缓辔端门，青春未晚。",
        "dynasty": "宋",
        "collection_info": null
    },
    {
        "uuid": "94e266ab7d927f2cd94442e75833f699",
        "title": "小重山 碧瓦朱甍紫翠深",
        "author": "毛滂",
        "content": "碧瓦朱甍紫翠深。\n玻璃屏障里，锦为城。\n子胥英爽海涛横。\n玉堂人，于此劝春耕。\n五月政当成。\n岩廊将去路，肯留行。\n江山雄胜为公倾。\n公惜醉，风月若为情。",
        "dynasty": "宋",
        "collection_info": null
    },
    {
        "uuid": "8d467ba000f9f32493e7f64ebee74b95",
        "title": "小重山 谁劝东风腊里来",
        "author": "毛滂",
        "content": "谁劝东风腊里来。\n不知天待雪，恼江梅。\n东郊寒色尚徘徊。\n双彩燕，飞傍鬓云堆。\n玉冷晓妆台。\n宜春金缕字，拂香腮。\n红罗先绣踏青鞋。\n春犹浅，花信更须催。",
        "dynasty": "宋",
        "collection_info": null
    },
    {
        "uuid": "8a5f82080bd0c2878e7ae33e58e803ea",
        "title": "小重山 门外东风糁玉尘",
        "author": "毛滂",
        "content": "门外东风糁玉尘。\n曲房花气蔼，博山春。\n小槽珠滴桂椒芬。\n梅蕊绽，谁共醉中闻。\n睡起静无人。\n曲屏横远翠，锦为邻。\n十年旧事梦如新。\n红蕤枕，犹暖楚峰云。",
        "dynasty": "宋",
        "collection_info": null
    },
    {
        "uuid": "b28e01d2f0d15182175534778b965dea",
        "title": "小重山 鹤舞青青雪里松",
        "author": "毛滂",
        "content": "鹤舞青青雪里松。\n冰开龟在藻，绿蒙茸。\n一成不记蕊珠宫。\n蟠桃熟，应待几东风。\n玉酒紫金锺。\n非烟罗幕暖，宝熏秾。\n赠君春色腊寒中。\n君留取，长伴脸边红。",
        "dynasty": "宋",
        "collection_info": null
    },
    {
        "uuid": "3e0ec64174f43ca0cf1243224cdcca7e",
        "title": "满庭芳 烁石炎曦",
        "author": "毛滂",
        "content": "烁石炎曦，过云急雨，院落槐午阴清。\n藕花开遍，绿细一池萍。\n槽下真珠溜溜，龙团破、河朔馀酲。\n阑干外，梧桐叶底，金井辘轳声。\n盈盈。\n开雾帐，珊瑚连枕，云母围屏。\n对肌肤冰雪，自有凉生。\n翠袖风回画扇，拂香篆、虬尾斜横。\n北窗晚，娟娟静色，竹影上帘旌。",
        "dynasty": "宋",
        "collection_info": null
    },
    {
        "uuid": "533d43244f45c8766294c7782640bea2",
        "title": "满庭芳 马络青丝",
        "author": "毛滂",
        "content": "马络青丝，障开红锦，小晴初断香尘。\n芳醪满载，持烛有佳人。\n飞盖西园午夜，花梢冷、云月胧明。\n折还惜，留花伴月，占定可怜春。\n佳人。\n争插帽，已残芳树，犹缀馀英。\n任红辞香散，蝶恨蜂嗔。\n醉也和春戴去，深院落、初馥炉熏。\n玉台畔，未教卸了，留映晚妆新。",
        "dynasty": "宋",
        "collection_info": null
    },
    {
        "uuid": "24db9126aa001ca4d465765431ad80d9",
        "title": "摊声浣溪沙・浣溪沙 日照门前千万峰",
        "author": "毛滂",
        "content": "日照门前千万峰。\n晴飙先扫冻云空。\n谁作素涛翻玉手，小团龙。\n定国精明过少壮，次公烦碎本雍容。\n听讼阴中苔自绿，舞衣红。",
        "dynasty": "宋",
        "collection_info": null
    },
    {
        "uuid": "918c873412b4d01a2115af8f308329aa",
        "title": "摊声浣溪沙・浣溪沙 日转堂阴一线添",
        "author": "毛滂",
        "content": "日转堂阴一线添。\n使君和气作春妍。\n祗有北山轻带雪，见丰年。\n残月夜来收不尽，行云早起更留连。\n急翦垂杨迎秀色，到窗前。",
        "dynasty": "宋",
        "collection_info": null
    },
    {
        "uuid": "6899a01d05eaf70c93e5a6e2b9778f27",
        "title": "摊声浣溪沙・浣溪沙 雨色流香绕坐中",
        "author": "毛滂",
        "content": "雨色流香绕坐中。\n映阶疏竹一丛丛。\n不奈晚来萧瑟意，子猷风。\n潋滟满倾金凿落，淋漓从湿绣芙蓉。\n吸尽百川天上去，看长虹。",
        "dynasty": "宋",
        "collection_info": null
    },
    {
        "uuid": "7c96da24b957a4ad6d36cb60a8497c1e",
        "title": "踏莎行 天质婵娟",
        "author": "毛滂",
        "content": "天质婵娟，妆光荡漾。\n御酥做出花模样。\n夭桃繁杏本妖妍，文鸳彩凤能偎傍。\n艾绿浓香，鹅黄新酿。\n缘云清切歌声上。\n夜寒不近绣芙蓉，醉中祗觉春相向。",
        "dynasty": "宋",
        "collection_info": null
    },
    {
        "uuid": "24cd2891069a85a217a723cffea6d5f8",
        "title": "踏莎行 映竹幽妍",
        "author": "毛滂",
        "content": "映竹幽妍，临池娟靓。\n芳苞先暖香初娠。\n南枝微弄雪精神，东君早寄春音信。\n奔月仙标，乘烟远韵。\n玉台粉点和酥凝。\n从来清瘦可禁寒，为谁早把霞衣褪。",
        "dynasty": "宋",
        "collection_info": null
    },
    {
        "uuid": "82b240edf400465ca72c014b8346c92a",
        "title": "踏莎行 粟玉玲珑",
        "author": "毛滂",
        "content": "粟玉玲珑，雍酥浮动。\n芳跗染得胭脂重。\n风前兰麝作香寒，枝头烟雪和春冻。\n蜂翅初开，蜜房香弄。\n佳人寒睡愁和梦。\n鹅黄衫子茜罗裙，风流不与江梅共。",
        "dynasty": "宋",
        "collection_info": null
    },
    {
        "uuid": "cae3b3e42004160c0ae9a426612ac7c7",
        "title": "踏莎行 景泮冰檐",
        "author": "毛滂",
        "content": "景泮冰檐，情回瑶草。\n副能守得春来到。\n管曾独自索春怜，而今觑着东风笑。\n粉凝酥寒，云房睡觉。\n胭脂也不添些小。\n天真要与此花争，是伊占得春多少。",
        "dynasty": "宋",
        "collection_info": null
    },
    {
        "uuid": "2260b613c0a4b1509cdc8d764816d916",
        "title": "踏莎行 拨雪寻春",
        "author": "毛滂",
        "content": "拨雪寻春，烧灯续昼。\n暗香院落梅开后。\n无端夜色欲遮春，天教月上官桥柳。\n花市无尘，朱门如绣。\n娇云瑞雾笼星斗。\n沈香火冷小妆残，半衾轻梦浓如酒。",
        "dynasty": "宋",
        "collection_info": null
    },
    {
        "uuid": "abeae949e1b257fde1a5dc964770a29b",
        "title": "踏莎行 阶影红迟",
        "author": "毛滂",
        "content": "阶影红迟，柳苞黄遍。\n纤云弄日阴晴半。\n重帘不卷篆香横，小花初破春丛浅。\n凤绣犹重，鸭炉长暖。\n屏山翠入江南远。\n醉轻梦短枕闲敧，绿窗窈窕风光转。",
        "dynasty": "宋",
        "collection_info": null
    },
    {
        "uuid": "13d2191234c849f2d080ee43649094c8",
        "title": "踏莎行 芳气霏微",
        "author": "毛滂",
        "content": "芳气霏微，薄衣料峭。\n何人正倚桃花笑。\n流红不出武陵溪，这回空与春风到。\n尊俎全稀，风情终较。\n安仁老也谁知道。\n碧云无信失秦楼，旧时明月犹相照。",
        "dynasty": "宋",
        "collection_info": null
    },
    {
        "uuid": "d0e0f53b32b32929fe0fd3aa32244238",
        "title": "踏莎行 碧树阴圆",
        "author": "毛滂",
        "content": "碧树阴圆，绿阶露满。\n金波潋滟堆瑶盏。\n行云会事不飞来，长空一片琉璃浅。\n玉燕钗寒，藕丝袖冷。\n只应未倚阑干遍。\n随人全不似婵娟，桂花影里年年见。",
        "dynasty": "宋",
        "collection_info": null
    },
    {
        "uuid": "f65c645b6ccdee483425e9051ffdf543",
        "title": "玉楼春 西风吹冷沈香篆",
        "author": "毛滂",
        "content": "西风吹冷沈香篆。\n门掩小晴红叶院。\n卧看黄菊送重阳，露重烟寒花未遍。\n衰翁病怯琉璃簟。\n日日愁侵霜鬓短。\n一杯菊叶小云团，满眼萧萧松竹晚。",
        "dynasty": "宋",
        "collection_info": null
    },
    {
        "uuid": "ff5b762560fe2efa1e9b77cee98e486f",
        "title": "玉楼春 泥银四壁盘蜗篆",
        "author": "毛滂",
        "content": "泥银四壁盘蜗篆。\n明月一庭秋满院。\n不知陶菊总开无，但见杜苔新雨遍。\n去年醉倒云为簟。\n未尽百壶惊日短。\n小云今夜伴牢愁，好在凤凰春未晚。",
        "dynasty": "宋",
        "collection_info": null
    },
    {
        "uuid": "3d703ced382e5a6fe8a27f7810f624d3",
        "title": "玉楼春 三衢太守文章伯",
        "author": "毛滂",
        "content": "三衢太守文章伯。\n七月政成如戏剧。\n坐中咳唾落珠玑，笔下神明飞霹雳。\n才高莫恨溪山窄。\n且与燕公添秀发。\n风流前辈渐无多，好在魏公门下客。",
        "dynasty": "宋",
        "collection_info": null
    },
    {
        "uuid": "367849f489e83f9079ae8e4654793707",
        "title": "玉楼春 一年滴尽莲花漏",
        "author": "毛滂",
        "content": "一年滴尽莲花漏。\n碧井酴酥沈冻酒。\n晓寒料峭尚欺人，春态苗条先到柳。\n佳人重劝千长寿。\n柏叶椒花芬翠袖。\n醉乡深处少相知，祗与东君偏故旧。",
        "dynasty": "宋",
        "collection_info": null
    },
    {
        "uuid": "8fa233882e8ae6ef87e8b69d2d807e32",
        "title": "玉楼春 蕊珠宫里三千女",
        "author": "毛滂",
        "content": "蕊珠宫里三千女。\n滴粉为春尘不住。\n月华冷处欲迎人，七里香风生满路。\n一枝谁寄长安去。\n想得韶光能几许。\n醉翁满眼玉玲珑，直到烟空云尽处。",
        "dynasty": "宋",
        "collection_info": null
    },
    {
        "uuid": "2214c034e2bc1ef9e61a75f6c28c0477",
        "title": "玉楼春 小园半夜东风转",
        "author": "毛滂",
        "content": "小园半夜东风转。\n吹皱冰池云母面。\n晓披阊阖见朝阳，知向碧阶添几线。\n小烟弄柳晴先暖。\n残雪禁梅香尚浅。\n殷勤洗拂旧东君，多少韶华聊借看。",
        "dynasty": "宋",
        "collection_info": null
    },
    {
        "uuid": "5a9647d67b272d91afa99508a6c5ed61",
        "title": "玉楼春 长安回首空云雾",
        "author": "毛滂",
        "content": "长安回首空云雾。\n春梦觉来无觅处。\n冷烟寒雨又黄昏，数尽一堤杨柳树。\n楚山照眼青无数。\n淮口潮生催晓渡。\n西风吹面立苍茫，欲寄此情无雁去。",
        "dynasty": "宋",
        "collection_info": null
    },
    {
        "uuid": "9d2d98e2b367c8b4aba79171aa1d4b42",
        "title": "玉楼春 一春花事今宵了",
        "author": "毛滂",
        "content": "一春花事今宵了。\n点检落红都已少。\n阿谁追路问东君，祗有青青河畔草。\n尊前不信韶华老。\n酒意妆光相借好。\n檐前暮雨亦多情，未做朝云容易晓。",
        "dynasty": "宋",
        "collection_info": null
    },
    {
        "uuid": "3c6fc9eef6bb97dc1924eed551ff0efc",
        "title": "南歌子 暮霰寒依树",
        "author": "毛滂",
        "content": "暮霰寒依树，娇云冷傍人。\n江南谁寄一枝春。\n何似珑璁十里、更无尘。\n雨萼胭脂淡，香须蝶子轻。\n碧山归路小桥横。\n谁见暗香今夜、月胧明。",
        "dynasty": "宋",
        "collection_info": null
    },
    {
        "uuid": "19eda34041f799c992f15fc0ba0939d8",
        "title": "南歌子 庭下新生月",
        "author": "毛滂",
        "content": "庭下新生月，凭君把酒看。\n不须直待素团团。\n恰似那人眉样、秀弯环。\n冷射鸳鸯瓦，清欺翡翠帘。\n数枝烟竹小桥寒。\n渐见风吹疏影、过阑干。",
        "dynasty": "宋",
        "collection_info": null
    },
    {
        "uuid": "a4d5a43dbe58addb8434f260241c6e53",
        "title": "南歌子 绿暗藏城市",
        "author": "毛滂",
        "content": "绿暗藏城市，清香扑酒尊。\n淡烟疏雨冷黄昏。\n零落酴醿花片、损春痕。\n润入笙箫腻，春馀笑语温。\n更深不锁醉乡门。\n先遣歌声留住、欲归云。",
        "dynasty": "宋",
        "collection_info": null
    },
    {
        "uuid": "b9c151a6f81d4c8260df30d9d5016d40",
        "title": "八节长欢 名满人间",
        "author": "毛滂",
        "content": "名满人间。\n记黄金殿，旧赐清闲。\n才高鹦鹉赋，风懔惠文冠。\n涛波何处试蛟鳄，到白头、犹守溪山。\n且做龚黄样度，留与人看。\n桃溪柳曲阴圆。\n离唱断、旌旗却卷春还。\n襦裤寄馀温，双石畔、唯闻吏胆长寒。\n诗翁去，谁细绕、屈曲阑干。\n从今后、南来幽梦，应随月度云端。",
        "dynasty": "宋",
        "collection_info": null
    },
    {
        "uuid": "9842e940b8c45bec04877ca0911adfb8",
        "title": "八节长欢 泽国秋深",
        "author": "毛滂",
        "content": "泽国秋深。\n绣楹天近，坐久魂清。\n溪山绕尊酒，云雾浥衣襟。\n馀霞孤雁送愁眼，寄寒闺、一点离心。\n杜老两峰秀处，短发疏巾。\n佳人为折寒英。\n罗袖湿、真珠露冷钿金。\n幽艳为谁妍，东篱下、却教醉倒渊明。\n君但饮，莫觑他、落日芜城。\n从教夜、龙山清月，端的便解留人。",
        "dynasty": "宋",
        "collection_info": null
    },
    {
        "uuid": "6058d51c9fb3ab01c6927364d3d2384c",
        "title": "蓦山溪 雪空毡径",
        "author": "毛滂",
        "content": "雪空毡径，扑扑怜飞絮。\n柔弱不胜春，任东风、吹来吹去。\n墙阴苑外，一片落谁家，叶依依，烟郁郁，依旧如张绪。\n那人拈得，吹向钗头住。\n不定却飞扬，满眼前、搅人情愫。\n蜂儿蝶子，教得越轻狂，隔斜阳，点芳草，断送青春暮。",
        "dynasty": "宋",
        "collection_info": null
    },
    {
        "uuid": "a53922240f212ef9ca5152659e1d783f",
        "title": "蓦山溪 东堂先晓",
        "author": "毛滂",
        "content": "东堂先晓，帘挂扶桑暖。\n画舫寄江湖，倚小楼、心随望远。\n水边竹畔，石瘦藓花寒，秀阴遮，潜玉梦，鹤下渔矶晚。\n藏花小坞，蝶径深深见。\n彩笔赋阳春，看藻思、飘飘云半。\n烟拖山翠，和月冷西窗，玻璃盏，蒲萄酒，旋落酴醿片。",
        "dynasty": "宋",
        "collection_info": null
    },
    {
        "uuid": "097f5755ccd093efed454dee178c1ee0",
        "title": "蓦山溪 婵娟不老",
        "author": "毛滂",
        "content": "婵娟不老，依旧东风面。\n华烛下珠軿，盛寒里、春光一片。\n不教暮景，也似每常来，水精宫，银色界，今夜分明见。\n碧街如水，人影花凌乱。\n谁在柳阴中，小妆寒、落梅数点。\n诗翁独倚，十二玉阑干，露蒙蒙，云冉冉，千嶂琉璃浅。",
        "dynasty": "宋",
        "collection_info": null
    },
    {
        "uuid": "9d1069f666bd0025ec25e7495355a9ef",
        "title": "蓦山溪 梅花初谢",
        "author": "毛滂",
        "content": "梅花初谢，雪后寒微峭。\n谁送一城春，绮罗香、风光窈窕。\n插花走马，天近宝鞭寒，金波上，玉轮边，不是红尘道。\n玻璃山畔，夜色无由到。\n深下水晶帘，拥严妆、铅华相照。\n珠楼缈缈，人月两婵娟，尊前月，月中人，相见年年好。",
        "dynasty": "宋",
        "collection_info": null
    },
    {
        "uuid": "33873b33f682a15368522bee8f348124",
        "title": "临江仙 古寺长廊清夜美",
        "author": "毛滂",
        "content": "古寺长廊清夜美，风松烟桧萧然。\n石阑干外上疏帘。\n过云闲窈窕，斜月静婵娟。\n独自徘徊无个事，瑶琴试奏流泉。\n曲终谁见枕琴眠。\n香残虬尾细，灯暗玉虫偏。",
        "dynasty": "宋",
        "collection_info": null
    },
    {
        "uuid": "7afeba739dc086aaa20f474afe4c4040",
        "title": "临江仙 莫恨那回容易别",
        "author": "毛滂",
        "content": "莫恨那回容易别，不妨久远情肠。\n为人留下旧风光。\n花枝长好在，馥馥十年香。\n便是旧时帘外月，却来小槛低窗。\n朦胧影里淡梳妆。\n相看如梦寐，回首乍思量。",
        "dynasty": "宋",
        "collection_info": null
    },
    {
        "uuid": "593c36cb27e7d19453c639f5ab9361e3",
        "title": "剔银灯 帘下风光自足",
        "author": "毛滂",
        "content": "帘下风光自足。\n春到席间屏曲。\n瑶瓮酥融，羽觞蚁闹，花映酃湖寒绿。\n汨罗愁独。\n又何似、红围翠簇。\n聚散悲欢箭速。\n不易一杯相属。\n频剔银灯，别听牙板，尚有龙膏堪续。\n罗熏绣馥。\n锦瑟畔、低迷醉玉。",
        "dynasty": "宋",
        "collection_info": null
    },
    {
        "uuid": "fd50fc6e8090733040743e5a7cfc3158",
        "title": "水调歌头 金马空故事",
        "author": "毛滂",
        "content": "金马空故事，方朔漫多端。\n三千牍在，玉殿何日赐清闲。\n难恋长安锺漏，谁借青云咳唾，拂袖且东还。\n笑杀长缨使，复转出秦关。\n吾道在，虽不遇，面何惭。\n雒阳年少，高轮难与绛侯谈。\n富贵暂饶先手，晞尽草头秋露，掩鼻出东山。\n且饱鲸鱼脍，风月过江南。",
        "dynasty": "宋",
        "collection_info": null
    },
    {
        "uuid": "4902bd5764c8a9f9e093afa0b927bffe",
        "title": "水调歌头 谢安涵雅量",
        "author": "毛滂",
        "content": "谢安涵雅量，叔夜赋刚肠。\n清宵假寐，应笑长孺卧淮阳。\n尽彻东平屏障，不废南楼谈咏，宴寝自凝香。\n庭下一杯土，须避赤帷裳。\n双石健，含古色，照新堂。\n百年乔木阴下，僵立两蛟苍。\n目送千山爽气，帘卷一城风月，杖屦合彷徉。\n他日峨眉秀，相望隔明光。",
        "dynasty": "宋",
        "collection_info": null
    },
    {
        "uuid": "15dcb216e515272b6ef22a513a3b2505",
        "title": "浣溪沙 竹送秋声入小窗",
        "author": "毛滂",
        "content": "竹送秋声入小窗。\n香迷夜色暗牙床。\n小屏风掩烛花长。\n雁过故人无信息，酒醒残梦寄凄凉。\n画桥露月冷鸳鸯。",
        "dynasty": "宋",
        "collection_info": null
    },
    {
        "uuid": "f88287442ca74d320f18c3b2f222e685",
        "title": "武陵春 维岳分公英特气",
        "author": "毛滂",
        "content": "维岳分公英特气，万丈拂长虹。\n丙魏萧曹总下风。\n千载友夔龙。\n宝熏袅翠昏帘绣，嘉颂佩绅同。\n不用黄精扫鬓中。\n元是黑头翁。",
        "dynasty": "宋",
        "collection_info": null
    },
    {
        "uuid": "35e7535354589daa832f55094d85e4a7",
        "title": "武陵春 迎得春来闻好语",
        "author": "毛滂",
        "content": "迎得春来闻好语，贺燕立帘钩。\n转蕙风光柳弄柔。\n喜气与春游。\n万钱珍鼎期公饭，天自寿留侯。\n文物升平速置邮。\n江左属风流。",
        "dynasty": "宋",
        "collection_info": null
    },
    {
        "uuid": "a4d621eeba7fc5bdf60a1e805077af35",
        "title": "武陵春 银浦流云初度月",
        "author": "毛滂",
        "content": "银浦流云初度月，空碧挂团团。\n照夜珠胎贝阙寒。\n光彩满长安。\n春风为拂新沙路，珂马款天关。\n篆印金窠红屈盘。\n嵬ㄝ押千官。",
        "dynasty": "宋",
        "collection_info": null
    },
    {
        "uuid": "3956b3b5d021012c021fa904bec20a0e",
        "title": "玉楼春 今朝何以为公寿",
        "author": "毛滂",
        "content": "今朝何以为公寿。\n极贵长年公素有。\n庭阶不乏长芝兰，少翁又是廷臣右。\n三能粲粲依魁秀。\n八柱魏魏蟠地厚。\n皇家卜册万斯年，年光长转洪钧手。",
        "dynasty": "宋",
        "collection_info": null
    },
    {
        "uuid": "d28eb6c813eb8b278be33e0617686a83",
        "title": "玉楼春 我公两器兼文武",
        "author": "毛滂",
        "content": "我公两器兼文武。\n谈笑岩廊无治古。\n红颜绿发已官高，赤舄绣裳今仲父。\n我欲形容无妙语。\n颂穆清风须吉甫。\n望公聊比泰山云，岁岁年年天下雨。",
        "dynasty": "宋",
        "collection_info": null
    },
    {
        "uuid": "5e074dc881380964c8602fcf090be5e6",
        "title": "玉楼春 压玉为浆麟作朒",
        "author": "毛滂",
        "content": "压玉为浆麟作朒。\n珠树琼葩长不谢。\n翠帘绣暖燕归来，宝鸭花香蜂上下。\n沙堤佩马催公驾。\n月白风清天不夜。\n重来赫赫照岩廊，不动堂堂凝太华。",
        "dynasty": "宋",
        "collection_info": null
    },
    {
        "uuid": "693352211e26143236d7e3101a92622e",
        "title": "秦楼月・忆秦娥 蔷薇折",
        "author": "毛滂",
        "content": "蔷薇折。\n一怀秀影花和月。\n花和月。\n着人浓似，粉香酥色。\n绿阴垂幕帘波叠。\n微风过竹凉吹发。\n凉吹发。\n无人分付，这些时节。",
        "dynasty": "宋",
        "collection_info": null
    },
    {
        "uuid": "942fbaa89824e2449732339d67741dd5",
        "title": "遍地花 白玉阑边自凝伫",
        "author": "毛滂",
        "content": "白玉阑边自凝伫。\n满枝头、彩云雕雾。\n甚芳菲、绣得成团，砌合出、韶华好处。\n暖风前、一笑盈盈，吐檀心、向谁分付。\n莫与他、西子精神，不枉了、东君雨露。",
        "dynasty": "宋",
        "collection_info": null
    },
    {
        "uuid": "39fb73429c622db5f1d4c61e4f59d7a7",
        "title": "夜游宫 长记劳君送远",
        "author": "毛滂",
        "content": "长记劳君送远。\n柳烟重、桃花波暖。\n花外溪城望不见。\n古槐边，故人稀，秋鬓晚。\n我有凌霄伴。\n在何处、山寒云乱。\n何不随君弄清浅。\n见伊时，话阳春，山数点。",
        "dynasty": "宋",
        "collection_info": null
    },
    {
        "uuid": "105ff3be96e736ddda6bd53116d7b95b",
        "title": "诉衷情 花阴柳影映帘栊",
        "author": "毛滂",
        "content": "花阴柳影映帘栊。\n罗幕绣重重。\n行云自随语燕，回雪趁惊鸿。\n银字歇，玉杯空。\n蕙烟中。\n桃花髻暖，杏叶眉弯，一片春风。",
        "dynasty": "宋",
        "collection_info": null
    },
    {
        "uuid": "0ba54a9dbc30ae92c7669da4fa4419e9",
        "title": "诉衷情 短疏萦缘象床低",
        "author": "毛滂",
        "content": "短疏萦缘象床低。\n玉鸭度香迟。\n微云淡着河汉，凉过碧梧枝。\n秋韵起，月阴移。\n下帘时。\n人间天上，一样风光，我与君知。",
        "dynasty": "宋",
        "collection_info": null
    },
    {
        "uuid": "c5f571b7cac074a52ed79ed077534b6a",
        "title": "醉花阴 檀板一声莺起速",
        "author": "毛滂",
        "content": "檀板一声莺起速。\n山影穿疏木。\n人在翠阴中，欲觅残春，春在屏风曲。\n劝君对客杯须覆。\n灯照瀛洲绿。\n西去玉堂深，魄冷魂清，独引金莲烛。",
        "dynasty": "宋",
        "collection_info": null
    },
    {
        "uuid": "2688b5eae7d69b90344baef052182f77",
        "title": "醉花阴 金叶犹温香未歇",
        "author": "毛滂",
        "content": "金叶犹温香未歇。\n尘定歌初彻。\n暖透薄罗衣，一霎清风，人映团团月。\n持杯试听留春阕。\n此个情肠别。\n分付与莺莺，劝取东君，停待芳菲节。",
        "dynasty": "宋",
        "collection_info": null
    },
    {
        "uuid": "8bc0d3bd489cb88ae591c153b7f4e984",
        "title": "减字木兰花 暖风吹雪",
        "author": "毛滂",
        "content": "暖风吹雪。\n洗尽碧阶今夜月。\n试觅云英。\n更就蓝桥借月明。\n从教不借。\n自有使君家不夜。\n谁道由天。\n光景随人特地妍。",
        "dynasty": "宋",
        "collection_info": null
    },
    {
        "uuid": "ad4bf2eef9989d410366585c4acd2fb6",
        "title": "减字木兰花 曾教风月",
        "author": "毛滂",
        "content": "曾教风月。\n催促花边烟棹发。\n不管花开。\n月白风清始肯来。\n既来且住。\n风月闲寻秋好处。\n收取凄清。\n暖日阑干助梦吟。",
        "dynasty": "宋",
        "collection_info": null
    },
    {
        "uuid": "381b47093bc85a38c66a8b1b08e5ef7c",
        "title": "减字木兰花 小桥秀绝",
        "author": "毛滂",
        "content": "小桥秀绝。\n露湿芙蕖花上月。\n月下人人。\n花样精神月样清。\n谁言见惯。\n到了司空情不慢。\n丞相瞋无。\n若不瞋时醉倩扶。",
        "dynasty": "宋",
        "collection_info": null
    },
    {
        "uuid": "d139db3988bbd292f000ae583779ce1c",
        "title": "上林春令・一落索 蝴蝶初翻帘绣",
        "author": "毛滂",
        "content": "蝴蝶初翻帘绣。\n万玉女、齐回舞袖。\n落花飞絮蒙蒙，长忆着、灞桥别后。\n浓香斗帐自永漏。\n任满地、月深云厚。\n夜寒不近流苏，祗怜他、后庭梅瘦。",
        "dynasty": "宋",
        "collection_info": null
    },
    {
        "uuid": "f4a1f9bf5e74bc9ab87ba9c5f9b59c3d",
        "title": "人娇 雪做屏风",
        "author": "毛滂",
        "content": "雪做屏风，花为行帐。\n屏帐里、见春模样。\n小晴未了，轻阴一饷。\n酒到处、恰如把春拈上。\n官柳黄轻，河堤绿涨。\n花多处、少停兰桨。\n雪边花际，平芜叠幛。\n这一段、凄凉为谁怅望。",
        "dynasty": "宋",
        "collection_info": null
    },
    {
        "uuid": "acedc782195d2f4c3059e0498be3fc76",
        "title": "人娇 短棹犹停",
        "author": "毛滂",
        "content": "短棹犹停，寸心先往。\n说归期、唤做的当。\n夕阳下地，重城远样。\n风露冷、高楼误伊等望。\n今夜孤村，月明怎向。\n依还是、梦回绣幌。\n远山想像。\n秋波荡漾。\n明夜里、与伊画着眉上。",
        "dynasty": "宋",
        "collection_info": null
    },
    {
        "uuid": "b31c3c923a1d2ad7be68edd6959b2092",
        "title": "惜分飞 山转沙回江声小",
        "author": "毛滂",
        "content": "山转沙回江声小。\n望尽冷烟衰草。\n梦断瑶台晓。\n楚云何处英英好。\n古寺黄昏人悄悄。\n帘卷寒堂月到。\n不会思量了。\n素光看尽桐阴少。",
        "dynasty": "宋",
        "collection_info": null
    },
    {
        "uuid": "8e8b692dcece675646fccae0c8e50e83",
        "title": "惜分飞 泪湿阑干花着露",
        "author": "毛滂",
        "content": "泪湿阑干花着露。\n愁到眉峰碧聚。\n此恨平分取。\n更无言语。\n空相觑。\n短雨残云无意绪。\n寂寞朝朝暮暮。\n今夜山深处。\n断魂分付。\n潮回去。",
        "dynasty": "宋",
        "collection_info": null
    },
    {
        "uuid": "b20266a90da97bef96e4c375b0b67082",
        "title": "惜分飞 花影低徊帘幕卷",
        "author": "毛滂",
        "content": "花影低徊帘幕卷。\n惯了双来燕燕。\n惊散雕阑晚。\n雨昏烟重垂杨院。\n云断月斜红烛短。\n望断真个望断。\n情寄梅花点。\n趁风飞过楼南畔。",
        "dynasty": "宋",
        "collection_info": null
    },
    {
        "uuid": "c51f9e43d822d722b58132fc86cc555d",
        "title": "惜分飞 恰则心头托托地",
        "author": "毛滂",
        "content": "恰则心头托托地。\n放下了日多萦系。\n别恨还容易。\n袖痕犹有年时泪。\n满满频斟乞求醉。\n且要时闲忘记。\n明日刘郎起。\n马蹄去便三千里。",
        "dynasty": "宋",
        "collection_info": null
    },
    {
        "uuid": "7349b20b9dc16b7d7c4a028625e5eaca",
        "title": "蝶恋花 闻说君家传窈窕",
        "author": "毛滂",
        "content": "闻说君家传窈窕。\n秀色天真，更夺丹青妙。\n细意端相都总好。\n春愁春媚生颦笑。\n琼玉胸前金凤小。\n那得殷勤，细托琵琶道。\n十二峰云遮醉倒。\n华灯翠帐花相照。",
        "dynasty": "宋",
        "collection_info": null
    },
    {
        "uuid": "598c1dfcec72d1ce9c8af753add954da",
        "title": "蝶恋花 江接寒溪家已近",
        "author": "毛滂",
        "content": "江接寒溪家已近。\n想见秋来，松菊荒三径。\n目送吴山秋色尽。\n星星却入双蓬鬓。\n凫短鹤长真个定。\n勋业来迟，不用频看镜。\n懒出问人人不问。\n绿尊倒尽横书枕。",
        "dynasty": "宋",
        "collection_info": null
    },
    {
        "uuid": "980ea3116e9df594f0ef92077f5f632c",
        "title": "蝶恋花 相见江南情不少",
        "author": "毛滂",
        "content": "相见江南情不少。\n尔许多时，怪得无消耗。\n淡日暖云句引到。\n阑干寂寞怜春小。\n宫面可忺匀画了。\n粉瘦酥寒，一段天真好。\n唤起玉儿娇睡觉。\n半山残月南枝晓。",
        "dynasty": "宋",
        "collection_info": null
    },
    {
        "uuid": "cc40b4444d7bae6eb95299163172deeb",
        "title": "蝶恋花 红杏梢头寒食雨",
        "author": "毛滂",
        "content": "红杏梢头寒食雨。\n燕子泥新，不住飞来去。\n行傍柳阴闻好语。\n莺儿穿过黄金缕。\n桑落酒寒杯懒举。\n总被多情，做得无情绪。\n春过二分能几许。\n银台新火重帘暮。",
        "dynasty": "宋",
        "collection_info": null
    },
    {
        "uuid": "d8a6f5ffa1a98d9bd7018b041bf70dfd",
        "title": "蝶恋花 三叠阑干铺碧甃",
        "author": "毛滂",
        "content": "三叠阑干铺碧甃。\n小雨新晴，才过清明后。\n初见花王披衮绣。\n娇云瑞日明春昼。\n彩女朝真天质秀。\n宝髻微偏，风卷霞衣皱。\n莫道东君情最厚。\n韶光半在东堂手。",
        "dynasty": "宋",
        "collection_info": null
    },
    {
        "uuid": "151650a8dc27de5199e8eed8120f4cb2",
        "title": "蝶恋花 红影斑斑吹锦片",
        "author": "毛滂",
        "content": "红影斑斑吹锦片。\n露叶烟梢，寒月娟娟满。\n更起绕庭行百遍。\n无人祗有栖莺见。\n觅个薄情心对换。\n愁绪偏长，不信春宵短。\n正是碧云音信断。\n半衾犹赖香熏暖。",
        "dynasty": "宋",
        "collection_info": null
    },
    {
        "uuid": "2bfdaaf6e57be1798d6c973b1f9c3ddc",
        "title": "蝶恋花 城上春云低阁雨",
        "author": "毛滂",
        "content": "城上春云低阁雨。\n渐觉春随，一片花飞去。\n素颈圆吭莺燕语。\n不妨缓缓歌金缕。\n堕纪颓纲公已举。\n但见清风，萧瑟随谈绪。\n借寇假饶天不许。\n未须忙遣韶华暮。",
        "dynasty": "宋",
        "collection_info": null
    },
    {
        "uuid": "ac62895d12cbfed1d65d360a7dd824c3",
        "title": "蝶恋花 花里传觞飞羽过",
        "author": "毛滂",
        "content": "花里传觞飞羽过。\n渐觉金槽，月缺圆龙破。\n素手转罗酥作颗。\n鹅溪雪绢云腴堕。\n七盏能醒千日卧。\n扶起瑶山，嫌怕香尘涴。\n醉色轻松留不可。\n清风停待些时过。",
        "dynasty": "宋",
        "collection_info": null
    },
    {
        "uuid": "87ab4d5d94a27c192cd56346fd8f299d",
        "title": "蝶恋花 不雨不晴秋气味",
        "author": "毛滂",
        "content": "不雨不晴秋气味。\n酒病秋怀，不做醒松地。\n初换夹衣围翠被。\n蔷薇水润衙香腻。\n旋折秋英餐露蕊。\n金缕虬团，更试康王水。\n幽梦不来寻小睡。\n无言划尽屏山翠。",
        "dynasty": "宋",
        "collection_info": null
    },
    {
        "uuid": "0c7d10344db2e2edd923546a2663cdec",
        "title": "更漏子 玉狻猊",
        "author": "毛滂",
        "content": "玉狻猊，金叶暖。\n馥馥香云不断。\n长下着，绣帘重。\n怕随花信风。\n傍蔷薇，摇露点。\n衣润得香长远。\n双枕凤，一衾鸾。\n柳烟花雾间。",
        "dynasty": "宋",
        "collection_info": null
    },
    {
        "uuid": "9e3eaf1edd1ca893c229bf84cac3c3d7",
        "title": "更漏子 绿窗寒",
        "author": "毛滂",
        "content": "绿窗寒，清漏短。\n帐底沈香火暖。\n残烛暗，小屏弯。\n云峰遮梦还。\n那些愁，推不去。\n分付一檐寒雨。\n檐外竹，试秋声。\n空庭鹤唤人。",
        "dynasty": "宋",
        "collection_info": null
    },
    {
        "uuid": "e20275a98ea3b58e582109151df9c5f2",
        "title": "更漏子 柳藏烟",
        "author": "毛滂",
        "content": "柳藏烟，云漏日。\n寒满雕盘玉食。\n风卷旆，水摇天。\n鱼龙挟彩船。\n水边人，波面乐。\n太守与民同乐。\n春好处，总随轩。\n花中谁状元。",
        "dynasty": "宋",
        "collection_info": null
    },
    {
        "uuid": "86f4cc1586439b38565c45203887220b",
        "title": "西江月 花下春藏五马",
        "author": "毛滂",
        "content": "花下春藏五马，松间风落双凫。\n兵厨玉帐卷酃湖。\n人醉碧云欲暮。\n归去聊登文石，翱翔便是天衢。\n雅歌谁解继投壶。\n桃李无言满路。",
        "dynasty": "宋",
        "collection_info": null
    },
    {
        "uuid": "09de1d786fea78dd319124feecfd42fc",
        "title": "西江月 烟雨半藏杨柳",
        "author": "毛滂",
        "content": "烟雨半藏杨柳，风光初到桃花。\n玉人细细酌流霞。\n醉里将春留下。\n柳畔鸳鸯作伴，花边蝴蝶为家。\n醉翁醉里也随他。\n月在柳桥花榭。",
        "dynasty": "宋",
        "collection_info": null
    },
    {
        "uuid": "43c2c1a73c4ff2752bd6729397dacb6b",
        "title": "西江月 雨后夹衣初冷",
        "author": "毛滂",
        "content": "雨后夹衣初冷，霜前细菊浑斑。\n觚棱清月绣团环。\n万里长安秋晚。\n槽下内家玉滴，盘中江国金丸。\n春容着面作微殷。\n烛影红摇醉眼。",
        "dynasty": "宋",
        "collection_info": null
    },
    {
        "uuid": "38e14fc48007553d15ef4bd190848bf9",
        "title": "西江月 席上芙蓉待暖",
        "author": "毛滂",
        "content": "席上芙蓉待暖，花间騕袅还嘶。\n劝君不醉且无归。\n归去因谁惜醉。\n汤点瓶心未老，乳堆盏面初肥。\n留连能得几多时。\n两腋清风唤起。",
        "dynasty": "宋",
        "collection_info": null
    },
    {
        "uuid": "31413b1938db18e43619a5c162b59310",
        "title": "青玉案 芙蕖花上蒙蒙雨",
        "author": "毛滂",
        "content": "芙蕖花上蒙蒙雨。\n又冷落、池塘暮。\n何处风来摇碧户。\n卷帘凝望，淡烟疏柳，翡翠穿花去。\n玉京人去无由驻。\n恁独坐、凭阑处。\n试问绿窗秋到否。\n可人今夜，新凉一枕，无计相分付。",
        "dynasty": "宋",
        "collection_info": null
    },
    {
        "uuid": "66508160daa7e2506831ab45e76f1b1c",
        "title": "青玉案 玉婴初有排云分",
        "author": "毛滂",
        "content": "玉婴初有排云分。\n向晚色、娟娟静。\n秋入风枝清不尽。\n月和粉露，徘徊孤映，独夜扶疏影。\n子猷风调全相称。\n是彼此、无凡韵。\n玉勒前头花柳近。\n水边石上，冷依烟雨，时有幽人问。",
        "dynasty": "宋",
        "collection_info": null
    },
    {
        "uuid": "ea6ec46c5cfd7f2ce1bd8ea603689227",
        "title": "青玉案 玉人为我殷勤醉",
        "author": "毛滂",
        "content": "玉人为我殷勤醉。\n向醉里、添姿媚。\n偏着冠儿钗欲坠。\n桃花气暖，露浓烟重，不自禁春意。\n绿榆阴下东行水。\n渐渐近、凄凉地。\n明月侵床愁不睡。\n眉儿吃皱，为谁无语，阁住阳关泪。",
        "dynasty": "宋",
        "collection_info": null
    },
    {
        "uuid": "b21c16eb8118ae429d7aa9138cebd1a2",
        "title": "青玉案 今宵月好来同看",
        "author": "毛滂",
        "content": "今宵月好来同看。\n月未落、人还散。\n把手留连帘儿畔。\n含羞和恨转娇盼。\n恁花映春风面。\n相思不用宽金钏。\n也不用、多情似玉燕。\n问取婵娟学长远。\n不必清光夜夜见。\n但莫负、团圆愿。",
        "dynasty": "宋",
        "collection_info": null
    },
    {
        "uuid": "a93afe899278b9b1a40ff69425195089",
        "title": "河满子 急雨初收珠点",
        "author": "毛滂",
        "content": "急雨初收珠点。\n云峰巉绝天半。\n辘轳金井卷甘冽，帘外翠阴遮遍。\n波翻水精重帘，秋在琉璃双簟。\n漏永流花缓缓。\n未放崦嵫晼晚。\n红荷绿芰暮天好，小宴水亭风馆。\n云乱香喷宝鸭，月冷钗横玉燕。",
        "dynasty": "宋",
        "collection_info": null
    },
    {
        "uuid": "3d400ea4795b48a5eecda0ba2a344996",
        "title": "谒金门 灯雾里",
        "author": "毛滂",
        "content": "灯雾里。\n老去昔游不记。\n月似旧时人不似。\n小楼何处是。\n归卧晚香翠被。\n玉酒着人小醉。\n欲睡先来都不睡。\n此情那恁地。",
        "dynasty": "宋",
        "collection_info": null
    },
    {
        "uuid": "c3c79277befcb5d8f6d6339045fb3279",
        "title": "七娘子 山屏雾帐玲珑碧",
        "author": "毛滂",
        "content": "山屏雾帐玲珑碧。\n更绮窗、临水新凉入。\n雨短烟长，柳桥萧瑟。\n这番一日凉一日。\n离多绿鬓多时白。\n这离情、不似而今惜。\n云外长安，斜晖脉脉。\n西风吹梦来无迹。",
        "dynasty": "宋",
        "collection_info": null
    },
    {
        "uuid": "bf42d257f088a3e2b01034acd82f7a29",
        "title": "七娘子 月光波影寒相向",
        "author": "毛滂",
        "content": "月光波影寒相向。\n借团团、与做长壕样。\n此老南楼，风流可想。\n殷勤冰彩随人上。\n欲同次道倾家酿。\n有兵厨、玉盎金波涨。\n云外归鸿，烟中飞桨。\n五湖秋兴心先往。",
        "dynasty": "宋",
        "collection_info": null
    },
    {
        "uuid": "0379abe6e978bf104860d852309973e4",
        "title": "雨中花・夜行船 寒浸东倾不定",
        "author": "毛滂",
        "content": "寒浸东倾不定。\n更奈橹声催紧。\n堤树胧明孤月上，暗淡移船影。\n旧事十年愁未醒。\n渐老可禁离恨。\n今夜谁知风露里，目断云空尽。",
        "dynasty": "宋",
        "collection_info": null
    },
    {
        "uuid": "e676f4da4fe658e6f8d169d7c3522d87",
        "title": "雨中花・夜行船 池上山寒欲雾",
        "author": "毛滂",
        "content": "池上山寒欲雾。\n竹暗小窗低户。\n数点秋声侵短梦，檐下芭蕉雨。\n白酒浮蛆鸡啄黍。\n问陶令、几时归去。\n溪月岭云红蓼岸，总是思量处。",
        "dynasty": "宋",
        "collection_info": null
    },
    {
        "uuid": "83c1ecd8824e1acba06824810f9a304f",
        "title": "夜行船 寒满一衾谁共",
        "author": "毛滂",
        "content": "寒满一衾谁共。\n夜沈沈、醉魂朦松。\n雨呼烟唤付凄凉，又不成、那些好梦。\n明日烟江□暝曚。\n扁舟系、一行螮蝀。\n季鹰生事水弥漫，过鲈船、再三目送。",
        "dynasty": "宋",
        "collection_info": null
    },
    {
        "uuid": "f34de904a2bb3c60f78173089a683bf4",
        "title": "夜行船 弄水馀英溪畔",
        "author": "毛滂",
        "content": "弄水馀英溪畔。\n绮罗香、日迟风慢。\n桃花春浸一篙深，画桥东、柳低烟远。\n涨绿流红空满眼。\n倚兰桡、旧愁无限。\n莫把鸳鸯惊飞去，要歌时、少低檀板。",
        "dynasty": "宋",
        "collection_info": null
    },
    {
        "uuid": "97ad5c3df3eb478407584fa57f4b6ef4",
        "title": "鹊桥仙 红摧绿锉",
        "author": "毛滂",
        "content": "红摧绿锉，莺愁蝶怨，满院落花风紧。\n醉乡好梦恰瞢腾，又冷落、一成吹醒。\n柔红不耐，暗香犹好，觑着翻成不忍。\n春心减尽眼长闲，更肯被、游丝牵引。",
        "dynasty": "宋",
        "collection_info": null
    },
    {
        "uuid": "faf71ce96f743f22ee5f5f2d815ec233",
        "title": "鹊桥仙 水精帘外",
        "author": "毛滂",
        "content": "水精帘外，沈香阑畔，新下红油画幕。\n百花何处避芳尘，便独自、将春占却。\n月华淡淡，夜寒森森，犹把红灯照着。\n醉时从醉不归家，贤守定、不教冷落。",
        "dynasty": "宋",
        "collection_info": null
    },
    {
        "uuid": "0ff15524edeb8ab0764339e13ba4d2fc",
        "title": "烛影摇红 一亩清阴",
        "author": "毛滂",
        "content": "一亩清阴，半天潇洒松窗午。\n床头秋色小屏山，碧帐垂烟缕。\n枕畔风摇绿户。\n唤人醒、不教梦去。\n可怜恰到，瘦石寒泉，冷云幽处。",
        "dynasty": "宋",
        "collection_info": null
    },
    {
        "uuid": "4feb040d2a4901078a833377e1c76069",
        "title": "烛影摇红 老景萧条",
        "author": "毛滂",
        "content": "老景萧条，送君归去添凄断。\n赠君明月满前溪，直到西湖畔。\n门掩绿苔应遍。\n为黄花、频开醉眼。\n橘奴无恙，蝶子相迎，寒窗日短。",
        "dynasty": "宋",
        "collection_info": null
    },
    {
        "uuid": "e57555659212648cbef6559038264753",
        "title": "烛影摇红 鬓绿飘萧",
        "author": "毛滂",
        "content": "鬓绿飘萧，漫郎已是青云晚。\n古槐阴外小阑干，不负看山眼。\n此意悠悠无限。\n有云山、知人醉懒。\n他年寻我，水边月底，一蓑烟短。",
        "dynasty": "宋",
        "collection_info": null
    },
    {
        "uuid": "b4b392f90e1c81ce09fd4260d6d8644d",
        "title": "忆秦娥 醉醉",
        "author": "毛滂",
        "content": "醉醉。\n醉击珊瑚碎。\n花花。\n先借春光与酒家。\n夜寒我醉谁扶我。\n应抱瑶琴卧。\n清清。\n揽月吟风不用人。",
        "dynasty": "宋",
        "collection_info": null
    },
    {
        "uuid": "7e0386c3fa72b943ccdd1c4ae0dfe0ab",
        "title": "忆秦娥 夜夜",
        "author": "毛滂",
        "content": "夜夜。\n夜了花朝也。\n连忙。\n指点银瓶索酒尝。\n明朝花落知多少。\n莫把残红扫。\n愁人。\n一片花飞减却春。",
        "dynasty": "宋",
        "collection_info": null
    },
    {
        "uuid": "92b9e9944e8dfb7b24916bc0868c6abe",
        "title": "武陵春 城上落梅风料峭",
        "author": "毛滂",
        "content": "城上落梅风料峭，寒馥逼清尊。\n爽兴天教属使君。\n雪意压歌云。\n插帽殷罗金缕细，燕燕早随人。\n留取笙歌直到明。\n莲漏已催春。",
        "dynasty": "宋",
        "collection_info": null
    },
    {
        "uuid": "a0e8417e7cf0fbef225e8b8648b29b09",
        "title": "武陵春 风过冰檐环佩响",
        "author": "毛滂",
        "content": "风过冰檐环佩响，宿雾在华茵。\n剩落瑶花衬月明。\n嫌怕有纤尘。\n凤口衔灯金炫转，人醉觉寒轻。\n但得清光解照人。\n不负五更春。",
        "dynasty": "宋",
        "collection_info": null
    },
    {
        "uuid": "ac2ab534a8cf6973f73bf5f7adf678c0",
        "title": "武陵春 春在前村梅雪里",
        "author": "毛滂",
        "content": "春在前村梅雪里，一夜到千门。\n玉佩琼琚下冷云。\n银界见东君。\n桃花髻暖双飞燕，金字巧宜春。\n寂寞溪桥柳弄晴。\n老也探花人。",
        "dynasty": "宋",
        "collection_info": null
    },
    {
        "uuid": "aea53f84709375db966f08b5ad03671b",
        "title": "点绛唇 高柳横斜",
        "author": "毛滂",
        "content": "高柳横斜，冷光凌乱摇疏翠。\n露荷珠缀。\n但见鸳鸯睡。\n□□□□，□□□□□。\n□□□。\n□□□□。\n□□□□□。",
        "dynasty": "宋",
        "collection_info": null
    },
    {
        "uuid": "4813f4030006e3e34edaad2909ec11f8",
        "title": "点绛唇 柏叶春醅",
        "author": "毛滂",
        "content": "柏叶春醅，为君亲酌玻璃盏。\n玉箫牙管。\n人意如春暖。\n鬓绿长留，不使韶华晚。\n春无限。\n碧桃花畔。\n笑看蓬莱浅。",
        "dynasty": "宋",
        "collection_info": null
    },
    {
        "uuid": "d77b596940148779112d7fa7f7cb4e7e",
        "title": "点绛唇 手抚归鸿",
        "author": "毛滂",
        "content": "手抚归鸿，坐临烟雨帘旌润。\n气清天近。\n云日温阑楯。\n压玉浮金，一醉留青鬓。\n风光胜。\n淡妆人靓。\n眉黛生秋晕。",
        "dynasty": "宋",
        "collection_info": null
    },
    {
        "uuid": "5033654e74b83185a02cb28f785b081f",
        "title": "点绛唇 何处君家",
        "author": "毛滂",
        "content": "何处君家，蟠桃花下瑶池畔。\n日迟烟暖。\n占得春长远。\n几见花开，一任年光换。\n今年见。\n明年重见。\n春色如人面。",
        "dynasty": "宋",
        "collection_info": null
    },
    {
        "uuid": "8eac239590b1ccaab9b5c8dc77296889",
        "title": "点绛唇 秀岭寒青",
        "author": "毛滂",
        "content": "秀岭寒青，冷泉凌乱催秋意。\n佩环声里。\n无限真珠碎。\n叹我平生，识尽闲滋味。\n来闲地。\n为君一醉。\n万事浮云外。",
        "dynasty": "宋",
        "collection_info": null
    },
    {
        "uuid": "9e0b3c11ef2a1668233785562cabeea1",
        "title": "点绛唇 小院重帘",
        "author": "毛滂",
        "content": "小院重帘，那回来处花相向。\n迟迟一饷。\n记得春模样。\n昨夜月明，应照芙蓉帐。\n空凝望。\n蜂劳蝶攘。\n谁在花枝上。",
        "dynasty": "宋",
        "collection_info": null
    },
    {
        "uuid": "d35de1a7ca100a4c43f59451f272cb08",
        "title": "点绛唇 绣岭横秋",
        "author": "毛滂",
        "content": "绣岭横秋，玉螭吹暑迎凉气。\n碧崖流水。\n流入春葱指。\n半倚朱弦，微亸连环珥。\n通深意。\n月明风细。\n分付知音耳。",
        "dynasty": "宋",
        "collection_info": null
    },
    {
        "uuid": "6cc7062bd52633f77769e8408b482d98",
        "title": "如梦令 深苑重调弦管",
        "author": "毛滂",
        "content": "深苑重调弦管。\n不觉银台烛短。\n相对有金波，天畔杯中都满。\n人远。\n人远。\n醉倚阑干玉冷。",
        "dynasty": "宋",
        "collection_info": null
    },
    {
        "uuid": "9845b40b96dcfaf1772a2a4f40544bfd",
        "title": "玉楼春 当日岭头相见处",
        "author": "毛滂",
        "content": "当日岭头相见处。\n玉骨冰肌元淡伫。\n近来因甚要浓妆，不管满城桃杏妒。\n酒晕脸霞春暗度。\n认是东皇偏管顾。\n生罗衣褪为谁羞，香冷熏炉都不觑。",
        "dynasty": "宋",
        "collection_info": null
    },
    {
        "uuid": "f6185d8dd2e59a11366ed61acf3009c1",
        "title": "生查子 鲈蟹正肥时",
        "author": "毛滂",
        "content": "鲈蟹正肥时，烟雨新凉日。\n露蕊郁金黄，云液蒲萄碧。\n此日古为佳，此醉君宁惜。\n高挂水精帘，尽放秋光入。",
        "dynasty": "宋",
        "collection_info": null
    },
    {
        "uuid": "15db2333b97b987d21192e7ab09437ad",
        "title": "生查子 日照小窗纱",
        "author": "毛滂",
        "content": "日照小窗纱，风动重帘绣。\n宝炷暮云迷，曲沼晴漪皱。\n烟暖柳醒松，雪尽梅清瘦。\n恰是可怜时，好似花秾后。",
        "dynasty": "宋",
        "collection_info": null
    },
    {
        "uuid": "4d09531579936dd1957db5eb96d7dc98",
        "title": "生查子 钗上燕犹寒",
        "author": "毛滂",
        "content": "钗上燕犹寒，胜里红偏小。\n恰有尔多春，不许群花笑。\n酒面粉酥融，香袖金泥罩。\n芳意已潜通，残雪犹相照。",
        "dynasty": "宋",
        "collection_info": null
    },
    {
        "uuid": "4ea1b485d553a70962858bd05784806e",
        "title": "生查子 春晚出山城",
        "author": "毛滂",
        "content": "春晚出山城，落日行江岸。\n人不共潮来，香亦临风散。\n花谢小妆残，莺困清歌断。\n行雨梦魂消，飞絮心情乱。",
        "dynasty": "宋",
        "collection_info": null
    },
    {
        "uuid": "eecbd5b49660f131aea2085bdee6cd5b",
        "title": "生查子 花地锦斑残",
        "author": "毛滂",
        "content": "花地锦斑残，月箔波凌乱。\n斗鸭玉阑旁，扑兽金炉畔。\n小醉奈春何，轻梦催云散。\n却步蕙兰中，应被鸳鸯见。",
        "dynasty": "宋",
        "collection_info": null
    },
    {
        "uuid": "f149d930016e2671eabd5f5064fed0a4",
        "title": "浪淘沙 深院绣帘垂",
        "author": "毛滂",
        "content": "深院绣帘垂。\n前日春归。\n画桥杨柳弄烟霏。\n池面东风先解冻，龟上涟漪。\n酒潋玉东西。\n香暖狻猊。\n远山郁秀入双眉。\n待看碧桃花烂漫，春日迟迟。",
        "dynasty": "宋",
        "collection_info": null
    },
    {
        "uuid": "4c45e3fe17c7595f9089f50816296598",
        "title": "菩萨蛮 玉卮细酌流霞湿",
        "author": "毛滂",
        "content": "玉卮细酌流霞湿。\n金钗翠袖勤留客。\n行色小梅残。\n官桥杨柳寒。\n赐环宣室夜。\n看落金莲灺。\n人记海听康。\n流风秀水旁。",
        "dynasty": "宋",
        "collection_info": null
    },
    {
        "uuid": "5c01a00dc64e0d6e1bfe3186f761a194",
        "title": "菩萨蛮 端端正正人如月",
        "author": "毛滂",
        "content": "端端正正人如月。\n孜孜媚媚花如颊。\n花月不如人。\n眉眉眼眼春。\n沈香添小炷。\n共挹熏炉语。\n香解着人衣。\n君心蝴蝶飞。",
        "dynasty": "宋",
        "collection_info": null
    },
    {
        "uuid": "348057785df2943317c2de3f1a0f84ef",
        "title": "菩萨蛮 含章檐下眉如月",
        "author": "毛滂",
        "content": "含章檐下眉如月。\n融酥和粉描疏雪。\n桃杏莫争春。\n凌风台畔人。\n如今千万树。\n零乱孤村雨。\n和雨滴瑶觞。\n归来肌骨香。",
        "dynasty": "宋",
        "collection_info": null
    },
    {
        "uuid": "97368ae6be82d81702772751d6041fac",
        "title": "菩萨蛮 淡烟疏雨东篱晓",
        "author": "毛滂",
        "content": "淡烟疏雨东篱晓。\n菊团凄露真珠小。\n青蕊抱寒枝。\n因谁特故迟。\n曾是骚人盼。\n羞做茱萸伴。\n揉破郁金黄。\n与君些子香。",
        "dynasty": "宋",
        "collection_info": null
    },
    {
        "uuid": "2c55297e9158498a64051344635c3581",
        "title": "菩萨蛮 溪山不尽知多少",
        "author": "毛滂",
        "content": "溪山不尽知多少。\n遥峰秀叠寒波渺。\n携酒上高台。\n与君开壮怀。\n枉做悲秋赋。\n醉后悲何处。\n白发几黄花。\n官裘付酒家。",
        "dynasty": "宋",
        "collection_info": null
    },
    {
        "uuid": "278d0a2dcafa80c805f20fccd31009ba",
        "title": "菩萨蛮 春潮曾送离魂去",
        "author": "毛滂",
        "content": "春潮曾送离魂去。\n春山曾见伤离处。\n老去不堪愁。\n凭阑看水流。\n东风留不住。\n一夜檐前雨。\n明日觅春痕。\n红疏桃杏村。",
        "dynasty": "宋",
        "collection_info": null
    },
    {
        "uuid": "afa6e87d1382eeb9d12e0c9b9298de65",
        "title": "菩萨蛮 云山沁绿残眉浅",
        "author": "毛滂",
        "content": "云山沁绿残眉浅。\n垂杨睡起腰肢软。\n不见玉妆台。\n飞花将梦来。\n行云何事恶。\n雨透罗衣薄。\n不忍湿残春。\n黄莺啼向人。",
        "dynasty": "宋",
        "collection_info": null
    },
    {
        "uuid": "5895a5f35fe2c634db1abb2653066ca6",
        "title": "菩萨蛮 当时学舞钧天部",
        "author": "毛滂",
        "content": "当时学舞钧天部。\n惊鸿吹下江湖去。\n家住百花桥。\n何郎偏与娇。\n杏梁尘拂面。\n牙板闻莺燕。\n劝客玉梨花。\n月侵钗燕斜。",
        "dynasty": "宋",
        "collection_info": null
    },
    {
        "uuid": "6adf6a8d90b00095749281be1bb152f6",
        "title": "渔家傲 年少莫寻潜玉老",
        "author": "毛滂",
        "content": "年少莫寻潜玉老。\n无才无艺烦君笑。\n暖过茅檐霜日晓。\n休起早。\n竹间尽日无人到。\n别径小峰孤碧峭。\n曲沟浅浸寒清绕。\n此老相看情不少。\n浑忘了。\n浑教忘了长安道。",
        "dynasty": "宋",
        "collection_info": null
    },
    {
        "uuid": "40568b97d60ce5ea314fd51c491e3fa6",
        "title": "渔家傲 恰则小庵贪睡着",
        "author": "毛滂",
        "content": "恰则小庵贪睡着。\n不知风撼梅花落。\n一点儿春吹去却。\n香约略。\n黄蜂犹抱红酥萼。\n绕遍寒枝添索寞。\n却穿竹径随孤鹤。\n守定微官真个错。\n从今莫。\n从今莫负云山约。",
        "dynasty": "宋",
        "collection_info": null
    },
    {
        "uuid": "ed710a6f6290415ad3c583c35af0e6be",
        "title": "渔家傲 鬓底青春留不住",
        "author": "毛滂",
        "content": "鬓底青春留不住。\n功名薄似风前絮。\n何似瓮头春没数。\n都占取。\n只消一纸长门赋。\n寒日半窗桑柘暮。\n倚阑目送繁云去。\n却欲载书寻旧路。\n烟深处。\n杏花菖叶耕春雨。",
        "dynasty": "宋",
        "collection_info": null
    },
    {
        "uuid": "371dcd593093d06b78e6334aa3d0f723",
        "title": "于飞乐 水边山",
        "author": "毛滂",
        "content": "水边山，云畔水，新出烟林。\n送秋来、双桧寒阴。\n桧堂寒，香雾碧，帘箔清深。\n放衙隐几，谁知共、云水无心。\n望西园，飞盖夜，月到清尊。\n为诗翁、露冷风清。\n退红裙，云碧袖，花草争春。\n劝翁强饮，莫孤负、风月留人。",
        "dynasty": "宋",
        "collection_info": null
    },
    {
        "uuid": "e719c0747c2ad115f6368193fd7359a6",
        "title": "于飞乐 记瞢腾",
        "author": "毛滂",
        "content": "记瞢腾，浓睡里，一片行云。\n未多时、梦破云惊。\n听辘轳，声断也，井底银瓶。\n不知罗带，等闲便、结得同心。\n系画船，杨柳岸，晓月亭亭。\n记阳关、断韵残声。\n被西风，吹玉枕，酒魄还清。\n有些言语，独自个、说与谁应。",
        "dynasty": "宋",
        "collection_info": null
    },
    {
        "uuid": "d3b8636195a554c9ca6f7a345419054c",
        "title": "于飞乐 并梅兄",
        "author": "毛滂",
        "content": "并梅兄，双蝶子，烟缕衫轻。\n凤凰钗、缭绕香云。\n淡梳妆，□得恁，雪腻酥匀。\n揉春捻就，更是他、花与精神。\n黛尖低、桃萼破，微笑轻颦。\n早做成、役梦劳魂。\n好风前，佳月下，莫忘行人。\n扁舟去也，没个事、多样离情。",
        "dynasty": "宋",
        "collection_info": null
    },
    {
        "uuid": "ec88ee4a13ad06f7721c958c767f30e0",
        "title": "阮郎归 映阶芳草净无尘",
        "author": "毛滂",
        "content": "映阶芳草净无尘。\n新晴隔柳阴。\n绿丝步障碧茸茵。\n遮藏欲尽春。\n寒未了，酒须深。\n残花无处寻。\n年来陪尽惜春心。\n闲愁渐不禁。",
        "dynasty": "宋",
        "collection_info": null
    },
    {
        "uuid": "280e3f89ade60a2ae8cedb2421497e76",
        "title": "阮郎归 雨馀烟草弄春柔",
        "author": "毛滂",
        "content": "雨馀烟草弄春柔。\n芳郊翠欲流。\n暖风时转柳花球。\n晴光烂不收。\n红尽处，绿新稠。\n秾华只暂留。\n却应留下等闲愁。\n令人双鬓秋。",
        "dynasty": "宋",
        "collection_info": null
    },
    {
        "uuid": "afa86f0fd1523378dc0631184d091984",
        "title": "虞美人 游人莫笑东园小",
        "author": "毛滂",
        "content": "游人莫笑东园小。\n莫问花多少。\n一枝半朵恼人肠。\n无限姿姿媚媚、倚斜阳。\n二分春去知何处。\n赖是无风雨。\n更将绣幕密遮花。\n任是东风急性、不由他。",
        "dynasty": "宋",
        "collection_info": null
    },
    {
        "uuid": "f19beee29ec04d238b7e43bbe69672fd",
        "title": "虞美人 百花赶定东君去",
        "author": "毛滂",
        "content": "百花赶定东君去。\n知与花何处。\n阳春但更买花栽。\n留住蜂儿蝶子、等君来。\n翠轻绿嫩庭阴好。\n醉便眠芳草。\n春波如酒不曾空。\n谁见东堂日日、自春风。",
        "dynasty": "宋",
        "collection_info": null
    },
    {
        "uuid": "2e4a208a0d6d6dc02b7a5e9152e02387",
        "title": "虞美人 柳枝却学腰肢袅",
        "author": "毛滂",
        "content": "柳枝却学腰肢袅。\n好似江东小。\n春风吹绿上眉峰。\n秀色欲流不断、眼波融。\n檐前月上灯花堕。\n风递馀香过。\n小欢云散已难收。\n到处冷烟寒雨、为君愁。",
        "dynasty": "宋",
        "collection_info": null
    },
    {
        "uuid": "5c78c8b4b54998f45e79e2631386a00b",
        "title": "一落索 月下风前花畔",
        "author": "毛滂",
        "content": "月下风前花畔。\n此情不浅。\n欲留风月守花枝，却不道、而今远。\n樯外鹭飞沙晚。\n烟斜雨短。\n青山祗管一重重，向东下、遮人眼。",
        "dynasty": "宋",
        "collection_info": null
    },
    {
        "uuid": "9fd9fea985b6f2d5025053c69d14212e",
        "title": "散馀霞 墙头花□寒犹噤",
        "author": "毛滂",
        "content": "墙头花□寒犹噤。\n放绣帘昼静。\n帘外时有蜂儿，趁杨花不定。\n阑干又还独凭。\n念翠低眉晕。\n春梦枉恼人肠，更厌厌酒病。",
        "dynasty": "宋",
        "collection_info": null
    },
    {
        "uuid": "ac8abcd872580c921cab0e86cb74b85a",
        "title": "最高楼 微雨过",
        "author": "毛滂",
        "content": "微雨过，深院芰荷中。\n香冉冉，绣重重。\n玉人共倚阑干角，月华犹在小池东。\n入人怀，吹鬓影，可怜风。\n分散去、轻如云与梦，剩下了、许多风与月，侵枕簟，冷帘栊。\n副能小睡还惊觉，略成轻醉早醒松。\n仗行云，将此恨，到眉峰。",
        "dynasty": "宋",
        "collection_info": null
    },
    {
        "uuid": "85952d56c7a6bbc708873867e655d317",
        "title": "最高楼 新睡起",
        "author": "毛滂",
        "content": "新睡起，熏过绣罗衣。\n梳洗了，百般宜。\n东风淡荡垂杨院，一春心事有谁知。\n苦留人，娇不尽，曲眉低。\n漫良夜、月圆空好意，恐落花、流水终寄恨，悲欢往往相随。\n凤台痴望双双羽，高唐愁着梦回时。\n又争如，遵大路，合逢伊。",
        "dynasty": "宋",
        "collection_info": null
    },
    {
        "uuid": "31583333ba8df322a15d8c76dc459f63",
        "title": "少年游 遥山雪气入疏帘",
        "author": "毛滂",
        "content": "遥山雪气入疏帘。\n罗幕晓寒添。\n爱日腾波，朝霞入户，一线过冰檐。\n绿尊香嫩蒲萄暖，满酌破冬严。\n庭下早梅，已含芳意，春近瘦枝南。",
        "dynasty": "宋",
        "collection_info": null
    },
    {
        "uuid": "51de2783d8fffbb74dcf4e08d4fa0c2a",
        "title": "粉蝶儿 雪遍梅花",
        "author": "毛滂",
        "content": "雪遍梅花，素光都共奇绝。\n到窗前、认君时节。\n下重帏，香篆冷，兰膏明灭。\n梦悠扬，空绕断云残月。\n沈郎带宽，同心放开重结。\n褪罗衣、楚腰一捻。\n正春风，新着摸，花花叶叶。\n粉蝶儿，这回共花同活。",
        "dynasty": "宋",
        "collection_info": null
    },
    {
        "uuid": "e33ce356e51c0fc5e4c6d37ae810792b",
        "title": "调笑・调笑令 城月",
        "author": "毛滂",
        "content": "城月。\n冷罗袜。\n郎睡不知鸾帐揭。\n香凄翠被灯明灭。\n花困钗横时节。\n河桥杨柳催行色。\n愁黛有人描得。",
        "dynasty": "宋",
        "collection_info": null
    },
    {
        "uuid": "5961bf30cb60e0c93c66df7d9da0dac6",
        "title": "调笑・调笑令 香歇",
        "author": "毛滂",
        "content": "香歇。\n袂红黦。\n记立河桥花自折。\n隼旟绀幰城西阙。\n教妾惊鸿回雪。\n铜驼春梦空愁绝。\n云破碧江流月。",
        "dynasty": "宋",
        "collection_info": null
    },
    {
        "uuid": "62ee6ea18dd298cbb302dfd229116be1",
        "title": "调笑・调笑令 无力",
        "author": "毛滂",
        "content": "无力。\n倚瑶瑟。\n罢舞霓裳今几日。\n楼空雨小春寒逼。\n钿晕罗衫烟色。\n帘前归燕看人立。\n却趁落花飞入。",
        "dynasty": "宋",
        "collection_info": null
    },
    {
        "uuid": "68bde41b6484d31441657c297ca36b7c",
        "title": "调笑・调笑令 钗冷",
        "author": "毛滂",
        "content": "钗冷。\n鬓云晚。\n罗袖拂人花气暖。\n风流公子来应远。\n半倚瑶琴羞懒。\n云寒日暮天微霰。\n无处不堪肠断。",
        "dynasty": "宋",
        "collection_info": null
    },
    {
        "uuid": "778d4ec79f7e8ef8f689420e80a4898d",
        "title": "调笑・调笑令 憔悴",
        "author": "毛滂",
        "content": "憔悴。\n何郎地。\n密寄软绡三尺泪。\n传心语眼郎应记。\n翠袖犹芬仙桂。\n愿郎学做蝴蝶子。\n去去来来花里。",
        "dynasty": "宋",
        "collection_info": null
    },
    {
        "uuid": "d57cecad8d5b4c4391b967adc1b73f90",
        "title": "调笑・调笑令 何处",
        "author": "毛滂",
        "content": "何处。\n长安路。\n不记墙东花拂树。\n瑶琴理罢霓裳谱。\n依旧月窗风户。\n薄情年少如飞絮。\n梦逐玉环西去。",
        "dynasty": "宋",
        "collection_info": null
    },
    {
        "uuid": "5b867048b35239d7306274cba876ce3e",
        "title": "调笑・调笑令 芳草",
        "author": "毛滂",
        "content": "芳草。\n恨春老。\n自是寻春来不早。\n落花风起红多少。\n记得一枝春小。\n绿阴青子空相恼。\n此恨平生怀抱。",
        "dynasty": "宋",
        "collection_info": null
    },
    {
        "uuid": "b0e5e190b50bdb7e20aa9e09a5d45c45",
        "title": "调笑・调笑令 相望",
        "author": "毛滂",
        "content": "相望。\n楚江上。\n萦水缭云闻妙唱。\n龙沙醉眼看花浪。\n正要风将月傍。\n云车瑶佩成惆怅。\n衰柳白须相向。",
        "dynasty": "宋",
        "collection_info": null
    },
    {
        "uuid": "1d94d521dc3922d709737f68ce39b20c",
        "title": "调笑・调笑令 酒美",
        "author": "毛滂",
        "content": "酒美。\n从酒贵。\n濯锦江边花满地。\n鹔鹴换得文君醉。\n暖和一团春意。\n怕将醒眼看浮世。\n不换云芽雪水。",
        "dynasty": "宋",
        "collection_info": null
    },
    {
        "uuid": "2ea95f64e77995eebc74d81eb3da70a5",
        "title": "调笑・调笑令 花好",
        "author": "毛滂",
        "content": "花好。\n怕花老。\n暖日和风将养到。\n东君须愿长年少。\n图不看花草草。\n西园一点红犹小。\n早被蜂儿知道。",
        "dynasty": "宋",
        "collection_info": null
    },
    {
        "uuid": "b9101d1f46aec389df86b903d226f416",
        "title": "感皇恩 两岁抚邦人",
        "author": "毛滂",
        "content": "两岁抚邦人，曾无恩意。\n别后何人更相记。\n题舆玉树，愧与蒹葭相倚。\n殷勤犹念我，同吟醉。\n画舸相追，孤城已闭。\n不道扁舟□云外。\n夜分月冷，一段波平风细。\n忆君清兴满，无由寄。",
        "dynasty": "宋",
        "collection_info": null
    },
    {
        "uuid": "d6b56dc0dae3219cfea3ac5d11fd33fc",
        "title": "感皇恩 绿水小河亭",
        "author": "毛滂",
        "content": "绿水小河亭，朱阑碧甃。\n江月娟娟上高柳。\n画楼缥缈，尽挂窗纱帘绣。\n月明知我意，来相就。\n银字吹笙，金貂取酒。\n小小微风弄襟袖。\n宝熏浓炷，人共博山烟瘦。\n露凉钗燕冷，更深后。",
        "dynasty": "宋",
        "collection_info": null
    },
    {
        "uuid": "eb91e4f49897134eefc522637db65210",
        "title": "感皇恩 多病酒尊疏",
        "author": "毛滂",
        "content": "多病酒尊疏，饮少辄醉。\n年少衔杯可追记。\n无多酌我，醉倒阿谁扶起。\n满怀明月冷，炉烟细。\n云汉虽高，风波无际。\n何似归来醉乡里。\n玻璃江上，满载春光花气。\n蒲萄仙浪软，迷红翠。",
        "dynasty": "宋",
        "collection_info": null
    },
    {
        "uuid": "eb1e6e4376e584be1f6c1d108938e949",
        "title": "临江仙 闻道长安灯夜好",
        "author": "毛滂",
        "content": "闻道长安灯夜好，雕轮宝马如云。\n蓬莱清浅对觚棱。\n玉皇开碧落，银界失黄昏。\n谁见江南憔悴客，端忧懒步芳尘。\n小屏风畔冷香凝。\n酒浓春入梦，窗破月寻人。",
        "dynasty": "宋",
        "collection_info": null
    },
    {
        "uuid": "4a1bbcb01a4d0220dfe7982306581319",
        "title": "相见欢 十年湖海扁舟",
        "author": "毛滂",
        "content": "十年湖海扁舟。\n几多愁。\n白发青灯今夜、不宜秋。\n中庭树。\n空阶雨。\n思悠悠。\n寂寞一生心事、五更头。",
        "dynasty": "宋",
        "collection_info": null
    },
    {
        "uuid": "17713f92946531a8346545e49a2abfe2",
        "title": "送徐天隐判官",
        "author": "毛滂",
        "content": "齐王未知瑟，吴犬终怪雪。\n越游售章甫，念子当折阅。\n一鸣岂无年，百计但有舌。\n西风吹晓波，晨景散文缬。\n嘈嘈双橹鸣，万里欲俄瞥。\n江山真可人，得酒慰愁绝。\n咄咄无足云，与子男儿别。",
        "dynasty": "宋",
        "collection_info": null
    },
    {
        "uuid": "7e1b7d17597a237406e0862e2c85504f",
        "title": "赠陈进士",
        "author": "毛滂",
        "content": "民生委所穷，出仕增轗轲。\n家山有蕨薇，归足瘳饥饿。\n功名我岂敢，动若手足缚。\n太官五斗粟，饱食惭且颇。\n老胥抱文书，俾我供吏课。\n厌此将毋观，法在恐深坐。\n旧书不得读，掩帙充枕卧。\n朋游久益落，蹭蹬自老大。\n近乃得吾子，听语百忧破。\n颜郎见清赏，今子倾一座。\n新诗已出人，珠玉落欬唾。\n诸生正业儒，风雅久不作。\n子意有是哉，吾道便可贺。",
        "dynasty": "宋",
        "collection_info": null
    },
    {
        "uuid": "d460445f8da5edd78f96aead8b2d4869",
        "title": "生日",
        "author": "毛滂",
        "content": "夜光昭清泠，璇源载圆折。\n朝阳未羽仪，五色先丹穴。\n松柏出涧壑，众木皆秃屑。\n方其一寸青，意已傲冰雪。\n东家嬉戏时，俎豆輙罗列。\n未应须儿啼，英标固惊绝。\n公为三朝老，气压万人杰。\n经纶本帝赉，遇合非力结。\n舟成无长川，云族有旱霓。\n东风吹扶桑，晓色开寥泬。\n平生回天手，独伫昆吾辙。\n停鞭急节缓，挥臂层阴决。\n图回掌中春，摩拂厚土热。\n一身等大地，万物小靖蛚。\n华岳载不重，河海振不洩。\n黔黎託回命，草木恃以茁。\n造物相始终，流年难老耋。\n侧闻宋鼎就，未可羽力挈。\n是乃为公象，何但纪相烈。\n坐观满不溢，玉铉无变灭。",
        "dynasty": "宋",
        "collection_info": null
    },
    {
        "uuid": "d07453c68277e7bb29562ff26fcaa954",
        "title": "寄曹子方使君",
        "author": "毛滂",
        "content": "使君未知我，得自吞毡翁。\n我未识使君，已闻伯夷风。\n十年诗卷裏，未面先从容。\n顷我客东都，寄声谢老农。\n绣衣南州来，是尔使君公。\n为尔扫菜色，无襦当夜缝。\n东都逆旅人，零落如霜蓬。\n一廛愿为氓，归势鸟脱笼。\n既登君子堂，倒戈避诗锋。\n紫芝秀眉宇，东野凛长松。\n怜我骨硉兀，槽枥骈儿童。\n秣以玉山禾，不置凡马中。\n去年溪城月，使君马如龙。\n呼我载后车，诗月相朣胧。\n朅来桑麻间，午梦回村舂。\n使君亦留犊，往听长安钟。\n相望渺云海，烟雪迷西东。\n遥传摛彩笔，秀句争考功。\n那知古槐畔，苦语如秋蛩。\n一笑答云山，万事付瘖聋。\n吞舟亦失水，蚍蜉登背胸。\n拂钟虽不铮，缀履岂所工。\n天高白虎殿，日永明光宫。\n去参鹓鹭羣，勿羡高飞鸿。",
        "dynasty": "宋",
        "collection_info": null
    },
    {
        "uuid": "6bcd739b5bfe7c342d57553b8a0d556a",
        "title": "累蒙周开祖使君贬示佳章才拙思荒愧不能报谨勉次韵一萹少叙敬避老匠之意",
        "author": "毛滂",
        "content": "居士称陆莲，香山本流亚。\n舌端元和风，吹倒两鲍谢。\n游戏笔砚间，盘礴湖山下。\n过眼尽诗材，有欲天必借。\n句源发肝膈，输泻每不暇。\n欬唾生江河，奔放那可坝。\n我诗沮洳尔，欲过不足跨。\n数烦见波澜，意作蹄涔吓。\n平生望洋眼，痴胆不知怕。\n亦识明月珠，相投况非夜。",
        "dynasty": "宋",
        "collection_info": null
    },
    {
        "uuid": "e0baaebdf240a8684f4de81bfd3de28d",
        "title": "见雪明日与祝山人游东湖僧寺访陈巨中教授留饮",
        "author": "毛滂",
        "content": "风吹飞雨干，散作柳花毬。\n危檐下舞鹄，老树腾蟠虬。\n烟空夜色垂，肤寸凝酥柔。\n晓屦踏晶莹，与君散清愁。\n湖东十顷玉，月落漫不收。\n照我肝肺皎，出语和鸣璆。\n将我平生客，步入青松幽。\n此客气如霜，逼人作飕飗。\n嚼冰论世事，怒颊赤已浮。\n盘中水晶盐，碧酒葡萄秋。\n饮酒岂忧寒，饮水犹不忧。\n手冷慎勿炙，置之鹔鹴裘。",
        "dynasty": "宋",
        "collection_info": null
    },
    {
        "uuid": "e7c4e3e7158a7abc75856a081b0bf095",
        "title": "过静林寺与径山老禅曳杖溪滨俯浅涧寒洌可照随流而前即渊然清深为作数句以告同游",
        "author": "毛滂",
        "content": "寒溪数寸尔，下有万里天。\n烟云自变怪，寸碧殊湛然。\n苹风亦可人，宁妨暂漪涟。\n终观镜面平，与君受媸妍。\n有苔绿蒙茸，孺子俯可搴。\n前窥渐难量，忽此清泠渊。\n鱼鰕亦无踪，但见空月圆。\n陶翁步屧处，独俾支郎肩。\n倚策心自知，鸥鹭纷联翩。",
        "dynasty": "宋",
        "collection_info": null
    },
    {
        "uuid": "d933dacb43ee3e4a5b57f10b999122de",
        "title": "次韵叶权之",
        "author": "毛滂",
        "content": "二年锦衣城，坐怅朋游落。\n双瞳不敢白，但向湖山着。\n顷当舍之去，眼界垂落寞。\n忽逢昔所倾，人事岂容约。\n西行追画鹢，北首望金雀。\n斯人玉树明，映我蒹葭恶。\n平生函牛鼎，顾可作鸡臛。\n干将久在冶，宜有当槖籥。\n大器不匆匆，一飞要寥廓。\n佳哉妙五言，珠琲相磊硌。\n长城矗金墉，铦锋露霜锷。\n向我宁可当，倒戈为之却。\n我生已数奇，世味寒冰薄。\n兹行聊尔耳，外物矧可略。\n所喜得公游，昏愚烦发药。\n不重千金裘，为公了杯酌。",
        "dynasty": "宋",
        "collection_info": null
    },
    {
        "uuid": "14e3404865483ccd4f5269022f296a35",
        "title": "暑雨蒸溽奉王元规学士",
        "author": "毛滂",
        "content": "老火尚偃蹇，稚金殊踧踖。\n雨如甑笠汗，但作气蒸赫。\n思君屡欲往，露顶不可帻。\n坐怀屋漏下，蜗牛颇争席。\n屋漏人自佳，泥沙卧圭璧。\n我衰了无营，饱睡梦书策。\n家贫苦无书，岂復有漂麦。\n不了汤饼事，可致万钱客。\n正须裹饭来，濯足水三尺。",
        "dynasty": "宋",
        "collection_info": null
    },
    {
        "uuid": "3bce2544923a17856eac304edc75a51f",
        "title": "育阇黎房见秋兰有花作",
        "author": "毛滂",
        "content": "南风吹露畦，苦菜日夜花。\n同荣有蔓草，託质多长蛇。\n迩来合萧条，凄风寄蒹葭。\n禅房向幽寂，云日暧庭沙。\n竹根逢小春，紫兰茁其芽。\n造物惜鲜荣，宁肯及幽葩。\n偶出白帝恩，未必黄钟家。\n芳馨半孤冷，萧艾终横斜。\n譬如隐君子，悃愊初无华。\n深藏不自献，清芬亦难遮。\n陶翁抱疏韵，对此心忻嘉。\n离骚久相从，浊酒不待赊。\n纫衣濯沧浪，援琴卧烟霞。",
        "dynasty": "宋",
        "collection_info": null
    },
    {
        "uuid": "297a0f16176dc20e8ae9de486acd16cf",
        "title": "解武康县印至垂虹亭作",
        "author": "毛滂",
        "content": "娟娟东堂月，瑟瑟北窗风。\n半夜渡龙尾，随我藕花中。\n径邀此花香，追路溪城东。\n溪山久俯仰，临别亦匆匆。\n三年虎落槛，一日鸹开笼。\n何须见似人，聊作逃虚空。\n今宵花亦远，余香归故丛。\n殷勤此风月，随我登长虹。",
        "dynasty": "宋",
        "collection_info": null
    },
    {
        "uuid": "a60345be8cdc9d31cd3344643332a394",
        "title": "岁寒而春迟闰正月犹有雪三日乃消今日方晴快",
        "author": "毛滂",
        "content": "东风果来否，雪意不肯消。\n初疑寒作威，势猛意反韶。\n玲珑开琼花，瑶草亦有苖。\n细观如可人，玉立耿高标。\n华屋本无寒，锦帐裘狐貂。\n所怜小桃杏，冻蕾抱寒条。\n却看雨成花，祇忧身当樵。\n语花慎勿忧，春久属云翘。\n徐行意不浅，晚发必后凋。\n年年绿暗时，逮此红芳夭。\n左提白玉壶，右把黄金蕉。\n往逐春未央，不但永今朝。\n晓来红日暾，花信到柳桥。",
        "dynasty": "宋",
        "collection_info": null
    },
    {
        "uuid": "5f708b797b3f5f088f58a55d7e809edb",
        "title": "秋日书怀",
        "author": "毛滂",
        "content": "秋日吐微明，寒叶堕半碧。\n娟娟竹弄影，冉冉香引脉。\n窗明棐几凈，水石涵虚白。\n茶开睡足眼，苔上懒行屐。\n屋寒无燕雀，岂独少宾客。\n顾我警露鹤，伫此辽天翮。\n相对虽不言，孤高比三益。\n迩来世外心，渐觉眼界窄。\n儿时喜功名，今念真戏剧。\n平生翻羮手，欲烂谁能炙。\n岂待二顷田，初无一廛宅。\n第当营糟丘，努力期百尺。\n颓然寄疏慵，坐看驹过隙。\n韩郎食不足，苦心定谁惜。\n那知落英繁，吾食岂无夕。\n举手谢飞鸢，一鼠何劳吓。",
        "dynasty": "宋",
        "collection_info": null
    },
    {
        "uuid": "4ebafdace73005add86bef8f93a0cb94",
        "title": "次韵张台卿桃花诗",
        "author": "毛滂",
        "content": "使君园中花，造物勤管领。\n佳人含朝酒，风软吹莫省。\n正应武陵裔，或写瑶池影。\n谁云六果下，实抱千岁永。\n得地倍秾华，无人亦妍整。\n舞困霞衣翩，粧早燕脂冷。\n玉堂摛藻笔，一顾长光景。\n谁识劝农心，殷勤待遗秉。",
        "dynasty": "宋",
        "collection_info": null
    },
    {
        "uuid": "b6057666c184a8e0f79ba8f8a68a2728",
        "title": "汪发彊中见遗佳篇笔势高妙且从仆求诗以归輙为此数句",
        "author": "毛滂",
        "content": "落落湖边松，浏浏松下风。\n泠然入君怀，萧飒诗脾中。\n清露泻笔端，一扫浮埃空。\n以遗愚参军，仅免按剑凶。\n三年耳目昏，此语岂易逢。\n亦岂务炳烺，邂逅乃自工。\n归囊一钱尽，足用仍三冬。\n他年太羮熟，宁俟盐酪供。",
        "dynasty": "宋",
        "collection_info": null
    },
    {
        "uuid": "09cc5f8f2db6be7120b68250955d9f1d",
        "title": "送僧觉归上饶",
        "author": "毛滂",
        "content": "上士垂暮年，不受烦恼攻。\n欲修沙门果，坐怪鬚髪空。\n言有摩尼珠，自照迷妄踪。\n当来滞碍心，如以巨物摏。\n妻子昔所爱，今断如溃痈。\n欲作大医王，徧救瘖与聋。\n长安坐寂寞，饥腹听午钟。\n行归洗黄尘，誓将扫青松。\n一蠡渡长淮，东望迦叶峰。\n我走名利塲，未可谈从容。\n软语感屡发，为我清心胸。\n上士无住着，此别何由逢。",
        "dynasty": "宋",
        "collection_info": null
    },
    {
        "uuid": "c32249bde553eb7ec732833e74f58854",
        "title": "赠别讲僧若水",
        "author": "毛滂",
        "content": "道人永嘉老，口作智者语。\n坐挥铁如意，宝藏发深贮。\n行住自如如，当亦无住所。\n踏雪来东山，了不惮修阻。\n孤云亦何心，东风復吹去。\n索诗讚行色，我敢靳不与。\n道人已得道，逢魔犹龃龉。\n古气生面目，清流见幽屿。\n泠泠微妙音，松风杂寒雨。\n九旬谈妙用，况乃超佛祖。\n东归花木繁，啾唧鸟雀聚。\n道人具眼目，要当反聋瞽。\n万事付一笑，钵饭饱亭午。\n聊以答道人，缾巾过水浒。",
        "dynasty": "宋",
        "collection_info": null
    },
    {
        "uuid": "0862b2c12926759957123e2e202256be",
        "title": "留别邵公言",
        "author": "毛滂",
        "content": "公言雅知我，良胜我自知。\n往年得为僚，税驾清江湄。\n觉君有胜致，真率仍天资。\n定交倾盖间，快语明肝脾。\n我生七不堪，百谪将安之。\n官长笑不骂，儿童容遨嬉。\n掾舍等禅房，竹树含幽姿。\n其间有閒味，共此非君谁。\n驾言写予忧，欲致车已脂。\n往披五老云，下采苍山芝。\n翛然送日月，万虑忽若遗。\n朅来两溪上，邂逅寛所思。\n微风送白苹，藻荇摇寒漪。\n水清不受钓，鱼细安可骑。\n亦復可怜人，鸥鹭相委蛇。\n君岂鸥鹭羣，鹓鸾往追随。\n所遭即定分，固有何庸麾。\n我生傥可用，岂惜山英移。\n荣华如食荠，贫贱亦尝饴。\n顾今适当还，捃拾聊充饥。\n从君借蓑笠，破雨收江蓠。",
        "dynasty": "宋",
        "collection_info": null
    },
    {
        "uuid": "1de30cc925e585ffe254930d57bf43f2",
        "title": "赠禧上人",
        "author": "毛滂",
        "content": "此寺昔荒寒，蠧黑相撑支。\n世尊窘风雨，钟磬出茅茨。\n吾祖过而慨，开槖为营之。\n一旦黄金宫，突兀清江湄。\n其徒则以安，其道犹远而。\n吾游童且白，仅乃见此禧。\n譬如蒿艾中，蔚然得江蓠。\n昻藏老鹤骨，劲瘦寒松枝。\n宴坐了无营，孤香对逶迤。\n海涛走窗槛，江云翔屋楣。\n全收眼界胜，阒与人境辞。\n吾方迫远游，未可分清怡。",
        "dynasty": "宋",
        "collection_info": null
    },
    {
        "uuid": "967f425d65521b20c0b848ae35ca16eb",
        "title": "广鑑大师观上人为灵芝数百众故乞从檀施乞米求予诗送行为作一首予昔为武康县令观师吾邑人也",
        "author": "毛滂",
        "content": "灵芝有良田，岁比万户侯。\n平生不力耕，以德作锄耰。\n不许仓箱丰，但知钵盂秋。\n木鱼一呼饭，千屐如水流。\n灵芝道亦然，饱汝即罢休。\n但忧汝易饱，未饱非所忧。\n后生真可畏，见此观比邱。\n昔常为我民，今乃从我游。\n得道于灵芝，胸中罗珍羞。\n岂特求自饱，将副馁者求。\n裹钵忽何之，西风送轻舟。\n处处灵芝田，多稼如云浮。\n初以非种种，今当不收收。\n谁施復谁乞，大块同一沤。\n姑且置是事，吾言亦谬悠。\n羡观一身轻，翛然逐飞鸥。",
        "dynasty": "宋",
        "collection_info": null
    },
    {
        "uuid": "e61654409fc99fbb469b63bd9048b348",
        "title": "盛暑谒刘公达",
        "author": "毛滂",
        "content": "伏金避老火，遁日干商霖。\n天地岂不寛，八荒一釡鬵。\n此身冱寒乡，骨冷势陆沉。\n忽疑同然灰，终得空汗襟。\n闻有不热符，莫致癸与壬。\n平生习云水，两足便幽寻。\n佩绅接轸处，念往汗益浸。\n乃独款公关，热行犯诃吟。\n忘公鼎轴家，谓是缁帷林。\n有风静险躁，无愠烦鸣琴。\n置我弟子间，岂不容鲁参。\n公如天下雨，焦卷听雷音。\n謦欬走旱魃，噫欠停流金。\n胸中三绝编，宁独自洗心。\n坐使人意消，烦促变清深。\n南山当朝隮，暂卷乃至今。\n万物抱暍意，油然徯层阴。",
        "dynasty": "宋",
        "collection_info": null
    },
    {
        "uuid": "8d02cb4633c8f47106dc1614c761eddd",
        "title": "昨夜陪诸公饮今尚委顿未能起坐闻孙守出送陈祠部供帐溪上见招不果往戏作小诗寄之",
        "author": "毛滂",
        "content": "孙公金作骨，何独无燥湿。\n雄姿逼龙虎，风雨坐嶪岌。\n黄堂烂绣筵，春瓮融玉汁。\n银台三见跋，醉眼梦欲入。\n公张两瞳电，照我毛髪立。\n平明郭西门，钟鼓仍盛集。\n我方拥黄紬，势作蚯蚓蛰。\n乃知千里姿，追趁何翅十。\n春溪葡萄碧，饮渴谁当吸。\n愿君苦留客，堕翠应可拾。\n未用奏伊凉，舞红催玉粒。",
        "dynasty": "宋",
        "collection_info": null
    },
    {
        "uuid": "ff100f8d16e205528cb6b29e6d16d36e",
        "title": "琳老所居植竹发笋而草茁其傍作诗见寄为赋一首",
        "author": "毛滂",
        "content": "春风吹琅玕，夏长苍龙孙。\n未见拂云梢，已引鞭骥根。\n包藏霜雪姿，隐忍苔藓痕。\n其傍茁小草，同出东帝恩。\n恩深草先高，抱箨殊末掀。\n岁寒两何如，一笑凝诗魂。",
        "dynasty": "宋",
        "collection_info": null
    },
    {
        "uuid": "a17e26458813c28e93f72bd48d48a758",
        "title": "猗猗亭夜月",
        "author": "毛滂",
        "content": "猗猗亭下竹，娥娥竹上月。\n微风静兰路，水石相映发。\n盈前婵娟子，秀色粲玉骨。\n褰衣往从之，露泣苔侵袜。",
        "dynasty": "宋",
        "collection_info": null
    },
    {
        "uuid": "249d84a990c43bea6874e411cc32807f",
        "title": "溪上",
        "author": "毛滂",
        "content": "溪光照秋房，娟然卧流萍。\n水仙弄幽姿，寄余汀洲情。\n眷怀玉色子，弄波濯尘缨。\n夜寒有佳意，属此泠然清。",
        "dynasty": "宋",
        "collection_info": null
    },
    {
        "uuid": "0f295775dbd951a7b250587bf1568b40",
        "title": "十二月十二日雪晴成允蔡君扁舟携诗见临次韵奉答",
        "author": "毛滂",
        "content": "蔡子下笔生涛澜，少时往往思涌泉。\n便当自作五鳯楼，画楹刻桷皆蛮笺。\n昨日千秋桥畔雪，杨花蝴蝶相联翩。\n径唤红粧弄春色，千壶快倒万锦纒。\n那知蔡子足践地，柳车送客已復延。\n摇竿孤唱颇自得，闭门高卧初谁贤。\n幸来饷子小楼日，共看檐影移残年。\n东堂夜寒剑有气，北窗昼静琴无弦。\n高门悬薄固疏矣，所忧饿虎犹须鞭。\n齿摇目眵懒自荐，岂復珠贝如悬编。\n仙人玉树傥相待，只拟醉拍洪崖肩。\n尧舜之事不足惊，肯为儿女痴自怜。\n故山鹤帐久不往，白云封户端应全。\n吏卒无令守叔夜，弟子何妨嘲孝先。\n伯伦天地席幕尔，何处六翮犹争前。\n平生小吏轻子美，未害故人疏浩然。\n子今风霰动短褐，岂乏锦绣裁长篇。\n东堂那记城旦语，唯有诗律曾家传。\n墨香纸滑霜兔劲，明窗妙意常空圆。\n客来指似宁信此，自知食蜜甜中边。",
        "dynasty": "宋",
        "collection_info": null
    },
    {
        "uuid": "e1cad3e807ac689f00df202ffcdc14c3",
        "title": "李白于宣州谢朓楼饯别校书叔云一首十二月初六日夜独坐松斋怀抱良不佳饮少輙醉庭下梅两株月色皎然倚树微吟偶诵李白此诗有会予意者次其韵追和一首",
        "author": "毛滂",
        "content": "弃我去者昨日之日不可留，醉我心者今日之日多烦忧。\n秋风吹鴈渡汾水，斜阳随客下西楼。\n苑边麒麟守白骨，半夜安能保明发。\n小蛮为酌流霞春，醉倚梅花满怀月。\n暗香吹远月欲流，松声百尺唤清愁。\n早挂铜章老槐下，短蓑独速上渔舟。",
        "dynasty": "宋",
        "collection_info": null
    },
    {
        "uuid": "4b48989a9cde11474344f4ce8b211bac",
        "title": "孙使君见招以不茹荤得醉因过南禅老饭小休庵中作此诗寄之",
        "author": "毛滂",
        "content": "城南病客食不足，日与天随争把菊。\n饥肠昨作细泉响，岂识韭虀并豆粥。\n五州自有定远侯，虎头燕颔飞食肉。\n门前曲封何足道，酒出兵厨泻春瀑。\n康成温伟秀两眉，何啻五斛当一斛。\n席中珍句出半酣，但惊墨径通羣玉。\n不知清风静扫脾，徒见秋电寒摇目。\n相君脱粟好名尔，何用留侯归辟谷。\n我今枯槁固其分，尚有閒气蟠空腹。\n侯当下士屈体貎，屡唤不来仍不逐。\n羊臑鱼尾痴不食，却觅山僧煮寒蔌。\n敢烦庞生要栗里，欲谢杨公向疏属。\n午庵聊拂偃月床，卧听春飇过修竹。",
        "dynasty": "宋",
        "collection_info": null
    },
    {
        "uuid": "e859fc0edf0ece86447ca5e63db49eab",
        "title": "秋雨杜门久之比晴一出前村归闻陆令见过奉寄一首",
        "author": "毛滂",
        "content": "子桑闭门十日雨，何人裹饭相劳苦。\n忽窥晴色入疏帘，径向孤村寻老圃。\n不知双鳬念云水，欲下雀罗风送起。\n未容倒屣见王孙，岂是扬锤嫚公子。\n长安秋雨乃復来，山阴夜雪仍空回。\n他时乘兴幸告我，请扫门前红叶堆。",
        "dynasty": "宋",
        "collection_info": null
    },
    {
        "uuid": "a8eb5592889d1220864d270ab9bcff60",
        "title": "新酒熟奉怀曹使君",
        "author": "毛滂",
        "content": "水沙卧瓮青綀羃，浮蛆欲上真珠泣。\n蒙漫昆山清露零，洗下云腴和玉汁。\n小槽决决秋泉语，老盆艶艶春光湿。\n不妨力饮荐寒英，只忧秋老金肤涩。\n先生何翅七不堪，袍鞾裹缚肩骭急。\n醉乡礼法稍寛閒，倒着接䍦犹许入。\n南楼老子冰雪肠，咳唾珠玑纷可拾。\n未许王郎见短歌，已容赵壹唯长揖。\n迩来铃斋作禅观，锦瑟间多山玉立。\n欲留一斗向吴兴，何日南楼和月吸。",
        "dynasty": "宋",
        "collection_info": null
    },
    {
        "uuid": "fde80da6e0852f902072d9fa0bf67b43",
        "title": "立秋日破晓入山携枕簟睡于禅静庵中作诗一首",
        "author": "毛滂",
        "content": "西风初起无人乡，云深万籁含清商。\n山容便与新秋凈，稻花已作丰年香。\n断蝉抱柳咽残月，卧霞排雾通朝阳。\n过桥寺影出疏木，入户竹色来低墻。\n蒲团纸帐两寂寞，独有老桧磨风霜。\n东堂老子喜睡人，来借一榻乐未央。\n含风涟漪开玉脊，小屏晚绿横潇湘。\n梦寒支枕风入髪，过眼冉冉茶烟苍。\n红薇花阴煮玉醴，满瓯飞雪置我旁。\n平生世味总如水，老大纵健肝膈凉。\n翛然此意不可道，卧看石竹凝孤芳。",
        "dynasty": "宋",
        "collection_info": null
    },
    {
        "uuid": "170fa3d7c03b17e9da39c7f18ac541ea",
        "title": "出都寄二苏",
        "author": "毛滂",
        "content": "近年好语开蹙额，廊庙主人还稷契。\n诸公彙进民所怀，左必提之右乃挈。\n善随类举皆可观，野无遗贤静岩穴。\n石梁有客少读书，神接前人望风烈。\n志与时违可奈何，居贱好高谋已拙。\n此身悠悠日江海，弔影行吟事酸噎。\n揣摩胸臆作西游，不成兴起惭豪杰。\n贾生恸哭初亦疑，十年自觉流清血。\n三书不用即山林，将前復却何从决。\n无因名姓累吴公，咫尺天光阻罗列。\n志士惜日诚可怜，每恨平津当老节。\n子云年少行所为，今出秦关独疲苶。\n郭门囓臂良感人，仲卿蓄缩翻伤别。\n叩关自鬻虽矜张，扫门愿见犹摧折。\n炙手门前车马多，排肩屡进不得彻。\n近来索米却求田，结绶弹冠非所觖。\n更令胸臆从谁开，一刺怀归定漫灭。\n槛虎饥馋尾漫摇，水尽海鲸当蚁垤。\n谁能忍耻寄我颜，妻笑嫂欺安用舌。\n北山记忆破腊来，远水扁舟两愁绝。\n云重山寒暝不开，孤帆夜落严陵雪。\n雷山老桐冻弦断，不作南风相暖热。\n一剑星昏共形影，每恐龙寒呵古铁。\n孟尝无炭暖置身，杜虽有指不得结。\n可怜危肩耸及耳，浩歌能復弥清冽。\n吴山忽见梅花谢，天助阳春生笔下。\n近檐呵欠面发红，故絮卖钱不须借。\n卖钱买船更欲西，墻头立燕留新泥。\n新开湖南接淮水，楚山翠入天低迷。\n细风平日两媚好，嫩黄梢转隋杨堤。\n河名已清色未改，减尽狂湍浊犹在。\n东风正和水面穗，恃赖夷犹百无殆。\n欎欎葱葱见帝台，祥烟瑞雾真佳哉。\n元都道士种桃手，露浥风吹今总开。\n山翠柔红亦得色，鬬妍意不相低徊。\n游蜂上下逐蝴蝶，蜜脾未饱争喧豗。\n幽谷黄鹂出晴昊，乔木几迁枝叶老。\n避寒何处过雪霜，依旧飞来语音好。\n少年走马红尘道，绣勒锦缘金络脑。\n窈窕花随宝盌飞，暝旋风吹玉山倒。\n可怜穷巷无芳菲，良辰不得开怀抱。\n闭门曝背借余暄，犹得爬搔驱虱蚤。\n逡巡迷目风沙颠，已报新花去如扫。\n乘离执衡又一时，万物从新炎帝造。\n柳线渐长成畏日，苦菜秀时蚯蚓出。\n烟绡雾縠自直钱，故葛绽联遮肘膝。\n凌人颁冰下霄汉，谁信朱门自无汗。\n蔗浆酪粉玛瑙盘，牙床角簟光凌乱。\n石梁孤客赁屋居，坐恐炊中忽麋烂。\n蚊虻噆肤俛听尔，何苦羣鸣恣喧玩。\n生嫌蒿艾昏泪眦，宁强掴撘酸吟腕。\n墻阴壁隙又出蝎，潜致小毒犹锥鑚。\n巫师祝痛已復遭，术非驱除真亦漫。\n听鷄起坐难饱眠，庶寛烦促须清旦。\n进不知名仍退却，既来亦好归不恶。\n羲和鞭御向西行，出门感此梧桐落。\n淡月孤烟侵晓昏，小雨凄风动冥寞。\n且欣编简堪卷舒，那知羞涩忧垂槖。\n钟鼓声沉北斗高，白日渐远倾葵藿。\n楚歌忽断隔黄芦，已见金山高磊落。\n须臾崩车天上行，长幡乱舞喧檐铎。\n苍穹白浪两低昻，黑蛟黄虬森喷薄。\n开帆插橹六鳌惊，男儿信命方自若。\n吴音嘲哳来船近，共怜远客逃沟壑。\n鸟倦知还羽翮垂，修竹茂林欣有託。\n故山茅屋良幽深，清泉浏浏石凿凿。\n蕨薇虽老芋栗甜，拾穗行歌亦云乐。\n买竿钓鱼谁更哀，贳酒涤器人应谑。\n士通五经取青紫，请谢夏侯乌有此。\n捷径须知自有涂，枉诵陈编腐牙齿。\n潼关坐息感二鸟，耿耿此心聊復尔。\n敢嗟与兄共槽枥，但苦酸醎异便美。\n拟希锯利效细黠，天与钝顽难力砥。\n五斗充饥未有时，却藏手板投耘耔。\n曩闻下惠恬小官，颇怪少游甘掾史。\n曼倩俄惊备大臣，李渤諌官呼不起。\n古人去就良不同，刚成亦足称男子。\n呜呼乘时正阨穷，怅望临食空投匕。\n丰山蒲牢铿有声，霜气感发非击棰。\n昌黎诱励方循循，广文薫炙皆名士。\n宋之善鸣挺有公，愿助下风唇口哆。\n当时一到匠石前，至今人或疑杞梓。\n大厦未完公勿忘，可惜空山终朽死。\n烧桐愿献太古音，处囊请试从今始。\n烛光有余真可待，无损公明公勿爱。",
        "dynasty": "宋",
        "collection_info": null
    },
    {
        "uuid": "80935c6310261a4d4f95eaf8fa0ca808",
        "title": "呈蔡内翰",
        "author": "毛滂",
        "content": "鄙夫十年江海客，岸草汀鸥随步屧。\n稍收晚景付长竿，河伯供鱼慰弹铗。\n烟云不鎻北阙心，飞出乱山青万迭。\n束书却入国东门，觚棱瑞日明书笈。\n蹇驴破晓踏春泥，谁家暖气生牙颊。\n门前宾客鄙可怜，纷如寒蚕饥望叶。\n主人看屋客看地，士气萧条无一捻。\n迩年恰得玉堂家，名在执鞭犹炜烨。\n玉堂丈人廊庙资，宝帯垂鱼光遶胁。\n棣萼青春自一门，璇题白日常三接。\n侧闻好士礼作罗，纤鳞弱翮归渔猎。\n蹉跎岁晚曳裾人，半雕鬓绿仍随牒。\n涧溪幽菜傥可羞，试杂万钱聊一筴。",
        "dynasty": "宋",
        "collection_info": null
    },
    {
        "uuid": "166dd8f21ff6ab8eb9e58e149c84907a",
        "title": "病中独坐",
        "author": "毛滂",
        "content": "千秋桥畔桑麻村，槐阴覆砌绿映门。\n关门谁觅病居士，掩书不读愔不言。\n明窗养石作幽伴，苍骨孤痩栖秋痕。\n潇湘洞庭入眼界，念随鱼鸟芦花根。\n端知此想无是处，聊遣幻变驱昏烦。\n请言居士往少壮，烹羊炰羔酒拍盆。\n离骚百过亦径醉，万事形影如空尊。\n襄阳老孟识此意，数凭楚些招其魂。\n秖今流落口吻燥，病乃乘间排吾阍。\n病多诸念反衰冷，念冷却觉丹田温。\n此田不应供喜怒，外物稂莠那可存。\n诛稂去莠要及早，俗虑可吐不可吞。\n鷄犬相闻太古末，居士中有五亩园。\n舒迟不称子男服，要须结佩纫芳荪。",
        "dynasty": "宋",
        "collection_info": null
    },
    {
        "uuid": "25e6233e3f01b149bf028631636772c6",
        "title": "友龙侄来别留诗次韵",
        "author": "毛滂",
        "content": "樵青煎茶青竹裏，汝欲过门鹊先喜。\n我家千里凌风驹，岂比虺隤鞭不起。\n我亦西游倦始归，久阔相望老白眉。\n归家且与阿戎语，长吟未觉长康痴。\n雨急烟寒波渺茫，念汝束书辞故乡。\n归时先驱烦蜀令，却过竹间寻漫郎。",
        "dynasty": "宋",
        "collection_info": null
    },
    {
        "uuid": "1c94b09e984c4b375c900d77ede1f78c",
        "title": "登闻鼓诗",
        "author": "毛滂",
        "content": "九重赤涂高如天，四海黔首纷于蝝。\n众蝝望天若无路，区区有意常能宣。\n乃知听卑四聪达，万里呻笑如邮传。\n朝阳门外登闻鼓，鼓下章飞如急雨。\n一声直堕勾陈中，谁言天门严九虎。\n江南小吏无技能，鼓间餬口何云补。\n仆饥马瘦晓徐行，官曹下马初无营。\n解衣小睡须臾散，鼓亦十日无一声。\n疑非官家设鼓意，细问乃復知人情。\n文昌相公眼如月，坐见万里分毫髪。\n苍生痛痒吾一身，与汝一家无楚越。\n有求径投家丈人，鼓面蛛尘寄萧兀。\n亦何道业冠皋夔，民得由之初不知。\n平生胸中医国法，尽变黄馘为秀眉。\n力进唐虞作元气，酲醲病酒何劳治。\n端知听讼破癥尔，洞见五藏聊决之。\n造化昇平唯一笔，弼成尧舜垂衣日。\n墨客诗人慕响来，朱草嘉禾时一出。\n登闻终日何所闻，但听清风颂声溢。\n江南小吏未归山，乞与居山相似閒。\n半饥终未免索米，饱饭亦復胜抱关。\n鼓稀有声吏窃食，愧此无用毛髪斑。",
        "dynasty": "宋",
        "collection_info": null
    },
    {
        "uuid": "1a3434e8354c9a53b509fb2c9bc64099",
        "title": "隋堤写怀寄上右丞",
        "author": "毛滂",
        "content": "前年买符入函谷，归来柴车仍露宿。\n似闻石室陈圗书，敢累山公为题目。\n苍梧祗觉波浪高，尺泽那知鳞尾秃。\n已将倦翮谢风云，便拟閒身寄松竹。\n何庸復来良自嗤，聊当尔耳谁能卜。\n生长寒乡非挟炭，老去刚膓徒仰屋。\n此日可惜那敢轻，流年已徂无计逐。\n淮山可人长好色，随潮入落裁瞬息。\n隋堤官柳今许长，前年雪裏曾相识。\n尚有寒蜩抱残叶，晚风凄瑟真相逼。\n斜阳更在柁楼明，孤烟已转榆湾黑。\n浊流奔猛似欺人，前去高桅万牛力。\n但令寸进殊不恶，行或止之那可测。\n朝廷无阶亦何往，想见夔龙在君侧。\n取士端须拔十五，除吏何妨论八百。\n为郎二世疑有命，自着一生能几屐。\n定知此意不在多，久从笔研安能掷。\n太常掌故本下才，未怪间关难射策。\n仲翁陆陆元先售，却令小苑东门后。\n人生有志将毋同，异时善舞输长袖。\n此去谁家借蹇驴，偪仄终看饭山瘦。\n平生读书过百纸，本是烟波钓徒尔。\n笔床茶竈轻鼎钟，雨笠烟蓑傲朱紫。\n如今却着从事衫，犹喜无材堪鼓吏。\n自从束帯对小儿，久妨痛饮追名士。\n会须出处今勇决，进仍不合当休矣。\n试来乞公五十犗，投竿往觅任公子。\n岂特区区守鲋鲵，更与侯生向温水。",
        "dynasty": "宋",
        "collection_info": null
    },
    {
        "uuid": "9357ef495c0a698e5b8f42e5b068f77d",
        "title": "比得貍一枚所过輙馥然有香时时翳兰丛下而引其鼻若能自择其所处貍之族最多独牛尾食之可口江西亦呼为玉面然彼以甘肥遭烹而此独以能香为人所贵非众貍可望也为作此诗一首",
        "author": "毛滂",
        "content": "春山得貍躯胁细，苍头抱携香着袂。\n丛兰密处曲庇身，狐鼠何疑相睥睨。\n定非青丘阿紫家，恐是中台餐柏裔。\n太真妃子紫绣囊，一生长伴瑞龙香。\n石竹花开浴殿暖，何时馨郁栖珠珰。\n秖今弭耳空山内，时下山腰出云背。\n弄香浅草已袭人，试杂江蓠为君佩。\n儿童手摩初不恶，狐貍貎似安能辈。\n糟中玉面甘人颐，何食而肥蒸不悔。\n东堂老子有香缘，百和烟间回盻睐。\n相从真亦得所哉，便呼铜鸭为尔配。",
        "dynasty": "宋",
        "collection_info": null
    },
    {
        "uuid": "e85476038e756e1627cf1a3f65f1dd2d",
        "title": "和郭倅见寄",
        "author": "毛滂",
        "content": "折节何须万夫后，蟹螯居左杯居右。\n先生老丑谁使然，天孙安能司唾呕。\n尚无一字得三缣，何如卖之不龟手。\n与公正自一家人，公家日月余扃牖。\n每得新诗如见公，风流好在灵和柳。\n题舆那听仲举辞，宣室应怀贾生久。\n当年竹马定不乏，旧雨垫巾无恙否。\n我今信手任翻羮，谁解苦心杯置肘。\n看公隽翮当在前，笑我劳驱空晚朽。\n东山掩鼻直可人，庸肯嗫嚅论不偶。\n槛中摇尾未必然，试看于莵薄栏吼。",
        "dynasty": "宋",
        "collection_info": null
    },
    {
        "uuid": "d4047412a01a9608869d39650b95f74d",
        "title": "次韵奉酬蔡成允",
        "author": "毛滂",
        "content": "蔡子诗锋新发硎，晓压吾境横长城。\n玉关食肉何足计，饭山日午吟肤清。\n叩门念子忧吻燥，银瓶急燎苍蝇声。\n云龙为子起风腋，要使飞将身趫轻。",
        "dynasty": "宋",
        "collection_info": null
    },
    {
        "uuid": "608bffaa2315f50b2267731e0f876146",
        "title": "对雪作诗未竟曹使君寄声招饮因成篇以寄",
        "author": "毛滂",
        "content": "东风欲辞阊阖殿，未向百花枝上见。\n先拂瑶台玉蘂丛，联翩时落玲珑片。\n水晶宫中清晓寒，蝴蝶窥帘轻暝旋。\n素光冷逼翠云裘，玄冰暗结青光研。\n诗成玉屑帯冰书，兴随月绕清溪徧。\n兔园老笔生阳春，墨葩不待微和扇。\n明朝当见郢中吟，雕樽快覆鹅黄面。",
        "dynasty": "宋",
        "collection_info": null
    },
    {
        "uuid": "abcec9d17ce690f2d68769fd5c39b0d4",
        "title": "刘秀才明仲当赴礼部试从县令毛某乞诗聊作一首",
        "author": "毛滂",
        "content": "君不见广文博士老郑虔，才名四十寒无毡。\n又不见汉阳计吏赵明叔，文章不如一囊钱。\n胸中道腴五味足，外虽枯槁中芳鲜。\n不妨止有书一束，索米未肯侏儒贤。\n平生固用笔耕尔，行发墨颕收丰年。\n会当少见会稽绶，勿嗟已卖琅琊田。",
        "dynasty": "宋",
        "collection_info": null
    },
    {
        "uuid": "63a02cbae0d078831f89073f108a8b63",
        "title": "次韵曹子方对雪以诗见招观灯",
        "author": "毛滂",
        "content": "柳外东风旗影转，身远鸣珂心想见。\n碧瓦朱楼不夜城，走马插花春一片。\n锦靴玉帯簇金鞍，回雪惊鸿都转旋。\n我书细字对短檠，油尽灯昏月窥研。\n那知研节有七盘，但课旧书须百徧。\n病骨烦招愧后车，新诗乞与书团扇。\n明年相望隐侯乡，犹共碧霄端正面。",
        "dynasty": "宋",
        "collection_info": null
    },
    {
        "uuid": "aa2f069839ab2443a0040f10474c6b28",
        "title": "对岩桂一首寄曹使君",
        "author": "毛滂",
        "content": "玉阶桂影秋绰约，天风为捲浮云幕。\n婵娟醉眠水晶殿，老蟾不守余花落。\n苍岩忽生云月裔，仙芬凄冷真珠萼。\n娟娟石畔为谁妍，香露着人清入膜。\n夜深碎月寒相就，酴醾却作伤春瘦。\n弄雪仙人淡纻衣，烟裙不着鸳鸯绣。\n眼中寒香同谁惜，冷吟径召梅花魄。\n小蛮为洗玻瓈船，晚来秋瓮葡萄碧。",
        "dynasty": "宋",
        "collection_info": null
    },
    {
        "uuid": "5173683ffca2017025c0ce3b6f4f9dac",
        "title": "久客",
        "author": "毛滂",
        "content": "平生故人同偪仄，近者不见云泥隔。\n男儿命好百不忧，封侯起第如戏剧。\n我痴正亦坐命穷，眼暗头童守书策。\n风吹破屋雪入怀，独与蜗牛夜争席。\n旧雨人来今不来，唯有五穷充上客。\n人生覊旅谁过我，欲归岂惜还乡帻。\n腹中郁勃不耐事，何用使人轻跛瘠。\n登山未厌日月流，掩关但恐功名迫。\n读书岂从升斗计，劳生却为精神惜。\n不能与君争上车，主人未必如车泽。\n但烦东风送帆脚，摇竿鼓枻三江碧。",
        "dynasty": "宋",
        "collection_info": null
    },
    {
        "uuid": "e1e80e681161b5916e7acb571dd54461",
        "title": "仆性懒慢喜睡而吏事亦早休因得遂其欲琳老数语仆曰当屈伸步趋以散欎滞乃以诗送白术或云饵术能长生绝谷致神仙苟未至尚能耐寒暑其骨健轻难老傥然则仆异时芒屦布裘步寻此老于径山之上尔",
        "author": "毛滂",
        "content": "先生晓开城旦书，坐与老农相嗫嚅。\n槐阴翠圆吏已散，归来下帘手捻鬚。\n胸中百纸无处使，静看穷达如呼卢。\n身閒睡饱亦不恶，何用一跃惊骀驽。\n去年凿池筑潜玉，清夜明月挂碧芦。\n先生独吟亦径醉，谁见露鹤寒相呼。\n径山老人笑疏懒，云当运动如户枢。\n朝来此老意不已，溪寺破雨遗天苏。\n紫房鴈觜擢烟缕，细根蚯蚓蟠苔肤。\n茯苓虽老避芳液，团参已贵惭云珠。\n先生领意手自植，衣袂馥馥侵蘼芜。\n从今抱瓮十日往，欲将后健酬前劬。\n何时一饱翳鳯凰，缑山月夜听笙竽。\n长吟往觅五色麟，翩然那復烦双鳬。\n坐看白驹变古今，浮沤流电皆须臾。\n此语险怪傥未然，引年聊与昌阳俱。\n不须仙人九节杖，他年要与猱争途。\n凌霄峰头觅此老，登山过水安用扶。",
        "dynasty": "宋",
        "collection_info": null
    },
    {
        "uuid": "9a7c67772a6718dcbd74e4c786c47f20",
        "title": "陪曹使君饮郭别乘舍夜归奉寄",
        "author": "毛滂",
        "content": "金波灔灔梨花玉，春色两枝娇映肉。\n夜堂莺燕落梁尘，秋帘风露昏银烛。\n倦客归来半白头，旧约参差两黄菊。\n新年斗酒亦径醉，道旧驩然能五六。\n御史家儿反温克，风前玉树何由俗。\n上客凛凛八尺身，秀在两眉诗在腹。\n醒狂司隶醉奈何，猛雨澜翻无软热。\n不嫌呼酒反劝君，要看春空云郁郁。\n明朝宁辞一日病，清时未可三闾独。\n倒冠落佩郭南门，长庚晱晱山簇簇。\n回头一笑堕渺茫，卧听桐鱼唤僧粥。",
        "dynasty": "宋",
        "collection_info": null
    },
    {
        "uuid": "6e53a4c0cb5cfb672dd8716ef701a266",
        "title": "曹使君置酒石桥山用肉字韵作诗见招不果往復用前韵奉寄",
        "author": "毛滂",
        "content": "玻璃瓶中新压玉，趋脍腥唇脯麟肉。\n紫丝步障破烟霏，饴鼎灼炊千蜡烛。\n山英饩公却薄相，木兰坠露和秋菊。\n此公骨秀气欲仙，石室名深三十六。\n端知仁祖有胜致，岂比彦伦徙隽俗。\n速收熊轼屏旌牙，细步云梯上岩腹。\n局畔虽无斧柯烂，林间恐有蟠桃熟。\n素书自愧无因缘，蕙路难陪踏芬郁。\n南山食蕨得我専，东山携妓唯公独。\n他年丘壑定参差，小留莫遣归心簇。\n相对行厨洗玉盘，松花自煮颜家粥。",
        "dynasty": "宋",
        "collection_info": null
    },
    {
        "uuid": "ef342fc419a9bbae4266bac44f0ace58",
        "title": "谢人分寄密云大小团",
        "author": "毛滂",
        "content": "密云不雨西郊黑，小龙蜿蜒出朝夕。\n中有濯枝三日霖，可洗流金千里赤。\n大龙雨足意貎閒，万里泽流纔一息。\n无心自为百谷仰，变化风云聊戏剧。\n一杯洗心未足言，看瀁沧溟太空湿。\n大月已圆当久照，小月未满哉生魄。\n雨龙出此云月间，背负青天拥霄碧。\n岂惟大旱有云霓，解作丰年雪花白。\n黄绫袋子天上来，本是闽山早春色。\n金盘珠露犹浥封，琼房玉芝记相识。\n朱门日上三槐梢，大官初颁万钱食。\n松风忽响第一泉，乳花徐开练波立。\n我公胸中冰雪明，不受一尘乘间入。\n宁烦多饮气自清，乞余贱客犹能及。\n此客覊贱亦喜茶，老叶唯知煎若涩。\n藜羮粟饭每称是，九天云腴讵应得。\n旧闻作匙用黄金，击拂要须金有力。\n家贫点茶秪匕筯，可是鬬茶还鬬墨。\n东归得此希世珍，真同被褐而怀璧。\n笔床茶竈下三江，欲寄残年向泉石。\n砂缾煮汤青竹林，会有玉川来作客。",
        "dynasty": "宋",
        "collection_info": null
    },
    {
        "uuid": "e19c5ce887fd9872aef04720755f969f",
        "title": "东风辞",
        "author": "毛滂",
        "content": "冻云不凝层冰活，阿香推车上空阔。\n龙蛇梦惊鳞甲暖，霰雪影断清光夺。\n玉帝手持发生机，驰召东风俾迴斡。\n东风驾言正月头，先驱持律吹九州。\n劳苦万物抱憔悴，嘘呵太和如汗流。\n草根暖回土膏动，僵冷尽起寒威收。\n习习熙熙远相属，原隰龙鳞吹小绿。\n韶光渐深人不知，但见新新自相续。\n珠玑零露日缤纷，要助东风力作春。\n向使不来慰枯槁，正应合抱皆樵薪。\n眼明初破玄冥黑，咄嗟万物回颜色。\n何但桃李着荣华，未遗兔葵并燕麦。\n万物之命悬东风，谁云兰台敢争雄。\n披襟受之不容易，羣公不有归我公。\n我公人英国尚父，代天与天通肺腑。\n夔龙土苴直唾弃，有作自令物鼓舞。\n为时生公岂非天，身任重大宁偶然。\n气压千官山不动，德行四海春无边。\n东风功成看万彙，雨露涵濡宁惜费。\n我公经纶亦如春，惠养元元作元气。\n万口祝公如一辞，愿公颜朱髪常黟。\n那知东风共无边，年年会与青春期。",
        "dynasty": "宋",
        "collection_info": null
    },
    {
        "uuid": "b14cd143394cdb0c58fbed2b5e25c6cf",
        "title": "上曾枢密",
        "author": "毛滂",
        "content": "燕齐日暮客不归，新丰主人岂相知。\n不须买丝绣平原，不用黄金铸子期。\n会当酸咸有同好，主簿且须归祭竈。\n请见临川太尉公，此语难为俗人道。\n我公悦士甘如肉，万钱供客饭脱粟。\n读书始堪属大事，谁论少文织薄曲。\n眼看齐相不六尺，太史犹忻事鞭策。\n胸中端正在眸子，岩电两瞳秋汉碧。\n致君尧舜不足惊，升平本付公辈人。\n西郊浓云含雨色，可胜枯槁怀阳春。\n门前宾客马如蚁，谁是我公天下士。\n趦趄欲进仍厚颜，纷纷无乃辽东豕。\n蹇驴破帽栖尘坌，曳裾最晚空余恨。\n草奏犹堪试傔人，无令归作潜夫论。",
        "dynasty": "宋",
        "collection_info": null
    },
    {
        "uuid": "d541e31133a5d55c56283ec2b7e46d02",
        "title": "元度生日",
        "author": "毛滂",
        "content": "临安有山插圆紫，公家松楸当峻峙。\n子胥涛江相向流，秦望横前为案几。\n众言北山绝雄胜，世当公相贵莫比。\n那知上帝赉良弼，岳灵孕秀初萌此。\n有山如是固有人，兹虽人为亦天理。\n公生尚少抱经纶，前无夔龙何独似。\n胸中五经通圣人，笔端三代尊天子。\n富贵相寻蚤厌余，功名自会非所喜。\n惟天五福不可求，与公俱生亦久矣。\n生日寿公宁免俗，强復嗫嚅空可鄙。\n矧我何物可厚公，世味都如一杯水。\n古人白髪痛扫除，强饭黄精力能尔。\n公餐道腴睟在面，何待草木坚髪齿。\n愿公廊庙等山林，安乐百年无此彼。\n非公自寿盖寿人，坐看同老陶唐氏。\n端如八柱屹青苍，共承峻极何时已。",
        "dynasty": "宋",
        "collection_info": null
    },
    {
        "uuid": "f8015de5463e9133a8c8a2ac9d4235ca",
        "title": "隋堤采蕈",
        "author": "毛滂",
        "content": "老夫少时性豪侈，颇復慨想诸公子。\n家徒四壁不自怜，客来笑呼客且止。\n牧羊幸得时击鲜，种秫足救缾罍耻。\n萍虀豆粥何足数，红粱雀黍屡登匕。\n老来百呼无一诺，空瓢但酌三江水。\n侍祠何功费太仓，月赐万钱良过矣。\n秋采菊英春采荠，岁月无忧三百指。\n西湖两年相慰藉，东风为长莼丝紫。\n年来吏满官有程，退无可耕那得已。\n晓猿夜鹤谢游从，笔床茶竈供行李。\n异时浮家淮海上，鱼鰕舟量贱无比。\n白鱼截玉数尺长，本不论钱数鲂鲤。\n祇今寸鳞乃许价，无鱼自应相贵尔。\n谓当此行且空饭，弹铗而歌遶淮市。\n谁知一饱不足虑，造物尚得相料理。\n榆堤雨润风力和，老杨出菌鶵骈觜。\n轮囷长芽长云叶，磊落小丛攅玉蘂。\n呼儿采掇归自烹，不遣辛酸乱清美。\n五芝风味均茵凭，八珍品目当奴婢。\n不贪俎豆逐驽马，肯同腥羶怒蝼蚁。\n君看五鼎或杀身，未如老杨饥足恃。\n后逢枯朽慎勿薪，太和蒸之有如此。",
        "dynasty": "宋",
        "collection_info": null
    },
    {
        "uuid": "92a487a757b327d9f3d7a8d5b4ccfaa8",
        "title": "早春",
        "author": "毛滂",
        "content": "女夷争名亦早计，凌寒破腊回春意。\n不待梅花送消息，细风平日先妍媚。\n野塘冰鱼翻暖绿，官桥烟柳摇寒翠。\n佳人青鬓耐时节，彩幡初贴宜春字。\n唯有朱颜不我留，岁月翩翩定容易。\n柳车载穷安肯行，若华翳日何当试。\n忆昨狂心逐蝴蝶，踏月追春藉花睡。\n如今佩犊老东冈，杏花菖叶催田事。\n眼看风光搔白头，斜阳抱来空多思。",
        "dynasty": "宋",
        "collection_info": null
    },
    {
        "uuid": "46ba7a2cb46878a921a809a8ef163989",
        "title": "师文莫君以诗从仆求字顾非所长聊作一篇姑慰其厚意而已",
        "author": "毛滂",
        "content": "广文无毡风撼颊，冻坐慈恩书柿叶。\n乞米珍题矫龙鳯，望粥娇儿闹鹅鸭。\n不须欧家管城子，镂象雕犀作袍帢。\n娥眉曼睩初丰容，一笑自粲非宝靥。\n当时临池亦苦矣，烟苍雨暗漫襟袷。\n几何白骨变黄泥，安用玉轴留华箧。\n要当约略记姓名，作底碑傍坐疲苶。\n我今姓名亦懒记，几砚尘埃卧羊鬛。\n君诗求字得我惊，索金悬磬真所乏。\n归田当赋觅桃诗，岂有来禽青李帖。",
        "dynasty": "宋",
        "collection_info": null
    },
    {
        "uuid": "c51bedb1e340b81d0a5a23e147f67736",
        "title": "上湖守余行老",
        "author": "毛滂",
        "content": "先生吟文烦颊舌，未免诸生笑于列。\n跋前疐后谁使然，只有名多磨不灭。\n燕公策高思精壮，笔下辞华烂文缬。\n岳阳少屈何足云，自喜江山助清绝。\n墨畦笔径久榛芜，道山初识今文伯。\n鳯凰池畔未归身，水晶宫裏重游客。\n读书不知已几世，汲古长余绠千尺。\n莫贪云水供醉吟，尚有典章须粉泽。\n防风山前痴病吏，自笑着书玄尚白。\n蓬头承罂十年事，过眼法书今雾隔。\n那知流落得依凭，天与虺隤寛辔策。\n汀洲白苹春几许，江南日落汀洲古。\n风光无恙似当时，犹与溪山相媚妩。\n昔人苦吟终不尽，秪今余秀当勤取。\n阿房赋客旧主人，试数文章犹第五。",
        "dynasty": "宋",
        "collection_info": null
    },
    {
        "uuid": "38fccb506513d7745c47e8e73b6888f5",
        "title": "题雷峰塔南山小景",
        "author": "毛滂",
        "content": "钱塘门外西湖西，万松深处古招提。\n孤塔昻昻据要会，湖光灔灔明岩扉。\n道人安禅日卓午，寺外湖船沸箫鼓。\n静者习静厌纷喧，游者趋欢穷旦暮。\n非喧非寂彼何人，孤山诗朋良独清。\n世间名利不到耳，长与梅花作主盟。\n嗟我于此无一得，曾向峰前留行迹。\n天涯暮景盍归来，坐对此图三太息。",
        "dynasty": "宋",
        "collection_info": null
    },
    {
        "uuid": "ecf64357c4d4aa6802131138561af110",
        "title": "寄程漕",
        "author": "毛滂",
        "content": "风流三老今无有，明珠双璧公其后。\n长安初见紫微人，山阳途识生风手。\n同时蜀秀共差迟，今日吴饿付忠厚。\n吴饿欲饱谈笑了，要使嘉禾出稂莠。\n紫薇宾客多云霄，谁数诸侯牛马走。\n黄金单尽会屠龙，白髪鬅鬙成画狗。\n绛衣玉具无处觅，将军纵在大夫取。\n公归愿作水衡丞，敢厌督邮辞五斗。",
        "dynasty": "宋",
        "collection_info": null
    },
    {
        "uuid": "527fe7eebbd53648ab3c3c16d101bc13",
        "title": "寄曹使君",
        "author": "毛滂",
        "content": "幕中墨客随车后，架上牙籤遮坐右。\n唯留笔研乃自鐍，岂惜车茵容吏呕。\n青霞老去云海深，旧游尚见翻涛手。\n寄声秀句风入怀，坐念清标月当牖。\n天公厚我过穆生，何止餍韩仍饫柳。\n请同韶濩公勿疑，老马由来识途久。\n近缘嗜酒识圣贤，已付长酣无可否。\n公当紫绶日垂腰，我已秃襟时见肘。\n慕公澄挠等清浊，叹我雕污终粪朽。\n诗从子建岂易亲，句语怀英那肯偶。\n清风自已入公脾，我如恶木何劳吼。",
        "dynasty": "宋",
        "collection_info": null
    },
    {
        "uuid": "49fb74568570569a457de9b4ea66c422",
        "title": "代人和御制上巳锡宴诗  其一",
        "author": "毛滂",
        "content": "赐禊追三日，闻莺啭万年。\n恩深重湛露，气暖入非烟。\n睿作端知圣，清尊不翅贤。\n眼明惊既醉，奎彩下云天。",
        "dynasty": "宋",
        "collection_info": null
    },
    {
        "uuid": "a39c5e1256c6d88d7b2097bcfeeb156d",
        "title": "代人和御制上巳锡宴诗  其二",
        "author": "毛滂",
        "content": "曲水传觞盛，皇祇布德初。\n海波翻雅奏，云露湿华裾。\n晴送君恩暖，寒收物意舒。\n春耕无叹息，庶不负于胥。",
        "dynasty": "宋",
        "collection_info": null
    },
    {
        "uuid": "5102e79af365389c052cf5d8b82402ee",
        "title": "送夏辟疆解官",
        "author": "毛滂",
        "content": "北风吹劲翮，凌厉欲云奔。\n门棒敛行色，县花消别魂。\n进舟寒濑涩，回首乱山昏。\n珍重操刀事，余言淡可吞。",
        "dynasty": "宋",
        "collection_info": null
    },
    {
        "uuid": "7f2b9b2344a0480bc98a221e8ad902d6",
        "title": "赵宣德生日",
        "author": "毛滂",
        "content": "仁飇扇佳气，暐暐自门庐。\n閒日风波外，长年霜雪余。\n冻醪含凿落，春意动篨䈝。\n定有升仙骨，黄精易扫除。",
        "dynasty": "宋",
        "collection_info": null
    },
    {
        "uuid": "5d1dc817176a123e988361cd67c7928c",
        "title": "送徐次山督邮之官",
        "author": "毛滂",
        "content": "外台纲纪掾，先辟汉名人。\n霜隼九秋气，风驹千里尘。\n乡评元自好，府望復名新。\n竹箭黄金镞，送君江水滨。",
        "dynasty": "宋",
        "collection_info": null
    },
    {
        "uuid": "dd633416edd5bf20904c1b8aded8fc8c",
        "title": "访琳老题溪上小轩",
        "author": "毛滂",
        "content": "小槛閒风物，高僧秀肺肠。\n隔溪通竹色，开户纳山光。\n拨雪晨蔬瘦，烧松午茗香。\n渊明归赋急，聊復此徜徉。",
        "dynasty": "宋",
        "collection_info": null
    },
    {
        "uuid": "2eb995d784bc88f13b3609cef790eedd",
        "title": "登普宁寺岁寒庵面江山之胜令人欲赋而长老因公出诗集相示作此诗谢之",
        "author": "毛滂",
        "content": "此老诸缘薄，诗情忽漫深。\n敲门移稳字，弹指得真心。\n松竹藏幽讨，溪山助苦吟。\n解鞍聊为赋，去不负登临。",
        "dynasty": "宋",
        "collection_info": null
    },
    {
        "uuid": "9159e685bf4efb26513e29cf1e7de1c9",
        "title": "八月二十八日挈家泛舟游上渚诗",
        "author": "毛滂",
        "content": "秋色向幽处，浮家聊远寻。\n醉来蓬鬓乱，卧入蓼花深。\n云壑封诗物，烟波留客心。\n未应儿辈觉，余醁且勤斟。",
        "dynasty": "宋",
        "collection_info": null
    },
    {
        "uuid": "87d1907d4024c5a1da33894625cb6959",
        "title": "和王宣义买菊栽二首  其一",
        "author": "毛滂",
        "content": "秋风有好色，寄在菊花团。\n弛担知新主，临池得细看。\n金房迎日秀，玉露作香寒。\n独负东篱意，年来漉酒干。",
        "dynasty": "宋",
        "collection_info": null
    },
    {
        "uuid": "851d9e7cf8c581c7ccf70463ec5b6aa8",
        "title": "和王宣义买菊栽二首  其二",
        "author": "毛滂",
        "content": "未见花盈把，先教蜂作团。\n孤根聊得售，秀色后当看。\n莫讶全开晚，须知独耐寒。\n云含堕檐日，天恐露香干。",
        "dynasty": "宋",
        "collection_info": null
    },
    {
        "uuid": "0156568e9fb99111723862520142abb1",
        "title": "阇黎从上人予往年香火院学徒也去之天竺益求其师之说归为邑人言之予自江东归见于昭庆寺喜其进学不已为作此诗",
        "author": "毛滂",
        "content": "世外忘家子，归来谁与游。\n烧香如意夜，茹菊钵盂秋。\n独节已萧冷，诸缘应罢休。\n渡江闻道日，少为故山留。",
        "dynasty": "宋",
        "collection_info": null
    },
    {
        "uuid": "2441d87b8bb7d5e11313fc2321e00b06",
        "title": "去国呈蔡元度",
        "author": "毛滂",
        "content": "去国黄流急，搔头白髮新。\n牛衣还卒岁，狗监定何人。\n奏傔宁妨跛，为郎正碍贫。\n鄙文无恙否，醤瓿盍相亲。",
        "dynasty": "宋",
        "collection_info": null
    },
    {
        "uuid": "01eae82d2de4d3c59764d1b359cc1f06",
        "title": "书禅静寺集翠堂示堂中老人琳径山诗",
        "author": "毛滂",
        "content": "烟岫供寒翠，风帘舞小晴。\n短墻分竹色，虚户纳松声。\n弄笔云窗暖，煎茶玉醴轻。\n端知孤桧月，独伴夜禅清。",
        "dynasty": "宋",
        "collection_info": null
    },
    {
        "uuid": "645f33aafface124a302472942dfc963",
        "title": "次沈会宗韵",
        "author": "毛滂",
        "content": "故人老萧散，久客寡谐同。\n病骨侵山雨，孤帆落渚风。\n水清应弔影，坐阒想书空。\n我亦青州阔，经年不一中。",
        "dynasty": "宋",
        "collection_info": null
    },
    {
        "uuid": "2da6f4f22a5b0f4417d1b660b3f4f00c",
        "title": "谢陈进士见示诗赋并以为别",
        "author": "毛滂",
        "content": "陈子赋可喜，十诗仍好辞。\n亦云余事尔，何累壮夫为。\n语浸初已漫，笔峰时出奇。\n息肩当益学，葵圃未应窥。",
        "dynasty": "宋",
        "collection_info": null
    },
    {
        "uuid": "13b745b4288464042028aa651bcfc866",
        "title": "赵乐道輓诗二首  其一",
        "author": "毛滂",
        "content": "耆旧雕零尽，归来悲故乡。\n云山横爽气，杖履属空床。\n蚤发名难没，终荣德未央。\n芝兰日夜长，遗范在诸郎。",
        "dynasty": "宋",
        "collection_info": null
    },
    {
        "uuid": "fd9388ace34ece1288d79109bceb2ee2",
        "title": "赵乐道輓诗二首  其二",
        "author": "毛滂",
        "content": "贫贱通姻好，凄凉累赏音。\n空知典刑在，谁听短长吟。\n飞鹤窥塘水，眠牛傍柏林。\n龟鱼迎拄杖，犹出画桥阴。",
        "dynasty": "宋",
        "collection_info": null
    },
    {
        "uuid": "949c25ad95ae59ee560869306b5af1d8",
        "title": "徐守生辰",
        "author": "毛滂",
        "content": "徐卿二子后，吉梦亦罴熊。\n骨气本英物，文华今鉅翁。\n聊因颔燕出，已觉额犀丰。\n谁伴岁寒色，冰霜十八公。",
        "dynasty": "宋",
        "collection_info": null
    },
    {
        "uuid": "5706b50e72e63adfda5d9d0f27d3983b",
        "title": "宿莲花寺顷从清献公游今十年矣",
        "author": "毛滂",
        "content": "一径通松竹，入门闻夜香。\n青灯孤照佛，斜月静归廊。\n未厌逢僧拙，终惭涉世忙。\n十年犹彷佛，一梦自凄凉。",
        "dynasty": "宋",
        "collection_info": null
    },
    {
        "uuid": "6e73d2891afb4dac0086a82e38ba5381",
        "title": "去国",
        "author": "毛滂",
        "content": "马剑何妨壮，琴书半不轻。\n心通平野阔，眼接众山明。\n老大空行李，疏慵岂利名。\n夏侯知苦学，殊未劝归耕。",
        "dynasty": "宋",
        "collection_info": null
    },
    {
        "uuid": "a01bc1b4e380c4bbd99f86309b3692d7",
        "title": "林进士数见过又遗一诗辄以奉报",
        "author": "毛滂",
        "content": "夫子胡为者，行吟颇自奇。\n少年应苦学，今日定何之。\n天地空羸马，肝膓饱旧诗。\n江边餬口掾，风雨共凄凄。",
        "dynasty": "宋",
        "collection_info": null
    },
    {
        "uuid": "a11da34a4826e6f24969dd53a78456ae",
        "title": "束装",
        "author": "毛滂",
        "content": "束装亲匣剑，拨火唤劳饙。\n鸦散鷄声断，烟低野色分。\n徘徊半树月，拍塞一山云。\n叫助日车上，扶桑犹未闻。",
        "dynasty": "宋",
        "collection_info": null
    },
    {
        "uuid": "8874e39a195caae3a2d174d2e452c636",
        "title": "逢故人",
        "author": "毛滂",
        "content": "落日仍江县，相逢下马鞍。\n频忧从者病，可奈故人寒。\n老大囊书脱，平生匣剑干。\n长年祇少睡，忽漫语盘桓。",
        "dynasty": "宋",
        "collection_info": null
    },
    {
        "uuid": "a2e702bedbae6dd4feb919a987499d6a",
        "title": "欲入山访参寥预令探梅",
        "author": "毛滂",
        "content": "谁作东州客，支公合往还。\n想无诗外事，聊辍定中閒。\n拂石须相憩，留云欲共攀。\n为寻梅发处，先过向南山。",
        "dynasty": "宋",
        "collection_info": null
    },
    {
        "uuid": "56a29f410199862d26c9f5309a5061f5",
        "title": "仲夏月夜怀陈西安",
        "author": "毛滂",
        "content": "飞盖西园夜，抽毫失谢君。\n徘徊下修竹，暗澹入浮云。\n素彩漫仍见，微芒细可分。\n徒知此纨扇，离毕未前闻。",
        "dynasty": "宋",
        "collection_info": null
    },
    {
        "uuid": "ec8eaee415e06fe474cfec0336573def",
        "title": "十月十日访琳道人于禅静寺与之徘徊泉石间甚久道人云有大龙团藏亦数年食且几尽因出刀圭许而龙躯仅余一爪色理极苍古又云赵清献公尝得须菩提画像乃张画壁间煎所谓龙爪以饷仆迫夜来归坐县之东堂见月奉寄一首",
        "author": "毛滂",
        "content": "道人泉石畔，饷我欲盘桓。\n见爪苍龙古，颦眉古佛寒。\n家风真草草，诗句自珊珊。\n今夜东堂梦，云披月万竿。",
        "dynasty": "宋",
        "collection_info": null
    },
    {
        "uuid": "3580084b55adbb000eb62a54c75c4c38",
        "title": "崇福宫雨中种柏",
        "author": "毛滂",
        "content": "未障侵檐日，先留出殿烟。\n雨根蚯蚓活，风叶凤凰翩。\n直节从孤瘦，寒姿定老坚。\n君王千万寿，合作酒如泉。",
        "dynasty": "宋",
        "collection_info": null
    },
    {
        "uuid": "88454123d2d8af4455c6caabaeeb98af",
        "title": "和贾耘老  其一",
        "author": "毛滂",
        "content": "渴令平生病，年来病更多。\n腰仍难老折，膓亦旧无他。\n知子眠三径，逢秋欲七歌。\n勋名邮传尔，唯日饮无何。",
        "dynasty": "宋",
        "collection_info": null
    },
    {
        "uuid": "9ae2d8ad1f76507372cd683ad4553da9",
        "title": "和贾耘老  其二",
        "author": "毛滂",
        "content": "河阳春在否，柳外小朱扉。\n曲径虵应鬬，危檐鸟欲飞。\n主人同燕幕，归意属渔矶。\n莫待羣花笑，秋风鬓绿稀。",
        "dynasty": "宋",
        "collection_info": null
    },
    {
        "uuid": "76c1264d6e10ee567c69e8862c85146d",
        "title": "熊侍郎挽词",
        "author": "毛滂",
        "content": "蚤见声华就，终违勋业寻。\n余忠朝露泣，遗直夜台深。\n威落诸蛮胆，恩留五岭心。\n从今舍人様，万柏覆萧森。",
        "dynasty": "宋",
        "collection_info": null
    },
    {
        "uuid": "b453788dd8c7f98891b64ad3dfb773dc",
        "title": "题陈用中行藏楼",
        "author": "毛滂",
        "content": "此楼託萧冷，莫会子登临。\n弔影漫愁独，书空谁语深。\n帘开不尽眼，云起未休心。\n咫尺颜渊坐，高风无古今。",
        "dynasty": "宋",
        "collection_info": null
    },
    {
        "uuid": "bae189500a223aefded8d78a9b4ded73",
        "title": "郑君瑞示同诸公游定空佳什仆亦久欲与君瑞寻春衰病方窘风雨以故未果聊次韵一首",
        "author": "毛滂",
        "content": "佳哉五英隽，并驾玉为林。\n倾盖分不浅，好山情已深。\n春光不约略，晴意恰沉吟。\n老病未堪出，诗锋遥见侵。",
        "dynasty": "宋",
        "collection_info": null
    },
    {
        "uuid": "4164aafb20a0d72f104783d56d828d1f",
        "title": "送教长老入山",
        "author": "毛滂",
        "content": "秋容正摇落，山意恰凄清。\n冰彻万缘冷，云随两屐轻。\n冥鸿那復下，膏火莫重明。\n天地邮亭尔，百年真倦生。",
        "dynasty": "宋",
        "collection_info": null
    },
    {
        "uuid": "375bce25e9d381caed8d3a91cd8071bc",
        "title": "送僧常妙还永嘉",
        "author": "毛滂",
        "content": "杖策辞江寺，秋途谁与偕。\n霜风侵布衲，草露湿芒鞋。\n收钵无余事，还乡非俗怀。\n金刚真有力，魔避不须排。",
        "dynasty": "宋",
        "collection_info": null
    },
    {
        "uuid": "2d4eb71ffc353d5dc676db17c02aa07b",
        "title": "无畏道人居观音院奉寄一首",
        "author": "毛滂",
        "content": "松石真佳伴，云山得破颜。\n高人本无住，倦翮自知还。\n诗外尘缘尽，斋余齿颊閒。\n何消一句子，截断碧溪湾。",
        "dynasty": "宋",
        "collection_info": null
    },
    {
        "uuid": "cd13d8377754e87238ba50fd477ad84e",
        "title": "晓出响应山过静林道中奉寄琳老",
        "author": "毛滂",
        "content": "晓色开霜坂，饥乌啄麦畦。\n山腰余雪瘦，天面冷云低。\n寒意梅花北，禅心柏子西。\n窗前借残月，照我度前溪。",
        "dynasty": "宋",
        "collection_info": null
    },
    {
        "uuid": "5c98c4d4d4cd2776e2bf84eac61b124e",
        "title": "下渚湖",
        "author": "毛滂",
        "content": "春渚连天阔，春风夹岸香。\n飞花渡水急，垂柳向人长。\n远岫分苍紫，澄波映渺茫。\n此身萍梗尔，泊处即吾乡。",
        "dynasty": "宋",
        "collection_info": null
    },
    {
        "uuid": "5fd3ba4be17bfe87a424447cecdf31c6",
        "title": "题余英馆",
        "author": "毛滂",
        "content": "故第园林改，遗亭壁户新。\n垂虹一桥月，夹绣两堤春。\n花落俯流水，鸟啼怀故人。\n凭栏看翠竹，无意数游鳞。",
        "dynasty": "宋",
        "collection_info": null
    },
    {
        "uuid": "57ef9ebac424b4045769fd2df6c2cbbc",
        "title": "上林内翰二首  其一",
        "author": "毛滂",
        "content": "内廷吴陆善文书，绝代如公可数渠。\n科斗他年载深厚，楞伽终日伴清虚。\n济时即展经纶业，华国聊施采色余。\n想为君王话尧舜，玉堂对罢夜何如。",
        "dynasty": "宋",
        "collection_info": null
    },
    {
        "uuid": "fb621df823bcff32462c3b54ea586e48",
        "title": "上林内翰二首  其二",
        "author": "毛滂",
        "content": "短褐风霜可奈何，懒求长袖舞阳阿。\n九迁行辈青云满，百谪形骸白髮多。\n束带壮怀浑龃龉，角巾闲约亦蹉跎。\n山公有意相题目，季绪无容独诋诃。",
        "dynasty": "宋",
        "collection_info": null
    },
    {
        "uuid": "d4cf226ace293cd9be8a4328825d9bf4",
        "title": "次韵曹子方",
        "author": "毛滂",
        "content": "盾威正赫忽衰残，人意浑如水面寛。\n触石端来慰枯槁，随车定见湿朱丹。\n初忧连畛秋无种，岂望如云晚可观。\n天遣商羊为公舞，绝胜九仞见回鸾。",
        "dynasty": "宋",
        "collection_info": null
    },
    {
        "uuid": "ddadc4c9bd6ba7da76793a23029c5f7b",
        "title": "寄蔡学士",
        "author": "毛滂",
        "content": "陆陆微生不可论，半饥半饱过朝昏。\n春来但见瞳花乱，寒退长余鬓雪繁。\n老愧门墻忝宾客，归来耒耜教儿孙。\n会应飞堕江湖去，定向离骚寄客魂。",
        "dynasty": "宋",
        "collection_info": null
    },
    {
        "uuid": "a68355e86eca3d1ef26d060c9ad5dc61",
        "title": "师文莫君以仆治东园甚力官满且去为赋诗以道眷然之意次韵奉答",
        "author": "毛滂",
        "content": "小桃繁杏何须论，只要池边竹半林。\n不养鳬鹥怜渌浄，苦留风月伴清深。\n后人来荫十围木，故老看移一亩阴。\n分付庭梅管春色，长官情味此花心。",
        "dynasty": "宋",
        "collection_info": null
    },
    {
        "uuid": "b053f9ef53c896828e3b784393aab7f3",
        "title": "次常山简叔祥",
        "author": "毛滂",
        "content": "归来久客鬓俱苍，渐喜无人馈五浆。\n未免高僧问劳苦，故应乔木慰凄凉。\n山中猿鹤人谁健，门外蒿莱想自长。\n为谢邦人岂吾薄，要当六印遶腰黄。",
        "dynasty": "宋",
        "collection_info": null
    },
    {
        "uuid": "5d1f67ed85c370a5c8a93a38f64e4564",
        "title": "柳轩雪夜",
        "author": "毛滂",
        "content": "曛黄飞雪已填门，独夜人依老柳根。\n故遣捲帘从骨冷，不妨开卷自灯昏。\n余英煮茗春云动，润气留香宿雾繁。\n但觉诗脾两清绝，可劳骚客赋招魂。",
        "dynasty": "宋",
        "collection_info": null
    },
    {
        "uuid": "65933129769083f8c03e6bff0f9e65c0",
        "title": "书怀寄赠曾公衮",
        "author": "毛滂",
        "content": "宦情光景半樵渔，病惰仍忘百纸书。\n赋就祇堪供醤瓿，齿残未可释盐车。\n朱蓝要使辞秋断，芝菌犹当出腐余。\n惭愧少翁能下士，马曹知马自应疏。",
        "dynasty": "宋",
        "collection_info": null
    },
    {
        "uuid": "a9d856d382eefe5d93a5a99bbdb60c56",
        "title": "仁义驿中",
        "author": "毛滂",
        "content": "骑驴何似贾司仓，行李唯余古锦囊。\n秋后恰容鹰脱架，春来会有燕投梁。\n清时无用材虽拙，白日能閒策亦长。\n惭愧平生负三尺，一成泉石欲膏盲。",
        "dynasty": "宋",
        "collection_info": null
    },
    {
        "uuid": "fb0711cc64ee959821662665c14a6d66",
        "title": "次韵许簿游响潭回",
        "author": "毛滂",
        "content": "一派飞泉湿岭云，岩花娟好尚余春。\n黄紬病惰谁如我，碧玉寒清自照人。\n山水窟中为俗吏，簿书丛裏得诗邻。\n一篇宠寄高难和，万卷端知笔有神。",
        "dynasty": "宋",
        "collection_info": null
    },
    {
        "uuid": "d55059b640f133b54e123688c73765a4",
        "title": "东归呈元度",
        "author": "毛滂",
        "content": "此生文字送分阴，羁旅无材发噤吟。\n鬓底星星侵晚色，胸中落落负初心。\n端知坐索长安米，那復能弹单父琴。\n投老襄阳真自弃，蹇驴东去乱云深。",
        "dynasty": "宋",
        "collection_info": null
    },
    {
        "uuid": "df220eff7160910f787817fa1f86fb21",
        "title": "哀程袁州",
        "author": "毛滂",
        "content": "坐令荆国得髦英，清献先生语不轻。\n汉使曾观楚风俗，蜀翁未识鲁书生。\n杨林坠露随沉魄，丛玉留诗负夙情。\n欲问典刑波浪阔，遥知兰砌五经横。",
        "dynasty": "宋",
        "collection_info": null
    },
    {
        "uuid": "e5c6ea2886b2947a0bc97fa3975ff15e",
        "title": "郭别驾秋日行县奉寄一首",
        "author": "毛滂",
        "content": "秋壑相迎故出奇，便应到处小迟迟。\n不妨簿领纷遮眼，未碍岚光秀入脾。\n小睡宁寻儿女梦，新诗定写水云姿。\n旧巾垫角风流在，何许杉篁暮雨时。",
        "dynasty": "宋",
        "collection_info": null
    },
    {
        "uuid": "f2d9bcbf062e484926773feac5336074",
        "title": "从范使君求酒",
        "author": "毛滂",
        "content": "方寸陶陶事不根，但知力饮送朝昏。\n无田种秫空为吏，有曲成封即闭门。\n避暑此间真有意，悲秋今日得无言。\n孔公坐上多余沥，昜满农家老瓦盆。",
        "dynasty": "宋",
        "collection_info": null
    },
    {
        "uuid": "1f4fd323afc1ce98c58198a7e5c10e28",
        "title": "重来",
        "author": "毛滂",
        "content": "出门聊作书生咏，倚马犹能梁父吟。\n汾水宁无注书地，秦关已老弃繻心。\n重来樵钓深相识，未遍湖山拟细寻。\n白眼何劳预人事，但知要得酒船深。",
        "dynasty": "宋",
        "collection_info": null
    },
    {
        "uuid": "9eb9e2b40bd88081905e6b4bfde24ad7",
        "title": "属者观池槛清明泉激石立芦丛交碧文禽并绚翛然发湖山之远态无辇毂之浮埃杜子美云朱门之泥涂士子不见其泥涂良非是也",
        "author": "毛滂",
        "content": "图书多似道家山，池槛清虚不绮纨。\n万壑春藏三石秀，五湖秋入两芦寒。\n冰泉喷激珠成贯，绣羽沉浮花作团。\n谁伴玉皇香案吏，光风霁月在阑干。",
        "dynasty": "宋",
        "collection_info": null
    },
    {
        "uuid": "6a306c722f97c0b197e189ee3a49810a",
        "title": "闻诸君不裹粮游山暮归清坐静林僧居相与乐以忘饥仆老病独在见遗辱君瑞示诗盛道僧居梅竹之赏輙次韵奉答",
        "author": "毛滂",
        "content": "禅房何许最清深，庾岭梅边晋竹林。\n饷客好山胜挈榼，遗予病骨任支琴。\n应餐秀色嚥溪茗，想待暗香来水沉。\n何似拍浮从我醉，夜船藉月碧千寻。",
        "dynasty": "宋",
        "collection_info": null
    },
    {
        "uuid": "ae667c72e5d9ce9006a21b20bba48fd7",
        "title": "送巨中教授解官",
        "author": "毛滂",
        "content": "天公怜我欲无邻，得近芝兰久益芬。\n定免幼安还割席，拟从东野若为云。\n归鞭那有蓝关雪，别梦应通鲁水芹。\n强饭勉之书满载，与君千里共斯文。",
        "dynasty": "宋",
        "collection_info": null
    },
    {
        "uuid": "601e5b31f3eb86b8879f1bdf5daa23b6",
        "title": "次韵琳老中秋月",
        "author": "毛滂",
        "content": "玉斧修轮灭玷痕，金精铸魄凝寒清。\n缀云都去秋心浄，囊露新添夜眼明。\n气接瑶台端可御，地漫银汉定谁倾。\n何时天竺山前路，细听烟崖坠子声。",
        "dynasty": "宋",
        "collection_info": null
    },
    {
        "uuid": "77dac56853f63d8b5569cee5dd917eb2",
        "title": "仲夏月夜怀陈西安",
        "author": "毛滂",
        "content": "长怅浮云点太清，祇今何许问天晴。\n浑怜短夜相催下，不放孤光自在明。\n幸与高楼通远览，未劳残烛更前行。\n此心对酒萧条在，咄咄置之聊自倾。",
        "dynasty": "宋",
        "collection_info": null
    },
    {
        "uuid": "9d775a1f59b3f77d09758679194d12e0",
        "title": "上执政",
        "author": "毛滂",
        "content": "廊庙无尘鑑色寒，私门谁启手亲关。\n万邦和气君臣裏，一代文章伯仲间。\n多士扬眉诣东閤，真人拱手倚南山。\n青天白日才亭午，不遣云随霰雪还。",
        "dynasty": "宋",
        "collection_info": null
    },
    {
        "uuid": "aa5d1fabd47fadd79f30bce3ab5a5e7c",
        "title": "访郑叔详回得花满盘作短诗以寄",
        "author": "毛滂",
        "content": "参军肯自笑苍颜，花趁篮舆簇玉盘。\n剩取必知丛蝶恨，欵行聊许路人看。\n娟娟静静春情好，淡淡浓浓粧色残。\n已遣小蛮歌送酒，故教乱插竹皮冠。",
        "dynasty": "宋",
        "collection_info": null
    },
    {
        "uuid": "58e6abcc94272b5fdd40603e6a6cffe8",
        "title": "东堂独坐怀琳老二首  其一",
        "author": "毛滂",
        "content": "闻道年来多掩关，高情定满渺瀰间。\n秋风不怕清难忍，晓日应分暖伴閒。\n欲唤扁舟弄云水，已疑小阁厌溪山。\n东堂枉把归来赋，惭愧寒空倦翮还。",
        "dynasty": "宋",
        "collection_info": null
    },
    {
        "uuid": "25323c41d3a3e2bbcdfcd4ebc4047815",
        "title": "东堂独坐怀琳老二首  其二",
        "author": "毛滂",
        "content": "柏炉烟冷尚余薫，老去孤城愈不羣。\n沙上晚晴知独往，堂中秋思与谁分。\n隔溪有伴萧萧竹，对户无情冉冉云。\n南北东西均是寄，定回归鴈不应闻。",
        "dynasty": "宋",
        "collection_info": null
    },
    {
        "uuid": "65a038e768f2f34f8af2764170f1f3d1",
        "title": "六月二十日舍贾耘老溪居旦起蔡成允见访仆方蓬头赤脚坐溪上乃用此见成允而君不以为无礼反寄诗有褒借意甚愧过情戏作一首奉报",
        "author": "毛滂",
        "content": "寒溪破晓喜相过，不怪蓬头尚养疴。\n跃马怀金君蚤晚，历阶歃血我蹉跎。\n诗人自与尘埃远，病骨终惭粉泽多。\n别寄钓鱼船上曲，要留风月伴烟蓑。",
        "dynasty": "宋",
        "collection_info": null
    },
    {
        "uuid": "a302459535d99783e83e809626234a89",
        "title": "坤成节",
        "author": "毛滂",
        "content": "穆穆真人第几天，九龙扶辇下非烟。\n定知蟾彩腾光夜，聊待蟠桃得熟年。\n国步无疆金柱健，官声有道兔罝贤。\n大邦欲效封人请，珍重祇园妙相仙。",
        "dynasty": "宋",
        "collection_info": null
    },
    {
        "uuid": "b3e77442535aca660dc622070a3a2441",
        "title": "对月",
        "author": "毛滂",
        "content": "柳梢地面绝微风，一片寒光万里同。\n冰骨直疑潜裏换，尘心都觉坐来空。\n蚌胎有露珠成颗，蟾窟无云玉作宫。\n莫怪幽人吟到晓，不知清兴自无穷。",
        "dynasty": "宋",
        "collection_info": null
    },
    {
        "uuid": "ffaf3db9717eaf8c47f5ead53c689968",
        "title": "道上口占",
        "author": "毛滂",
        "content": "屹屹高山自两边，纷纷鷄鸭苦当前。\n败垣过竹还当道，脱叶凭风欲半天。\n定恐黄茅藏伏兔，更呼青汉落飞鹯。\n一寒如此空形影，独赖狐裘三十年。",
        "dynasty": "宋",
        "collection_info": null
    },
    {
        "uuid": "a722a55a1031ae3c17ee6bb25dbd3dda",
        "title": "谢郭倅见访",
        "author": "毛滂",
        "content": "及榻青苔迭乱钱，端知骯脏倚门边。\n蒿莱岁晚荒三径，殽酒人疏问一廛。\n懒慢容教着帽进，传呼惊起藉糟眠。\n分庭未觉题舆宠，下士徒知公子贤。",
        "dynasty": "宋",
        "collection_info": null
    },
    {
        "uuid": "6ec027efa7095b25765b6b52b4055c60",
        "title": "建中上元以雨雪败悬灯以国忧罢行乐仆又以老病连日在告辱师与成君见示佳章聊作一首",
        "author": "毛滂",
        "content": "老去追游骨亦疲，黑甜唯觉睡如饴。\n渐差素彩弄华髮，犹梦清妍侍曲眉。\n愧甚雕樽负珠履，独余残雪照书帷。\n未妨管领东风在，官柳溪梅不用疑。",
        "dynasty": "宋",
        "collection_info": null
    },
    {
        "uuid": "fc95f18b1e03613904d397690a255ab6",
        "title": "充叟九兄以书问鄱阳官况因亦问讯",
        "author": "毛滂",
        "content": "信来频慰别离魂，苦问官情却懒言。\n多睡正随蝴蝶梦，相怜空愧鹡鸰原。\n幸无俗客于书户，遥想青山对县门。\n定是放衙能少事，悠哉岸帻步槐根。",
        "dynasty": "宋",
        "collection_info": null
    },
    {
        "uuid": "602826864e3abb0c2b0731d7bd07c382",
        "title": "去国",
        "author": "毛滂",
        "content": "年来去国故迟迟，坂上长鸣老益悲。\n不作居山惭捷径，彊须了事学痴儿。\n风霜冷面何能笑，藜藿空肠未厌饥。\n里巷定无杨得意，朝廷合有郑当时。",
        "dynasty": "宋",
        "collection_info": null
    },
    {
        "uuid": "a2d57d5015e7a95db9e01d3aa2e08bef",
        "title": "红梅",
        "author": "毛滂",
        "content": "何处曾临阿母池，浑将绛雪点寒枝。\n东墻羞颊逢谁笑，南国酡颜强自持。\n几过风霜仍好色，半呼桃杏听羣儿。\n青春独养和羮味，不为黄蜂饱蜜脾。",
        "dynasty": "宋",
        "collection_info": null
    },
    {
        "uuid": "b7a8c86fd986c461c74cbaf4ef355ab4",
        "title": "次韵成允寒秀亭",
        "author": "毛滂",
        "content": "伐蒿种竹作清深，洗石锄垣出翠纹。\n玉节露匀新带月，苔肤雨涩细留云。\n四檐妍色开晴晓，一亩浓阴寄夕醺。\n陶令醉时烦客去，梦魂潇洒与谁云。",
        "dynasty": "宋",
        "collection_info": null
    },
    {
        "uuid": "39e74b5ce45fd76a9571dc627417c3f7",
        "title": "十二月二十六日出郊访无畏诗禅暮归奉寄",
        "author": "毛滂",
        "content": "寒郊独往兴悠哉，问讯山翁破腊回。\n犀轴冰寒苕水句，衲衣雪暗锦营埃。\n归时烟树鸦声集，望处溪窗山色来。\n此意儿童终不觉，闭门脱屩拂莓苔。",
        "dynasty": "宋",
        "collection_info": null
    },
    {
        "uuid": "10f4e7a3d4aec2bdfd72547a4da4906a",
        "title": "次韵方明叔见赠",
        "author": "毛滂",
        "content": "法书乱眼极牛毛，卒业何时愧李翱。\n好在先生无燥湿，老来秀句绝孤高。\n不知蹭蹬沉鸾枳，却念疏慵似马曹。\n谁荐薛公经行着，折腰江县岂殊褒。",
        "dynasty": "宋",
        "collection_info": null
    },
    {
        "uuid": "6d22fafe06214d6e8997295606aef6b8",
        "title": "曹使君舍夜饮归步月出城山色如画作诗一首寄曹",
        "author": "毛滂",
        "content": "西曹满百第相闻，东阁招延气自春。\n鸡肋天教辞怒臂，牛心公与慰馋唇。\n酒红欲去风吹颊，山碧来迎月满身。\n步入柏阴清夜急，敲门惟有鹤譍人。",
        "dynasty": "宋",
        "collection_info": null
    },
    {
        "uuid": "1e5174d7054ccb6372d3afc55fde6639",
        "title": "对雪二首  其一",
        "author": "毛滂",
        "content": "玉京咫尺不应疑，龙凤交横舞屡僛。\n素色可能粧粉并，真香直到齿牙知。\n珠楼先晓月未落，瑶草自春天亦私。\n千里一裘谁有様，邹郎吹律为熏之。",
        "dynasty": "宋",
        "collection_info": null
    },
    {
        "uuid": "8cae1f44aca3cdb082a391d9df88654d",
        "title": "对雪二首  其二",
        "author": "毛滂",
        "content": "空庭白凤舞毰毸，扑帟窥帘去却回。\n柳絮似将春色到，梅梢不认月华来。\n轻盈舞殿三千女，缥缈飞天十二台。\n定有仙人来种玉，蓝田归计少徘徊。",
        "dynasty": "宋",
        "collection_info": null
    },
    {
        "uuid": "007e1ff3857f7f4d348a41c9e04c70af",
        "title": "桐君山邑人呼为小金山桐君所庐也",
        "author": "毛滂",
        "content": "塔庙新严迹半空，山前山后但孙桐。\n楼台影压浮天浪，钟鼓声随过岸风。\n定有龙宫在深碧，初疑海市变青红。\n众医不识人间病，遗箓谁知药石功。",
        "dynasty": "宋",
        "collection_info": null
    },
    {
        "uuid": "daeaa078b28018715b4b192b4867bdfc",
        "title": "代人和孟羽",
        "author": "毛滂",
        "content": "东野多穷輙自鸣，半生云水共将迎。\n朝廷纤悉收遗老，笔势巉岩压后生。\n天上恩袍新草色，道傍诗句古钟声。\n出秦壮思磨锋锷，欲破刘郎五字城。",
        "dynasty": "宋",
        "collection_info": null
    },
    {
        "uuid": "0250867bbc13dcf74e3fe9d8f63d8c41",
        "title": "生日",
        "author": "毛滂",
        "content": "要作人间浩荡春，便应三日对东君。\n万牛早汗十围木，百谷终甘一寸云。\n天下公侯端有种，日边鸿雁不离羣。\n宝炉善颂区区尔，何似君陈德似熏。",
        "dynasty": "宋",
        "collection_info": null
    },
    {
        "uuid": "305aac25c259a2e803efc7e28e2723f9",
        "title": "代馆职应诏和元夕",
        "author": "毛滂",
        "content": "太平乐事及黎元，桂月兰灯照有年。\n景焰煌煌浮魏阙，清光穆穆抱尧天。\n皇明爥远辉星斗，睿唱宣和胜管絃。\n十二明珠供照乘，夜光飞出九重渊。",
        "dynasty": "宋",
        "collection_info": null
    },
    {
        "uuid": "a4a45445fe16fa518ef64ba5b4e76590",
        "title": "送朱朝夫过江北",
        "author": "毛滂",
        "content": "爱君如竹可无君，君去吾归麋鹿羣。\n他日漫同千里月，明朝相望一江云。\n余尊尚得须臾语，新句那能欵曲闻。\n人到寄书应不识，花间但觅醉参军。",
        "dynasty": "宋",
        "collection_info": null
    },
    {
        "uuid": "b0da282877339f1084fa9e7f5299a465",
        "title": "送遐举解德清县章",
        "author": "毛滂",
        "content": "吏最年来三再书，野梅官柳映归途。\n不容车下牛将犊，犹说桑间雉领雏。\n万里摩霄看鹄举，一城卧辙作儿呱。\n东邻病骨谁料理，十驾相追肯少须。",
        "dynasty": "宋",
        "collection_info": null
    },
    {
        "uuid": "4c41550da4235416e188aca303e64da6",
        "title": "和孙守三月二十七日开宴",
        "author": "毛滂",
        "content": "绣段遮檐玉刻樽，扬州春色最先醺。\n落花风起舞茵捲，秀岭烟生媚黛分。\n酥面锦靴轻转雪，粉吭牙板细留云。\n要他桃李长依旧，不借东君借冦君。",
        "dynasty": "宋",
        "collection_info": null
    },
    {
        "uuid": "5266af9ef92b7a6253e8cd879f62a0df",
        "title": "次韵曾公衮",
        "author": "毛滂",
        "content": "翩翩公子蚤知名，诗句年来特地清。\n客馆可应堪倒屣，芜编曾不累悬衡。\n南飞倦翮都无兴，北道主人终有情。\n想见绿疏前夜雨，跳珠甃玉伴吟声。",
        "dynasty": "宋",
        "collection_info": null
    },
    {
        "uuid": "5951ce8bdfb7e61e8773cbfdc01416c9",
        "title": "县境不雨数遣比丘祷佛于庙祀龙于社皆不雨闻龙居响潭水中往潭湄刑鹅而祀之初崖月微明有风飒然动衣袂祀竟云物出雨态生已而遂雨然岁丰时和盖造物者之力而龙之惠也至前此不雨乃令之无状所召尔县之诸儒反为歌诗以雨归令甚无谓聊作一诗奉报",
        "author": "毛滂",
        "content": "自酌椒浆酹紫渊，步虚声彻羽衣翩。\n坛心月冷刑鹅俎，雨脚风摇浴狶天。\n百里饱看红䆉稏，一杯轻愧黑蜿蜒。\n韦编漫记经纶事，老对云雷却惘然。",
        "dynasty": "宋",
        "collection_info": null
    },
    {
        "uuid": "ab026ba2f25ee0c0877dc8163e243770",
        "title": "县境不雨祷响潭得之明日一龟出潭水上取以归县斋诸进士有诗因作一首",
        "author": "毛滂",
        "content": "崖云送雨一村凉，千顷扶疏绿颖香。\n白马谁将河伯命，缁车先趣大夫装。\n老来未觉巢莲近，远去惟知曳尾忙。\n趁我还山先辟谷，林间日月伴君长。",
        "dynasty": "宋",
        "collection_info": null
    },
    {
        "uuid": "8b26aa12dbcda81e1378ac93805a9169",
        "title": "孙使君约观灯以病不果往以诗见强次韵和酬",
        "author": "毛滂",
        "content": "罗绮山前捲旆风，夜游车马画图中。\n落梅已恨青春减，投辖那忧碧酒空。\n座上精明唯定国，眼中耐久祇元同。\n勤呼为惜莲灯烂，多病犹贪芋火红。",
        "dynasty": "宋",
        "collection_info": null
    },
    {
        "uuid": "94127833411a7924695cd12ce7aa8df0",
        "title": "灯夕当三日而罢今至四日五日国人尚纷然出游势不可禁天既雨仍作小晴老稚皆有閒暇不迫之色千兵所至驩呼随之此前未有也闻使君復为人强出聊作小诗记一时之事",
        "author": "毛滂",
        "content": "廉纤飞雨为谁休，烂漫悬灯总未收。\n自是一年无叹息，不妨五夕得嬉游。\n后车莺燕春声软，前骑熊罴夜气遒。\n两行红纱三百炬，插花携酒趁遨头。",
        "dynasty": "宋",
        "collection_info": null
    },
    {
        "uuid": "ade8cb3212919949188f4da80fe2c97a",
        "title": "定光梅开仆以病未能往观亦缘此辞闾丘之约今辱示诗走答一首",
        "author": "毛滂",
        "content": "七里梅花自一村，县楼目断暮云深。\n玉人为弄昆溪笛，尘榻空横单父琴。\n知有春心传庾岭，可无雪兴在山阴。\n金鞍簇马何时到，试听东堂偪仄吟。",
        "dynasty": "宋",
        "collection_info": null
    },
    {
        "uuid": "63273e692a198ea75a81ae3bb3d5dbc6",
        "title": "伯骏同官以仆祷雨龙湫屡效百里荐岁熙和官曹无事作诗见宠輙次韵奉酬一首",
        "author": "毛滂",
        "content": "荐岁熙和属卧龙，得分閒暇与君同。\n春筐缕雪衾裯足，午甑吹珠颊辅丰。\n蜥蜴兴云谁汝信，商羊舞雨自言功。\n州人欲识余霙雪，寄与飞廉百里风。",
        "dynasty": "宋",
        "collection_info": null
    },
    {
        "uuid": "af090b4e879c79862a72a58c78f863dd",
        "title": "代张兰送太守",
        "author": "毛滂",
        "content": "电转双旌雨结愁，水流行色过芳洲。\n剩风残月谁交取，别酒离歌且驻留。\n千里溪山记诗伯，一年莺燕识遨头。\n朝天不作含香伴，为想林间春意幽。",
        "dynasty": "宋",
        "collection_info": null
    },
    {
        "uuid": "7114879fd08d2ceb5033fe5fa3e75985",
        "title": "代张菊",
        "author": "毛滂",
        "content": "去年出郭麦风秋，忆共儿童迓细侯。\n烟雨一溪行色动，管絃千里颂声留。\n断魂南浦横离恨，注目东山想旧游。\n西槛露团春不管，抱丛寒蝶伴清愁。",
        "dynasty": "宋",
        "collection_info": null
    },
    {
        "uuid": "b5956297437ce65a0e06db8a961d6f15",
        "title": "王治中招余饮丹阳刘公雪苑英公在座主人俾余坐中席僧居左道居右众宾列坐两傍曰道之所在也余敢当此哉为诗以谢之",
        "author": "毛滂",
        "content": "宇宙中间道最大，禅仙并立儒为尊。\n谁将幻怪惊愚俗，总向虚空认法门。\n此土犹知名教重，昔人尚有典刑存。\n愧予晚陋羞前哲，愿以乡盟齿弟昆。",
        "dynasty": "宋",
        "collection_info": null
    },
    {
        "uuid": "d952b2c82c8563d86d6ef7974755e378",
        "title": "和巨中游芝山",
        "author": "毛滂",
        "content": "俗状尘容欲养成，犹惭岫幌不吾扃。\n任慵读律知难入，忍睡看山輙暂醒。\n兰茁有时应吐秀，茗根无味强通灵。\n朝霞夕菊全堪饱，肯绐侏儒学岁星。",
        "dynasty": "宋",
        "collection_info": null
    },
    {
        "uuid": "b7e2bd757bcaa22f23a3b2ae708f907f",
        "title": "次韵答琳老",
        "author": "毛滂",
        "content": "云水肝肠要扫除，笔头费尽淡工夫。\n居山应免逢京兆，过我聊当见子虚。\n夜卧春蒲诸念冷，晚吟秋汉一峰孤。\n打包来作临卭客，车骑虽无亦甚都。",
        "dynasty": "宋",
        "collection_info": null
    },
    {
        "uuid": "70afee683408835cf73aa8d2a759c993",
        "title": "奉送径山无畏老人谒吴兴蒋使君无畏能作诗写字去径山五年遨游江南以归遂过仆于此聊馆之旁寺老屋三数间而已当坐名山胜刹大佛事而此非所宜安也",
        "author": "毛滂",
        "content": "一生凛凛伴龙湫，末后飘飘逐置邮。\n老屋相安真喣沫，扁舟独往亦浮沤。\n晴沙照影支离晚，寒研磨烟骨董秋。\n八月惊潮翻口角，铃斋说似古裴休。",
        "dynasty": "宋",
        "collection_info": null
    },
    {
        "uuid": "e650acd88cb7c0fb0146dcc1b9fc0872",
        "title": "送参寥游京师",
        "author": "毛滂",
        "content": "青鞋布袜脚腾腾，行住湖山自满膺。\n朝日已升天晧旰，秋风犹弄鬓鬅鬙。\n道逢京尹聊须避，坐列诸王傥可登。\n认取参寥泉上月，绿烟开处在觚棱。",
        "dynasty": "宋",
        "collection_info": null
    },
    {
        "uuid": "9906eaa1c1958f3e8c095d56e4abffa0",
        "title": "次韵琳老",
        "author": "毛滂",
        "content": "梦魂夜夜钓鱼台，怀抱何当亦好开。\n竹日一窗窥我病，溪风三里送诗来。\n天花散灭双瞳冷，香烬萧寒万相灰。\n欲与道人游物外，故山情在首重回。",
        "dynasty": "宋",
        "collection_info": null
    },
    {
        "uuid": "3d358c0b681460609b0a05eda1d08dac",
        "title": "径山无畏老人从旁郡来解包武康观音院昨日访别云当走钱塘吴兴二郡谒林丰二主人仆怪其枯槁淡薄士当无求于世反从事于王公门墻下老人知仆意因云二公有道士我佛所谓大长者辈今佛长城在彼我当归之仆是其说作诗以饷其行老人常挂瘗鹤铭于座右自言得其行笔法又苦吟名于士大夫间屡过仆东堂饭每称吾家饭美以故併载诗中",
        "author": "毛滂",
        "content": "海上仙人为守关，杖头风月冷金镮。\n秖缘长者曾倾盖，不为诸侯故出山。\n瘗鹤字勤衫袖黑，敲门诗苦鬓毛斑。\n归来一钵东堂饭，自有溪云作伴閒。",
        "dynasty": "宋",
        "collection_info": null
    },
    {
        "uuid": "19570aebffbad498a83cb66695faa880",
        "title": "仆罢官东归过杭州寓六游堂而楼阁倚空江山在目仆甚乐之无畏老师自武康送客至此过仆于此堂之上留饭终日顷仆作武康令居县之东堂每与师饭于堂上数称东堂饭美每食輙兼人别十数年饭犹健也然师于世故泊然了无芥蔕独于东堂故人若不能忘情者亦復可怪戏作诗一首其末併道所怀",
        "author": "毛滂",
        "content": "道人送客过林扃，先识穿云拄杖声。\n内苑深居无一念，东堂久阔尚余情。\n且欣能善将军饭，未怪频翻吏部羮。\n小住家风殊不恶，一江明月看潮生。",
        "dynasty": "宋",
        "collection_info": null
    },
    {
        "uuid": "b109b4451936c9dd281f5ccac62b0356",
        "title": "僧惠澄从余学诗",
        "author": "毛滂",
        "content": "花开花落古东溪，剩馥残膏今在谁。\n后世那能接光焰，上人聊復问藩篱。\n散花高座真无事，乞食空肠仅不饥。\n急唤清风下佳树，尽吹尘土出诗脾。",
        "dynasty": "宋",
        "collection_info": null
    },
    {
        "uuid": "eb1133fefda6d17d2aeb37c7bf846f2a",
        "title": "上元夜",
        "author": "毛滂",
        "content": "翠辇遥窥日角丰，阳光浮喜散云同。\n海山不动双龙矫，天信频颁一鹤通。\n胡越照临清景内，唐虞消息笑声中。\n六街鼓舞谁能强，三尺儿童识帝功。",
        "dynasty": "宋",
        "collection_info": null
    },
    {
        "uuid": "0ed6f67f0954285fec0a434b935cf89d",
        "title": "过静林寺用琳老韵作四绝句  其一",
        "author": "毛滂",
        "content": "空庭不见人，乌啄僧台食。\n林深露未晞，微风漏花沥。",
        "dynasty": "宋",
        "collection_info": null
    },
    {
        "uuid": "ba1eca2cada933c208149c1474476adf",
        "title": "过静林寺用琳老韵作四绝句  其二",
        "author": "毛滂",
        "content": "且来东堂日，相值柳桥西。\n痴莺弔落花，全学娇儿啼。",
        "dynasty": "宋",
        "collection_info": null
    },
    {
        "uuid": "8d5e3af75fba312d9c7bb37cf4649748",
        "title": "过静林寺用琳老韵作四绝句  其三",
        "author": "毛滂",
        "content": "橙花亦娟娟，照水弄清白。\n孤香少人知，黄蜂自为客。",
        "dynasty": "宋",
        "collection_info": null
    },
    {
        "uuid": "36b6650539a15a5e743b6bcd4aa07e07",
        "title": "过静林寺用琳老韵作四绝句  其四",
        "author": "毛滂",
        "content": "寒溪祇数尺，炯炯涵晴空。\n寄目谁与论，翠荇牵春风。",
        "dynasty": "宋",
        "collection_info": null
    },
    {
        "uuid": "1dc9d8392fe5667066a1fe79af034d1b",
        "title": "春词  其一",
        "author": "毛滂",
        "content": "日催红𩉾鞢，雪放绿蒙茸。\n莫向东郊去，王春在九重。",
        "dynasty": "宋",
        "collection_info": null
    },
    {
        "uuid": "5f5b50499055dc56e42d8363401a6a5c",
        "title": "春词  其二",
        "author": "毛滂",
        "content": "云母春冰薄，氍毺晓气暾。\n尚垂宵旰意，加惠及元元。",
        "dynasty": "宋",
        "collection_info": null
    },
    {
        "uuid": "5bcee59a74f7af9ac0b7bbcf53cfdd19",
        "title": "春词  其三",
        "author": "毛滂",
        "content": "雪尽牙籤暖，芸生竹简香。\n夜分犹乐此，定喜日舒长。",
        "dynasty": "宋",
        "collection_info": null
    },
    {
        "uuid": "c0405da51ba259b8c2f7ce99540b1421",
        "title": "春词  其四",
        "author": "毛滂",
        "content": "精华初结纽，璧水再逢春。\n杞梓扶疏见，君王自作新。",
        "dynasty": "宋",
        "collection_info": null
    },
    {
        "uuid": "b4f0ec0b170453be51b4cfdf874ef2d2",
        "title": "春词  其五",
        "author": "毛滂",
        "content": "云避南山晓，天回北斗春。\n荣光生八彩，寿色两嶙峋。",
        "dynasty": "宋",
        "collection_info": null
    },
    {
        "uuid": "1e2f3f1258d9e8a4e6facfe84b2cb120",
        "title": "春词  其六",
        "author": "毛滂",
        "content": "君恩破寒色，天笑觉春回。\n先暖延和柳，曾无羯鼓催。",
        "dynasty": "宋",
        "collection_info": null
    },
    {
        "uuid": "0c70daad44e65bc263be9294f4c110c4",
        "title": "春词  其七",
        "author": "毛滂",
        "content": "瑞日晖晖上，非烟冉冉收。\n晴川蚕可浴，翠潋荇初流。",
        "dynasty": "宋",
        "collection_info": null
    },
    {
        "uuid": "c2092560ceca35780a33b0145a594c55",
        "title": "春词  其八",
        "author": "毛滂",
        "content": "柏酒勤称寿，椒涂蚤却寒。\n静无游乐事，殊阔濯龙欢。",
        "dynasty": "宋",
        "collection_info": null
    },
    {
        "uuid": "726f9ab3edf7ba1018158871577017b4",
        "title": "春词  其九",
        "author": "毛滂",
        "content": "晓光开绣幄，晴色上金除。\n初进春衣窄，犹应澣濯余。",
        "dynasty": "宋",
        "collection_info": null
    },
    {
        "uuid": "9a9890c29d6cd2d3a438fe4c8922739b",
        "title": "春词  其一○",
        "author": "毛滂",
        "content": "庶草将蕃庑，羣阴自退消。\n迟迟杏梁日，长照紫宸朝。",
        "dynasty": "宋",
        "collection_info": null
    },
    {
        "uuid": "1046d39b2c631fec39e79cf7f5a77c1e",
        "title": "春词  其一一",
        "author": "毛滂",
        "content": "八风调养力，九地发生深。\n共被年丰赐，谁知日昃心。",
        "dynasty": "宋",
        "collection_info": null
    },
    {
        "uuid": "8f2a6d006d7a3b7910508a3bb519def0",
        "title": "春词  其一二",
        "author": "毛滂",
        "content": "睍睆黄鹂出，参差紫燕飞。\n君仁罿罻阔，惠及羽毛微。",
        "dynasty": "宋",
        "collection_info": null
    },
    {
        "uuid": "69ff09df591186f7a0a30b67ac0132f6",
        "title": "春词  其一三",
        "author": "毛滂",
        "content": "粉壁椒花馥，瑶钗彩燕翩。\n东风呼唤得，随意作春妍。",
        "dynasty": "宋",
        "collection_info": null
    },
    {
        "uuid": "c50a42158fdbf86a64b13b27aa64a187",
        "title": "春词  其一四",
        "author": "毛滂",
        "content": "日养千花气，风和百和香。\n君王自仁寿，柏叶更称觞。",
        "dynasty": "宋",
        "collection_info": null
    },
    {
        "uuid": "85a0f20c73220975522dbbb1d2c38cb1",
        "title": "春词  其一五",
        "author": "毛滂",
        "content": "宝历垂无极，璇玑转未央。\n绣楹膏露润，玉殿紫芝香。",
        "dynasty": "宋",
        "collection_info": null
    },
    {
        "uuid": "3ac007bff37dc33e4ac993a2f8c9140e",
        "title": "春词  其一六",
        "author": "毛滂",
        "content": "穆穆清光外，葱葱佳气中。\n云天看斗柄，寰海受和风。",
        "dynasty": "宋",
        "collection_info": null
    },
    {
        "uuid": "3f48697f4abc180b10eb39b839dd138b",
        "title": "春词  其一七",
        "author": "毛滂",
        "content": "玉甃兰封麝，瑶池柳养金。\n宸章先造化，摛藻自春林。",
        "dynasty": "宋",
        "collection_info": null
    },
    {
        "uuid": "66981884270ea2793fcf28793156fc84",
        "title": "夏夜",
        "author": "毛滂",
        "content": "毒暑弥三伏，微凉起二更。\n月窗风竹乱，烟渚露荷倾。",
        "dynasty": "宋",
        "collection_info": null
    },
    {
        "uuid": "0d203559db15163752cb88db7d2576f4",
        "title": "游石桥寄郭庭晦",
        "author": "毛滂",
        "content": "乱峰攒剑护清幽，万壑云烟暮不收。\n欲就诗坛借旗鼓，为君争取一桥秋。",
        "dynasty": "宋",
        "collection_info": null
    },
    {
        "uuid": "703d318d0758b9e65d474843f1e38f43",
        "title": "偶成二首  其一",
        "author": "毛滂",
        "content": "随风出岫不知归，身落黄尘梦翠微。\n本亦无心肤寸事，故山却合自由飞。",
        "dynasty": "宋",
        "collection_info": null
    },
    {
        "uuid": "4a92c20761941e2043abab99d716ffaa",
        "title": "偶成二首  其二",
        "author": "毛滂",
        "content": "此生弱草寄轻尘，辜负南山笋蕨春。\n好去桃花破浪暖，清风明月不辜人。",
        "dynasty": "宋",
        "collection_info": null
    },
    {
        "uuid": "fa35446a59969ff52f12f37c2fb2db82",
        "title": "琳老送瑶花数叶云作香烧气甚清馥",
        "author": "毛滂",
        "content": "璀璨谁将玉作春，天魔故恼老诗人。\n金炉送在东堂手，便有清香通四邻。",
        "dynasty": "宋",
        "collection_info": null
    },
    {
        "uuid": "eda70eff7ee2f2a07148c6d7ff699d98",
        "title": "德清五兄寄清茶",
        "author": "毛滂",
        "content": "玉角苍坚已照人，冰肝寒洁更无尘。\n凤凰雨露生珍草，不比榛芜亦漫春。",
        "dynasty": "宋",
        "collection_info": null
    },
    {
        "uuid": "7bbc2a0d7bbdb38f2a7f4a1275de52ff",
        "title": "送茶琳老",
        "author": "毛滂",
        "content": "道人诗思前溪水，流出山来亦自清。\n谩寄凤凰台畔雪，不妨竹裏润琴声。",
        "dynasty": "宋",
        "collection_info": null
    },
    {
        "uuid": "78232815335b6d39d10178d23c74f2ed",
        "title": "竞渡",
        "author": "毛滂",
        "content": "风旆悠悠水薄船，浪花翻覆自摇天。\n汨罗谁復追忠义，争快儿郎一棹先。",
        "dynasty": "宋",
        "collection_info": null
    },
    {
        "uuid": "31eae325a70385aaf5d6377f7b4b07b8",
        "title": "石校书",
        "author": "毛滂",
        "content": "按书使者过萧閒，但恐韦编有蠧干。\n岂识郝公藏万卷，平生检校费心官。",
        "dynasty": "宋",
        "collection_info": null
    },
    {
        "uuid": "bea2f1705282ae670011ad1099cd174a",
        "title": "雨中采石菖蒲  其一",
        "author": "毛滂",
        "content": "皂盖铜章久污人，青鞋布袜亦生尘。\n今朝独向秋云裏，幻出林泉自在身。",
        "dynasty": "宋",
        "collection_info": null
    },
    {
        "uuid": "26a5057362d92407db2beb28f5a2f454",
        "title": "雨中采石菖蒲  其二",
        "author": "毛滂",
        "content": "溅溅小水碧逶迤，丛菊寒深蔓翠垂。\n采得菖蒲未归去，满身烟雨立多时。",
        "dynasty": "宋",
        "collection_info": null
    },
    {
        "uuid": "efb96eda6cf1f03b754832443d1be72e",
        "title": "雨中采石菖蒲  其三",
        "author": "毛滂",
        "content": "秋云作伴更谁俱，颇惯登山不用扶。\n笑怪河阳种花手，杖藜破雨觅菖蒲。",
        "dynasty": "宋",
        "collection_info": null
    },
    {
        "uuid": "d4aced3239d089b6a9778269fdc77c97",
        "title": "雨中采石菖蒲  其四",
        "author": "毛滂",
        "content": "碧涧潺潺佩玦锵，锦苔织翠护昌阳。\n玉真新洗罗裙带，流出仙云水亦香。",
        "dynasty": "宋",
        "collection_info": null
    },
    {
        "uuid": "4748ee592d375b6517c6594f52d297d9",
        "title": "雨中采石菖蒲  其五",
        "author": "毛滂",
        "content": "小雨蒙茸湿槿花，卧云鸡犬是谁家。\n老人为指青崖路，童子能寻碧玉芽。",
        "dynasty": "宋",
        "collection_info": null
    },
    {
        "uuid": "12c38e2e201a506a7a9990d782b43948",
        "title": "闻琳老欲入山今少雨想未成行奉寄一绝",
        "author": "毛滂",
        "content": "野僧报我泉新白，此老居庵山更清。\n雨涩故应须小住，云寒端未出相迎。",
        "dynasty": "宋",
        "collection_info": null
    },
    {
        "uuid": "aec6d7bdf50fb5ace9855c1ee8f79c99",
        "title": "题贵溪翠颜亭二首  其一",
        "author": "毛滂",
        "content": "寒声着叶冥冥雨，晚色遮山冉冉云。\n且喜翠颜长好在，水边小住可无君。",
        "dynasty": "宋",
        "collection_info": null
    },
    {
        "uuid": "ee5551982a3d67d421f23c56f11045b3",
        "title": "题贵溪翠颜亭二首  其二",
        "author": "毛滂",
        "content": "船中自带红泥竈，亭上亲煎白乳泉。\n唯有溪山知此意，水风吹面晚萧然。",
        "dynasty": "宋",
        "collection_info": null
    },
    {
        "uuid": "11c87df9555fb835334a07db82549e52",
        "title": "赠程巽山人",
        "author": "毛滂",
        "content": "十年贫贱欲如饧，愧客殷勤话此生。\n试与宋君寻卜肆，长安东市雨新晴。",
        "dynasty": "宋",
        "collection_info": null
    },
    {
        "uuid": "fc3ffe9fa466f6b207b7f1afad7ab7b3",
        "title": "许子遇示二绝句见索乱道因次韵奉酬  其一",
        "author": "毛滂",
        "content": "苦吟正在郊寒处，露草秋虫亦共悲。\n过我聊当煮彭越，不须苦觅外孙词。",
        "dynasty": "宋",
        "collection_info": null
    },
    {
        "uuid": "3df2f641b7b5dd194146bec0a4d2b6b4",
        "title": "许子遇示二绝句见索乱道因次韵奉酬  其二",
        "author": "毛滂",
        "content": "笔头风月无多子，尽是前人追琢余。\n岂有声名到温李，仅能楚些属三闾。",
        "dynasty": "宋",
        "collection_info": null
    },
    {
        "uuid": "34e8024fbdf70c58ce657dd1f44caec5",
        "title": "正月三日游证道寺",
        "author": "毛滂",
        "content": "水畔山前蹭蹬身，三年鱼鸟许为邻。\n临当解组槐阴下，更看酴醾一夜春。",
        "dynasty": "宋",
        "collection_info": null
    },
    {
        "uuid": "736bd4a5387bb414a57f843a7494d938",
        "title": "题上元雪作题证道寺",
        "author": "毛滂",
        "content": "故岁婵娟独自来，今年更唤玉妃陪。\n要知霁色本无际，端放眼中云雾开。",
        "dynasty": "宋",
        "collection_info": null
    },
    {
        "uuid": "aab1d69605a2e090a6b6a7ee837c53f0",
        "title": "和郑叔详送竹笋",
        "author": "毛滂",
        "content": "渭川春色到龙孙，渐养侵云百尺根。\n可惜斸来陪脱粟，葛陂留得看腾骞。",
        "dynasty": "宋",
        "collection_info": null
    },
    {
        "uuid": "4471b8d31fa215aab0ef6205513d4ca6",
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其一",
        "author": "毛滂",
        "content": "许近清池养羽仪，恩波稳暖自忘归。\n长依竹石供潇洒，不学苍鹰饱便飞。",
        "dynasty": "宋",
        "collection_info": null
    },
    {
        "uuid": "e9249a7963f4337816e190754a9df415",
        "title": "某获造司空府得至便座见文禽五六夷犹曲池上意甚得所慨然有感于衷戏作二绝句  其二",
        "author": "毛滂",
        "content": "几年不解向沧洲，矰缴曾伤质转幽。\n端倚主人怜采色，要随鹓鹭濯清流。",
        "dynasty": "宋",
        "collection_info": null
    },
    {
        "uuid": "35147969cac54af7f16349932e264507",
        "title": "石颐山虎跑泉久渫不食仆至山中为浚治而去",
        "author": "毛滂",
        "content": "自洗苔肤一尺寒，乌菟那復此蹒跚。\n不妨为我照毛髮，正可与人鑑肺肝。",
        "dynasty": "宋",
        "collection_info": null
    },
    {
        "uuid": "6719a46253dfffa36ea392e6f757ec67",
        "title": "顷刘子先学士守姑苏尝寄洞庭春酒得为西湖十日之醉今流落于此但觉村醪可憎戏作一首奉寄吴天用使君舍人",
        "author": "毛滂",
        "content": "刘郎曾寄洞庭春，小暖西湖十日贫。\n老去餔糟无拣择，高风空愧汨罗人。",
        "dynasty": "宋",
        "collection_info": null
    },
    {
        "uuid": "25c0de758555c409d1c5b5ae44d9f7c8",
        "title": "偶得佳酒分寄陈巨中",
        "author": "毛滂",
        "content": "南岳夫人绿酒春，近来未及玉膏醇。\n穆生不许聊须强，他日瀛洲是故人。",
        "dynasty": "宋",
        "collection_info": null
    },
    {
        "uuid": "5619f0923ba8c284d9c5d59835f500c1",
        "title": "春词  其一",
        "author": "毛滂",
        "content": "春逐东风行地上，德随和气散寰区。\n圣人中正观天下，道本无言教已孚。",
        "dynasty": "宋",
        "collection_info": null
    },
    {
        "uuid": "ba3ca25184c2d4290ac599c559ddb722",
        "title": "春词  其二",
        "author": "毛滂",
        "content": "冰销玉液鳬鹥喜，日暖宜春草木长。\n忠厚家风传八叶，太平光景接三王。",
        "dynasty": "宋",
        "collection_info": null
    },
    {
        "uuid": "055c896b91e78fb1e8d8e467b44386d0",
        "title": "春词  其三",
        "author": "毛滂",
        "content": "好生恰对发生时，寛大恩流涣汗飞。\n雷雨解成僵枿动，蓼萧诗就远人归。",
        "dynasty": "宋",
        "collection_info": null
    },
    {
        "uuid": "31a7c13237ea3e2c2876c59ce29ef396",
        "title": "春词  其四",
        "author": "毛滂",
        "content": "天光地气与年新，不觉人间一物陈。\n初令雷霆端有信，旧余霰雪敢无垠。",
        "dynasty": "宋",
        "collection_info": null
    },
    {
        "uuid": "c8f6fc732c36b319f390d2433c8e81a7",
        "title": "春词  其五",
        "author": "毛滂",
        "content": "仙桃欲拂朝真脸，禁柳忙催望幸眉。\n不会君王春思别，杏花菖叶在农时。",
        "dynasty": "宋",
        "collection_info": null
    },
    {
        "uuid": "b087075574a5d17d8e9f9637f6f6b5af",
        "title": "春词  其六",
        "author": "毛滂",
        "content": "冰开御水龙鳞细，日照宫梅麝炷烘。\n欲看人间花灼灼，不妨葛藟共春风。",
        "dynasty": "宋",
        "collection_info": null
    },
    {
        "uuid": "f003a6ee25f4258beb9c5729024d7b07",
        "title": "春词  其七",
        "author": "毛滂",
        "content": "诞敷文德金铃振，尽纳熙河玉律谐。\n御柳宫梅动春意，朝来黄鸟亦喈喈。",
        "dynasty": "宋",
        "collection_info": null
    },
    {
        "uuid": "8a6756c42d2dc5360df0e123de66a96d",
        "title": "春词  其八",
        "author": "毛滂",
        "content": "玉殿重帘捲水晶，椒花柏叶圣人清。\n千春万岁承明主，长听云韶歌管声。",
        "dynasty": "宋",
        "collection_info": null
    },
    {
        "uuid": "277139771e4f0f6a580720f67f59a116",
        "title": "春词  其九",
        "author": "毛滂",
        "content": "雪纔盈尺云阴解，风不鸣条雨块完。\n春力急催冬事退，君王寛政不恒寒。",
        "dynasty": "宋",
        "collection_info": null
    },
    {
        "uuid": "20d1c3d0c7cd40865ca66b90bc732144",
        "title": "春词  其一○",
        "author": "毛滂",
        "content": "君心与物为春久，唤得春风破腊回。\n天近自应通信息，梅花不用犯寒来。",
        "dynasty": "宋",
        "collection_info": null
    },
    {
        "uuid": "f6847e185fd415401ef157c20258a779",
        "title": "春词  其一一",
        "author": "毛滂",
        "content": "春色年年染御沟，鸭头轻绿弄花柔。\n今年春到昆崙上，九折委蛇舞翠蚪。",
        "dynasty": "宋",
        "collection_info": null
    },
    {
        "uuid": "03c6e22a4b464d2bac9b5d80407f2127",
        "title": "春词  其一二",
        "author": "毛滂",
        "content": "截肪初见昭华玉，刀出昆吾宝籀开。\n天助君王敷大喜，安排春色探先来。",
        "dynasty": "宋",
        "collection_info": null
    },
    {
        "uuid": "cd48ae0c22cde41f217d6d1dcc506f98",
        "title": "春词  其一三",
        "author": "毛滂",
        "content": "御沟梅柳寒犹噤，芳草池塘暖尚微。\n玉色怡融何事喜，一年苔绿遍圜扉。",
        "dynasty": "宋",
        "collection_info": null
    },
    {
        "uuid": "64804b7f05f7d42f23d667e4df1c92d9",
        "title": "春词  其一四",
        "author": "毛滂",
        "content": "宫漏迟迟不受催，出花光景渐徘徊。\n万方日日春台上，不道东风恰始来。",
        "dynasty": "宋",
        "collection_info": null
    },
    {
        "uuid": "026acd6be32c8c34ef47e97f9da78b9e",
        "title": "春词  其一五",
        "author": "毛滂",
        "content": "雕云燎馥沉香暖，綵胜风翩玉燕寒。\n天上春光来咫尺，琼花瑶草徧阑干。",
        "dynasty": "宋",
        "collection_info": null
    },
    {
        "uuid": "d7ac84ec2131b116b0c7041a6a4c1c43",
        "title": "春词  其一六",
        "author": "毛滂",
        "content": "琐窗朱户无寒到，长似春光日日来。\n自是螽斯载风什，可烦箫磬祀高禖。",
        "dynasty": "宋",
        "collection_info": null
    },
    {
        "uuid": "35b95b4f544dfbe75eb2a8ce76324871",
        "title": "春词  其一七",
        "author": "毛滂",
        "content": "靧面桃花有意开，光风转蕙日徘徊。\n昭阳天近知春早，玉管东风破雪来。",
        "dynasty": "宋",
        "collection_info": null
    },
    {
        "uuid": "65886eb73cabdb5b14a3cb811c04cb1f",
        "title": "春词  其一八",
        "author": "毛滂",
        "content": "日射觚棱气郁葱，露华犹冷玉芙蓉。\n琐窗朱户春光暖，珠蘂琼花无数重。",
        "dynasty": "宋",
        "collection_info": null
    },
    {
        "uuid": "1e77d176cc9d4bf579245b7bd6f9fa04",
        "title": "春词  其一九",
        "author": "毛滂",
        "content": "腊寒辟昜沉香火，春意侵寻玉管灰。\n阴德承天专静厚，发生有助到根荄。",
        "dynasty": "宋",
        "collection_info": null
    },
    {
        "uuid": "ece61b30ef1a5664ee03706037bfc99d",
        "title": "春词  其二○",
        "author": "毛滂",
        "content": "风来太液冰先泮，日照延和柳未知。\n翠辇不缘花事出，行看荇带绿参差。",
        "dynasty": "宋",
        "collection_info": null
    },
    {
        "uuid": "a444347829ea33c45f7d9d196e210006",
        "title": "福庆寺",
        "author": "毛滂",
        "content": "栏干倚尽赤旃檀，卢橘花开秀巘寒。\n会取虚庵留客意，小窗疏日上蒲团。",
        "dynasty": "宋",
        "collection_info": null
    },
    {
        "uuid": "ee1cd8b19d7b8db1cc3f68793f5f5589",
        "title": "蔡天逸以诗寄梅诗至梅不至",
        "author": "毛滂",
        "content": "应念萧寒槁木身，殷勤分寄岭头春。\n冰肌玉骨终安在，赖有清诗为写真。",
        "dynasty": "宋",
        "collection_info": null
    },
    {
        "uuid": "02fab0d67db6c306f8bb40e2b7e7ff22",
        "title": "罢官次常山寄郑叔详",
        "author": "毛滂",
        "content": "閒身已置参军帻，归路仍推处士车。\n石室散仙当醉起，试传消息过烟霞。",
        "dynasty": "宋",
        "collection_info": null
    },
    {
        "uuid": "f320d88366710f43c651dd4e2b0a0d22",
        "title": "与郑叔详饮石桥山",
        "author": "毛滂",
        "content": "喜得青州好从事，共登毕卓拍浮船。\n云烟已借一千日，山鸟不须惊醉眠。",
        "dynasty": "宋",
        "collection_info": null
    },
    {
        "uuid": "f66f018bcd684038f9369f39737eca15",
        "title": "见戏",
        "author": "毛滂",
        "content": "薄命何须问大来，时时废卷秖孤咍。\n故园松竹空荒径，可胜渊明一赋催。",
        "dynasty": "宋",
        "collection_info": null
    },
    {
        "uuid": "d29dd8a8e2da85f038a8be4608e16b51",
        "title": "欲访天柱山阇黎寄一绝句",
        "author": "毛滂",
        "content": "三年不到上人家，目断晨烟与暮霞。\n急遣寄声堂下水，便来洗眼看天花。",
        "dynasty": "宋",
        "collection_info": null
    },
    {
        "uuid": "b71d9a5fad1d72fb788dd724e397092f",
        "title": "琳老惠麸干走笔奉寄",
        "author": "毛滂",
        "content": "何人弹铗苦思鱼，食肉而飞亦任渠。\n谁见东堂病居士，山僧乞食亦分余。",
        "dynasty": "宋",
        "collection_info": null
    },
    {
        "uuid": "6558e92b110d34a6e769786ba91a9577",
        "title": "汲水禅静琳老寄诗因次韵奉寄",
        "author": "毛滂",
        "content": "云脚涛头气自寒，了无閒梦到蒲团。\n翠庵只在东堂裏，底下扬眉直下看。",
        "dynasty": "宋",
        "collection_info": null
    },
    {
        "uuid": "26673a223de8fc93346e8cb9a8abf524",
        "title": "跋李伯时醉僧图",
        "author": "毛滂",
        "content": "道人三昧一壶中，笔下惊蛇怖小童。\n日日松间好消息，酒香先过野桥风。",
        "dynasty": "宋",
        "collection_info": null
    },
    {
        "uuid": "2a432649f4202ccdd754e3804e766493",
        "title": "访琳老闻出赴供",
        "author": "毛滂",
        "content": "宾头应供未还家，聊借僧窗自点茶。\n此意不须相见说，已知秋色付苹花。",
        "dynasty": "宋",
        "collection_info": null
    },
    {
        "uuid": "fcbbee76434bd6c14003119b747516d8",
        "title": "别归云庵端老",
        "author": "毛滂",
        "content": "何年败衲裹虚空，雪雁烟鳬不受笼。\n未信归云便端的，一船明月四边风。",
        "dynasty": "宋",
        "collection_info": null
    },
    {
        "uuid": "785f8dcf99c0c8156bc273375262fbc5",
        "title": "寒食日过翠峰塔院示法海道人",
        "author": "毛滂",
        "content": "云烟七级赤旃檀，龙护金函佛骨寒。\n问讯道人春到否，瑞香花谢倚栏干。",
        "dynasty": "宋",
        "collection_info": null
    },
    {
        "uuid": "c49f9d2c43badfd8f87d6cf0e8d7fb48",
        "title": "子温以诗将菊本见遗数日适病伏枕今少间戏作三绝句以报  其一",
        "author": "毛滂",
        "content": "破烟涵雨得春丛，想见当年老范公。\n多病未须求茗草，此诗浑欲愈头风。",
        "dynasty": "宋",
        "collection_info": null
    },
    {
        "uuid": "c46abaadc58fa05f0bc6fa34222902be",
        "title": "子温以诗将菊本见遗数日适病伏枕今少间戏作三绝句以报  其二",
        "author": "毛滂",
        "content": "尽锄芳草春应怪，初种黄花秋未知。\n花外种松松外竹，渐无蝴蝶到东篱。",
        "dynasty": "宋",
        "collection_info": null
    },
    {
        "uuid": "d8642cf4bd1de67b0adbf81210ab3f68",
        "title": "子温以诗将菊本见遗数日适病伏枕今少间戏作三绝句以报  其三",
        "author": "毛滂",
        "content": "更作天随求枸杞，试从子美觅黄精。\n但知一饱轻方文，不为秋毫要眼明。",
        "dynasty": "宋",
        "collection_info": null
    },
    {
        "uuid": "d8a057e6fb5d11ccb673d47834fa7fa2",
        "title": "春晓  其一",
        "author": "毛滂",
        "content": "东皋纷绮水潺潺，翠拂官桥柳欲眠。\n出谷黄莺终好在，辞风红树稍萧然。",
        "dynasty": "宋",
        "collection_info": null
    },
    {
        "uuid": "6c3e972c42e5497de50902e7abf4fe16",
        "title": "春晓  其二",
        "author": "毛滂",
        "content": "酴醾春晓与谁芳，自是新来雨露香。\n燕子觅巢终软媚，杨花满路尚颠忙。",
        "dynasty": "宋",
        "collection_info": null
    },
    {
        "uuid": "dc8d9c1dc81cffafc1c74447de2c116f",
        "title": "春晓  其三",
        "author": "毛滂",
        "content": "炉香烬冷夹衣寒，雨过园林翠作团。\n剩得风光何处着，红蔷薇搭小栏干。",
        "dynasty": "宋",
        "collection_info": null
    },
    {
        "uuid": "b20ee07714b493e1feece3612f27953f",
        "title": "春晓  其四",
        "author": "毛滂",
        "content": "池塘绿浄了无尘，造化裁余十日春。\n月树清深语鶗鴂，几时归去亦谩人。",
        "dynasty": "宋",
        "collection_info": null
    },
    {
        "uuid": "0cece6d8f7abaf3f4afeee227f63d995",
        "title": "二月二十八日祷雨龙湫",
        "author": "毛滂",
        "content": "折腰五斗自难堪，每为斯人食不甘。\n赤地黄埃迷泽国，老龙饮血亦分甘。",
        "dynasty": "宋",
        "collection_info": null
    },
    {
        "uuid": "37e1044a89480ee6dc7beabfe3a7a95d",
        "title": "过浄林杏花下微见晓色",
        "author": "毛滂",
        "content": "篮舆度水犯云巢，拂面垂杨翠欲交。\n春睡稳人殊未觉，半分晓色到花梢。",
        "dynasty": "宋",
        "collection_info": null
    },
    {
        "uuid": "dc0208ebe5569a098a557eabf8433e50",
        "title": "过吴淞江",
        "author": "毛滂",
        "content": "参军身外秖图书，独与吴江分不疏。\n归去他年当辟谷，懒随波浪觅鲈鱼。",
        "dynasty": "宋",
        "collection_info": null
    },
    {
        "uuid": "e6c536fc3f45ca41991ae4b80bbd8d3c",
        "title": "题琳老所携二苏书帖",
        "author": "毛滂",
        "content": "道人此书欲在眼，扁舟一宿亦随身。\n霁月光风开玉轴，千年彷佛见斯人。",
        "dynasty": "宋",
        "collection_info": null
    },
    {
        "uuid": "69fb433906ff7586562f383ef9fa8e2c",
        "title": "和孙守",
        "author": "毛滂",
        "content": "回首长城卧落霞，云开桂影过昏鸦。\n不须更要千红翠，醉眼灯前已乱花。",
        "dynasty": "宋",
        "collection_info": null
    },
    {
        "uuid": "4fb4162b26b027b046862c5eb87a6c8a",
        "title": "散药过东湖戏作绝句寄陈巨中",
        "author": "毛滂",
        "content": "谁为苍生起病癯，参军药裹欲何如。\n湖东道义为鍼石，不用先生肘后书。",
        "dynasty": "宋",
        "collection_info": null
    },
    {
        "uuid": "17a68195a43ccd21898c509f09d4aac5",
        "title": "次韵王宣义见过夜饮四绝  其一",
        "author": "毛滂",
        "content": "空琴谁为奏南风，坐看幽香走篆红。\n定卜糟丘度余日，此生那復问蓍丛。",
        "dynasty": "宋",
        "collection_info": null
    },
    {
        "uuid": "38d8d388cac2e3e9b9bef77d796b2a40",
        "title": "次韵王宣义见过夜饮四绝  其二",
        "author": "毛滂",
        "content": "凄风落日酒家天，何事囊中长一钱。\n快见渴虹横酒户，归须残月上吟鞯。",
        "dynasty": "宋",
        "collection_info": null
    },
    {
        "uuid": "dbba82d38cd779ef6807f74c9cb387a5",
        "title": "次韵王宣义见过夜饮四绝  其三",
        "author": "毛滂",
        "content": "崔郎傲兀见孤罴，笔势纵横欲发奇。\n赋就何人知犬子，杯深自喜对鹅儿。",
        "dynasty": "宋",
        "collection_info": null
    },
    {
        "uuid": "1f8000994c808d4ced8db22365c9d476",
        "title": "次韵王宣义见过夜饮四绝  其四",
        "author": "毛滂",
        "content": "肯为张卿贵作奴，不嫌唤客手携壶。\n全胜一叶唯茶竈，未负黄公卖酒垆。",
        "dynasty": "宋",
        "collection_info": null
    },
    {
        "uuid": "58fccc3717ae693eec941a20ce00fd64",
        "title": "灵芝观上人房植紫竹一本覆屋其上以庇朝日顾雨露所不及也疑其当憔悴枯槁反蔚然劲秀为作一绝句",
        "author": "毛滂",
        "content": "阶前紫玉似人长，可怪龙孙久未骧。\n第放烟梢出檐去，此君初不畏风霜。",
        "dynasty": "宋",
        "collection_info": null
    },
    {
        "uuid": "30fbbf526f69feacfe30f9316c03fc2a",
        "title": "访孟令不遇",
        "author": "毛滂",
        "content": "扶病寻君君未归，添香应惹踏门衣。\n东风未破桃花萼，雪压余英蝶乱飞。",
        "dynasty": "宋",
        "collection_info": null
    },
    {
        "uuid": "d2d96fa5e3f98450aeabc158a5be0aa8",
        "title": "常山孙令见过仆未起孙题壁而去作绝句寄之  其一",
        "author": "毛滂",
        "content": "醉乡冉冉梦游閒，一夜凉风唤未还。\n可是应门无稚子，双鳬仙去定谁攀。",
        "dynasty": "宋",
        "collection_info": null
    },
    {
        "uuid": "5b9e8b15b3e1c10364c3d9695c585ebf",
        "title": "常山孙令见过仆未起孙题壁而去作绝句寄之  其二",
        "author": "毛滂",
        "content": "门外初为罗雀地，壁间偶见换鹅书。\n忽然兴尽何由揖，拟遣长鬚致鲤鱼。",
        "dynasty": "宋",
        "collection_info": null
    },
    {
        "uuid": "7cee0e8e856026787eab015760c406eb",
        "title": "常山孙令见过仆未起孙题壁而去作绝句寄之  其三",
        "author": "毛滂",
        "content": "夹道老槐分晓色，出楼寒鼓报衙声。\n解牛敏手仍投暇，梦蝶閒身尚未惊。",
        "dynasty": "宋",
        "collection_info": null
    },
    {
        "uuid": "9df7ebafad94a434a779c8407388cd4b",
        "title": "送茶宋大监  其一",
        "author": "毛滂",
        "content": "凤凰山畔雨前春，玉骨云腴绝可人。\n寄与青云欲仙客，一瓯相映两无尘。",
        "dynasty": "宋",
        "collection_info": null
    },
    {
        "uuid": "f0783d636201ac47821bbdaf09fc9640",
        "title": "送茶宋大监  其二",
        "author": "毛滂",
        "content": "玉兔瓯中霜月色，照公问路广寒宫。\n绝胜自酌寒窗下，睡减悲添愁事丛。",
        "dynasty": "宋",
        "collection_info": null
    },
    {
        "uuid": "e2e556b553866cf0233873bc15ca5e93",
        "title": "响潭",
        "author": "毛滂",
        "content": "水面平铺映碧空，夜深明月照龙宫。\n猿啼未响潭先响，一树花开两树红。",
        "dynasty": "宋",
        "collection_info": null
    },
    {
        "uuid": "5bc245787a180f86feace3503ee19a0f",
        "title": "游翠峰寺",
        "author": "毛滂",
        "content": "隔墻杨柳舞腰斜，傍砌鹅梨玉作花。\n此地风光谁管领，小诗收入长官家。",
        "dynasty": "宋",
        "collection_info": null
    },
    {
        "uuid": "1fbd7849e7de860e643e9b69914d8941",
        "title": "昼寝石颐寺",
        "author": "毛滂",
        "content": "何人支枕古邯郸，孤卧僧房四面山。\n故遣白云遮谷口，不教幽梦落人间。",
        "dynasty": "宋",
        "collection_info": null
    },
    {
        "uuid": "9d5455d55b09efa428749cea16b18d06",
        "title": "曹彦约昌谷集同官约赋红梅成五十六字",
        "author": "毛滂",
        "content": "淡中着色似狂颠，心与梅同迹不然。\n夺我焉支宁免俗，岂无膏沐独争先。\n辨桃认杏何人拙，压雪欺霜政自妍。\n只恐东君招不得，好修犹在竹篱边。",
        "dynasty": "宋",
        "collection_info": null
    },
    {
        "uuid": "60846c34e9d01594787e672539cd7b7d",
        "title": "再赋四十字",
        "author": "毛滂",
        "content": "雪月个高寒，求多意未阑。\n林逋五品服，宋璟九还丹。\n老友松筠健，贤宗鼎鼐酸。\n任渠蜂蝶闹，难作武陵看。",
        "dynasty": "宋",
        "collection_info": null
    },
    {
        "uuid": "d9cdd35ca7832382e7c1bcb8094b4a60",
        "title": "比得寒疾用道士养生法治其内郡幕徐天隐遗以柴胡桔梗教作汤服之疾间作小诗以寄",
        "author": "毛滂",
        "content": "江南卑湿地，往往如长沙。\n薄寒能中人，毛立噤齿牙。\n初犹遭蒸炊，又似缚且檛。\n淫祠乱昏俗，祸福专羣鸦。\n参军支病骨，抱案随吏衙。\n鬼盖乘其穷，屡以寒热加。\n定知鬼非人，吾谁彼疵瑕。\n乌饥集屋梁，聊试弹以笯。\n手摩田中丹，三关气成霞。\n房图引芸蒿，相与排阴邪。\n此鬼不足施，霍然促脂车。",
        "dynasty": "宋",
        "collection_info": null
    },
    {
        "uuid": "a9b0acf102d68515692170b24ccff942",
        "title": "响应祷雨寄苏文忠公",
        "author": "毛滂",
        "content": "雪意不肯休，垂垂阁云端。\n余暖蒸衣裘，势作堕指寒。\n曛黄阴雨来，俄忽急雨𩆓。\n空阶答檐语，跳珠上阑干。\n世尊俨无说，冻坐谁为欢。\n萧条僧舍影，痴兀依蒲团。\n相照怜短檠，坐恐膏油干。\n劳生竟何如，岁月如走丸。\n七星在长剑，细事何足弹。\n尚想丘园人，惭颊时一丹。\n徘徊经屠门，饱意只自谩。\n顾惟淬牛刀，庶足厌一餐。\n不然学农圃，趁此筋力完。\n年丰得饱饭，日晏眠茅莞。\n咄嗟万里空，俯仰百岁殚。\n行止信流坎，所遇随足安。\n勋名片纸薄，天地如瓢箪。\n离骚幸相逢，浊酒聊自宽。\n谁与谈此心，夜气方漫漫。\n绝墙过饥鼠，翻倒争余残。",
        "dynasty": "宋",
        "collection_info": null
    },
    {
        "uuid": "f091a9ae54bbc097487129ef2749e8cc",
        "title": "清明过下渚湖",
        "author": "毛滂",
        "content": "湿云堆雨未全轻，啅鹊翻枝已唤晴。\n含雨落花空泪眼，袭衣香草欲知名。\n细泉入竹通幽意，孤策侵苔记独行。\n不醉河阳芳树底，乱山携酒过清明。",
        "dynasty": "宋",
        "collection_info": null
    },
    {
        "uuid": "92f0133c15e2c985ed411a9351c75ee1",
        "title": "铜山",
        "author": "毛滂",
        "content": "拟共孤云结往还，更名居士小香山。\n他年谁復寻遗赏，为到云山杳霭间。",
        "dynasty": "宋",
        "collection_info": null
    },
    {
        "uuid": "7ca8468734129e24eb18dd4c3c95811a",
        "title": "石头寺",
        "author": "毛滂",
        "content": "碧瓦朱甍紫岭东，昂云松桂响寒风。\n灵泉清映银床在，无復当年大小空。",
        "dynasty": "宋",
        "collection_info": null
    },
    {
        "uuid": "ef542645178939c43fd570271c8a290f",
        "title": "仙居禅院",
        "author": "毛滂",
        "content": "潇洒仙居院，楼台烟霭中。\n夜泉清浸月，午铎冷摇风。\n转目已成昨，累名俱是空。\n一尊林下醉，此兴谁与同。",
        "dynasty": "宋",
        "collection_info": null
    },
    {
        "uuid": "8a1dea9ae6752dd34aecb4eeb72cbc42",
        "title": "题仙居禅院怀舒阁",
        "author": "毛滂",
        "content": "织水联珠未是奇，舒王留咏夺天机。\n神光已比箕星立，文燄长依舜日晖。\n一沼蛟龙涎半积，两檐鸾鹤势双飞。\n名山从此流传永，自昔因人重发挥。",
        "dynasty": "宋",
        "collection_info": null
    },
    {
        "uuid": "6eeba941fc6495a366ce87251e68c081",
        "title": "入石颐寺",
        "author": "毛滂",
        "content": "去年倚策忆春残，芳草重寻翠屈盘。\n苔磴渐高天咫尺，岩花未老露蒙蒙。\n鸣禽时託朝霞暖，烟涧犹分夜雨寒。\n俯看众山皆迤逦，此心不尽四围宽。",
        "dynasty": "宋",
        "collection_info": null
    },
    {
        "uuid": "ddf9abda9d56050746efd5fd9ddced33",
        "title": "访无畏庵琳和尚",
        "author": "毛滂",
        "content": "踏遍武康境，铜山分外幽。\n师今提奥恉，谁不仰风流。\n松老巢玄鹤，车闲卧白牛。\n一时冠盖拥，欲去更迟留。",
        "dynasty": "宋",
        "collection_info": null
    },
    {
        "uuid": "83c3f7a6c0a481ab0914cdfd935bcf45",
        "title": "句  其一",
        "author": "毛滂",
        "content": "苕水相逢眼便青。",
        "dynasty": "宋",
        "collection_info": null
    },
    {
        "uuid": "c2f4ab46f8bcb768070b1909bb48e0b1",
        "title": "句  其二",
        "author": "毛滂",
        "content": "贪恋恩波未肯飞。",
        "dynasty": "宋",
        "collection_info": null
    },
    {
        "uuid": "71a6039ac5e9da0d9eb82bf54e65a596",
        "title": "存目",
        "author": "毛滂",
        "content": "诗题：对月忆满子权首句：长风掠海来。",
        "dynasty": "宋",
        "collection_info": null
    }
]