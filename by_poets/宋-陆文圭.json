[
    {
        "title": "题郑子实秋溪钓雨图",
        "author": "陆文圭",
        "content": "水墨淡淡，烟雨蒙蒙。\n溪抱前山，人倚孤篷。\n我怀季鹰，感慨秋风。\n身羁洛下，兴寄吴淞。",
        "dynasty": "宋",
        "collection_info": null
    },
    {
        "title": "题猿石手卷二首  其一",
        "author": "陆文圭",
        "content": "空山暮雨，枯木晓霜。\n此处闻声，若为断肠。",
        "dynasty": "宋",
        "collection_info": null
    },
    {
        "title": "题猿石手卷二首  其二",
        "author": "陆文圭",
        "content": "楚山无人，群戏树颠。\n或据大石，如君长然。",
        "dynasty": "宋",
        "collection_info": null
    },
    {
        "title": "读史",
        "author": "陆文圭",
        "content": "魏延及杨仪，两人蜀俊乂。\n各怀专妬心，曲直竟谁在。\n孔明惜其才，未尝辄偏废。\n渭南反斾归，师在千里外。\n朝臣意左右，魏为杨所害。\n杨亦不得死，晚用姜维辈。\n蜀竟以是亡，束手付邓艾。\n艾復矜其功，受制于钟会。\n四人共一律，皆以专妬败。\n家国莫不然，呜呼可为戒。",
        "dynasty": "宋",
        "collection_info": null
    },
    {
        "title": "李杜",
        "author": "陆文圭",
        "content": "子美坐同谷，太白走扶风。\n虽遭仓黄急，转觉吟咏工。\n首乱者群憸，贻祸及二翁。\n因知漆室女，发论乃至公。\n触事机难审，临危计易穷。\n川原愁夕照，草木困西风。\n鬼马如龙游，鬼妾如花红。\n变灭不须臾，焉能保其终。\n择祸莫若轻，老遁林谷中。",
        "dynasty": "宋",
        "collection_info": null
    },
    {
        "title": "赋萧仲坚所书汴梁节妇事",
        "author": "陆文圭",
        "content": "汴水流浊黄，美人如冰清。\n案无伯鸾夫，袴无赵氏婴。\n姑老扶上床，夜寒机杼鸣。\n停梭独太息，莫把鸳鸯织。\n织成孤飞雁，离群不再匹。\n河东柳家儿，抉眼去其夫。\n愚者生不谐，直者死不渝。\n太师汉復周，相国秦又楚。\n嗟哉二丈夫，愧此一嫠女。",
        "dynasty": "宋",
        "collection_info": null
    },
    {
        "title": "谢詹中美惠五典毓蒙书",
        "author": "陆文圭",
        "content": "山上有佳木，春风抽新萌。\n勿纵羊与斧，条叶随敷荣。\n山下有流泉，涓涓滴深清。\n勿投泥与沙，支派任纵横。\n物尔人亦然，习与性俱成。\n位可望贤圣，教乃始孩婴。\n五典叙千古，一编粹群英。\n属辞不厌巧，立义不厌精。\n金玉二三子，源委诸老生。\n寒灯读未竟，眵眼开双明。\n惜哉书晚出，会使世盛行。\n价知贵洛纸，报愧乏齐琼。",
        "dynasty": "宋",
        "collection_info": null
    },
    {
        "title": "得己堂",
        "author": "陆文圭",
        "content": "为己终成物，为人适丧己。\n得之以为重，丧者深可耻。\n与其乞墦生，不若蒙袂死。\n贫贱勿失色，富贵亦勿竞。\n穷达本无心，安于义与命。\n人受命于天，颜孟独能正。",
        "dynasty": "宋",
        "collection_info": null
    },
    {
        "title": "性斋二首为分湖陆提举作  其一",
        "author": "陆文圭",
        "content": "孔门性不闻，学者失其义。\n上中下为三，善与恶为二。\n邹洛异而同，韩扬同而异。\n不指理不明，不兼气不备。\n理无智无愚，气有驳有粹。\n本体在涵养，工夫由克治。\n立义以居敬，存诚以去僞。\n曾思两卷书，学问千古事。\n性外无余天，斋中有乐地。",
        "dynasty": "宋",
        "collection_info": null
    },
    {
        "title": "性斋二首为分湖陆提举作  其二",
        "author": "陆文圭",
        "content": "吾宗家湖曲，虚斋纳天光。\n清源泻活水，中有菡萏香。\n我欲袖两图，再拜升公堂。\n先天揭右序，太极列左方。\n见草忆舂陵，看花思洛阳。\n花草各有性，指图试参详。",
        "dynasty": "宋",
        "collection_info": null
    },
    {
        "title": "怡颜亭曹若晦子无易为奉亲作",
        "author": "陆文圭",
        "content": "冬青有何好，婆娑岁寒姿。\n每爱渊明句，独树乃为奇。\n朝阳紫翠交，夕月光陆离。\n幽怀聊所寄，宴生辄移时。\n陶写得真性，丝竹亦何为。\n欢趣不自觉，况令儿辈知。",
        "dynasty": "宋",
        "collection_info": null
    },
    {
        "title": "杂诗五首  其一",
        "author": "陆文圭",
        "content": "田叟不知书，指望升平年。\n一生把锄犁，忽闻铸戈鋋。\n早晚征徭起，惊讹走相传。\n腐儒寒窗下，风雨正齁眠。",
        "dynasty": "宋",
        "collection_info": null
    },
    {
        "title": "杂诗五首  其二",
        "author": "陆文圭",
        "content": "夜半更相呼，巷南连巷北。\n人语何喧喧，阴风何窣窣。\n猛虎下山来，挼尾逐不得。\n村中鸡犬尽，行择小儿食。",
        "dynasty": "宋",
        "collection_info": null
    },
    {
        "title": "杂诗五首  其三",
        "author": "陆文圭",
        "content": "何处人夜归，一犬穿篱吠。\n狺狺声四起，似各应其类。\n月寒人影空，帖耳循墙去。\n家家防穿窬，披衣不得睡。",
        "dynasty": "宋",
        "collection_info": null
    },
    {
        "title": "杂诗五首  其四",
        "author": "陆文圭",
        "content": "秋声何飕飕，乃在枯柳边。\n畴昔韵鹂鹒，岁晚栖穷蝉。\n张绪少年时，春风正可怜。\n流光不相待，白首泪潸然。",
        "dynasty": "宋",
        "collection_info": null
    },
    {
        "title": "杂诗五首  其五",
        "author": "陆文圭",
        "content": "定远未封侯，发愤投其笔。\n老儒七十余，毫秃手不释。\n才器有长短，志器各自适。\n遥思玉关外，万里风沙隔。",
        "dynasty": "宋",
        "collection_info": null
    },
    {
        "title": "次善卿杂诗五首  其一",
        "author": "陆文圭",
        "content": "贞女不自媒，蛾眉为谁扫。\n春风吹年华，闭户绿芳草。\n灵修不我顾，览镜红颜槁。\n焉得北堂萱，聊用宽忧抱。\n又惧青蝇谗，善使黑白倒。\n遂令亲者疏，我欲俾有昊。",
        "dynasty": "宋",
        "collection_info": null
    },
    {
        "title": "次善卿杂诗五首  其二",
        "author": "陆文圭",
        "content": "东坡讥举子，有类候虫鸣。\n退之讥诗人，谓作苍蝇声。\n制策直而核，联句新且清。\n自作復自讥，持论终未平。\n无人解此意，起我怀古情。",
        "dynasty": "宋",
        "collection_info": null
    },
    {
        "title": "次善卿杂诗五首  其三",
        "author": "陆文圭",
        "content": "蛙从井底语，豹在管中见。\n若遇大方家，一笑真自献。\n馈浆意已惊，抱瓮力殊倦。\n因知巧若拙，颇觉狂次狷。\n玉以德保瑕，珉以多故贱。",
        "dynasty": "宋",
        "collection_info": null
    },
    {
        "title": "次善卿杂诗五首  其四",
        "author": "陆文圭",
        "content": "火云吐赤日，旱势千里阔。\n古人救荒术，货食知本末。\n家家算口赋，殆类僧持钵。\n激水活肆枯，植木荫道暍。\n诸公善努力，赤子正饥渴。",
        "dynasty": "宋",
        "collection_info": null
    },
    {
        "title": "次善卿杂诗五首  其五",
        "author": "陆文圭",
        "content": "弃儿啼草间，瘦妻卧路傍。\n公廪已告匮，私户犹多藏。\n嗟哉守钱奴，盗窃势且昌。\n莫保千金躯，汝富安得长。\n炼炭不及炊，宝玦空自将。\n独有黄巾寇，不入郑公乡。\n高贤古所贵，薄俗今可伤。",
        "dynasty": "宋",
        "collection_info": null
    },
    {
        "title": "婺州傅仁贽诗求见依韵和之",
        "author": "陆文圭",
        "content": "髪燥始出游，心期结明主。\n天方穷畸人，世不喜生语。\n绝絃恨伯牙，抱璞泣和氏。\n独怜身皓皓，不救俗靡靡。\n竞趋声利途，孰蹈仁义轨。\n寘之勿復道，作者敦窃比。\n婺女宝气明，箕尾德星聚。\n杂沓贡棘闱，高明识芝宇。\n鑑衡付有司，尺度失奇士。\n少需知我者，一第溷子耳。\n瓠樗嗟无用，车斗可胜数。\n老矣何能为，欿然徒自视。\n安得善及人，共勉学为己。",
        "dynasty": "宋",
        "collection_info": null
    },
    {
        "title": "和陆振之见赠韵",
        "author": "陆文圭",
        "content": "我怀陶元亮，早弃彭泽令。\n宁甘柴桑饿，不受宋人聘。\n晚诗题甲子，绕着义熙正。\n得书晋征士，千载论始定。\n吾宗佳公子，世禄让千乘。\n高眠九思斋，清节故可敬。\n寄来停云篇，词与意俱胜。\n耿耿好贤心，颇似缁衣郑。\n居家未得閒，歉岁讲荒政。\n良苗困螟螣，凶暴过枭獍。\n闾里不聊生，一髪寄微命。\n闭阁忧攒眉，怀哉我同姓。\n惜无勋业志，不必频看镜。\n吾衰畏残暑，一雨秋意盛。\n拏舟泝流归，帆饱风力劲。\n田芜且莫问，但恨荒菊径。\n明月近中秋，云扫天宇凈。\n素蛾惜皓髪，把酒呼不应。\n何当共携手，尽此南楼兴。\n效颦辄捧心，拙句酬佳咏。",
        "dynasty": "宋",
        "collection_info": null
    },
    {
        "title": "和丁师善韵",
        "author": "陆文圭",
        "content": "辙鲋活斗升，莫向肆中索。\n已无秋成望，况復岁暮迫。\n蓉城一小县，舞袖折旋窄。\n针芒万亩青，席卷一川白。\n苦肠真食蓼，枵腹思啖柏。\n蒙袂嗟饥氓，胠箧畏暴客。\n将怀转壑忧，谁任求刍责。\n为政推仁心，匹妇无弗获。\n登途祗王命，东西固不择。\n汉网殊阔疏，挂一直漏百。\n但令大纲正，潜使宿弊革。\n斯民本同体，难以一膜隔。\n发奸虽有术，救急岂无策。\n不惮原隰驱，要知闾里阨。\n消平蛇龙居，安集鸿雁宅。\n庶免愁叹声，谣诵沸广陌。",
        "dynasty": "宋",
        "collection_info": null
    },
    {
        "title": "辛卯二月记异",
        "author": "陆文圭",
        "content": "客子游吴中，步上姑苏台。\n是日天雨土，四面集坌埃。\n微明日漏出，半朗风吹开。\n痴儿戏团沙，智士疑劫灰。\n天意復如此，人事信悠哉。",
        "dynasty": "宋",
        "collection_info": null
    },
    {
        "title": "有感",
        "author": "陆文圭",
        "content": "六月南风盛，秋意虽未多。\n长养会有极，摇落将如何。\n高槐鸣衰蝉，况乃蒲与荷。\n一老坐太息，群儿笑且歌。\n笑歌恐未终，岁月已蹉跎。",
        "dynasty": "宋",
        "collection_info": null
    },
    {
        "title": "春日不出",
        "author": "陆文圭",
        "content": "春风不着人，微寒带微和。\n落梅枝上稀，桃李园中多。\n桃李尚为容，青草被陵阿。\n时至气自应，美恶同一科。\n无声花蝶拍，有韵山鸟歌。\n老人闭门坐，如此景物何。",
        "dynasty": "宋",
        "collection_info": null
    },
    {
        "title": "清明日偕赵云壁张仲实顾伯玉张见山游分韵得好字以百家衣补之赵故嘉禾宰今为学官坐中多及学校事",
        "author": "陆文圭",
        "content": "清明花乱开，今日风日好。\n吾得及春游，相期拾瑶草。\n城市多嚣尘，客衣日杲杲。\n何时一樽酒，且试开怀抱。\n王孙丈人行，生世何用早。\n为乐当及时，蹉跎觉年老。\n虚名復何益，弃捐勿復道。\n但愿崇明德，藏身以为宝。",
        "dynasty": "宋",
        "collection_info": null
    },
    {
        "title": "三月旦日出游",
        "author": "陆文圭",
        "content": "季春已一日，寒气犹袭人。\n斋中偷小暇，陌上追余春。\n金华古精庐，几劫化微尘。\n入门何所见，修竹出墙邻。\n迤北过崇明，殿阁何嶙峋。\n山房闭不启，俗客来辄嗔。\n徐归偃藤床，息我定力匀。\n残书了一卷，古意含酸辛。\n山芽聊止渴，起瀹石泉新。",
        "dynasty": "宋",
        "collection_info": null
    },
    {
        "title": "三月一日偕善之无逸游南山桃园分韵得源字",
        "author": "陆文圭",
        "content": "白云起南山，随我度溪园。\n园丁荷锄去，季女出应门。\n汲泉供香茗，扫石开清樽。\n人静禽声乐，春深花事繁。\n蛾眉映修竹，掩袂娇欲言。\n吾亲白云外，未敢访桃源。",
        "dynasty": "宋",
        "collection_info": null
    },
    {
        "title": "癸卯二月仲实诸人游野外饮花下得家字",
        "author": "陆文圭",
        "content": "散步逐芳草，小酌慰残花。\n土锉野人居，茜裙蚕妇家。\n汲流涧水浑，挽树花梢斜。\n园童贡新蔬，復邀啜杯茶。\n我兴偶然尽，汝意良可嘉。",
        "dynasty": "宋",
        "collection_info": null
    },
    {
        "title": "申港道中",
        "author": "陆文圭",
        "content": "兀兀乘肩舆，西风掠老鬓。\n云冻山色暝，水寒江声近。\n篱根盈尺雪，晴释纔及寸。\n人事日相酬，客路岁将尽。\n急归掩柴门，地炉拨余烬。",
        "dynasty": "宋",
        "collection_info": null
    },
    {
        "title": "茅山道中",
        "author": "陆文圭",
        "content": "蜿蜒西北来，土阜余百里。\n怪石耸巉岩，势距三峰止。\n大峰东南倾，中峰伏龙起。\n绵绵亘不断，小峰平而峙。\n名虽汉代立，山自开闢始。\n我来春雨余，峰色有如喜。\n绿鬟光可鑑，栉沐初出水。\n缥缈三仙人，婆娑一老子。\n情知隔凡圣，颇亦达生死。\n埋金何必问，采药聊復尔。\n洞乳滴丹泉，手掬𠻳吾齿。",
        "dynasty": "宋",
        "collection_info": null
    },
    {
        "title": "游崇禧观南坞真人置酒索诗",
        "author": "陆文圭",
        "content": "粉墙缭而曲，转入宝珠林。\n卷帘炉香出，竹日凈沉沉。\n天人一代师，功行夙所钦。\n掀髯顾我笑，呼酒得细斟。\n云厨荐黄独，饱慰饥虫吟。\n相携鑑正室，试听玉泉琴。",
        "dynasty": "宋",
        "collection_info": null
    },
    {
        "title": "京口访郭义山出示陆丞相遗墨",
        "author": "陆文圭",
        "content": "宝佑丙辰榜，季世尚词章。\n功业已衰谢，气概犹堂堂。\n壮士死海岛，尤胜死雒阳。\n遗翰落人间，姓字透纸香。\n甲子行一周，復见文运昌。\n遗黎存一二，往事空茫茫。\n寒灯客窗梦，飞堕碙山洋。\n留眼看中原，且勿悲故乡。",
        "dynasty": "宋",
        "collection_info": null
    },
    {
        "title": "渡黄河舟子作难久之乃渡",
        "author": "陆文圭",
        "content": "四渎水中大，寻源河最长。\n未必通汉津，支机事荒唐。\n导流始积石，以西入要荒。\n龙门久东狭，横溃走徐梁。\n奔流俟其定，势可一苇航。\n我来桃源渡，浑浑流浊黄。\n舣舟不肯济，奈此黄帽郎。\n石濑投千金，贞女可怜伤。",
        "dynasty": "宋",
        "collection_info": null
    },
    {
        "title": "宿迁道中遇雪",
        "author": "陆文圭",
        "content": "登车宿迁北，万顷铺琼田。\n黑云湛水光，上下玻璃天。\n六花时时飘，集我车上毡。\n左右拍手笑，翁似白鹤仙。\n失却翁白髯，顿觉翁少年。",
        "dynasty": "宋",
        "collection_info": null
    },
    {
        "title": "入杭苦雪二首  其一",
        "author": "陆文圭",
        "content": "雪天无晨昏，尤难辨西东。\n高低赋万象，偶尔一色同。\n会皋日与月，终愁雨兼风。\n居人掩关卧，况乃逆旅中。\n买薪呼斗酒，黧颊生微红。",
        "dynasty": "宋",
        "collection_info": null
    },
    {
        "title": "入杭苦雪二首  其二",
        "author": "陆文圭",
        "content": "年年西湖上，梅柳得春多。\n新正十日雪，重阴压微和。\n皓洁混泥途，轻盈赴寒波。\n危桥馿失脚，不如坐吟哦。\n推窗无杰句，奈此玉峰何。",
        "dynasty": "宋",
        "collection_info": null
    },
    {
        "title": "至元重光单阏之岁春正月陇西郡太夫人介寿八十子侍郎帅其昆弟子侄内外姻族寮友宾客奉觞上寿如仪州人士相与嘉叹争为歌诗咏其事而绣使紫山胡公为之序云",
        "author": "陆文圭",
        "content": "断机碎锦缬，短髻剪青丝。\n殷勤谢师友，老妇得佳儿。\n长宦客四方，鹤髪在高堂。\n安得凌风翼，高飞至母傍。\n春晖不可报，萱草日日长。\n今夕知何夕，门有车马迹。\n堂下罗钟鼓，堂上合宾客。\n春风吹绿酒，起舞儿献寿。\n客问年几何，旧岁七十九。\n此去三千年，蟠桃始开花。\n花开又结实，瑶池度岁华。\n客起再拜言，遗核幸分甘。\n小人亦有母，八十又加三。\n核中有琼浆，饮之胜啜菽。\n怀归满袖香，仙霞烛幽谷。",
        "dynasty": "宋",
        "collection_info": null
    },
    {
        "title": "寿理伯雍同知",
        "author": "陆文圭",
        "content": "理侯人之父，亦復兼母慈。\n束吏如顽奴，煦民犹婴儿。\n闯门无杂宾，铃下生蛛丝。\n内闻读书声，日晏忘晨炊。\n上马出署事，坐看棠阴移。\n人静报休衙，闭阁方退思。\n廷中相戒言，慎勿干以私。\n但祝公百岁，长为良吏师。\n公言抚字劳，良吏安可为。\n方当上印绶，自与赤松期。",
        "dynasty": "宋",
        "collection_info": null
    },
    {
        "title": "寿李仲明同知",
        "author": "陆文圭",
        "content": "新息父贾彪，南阳母杜诗。\n束吏如官奴，护民如婴儿。\n李侯妙政术，千古同襟期。\n高寒月半弓，清粹玉一规。\n掘菜朝为虀，脱粟暮作糜。\n但闻读书声，不闻儿啼饥。\n褚衣敝再浣，枥马瘦莫骑。\n今朝侯生辰，父老持酒巵。\n厨传寂如水，不知侯所之。\n介寿古有言，此意亦復辞。\n独立古梅下，遥赴天仙期。",
        "dynasty": "宋",
        "collection_info": null
    },
    {
        "title": "庚寅腊月二十九日饯孙晋卿宿清孝里晨起呈岩隠",
        "author": "陆文圭",
        "content": "驱马四十里，怅然临别情。\n举酒坐太息，岁月空峥嵘。\n河流日浩浩，此地几送迎。\n老我白板扉，卿等致太平。\n窗风吹酒醒，起视天未明。\n小星争余光，残月西南倾。",
        "dynasty": "宋",
        "collection_info": null
    },
    {
        "title": "皆山楼分韵得坐字",
        "author": "陆文圭",
        "content": "无诗山不喜，无楼犹自可。\n楼上着诗人，青山皆属我。\n得句山禽鸣，落笔山花堕。\n翠屏招我隠，欲往辄不果。\n推窗呼与饮，醉吸云一朵。\n须臾成五采，吐出惊满坐。",
        "dynasty": "宋",
        "collection_info": null
    },
    {
        "title": "为刘君符赋乐山诗",
        "author": "陆文圭",
        "content": "山体本至静，仁体亦如之。\n乐者有深味，鲁论无费辞。\n目玩唯自得，心契若有期。\n逝川同一旨，妙理无容窥。\n刘公本好古，雅志非好奇。\n诸君为着语，殆类爱山诗。\n泉石涵清思，松柏媚幽姿。\n古来山中人，此道未必知。\n蜡屐毋乃癖，拄笏殆成痴。\n独有首阳高，薇苦甘如饴。\n得仁即无怨，千载真吾师。",
        "dynasty": "宋",
        "collection_info": null
    },
    {
        "title": "壬辰端阳后一日会潜斋以竹深留客处荷凈纳凉时分韵得凈字",
        "author": "陆文圭",
        "content": "日透朱樱明，雨拭白莲凈。\n布席开清樽，授简递新咏。\n谋乐须及时，养拙聊适性。\n传闻度辽师，铠甲冒暑盛。",
        "dynasty": "宋",
        "collection_info": null
    },
    {
        "title": "赠刘宗道自金陵来游茅峰",
        "author": "陆文圭",
        "content": "君家汴水阳，弔古游秣陵。\n秦淮映江月，历代几废兴。\n古人所树立，今人愧未能。\n嗟我搔白髪，空斋对书灯。\n邂逅接余论，谈笑得良朋。\n我如蜩与鸠，睨鲲化为鹏。\n岁晏落蓬蒿，安得齐飞腾。\n东望积金峰，春游记吾曾。\n鹤仙迟子来，丹井𠻳寒冰。",
        "dynasty": "宋",
        "collection_info": null
    },
    {
        "title": "赠翟良甫洛人南游",
        "author": "陆文圭",
        "content": "温洛天地中，父老升平年。\n清游盘石坐，醒酒落花眠。\n胜地已陈迹，故事空遗编。\n铜驼泣秋雨，祸机始杜鹃。\n耆英日凋谢，嵩少无人烟。\n怀古笑我迂，慕学嗟子贤。\n购书或千金，卧榻余一毡。\n低头肯揖吏，闭口不言钱。\n情已寄丘壑，足犹履山川。\n驾言远寻师，胡为近舍旃。\n煌煌邵程业，百世谁能传。",
        "dynasty": "宋",
        "collection_info": null
    },
    {
        "title": "赠柯山夏梅月",
        "author": "陆文圭",
        "content": "五星配五行，占法具春秋。\n参以四暗耀，不知始所由。\n经纬十二辰，一国系一州。\n三河即豫地，系宋復系周。\n晋自居太原，卫本都帝丘。\n借问益与并，古有二国不。\n三晋俱属冀，韩卫不见收。\n尝以扣日者，不语辄掉头。\n渠未通古今，敢问儒者流。\n气化互生克，躔度有迟留。\n因之别贵贱，庶人与王侯。\n既云命在天，何以身不修。\n经籍古格言，较此殊不侔。\n殃庆有所积，祸福皆自求。\n理数各一家，二家果孰优。\n论数每多验，言理或不售。\n忠信人爵从，孟轲老于邹。\n仁者必有寿，牖下死伯牛。\n杀人取印绶，嬖主乘轩輶。\n将貂续狗尾，以冠加沐猴。\n市朝日汹汹，干坤意悠悠。\n璇穹列高真，星月侍宸游。\n朝裾曳明霞，从佩鸣苍璆。\n居然视世浊，不肯分天忧。\n以此司罪福，反自招愆尤。\n我愿叫阊阖，再拜面凝旒。\n贪淫屏月孛，凶恶驱罗㬋。\n仁贤迭生旺，憸邪永休囚。\n帝阍不可扣，金锁闭玉楼。\n龙眠正齁睡，鸟语徒喧啾。\n路逢柯山翁，深碧明双眸。\n笑我地下臣，何豫天上谋。\n今夕有佳月，且共登罗浮。",
        "dynasty": "宋",
        "collection_info": null
    },
    {
        "title": "赠季清隠道人",
        "author": "陆文圭",
        "content": "虞山摴西城，尚湖绕其趾。\n青屏照玉镜，屈摺十八里。\n传闻汉真人，丹成飞入水。\n到今水不腥，鱼鳖长而美。\n往年山中人，夜半忽惊起。\n神锋闪烈电，烁烁光不已。\n平明斸山骨，石函半镵毁。\n土花蚀苍龙，岁月不可纪。\n玄灵启幽秘，结构此经始。\n云香染衣佩，岚翠袭巾履。\n道人方晏坐，秋叶打窗纸。\n西风送诗句，吹入千岩裏。\n收拾费工夫，远来将举似。\n见叟却忘言，炉烟生棐几。\n徐云乘兴出，兴尽行当止。\n山中有缘事，比欲相料理。\n白鹤数日饥，吾今且归耳。",
        "dynasty": "宋",
        "collection_info": null
    },
    {
        "title": "赠笔生杨日新",
        "author": "陆文圭",
        "content": "雪屋夜明寒，引纸一长吁。\n贫无食肉相，颇悔身业儒。\n晨出生谒入，被褐而长鬚。\n颖脱殊可喜，文翰定自娱。\n自言中山徒，常与陈玄俱。\n醉曾挥草圣，閒或写桃符。\n最爱王逸少，勉随刘寄奴。\n嗟生不自惜，貌泽神亦枯。\n世多宏肇辈，幸我非二苏。",
        "dynasty": "宋",
        "collection_info": null
    },
    {
        "title": "赠笔生林君实",
        "author": "陆文圭",
        "content": "我爱古人巧，创物揜前闻。\n遐哉苍颉氏，頼此蒙将军。\n将军绝地脉，乃解开人文。\n模写不得力，制作空云云。\n祇今千载下，艺圃专策勋。\n贬黜毛锥子，褒进中书君。\n工拙无定在，好恶有殊分。\n老我翻墨渖，落纸无烟云。\n有生来被褐，倩客试书裙。\n双金惭报赠，隻字寄殷勤。",
        "dynasty": "宋",
        "collection_info": null
    },
    {
        "title": "题宋学古九天玄女数自云其师钟尧臣得之襄城柳下老翁所授",
        "author": "陆文圭",
        "content": "天九积阳数，玄女夫何为。\n广陵亦健将，乃惑一用之。\n彼术信诞谩，此遇尤希奇。\n珍重柳下翁，仙隠未可知。\n言天以人证，言数以理推。\n守正死不避，居贞凶可移。\n尧富与尧寿，此理始无私。\n颜贫与颜夭，此性终无亏。\n姑慎君子术，勿与老人期。",
        "dynasty": "宋",
        "collection_info": null
    },
    {
        "title": "别李宰",
        "author": "陆文圭",
        "content": "句曲一山县，东西俱百里。\n三茅地有灵，出宰多才美。\n前有赵与谢，今有程与李。\n李为山东望，声价高莫比。\n清明一古镜，冷浸玉泉裏。\n敏哉制锦手，洗却鸣琴耳。\n仁心非邀誉，直道不容毁。\n慈姁牧细民，谦撝揖多士。\n学馆盛文风，讲席究经旨。\n有客东北来，空斋兀书几。\n弹铗笑冯驩，下榻惭孺子。\n乐虽足一瓢，饱不望四簋。\n既为邑之氓，是亦吾所耻。\n饥饿欲赒之，馈蒱斯受已。\n将归重回首，决去负知己。\n冉冉楚山云，悠悠断江水。",
        "dynasty": "宋",
        "collection_info": null
    },
    {
        "title": "留别义塾诸公",
        "author": "陆文圭",
        "content": "婆娑七十翁，已矣将焉求。\n麋鹿违本性，一朝出林丘。\n故园在何许，驾言东南游。\n人才盛吴会，讲贯多儒流。\n内顾衰朽质，污渠映清沟。\n坐有歌骊驹，将贻识者羞。\n溽暑困朱夏，偃息时归休。\n南窗小容膝，卧对红葵榴。\n年华不我待，青镜照白头。\n祇今已后死，巨海吹浮沤。\n诸君幸少壮，勖学追前修。",
        "dynasty": "宋",
        "collection_info": null
    },
    {
        "title": "寄申屠御史",
        "author": "陆文圭",
        "content": "御史帝耳目，监察沿隋唐。\n台阁迥清风，笔简凌秋霜。\n澄清一揽辔，驱狸走豺狼。\n贤哉故安侯，廉介尤刚方。\n闭门杜私谒，上殿肃朝纲。\n今侯有祖风，学术尤章章。\n出拥簿书尘，入熏书传香。\n胸襟汉石渠，人物鲁灵光。\n终然百鸷鹗，不及一鸾凰。\n奉国信孜孜，问涂何皇皇。\n往岁金陵辙，前年古浙航。\n鸣犊有余哀，河水空洋洋。\n行役山川苦，归兴桑麻长。\n广陵挹雄胜，平山弔凄凉。\n瘦马乏刍枥，寒妾无帛囊。\n家瘠道愈肥，躬瘁名逾芳。\n昔在东都季，憸佞沉忠良。\n知几独子龙，绝迹栖梁砀。\n瞻乌止谁屋，亦復可怜伤。",
        "dynasty": "宋",
        "collection_info": null
    },
    {
        "title": "寄录事王君玉",
        "author": "陆文圭",
        "content": "风沙瞇行人，日脚黄无光。\n愁鸱蹲古木，冻雁拾余粮。\n荒城鸡犬寂，古堠荆蒿长。\n瘦马兀冰涂，龙塞天一方。\n今晨发申浦，何日抵渔阳。\n道傍转徙氓，啼哭势仓黄。\n惰游散不归，信美非吾乡。\n锦衣虽云乐，无褐可怜伤。\n南泝江悠悠，北视天茫茫。\n远烦公护视，雨雪上河梁。\n从事岂独贤，简书讵能忘。\n嗟尔居者逸，拥毡坐高堂。\n且置勿復道，击筑饮离觞。",
        "dynasty": "宋",
        "collection_info": null
    },
    {
        "title": "送周宣差除陕西廉访佥事",
        "author": "陆文圭",
        "content": "昔人比贵宦，绣锦以为衣。\n当昼与夜行，故乡归不归。\n每评会稽章，不及相州记。\n公今往三秦，身是绣衣使。\n玉衡直而平，宝瑟和而清。\n当知九州外，生此千人英。\n南人去勿悲，西人来勿喜。\n明年当入觐，垂绅佐天子。",
        "dynasty": "宋",
        "collection_info": null
    },
    {
        "title": "送陆同知北上二首  其一",
        "author": "陆文圭",
        "content": "浙尾带荒江，土与材俱薄。\n吴季独终隠，楚黄亦晚错。\n余子不足数，眼明见卓落。\n騄駬初历块，青萍新淬锷。\n齿少逾老心，事迩存远略。\n百金重气义，千里赴言诺。\n可期功名会，兼受生死託。\n宦途入幽蓟，诗句留殿阁。\n出佐紫阳城，一麾真小却。\n炳烛照吏奸，良剂痊民瘼。\n一庭秋水凈，万户春风乐。\n河内泣留恂，并州永思郭。\n归装乍林丘，趣骑已沙漠。\n梅花古驿寒，别酒故人酌。\n径北道邳徐，迂西趋汴洛。\n宫阙皋盛丽，山川想寥廓。\n成皋叹楚战，砥柱窥禹凿。\n旧邦弔二虢，古邑辨三亳。\n望诸墓犹存，戏马台如昨。\n燕赵夸蛾眉，云代珍狐貉。\n壮士多屠沽，逸人或岩壑。\n访古记宜勒，登高赋须作。\n订讹青简在，得句锦囊着。\n明年衣绣归，颇愿闻其略。\n鸿鹄看高翔，苕枝伏燕雀。\n赠言愧非颜，出处其志略。",
        "dynasty": "宋",
        "collection_info": null
    },
    {
        "title": "送陆同知北上二首  其二",
        "author": "陆文圭",
        "content": "淳风日已薄，恩义不相维。\n吏无得于民，民顾吏有辞。\n政化本不立，刀笔事愈卑。\n李侯今之人，而行古所为。\n外有屠嘉直，内无五伦私。\n锄奸如恶草，护民犹婴儿。\n瀹河苏彼旱，劝粟哺尔饥。\n从容方报政，代者俄及期。\n庸吏推不去，良吏去復思。\n谁欤观民风，入境采吾诗。",
        "dynasty": "宋",
        "collection_info": null
    },
    {
        "title": "送郝仲明代归",
        "author": "陆文圭",
        "content": "古之州县吏，久任各称职。\n任久则化行，吏与民相得。\n民或不安业，咎在吏数易。\n代者如传舍，吏民不相识。\n王嘉朱浮疏，每读三太息。\n暨城有贤佐，温良而端直。\n为政知大体，人方饮其德。\n瓜犹未及期，旌已催行色。\n中州固多士，此士去可惜。\n老稚候城隅，相邀卧车侧。",
        "dynasty": "宋",
        "collection_info": null
    },
    {
        "title": "送叶仲实赴盐官州判",
        "author": "陆文圭",
        "content": "我舟余杭游，君马蓟北骤。\n我衣素染尘，君衣锦炫昼。\n江湖着閒散，郡国需隽茂。\n才高真小试，儒腐乃大缪。\n鞭让祖生先，策甘之反后。",
        "dynasty": "宋",
        "collection_info": null
    },
    {
        "title": "送王安之无锡州判",
        "author": "陆文圭",
        "content": "龙峰邻吾州，赤子久失乳。\n或加手斵削，谁肯顶摩拊。\n有客来嘉禾，谈我读书坞。\n口称王侯贤，可配循吏古。\n廉不受私谒，公不畏强御。\n素秋下严霜，阳春沃膏雨。\n泽国鲈正肥，山泉茗尤苦。\n州县徒劳人，扬历安足数。\n莫思金带横，长学彩衣舞。",
        "dynasty": "宋",
        "collection_info": null
    },
    {
        "title": "送宋春卿之官湘阴",
        "author": "陆文圭",
        "content": "干霜落丹枫，潮水清且浅。\n雅志君山高，离思湘江晚。\n利名登津要，孤介分疏远。\n来暮彼虽嗟，去思此难挽。\n何当升台端，绣斧烦临遣。",
        "dynasty": "宋",
        "collection_info": null
    },
    {
        "title": "送顾伯玉麻阳簿",
        "author": "陆文圭",
        "content": "放州清江闸，及此新雨凉。\n故人得邂逅，好语倾肺肠。\n惜哉廊庙器，漂泊落湖湘。\n前途阻勋业，末技呈词章。\n营营百年短，浩浩万古长。\n共惜天下宝，得志无相忘。",
        "dynasty": "宋",
        "collection_info": null
    },
    {
        "title": "送陈茂卿赴兴国教授",
        "author": "陆文圭",
        "content": "彭城陈师道，三州一学官。\n高文曾苏敬，伟节章赵叹。\n百世有斯人，嫡孙承后山。\n君材中梓漆，壤错榛与菅。\n藻芹味苦淡，辄当粱肉餐。\n莫终三釜养，竟堕一毡寒。\n荣枯数前定，出处身两难。\n腐鼠或青冥，枳棘栖孔鸾。\n升高足易蹶，恬处寝亦安。\n逆君散花洲，西上捲雪滩。\n皋比第一义，子佩正聚观。\n士方从北学，音已变南冠。\n俎豆器疑朴，诗书味转酸。\n何人力不变，此道独追还。\n金溪有陆叟，昔仕干淳间。",
        "dynasty": "宋",
        "collection_info": null
    },
    {
        "title": "送焦君实之采石学官",
        "author": "陆文圭",
        "content": "江水日以远，山花日又新。\n先吾不復少，后我皆成人。\n之子如良金，出矿以精纯。\n又如山中木，始遇雪发春。\n送子启长途，跋子升华津。\n青云题柱客，白髪倚闾亲。\n有志皆腾逸，非才独隠沦。\n山林双鬓古，井臼一生贫。\n宇宙无穷事，行藏各自身。\n因风传短句，望月弔词臣。",
        "dynasty": "宋",
        "collection_info": null
    },
    {
        "title": "送王行可赴宣城学官",
        "author": "陆文圭",
        "content": "闭关坐十年，扣门得一士。\n自言贫为养，非谓学优仕。\n执手问何之，赠言聊復尔。\n清溪生芹藻，流入泮宫水。\n先令我清心，次令人洁己。\n铸金师范巧，琢玉士习美。\n六经悬日月，颜孟元不死。\n君欲从之游，青灯茅屋底。\n相逢莫相问，扰扰鼓箧子。",
        "dynasty": "宋",
        "collection_info": null
    },
    {
        "title": "送严陵邵叔忠学录归侍二首  其一",
        "author": "陆文圭",
        "content": "薄官如秋菰，冷淡不堪食。\n学宫如传舍，敝漏栖不得。\n访君桥水东，一榻可容膝。\n中吴多佳士，三载谁与适。\n可怜泮林鸮，止醉桑葚黑。\n束书归去来，钓台秋风夕。",
        "dynasty": "宋",
        "collection_info": null
    },
    {
        "title": "送严陵邵叔忠学录归侍二首  其二",
        "author": "陆文圭",
        "content": "黄甲旧书生，明廷推一鹗。\n岁莫戢羽翰，静听华亭鹤。\n盛衰今昔异，出处老少各。\n乃翁信奇士，之子亦不恶。\n斥鷃伏卑枝，寄声谢寥廓。",
        "dynasty": "宋",
        "collection_info": null
    },
    {
        "title": "送华仲实译史入京",
        "author": "陆文圭",
        "content": "苍颉何代人，后乃有冰斯。\n智者能创物，此理不復疑。\n国朝重文字，设官如经师。\n君才实楚产，北学尤恢奇。\n冥鸿登翰音，威凤呈羽仪。\n青云睨子贵，皓首笑吾衰。\n尚白玄空守，飞黄势莫追。\n祖行迟出郭，东畎正耘耔。",
        "dynasty": "宋",
        "collection_info": null
    },
    {
        "title": "送吴仲宝入京",
        "author": "陆文圭",
        "content": "余年长汝父，汝季復余从。\n季也难为兄，文史日从容。\n兄也实竞爽，立身期亢宗。\n可念玉雪子，五月上卢龙。\n枣榆曝西日，尘土吹炎风。\n尔欲副尔志，安得宁尔躬。\n有方游可远，扬名孝乃终。\n归来拜嘉庆，我酌寿汝翁。",
        "dynasty": "宋",
        "collection_info": null
    },
    {
        "title": "送赵季舒之燕",
        "author": "陆文圭",
        "content": "有客东南来，白马嘶北风。\n问客将何之，举鞭指卢龙。\n云是汉家子，出入明光宫。\n古宫今焉在，废堵生秋蓬。",
        "dynasty": "宋",
        "collection_info": null
    },
    {
        "title": "送道成北游",
        "author": "陆文圭",
        "content": "从游十载前，总角君尚少。\n相逢十载后，我鬓雪争曜。\n修鳞纵巨壑，倦羽落荒峤。\n盛衰各自异，巧拙更相诮。\n义理浩无涯，经纶孰知要。\n立身如处女，被服善窈窕。\n止令公子慕，莫博千金笑。",
        "dynasty": "宋",
        "collection_info": null
    },
    {
        "title": "送钱君瑜归嘉禾",
        "author": "陆文圭",
        "content": "海东有孤鹤，玉羽青冥间。\n衝风扬黄尘，吹落蓉城山。\n蓉城何寥廓，山木多高寒。\n石泉翳荒藓，饮啄常苦艰。\n矫首復南飞，凉秋生羽翰。\n愿随鸿鹄游，不共鸡鹜餐。\n嗟尔不群志，全身良独难。\n远避鹰与鹯，近防弋与弹。\n仙机纵不误，云路终漫漫。",
        "dynasty": "宋",
        "collection_info": null
    },
    {
        "title": "送辅若晦南游",
        "author": "陆文圭",
        "content": "天令中和春，锦花柳丝织。\n江山回淑气，车马有行色。\n问君今何之，白髪在高堂。\n韔弓箙两矢，出门志四方。\n丈夫信有志，游近不堪远。\n锡穴绠冷泉，馆娃弔荒畹。\n青青三吴道，急雨飘客衣。\n纵无讥小草，恐有遗当归。",
        "dynasty": "宋",
        "collection_info": null
    },
    {
        "title": "送袁仲野赴毘陵",
        "author": "陆文圭",
        "content": "儒吏不相得，异器如熏莸。\n儒视吏不屑，吏嫉儒为仇。\n俗儒不知变，譊譊孔与周。\n事丛委不理，言大怍不酬。\n嗟乎铅椠生，谢此刀笔流。\n安得经济手，一洗吾侪羞。\n当路有达官，邻境逢仁侯。\n留情案牍间，举人拔其尤。\n君抱汲古学，才识推兼优。\n肯随鸡鹜争，会偕鸾鹄游。\n高风动寥廓，兹土岂淹留。\n独怜老知己，青灯守荒丘。\n不堪明时用，空怀当世忧。\n斯文付后死，已矣復焉求。",
        "dynasty": "宋",
        "collection_info": null
    },
    {
        "title": "送黄云心游松江",
        "author": "陆文圭",
        "content": "吾宗两才子，世乱身不免。\n绝怜华亭鹤，竟类东门犬。\n客行因弔古，寒日下荒坂。\n井邑今豪雄，往事海涛远。",
        "dynasty": "宋",
        "collection_info": null
    },
    {
        "title": "送陈公南之松江并柬山斋",
        "author": "陆文圭",
        "content": "我衰惜别离，数日辄作恶。\n老怀自当尔，尝恐儿辈觉。\n君器如璠玙，似可寘台阁。\n莫辞簿书苦，亦有宦游乐。\n久厌黄田鱼，去听华亭鹤。\n亭下有高士，滴露草玄学。\n持诗道甫讯，进拜復前却。\n问我今何如，痴顽胜如昨。",
        "dynasty": "宋",
        "collection_info": null
    },
    {
        "title": "古意二首送朱鹤皋  其一",
        "author": "陆文圭",
        "content": "雁荡英英云，孤凤云中吟。\n风吹五色羽，堕此半水林。\n桐花作秋枯，野桑空绿沉。\n苦葚不致醉，鸮食予何心。\n凤兮归去来，岐山有高岑。",
        "dynasty": "宋",
        "collection_info": null
    },
    {
        "title": "古意二首送朱鹤皋  其二",
        "author": "陆文圭",
        "content": "蓬首寒机女，枉顾生光辉。\n一登君子堂，松萝相因依。\n茂陵喜新聘，中路忽有违。\n愿垂堂上镜，照妾心中微。\n生死要有託，悠悠空是非。\n出门念远道，岁晏将安归。\n膏沐更谁容，为君迭罗衣。",
        "dynasty": "宋",
        "collection_info": null
    },
    {
        "title": "送陈子高",
        "author": "陆文圭",
        "content": "棱棱玉壶冰，莹洁绝纤罅。\n无人手自将，寘之霜台下。\n海东闻鹤唳，清思方在野。\n迟明有公事，匆匆催上马。",
        "dynasty": "宋",
        "collection_info": null
    },
    {
        "title": "送吴宽斋併谢惠诗",
        "author": "陆文圭",
        "content": "衰年八十一，草露骨垂朽。\n有客款荆扉，甘言许吾寿。\n假如活百岁，祇欠十有九。\n辛勤抛书册，散诞耽棋酒。\n时时课小诗，不自觉妍丑。\n袖中出新句，见客惊欲走。\n反顾仍疾读，佳处辄肯首。\n呼儿急传觞，晚喜得此友。\n久之来告别，秋怀挂衰柳。\n百金无所赠，五言聊藉手。",
        "dynasty": "宋",
        "collection_info": null
    },
    {
        "title": "送天台陈审中",
        "author": "陆文圭",
        "content": "陈为台望族，不数谢与钱。\n此以科甲贵，彼以婚姻连。\n吾犹及乃祖，执鞭慕先贤。\n乱后识严君，握手吾同年。\n事功竟落落，世虑日日煎。\n衣冠一不振，抱恨埋重泉。\n君如丹凤雏，五采何翩翩。\n久客沧江上，穷秋思浩然。\n文运今再明，六甲一周天。\n老我终白屋，看子收青毡。\n浙水东西流，北风送南船。\n赤城几日到，雁影夕阳边。",
        "dynasty": "宋",
        "collection_info": null
    },
    {
        "title": "送杨伯可",
        "author": "陆文圭",
        "content": "齐鲁多平原，江浙田高下。\n戢戢如鱼鳞，土籍谁主者。\n富人擅其利，失业悯孤寡。\n方今用周礼，天官出经野。\n古法虽可行，必得奉行者。\n杨君古循良，暨阳小民社。\n原隰遍咨询，辞色每宽假。\n经营始不扰，期集乃多暇。\n实惠苏困穷，先声走豪霸。\n陇牛閒卧昼，邑犬不惊夜。\n当年经行处，爱此憩棠舍。\n鸠功首上计，列郡居其下。\n倾城出送君，饥童控羸马。\n坐中有狂生，出位独难咤。\n均为受廛氓，关市不亲稼。\n乡胥上下手，轻重意取舍。\n仁公力救弊，立法宜少借。\n圣朝天广大，焉用究纤罅。\n议政罪甘诛，矧避官长駡。",
        "dynasty": "宋",
        "collection_info": null
    },
    {
        "title": "送张仲实",
        "author": "陆文圭",
        "content": "持斧上东山，伐木鸟群呼。\n道义不相敦，朋友良可无。\n嗟我聚糠粃，从君味膏腴。\n方辔蹈先轨，联绶趋正涂。\n事功期远致，诗翰亦小娱。\n但令交久长，不恨别须臾。\n岁律阴峥嵘，客程路盘纡。\n人事况寡欢，月异时復殊。\n疏梅忆孤屿，新柳怀清湖。",
        "dynasty": "宋",
        "collection_info": null
    },
    {
        "title": "送师本竹",
        "author": "陆文圭",
        "content": "鲁国几男子，陋巷称颜渊。\n箪食何从出，頼有负郭田。\n养志本无求，求人志可怜。\n蜀翁古奇士，束书裹寒毡。\n客来拥毡坐，客去挟书眠。\n索供广文饭，催送司业钱。\n玉瓶何处酒，翠釜谁家烟。\n我乃遭数奇，彼胡钟美偏。\n厄穷不自悯，静退犹为贤。\n揖士撤讲席，呼儿买归船。\n后游记何日，今别已高年。\n感翁出处迹，抚几心茫然。\n握手出门去，梅雨暗江天。",
        "dynasty": "宋",
        "collection_info": null
    },
    {
        "title": "送徐允伯",
        "author": "陆文圭",
        "content": "古有淳寂乡，君与陶阮到。\n每评伯伦颂，谓胜周公诰。\n山间童负锸，台下人拾帽。\n短鞭跨辽碣，破毯眠雪窖。\n归来四壁立，挟册坐乡校。\n悠悠泮宫水，羹有芹可芼。\n案上方醉吟，室中已饥告。\n长缾卧虚檐，破釜架空竈。\n翠眉方与齐，赪颊忽自悼。\n愁踏布衾裂，羞拆海图倒。\n先生乐陶然，美睡呼不觉。\n达士多迂拙，庸儿竞嘲噪。\n岂知海上鲲，姑隠雾中豹。\n岁晚空斋人，杖屦辱相好。\n百钱呼儿沽，一榻为君扫。\n浩兴忽长歌，衰意亦旁譟。\n衔杯孤月落，椎壁四邻闹。\n明当远行役，寒雨映客棹。\n秋江蒲稗深，伫子平安报。",
        "dynasty": "宋",
        "collection_info": null
    },
    {
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其一",
        "author": "陆文圭",
        "content": "甲与吾同生，君子行一周。\n少年各丰裕，岁晚怀百忧。\n菜地古城下，我今手锄耰。\n君当往海陵，绝江泛渔舟。\n驾言彼就养，逝将老菟裘。\n哀哉随阳雁，止为稻粱谋。\n君看横江隼，万里凌高秋。",
        "dynasty": "宋",
        "collection_info": null
    },
    {
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其二",
        "author": "陆文圭",
        "content": "慈乌昔哺雏，日夜望雏长。\n安知风雨横，故巢堕草莽。\n乌羽日摧颓，雏饥竟何往。\n其一止海隅，雌飞鸣相向。\n反哺若天性，迎乌致其养。\n我衰髪尽白，儿长忽先丧。\n赠君慈乌篇，老泪滴纸上。",
        "dynasty": "宋",
        "collection_info": null
    },
    {
        "title": "竹友以其季子将有远行丐余一言余与翁游视其季犹侄也为之言以励其志",
        "author": "陆文圭",
        "content": "我生髪未燥，汝父以诗鸣。\n忧患涉世老，襟义犹峥嵘。\n晚乃得二雏，美不减徐卿。\n季也纔弱冠，诗坛将父兵。\n愈湜气如虹，候门识奇英。\n下马呼小友，相顾各自惊。\n騄駬不受羁，历块千里行。\n分台柏森森，霜气压百城。\n汝游何所挟，两字直而清。\n锐进年倍壮，静退事饱更。\n欲令从雅操，端肯迂修程。\n远游重垂戒，显亲须扬名。\n但酬化茝志，足慰舐犊情。",
        "dynasty": "宋",
        "collection_info": null
    },
    {
        "title": "送信讲师",
        "author": "陆文圭",
        "content": "达士脱名检，高人落林丘。\n体性未应殊，作用终不侔。\n讲师得三昧，宗学贯九流。\n曾对树说法，解使石点头。\n劫火焚地水，慈云护松楸。\n报恩心种种，阅古事悠悠。\n香火三生愿，因缘再世游。\n文辞重柳请，衣服许韩留。\n殷勤翻短褐，博雅愧前修。",
        "dynasty": "宋",
        "collection_info": null
    },
    {
        "title": "题质夫竹居",
        "author": "陆文圭",
        "content": "西园一丛竹，岁久枝干繁。\n会见鸾凤栖，莫厌鸟雀喧。\n玉声寒雨碎，翠色朝烟昏。\n萧萧黄素叶，风吹拥篱根。\n主人避俗客，青苔坐柴门。\n劲节谅无比，幽怀不可言。",
        "dynasty": "宋",
        "collection_info": null
    },
    {
        "title": "跋徐知事所藏禊帖",
        "author": "陆文圭",
        "content": "辨才将九十，及见开皇初。\n不知虞褚辈，得似老僧书。\n尤物世希有，昭陵劫灰余。\n玉函人不见，茧纸乃蠹鱼。\n梅花一片石，犹自宝璠玙。\n定武久荆棘，长安復丘墟。\n茂林有陈迹，今谁山阴居。",
        "dynasty": "宋",
        "collection_info": null
    },
    {
        "title": "题沈华父送行诗卷",
        "author": "陆文圭",
        "content": "孟阳索吾锦，景纯夺吾笔。\n老我嘆才尽，秀句吐不出。\n东阳有行卷，展玩已盈帙。\n乘雁岂为多，买菜復求益。\n嗟君乃佳吏，家世本经术。\n一从冠惠文，不肯事占𠌫。\n贞廉嚙苦蘗，和劲调玉瑟。\n簿书谢嚣尘，车马动行色。\n君如击水茝，我似退风鹢。\n出处两忘言，黄花秋淅沥。",
        "dynasty": "宋",
        "collection_info": null
    },
    {
        "title": "题月心诗卷併记遇仙事云",
        "author": "陆文圭",
        "content": "东轩记待月，纵笔说性命。\n岂惟不知月，实亦不知性。\n文虽欧苏工，理至关洛定。\n人心如明月，尘垢失清凈。\n雾收海气澄，天逈风力劲。\n持我光明珠，照此大圆镜。\n镜中双綵鸾，翔立请骖乘。\n御宴影娥池，神飈忽吹醒。\n鸾飞晓镜空，龙睡渊珠静。\n依旧碧潭心，无復琼楼兴。\n韩郎固有言，仙人未贤圣。",
        "dynasty": "宋",
        "collection_info": null
    },
    {
        "title": "题百雁图",
        "author": "陆文圭",
        "content": "青天一张纸，群雁飞来远。\n秋渚芦潇潇，徘徊下清浅。\n若烹不能鸣，一一俱不免。",
        "dynasty": "宋",
        "collection_info": null
    },
    {
        "title": "咏风",
        "author": "陆文圭",
        "content": "好风何处来，天籁出众窍。\n披襟怀楚台，击筑思高庙。\n扶摇九万里，自谓一息到。\n安知大鹏运，不满斥鷃笑。\n终当谢蓬蒿，振翼绝海峤。",
        "dynasty": "宋",
        "collection_info": null
    },
    {
        "title": "夏雨",
        "author": "陆文圭",
        "content": "仲夏井泉溢，雨声集虚堂。\n银竹泻高檐，静听何浪浪。\n莲叶不受水，盘珠走低昂。\n溽润逼衣篝，缝我新葛裳。\n媿彼作田人，蓑笠排青秧。\n出户懒着屐，扫地烧木香。\n白昼生睡思，徐徐到羲皇。\n梦觉闻鼓吹，草蛙怒方塘。\n竹尾起寒烟，湿萤度微光。\n邻翁闭门卧，中夕啼苍黄。\n三日绝薪卖，积潦势颓墙。",
        "dynasty": "宋",
        "collection_info": null
    },
    {
        "title": "秋感",
        "author": "陆文圭",
        "content": "遥夜百感集，白露下空庭。\n秋风入草木，众叶会飘零。\n甘液始润物，履霜渐阴凝。\n哀哉石榴树，谶语成添丁。\n兰艾既同焚，孰别臭与馨。\n皇天默不语，今古常青青。",
        "dynasty": "宋",
        "collection_info": null
    },
    {
        "title": "月",
        "author": "陆文圭",
        "content": "青天一片玉，上有众星列。\n夜中光渐小，让此玻璃月。\n白兔卯时生，桂子秋后结。\n天上有山河，两界隔吴越。\n何当御嫦娥，万里驾飞辙。\n太白为前驱，綵鸾相继发。",
        "dynasty": "宋",
        "collection_info": null
    },
    {
        "title": "徐德文索雪冈诗云已得而復失余寻旧稿亦无见想滕六遣六丁取之去矣再赋",
        "author": "陆文圭",
        "content": "雪飞不择地，因高势易积。\n玉龙二百丈，横卧前山脊。\n随香去寻梅，路白无行迹。\n铁笛吹一声，惊裂苍崖石。",
        "dynasty": "宋",
        "collection_info": null
    },
    {
        "title": "新移瑞香不得雨有嘆",
        "author": "陆文圭",
        "content": "瑞香儿女花，艷洁而芳妍。\n得之古精庐，移置列槛前。\n易地费人力，不出花自然。\n深虑本先拨，枝叶随之颠。\n是时夏久旱，不雨龟坼田。\n林木且忧枯，弱植岂自全。\n既已厄于人，况復遭此天。\n天与人仇之，命也花自怜。\n井筒灌朝夕，小润培芳年。\n封植岂无心，荣枯自有缘。\n何时回春风，笑挽司花仙。\n携手共樽酒，醉卧云锦边。",
        "dynasty": "宋",
        "collection_info": null
    },
    {
        "title": "生意堂赋玉簪花得相字",
        "author": "陆文圭",
        "content": "娟娟秋兰花，绿叶何披猖。\n沙鹭明玉羽，冰蚕吐丝肠。\n倩盼宜素绚，追琢少金相。\n居然铁石心，爱此风露香。\n何当竞春华，亦復委朝霜。\n折花三太息，援笔临清觞。\n明年花好在，坐客忘潇湘。",
        "dynasty": "宋",
        "collection_info": null
    },
    {
        "title": "老桂古字韵",
        "author": "陆文圭",
        "content": "人受气之精，百岁惊风雨。\n少壮会有衰，神散无復聚。\n木受气之偏，生旺寄于土。\n枝榦老更奇，花叶落仍吐。\n君看山中桂，秋露滴金乳。\n种者是何人，赏者经几主。\n天香入酒冽，吸月空怀古。\n素娥笑白髪，对影独起舞。",
        "dynasty": "宋",
        "collection_info": null
    },
    {
        "title": "咏松",
        "author": "陆文圭",
        "content": "老松如枯骸，短松覆儿髪。\n城中薪价高，斤斧不时伐。\n难长虬龙姿，免藏虎豹穴。\n樵童出山暮，步担挑新月。",
        "dynasty": "宋",
        "collection_info": null
    },
    {
        "title": "泗滨石",
        "author": "陆文圭",
        "content": "荆山石有玉，楚国无人知。\n再献犹弗售，抱璞空自悲。\n他日遇良工，乃始称其奇。\n宝传数百载，邯郸又得之。\n秦人请城易，赵氏以为疑。\n不予宁负曲，予之恐见欺。\n相如奉使往，持璧指瑕疵。\n衝冠遽如许，睨柱欲何为。\n衣褐已归赵，汤镬安足辞。\n奇哉古若人，掩卷空嗟咨。\n是非定百世，成败止一时。\n天生此尤物，前后成祸基。\n有美当韫椟，衒鬻诚非宜。\n和氏不待价，刖足将尤谁。\n人才国轻重，璧岂系安危。\n相如真暴虎，虽死悔莫追。\n二子有遗憾，仲尼真吾师。\n泗滨一片石，不染自成缁。\n上有华林字，疑是故物遗。\n春官雅好古，传载烦文移。\n主人不敢惜，持贡白玉墀。\n埋光经几年，不与赏音期。\n无意博连城，得失轻毫釐。\n二事拟非伦，聊以资吾诗。",
        "dynasty": "宋",
        "collection_info": null
    },
    {
        "title": "车",
        "author": "陆文圭",
        "content": "舟止奔牛堰，始识丹阳车。\n规制殊草草，力不任驰驱。\n淮安距宿迁，代之牛与馿。\n轩盖乃差大，双轮夹一舆。\n軝衡輗軏轸，名物与古殊。\n梓人不知经，多以方言拘。\n输载亦稍丰，日行百里余。\n御者非王良，陧杌不安车。\n蒲轮召申公，养老宜徐徐。\n干禄以为荣，愧我非纯儒。\n小儿问金根，其制復焉如。\n舆服汉最详，具载班范书。\n慎勿似韩昶，问学当勤渠。",
        "dynasty": "宋",
        "collection_info": null
    },
    {
        "title": "挽赵益之",
        "author": "陆文圭",
        "content": "汝父昔吾友，汝翁昔我师。\n汝时侍亲侧，楚楚玉雪儿。\n稍长从吾游，学问乃大奇。\n风木不待养，垣室空遗基。\n成立汝有望，修短吾莫推。\n四世积善心，一门无庞眉。\n俯仰三十载，三丧路人悲。\n受气各有终，劳生嗟奚为。\n墙东荷锄叟，夙受汝翁知。\n老怀念畴昔，不觉哀涕垂。\n欲志殿中墓，健笔惭退之。",
        "dynasty": "宋",
        "collection_info": null
    },
    {
        "title": "挽邓友梅",
        "author": "陆文圭",
        "content": "箫鼓何阗阗，西风弔客船。\n主人辞华屋，輤车落荒阡。\n芙蓉一片石，千古怀人贤。\n唤醒梅花魂，荐之秋菊泉。",
        "dynasty": "宋",
        "collection_info": null
    },
    {
        "title": "北入穆陵关皆山石崩沙北风尘起行人良苦因作",
        "author": "陆文圭",
        "content": "大风北来沙触面，行人咫尺不相见。\n寒日无光天地晦，一似项刘睢水战。\n四山确荦路摧车，磵壑涓流长一线。\n土檐烟突两三家，鬼貌鹄形何物变。\n葛卢牛语谁能别，公冶禽言难復辨。\n古磁浊酒时招饮，破瓮酸虀聊自荐。\n吾闻临菑称鉅丽，十二山河据形便。\n姑尤聊摄旧提封，夷吾小白初营建。\n三归反坫侈国中，九合衣裳出幽鄄。\n孟姜洵美共翱翔，稷下群游逞雄辩。\n盛衰气脉不可测，往来今古更相禅。\n干戈流徙人物换，水火崩腾陵谷转。\n会使雍门重感慨，无復苏秦昔夸羡。\n山东负海犹如此，六合茫茫难皋遍。\n安得长剑倚白云，手抉狂飈清九县。",
        "dynasty": "宋",
        "collection_info": null
    },
    {
        "title": "出镇口止见小峰",
        "author": "陆文圭",
        "content": "镇东小峰独无侣，中峰徐来顾其弟。\n大峰偃蹇背面去，似嫌俗客不与语。\n无奈我行节节高，山欲藏身恐无所。",
        "dynasty": "宋",
        "collection_info": null
    },
    {
        "title": "访何庵观水陆功德",
        "author": "陆文圭",
        "content": "山收雨脚云气湿，葛藤刺屦穿径入。\n精庐桃李花漫山，磬钟声绕落花间。\n野僧凈设伊蒲供，译说西方如说梦。\n我方谈笑耳不闻，寒窗暮对西山云。",
        "dynasty": "宋",
        "collection_info": null
    },
    {
        "title": "即事",
        "author": "陆文圭",
        "content": "南窗阴阴日色薄，北窗烈烈风声恶。\n破衲蒙头睡正浓，地炉煮餠铛折脚。\n小奴惊叫老婢嗔，我愧口腹烦他人。\n豪家香阁暖生春，人乳蒸豚蜡代薪。",
        "dynasty": "宋",
        "collection_info": null
    },
    {
        "title": "壬辰六月旦日记异",
        "author": "陆文圭",
        "content": "六月朔旦昧爽天，我梦蝴蝶飞翻翻。\n一声惊觉不可执，铿然有物堕我前。\n阴风萧萧榻震动，褰帷一咤声寂然。\n向空抹漆无所皋，堂上呼灯人自眠。\n一生学道心勿动，养气未敢轻先贤。\n元忠昔日鬼移床，厅庑之下凡三迁。\n稚圭卧内见匕首，金带忽置城头边。\n二公名德余不及，鬼贼揶揄空自怜。\n神姦无復照金鼎，偷儿何暇哀青毡。\n二端是否吁莫辨，一夕仓卒嗟何缘。\n吟哦未断纸窗白，山寺风雨鸣钟悬。\n起来搔首空四壁，湿薪竈婢愁炊烟。",
        "dynasty": "宋",
        "collection_info": null
    },
    {
        "title": "庚子七月书事",
        "author": "陆文圭",
        "content": "今年低漥水生鱼，去年高亢旱坼龟。\n阴阳似属天公事，庙堂可是无皋夔。\n劝分纳粟令如火，老稚依然鹄形饿。\n嗟汝命薄独可怜，穹官巨室无凶年。",
        "dynasty": "宋",
        "collection_info": null
    },
    {
        "title": "腊月二十九日作",
        "author": "陆文圭",
        "content": "夜漫漫，尘冥冥。\n大车道上槛槛声，三十余里天未明。\n一轩一轾不得宁，倚坐兀兀摇心旌。\n天寒岁暮霜雪零，嗟哉客子谁汝令。",
        "dynasty": "宋",
        "collection_info": null
    },
    {
        "title": "和曹士开侍御见寄韵",
        "author": "陆文圭",
        "content": "南台御史忠贯日，当昼妖狐屏无迹。\n端方自是廊庙器，错落天球间宏璧。\n记曾缓带理江城，犹忆尊前坐谈客。\n春树相思白日晚，月梁入梦青灯夕。\n乘车戴笠高与下，倚楼看镜今非昔。\n壮心无復夜闻鸡，莫比司空鬚恨赤。",
        "dynasty": "宋",
        "collection_info": null
    },
    {
        "title": "寿王君明",
        "author": "陆文圭",
        "content": "去年中秋月色高，吴山痛饮推文豪。\n今年依旧故乡月，纷纷青紫夸儿曹。\n世间儿曹何足数，芙蓉仙人在江浦。\n握荃怀瑾遗世纷，黄卷日与圣贤伍。\n曾攀月桂臼边枝，素娥夜半睡不知。\n觉来薄怒赪自持，与仙重约三秋期。\n一朝功成九霄去，小黠肯顾偷桃儿。\n城东白髪龙钟叟，瓣香来祝仙人寿。\n长生辟谷未要学，千载与君期不朽。",
        "dynasty": "宋",
        "collection_info": null
    },
    {
        "title": "察罕布哈忠翊父殁王事母表门闾本官弃职侍养守制三年一门节孝人所难能作诗美之",
        "author": "陆文圭",
        "content": "王气初不限中华，至性未尝根六籍。\n门闾节行世所钦，父子忠孝天应惜。\n连环解玉理坚緻，老蚌剖珠光的皪。\n伯也执殳万人敌，血染征衣归不得。\n空留明镜照孤鸾，妾颜如花心如石。\n鬒云渐变蚕丝白，蓬首何曾御脂泽。\n北堂手植忘忧草，幸有斑衣可娱老。\n不须遣使寄当归，儿无远志归来早。\n事亲日短当爱日，祇今三年已素鞸。\n宰予衣锦殊未安，温峤绝裾非小失。",
        "dynasty": "宋",
        "collection_info": null
    },
    {
        "title": "雅宜山在城西五十里有德庆庵在其下穹窿山福顺寺长老绍尧翁作诗取以雅宜为号求诗",
        "author": "陆文圭",
        "content": "雅宜山低一拳石，气压华嵩千丈碧。\n不论城市与林丘，爱山例是诗人癖。\n寒泉修竹苍崖底，青山解与高人语。\n花落猿吟总是机，举似山僧尽成句。\n山僧来献诗人号，百种不如山色好。\n德庆禅床明月夜，馆娃人海红尘晓。\n我知山心雅好静，荦确不容车马造。\n草堂宜雨又宜晴，藜杖芒鞋时一到。",
        "dynasty": "宋",
        "collection_info": null
    },
    {
        "title": "赠道人周大方",
        "author": "陆文圭",
        "content": "道家者流双凤仙，迂访墙东老田叟。\n叟读儒书五十年，一事不成今白首。\n道人过门何所求，期将汗漫东北游。\n青蛇三尺风雷吼，玄鹤一声天地秋。\n吏商奔走日百里，区区嗜利与名耳。\n道眼视之海中沤，炎夏长途何必尔。\n吾师之师柱下史，紫气曾惊关尹喜。\n当时剩却五千言，焉用老人诗一纸。",
        "dynasty": "宋",
        "collection_info": null
    },
    {
        "title": "赠潘道士祈雨",
        "author": "陆文圭",
        "content": "人天相距尺有咫，雷电六丁绕吾指。\n药师马上寄小瓢，夜半一滴洒千里。\n古湫源竭老蛟泣，新秧秀濯田畯喜。\n匣收宝剑捲阴符，师归宴坐茅峰裏。",
        "dynasty": "宋",
        "collection_info": null
    },
    {
        "title": "赠郑元明术士自言安晚之孙故诗及之",
        "author": "陆文圭",
        "content": "梁灏八十有二岁，自从天福逮雍熙。\n中更干德五星聚，晚赐龙头拜玉墀。\n吾今之年灏相若，布衣落拓何能为。\n吟诗独与熊儿和，作赋那求狗监知。\n龙钟久纳少年侮，耿介尤为谄子嗤。\n吾闻长沙赵彦仁，豫知郑相秉化钧。\n从容杯酒託二子，端嘉之际俱名臣。\n是时宋德已衰谢，扶颠江左尚有人。\n安晚之孙今为庶，嗟我与子俱邅迍。\n不须谀我有许寿，且道何时脱子贫。\n清和四月天气新，共买一醉抛青春。\n穷通寿夭俱莫问，盖世英雄一窖尘，草间惟有石麒麟。",
        "dynasty": "宋",
        "collection_info": null
    },
    {
        "title": "赠张明德星士",
        "author": "陆文圭",
        "content": "二曜五纬万古悬，甘石之学今不传。\n术家能以天占人，圣人乃以人占天。\n仁义礼智性所具，吉凶祸福命使然。\n命天俵赋定不易，性我受用修则全。\n经文二百有五字，明德乃在新民先。\n君从何处讲此学，直遡建洛窥先贤。\n工夫潜深秋日静，本真莹静霜月圆。\n市声初散帘欲下，龟筴未收客下马。\n一人妄计秩崇庳，一人猥算资高下。\n纵横二位布逆顺，错落五行分制化。\n先生拊掌笑且答，二客相看面如赭。\n徐言至善同一初，非愚不足智有余。\n万物不齐气杂揉，是心本明如太虚。\n不须詹尹就决疑，客如不信问子舆。",
        "dynasty": "宋",
        "collection_info": null
    },
    {
        "title": "壬申冬晦叔译史归别小诗奉饯",
        "author": "陆文圭",
        "content": "苍颉制字传羲皇，鬼神夜哭殊仓黄。\n语言声律未易下，嗟君楚产学北方。\n又能经术饰吏事，笔墨岂足尽所长。\n邮亭一夕饮离觞，他年富贵勿相忘。\n天无烈风海波静，白雉九译贡越裳。\n盛时努力早出仕，成诵姬旦坐明堂。",
        "dynasty": "宋",
        "collection_info": null
    },
    {
        "title": "从圣国宝二茂才叙别",
        "author": "陆文圭",
        "content": "龙门世家史学祖，足涉淮湘到邹鲁。\n儿生堕地弧在左，妇闭车中为谁苦。\n二君雁荡游虎林，逆旅一笑论古心。\n地炉画灰事未竟，推窗看天雪意深。\n山寒约共梅花语，江水东流予北去。\n明年春风上石渠，道傍为我弔望诸。",
        "dynasty": "宋",
        "collection_info": null
    },
    {
        "title": "留别山村乐闲菊存爱山梅村并寄景初慎与国华",
        "author": "陆文圭",
        "content": "南来飞雪如柳花，北归柳花如飞雪。\n干坤偪仄困羁旅，江山苍莽惊岁月。\n白云冉冉千里外，滴尽春林子规血。\n故人回首乱峰青，古堠斜阳照离别。",
        "dynasty": "宋",
        "collection_info": null
    },
    {
        "title": "送马伯亨西省郎中",
        "author": "陆文圭",
        "content": "惊吾学问非少年，羡君功业当壮年。\n曾闻鸡声共起舞，老我输君独着鞭。\n腊寒枯柳不堪折，欲别未别心茫然。\n关塞黑风虎方啸，江湖白浪龙正眠。\n洪都西统数千里，俊乂如林足驱使。\n好将旧榻拂尘埃，佳客可能无孺子。",
        "dynasty": "宋",
        "collection_info": null
    },
    {
        "title": "送干寿道同知北上",
        "author": "陆文圭",
        "content": "甲寅诏下兴贤才，吴中多士轰春雷。\n门外鹄袍那可数，一人独上黄金台。\n宦途诘曲容不得，直向东海窥蓬莱。\n蓬莱水阔云气浮，眼看健翮摩天游。\n故乡六载不归去，老尽西风菊径秋。\n归来四壁亦不恶，人羡锦衣君不觉。\n馆娃茂苑正凄凉，古汴黄河復漂泊。\n问乡安在迟一见，承恩内直金华殿。\n从容薇阁演丝纶，花间应隔同年面。\n自恨山中老樗栎，拥肿不堪逢匠石。\n枯梢无復起春风，一生空负吹嘘力。",
        "dynasty": "宋",
        "collection_info": null
    },
    {
        "title": "送祝君晟之官昌化",
        "author": "陆文圭",
        "content": "九里河梁昔携手，酒酣共折城南柳。\n春风六载忽吹过，浮云万事无不有。\n余生闭户忍寒饿，薄宦随方困奔走。\n径从莲幕换青衫，犹胜兔园嘲白首。\n我床昨夜破却瓮，君印何时大如斗。\n肯将车服耀故人，未觉来往烦佳友。\n从今出处可忘言，柳边重饮城南酒。",
        "dynasty": "宋",
        "collection_info": null
    },
    {
        "title": "送经之偕义斋两舍人入燕併呈善之待制",
        "author": "陆文圭",
        "content": "君马三渡白沟河，沟水东流青草多。\n踞鞍顾盼聊试耳，伏枥悲歌奈老何。\n古人千金重然诺，把臂况受生死託。\n肯先申白独辞楚，且伴机云双入洛。\n道远始知离别苦，地僻应思宦游乐。\n荣名日久当日厌，浮生花开又花落。\n平世应无战国材，选贤何日到金台。\n寄声玉堂老仙伯，桂树秋风归去来。",
        "dynasty": "宋",
        "collection_info": null
    },
    {
        "title": "送节之衡之两舍人入燕",
        "author": "陆文圭",
        "content": "龙驹凤雏两陆子，并驾秋风鞭騄駬。\n老眼一见失惊喜，定知乃翁元不死。\n生子真足慰人心，景升诸儿豚犬耳。\n满朝誉翁不容口，世禄固应传不朽。\n为官岂计多得钱，取印终须大如斗。\n我是韩家十八郎，里中曾拜北平王。\n碧梧停鹄已飞去，玉雪娟娟今在傍。\n往事伤怀泪如水，矻矻穷年吾老矣。\n欲追霞佩小颉颃，手倦束书携不起。",
        "dynasty": "宋",
        "collection_info": null
    },
    {
        "title": "送杨起之安丰录判",
        "author": "陆文圭",
        "content": "芍陂茫茫古边城，鸡犬相闻今乐土。\n交兵往事空流水，避乱居民尚遗堵。\n似闻此地岁丰穰，要得清官手摩拊。\n君才天马足神骏，老大去年参选部。\n闽中实历禆风宪，淮右先声动官府。\n争看祖道车骑众，力疾登途霜月苦。\n墙东故人懒出门，浊酒黄花对谁舞。",
        "dynasty": "宋",
        "collection_info": null
    },
    {
        "title": "送黄子高常熟教授",
        "author": "陆文圭",
        "content": "儒科一废四十年，甲寅诏下初兴贤。\n鸡窗夜半同起舞，竟让祖生先着鞭。\n去乘騄駬首燕路，归骑赤鲤游琴川。\n川中疑有古文学，子游故里今依然。\n采芹思乐絃且歌，官况虽清奈冷何。\n省台衮衮岂足羡，燕雀喧啾入网罗。\n残春积雨困花柳，天气昏昏如中酒。\n怕逢北客问新事，更恨东人夺佳友。\n暮年离别意鲜欢，追思得失空长叹。\n诗成写寄掩关卧，梦逐飞絮黏征鞍。",
        "dynasty": "宋",
        "collection_info": null
    },
    {
        "title": "奉饯子华教授北上时癸酉三月",
        "author": "陆文圭",
        "content": "清明上巳三月中，一春天气少冲融。\n曈曈初日翳復吐，黄尘涨起西北风。\n有客束书挟两童，南来两马一马骢。\n举鞭萧萧易水东，博徒剑客时相逢。\n怪君体弱心甚雄，声名壮健惊老翁。\n元英磨室渺无踪，黄金谁为隗筑宫。\n茫茫宇宙今古同，天时人事安有终，江柳自绿山花红。",
        "dynasty": "宋",
        "collection_info": null
    },
    {
        "title": "送吏员迁调松江",
        "author": "陆文圭",
        "content": "吏员务选才具良，不问他邦与吾乡。\n珠金出产已足贵，兰桂移根亦自香。\n诸君此行良不恶，居家何如宦游乐。\n季鹰曾忆松江鲈，士龙空叹华亭鹤。\n昔人还乡苦不早，今人离乡涉远道。\n渔舟泛泽青茫茫，客衣吹霜白皜皜。\n朱甍结构井邑富，画戟清闲官府好。\n纷纷刀笔心自厌，落落功名身未老。\n要看入海运大鹏，不恨出山成小草。",
        "dynasty": "宋",
        "collection_info": null
    },
    {
        "title": "送吴子长入京",
        "author": "陆文圭",
        "content": "乙亥江城守宵遁，连营锦帐排锋刃。\n丁男释耒儿女啼，朱门一夕黄金尽。\n我时拥卒护乡井，纻袍白马君来省。\n石床试剑人血腥，地炉传酒牛炙冷。\n手挥谈麈看落月，平明索饭出门别。\n虎林山头却寄书，一字不问家何如。\n干坤风雨旦復旦，家家昇平吃饱饭。\n君才筦库久繁剧，我老诗书更忧患。\n肯将出处问猿鹤，自觉高低笑鹏鷃。\n浩荡炎风扇区野，斜日征鞍古榆下。\n功名不復念远道，富贵自觉颜色好。\n俯仰畴昔予何言，梅雨敲窗湿诗草。",
        "dynasty": "宋",
        "collection_info": null
    },
    {
        "title": "送罗秋崖",
        "author": "陆文圭",
        "content": "宰相昔起富春山，门生四海皆达官。\n笺书争宝朵云样，题诗便隔纱笼看。\n知君相与有瓜葛，绝口不道人所难。\n何不跨鳌上金銮，胡为采芹坐江干。\n群鸮飞来争野葚，三鳣不足供朝餐。\n人生荣悴何足叹，海水会使桑田干。\n当轩下马昔日盛，闭门罗雀今朝閒。\n群儿瑟缩手不热，先生落魄毡犹寒。\n范阳城南丹旐归，何人送者车班班。\n羊昙独洒西州泪，孟尝空感雍门弹。\n老树春残蝴蝶去，沧江岁晚白鸥还。\n北风吹雪被长峦，诗囊酒榼随征鞍。\n请君读诗饮美酒，归日谢客牢闭关。\n世间万事不须问，西湖柳色差可观。",
        "dynasty": "宋",
        "collection_info": null
    },
    {
        "title": "送吴君远",
        "author": "陆文圭",
        "content": "暨阳幕职无他奇，置薤一本水一盂。\n钟鸣张烛起署事，坐看日落庭西隅。\n雁行钳纸走却立，高悬明镜分丝铢。\n长官堂上口啸诺，时时隔舍闻歌呼。\n荒村人閒花自落，圜扉昼静草欲芜。\n褰帷使者上治状，为出清冰置玉壶。\n小儿踉蹡老翁怒，细问代者如君无。\n楚苔渍雨古驿寒，酒酣写出阳关图。\n君行上马慎勿驱，梅水绿涨南兴湖。",
        "dynasty": "宋",
        "collection_info": null
    },
    {
        "title": "送黄子高如泰州谒朱南伯",
        "author": "陆文圭",
        "content": "采采江蓠步石磵，东望海堤青不断。\n故人泮上谁饮酒，尺素不来鱼尾短。\n黄子卓荦文更奇，命驾千里赴相思。\n长江鳬雁不足数，旷野虎兕将何之。\n景德寺前读书阁，彦国九原不可作。\n寄声故人加餐食，昨夜秋风淮水恶。",
        "dynasty": "宋",
        "collection_info": null
    },
    {
        "title": "送张子野",
        "author": "陆文圭",
        "content": "江淮落南俯闽峤，山水相背风马牛。\n间关草就北征赋，日暮弹铗君何求。\n袖中漫刺通姓名，犹及庆历思中州。\n子京永叔老交友，白首鶑燕陪风流。\n今无花月听水调，但见满目森戈矛。\n长歌送君万里游，天荒地老令人愁。",
        "dynasty": "宋",
        "collection_info": null
    },
    {
        "title": "送徐舜辑",
        "author": "陆文圭",
        "content": "彦霖父子魏公客，持国之兄招不得。\n豪华落尽漳水流，主人眠石扃醉白。\n天倾地坼古今愁，浣花穷杀老参谋。\n窗寒雪压灯昏夜，门静虫吟叶落秋。\n平生故人渺江浦，谁往省之遣宗武。\n惜哉赤白两洪崖，敢道交情弃如土。\n回舟苹浦思依依，空忆桃花鲚鲙肥。\n竹西骑鹤不可去，西州万里将安归。\n南山之阳木已老，南山之阴木尤槁。\n不信春风吹不苏，珍重岁寒宜自保。",
        "dynasty": "宋",
        "collection_info": null
    },
    {
        "title": "送仲华葛兄",
        "author": "陆文圭",
        "content": "蓉城诸葛何绵绵，一门青紫三百年。\n闻孙流落湘江上，手握美瑾怀香荃。\n夜行衣绣岂足荣，归梦皛皛经山川。\n君家元有紫荆树，一枝两枝枯或妍。\n当暑归来憩其下，俯仰陈迹心茫然。\n墙东野人头雪白，乃翁坐上琴书客。\n凤毛一见眼双明，豚犬吾儿空自责。\n追思老少各时异，坐阅兴衰疑世隔。\n江湖来往慎风波，他年重会铜驼陌。",
        "dynasty": "宋",
        "collection_info": null
    },
    {
        "title": "送北禅释天泉长老入燕",
        "author": "陆文圭",
        "content": "金身梦觉白马东，西来禅教各一宗。\n讲师高据狮子座，缁素群集惊盲聋。\n天华咫尺飞坠地，夜烛神光满室红。\n远师道林嗣宗风，专谈义学离禅锋。\n三叶五性总超诣，一枝擘与天泉翁。\n不泥筌蹄求解脱，不执文字迷本空。\n黄梅四月上卢龙，骑馿不下莫相逢。\n徐州麦饭足可饱，青州布衫谁与缝。\n卢沟桥边石头滑，飞锡径入明光宫。\n手挥玉麈天颜喜，身被红绡帝渥浓。\n回头却笑虎丘石，夜半不忆寒山钟。\n君不见懒残昔住衡山峰，使者召之终不从，天寒垂涕石窟中。",
        "dynasty": "宋",
        "collection_info": null
    },
    {
        "title": "己卯题吴江长桥二首",
        "author": "陆文圭",
        "content": "瓜步投鞭湿马尾，吴江犹是衣带水。\n阳侯不敢驾风涛，神剑自断长虹死。\n木罂夜半飞渡军，缚筏驱丁命如蚁。\n波心两龙忽跳出，一声金鼓波神泣。\n兴废相望五六载，斜阳独倚栏干立。\n酒酹波神叫不应，剑铓冷浸秋蒲碧。\n江头朱栏四千尺，一望初疑几十里。\n左约江流右截湖，桥东出日桥西雨。\n渔歌答响远相失，群雁旅泊迷葭苇。\n荒村独木横野渡，深厉纔能湿衣履。\n乘舆足受两三人，犹当杠梁涉溱洧。\n书生眼力小如瓮，一皋巨丽心惊喜。\n吁嗟人力不可到，毋乃神功役山鬼。\n忆昔燕兵下江浙，马逸风騣卷滩尾。\n长驱水陆一时进，钱塘破竹从风靡。\n川流衰竭王气尽，成败反復固其理。\n汴师平南将彬美，南人死恨樊若水。\n采石浮桥一夕成，晓出降幡人姓李。",
        "dynasty": "宋",
        "collection_info": null
    },
    {
        "title": "宁晋李照磨筑室奉亲名曰芝室索客赋之",
        "author": "陆文圭",
        "content": "口诵严君口授书，手提慈姥手缝衣。\n寸草安能报春晖，远志不敢回当归。\n嗟儿客宦游有方，舅姑晨兴妇在旁。\n手供鲑菜晡下堂，几席代汝亲扶将。\n白云英英赵州山，玉琴石榻窗户閒。\n上池饮罢燕坐间，生香满室光照颜。\n钟英毓秀自乃翁，草木臭味将毋同。\n借锄取箒面发红，偕饮甘露熏祥风。",
        "dynasty": "宋",
        "collection_info": null
    },
    {
        "title": "寄题俞氏草堂",
        "author": "陆文圭",
        "content": "浣花老人溪上住，野梅官柳桥西路。\n碧鸡坊外少人行，晓带春星自来去。\n荒基藓合无寻处，峡川万古流诗句。\n紫芝之孙居澄江，琼茅结宇青竹窗。\n南墙夜深塔铃语，古寺白鹤飞来双。\n索我新吟写君趣，开卷悠然起幽思。\n我尝十年卜山居，经营未有瀼西地。\n风流纵似老参谋，资给应无贤录事。\n愿君分借半间云，胜日当携茶具至。",
        "dynasty": "宋",
        "collection_info": null
    },
    {
        "title": "题南夫四时佳致园亭",
        "author": "陆文圭",
        "content": "桐川博士老文学，出处乃在可否间。\n舍东支径劣百步，墙北危亭俯两山。\n风花辞枝黏草碧，雨竹卸箨连苔斑。\n林皋红叶白雁早，江国琼英翠羽寒。\n一年天与四时景，百岁人无半日閒。\n扰扰鸣钟戒晨起，昏昏秉烛愁夜阑。\n蜉蝣生死寄黄壤，乌兔飞走凋朱颜。\n主人自得静中趣，物理常于动处观。\n从容琴书寓真乐，邂逅樽前追清欢。\n良时佳友不易得，恶客未至门先关。",
        "dynasty": "宋",
        "collection_info": null
    },
    {
        "title": "题立斋不碍云山亭",
        "author": "陆文圭",
        "content": "英英山中云，苍苍云外山。\n云山偃蹇若高士，不傍贵人门户间。\n藕堂老人家四壁，诗句曾参浣花客。\n一亭半落平畴外，拾尽干坤眼犹窄。\n樵歌断处起寒青，鸟影明边际空碧。\n玉鸾不入巫阳梦，满榻凝尘室生白。\n昨宵础润卜雨来，岸巾栏角小徘徊。\n忽然一片黑模糊，失却万丈青崔嵬。\n有风飒然起林薄，如觉天日徐徐开。\n推窗看山色如故，断云飘零不知处。",
        "dynasty": "宋",
        "collection_info": null
    },
    {
        "title": "书范石湖白髭行后",
        "author": "陆文圭",
        "content": "渡江莫盛干淳间，虞范诸贤鬓未斑。\n功名草草负遗恨，老死不见巩洛山。\n我近经行石湖路，范家水名王家墓。\n风流一代竟澌尽，手泽何人为珍护。\n直当慷慨论兴亡，奚暇悲歌嘆衰暮。",
        "dynasty": "宋",
        "collection_info": null
    },
    {
        "title": "题程子充少监家藏二诗遗墨",
        "author": "陆文圭",
        "content": "教子惟欲谄，嫁女惟欲官。\n床屏触头乃翁怒，文书衔袖媒姥谩。\n痴人一笑可绝倒，古训相传良独难。\n大夫有愧程监察，上谷敢望元遗山。\n易箦微言尚典刑，出门别语重丁宁。\n子无橐装与宝剑，女无绣褥与金屏。\n各赠骊珠五十六，藏在肺腑为深铭。\n梓乔俯仰俱莫及，冰玉清润尤相形。\n水衡使者直而温，遗山宅相监察孙。\n禔身务学承先志，范世传家示格言。\n正大去今八十年，流风遗俗犹有存。\n谁能题诗墓柏下，使两仙翁起九原。",
        "dynasty": "宋",
        "collection_info": null
    },
    {
        "title": "甲申春张菊存游洞霄诸公饯诗盈轴越明年余过故都补行卷之末",
        "author": "陆文圭",
        "content": "春申下邑荒江滨，有眼不识钱塘春。\n朅来南北两高峰，乍见西施真美人。\n晓妆浓淡看不足，誓结鹑衣老湖曲。\n安知湖曲有高人，如此仙姿尚嫌俗。\n别寻大涤登天柱，气压群峰三十六。\n归来书窗风雨夕，潜听三竺山灵哭。\n睠言玉局老飞仙，摩挲铜狄今几年。\n神蛟飞鼠亦何有，金堂玉室空茫然。\n天风吹醒丹泉酒，碧桃津远人回首。\n石上禽余捣药声，绝怜无诀授长生。\n今年却被山灵笑，依旧湖堤拾芳草。",
        "dynasty": "宋",
        "collection_info": null
    },
    {
        "title": "题金陵海月潮卷",
        "author": "陆文圭",
        "content": "太阴朔望有盈亏，海外随之互消长。\n夜半秦淮涌月来，一轮却挂钟山上。\n山中那得有潮音，尊师鼻息如雷响。",
        "dynasty": "宋",
        "collection_info": null
    },
    {
        "title": "题尹存庵行卷",
        "author": "陆文圭",
        "content": "钱塘筑坞高于郿，黄金铸成九鼎移。\n木棉羁魂招不得，方士入海从安期。\n庐陵二老当时在，翰墨光芒透纸背。\n尔后空闻化鹤归，我今欲见啼鹃拜。\n长安市上重经过，逢人问是伯休那。\n劝君且寻遂初赋，人家国事竟如何。",
        "dynasty": "宋",
        "collection_info": null
    },
    {
        "title": "题分宜谢草庐行卷",
        "author": "陆文圭",
        "content": "袁曹官渡争雌雄，荆州侨寄大耳翁。\n涕流髀肉消不尽，试与元直游隆中。\n隆中自有躬耕者，布衣抱膝茅檐下。\n从容一曲梁甫吟，不觉将军三枉驾。\n室中屏人纔数语，跨荆包益成鼎峙。\n南阳陌上龙出云，永安宫中鱼得水。\n古今成败真邮传，英杰千年不一见。\n识拔端由品藻公，位置无嫌草茅贱。\n山中谢客江烟昏，谁携行卷到柴门。\n手披康乐草庐赋，知是兰庭佳子孙。\n春塘柳禽成昨梦，炎兴相业更谁论。\n洞庭三江风浪奔，鲸鱼出没相吐吞。\n何为四方归来些，山堂鹤怨能移文。",
        "dynasty": "宋",
        "collection_info": null
    },
    {
        "title": "题张南山庆九十诗卷",
        "author": "陆文圭",
        "content": "翁今百岁少十年，我少公年二十五。\n天与翁龄百二十，我已化作原头土。\n延年剩得饮食乐，损寿多应作诗苦。\n梅开傥获登公堂，一醉犹能戴花舞。\n儿孙拍手向我语，公漆点鬚贝齐齿。\n降原陟巘步如飞，饱饭何曾饮人乳。\n梦中犹记前朝事，二老相逢必欢喜。",
        "dynasty": "宋",
        "collection_info": null
    },
    {
        "title": "题王復初所藏子昂临禊帖",
        "author": "陆文圭",
        "content": "昭陵玉函出人间，开平经今四百年。\n永和远距贞观先，俯仰陈迹俱可怜。\n古人学书如学仙，笔锋谁入玄之玄。\n水晶宫裏佳公子，风流翰墨皆天然。\n我评逸少非真逸，史载深谋并绝识。\n独留茧纸博千金，似是艺成能掩德。\n名士由来贋逼真，书空咄咄彼何人。\n遗才流落稽山下，修竹娟娟万古春。",
        "dynasty": "宋",
        "collection_info": null
    },
    {
        "title": "题登瀛图",
        "author": "陆文圭",
        "content": "世传阎公学士图，意象旷雅难形模。\n山僧临本持索句，展卷復掩空长吁。\n秦王功高塞宇宙，搜揽豪隽供驰驱。\n内怀矛甲伺同气，外示閒暇耽文儒。\n临城开馆构杰阁，坐见瀛海移西都。\n分番夕宿无厌倦，珍膳日给何丰腴。\n天光下照天策府，煌煌星象经天衢。\n房乔夜半进危计，平明一矢惊临湖。\n群贤崛起辅贞观，亦有淹滞如颜苏。\n惜哉燕翼谋未善，祥麟接武容妖狐。\n殿阶置笏怒未解，田舍收麦言何谀。\n策名书府真有腼，空与老姥扶天枢。\n贵人一代骨已朽，史笔千载心犹诛。\n阎公绝艺今亦无，长安落日明榛芜。",
        "dynasty": "宋",
        "collection_info": null
    },
    {
        "title": "跋明皇贵妃并马图",
        "author": "陆文圭",
        "content": "声残玉笛梨花月，笑指骊泉浴香雪。\n宣来天驷玉花骢，醉僛金勒摇东风。\n阿环并辔微相顾，一点芳心倩鶑诉。\n五溪老奴侍鞍侧，招摇先入华清路。\n行幸东西春復秋，那知忧乐两相酬。\n朝元警跸犹清道，胡马长嘶出蓟幽。\n猿声霜冷巴山晓，锦袜遗香清渺渺。\n南内凄凉稀进御，海云空阔蓬莱小。\n泪湿花容春雨余，纵有丹青画不如。",
        "dynasty": "宋",
        "collection_info": null
    },
    {
        "title": "跋赵太祖与韩王蹴踘太宗石守信楚昭辅党进环而观之",
        "author": "陆文圭",
        "content": "紫微垣近一小星，作戏敢与太阳敌。\n诸将旁观信雄武，不逃书记收兵策。\n开封府尹真天人，受谮朱崖疑老臣。\n幸自宫中启金匮，忍使涪陵竟陨身。",
        "dynasty": "宋",
        "collection_info": null
    },
    {
        "title": "题万户府瑞麦图",
        "author": "陆文圭",
        "content": "河中之野木连理，文人作颂何所美。\n鲤湖之水莲双葩，史臣纪异不足夸。\n木叶饥来岂堪食，莲花远观空有色。\n由来上瑞是丰年，芙蓉池外麦连天。\n一茎三穗攒秀颖，好事军中万口传。\n阅武堂成政多暇，刀剑不如牛犊价。\n老农噉饭看昇平，奇祥异产从天下。\n香饵先收夏陇云，雪匙可卜秋田稼。\n绝怜西蜀杜参谋，困饥空怀当世忧。\n崆峒麦熟无人穫，且问王师休未休。",
        "dynasty": "宋",
        "collection_info": null
    },
    {
        "title": "题刘晦卿月楼图并饯秋闱之行仍不犯月楼字",
        "author": "陆文圭",
        "content": "君不见刘越石，晋阳铁骑围城急。\n一声长啸震山谷，抛弓散走群儿泣。\n又不见庾元规，武昌僚佐相追随。\n坐据胡床夜笑语，不知宾主竟为谁。\n枕戈待旦成何事，终让着鞭先士稚。\n况復西风尘污人，茂宏举扇思还第。\n嗟嗟二子逢世乱，误长清谈空致患。\n争如今夕倚阑人，一生饱吃升平饭。\n百城桴鼓夜不鸣，万里山川秋愈明。\n黄鹤孤飞白鸥睡，捲帘露气下三更。\n初听笛声何激烈，再听书声更清越。\n素娥密约无人知，今秋丹桂来先折。",
        "dynasty": "宋",
        "collection_info": null
    },
    {
        "title": "题金君泽家山飞云图",
        "author": "陆文圭",
        "content": "吴姿楚态谁使然，白石齿齿山娟娟。\n孤云欲断不断处，中有万斛潇湘烟。\n黄榆日晚长洲路，木叶山头几风雨。\n一声寒雁江南书，萱草灵椿解相语。\n解相语，君应知。\n山风猎猎游子衣，毕逋有待何当归。",
        "dynasty": "宋",
        "collection_info": null
    },
    {
        "title": "应昌路驿傍有古松一榦生十八枝为斧所伤江西胡生图以示州长官命余作诗",
        "author": "陆文圭",
        "content": "卢龙迤北道应昌，八月飞雪六月霜。\n阴风萧飒百草僵，牛羊陇坂狐兔冈。\n破邮古庙人鬼静，傍植巨木百尺强。\n孤根绵绵蛰幽土，枝榦直上凌穹苍。\n何年堂堂十八公，会朝侍立冠剑长。\n中有二公能死节，张许崛强存睢阳。\n余生幸或逃斤斧，远地何由选栋梁。\n西江行客苦好事，一见携之袖裏藏。\n摩挲老眼识奇怪，兴作万里神苍茫。\n寒斋无復丁生梦，腹内惟闻葵藿香。",
        "dynasty": "宋",
        "collection_info": null
    },
    {
        "title": "唐人洗马图",
        "author": "陆文圭",
        "content": "君不见雀鼠谷抵介休壁，马甲不解王不食。\n又不见泰山马色别为群，东封望之如锦云。\n英雄角力多相值，嬖倖承恩思自媚。\n不辞汗血千里劳，驱死尘沙那得避。\n何如落日清水湾，骅骝独步春草閒。\n圉人袒肩没两踝，控辔欲上未上间。\n静观物理坐叹息，玉花惨淡何人笔。\n少陵野老最善评，弟子曾入将军室。",
        "dynasty": "宋",
        "collection_info": null
    },
    {
        "title": "跋牧马图",
        "author": "陆文圭",
        "content": "平原浅陂，水草甘美。\n枯梢吹风，日落尘起。\n物色祁连山前路，又似踰关渡陇水。\n一人解鞍枕欲睡，一人褶袴手仰指。\n一人持辔却回头，万马攒蹄行復止。\n饮者嚙者各自然，驰者忽在立者前。\n驹而幼者随壮者，浴者出没晴波川。\n风騣雪尾不受鞭，并驱逐者如争先。\n须臾两骑独殿后，戎笠持兵相格鬬。\n老羝挟乳自成群，牧羝人远傍无救。\n何人丹青手摸写，崿礴胸中有全马。\n陆子作诗配駉野，千古传流好事者。",
        "dynasty": "宋",
        "collection_info": null
    },
    {
        "title": "栽桑",
        "author": "陆文圭",
        "content": "细听邻妇低眉说，年年育蚕苦无叶。\n山童执筐入市卖，一称百钱犹未惬。\n更兼春雨土窗寒，忍见蚕饥头戢戢。\n买丝织绢输官外，空借邻机閒一月。\n阿姑卒岁无繻袴，小儿露骭风吹裂。\n今时县官清且明，课民务本令必行。\n担桑赪肩荷锄去，青青布种环郊城。\n明年家养一百箔，巷响缲车楝花落。\n满笼新丝白雪香，听赛蚕官鼓声乐。",
        "dynasty": "宋",
        "collection_info": null
    },
    {
        "title": "赋烧笋竹字韵",
        "author": "陆文圭",
        "content": "先生朝槃厌苜蓿，笋味得全差胜肉。\n苍头扫地犀角出，赤燄腾烟龙尾秃。\n土膏渐竭外欲枯，火候微温酒已熟。\n拨灰可惜衣残锦，解箨犹怜肤跃玉。\n青青无日长儿孙，草草为人供口腹。\n卢家丞相蒸葫芦，石家无人煮豆粥。\n去毛留顶有何好，捣韭作虀空自速。\n不如野人工食淡，自办行厨入修竹。\n句裏曾参玉版禅，胸中会着篔筜谷。\n主人不问不须嗔，昨夜西风响林屋。",
        "dynasty": "宋",
        "collection_info": null
    },
    {
        "title": "竹鹤窥棋雪字韵",
        "author": "陆文圭",
        "content": "秦马投鞭江可竭，别墅从容谋已决。\n兰阶小儿呼与棋，敌手不觉平时劣。\n青冈鹤唳走先声，捷书上床屐齿折。\n局中胜负俄今古，身后功名谩豪杰。\n何如山中静相对，风度幽篁韵清绝。\n林深有客遇神机，柯烂无人传妙诀。\n白头老姥独解事，化作仙禽欲饶舌。\n石枰落子忽惊飞，五月骊山啄残雪。",
        "dynasty": "宋",
        "collection_info": null
    },
    {
        "title": "四月八日偕张菊村邓匪石洪乐闲游城西诸寺以山高水长分韵得长字",
        "author": "陆文圭",
        "content": "门外青山寺，西行半里强。\n童分泉茗洁，僧供饭蔬香。\n地僻红尘静，心闲白日长。\n少年余气习，棋酒愧疏狂。",
        "dynasty": "宋",
        "collection_info": null
    },
    {
        "title": "春雨叹",
        "author": "陆文圭",
        "content": "山城春强半，雨脚乱如麻。\n润麦还伤麦，催花又落花。\n闲来忧岁事，老去惜年华。\n卧听空檐滴，应无梦到家。",
        "dynasty": "宋",
        "collection_info": null
    },
    {
        "title": "骤雨",
        "author": "陆文圭",
        "content": "绛帐虚堂设，檐牙雨骤倾。\n已过惊蛰日，未听候虫声。\n向晚飞蚊出，偏工傍耳鸣。\n山灵戏穷士，邀喝夜相迎。",
        "dynasty": "宋",
        "collection_info": null
    },
    {
        "title": "立冬",
        "author": "陆文圭",
        "content": "早久何当雨，秋深渐入冬。\n黄花犹带露，红叶已随风。\n边思吹寒角，村歌相晚舂。\n篱门日高卧，衰懒愧无功。",
        "dynasty": "宋",
        "collection_info": null
    },
    {
        "title": "夏港道中",
        "author": "陆文圭",
        "content": "微暖背曝日，轻寒面受风。\n人行官路侧，鹊起野田中。\n细草陈根绿，疏林病叶红。\n故人云水隔，来往愧衰翁。",
        "dynasty": "宋",
        "collection_info": null
    },
    {
        "title": "高邮宝应道中",
        "author": "陆文圭",
        "content": "长淮昔战争，废地少人耕。\n野壁三家市，官亭十里程。\n田夫时识字，水鸟不知名。\n薄暮宿何处，孤云又一城。",
        "dynasty": "宋",
        "collection_info": null
    },
    {
        "title": "客中度岁",
        "author": "陆文圭",
        "content": "历遍青徐路，东风送入京。\n车中守残岁，道上拜新正。\n椒酒今谁献，桃符旧未更。\n故园梅正发，不见玉峥嵘。",
        "dynasty": "宋",
        "collection_info": null
    },
    {
        "title": "喜雨上理同知",
        "author": "陆文圭",
        "content": "苍苍虽莫测，诚意尽能回。\n履草穿云去，炉香带雨来。\n神龙如有喜，旱魃不成灾。\n四野车声歇，欢声却似雷。",
        "dynasty": "宋",
        "collection_info": null
    },
    {
        "title": "贽王容溪",
        "author": "陆文圭",
        "content": "劲竹持高节，余花表晚香。\n一瓢颜子巷，六籍郑公乡。\n后学师珪行，先天发宝藏。\n空携经世具，独立暮山苍。",
        "dynasty": "宋",
        "collection_info": null
    },
    {
        "title": "和宋春卿寄诗韵二首  其一",
        "author": "陆文圭",
        "content": "练江诗酒社，聚散十年春。\n君作并州客，身为绛县人。\n一牛甘送老，五马未全贫。\n出处嗟殊异，相思意却真。",
        "dynasty": "宋",
        "collection_info": null
    },
    {
        "title": "和宋春卿寄诗韵二首  其二",
        "author": "陆文圭",
        "content": "壮游不知倦，老境怕逢春。\n自分无知己，何堪从避人。\n飞花空有恨，巢燕不嫌贫。\n独忆延陵客，风流似季真。",
        "dynasty": "宋",
        "collection_info": null
    },
    {
        "title": "和谊斋惠诗",
        "author": "陆文圭",
        "content": "鸮室徒劳甚，鸠居奈拙何。\n田园空岁晚，梅柳得春多。\n径合思除蔓，墉高许附萝。\n呼儿凈扫地，恐有故人过。",
        "dynasty": "宋",
        "collection_info": null
    },
    {
        "title": "和心渊雷雨地震诗",
        "author": "陆文圭",
        "content": "天公恶作剧，翻手变炎凉。\n海运三山动，江高数尺彊。\n震雷惊失匕，漏雨苦移床。\n不虑填沟壑，真成老更狂。",
        "dynasty": "宋",
        "collection_info": null
    },
    {
        "title": "奉和子华秋怀四首  其一",
        "author": "陆文圭",
        "content": "九日秋怀恶，那禁暑气隆。\n苦吟愁作祟，多病药无功。\n有客来相访，扃门弗为通。\n怕谈当世事，遗患及孩童。",
        "dynasty": "宋",
        "collection_info": null
    },
    {
        "title": "奉和子华秋怀四首  其二",
        "author": "陆文圭",
        "content": "况值艰难日，那当老病身。\n后生欺旧辈，俗吏笑高人。\n易扫张超雾，难清庾亮尘。\n盐梅正相得，鼎鼐盍调新。",
        "dynasty": "宋",
        "collection_info": null
    },
    {
        "title": "奉和子华秋怀四首  其三",
        "author": "陆文圭",
        "content": "痛饮消愁酒，愁城未肯降。\n阴风吹北户，斜日上西窗。\n艰食悬禾亩，苛征及苇江。\n何曾入官府，深愧鹿门庞。",
        "dynasty": "宋",
        "collection_info": null
    },
    {
        "title": "奉和子华秋怀四首  其四",
        "author": "陆文圭",
        "content": "得志瘳民瘼，何期与愿违。\n青灯疏简册，黄土污征衣。\n道路嗟于役，山川赋式微。\n秋风动鲈兴，应不践危机。",
        "dynasty": "宋",
        "collection_info": null
    },
    {
        "title": "和唐人闲字韵诗卷",
        "author": "陆文圭",
        "content": "鼎鼎百年内，何由一日闲。\n衝冠无怒髪，揽镜已苍颜。\n未易桴浮海，应难屐上山。\n春逢甲子雨，愁听溜潺潺。",
        "dynasty": "宋",
        "collection_info": null
    },
    {
        "title": "赠游士艾介翁",
        "author": "陆文圭",
        "content": "三江怀故国，七泽弔孤臣。\n有客诗招隠，何心赋问钧。\n明时无弃士，晚节少全人。\n游子归何日，农工已及春。",
        "dynasty": "宋",
        "collection_info": null
    },
    {
        "title": "丁酉春识庆上人于钱塘邓君善之索余同赋孝僧诗余请以二十字尽记其实既成善之喜而书之不知何人持去后二年上人访余江上復书以遗之",
        "author": "陆文圭",
        "content": "襁褓已离乳，干戈復异居。\n关河行欲尽，母子遂如初。\n卓行先贤传，前缘释氏书。\n悲欢知已极，讚咏欲何如。",
        "dynasty": "宋",
        "collection_info": null
    },
    {
        "title": "赠潘道士祈雨",
        "author": "陆文圭",
        "content": "日者旱太甚，天乎祷有诸。\n震雷惊破柱，骤雨喜随车。\n精意通无间，神功敛不居。\n鲁侯明德颂，好接有年书。",
        "dynasty": "宋",
        "collection_info": null
    },
    {
        "title": "送刘青璧湖北道按察",
        "author": "陆文圭",
        "content": "飘然南去客，使者趣扬舲。\n白帝秋云滑，黄牛暮雨腥。\n寻诗行楚甸，问酒宿巴汀。\n北道人多朴，无词到讼庭。",
        "dynasty": "宋",
        "collection_info": null
    },
    {
        "title": "送班同知",
        "author": "陆文圭",
        "content": "专城镇西土，世禄食南方。\n纨袴洗余习，簪缨袭旧芳。\n高风仰乔木，遗爱指甘棠。\n他日循良传，应留姓字香。",
        "dynasty": "宋",
        "collection_info": null
    },
    {
        "title": "送杨伯可赴省",
        "author": "陆文圭",
        "content": "秋水芙蓉幕，时闻啸诺歌。\n簿书精力尽，台省故人多。\n别酒禁愁得，交情奈久何。\n怀君四德备，廉正復谦和。",
        "dynasty": "宋",
        "collection_info": null
    },
    {
        "title": "丙申岁侯仲达之官洪泽",
        "author": "陆文圭",
        "content": "淮楚俗轻扬，萧萧古战场。\n残兵空壁垒，旷野失农桑。\n鱼蟹西风市，菰蒲浅水塘。\n君山足诗景，何事访渔郎。",
        "dynasty": "宋",
        "collection_info": null
    },
    {
        "title": "送王县尹之官湘潭",
        "author": "陆文圭",
        "content": "江亭重执手，雪压暮潮平。\n台阁踰三载，絃歌又一城。\n遗乡因楚俗，令尹似湘清。\n别驾余知己，分廷託寄声。",
        "dynasty": "宋",
        "collection_info": null
    },
    {
        "title": "送郭仁卿之官三衢",
        "author": "陆文圭",
        "content": "宪府自清要，胡为堕冗曹。\n平反犹用恕，纠录肯辞劳。\n才富家何瘠，官卑志愈高。\n青云迟得路，胜我落蓬蒿。",
        "dynasty": "宋",
        "collection_info": null
    },
    {
        "title": "送吴次尹惠州巡检",
        "author": "陆文圭",
        "content": "万古罗浮洞，江楼着老坡。\n子西相继出，廷秀晚经过。\n欲访先贤去，其如远道何。\n天寒与君别，莫听扊扅歌。",
        "dynasty": "宋",
        "collection_info": null
    },
    {
        "title": "察罕布哈教授满别",
        "author": "陆文圭",
        "content": "小却官虽晚，先登艺最优。\n文章九州外，科目万人头。\n桂折金天月，芹空泮水秋。\n澄清頼君辈，宪府正旁搜。",
        "dynasty": "宋",
        "collection_info": null
    },
    {
        "title": "送广平孙教授",
        "author": "陆文圭",
        "content": "广平河水北，古暨浙江南。\n两地音邮阔，三年官况谙。\n采芹聊共乐，食蘗岂能甘。\n别酒黄梅浦，情怀老不堪。",
        "dynasty": "宋",
        "collection_info": null
    },
    {
        "title": "送句景范教授之官澧浦",
        "author": "陆文圭",
        "content": "南楚离骚国，清风澧有兰。\n相从泮水乐，独棹一江寒。\n远地重逢少，新知欲别难。\n高平读书室，好为扫荒残。",
        "dynasty": "宋",
        "collection_info": null
    },
    {
        "title": "送张慎与归海陵侍养二首  其一",
        "author": "陆文圭",
        "content": "湖风吹柳絮，记别一年余。\n君出当归养，吾穷久索居。\n乍逢论缱绻，欲别又踌躇。\n一苇长江隔，时时卜鲤鱼。",
        "dynasty": "宋",
        "collection_info": null
    },
    {
        "title": "送张慎与归海陵侍养二首  其二",
        "author": "陆文圭",
        "content": "英才销落尽，世事一凭栏。\n以我相思切，知君欲别难。\n暮云南国暝，早雁北江寒。\n独羡莱衣乐，春风鬓未皤。",
        "dynasty": "宋",
        "collection_info": null
    },
    {
        "title": "送周子华南归二首  其一",
        "author": "陆文圭",
        "content": "江城少公事，幕府得诗人。\n乍见颜如旧，相思意转亲。\n不堪时事改，赢得鬓毛新。\n后夜孤舟别，西风漾月轮。",
        "dynasty": "宋",
        "collection_info": null
    },
    {
        "title": "送周子华南归二首  其二",
        "author": "陆文圭",
        "content": "此日与君别，重逢未有期。\n衰年行欲尽，近事或难知。\n浩荡风云会，萧条草木悲。\n三吴多俊杰，试与问安危。",
        "dynasty": "宋",
        "collection_info": null
    },
    {
        "title": "送魏叔华归越",
        "author": "陆文圭",
        "content": "阅世沧江上，柴门几送迎。\n云泥虽异路，车笠见交情。\n春雨西兴渡，梅花古粤城。\n寄声卖樵叟，莫羡锦衣荣。",
        "dynasty": "宋",
        "collection_info": null
    },
    {
        "title": "送长芦穆生归乡来别",
        "author": "陆文圭",
        "content": "闻君返桑梓，老我屏丘樊。\n命驾轻千里，临岐赠一言。\n为山方进篑，有水必观澜。\n颜孟千年在，遗经得尽翻。",
        "dynasty": "宋",
        "collection_info": null
    },
    {
        "title": "送张仁卿二首  其一",
        "author": "陆文圭",
        "content": "四海张公子，腾书盛赞贤。\n论心纔几日，屈指遂经年。\n鹜案翻新牍，鸡窗理旧编。\n迟君得小暇，已索赠游篇。",
        "dynasty": "宋",
        "collection_info": null
    },
    {
        "title": "送张仁卿二首  其二",
        "author": "陆文圭",
        "content": "作县徒劳尔，飞黄服短辕。\n弃官真不恶，惜别却无言。\n再试知何地，孤生老是村。\n去逢南国友，梅岭正花繁。",
        "dynasty": "宋",
        "collection_info": null
    },
    {
        "title": "送李正斋",
        "author": "陆文圭",
        "content": "龚黄吁已远，循吏舍公谁。\n卧辙留行色，归装减到时。\n朝争驰荐剡，郡议立生祠。\n寂寂燕台客，难酬国士知。",
        "dynasty": "宋",
        "collection_info": null
    },
    {
        "title": "送唐子华",
        "author": "陆文圭",
        "content": "海内多英俊，交情得似君。\n慇懃别后语，呜咽病中闻。\n吟棹秋溪月，归帆晚浦云。\n可怜江树隔，何日更论文。",
        "dynasty": "宋",
        "collection_info": null
    },
    {
        "title": "送庞西山",
        "author": "陆文圭",
        "content": "行李不盈车，西风两鬓华。\n历官多在考，归蜀已无家。\n人去空芹水，舟行及藕花。\n飞腾君有日，吾计老桑麻。",
        "dynasty": "宋",
        "collection_info": null
    },
    {
        "title": "送汪太无道人",
        "author": "陆文圭",
        "content": "面带青山色，道人何处来。\n一壶悬日月，两袖裹风雷。\n铅鼎养活火，寒炉拨死灰。\n出寻方外友，不语又空回。",
        "dynasty": "宋",
        "collection_info": null
    },
    {
        "title": "送麻姑山道人",
        "author": "陆文圭",
        "content": "麻姑一女子，处处有仙坛。\n地古留遗迹，君今住此山。\n流泉清涧底，落日乱峰间。\n闻有蔡经者，时时得往还。",
        "dynasty": "宋",
        "collection_info": null
    },
    {
        "title": "病中寄诸友",
        "author": "陆文圭",
        "content": "五福人间有，吾兼疾与贫。\n死宁遭疫鬼，生不媚钱神。\n采药思方士，贻书荷故人。\n城东有别墅，风雨失残春。",
        "dynasty": "宋",
        "collection_info": null
    },
    {
        "title": "病枕",
        "author": "陆文圭",
        "content": "潇潇风雨夜，病枕厌长更。\n辗转终无寐，呻吟不绝声。\n鼠牙乘壁暗，鸡翼报窗明。\n辛苦床前婢，频呼睡不惊。",
        "dynasty": "宋",
        "collection_info": null
    },
    {
        "title": "病枕不寐",
        "author": "陆文圭",
        "content": "大率忧兼病，尤非老所宜。\n吟愁枯两鬓，时事锁双眉。\n瘦削嫌衾薄，醒眠觉漏迟。\n拒霜三五朵，应爱北风吹。",
        "dynasty": "宋",
        "collection_info": null
    },
    {
        "title": "病足",
        "author": "陆文圭",
        "content": "筋寒苦跖盭，尊足讵能胜。\n谁谓行多露，全如履薄冰。\n城非靴可踢，阶岂袜堪登。\n设有蒲轮召，安车未易乘。",
        "dynasty": "宋",
        "collection_info": null
    },
    {
        "title": "许正卿伤臂",
        "author": "陆文圭",
        "content": "危机在平地，险不是丘陵。\n偶尔一投足，几乎三折肱。\n鞠躬难尽力，攘臂必须绳。\n他日三公贵，轺车好稳乘。",
        "dynasty": "宋",
        "collection_info": null
    },
    {
        "title": "题张招讨墓碑",
        "author": "陆文圭",
        "content": "轻兵戒深入，险寇勿穷追。\n失势因鱼服，留名有豹皮。\n空归先轸面，竟裹伏波尸。\n庙食真无愧，嵯峨死节碑。",
        "dynasty": "宋",
        "collection_info": null
    },
    {
        "title": "题孔平山墓铭",
        "author": "陆文圭",
        "content": "东鲁家犹在，尼山道最尊。\n教能行万世，福不庇诸孙。\n薄宦三千里，遗铭数百言。\n不埋防墓侧，空弔雨花魂。",
        "dynasty": "宋",
        "collection_info": null
    },
    {
        "title": "挽闲闲真人父司徒",
        "author": "陆文圭",
        "content": "堂堂遗一老，五福寿而康。\n系出安仁谱，身居荣禄乡。\n春山樵独隠，晚圃菊尤香。\n有子知何憾，骑龙下大荒。",
        "dynasty": "宋",
        "collection_info": null
    },
    {
        "title": "挽朱自斋总管",
        "author": "陆文圭",
        "content": "郡绂虽重绾，斋铭祇自修。\n阴功淮海积，遗爱浙江留。\n世事桑田水，人生薤露秋。\n盖棺奚復憾，箫鼓咽原头。",
        "dynasty": "宋",
        "collection_info": null
    },
    {
        "title": "挽贡仲章学士",
        "author": "陆文圭",
        "content": "才优如贡禹，经行復精纯。\n海内多知己，江东尚有人。\n林泉隠君子，台阁古名臣。\n九转丹成去，青山宰木春。",
        "dynasty": "宋",
        "collection_info": null
    },
    {
        "title": "挽吴朝奉",
        "author": "陆文圭",
        "content": "幼时桑梓敬，耆旧惜凋残。\n萧诫师吾俭，庞言遗以安。\n天乎非不寿，命也亦何叹。\n谁笔延陵墓，呜呼永不刊。",
        "dynasty": "宋",
        "collection_info": null
    },
    {
        "title": "挽许士元州判",
        "author": "陆文圭",
        "content": "有数应前定，浮生难豫期。\n为亲尝药去，俄自载丧归。\n循吏堪为传，遗民议立祠。\n灵輀无路送，老泪不胜挥。",
        "dynasty": "宋",
        "collection_info": null
    },
    {
        "title": "李君美夫妇挽诗二首  其一",
        "author": "陆文圭",
        "content": "君家全盛日，父子佩金鱼。\n太母尝甘旨，曾孙列起居。\n荣华既消歇，忧患却乘除。\n执绋门生老，何堪数輓车。",
        "dynasty": "宋",
        "collection_info": null
    },
    {
        "title": "李君美夫妇挽诗二首  其二",
        "author": "陆文圭",
        "content": "一死人谁免，如君独可哀。\n离鸾不忍诀，止鵩併成灾。\n从吏联翩去，丧车寂寞回。\n渊明本无疾，早岁赋归来。",
        "dynasty": "宋",
        "collection_info": null
    },
    {
        "title": "挽孔东冈",
        "author": "陆文圭",
        "content": "此老典刑在，粹然瞻德容。\n百年守经学，一邑号儒宗。\n泗水干别派，泰山摧小峰。\n孝哉庐墓子，滴泪死青松。",
        "dynasty": "宋",
        "collection_info": null
    },
    {
        "title": "挽沈梅溪",
        "author": "陆文圭",
        "content": "未游通德里，曾识谢家儿。\n乡邑推先辈，山林养令姿。\n梅花记开落，江水阅兴衰。\n耆旧凋零尽，西风老泪垂。",
        "dynasty": "宋",
        "collection_info": null
    },
    {
        "title": "挽赵石居",
        "author": "陆文圭",
        "content": "地望抡魁重，冰衔博士清。\n弃官为隠计，因谤得诗名。\n水竹方成趣，松楸忽怆情。\n乡中耆旧尽，老泪洒铭旌。",
        "dynasty": "宋",
        "collection_info": null
    },
    {
        "title": "挽李德夫",
        "author": "陆文圭",
        "content": "一种金籯业，相传五世余。\n贫同司马壁，富有善和书。\n四子供甘旨，诸生问起居。\n典刑无復在，丹旐泣随车。",
        "dynasty": "宋",
        "collection_info": null
    },
    {
        "title": "挽柴青山",
        "author": "陆文圭",
        "content": "衣冠百世祀，齿德一时尊。\n白马朝京客，青山负郭门。\n废兴疑有数，生死復何言。\n空有怀贤泪，西风滴古原。",
        "dynasty": "宋",
        "collection_info": null
    },
    {
        "title": "挽何汉卿",
        "author": "陆文圭",
        "content": "被服安儒素，行藏任性真。\n终于太平世，夺我老成人。\n乔木苍苍古，孙枝奕奕新。\n西邻闻夜笛，衰泪一霑巾。",
        "dynasty": "宋",
        "collection_info": null
    },
    {
        "title": "挽朱南伯",
        "author": "陆文圭",
        "content": "爵齿不踰德，天乎夺此君。\n官纔称主簿，郎已转修文。\n玉质埋黄壤，葩辞散彩云。\n从今书带草，不独郑公坟。",
        "dynasty": "宋",
        "collection_info": null
    },
    {
        "title": "挽谢竹所",
        "author": "陆文圭",
        "content": "江左称群谢，青山几夕阳。\n田园遗一老，诗礼训诸郎。\n胜日携樽乐，清风隠几忘。\n灵輀无路送，东望涕霑裳。",
        "dynasty": "宋",
        "collection_info": null
    },
    {
        "title": "挽杜华父",
        "author": "陆文圭",
        "content": "乡里多遗老，朝廷少用儒。\n公初升国学，官止教生徒。\n卫道心犹壮，忧时骨已臞。\n遥知埋玉处，风雨暗山隅。",
        "dynasty": "宋",
        "collection_info": null
    },
    {
        "title": "挽赵鼎之",
        "author": "陆文圭",
        "content": "太息佳公子，樽中了此生。\n吐茵人不怒，駡坐客皆惊。\n北阙名垂就，南柯梦已成。\n老亲併弱子，此恨若为平。",
        "dynasty": "宋",
        "collection_info": null
    },
    {
        "title": "挽榕山陈同年",
        "author": "陆文圭",
        "content": "劳劳百年内，人物老沧洲。\n大志生难测，微官病即休。\n江花自终古，榕树不禁秋。\n雌甲嗟犹在，哀词泪不收。",
        "dynasty": "宋",
        "collection_info": null
    },
    {
        "title": "挽邱景游二首  其一",
        "author": "陆文圭",
        "content": "粹德如金玉，乡人称善人。\n百年荫乔木，五子拱灵椿。\n桂管经行路，蒲龛宴坐身。\n今归兜率去，弔客谩霑巾。",
        "dynasty": "宋",
        "collection_info": null
    },
    {
        "title": "挽邱景游二首  其二",
        "author": "陆文圭",
        "content": "游公门下久，公亦眷吾深。\n疾病烦忧卜，诗词辱赏音。\n衰年空滴泪，旧事独伤心。\n秉笔书潜德，空疏力不任。",
        "dynasty": "宋",
        "collection_info": null
    },
    {
        "title": "挽俞时斋",
        "author": "陆文圭",
        "content": "襄阳耆旧传，一览涕无从。\n入社深衣叟，斋居粝食翁。\n市朝终不到，林涧或相逢。\n有子能传业，棺衾得慎终。",
        "dynasty": "宋",
        "collection_info": null
    },
    {
        "title": "立斋挽诗",
        "author": "陆文圭",
        "content": "少日增庭秀，暮年山泽臞。\n吟魂绕花竹，客泪洒江湖。\n莫唱贞元曲，空遗洛社图。\n绝怜埋片玉，幸喜产双珠。",
        "dynasty": "宋",
        "collection_info": null
    },
    {
        "title": "挽陈葵心",
        "author": "陆文圭",
        "content": "遗才今已老，生计晚方宜。\n卧病经旬月，孤坟寄一隅。\n逢原惟有女，伯道竟无儿。\n执绋嗟何及，哀词与泪俱。",
        "dynasty": "宋",
        "collection_info": null
    },
    {
        "title": "挽何有开",
        "author": "陆文圭",
        "content": "捧檄垂三考，还家甫一旬。\n风云千里志，露电百年身。\n讲席辞多士，帷堂泣老亲。\n三生有遗恨，五福少全人。",
        "dynasty": "宋",
        "collection_info": null
    },
    {
        "title": "代挽奉政陈公",
        "author": "陆文圭",
        "content": "江淮离旧隠，辽碣着新功。\n騄耳非凡马，苍髯独老龙。\n韩铭空纪实，曾箦遂长终。\n先世盟犹在，寒山泪滴松。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其一",
        "author": "陆文圭",
        "content": "誓节携孤幼，尘奁不復妆。\n夜机同妇织，晓陇课僮秧。\n甘旨期终养，哀荣毕后丧。\n前冈指陶墓，弔鹤重凄凉。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其二",
        "author": "陆文圭",
        "content": "白首萱堂上，儿孙卓有成。\n膝前分栗果，枕上听书声。\n凤诰将金阙，鸾骖遽玉京。\n舍西萝月夜，呜咽陇泉鸣。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其三",
        "author": "陆文圭",
        "content": "忆昨升堂拜，通家指旧盟。\n为言儿有立，多頼友相成。\n喜檄方形色，哀铭忽怆情。\n生刍一掬泪，端为玉人倾。",
        "dynasty": "宋",
        "collection_info": null
    },
    {
        "title": "故夫人陈氏挽章四首  其四",
        "author": "陆文圭",
        "content": "萱草北堂深，霜风一夕侵。\n断机思往训，捧檄负初心。\n仙府云軿远，佳城月魄阴。\n平生五鼎养，空復美衣衾。",
        "dynasty": "宋",
        "collection_info": null
    },
    {
        "title": "送卫月山归乡",
        "author": "陆文圭",
        "content": "胪传居第一，科目艷当年。\n慷慨诛奸佞，从容秉政权。\n诸孙今白屋，旧物止青毡。\n几见黄粱熟，何当铁砚穿。\n书声月庑下，灯影雨窗前。\n学者师王式，时人老伏虔。\n不令官济济，空负腹便便。\n桑葚鸮偏恶，桐花凤可怜。\n纵无当食禄，犹有可耕田。\n卒卒纔倾盖，依依愿执鞭。\n二翁俱耄矣，一别重凄然。\n握手出门去，桂花香满船。",
        "dynasty": "宋",
        "collection_info": null
    },
    {
        "title": "挽张宗师",
        "author": "陆文圭",
        "content": "凤历归明主，龙韬识老臣。\n衣冠朝日月，剑履步星辰。\n极品跻黄阁，斋居入紫宸。\n存心妙经纬，赞化极弥纶。\n道教崇簪笏，词林压搢绅。\n俭慈为世宝，安乐是天民。\n梦卜亲如见，祈禳立有神。\n谷城黄石老，衡岳白衣人。\n密勿天心契，便蕃帝渥新。\n寿尊来玉醴，法乐宴崇真。\n重锦颁衣袭，精糜享膳珍。\n青溪合瑶草，玄圃植灵椿。\n化鹤声逾远，飞鳬迹已陈。\n松青凋晚岁，林缟失残春。\n世事柯山局，人生桑海尘。\n十龄传正印，一德镂坚珉。",
        "dynasty": "宋",
        "collection_info": null
    },
    {
        "title": "挽吴野堂",
        "author": "陆文圭",
        "content": "保护兵衝日，焦劳岁歉时。\n江湖一老重，州里百年思。\n家尚玄元学，人遵义役规。\n阴功宜有后，隠德固应祠。\n拟作荣乡记，谁镌有道碑。\n碧梧虽未识，宿草尚堪悲。\n偶泊梅江堰，空吟薤露诗。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一",
        "author": "陆文圭",
        "content": "外直中通异众芳，嗅来叶气胜花香。\n一杯先吸鑑湖月，满口潜消玉井霜。\n尤胜朱樱煎作蜜，何须紫蔗压为浆。\n细看象鼻弯弯曲，刺手犹嫌绿柄长。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其二",
        "author": "陆文圭",
        "content": "昔宴宾僚避暑林，传杯故事到如今。\n屈茎聊当黄金杓，刺叶先抽碧玉簪。\n闻得鼻端香馥馥，流从舌底味森森。\n坡仙爱酿柑为酒，却道清莲带苦心。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其三",
        "author": "陆文圭",
        "content": "有客相传避暑方，采莲不用采花房。\n绿盘擎重盛珠露，碧管虚中溜玉浆。\n象鼻捲风随手曲，麝脐入水透肌香。\n醒来忽忆涪翁句，摘实分甘共母尝。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其四",
        "author": "陆文圭",
        "content": "碧云影裏倚栏干，鲸吸诗人酒量宽。\n惟有鑑湖堪避暑，遥知玉井正生寒。\n簪开翡翠微通窍，滴下真珠满走盘。\n一叶偶因风飐破，帕罗香沁几时干。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其五",
        "author": "陆文圭",
        "content": "荷亭避暑约传杯，醉引清风入手来。\n象鼻形弯通曲柄，鸭头色重泼新醅。\n中擎玉液休倾满，半捲青心莫展开。\n春酒一江能吸尽，始知李白是仙才。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其六",
        "author": "陆文圭",
        "content": "当年避暑使君林，暇日诸贤肯过临。\n荷带露香须缓折，酒无风韵莫轻斟。\n玉簪先透玲珑玉，金注徐倾潋滟金。\n叶底可能甘胜蜜，却怜小苦是莲心。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其七",
        "author": "陆文圭",
        "content": "不须酒盏吸云红，刺叶潜令与柄通。\n碧色轮囷弯到底，黄流潋滟注当中。\n醉来欲捉波心月，醒后因吹水面风。\n却笑求仙求不得，金茎半折露盘空。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其八",
        "author": "陆文圭",
        "content": "露盘凈植水中央，好借诗人引玉觞。\n象鼻巧能通叶柄，马蹄更与摘莲房。\n吸川不觉西湖阔，漱石尤便玉井凉。\n醉裏兴来休折遍，也留数叶覆鸳鸯。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其九",
        "author": "陆文圭",
        "content": "越溪女子翠红裳，来与群仙侑一觞。\n叶展圆盘如许大，丝连曲柄更能长。\n清高胜饮金茎露，甘滑疑餐玉薤霜。\n醉手传杯犹未稳，碧痕微损迸琼浆。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一○",
        "author": "陆文圭",
        "content": "樽罍自古宴嘉宾，末世风流意转新。\n筒叶捲来由郑氏，杯荷制出始唐人。\n一时花草空传玩，他日宾僚但饮醇。\n外直中通比君子，输他光霁满怀春。",
        "dynasty": "宋",
        "collection_info": null
    },
    {
        "title": "洛中郑悫三伏之际率宾僚避暑于使君林取大莲叶盛酒以簪刺叶令与柄通屈茎轮囷如象鼻焉传吸之名碧筒杯故坡诗云碧碗犹作象鼻弯白酒时带莲心苦丙寅五月宜兴州赏诚以此为题为赋十一首  其一一",
        "author": "陆文圭",
        "content": "刺叶为筩制颇奇，郑公故事老坡诗。\n擎来入手成欹器，注在当心即漏巵。\n玉露有香黏翡翠，碧云无影浸琉璃。\n假饶吸尽西江水，钵内生莲是几时。",
        "dynasty": "宋",
        "collection_info": null
    },
    {
        "title": "孟德孔明",
        "author": "陆文圭",
        "content": "孔明孟德两驰驱，三国人才信有余。\n未肯草庐终此世，不知精舍读何书。\n木牛古不传遗法，铜雀今成一废墟。\n毕竟忠邪天不识，当年成败復何如。",
        "dynasty": "宋",
        "collection_info": null
    },
    {
        "title": "与琴师谈琴",
        "author": "陆文圭",
        "content": "至乐无声识者希，有声终是假人为。\n一时得趣惟元亮，千载知音欠子期。\n欲写性情初动处，当原律吕未生时。\n夜寒月照虚堂壁，鹤唳猿吟总是诗。",
        "dynasty": "宋",
        "collection_info": null
    },
    {
        "title": "癸酉三月园亭小饮之明日又适澹斋所薄暮醉归广文寄佳句二首走笔次韵  其一",
        "author": "陆文圭",
        "content": "名花浓淡总相宜，对此如何不醉归。\n丝竹既无娱朗日，园林可是乐清时。\n蛙声阁阁那成部，蝶阵团团戏作围。\n酸杏不堪尝煮酒，纍垂空自压青枝。",
        "dynasty": "宋",
        "collection_info": null
    },
    {
        "title": "癸酉三月园亭小饮之明日又适澹斋所薄暮醉归广文寄佳句二首走笔次韵  其二",
        "author": "陆文圭",
        "content": "绿阴未暗渐红稀，逢闰春迟一月归。\n古有惜花如子美，今无好客似当时。\n酒虽薄薄聊浇渴，棋亦平平旋解围。\n斜日倚阑人半醒，试寻青子摘梅枝。",
        "dynasty": "宋",
        "collection_info": null
    },
    {
        "title": "同善之仲实无逸游饮夜归分韵得星字",
        "author": "陆文圭",
        "content": "岁华摇落江头树，客子漂流海上萍。\n尽染缁衣无復素，空留白眼为谁青。\n对床便可供高卧，把酒何妨弔独醒。\n太息此心徒炯炯，奈何余髪已星星。",
        "dynasty": "宋",
        "collection_info": null
    },
    {
        "title": "八月初游君山谊斋有诗同赋二首  其一",
        "author": "陆文圭",
        "content": "晓渚风移画舫轻，秋原日射绣衣明。\n自携玉麈看山色，尽屏繁絃听水声。\n季子高风乔木古，春申往事暮潮平。\n塔铃自语无人会，饮散江空霁月生。",
        "dynasty": "宋",
        "collection_info": null
    },
    {
        "title": "八月初游君山谊斋有诗同赋二首  其二",
        "author": "陆文圭",
        "content": "此山犹姓楚春申，珠履风流几斛尘。\n樽俎一时俱上客，兴亡千载属何人。\n萧萧病叶悲霜木，采采幽花识涧苹。\n白鹭不知今古事，临江一笑岸纶巾。",
        "dynasty": "宋",
        "collection_info": null
    },
    {
        "title": "句容赋归",
        "author": "陆文圭",
        "content": "谁教老子误诸君，幸自庵中卧白云。\n旧令尹非新令尹，今将军是故将军。\n相知自谓乐莫乐，一见不如闻所闻。\n逋客急须回俗驾，北山早已有移文。",
        "dynasty": "宋",
        "collection_info": null
    },
    {
        "title": "迴途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首  其一",
        "author": "陆文圭",
        "content": "洗凈人间万斛尘，玉虚坛上夜朝真。\n井深莫探丹泉髓，屋小难容老桧身。\n符召得龙聊小戏，料分与鹤未全贫。\n名山采药无空返，不见仙方见异人。",
        "dynasty": "宋",
        "collection_info": null
    },
    {
        "title": "迴途入玉晨观图经云周时太史郭真人宅周安得有真人哉有丹井养龙池白马老君瑞像在焉壁间刻林灵素尘字韵诗戏次二首  其二",
        "author": "陆文圭",
        "content": "太虚自是隔凡尘，惟恨神霄事不真。\n泥马空遗玄圣像，池鱼恐是小龙身。\n久知天上仙官贵，不救山中道士贫。\n旧宅固应存太史，徽称早已号真人。",
        "dynasty": "宋",
        "collection_info": null
    },
    {
        "title": "无文上人舍财鸠工建新安桥普济众生闻者讚叹随喜赋诗一首",
        "author": "陆文圭",
        "content": "高僧自有神通力，杖锡横空搭两堤。\n会见大夫乘驷马，宁无学士助腰犀。\n一溪帆影浪花转，百尺栏桿石笋齐。\n有客天津闲信步，杜鹃声裏夕阳西。",
        "dynasty": "宋",
        "collection_info": null
    },
    {
        "title": "七月二十九日夜大醉宿陆宣慰廨旦日以一诗谢之",
        "author": "陆文圭",
        "content": "夜行被酒止公亭，耳热呼乌坐尽惊。\n瓮下自惭非毕子，吐中不觉卧王生。\n相宽吏舍情何厚，误污车茵罪亦轻。\n戏马倘容宾落帽，更拚投辖饮天明。",
        "dynasty": "宋",
        "collection_info": null
    },
    {
        "title": "柬人索酒",
        "author": "陆文圭",
        "content": "不到青州已月余，曲生风味近何如。\n东坡杯小君应怪，北海樽空客渐稀。\n奇士正堪来问字，痴人那復肯还书。\n分田种秫嗟何晚，独盼庭柯望白衣。",
        "dynasty": "宋",
        "collection_info": null
    },
    {
        "title": "中秋见梅",
        "author": "陆文圭",
        "content": "雁叫霜寒木叶飞，西风亭下立瑶姬。\n从来冷淡能禁雪，不意孤高也竞时。\n松友旧盟寒岁晚，桂华佳约赴秋期。\n倚窗索笑空姝媚，汝解能宽宋玉悲。",
        "dynasty": "宋",
        "collection_info": null
    },
    {
        "title": "十月下旬骤寒小雪",
        "author": "陆文圭",
        "content": "朔风翻屋浪喧豗，泼墨浓阴扫不开。\n天下撒来云母粉，人间唤作豆稭灰。\n细民共喜宜新麦，老子先须探早梅。\n为怕玉容禁不得，数枝和泪折将来。",
        "dynasty": "宋",
        "collection_info": null
    },
    {
        "title": "雪江独钓",
        "author": "陆文圭",
        "content": "极浦寒云压雁低，石矶老叟手如龟。\n茫茫沙上银千顷，袅袅风前玉一丝。\n鹭失芦花惊月早，鱼吹柳絮上冰迟。\n故人物色嫌相认，纵有羊裘不敢披。",
        "dynasty": "宋",
        "collection_info": null
    },
    {
        "title": "虎丘留题辛卯三月书于剑池",
        "author": "陆文圭",
        "content": "霸业荒丘春草长，只听儿女话真娘。\n虎来墓上犹应怪，鹿入宫中尽可伤。\n太息干坤空浩荡，不留豪杰管兴亡。\n属镂抱恨沈江底，潭碧犹生古剑光。",
        "dynasty": "宋",
        "collection_info": null
    },
    {
        "title": "辛卯入杭呈王察判  其一",
        "author": "陆文圭",
        "content": "中州人物古犹今，復见风流正始音。\n当日乘骢持绣斧，他年化鹤度青林。\n谁知救世安民术，即是求仙访道心。\n鲸浪驾风吹未散，溪山何处独追寻。",
        "dynasty": "宋",
        "collection_info": null
    },
    {
        "title": "辛卯入杭呈王察判  其二",
        "author": "陆文圭",
        "content": "古人糟粕在遗经，圣学非由积累成。\n每向同中参孔释，时于异处别朱程。\n一川水满源头活，半夜天高月色明。\n下学工夫迟十载，小儒终是雾中行。",
        "dynasty": "宋",
        "collection_info": null
    },
    {
        "title": "入杭怀古呈史药房",
        "author": "陆文圭",
        "content": "某丘某水记儿时，陈迹迷茫问不知。\n观裏看花空有菜，山南种豆落为萁。\n林疏想弋逋仙鹤，壁坏应墁坡老诗。\n只怪西湖顽面目，浓妆犹自学西施。",
        "dynasty": "宋",
        "collection_info": null
    },
    {
        "title": "浙西道院并题双桧诗",
        "author": "陆文圭",
        "content": "黄堂曾着宰官身，彷佛儿时记不真。\n图志虽存千载旧，栋梁安有百年新。\n繁华开落无三日，双桧轮囷经几春。\n应比首阳高节士，采薇不食为求仁。",
        "dynasty": "宋",
        "collection_info": null
    },
    {
        "title": "苦雨",
        "author": "陆文圭",
        "content": "积雨能令朱夏寒，少曾见日上三竿。\n风吹沧海俄然立，水泻银河透底干。\n谁办好心来拯溺，姑留老眼去观澜。\n蛙声只在墙根草，却怪泥龙不久蟠。",
        "dynasty": "宋",
        "collection_info": null
    },
    {
        "title": "居高明",
        "author": "陆文圭",
        "content": "每愁仲夏多溽暑，更逢今岁少南风。\n身无台榭可独处，眼到山川便不同。\n直从月令高明处，参透中庸问学功。\n虚静若能超物外，炎凉何必介胸中。",
        "dynasty": "宋",
        "collection_info": null
    },
    {
        "title": "七夕祈雨",
        "author": "陆文圭",
        "content": "彩云朵朵西风散，银汉昭昭北斗倾。\n车上耕夫愁欲泣，桥边织女笑相迎。\n蝗飞近境行将及，龙卧深渊自不惊。\n病枕怕闻箫鼓闹，谁家乞巧到天明。",
        "dynasty": "宋",
        "collection_info": null
    },
    {
        "title": "偶书邸壁",
        "author": "陆文圭",
        "content": "俯仰随人似桔槔，功名落落倦英豪。\n婆娑仅可供宾戏，寂寞安能免客嘲。\n空有云心怀鹤髪，竟无风力举鸿毛。\n祖刘起舞成何事，岁晚柴桑是故交。",
        "dynasty": "宋",
        "collection_info": null
    },
    {
        "title": "效后村体",
        "author": "陆文圭",
        "content": "十载村居学养恬，未忘习气有人嫌。\n课僮薙草心先快，助仆移梅力尚兼。\n不分乌鸦啼锦树，绝怜紫燕傍茅檐。\n路逢野老閒相问，新岁凶穰可豫占。",
        "dynasty": "宋",
        "collection_info": null
    },
    {
        "title": "有感三首  其一",
        "author": "陆文圭",
        "content": "场屋当年负隽声，白头牢落竟何成。\n一生受用兔园册，千载应无麟阁名。\n被服易招山鸟怪，题诗难学野狐精。\n羊裘老弃渔滩上，印绶新加少傅荣。",
        "dynasty": "宋",
        "collection_info": null
    },
    {
        "title": "有感三首  其二",
        "author": "陆文圭",
        "content": "子美间关离乱际，尧夫生长太平年。\n可怜橡栗天寒拾，不似鶑花日晏眠。\n忧乐在人均是命，盛衰有数总由天。\n腐儒老矣无奇计，独立斜阳意惘然。",
        "dynasty": "宋",
        "collection_info": null
    },
    {
        "title": "有感三首  其三",
        "author": "陆文圭",
        "content": "岁晚田园半已芜，缁尘衮衮落征途。\n送穷不见昌黎富，乞巧翻成子厚愚。\n瓿下早知嘲尚白，缶边何似醉呼乌。\n鸢肩枉作常何客，只合新丰伴酒徒。",
        "dynasty": "宋",
        "collection_info": null
    },
    {
        "title": "阙题",
        "author": "陆文圭",
        "content": "区区抱瓮不辞劳，俯仰安能似桔槔。\n儿子从教耀车服，丈夫何用树旌旄。\n但思有酒身无事，始信求田策最高。\n妄想虚憍无处着，退然敛手是英豪。",
        "dynasty": "宋",
        "collection_info": null
    },
    {
        "title": "黄山上先冢旧葬处",
        "author": "陆文圭",
        "content": "一盂麦饭一豚肩，寒食风花泪眼边。\n倘得黄泉相见母，胜如白日上升天。\n万家置去成何用，双鹤飞来亦偶然。\n事死如生莫言孝，几曾庐墓过三年。",
        "dynasty": "宋",
        "collection_info": null
    },
    {
        "title": "庚午三月初九日寒食有感",
        "author": "陆文圭",
        "content": "祭筵跪拜膝难抬，连岁何曾上冢来。\n老子七旬看又过，幻身多病復相催。\n人间愿弃姑云耳，地下从游亦壮哉。\n寒食江村旧行路，道旁相弔总悲哀。",
        "dynasty": "宋",
        "collection_info": null
    },
    {
        "title": "连日食粥儿辈愠见示之以诗",
        "author": "陆文圭",
        "content": "抄书灯下语吾儿，歉岁艰辛汝未知。\n坡老忍饥常并日，少游厌粥亦多时。\n但令后世师吾俭，深怪诸人遗以危。\n天意从今吾尽解，穷人大抵欲昌诗。",
        "dynasty": "宋",
        "collection_info": null
    },
    {
        "title": "耳聩二首  其一",
        "author": "陆文圭",
        "content": "几年本分做家公，虽是痴顽幸不聋。\n何必张皇惊鬬蚁，更须辛苦望攀龙。\n湿窗暗想催花雨，开户遥知戛竹风。\n问夜何其将夜半，元来野寺已鸣钟。",
        "dynasty": "宋",
        "collection_info": null
    },
    {
        "title": "耳聩二首  其二",
        "author": "陆文圭",
        "content": "血气衰微性不灵，非非是是几曾听。\n胸中不着许多事，天下本来无正声。\n但觉飕飕战风雨，谁知虩虩震雷霆。\n先生耐静坐终日，怪底作劳吾耳鸣。",
        "dynasty": "宋",
        "collection_info": null
    },
    {
        "title": "赍科诏使臣索诗",
        "author": "陆文圭",
        "content": "紫泥诏下九重天，文治初兴正急贤。\n草木辉光霑雨露，鸢鱼鼓舞乐天渊。\n云衢接武怀新渥，雪案潜心理旧编。\n礼乐三千摅素藴，丹墀他日听胪传。",
        "dynasty": "宋",
        "collection_info": null
    },
    {
        "title": "贽杨子裕中丞",
        "author": "陆文圭",
        "content": "堂堂四世三公后，今日乘骢出案临。\n坐上即时闻减乐，袖中虽暮不怀金。\n官民乘访皆公论，狱卒平成有恕心。\n古柏台边霜气冽，肯分春意到寒林。",
        "dynasty": "宋",
        "collection_info": null
    },
    {
        "title": "贽尤端木二首  其一",
        "author": "陆文圭",
        "content": "汉家陵阙已苍烟，鲁国灵光独岿然。\n卫玠音闻永嘉末，陶潜诗着义熙前。\n可怜阁下投几死，不及车中寝获全。\n寄语牙郎莫酬价，椟中韫玉可求旃。",
        "dynasty": "宋",
        "collection_info": null
    },
    {
        "title": "贽尤端木二首  其二",
        "author": "陆文圭",
        "content": "万里梯航走贡珍，干坤无地着孤臣。\n湘江空记庚寅渡，石壁曾题癸巳人。\n国士犹嫌先事范，仙家莫问几经秦。\n愿提草履从君后，煮茗寒泉代拾薪。",
        "dynasty": "宋",
        "collection_info": null
    },
    {
        "title": "代上乐平傅知州初庵",
        "author": "陆文圭",
        "content": "一代风流独老庵，再扶道脉起东南。\n家声可与诸洪继，易学曾同小阮参。\n昼锦羡君荣世胄，寒毡容我坐清谈。\n愿为药笼中间物，才匪芝苓愧不堪。",
        "dynasty": "宋",
        "collection_info": null
    },
    {
        "title": "寿常州路达噜噶齐",
        "author": "陆文圭",
        "content": "蓬山阁上冠群贤，出拥朱旛浙水边。\n但看两州歌善政，宜膺多福享遐年。\n当生自是长生佛，未老应为不老仙。\n欲就瓣香称寿去，梅林一夕涨江天。",
        "dynasty": "宋",
        "collection_info": null
    },
    {
        "title": "寿与可录判",
        "author": "陆文圭",
        "content": "濯锦峨嵋夸最胜，子昂太白记前生。\n一川风雨睡正熟，千顷波涛心不惊。\n手试功名棋胜负，眼看富贵槿枯荣。\n寿杯肯向人间饮，携傍莲峰玉井倾。",
        "dynasty": "宋",
        "collection_info": null
    },
    {
        "title": "寿陆云闲道判",
        "author": "陆文圭",
        "content": "诞日曾生陆地花，双鸾扶下五云车。\n安期共约游三岛，方朔应留醉九霞。\n盛集儒流胜仙侣，多培阴德种丹砂。\n冷斋书客来称寿，自笑东风两鬓华。",
        "dynasty": "宋",
        "collection_info": null
    },
    {
        "title": "史药房寿与东坡同日",
        "author": "陆文圭",
        "content": "日月同生岂偶然，声名不减雪堂仙。\n岷峨西去八千里，苏史相望二百年。\n赤壁旧矶如昨否，李生新曲至今传。\n祝公寿比南飞鹤，共结梅花岁岁缘。",
        "dynasty": "宋",
        "collection_info": null
    },
    {
        "title": "寿陆义斋  其一",
        "author": "陆文圭",
        "content": "归棹石门江水长，肯留一片广州香。\n不须人祝千年寿，但愿公流百世芳。\n长侍潘舆游故里，胜持汉节落南荒。\n芙蓉金菊秋风径，好和陶辞引玉觞。",
        "dynasty": "宋",
        "collection_info": null
    },
    {
        "title": "寿陆义斋  其二",
        "author": "陆文圭",
        "content": "绿髪仙童驭彩鸾，九秋弥节下人间。\n明分月影山河动，清入霜华草木寒。\n已报除书来北阙，不妨拄笏看西山。\n霞杯浅注黄花酒，留取余香晚节看。",
        "dynasty": "宋",
        "collection_info": null
    },
    {
        "title": "寿李侍郎母",
        "author": "陆文圭",
        "content": "双成遥下五云车，献寿仙杯吸紫霞。\n爱惜孙枝长萱草，摩挲老树着桃花。\n斑衣就养荣三釜，锦诰分封备六珈。\n他日肩舆扶上殿，侍郎正踏相堤沙。",
        "dynasty": "宋",
        "collection_info": null
    },
    {
        "title": "寄戴帅初先生",
        "author": "陆文圭",
        "content": "词章科目溯当年，璧水名流孰子先。\n杜甫生逢天宝末，陶潜空忆义熙前。\n明庭结绶怀新渥，暗壁移灯理旧编。\n约对青山谭出处，一冬涧雪长新泉。",
        "dynasty": "宋",
        "collection_info": null
    },
    {
        "title": "和陈无逸见赠草堂诗韵",
        "author": "陆文圭",
        "content": "绨袍谁念故人寒，转徙萧然老伯鸾。\n幸喜云山无屋碍，始知天地出门宽。\n悠悠岁月蚁旋磨，落落功名鱼上竿。\n金谷已无歌舞地，辋川犹有画图看。",
        "dynasty": "宋",
        "collection_info": null
    },
    {
        "title": "郡幕请讲书和药房先生韵",
        "author": "陆文圭",
        "content": "不为祁寒暂辍冬，肯移莲幕下芹宫。\n深青岂必从蓝出，美玉何烦就石砻。\n残雪五更侵几白，一灯深夜照书红。\n他年共赴长安召，正恐诸儒却诮通。",
        "dynasty": "宋",
        "collection_info": null
    },
    {
        "title": "和蒋公秉思归韵",
        "author": "陆文圭",
        "content": "不愁世路太行难，自叹行藏愧孔颜。\n借榻寺中分两寺，思乡山上又重山。\n凄然碧草天连远，输与白云僧对閒。\n我亦天涯流落客，何时同赋大刀还。",
        "dynasty": "宋",
        "collection_info": null
    },
    {
        "title": "和郭有章见赠韵",
        "author": "陆文圭",
        "content": "敬亭山属谢家诗，太白重来又一奇。\n天既生才宜用世，士多有志不逢时。\n屠龙合让高人手，扪虱纔堪童子师。\n大厦支颠要梁木，独甘杞菊老天随。",
        "dynasty": "宋",
        "collection_info": null
    },
    {
        "title": "和陆振之见寄韵",
        "author": "陆文圭",
        "content": "日长不废读书功，我与宗人老颇同。\n病起自羞黄面老，兴来人笑白头翁。\n剖瓜未信能祈巧，结柳终须学送穷。\n樽酒论文定何日，碧云暮合忆江东。",
        "dynasty": "宋",
        "collection_info": null
    },
    {
        "title": "代和翟知事舟中寄登光阳楼诗韵",
        "author": "陆文圭",
        "content": "登临送目际天涯，人物风流胜永嘉。\n已泝清流乘画鹢，尚留醉墨看涂鸦。\n长空黯淡吹云叶，别浦微茫蹴浪花。\n老守江城闲兀坐，秋宵短梦苦思家。",
        "dynasty": "宋",
        "collection_info": null
    },
    {
        "title": "和刘浚见贽韵",
        "author": "陆文圭",
        "content": "踽踽凉凉莫我知，读书渐懒任嘲师。\n荷锄亦欲耕绵上，把钓因思入汉陂。\n姑让着鞭先士稚，何须举扇障元规。\n巴人白雪难同调，今古应无两子期。",
        "dynasty": "宋",
        "collection_info": null
    },
    {
        "title": "和邓善之寄王一初并见柬韵",
        "author": "陆文圭",
        "content": "抱拙投闲计未疏，但看岁晏復何如。\n丹山碧水吟招隠，白髪苍颜赋遂初。\n逸少幽情谁与畅，元龙豪气未全除。\n柴门有客迂双屐，何不相逢许史庐。",
        "dynasty": "宋",
        "collection_info": null
    },
    {
        "title": "和戴帅初寄诗韵",
        "author": "陆文圭",
        "content": "入海逢车陆用艘，仁人不遇叹游遨。\n登龙有意师元礼，刻鹄何心效伯高。\n每笑囚山非国语，绝怜投阁反离骚。\n此身幸免官驱使，两手犹能把酒螯。",
        "dynasty": "宋",
        "collection_info": null
    },
    {
        "title": "次樊晋山长贽见韵二首  其一",
        "author": "陆文圭",
        "content": "闭户柴车久不巾，但思言行谨书绅。\n可怜麋鹿山中友，不是麒麟阁上人。\n作赋也应曾感旧，为师那敢望知新。\n老饕谁献先生寿，自酌蒲桃舞鬰轮。",
        "dynasty": "宋",
        "collection_info": null
    },
    {
        "title": "次樊晋山长贽见韵二首  其二",
        "author": "陆文圭",
        "content": "我羡君才桂一枝，天门步担束书归。\n药方按古藏芝笼，花样翻新织锦机。\n不耻缊袍身自贵，能知璞玉世尤稀。\n天寒野旷来时路，一笑应疑吾道非。",
        "dynasty": "宋",
        "collection_info": null
    },
    {
        "title": "次韵袁艮所投赠",
        "author": "陆文圭",
        "content": "意气冲霄义薄云，白头倾盖即相亲。\n耳边久不闻瑰论，眼底初惊见玉人。\n历代文章空自变，致君风俗几时淳。\n世间别有经纶手，不属柴门老病身。",
        "dynasty": "宋",
        "collection_info": null
    },
    {
        "title": "次郑前山丝字韵",
        "author": "陆文圭",
        "content": "人笑学官如兔丝，谁能千里远寻师。\n归田便觉知机早，舂市应嫌见事迟。\n纵欲着鞭何所往，奚须按剑復相疑。\n世人多享容容福，白璧从来不可为。",
        "dynasty": "宋",
        "collection_info": null
    },
    {
        "title": "留别王伯洪平章高显卿左丞",
        "author": "陆文圭",
        "content": "幼从翰墨场中出，晚见车书宇内同。\n四十年前沾雨露，三千里外犯霜风。\n蛾眉共妬婵娟女，鹤髪谁怜矍铄翁。\n回首束书归旧隠，江南笋蕨满山中。",
        "dynasty": "宋",
        "collection_info": null
    },
    {
        "title": "别管韶夫",
        "author": "陆文圭",
        "content": "胸中耿耿挟孤征，刺口逢人辄论兵。\n投笔少年真燕颔，着鞭中夜忽鷄声。\n功名险处方成就，节义穷时要讲明。\n别有中庸书一卷，劝君西谒范高平。",
        "dynasty": "宋",
        "collection_info": null
    },
    {
        "title": "送元帅移屯太仓",
        "author": "陆文圭",
        "content": "十乘元戎又启行，澄川老稚送倾城。\n北风吹转旌旗影，东海欢腾鼓吹声。\n桑麦千村无吠犬，波涛万里息奔鲸。\n新年凤诏催归觐，殿内金瓯覆姓名。",
        "dynasty": "宋",
        "collection_info": null
    },
    {
        "title": "送陆谊斋按察",
        "author": "陆文圭",
        "content": "使星出照三吴地，原隰驰驱远有光。\n鹰击何如学鸾凤，狐多且莫问豺狼。\n怀金昌邑难污震，置酒清河反怒章。\n今日故人无请託，他年鸿燕勿相忘。",
        "dynasty": "宋",
        "collection_info": null
    },
    {
        "title": "送叶敏卿提领",
        "author": "陆文圭",
        "content": "墙东老桧屋三间，几案亭亭背远山。\n时事浮云苍狗变，机心沧海白鸥閒。\n归与乍出红莲幕，行矣催归玉笋班。\n老子婆娑今得计，底须坐客唱阳关。",
        "dynasty": "宋",
        "collection_info": null
    },
    {
        "title": "送严简卿之燕为司徒掾",
        "author": "陆文圭",
        "content": "汉儒多辟司徒掾，掾属虽卑地望高。\n闻有袁安在公府，可无陈宠作辞曹。\n修鲸未肯随鳞介，威凤终须现羽毛。\n少壮功名当拾取，金台落日射征袍。",
        "dynasty": "宋",
        "collection_info": null
    },
    {
        "title": "送刘侯之官吉州",
        "author": "陆文圭",
        "content": "暨州美政不三年，江右遗民借二天。\n皂盖朱旙新牧守，青原白鹭旧山川。\n邦衡奏疏云中有，永叔诗章洛下传。\n故里诸孙无恙否，下车第一表先贤。",
        "dynasty": "宋",
        "collection_info": null
    },
    {
        "title": "送侯仲逵安丰之任",
        "author": "陆文圭",
        "content": "江上故人今送别，淮头往事独凄凉。\n陂成孙叔能强楚，城破刘公不负唐。\n千载与君期事业，一区怜我老耕桑。\n昇平幕府应多暇，书问时时远寄将。",
        "dynasty": "宋",
        "collection_info": null
    },
    {
        "title": "送州官解任",
        "author": "陆文圭",
        "content": "小郡凋零不可为，长官贤厚莫能欺。\n政声邻邑皆传说，心事同僚尽得知。\n堪笑青蝇工点污，敢将白璧强瑕疵。\n清时公论终难冺，遗爱空留去后思。",
        "dynasty": "宋",
        "collection_info": null
    },
    {
        "title": "送张文友州判",
        "author": "陆文圭",
        "content": "太息君侯有祖风，栖栖五载簿书丛。\n功臣昔绘云台上，循吏今标汉传中。\n绿水江风送行色，紫金关月照孤忠。\n预人家国非吾事，但喜诗书气味同。",
        "dynasty": "宋",
        "collection_info": null
    },
    {
        "title": "送丘景唐赴安丰教",
        "author": "陆文圭",
        "content": "元枢出督宣威地，名姓江淮草木知。\n今见闻孙骑款段，去为博士拥皋比。\n诗书泽远真难继，功业时来亦可为。\n往事百年无处问，庆丰亭下稻连陂。",
        "dynasty": "宋",
        "collection_info": null
    },
    {
        "title": "送朱伯海入京",
        "author": "陆文圭",
        "content": "燕黍寒生春未回，可堪早别故园梅。\n新丰斗酒马周去，京兆束书韩愈来。\n赋就不须呈狗监，敕除先合拜鸾台。\n青云附骥非吾愿，自守书灯拨冷灰。",
        "dynasty": "宋",
        "collection_info": null
    },
    {
        "title": "送朱鹤皋入京",
        "author": "陆文圭",
        "content": "故人天上调金鼎，应念先生苜蓿盘。\n博士不烦重讲席，拾遗无復叹儒冠。\n蓬莱海阔还须险，太华峰高不道寒。\n茅屋三间老书客，逢人懒问日长安。",
        "dynasty": "宋",
        "collection_info": null
    },
    {
        "title": "送王居实游金陵",
        "author": "陆文圭",
        "content": "破毡吟雪拥清寒，有客虬髯急扣关。\n岁月苍茫千里暮，干坤博大几人闲。\n依乘自许风云际，邂逅相逢草泽间。\n西上月林春未半，白鸥黄鹄看江山。",
        "dynasty": "宋",
        "collection_info": null
    },
    {
        "title": "送李义夫出游二首  其一",
        "author": "陆文圭",
        "content": "与君丱角志相期，岁晏行藏各有违。\n老树晚花空自媚，秋林病叶更先稀。\n时情淡薄元无味，世路艰危总是机。\n门外北风吹自冽，旅人琐琐欲安归。",
        "dynasty": "宋",
        "collection_info": null
    },
    {
        "title": "送李义夫出游二首  其二",
        "author": "陆文圭",
        "content": "少年有志东山卧，晚岁方图北海游。\n餬口饥宁甘半菽，拄胸气尚食全牛。\n问唐元振今谁在，欲赵平原何处求。\n赤白洪崖两相厄，不妨诗句各风流。",
        "dynasty": "宋",
        "collection_info": null
    },
    {
        "title": "送魏叔华归杭州得行字  其一",
        "author": "陆文圭",
        "content": "青山出郭两相迎，潮去潮回客子程。\n门外送车今几辆，筵中祝酒已三行。\n对床有弟酬佳约，拥髻何人诉别情。\n桂树结花当洒扫，重来曾指白鸥盟。",
        "dynasty": "宋",
        "collection_info": null
    },
    {
        "title": "送魏叔华归杭州得行字  其二",
        "author": "陆文圭",
        "content": "杜康桥下水如倾，九里冈头路转城。\n风雨小楼清梦远，山河古道几人行。\n别怀渐觉伤安石，祖席何曾傲正平。\n珍重去逢南国友，为言白髪老书檠。",
        "dynasty": "宋",
        "collection_info": null
    },
    {
        "title": "饯刘继明西归",
        "author": "陆文圭",
        "content": "人生有三事如一，父子师友皆人伦。\n入向亲闱奉甘旨，出当书案服辛勤。\n老成识见无如子，少壮功名肯让人。\n老我卑枝栖鷃爵，仰看黄鹄上青云。",
        "dynasty": "宋",
        "collection_info": null
    },
    {
        "title": "送刘中斋孙归三衢",
        "author": "陆文圭",
        "content": "百花头上和羹手，乃祖声名似孝先。\n太息北朝开府老，真成故里烂柯仙。\n庆流冢嗣承先泽，学到孙枝又一传。\n野叟临岐无别语，勤修世业復青毡。",
        "dynasty": "宋",
        "collection_info": null
    },
    {
        "title": "题桃源手卷",
        "author": "陆文圭",
        "content": "种柳栽桃总是春，兴亡千古一沾巾。\n只评隠者非仙者，莫悟秦人即晋人。\n年号记曾题甲子，儿孙肯使识君臣。\n南阳高士空遐想，不向柴桑去问津。",
        "dynasty": "宋",
        "collection_info": null
    },
    {
        "title": "题三洲诗卷",
        "author": "陆文圭",
        "content": "潮拥寒沙疋练长，东南人物老江乡。\n藕花秋晚吴霜落，杜若春深楚水香。\n闲对渔樵谈治乱，贪看鸥鹭失兴亡。\n无人会得乘桴意，东面区区嘆海洋。",
        "dynasty": "宋",
        "collection_info": null
    },
    {
        "title": "题陆义斋双莲图",
        "author": "陆文圭",
        "content": "红粉香中双并蒂，碧丝藕下暗连株。\n主人一笑偶然尔，客子竞夸前所无。\n堂上埙箎兄友弟，房中琴瑟妇随夫。\n君家和气浓如酒，此即双莲瑞庆图。",
        "dynasty": "宋",
        "collection_info": null
    },
    {
        "title": "强南坡自作墓铭生求挽诗",
        "author": "陆文圭",
        "content": "年光催客过邮亭，八十余翁尚典刑。\n见说近成遗老传，未当上应少微星。\n履香窃笑空题墓，宝玩何须自乞铭。\n今古达观惟一士，山童负锸醉刘伶。",
        "dynasty": "宋",
        "collection_info": null
    },
    {
        "title": "挽吉州刘总管",
        "author": "陆文圭",
        "content": "画戟清香彼一时，归舟素幔不胜悲。\n坟成共负犍为土，堂在空留蜀郡祠。\n乱起赤眉徐自定，忧侵白髪已先衰。\n平原岁晚多宾客，泉下难酬国士知。",
        "dynasty": "宋",
        "collection_info": null
    },
    {
        "title": "挽李宣慰",
        "author": "陆文圭",
        "content": "公骑箕尾上秋旻，忍见龟趺对石麟。\n盛德固应祠百世，阴功何止活千人。\n壮图落落心空在，华髪萧萧事转新。\n耆老凋零关世运，可能知己独沾巾。",
        "dynasty": "宋",
        "collection_info": null
    },
    {
        "title": "挽晋千户",
        "author": "陆文圭",
        "content": "燐草原头十七霜，宛丘改卜日辰良。\n可怜先轸如生面，疑住灵均不死乡。\n抔土岂能埋宿愤，遗民聊与发幽光。\n护丧诸子皆称孝，万室他年置墓傍。",
        "dynasty": "宋",
        "collection_info": null
    },
    {
        "title": "挽唐可竹",
        "author": "陆文圭",
        "content": "穿杨折桂黄粱梦，庭下哦松白髪秋。\n兴废乃关千古事，荣枯肯为一身谋。\n江南有客朝金阙，天上无人记玉楼。\n丹旐西风范阳路，行人回首忆林丘。",
        "dynasty": "宋",
        "collection_info": null
    },
    {
        "title": "挽孙石山二首  其一",
        "author": "陆文圭",
        "content": "今年星度岁为龙，掩袂竟嗟吾道穷。\n正始遗音从此绝，贞元旧曲为谁工。\n饰棺不待百年尽，隠几元知万事空。\n里有水心铭笔古，宜书潜德贲幽宫。",
        "dynasty": "宋",
        "collection_info": null
    },
    {
        "title": "挽孙石山二首  其二",
        "author": "陆文圭",
        "content": "荣华露槿落纷纷，苍狗依然是白云。\n荆渚止称前进士，灞亭不识故将军。\n人间无乐徒劳子，天上求文即召君。\n楚些西风将泪去，隻鷄他日酹秋坟。",
        "dynasty": "宋",
        "collection_info": null
    },
    {
        "title": "弔李古岩",
        "author": "陆文圭",
        "content": "堂堂山立万人英，一夕霜风玉树倾。\n公去隠然关世道，客来何止哭交情。\n安知死不如生乐，但恨才难与命争。\n幸喜肯堂丹雘手，陇西依旧振家声。",
        "dynasty": "宋",
        "collection_info": null
    },
    {
        "title": "挽阙南夫",
        "author": "陆文圭",
        "content": "恶梦无端岁在蛇，先贤遗落重堪嗟。\n粹然践履终身实，老矣婆娑两鬓华。\n不见鲤庭人独立，忽惊鵩舍日西斜。\n窆碑好为书潜德，穷巷谁寻仵作家。",
        "dynasty": "宋",
        "collection_info": null
    },
    {
        "title": "挽陆义斋二首  其一",
        "author": "陆文圭",
        "content": "四持宪节遍南方，屡表陈情返故乡。\n殊俗今犹歌德政，老天胡不爱忠良。\n山空虎逝狐狸出，春去花残蛱蝶忙。\n五十人生不称夭，独怜华髪在高堂。",
        "dynasty": "宋",
        "collection_info": null
    },
    {
        "title": "挽陆义斋二首  其二",
        "author": "陆文圭",
        "content": "生平意气每相期，岁晚行藏各自知。\n见事略同因抚掌，忧时不语共攒眉。\n阖棺已矣公何憾，闻笛凄然我独悲。\n回首秋山寒雨外，青松滴泪作枯枝。",
        "dynasty": "宋",
        "collection_info": null
    },
    {
        "title": "挽东平张彦明",
        "author": "陆文圭",
        "content": "梦觉黄粱仅一炊，人生适意不多时。\n杜陵老病亲桃竹，白傅清閒忆柳枝。\n有意出山寻树槚，伤心归榇頼门楣。\n秋风泪滴长江水，遥寄东原薤露诗。",
        "dynasty": "宋",
        "collection_info": null
    },
    {
        "title": "挽黄子高",
        "author": "陆文圭",
        "content": "场屋初兴选异才，先生阔步上金台。\n蓬山渺渺仙舟隔，泮水悠悠讲席开。\n同是甲辰雌正伏，胡然庚子鵩为灾。\n天寒病叟那能出，一束生刍寄泪来。",
        "dynasty": "宋",
        "collection_info": null
    },
    {
        "title": "挽丘景南",
        "author": "陆文圭",
        "content": "紫荆庭下列三株，十五年中次第枯。\n余庆后来英俊有，老成先辈典刑无。\n每怀素志甘瓢饮，不觉长身要杖扶。\n头白少公门下客，酸风吹泪洒輤涂。",
        "dynasty": "宋",
        "collection_info": null
    },
    {
        "title": "蔡梅边挽诗二首  其一",
        "author": "陆文圭",
        "content": "樽酒吟梅忆旧游，忍听笳鼓咽原头。\n曾庐柏下三年墓，退卧花间百尺楼。\n淮海壮心空落落，山林晚兴寄悠悠。\n寒窗寂寞留孤月，劝孝坊前客泪流。",
        "dynasty": "宋",
        "collection_info": null
    },
    {
        "title": "蔡梅边挽诗二首  其二",
        "author": "陆文圭",
        "content": "忆昔艰难共避兵，转于贵贱见交情。\n长江一水分南北，异姓两家真弟兄。\n回首忽惊人世换，伤心敢负岁寒盟。\n空亭花月如春梦，惟有清溪一带横。",
        "dynasty": "宋",
        "collection_info": null
    },
    {
        "title": "挽张州尹夫人",
        "author": "陆文圭",
        "content": "新颁五色金花诰，彩服儿孙正满堂。\n不见鱼轩随五马，空令鸾镜照孤凰。\n车中鬓老愁潘岳，案上眉低忆孟光。\n流水无情飘素幔，凉宵燕寝独凝香。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "陆文圭",
        "content": "车薪胜杯水，舆羽重鈎金。\n物理元无定，权衡只在心。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "陆文圭",
        "content": "买丝绣平原，儗金铸子期。\n君子病无能，不病人不知。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "陆文圭",
        "content": "杜欲诛云师，韩将讼风伯。\n水旱不由天，那是诗人责。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其一",
        "author": "陆文圭",
        "content": "丈夫慎出处，功成乃身退。\n古人夫何如，八十钓清渭。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其二",
        "author": "陆文圭",
        "content": "四时循化机，万物随动息。\n众星纷荧荧，天运齐拱北。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其三",
        "author": "陆文圭",
        "content": "缟素制野服，误染京华尘。\n旧业在何处，梅花江上春。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其四",
        "author": "陆文圭",
        "content": "男儿不得志，壮心惜徂年。\n长空起鵰鹗，目送入寥天。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其五",
        "author": "陆文圭",
        "content": "布衾生凄寒，夜夜梦归去。\n心恐秋风深，摧残紫荆树。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其六",
        "author": "陆文圭",
        "content": "吟苦不成寐，寒窗凝夜缸。\n千古谁知心，遥遥贾长江。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其七",
        "author": "陆文圭",
        "content": "此身如断蓬，飘萧随北风。\n钱塘一望地，家住西湖东。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其八",
        "author": "陆文圭",
        "content": "客虑千万端，长吁愁不出。\n谁能事低首，挥杯送白日。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其九",
        "author": "陆文圭",
        "content": "几欲膏吾车，老眼不识路。\n弟妹今何之，萧萧白髪暮。",
        "dynasty": "宋",
        "collection_info": null
    },
    {
        "title": "雪夜不寐偶成短句十首用渭北春天树江东日暮云为韵  其一○",
        "author": "陆文圭",
        "content": "昨日家书至，慰我久离群。\n游子眼欲断，日日望白云。",
        "dynasty": "宋",
        "collection_info": null
    },
    {
        "title": "东风",
        "author": "陆文圭",
        "content": "东风何太急，日落黄尘起。\n篝灯吹欲灭，骤雨打窗纸。",
        "dynasty": "宋",
        "collection_info": null
    },
    {
        "title": "秋塘观鱼",
        "author": "陆文圭",
        "content": "野塘落芙蕖，下有潜鳞跃。\n渔多罟日深，圉圉方自乐。",
        "dynasty": "宋",
        "collection_info": null
    },
    {
        "title": "戏书所见",
        "author": "陆文圭",
        "content": "云英捧玉液，真是裴郎偶。\n不知几万钱，买得玉杵臼。",
        "dynasty": "宋",
        "collection_info": null
    },
    {
        "title": "送祝君晟湖州提领案牍",
        "author": "陆文圭",
        "content": "幕府今何处，青山水绕城。\n乌程有美酒，还肯饷春耕。",
        "dynasty": "宋",
        "collection_info": null
    },
    {
        "title": "题李义夫无锁亭二首  其一",
        "author": "陆文圭",
        "content": "清风四无边，旷然此君宅。\n可不问主人，不可容俗客。",
        "dynasty": "宋",
        "collection_info": null
    },
    {
        "title": "题李义夫无锁亭二首  其二",
        "author": "陆文圭",
        "content": "昨日苍溪叟，曾来斫钓竿。\n山童寻鹤去，失却报平安。",
        "dynasty": "宋",
        "collection_info": null
    },
    {
        "title": "题画二首  其一",
        "author": "陆文圭",
        "content": "云巢八十翁，观化得三昧。\n无声凉月下，适意芳草外。",
        "dynasty": "宋",
        "collection_info": null
    },
    {
        "title": "题画二首  其二",
        "author": "陆文圭",
        "content": "物物具天机，缘何纸上生。\n有时挂素壁，自动亦自鸣。",
        "dynasty": "宋",
        "collection_info": null
    },
    {
        "title": "题画春景",
        "author": "陆文圭",
        "content": "青山多乔木，柳枝低婀娜。\n春风在毫端，高迁无不可。",
        "dynasty": "宋",
        "collection_info": null
    },
    {
        "title": "题月汀图二首  其一",
        "author": "陆文圭",
        "content": "太阴水之精，浴水光愈洁。\n常怪市中人，不识沙头月。",
        "dynasty": "宋",
        "collection_info": null
    },
    {
        "title": "题月汀图二首  其二",
        "author": "陆文圭",
        "content": "露垂兰叶光，风翻藕花影。\n滩前白鹭睡，夜半莫摇艇。",
        "dynasty": "宋",
        "collection_info": null
    },
    {
        "title": "题画梨花",
        "author": "陆文圭",
        "content": "淡容露如洗，生色春欲动。\n纸帐小屏低，同入梅花梦。",
        "dynasty": "宋",
        "collection_info": null
    },
    {
        "title": "题碧桃手卷",
        "author": "陆文圭",
        "content": "烂枝空有色，飞羽本无情。\n独立春风裏，如闻三两声。",
        "dynasty": "宋",
        "collection_info": null
    },
    {
        "title": "写竹",
        "author": "陆文圭",
        "content": "传神疑有月，着色淡无烟。\n此是诗人笔，胸中有渭川。",
        "dynasty": "宋",
        "collection_info": null
    },
    {
        "title": "题南宫子中画鶑",
        "author": "陆文圭",
        "content": "金衣何璀璀，飞向垂杨树。\n久立却无声，东风吹不去。",
        "dynasty": "宋",
        "collection_info": null
    },
    {
        "title": "题画白雁二首  其一",
        "author": "陆文圭",
        "content": "芦花秋半黄，三两下寒塘。\n北风正萧瑟，书远不曾将。",
        "dynasty": "宋",
        "collection_info": null
    },
    {
        "title": "题画白雁二首  其二",
        "author": "陆文圭",
        "content": "未曾至雁门，安知食雁美。\n若读潜夫论，当不保此纸。",
        "dynasty": "宋",
        "collection_info": null
    },
    {
        "title": "赤壁图二首  其一",
        "author": "陆文圭",
        "content": "公瑾子瞻二龙，文辞可敌武功。\n却怪紫烟烈焰，不如白月清风。",
        "dynasty": "宋",
        "collection_info": null
    },
    {
        "title": "赤壁图二首  其二",
        "author": "陆文圭",
        "content": "乌台夜雨伤神，赤壁秋风岸巾。\n此老眼空四海，舟中二客何人。",
        "dynasty": "宋",
        "collection_info": null
    },
    {
        "title": "题萧照山水",
        "author": "陆文圭",
        "content": "闭门十日风雨，神游湘浦峡川。\n树影分开草店，雁声吹落渔船。",
        "dynasty": "宋",
        "collection_info": null
    },
    {
        "title": "王黄华山水小景二首  其一",
        "author": "陆文圭",
        "content": "试问沧洲渔叟，长松山崦谁家。\n终日拏舟不语，江风吹老芦花。",
        "dynasty": "宋",
        "collection_info": null
    },
    {
        "title": "王黄华山水小景二首  其二",
        "author": "陆文圭",
        "content": "此纸无脂粉气，之子有山水淫。\n当时以意摸写，今我以目登临。",
        "dynasty": "宋",
        "collection_info": null
    },
    {
        "title": "题鹰捕雀图  其一",
        "author": "陆文圭",
        "content": "一雏已饱毒手，反顾又欲其余。\n大贪得陇望蜀，小贪取熊兼鱼。",
        "dynasty": "宋",
        "collection_info": null
    },
    {
        "title": "题鹰捕雀图  其二",
        "author": "陆文圭",
        "content": "死生命判须臾，一去一不得去。\n两三竹叶成丛，被驱復向何处。",
        "dynasty": "宋",
        "collection_info": null
    },
    {
        "title": "题戴嵩牛图",
        "author": "陆文圭",
        "content": "陇上躬耕力倦，归坐茅斋展卷。\n耳边如闻笛声，却看牧童不见。",
        "dynasty": "宋",
        "collection_info": null
    },
    {
        "title": "读史六首  其一",
        "author": "陆文圭",
        "content": "逐鹿纷纷尽向秦，东门牵犬亦无人。\n月宫稳上青冥去，桂树秋风老此身。",
        "dynasty": "宋",
        "collection_info": null
    },
    {
        "title": "读史六首  其二",
        "author": "陆文圭",
        "content": "暮年百事已心降，床下无人拜老庞。\n病眼欲开还又闭，偷看日影下西窗。",
        "dynasty": "宋",
        "collection_info": null
    },
    {
        "title": "读史六首  其三",
        "author": "陆文圭",
        "content": "旷怀雅思人人有，济世经邦事事无。\n终日醉眠呼不醒，明朝典午代当涂。",
        "dynasty": "宋",
        "collection_info": null
    },
    {
        "title": "读史六首  其四",
        "author": "陆文圭",
        "content": "广陵琴与山阳笛，哀怨千年尚未平。\n正始诸贤零落尽，山王去作晋公卿。",
        "dynasty": "宋",
        "collection_info": null
    },
    {
        "title": "读史六首  其五",
        "author": "陆文圭",
        "content": "晓看嵩少玉嶙峋，枉驾应怜处士贫。\n令尹若能为保障，长衾尽覆洛城人。",
        "dynasty": "宋",
        "collection_info": null
    },
    {
        "title": "读史六首  其六",
        "author": "陆文圭",
        "content": "司徒太尉总三公，奢俭由来性不同。\n锦帐羊羔酣未省，谁能僵卧里门中。",
        "dynasty": "宋",
        "collection_info": null
    },
    {
        "title": "偶作",
        "author": "陆文圭",
        "content": "姦雄往往堕危机，成败安能论是非。\n空笑狂生投益智，绝怜老母遗当归。",
        "dynasty": "宋",
        "collection_info": null
    },
    {
        "title": "偶书",
        "author": "陆文圭",
        "content": "忧时耿耿丹心在，无事悠悠白日过。\n万里山河音信少，一春风雨闷怀多。",
        "dynasty": "宋",
        "collection_info": null
    },
    {
        "title": "旧题",
        "author": "陆文圭",
        "content": "剩得清明一半春，蜂衙蝶使往来频。\n东风自动秋韆索，不见海棠花下人。",
        "dynasty": "宋",
        "collection_info": null
    },
    {
        "title": "戏狄怀英",
        "author": "陆文圭",
        "content": "花样精神月样妆，妖魂不敢近忠良。\n如何凤阁平章老，却事宫中妩媚娘。",
        "dynasty": "宋",
        "collection_info": null
    },
    {
        "title": "己巳新春  其一",
        "author": "陆文圭",
        "content": "鞭春已罢烧灯近，十日西风未转东。\n料得化工无别意，祇因不放小桃红。",
        "dynasty": "宋",
        "collection_info": null
    },
    {
        "title": "己巳新春  其二",
        "author": "陆文圭",
        "content": "年年春色先催柳，万紫千红次第开。\n零落墙阴人不问，可怜残雪一株梅。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其一",
        "author": "陆文圭",
        "content": "怀哉春晚故山薇，冉冉江云日暮低。\n为问柳桥看燕舞，何如松岭听猿啼。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其二",
        "author": "陆文圭",
        "content": "樵儿拾樵不畏虎，隔溪看花如隔雾。\n鹧鸪声在柘岗西，落日腰镰下山去。",
        "dynasty": "宋",
        "collection_info": null
    },
    {
        "title": "山村示暮春三绝句和韵  其三",
        "author": "陆文圭",
        "content": "画帘朱箔燕为家，青草门庭只产蛙。\n一树樱桃红半落，园丁愁杀雨如麻。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其一",
        "author": "陆文圭",
        "content": "秋空碾上一轮冰，积雨连宵洗更清。\n纵有浮云容易散，吹开不待管絃声。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其二",
        "author": "陆文圭",
        "content": "家家望月试停杯，怪底浓云拨不开。\n身入广寒人不见，却从袖裏裹将来。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其三",
        "author": "陆文圭",
        "content": "中秋万里共阴晴，曾记坡翁最善评。\n谁信九霄风雨外，群仙正赏月华明。",
        "dynasty": "宋",
        "collection_info": null
    },
    {
        "title": "王祈伊中秋不见月四首  其四",
        "author": "陆文圭",
        "content": "开元以后可堪忧，秋雨霪霖稼不收。\n此际霓裳歌一曲，君王正在月宫游。",
        "dynasty": "宋",
        "collection_info": null
    },
    {
        "title": "腊月二十六日立春",
        "author": "陆文圭",
        "content": "陇梅未寄江南信，邹黍先回燕谷春。\n忽忆少陵巫峡句，菜盘思见玉纤人。",
        "dynasty": "宋",
        "collection_info": null
    },
    {
        "title": "丁丑元夕",
        "author": "陆文圭",
        "content": "入夜不闻箫鼓声，千门月色为谁明。\n无端逻骑阶前过，错认戎家枥马鸣。",
        "dynasty": "宋",
        "collection_info": null
    },
    {
        "title": "石湖留题三绝  其一",
        "author": "陆文圭",
        "content": "仙子骖鸾不可呼，故园花石久应芜。\n不知绿野何人买，试问平泉有子无。",
        "dynasty": "宋",
        "collection_info": null
    },
    {
        "title": "石湖留题三绝  其二",
        "author": "陆文圭",
        "content": "高筑诗坛据越城，醉呼杨陆主文盟。\n至今月下苍苔石，时有先生杖履声。",
        "dynasty": "宋",
        "collection_info": null
    },
    {
        "title": "石湖留题三绝  其三",
        "author": "陆文圭",
        "content": "当年彬父遣词臣，列戟傍观色怒嗔。\n谷水曾无归璧日，稽山已有摸金人。",
        "dynasty": "宋",
        "collection_info": null
    },
    {
        "title": "望三峰",
        "author": "陆文圭",
        "content": "笋舆咿轧下山田，遥指三峰返照边。\n安得肉身生两翅，霎时飞过此山前。",
        "dynasty": "宋",
        "collection_info": null
    },
    {
        "title": "大茅峰四绝句  其一",
        "author": "陆文圭",
        "content": "悬崖石磴刷苔青，空谷无仙鬼亦灵。\n闻说游人多好事，谁能扶直半山亭。",
        "dynasty": "宋",
        "collection_info": null
    },
    {
        "title": "大茅峰四绝句  其二",
        "author": "陆文圭",
        "content": "风吹天朗见秋毫，足力穷时所历高。\n老子何曾烦一步，舆夫攀陟不辞劳。",
        "dynasty": "宋",
        "collection_info": null
    },
    {
        "title": "大茅峰四绝句  其三",
        "author": "陆文圭",
        "content": "羊肠九折路盘岖，不觉腾身上太虚。\n失脚从知高处险，西风斜日早回车。",
        "dynasty": "宋",
        "collection_info": null
    },
    {
        "title": "大茅峰四绝句  其四",
        "author": "陆文圭",
        "content": "一家兄弟入仙门，谁把名山鼎足分。\n我读儒书知长幼，瓣香先礼大茅君。",
        "dynasty": "宋",
        "collection_info": null
    },
    {
        "title": "露筋娘子庙",
        "author": "陆文圭",
        "content": "玉真仙子雪为肤，枉被群儿识塞酥。\n寂寞扶风三尺土，可怜香火至今无。",
        "dynasty": "宋",
        "collection_info": null
    },
    {
        "title": "桃源县",
        "author": "陆文圭",
        "content": "张家桥西车马尘，北风刮地瞇行人。\n篱落枯桃三五树，不应此地可逃秦。",
        "dynasty": "宋",
        "collection_info": null
    },
    {
        "title": "文安县",
        "author": "陆文圭",
        "content": "平生知己富欧韩，辛苦修书博一官。\n自是朝廷重科目，且教主簿到文安。",
        "dynasty": "宋",
        "collection_info": null
    },
    {
        "title": "夜宿何庄唐主事宅",
        "author": "陆文圭",
        "content": "扶风豪士不知名，樽酒相逢意便倾。\n争似何庄今夜宿，梅花烛影照三更。",
        "dynasty": "宋",
        "collection_info": null
    },
    {
        "title": "夜宿范以善提举云林清远风大作偶成二绝句  其一",
        "author": "陆文圭",
        "content": "猿啼夹涧声逾远，鹤啄荒苔迹更清。\n身在千林头上立，忽从脚底白云生。",
        "dynasty": "宋",
        "collection_info": null
    },
    {
        "title": "夜宿范以善提举云林清远风大作偶成二绝句  其二",
        "author": "陆文圭",
        "content": "云峰顶上玉仙家，误入修廊一径斜。\n夜半月寒风力劲，满山松影走龙蛇。",
        "dynasty": "宋",
        "collection_info": null
    },
    {
        "title": "临沂沂水道中尘沙瞇目不可行闻东北有温泉即浴沂处不及往",
        "author": "陆文圭",
        "content": "临沂以北沂水东，行人扬袂尘沙中。\n纵有温泉能自洁，雩坛安得可乘风。",
        "dynasty": "宋",
        "collection_info": null
    },
    {
        "title": "除夕二首呈北溪  其一",
        "author": "陆文圭",
        "content": "腊雪穷途一月中，明朝老鬓又春风。\n遥知儿女团圞处，饮遍屠苏忆乃翁。",
        "dynasty": "宋",
        "collection_info": null
    },
    {
        "title": "除夕二首呈北溪  其二",
        "author": "陆文圭",
        "content": "杯盘今日偶相逢，客路飘飘过一冬。\n为问玉堂春帖子，不知学士有谁供。",
        "dynasty": "宋",
        "collection_info": null
    },
    {
        "title": "清明日泊舟甲马营",
        "author": "陆文圭",
        "content": "细柳东风甲马营，秋韆花下笑相迎。\n舟中自有伤春客，暗数归家几日程。",
        "dynasty": "宋",
        "collection_info": null
    },
    {
        "title": "清明",
        "author": "陆文圭",
        "content": "花开花落总无情，赢得诗人百感生。\n今日东阑看梨雪，坡仙去后几清明。",
        "dynasty": "宋",
        "collection_info": null
    },
    {
        "title": "宿黄村土人索诗  其一",
        "author": "陆文圭",
        "content": "尘沙终日意昏昏，落日炊烟又一村。\n客子倦游求止宿，主翁搔首更无言。",
        "dynasty": "宋",
        "collection_info": null
    },
    {
        "title": "宿黄村土人索诗  其二",
        "author": "陆文圭",
        "content": "黄村落日下山低，宿鸟归林亦倦飞。\n夜半驱车投北去，谁能慷慨泣牛衣。",
        "dynasty": "宋",
        "collection_info": null
    },
    {
        "title": "入京二首  其一",
        "author": "陆文圭",
        "content": "觚棱栖雀五云深，此日江湖向阙心。\n朽骨不堪重拂拭，涓人莫枉费黄金。",
        "dynasty": "宋",
        "collection_info": null
    },
    {
        "title": "入京二首  其二",
        "author": "陆文圭",
        "content": "手携布被入关中，颇似菑川六十翁。\n未必汉廷推第一，不须侧目事辕公。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其一",
        "author": "陆文圭",
        "content": "柳色鹅黄蘸碧沙，隔溪遥指四娘家。\n故园春事如今晚，可见东栏芍药花。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其二",
        "author": "陆文圭",
        "content": "清江漠漠漾晴沙，门对青山买酒家。\n樯外一声金弹子，流鶑惊起落庭花。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其三",
        "author": "陆文圭",
        "content": "莫惜春衫污酒痕，欲将遗恨寄芳樽。\n清明客裏匆匆过，不记桃花笑倚门。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其四",
        "author": "陆文圭",
        "content": "草色青青没烧痕，山川满目酒盈樽。\n只愁逋客回家日，先被春风紧闭门。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其五",
        "author": "陆文圭",
        "content": "乍别亲朋似久违，西风尘起染缁衣。\n不须杜宇声声劝，如此江山胡不归。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其六",
        "author": "陆文圭",
        "content": "壮图落落与时违，不信经纶起布衣。\n纵使茝鱼从北化，也随乌鹊向南归。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其七",
        "author": "陆文圭",
        "content": "客至从容奉笑谈，晚知蔗境味尤甘。\n曲江进士题名遍，安用山人起水南。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其八",
        "author": "陆文圭",
        "content": "虎溪何必与禅谈，唯有东篱菊味甘。\n束带肯为儿辈屈，悠然兴在此山南。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其九",
        "author": "陆文圭",
        "content": "科斗临池学篆文，燕雏带雨掠香芹。\n春闺应恨归来晚，南浦当时错送君。",
        "dynasty": "宋",
        "collection_info": null
    },
    {
        "title": "舟中追和逊卿早春即事十首  其一○",
        "author": "陆文圭",
        "content": "草堂未可便移文，自煮清香碧涧芹。\n更向白云深处宿，山头回首谢诸君。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其一",
        "author": "陆文圭",
        "content": "兴尽归期渐有涯，梦中昨夜已还家。\n儿童笑引池西去，菡萏犹余一朵花。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其二",
        "author": "陆文圭",
        "content": "故里青松百尺强，亭亭三径俨成行。\n东篱雨后无人葺，旧菊多应一半荒。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其三",
        "author": "陆文圭",
        "content": "我与茅君宿有缘，四年五度过山前。\n元符直下崇禧路，回首三峰意怆然。",
        "dynasty": "宋",
        "collection_info": null
    },
    {
        "title": "赋归四绝呈句容诸友  其四",
        "author": "陆文圭",
        "content": "一见诸贤盖便倾，秋风犹动故乡情。\n余生无復重来日，再世何当结弟兄。",
        "dynasty": "宋",
        "collection_info": null
    },
    {
        "title": "题禹庙",
        "author": "陆文圭",
        "content": "来寻禹穴何容易，却上龙门得许劳。\n拟借梅梁浮海去，坐登三级浪头高。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其一",
        "author": "陆文圭",
        "content": "城楼戍鼓尽三更，灯射斋窗一黍明。\n窗下有人勤不寐，隔墙犹听读书声。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其二",
        "author": "陆文圭",
        "content": "拥衾危坐夜沉沉，门外谁知雪寸深。\n掩卷不言空太息，静中忽见古人心。",
        "dynasty": "宋",
        "collection_info": null
    },
    {
        "title": "仲冬雪夜偶书三绝句  其三",
        "author": "陆文圭",
        "content": "长廊风紧雨冥冥，花落寒灯酒半醒。\n但觉晨光何太早，不知飞霰集窗櫺。",
        "dynasty": "宋",
        "collection_info": null
    },
    {
        "title": "诸生和韵復吟三绝  其一",
        "author": "陆文圭",
        "content": "荒城戍卒打残更，道上无人天未明。\n一似衔枚蔡州去，只无鹅鸭混军声。",
        "dynasty": "宋",
        "collection_info": null
    },
    {
        "title": "诸生和韵復吟三绝  其二",
        "author": "陆文圭",
        "content": "猿啾鬼哭杳冥冥，夜半何人弔独醒。\n歌罢离骚心正苦，阴风吹雨响疏櫺。",
        "dynasty": "宋",
        "collection_info": null
    },
    {
        "title": "诸生和韵復吟三绝  其三",
        "author": "陆文圭",
        "content": "地炉无分爇香沉，画尽残灰夜正深。\n窗外梅花消息动，要知子半是天心。",
        "dynasty": "宋",
        "collection_info": null
    },
    {
        "title": "自笑",
        "author": "陆文圭",
        "content": "既聋不用夸三耳，纯白安能辨二毛。\n自笑先生书案上，又将论语教儿曹。",
        "dynasty": "宋",
        "collection_info": null
    },
    {
        "title": "丁卯新正纪怀四首  其一",
        "author": "陆文圭",
        "content": "懒将诗句上桃符，柏叶椒花一例无。\n却笑简斋元不简，舟中犹自饮屠苏。",
        "dynasty": "宋",
        "collection_info": null
    },
    {
        "title": "丁卯新正纪怀四首  其二",
        "author": "陆文圭",
        "content": "土润耕牛不受鞭，风和花鸟各忻然。\n老人犹记兵戈日，自后昇平五十年。",
        "dynasty": "宋",
        "collection_info": null
    },
    {
        "title": "丁卯新正纪怀四首  其三",
        "author": "陆文圭",
        "content": "纷纷儿女竞新年，老去思亲独怆然。\n墓上只堪供洒扫，无由綵服拜堂前。",
        "dynasty": "宋",
        "collection_info": null
    },
    {
        "title": "丁卯新正纪怀四首  其四",
        "author": "陆文圭",
        "content": "鲁史曾书雨木冰，坤爻切切戒阴凝。\n衡门空把忧时志，无奈华轩尽鹤乘。",
        "dynasty": "宋",
        "collection_info": null
    },
    {
        "title": "窥园",
        "author": "陆文圭",
        "content": "先生日日好窥园，学圃工夫细讨论。\n卖李不须先去核，耘瓜只恐误伤根。",
        "dynasty": "宋",
        "collection_info": null
    },
    {
        "title": "井竭",
        "author": "陆文圭",
        "content": "坎蛙晓渴上苔栏，石甃泥浑底欲干。\n焦稼不为箪食计，一瓢饮水亦良难。",
        "dynasty": "宋",
        "collection_info": null
    },
    {
        "title": "启山扫松",
        "author": "陆文圭",
        "content": "一妻一妾閟泉扃，老柏苍苍蔓草青。\n我肯墦间求餍足，魂归不必讪中庭。",
        "dynasty": "宋",
        "collection_info": null
    },
    {
        "title": "病中四绝  其一",
        "author": "陆文圭",
        "content": "南山处士老尤贫，颇恨故交无一人。\n若使知心得良友，更因多病转相亲。",
        "dynasty": "宋",
        "collection_info": null
    },
    {
        "title": "病中四绝  其二",
        "author": "陆文圭",
        "content": "老去无憀病转多，樱桃杨柳奈情何。\n故人又比佳人薄，莫怪门前雀可罗。",
        "dynasty": "宋",
        "collection_info": null
    },
    {
        "title": "病中四绝  其三",
        "author": "陆文圭",
        "content": "叶落萧萧壅树根，疏林带郭半疑村。\n卧闻车马墙边过，无事呼儿早闭门。",
        "dynasty": "宋",
        "collection_info": null
    },
    {
        "title": "病中四绝  其四",
        "author": "陆文圭",
        "content": "浪说苏公久已仙，岂知翁自厌余年。\n雪堂二客能相从，姓字当时惜不传。",
        "dynasty": "宋",
        "collection_info": null
    },
    {
        "title": "追和四绝  其一",
        "author": "陆文圭",
        "content": "文士多婴疾与贫，浩然东野即其人。\n唱酬从此诗筒简，炮炙时于药裹亲。",
        "dynasty": "宋",
        "collection_info": null
    },
    {
        "title": "追和四绝  其二",
        "author": "陆文圭",
        "content": "餔餟糟醨醉者多，独醒无奈众人何。\n寒窗细读离骚语，遗恨千年弔汨罗。",
        "dynasty": "宋",
        "collection_info": null
    },
    {
        "title": "追和四绝  其三",
        "author": "陆文圭",
        "content": "三十寻思拟学仙，蹉跎已过古稀年。\n一生只作邯郸梦，枕上奇方秘不传。",
        "dynasty": "宋",
        "collection_info": null
    },
    {
        "title": "追和四绝  其四",
        "author": "陆文圭",
        "content": "卧看山云起石根，意行随犬至前村。\n廛居自是无人识，何必移家上鹿门。",
        "dynasty": "宋",
        "collection_info": null
    },
    {
        "title": "丁亥寿药房先生四首  其一",
        "author": "陆文圭",
        "content": "贺客门关刺莫传，日高厨传尚萧然。\n遥知独鹤苍苔舞，自点丹砂註内篇。",
        "dynasty": "宋",
        "collection_info": null
    },
    {
        "title": "丁亥寿药房先生四首  其二",
        "author": "陆文圭",
        "content": "蜀苑梅花号两龙，千年矫立受霜风。\n若为健步能移取，远供寒香寿乃翁。",
        "dynasty": "宋",
        "collection_info": null
    },
    {
        "title": "丁亥寿药房先生四首  其三",
        "author": "陆文圭",
        "content": "出处穷通若命何，月居南斗类东坡。\n底须内翰还公做，勘破已输春梦婆。",
        "dynasty": "宋",
        "collection_info": null
    },
    {
        "title": "丁亥寿药房先生四首  其四",
        "author": "陆文圭",
        "content": "曲度珠帘怀吕相，庑排红榜媚韩王。\n先生清隠心如水，消得编诗一瓣香。",
        "dynasty": "宋",
        "collection_info": null
    },
    {
        "title": "折梅寿宋春卿",
        "author": "陆文圭",
        "content": "南枝春早为谁容，远供寒香寿乃翁。\n不信广平心似铁，能禁索笑倚东风。",
        "dynasty": "宋",
        "collection_info": null
    },
    {
        "title": "又口号四首  其一",
        "author": "陆文圭",
        "content": "洛阳亭下昔埋轮，当道豺狼不避人。\n今日黄花故园酒，独携野鹤伴閒身。",
        "dynasty": "宋",
        "collection_info": null
    },
    {
        "title": "又口号四首  其二",
        "author": "陆文圭",
        "content": "仁挟翔风勇驾霆，皇华使者出祥刑。\n福星一夕迁吴分，却向龙山现寿星。",
        "dynasty": "宋",
        "collection_info": null
    },
    {
        "title": "又口号四首  其三",
        "author": "陆文圭",
        "content": "华堂捧劝紫霞杯，红粉回头御史来。\n直道素知嫌妩媚，羞将白鹤放笼开。",
        "dynasty": "宋",
        "collection_info": null
    },
    {
        "title": "又口号四首  其四",
        "author": "陆文圭",
        "content": "幼安伯可号文雄，词寿秦韩枉自工。\n贤相肯交穷处士，何如魏野祝莱公。",
        "dynasty": "宋",
        "collection_info": null
    },
    {
        "title": "赠松窗",
        "author": "陆文圭",
        "content": "故交皆疏柳子厚，新贵不识王元之。\n袖中刺字已漫尽，一童犹负囊中诗。",
        "dynasty": "宋",
        "collection_info": null
    },
    {
        "title": "赠復初二首  其一",
        "author": "陆文圭",
        "content": "昨夜春风到柳枝，客衣偏爱薄寒欺。\n囊锥颖脱无人见，欲绣平原未有丝。",
        "dynasty": "宋",
        "collection_info": null
    },
    {
        "title": "赠復初二首  其二",
        "author": "陆文圭",
        "content": "有客袖中怀短刺，何人门下曳长裾。\n每评陆子毁茶论，大胜颜公乞米书。",
        "dynasty": "宋",
        "collection_info": null
    },
    {
        "title": "宁华张尉卫辉人也因寇失官妻子为掳行乞归乡赠以二绝句  其一",
        "author": "陆文圭",
        "content": "葛藟绵绵长道边，独行踽踽亦堪怜。\n邯郸正近君乡里，好借仙翁一枕眠。",
        "dynasty": "宋",
        "collection_info": null
    },
    {
        "title": "宁华张尉卫辉人也因寇失官妻子为掳行乞归乡赠以二绝句  其二",
        "author": "陆文圭",
        "content": "南来憔悴一身存，归雁哀鸣久失群。\n莫怪夜行人不问，形容岂似故将军。",
        "dynasty": "宋",
        "collection_info": null
    },
    {
        "title": "桂松岩以子平星禽二术推人多验戏赠二绝  其一",
        "author": "陆文圭",
        "content": "十二支辰配十干，此专主日论财官。\n岂无辞禄安贫者，说与先生仔细看。",
        "dynasty": "宋",
        "collection_info": null
    },
    {
        "title": "桂松岩以子平星禽二术推人多验戏赠二绝  其二",
        "author": "陆文圭",
        "content": "异类于人总不干，止闻列宿应郎官。\n区区女蝠并危燕，却与蛟龙一例看。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其一",
        "author": "陆文圭",
        "content": "显微元是紫微仙，天上星辰手斡旋。\n为向人间多漏洩，谪下茅峰五百年。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其二",
        "author": "陆文圭",
        "content": "莫把行藏问斗牛，年将八十更何求。\n愿言奎宿长明健，文治从今遍九州。",
        "dynasty": "宋",
        "collection_info": null
    },
    {
        "title": "赠星禽赵显微诗三绝  其三",
        "author": "陆文圭",
        "content": "奎宿如何号木狼，尾箕虎豹若为详。\n兽心人面凡皆是，瑞物如何无凤凰。",
        "dynasty": "宋",
        "collection_info": null
    },
    {
        "title": "和史药房三绝  其一",
        "author": "陆文圭",
        "content": "莫倚承恩赋上林，记曾薄倖託琴心。\n白头又欲轻相背，令蹙山眉作苦吟。",
        "dynasty": "宋",
        "collection_info": null
    },
    {
        "title": "和史药房三绝  其二",
        "author": "陆文圭",
        "content": "出处何如汉二疏，返耕聊以遂吾初。\n虎头未可轻摇笔，牛角何妨且读书。",
        "dynasty": "宋",
        "collection_info": null
    },
    {
        "title": "和史药房三绝  其三",
        "author": "陆文圭",
        "content": "春被山颠与水涯，尽供物料入诗家。\n陆刘近世升沉异，一为梅花一杏花。",
        "dynasty": "宋",
        "collection_info": null
    },
    {
        "title": "和张仲实绝句四首  其一",
        "author": "陆文圭",
        "content": "江梅岁晚独清妍，南国相逢亦偶然。\n料得知心有寒月，不消重雾与轻烟。",
        "dynasty": "宋",
        "collection_info": null
    },
    {
        "title": "和张仲实绝句四首  其二",
        "author": "陆文圭",
        "content": "平生梦不到黄扉，安得京尘染素衣。\n只把一竿江海去，相看鸥鸟亦忘机。",
        "dynasty": "宋",
        "collection_info": null
    },
    {
        "title": "和张仲实绝句四首  其三",
        "author": "陆文圭",
        "content": "十年讲席坐无毡，尽把行藏付与天。\n策马已甘之反后，着鞭莫竞祖生先。",
        "dynasty": "宋",
        "collection_info": null
    },
    {
        "title": "和张仲实绝句四首  其四",
        "author": "陆文圭",
        "content": "兀坐书林闭董帷，时寻佳句写乌丝。\n儿时论语今忘却，且让安昌作帝师。",
        "dynasty": "宋",
        "collection_info": null
    },
    {
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其一",
        "author": "陆文圭",
        "content": "西抹东涂衒一乡，阿婆羞忆少年妆。\n如今闭户无人识，旋学仙翁却老方。",
        "dynasty": "宋",
        "collection_info": null
    },
    {
        "title": "山村赠礼敬龙泽上人诗有几年不踏澄江路耆旧唯存陆子方之句和之二首  其二",
        "author": "陆文圭",
        "content": "西山爽气入吾诗，拄颊含毫有所思。\n欲把求田语玄德，莫因学圃笑樊迟。",
        "dynasty": "宋",
        "collection_info": null
    },
    {
        "title": "次伯机绝句",
        "author": "陆文圭",
        "content": "梅天风雨一江寒，湿却滩头旧钓竿。\n自着渔蓑沽酒去，路逢贾客问长安。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其一",
        "author": "陆文圭",
        "content": "待诏明廷百有余，一人释褐向江都。\n诸生对策无奇语，田窦何曾不喜儒。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其二",
        "author": "陆文圭",
        "content": "书生骨相太邅迍，地位还须有福人。\n老我终身友麋鹿，看君他日上麒麟。",
        "dynasty": "宋",
        "collection_info": null
    },
    {
        "title": "留别袁伯长待制凌德庸少监周南翁待制诸公三绝句  其三",
        "author": "陆文圭",
        "content": "狞狞虎豹守天关，月殿蟾宫不可攀。\n归路春风无限好，一声啼鸟破青山。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其一",
        "author": "陆文圭",
        "content": "今夜征帆浅渚边，何时樽酒落花前。\n白云绕舍归心切，不为春林听杜鹃。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其二",
        "author": "陆文圭",
        "content": "手拈花草弄春愁，儿女安知稼穑秋。\n山北山南游未遍，归欤且復事西畴。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其三",
        "author": "陆文圭",
        "content": "江上春云生暮寒，故城回首离长安。\n残桃剩柳应无分，留与诸君取次看。",
        "dynasty": "宋",
        "collection_info": null
    },
    {
        "title": "绝句留别善之仲实併呈松涧云仲无逸四首  其四",
        "author": "陆文圭",
        "content": "老桧荣枯不计春，好花开落止经旬。\n莫将文翰夸余子，共拟勋名及古人。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其一",
        "author": "陆文圭",
        "content": "长安城头红日斜，王孙金弹打乌鸦。\n寄声翠凤穿云去，霜寒莫恋梧桐花。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其二",
        "author": "陆文圭",
        "content": "长松百尺荫官街，街吏斧锯充官柴。\n高寒自是饱风雪，岁晚只合居穷崖。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其三",
        "author": "陆文圭",
        "content": "老翁持镜向市卖，铜光的皪秋水清。\n丑妇鑑容惊堕地，想渠嫌杀太分明。",
        "dynasty": "宋",
        "collection_info": null
    },
    {
        "title": "古意四首寄张可与孙晋卿  其四",
        "author": "陆文圭",
        "content": "牧儿狭径碍樵枝，樵儿格鬬暮不归。\n于菟一声啸篁谷，两儿惊散走如飞。",
        "dynasty": "宋",
        "collection_info": null
    },
    {
        "title": "夜得二绝寄子华  其一",
        "author": "陆文圭",
        "content": "送客征衫秋八月，怀人病枕夜三更。\n床头稚子呼不觉，窗外潇潇风雨声。",
        "dynasty": "宋",
        "collection_info": null
    },
    {
        "title": "夜得二绝寄子华  其二",
        "author": "陆文圭",
        "content": "鸡鸣风雨思君子，雁过潇湘忆故人。\n别去情怀浑欲醉，梦回诗笔已如神。",
        "dynasty": "宋",
        "collection_info": null
    },
    {
        "title": "绝句二首寄绍堂求巧石  其一",
        "author": "陆文圭",
        "content": "篱根怪石起层云，浅带春泥碧藓纹。\n乞与诗人时醒酒，也胜豪夺任监军。",
        "dynasty": "宋",
        "collection_info": null
    },
    {
        "title": "绝句二首寄绍堂求巧石  其二",
        "author": "陆文圭",
        "content": "几年石友卧苍苔，曾受南宫雅拜来。\n老子暮年行脚倦，只宜窗裏看崔嵬。",
        "dynasty": "宋",
        "collection_info": null
    },
    {
        "title": "送唐孟方教授三首  其一",
        "author": "陆文圭",
        "content": "泮水三年惟饮水，不知芹藻味何如。\n群鸮无故争桑葚，挟弹何人莫问渠。",
        "dynasty": "宋",
        "collection_info": null
    },
    {
        "title": "送唐孟方教授三首  其二",
        "author": "陆文圭",
        "content": "御儿溪北浣征衣，重拂苍苔旧钓矶。\n有弟对床思久别，呼儿置酒话迟归。",
        "dynasty": "宋",
        "collection_info": null
    },
    {
        "title": "送唐孟方教授三首  其三",
        "author": "陆文圭",
        "content": "城东老圃旧书生，紧闭柴门懒送迎。\n独袖篇诗与君别，相看白首不胜情。",
        "dynasty": "宋",
        "collection_info": null
    },
    {
        "title": "送李义夫出游二首  其一",
        "author": "陆文圭",
        "content": "梅花卸玉春寒浅，柳色描金雪意消。\n老子偶然诗兴动，又挑行李过溪桥。",
        "dynasty": "宋",
        "collection_info": null
    },
    {
        "title": "送李义夫出游二首  其二",
        "author": "陆文圭",
        "content": "三千丈髪从渠脱，九十日春须我游。\n出却草堂三五里，囊中无得一钱留。",
        "dynasty": "宋",
        "collection_info": null
    },
    {
        "title": "送吴仲鲁回乌江二首  其一",
        "author": "陆文圭",
        "content": "老人白帽子青衿，二水相滋兑泽深。\n易学已随丁氏去，金兰何日慰同心。",
        "dynasty": "宋",
        "collection_info": null
    },
    {
        "title": "送吴仲鲁回乌江二首  其二",
        "author": "陆文圭",
        "content": "黄田西望历阳城，风水萧萧数日程。\n纸上陈言刊落尽，沧浪时听棹歌声。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其一",
        "author": "陆文圭",
        "content": "二君才斡俱优裕，数载相从意未休。\n短棹西风吹过泖，相思霜月落南州。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其二",
        "author": "陆文圭",
        "content": "江浦买鲈秋正美，山亭闻鹤夜尤清。\n送君此去因怀古，海水东来意未平。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其三",
        "author": "陆文圭",
        "content": "老我卑枝甘伏鷃，羡君乔木又迁鶑。\n清平官府无公事，分我丝莼一箸羹。",
        "dynasty": "宋",
        "collection_info": null
    },
    {
        "title": "送留君玉高云卿自江阴迁松江四绝  其四",
        "author": "陆文圭",
        "content": "暨州风土今非昔，安得珠犀贾客船。\n莫笑归装无一物，江头鱼蟹亦论钱。",
        "dynasty": "宋",
        "collection_info": null
    },
    {
        "title": "鉴止堂",
        "author": "陆文圭",
        "content": "流水涓涓止水停，要令漱玉结层冰。\n深溪不泛桃花出，谁识仙源在武陵。",
        "dynasty": "宋",
        "collection_info": null
    },
    {
        "title": "西苑",
        "author": "陆文圭",
        "content": "雪花剪白忘安蒂，霜叶雕红不恋枝。\n争似隋家宫树上，四时锦綵不曾离。",
        "dynasty": "宋",
        "collection_info": null
    },
    {
        "title": "丘庄多稼楼二首  其一",
        "author": "陆文圭",
        "content": "楼上西风野望时，冥冥禾黍没高低。\n劝农使者来行水，还凭朱栏忆旧题。",
        "dynasty": "宋",
        "collection_info": null
    },
    {
        "title": "丘庄多稼楼二首  其二",
        "author": "陆文圭",
        "content": "万亩耕耘卒岁勤，可曾一饱慰农人。\n催租令急如风火，输入官仓化腐尘。",
        "dynasty": "宋",
        "collection_info": null
    },
    {
        "title": "喜客泉二首  其一",
        "author": "陆文圭",
        "content": "幽篁夹道少人居，山骨清寒草木疏。\n泉见客来空自喜，春怀渺渺正愁余。",
        "dynasty": "宋",
        "collection_info": null
    },
    {
        "title": "喜客泉二首  其二",
        "author": "陆文圭",
        "content": "一饮怀金出岭南，莲花峰下绝清甘。\n我来欲与流泉约，独喜廉人莫喜贪。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其一",
        "author": "陆文圭",
        "content": "溶溶川上花光午，冉冉窗前草色春。\n能识此中真乐处，圣门只有两三人。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其二",
        "author": "陆文圭",
        "content": "门前车马客方散，堂下樽罍酒半醒。\n不信镜中添白髪，君山依旧去年青。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其三",
        "author": "陆文圭",
        "content": "穷秋破屋檐头雨，残腊征夫陌上霜。\n公子閒居无一事，可能忧乐两相忘。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其四",
        "author": "陆文圭",
        "content": "华阳洞口金泉水，流入宫墙作小渠。\n任转秦淮出江去，不应久住化龙鱼。",
        "dynasty": "宋",
        "collection_info": null
    },
    {
        "title": "四时佳兴题徐景阳园堂五首  其五",
        "author": "陆文圭",
        "content": "半奁玉镜照鬚眉，长笑东坡与水嬉。\n直下琤然投小石，一波先动万波随。",
        "dynasty": "宋",
        "collection_info": null
    },
    {
        "title": "题园亭",
        "author": "陆文圭",
        "content": "把酒看花贫亦乐，携琴对竹静相宜。\n客来若问朝家事，回首东风谢不知。",
        "dynasty": "宋",
        "collection_info": null
    },
    {
        "title": "同善之仲实无逸共赋雪中香亭",
        "author": "陆文圭",
        "content": "冷云低压翠禽巢，碎玉玲珑不耐敲。\n蜂蝶迟来探芳信，暖风已逼杏花稍。",
        "dynasty": "宋",
        "collection_info": null
    },
    {
        "title": "鹤皋诗为振之作",
        "author": "陆文圭",
        "content": "鹳鸣于垤妇长叹，鸿渐于陆夫远征。\n何似山亭闻鹤唳，无人静坐月三更。",
        "dynasty": "宋",
        "collection_info": null
    },
    {
        "title": "刘澹斋求米船谩赋二绝  其一",
        "author": "陆文圭",
        "content": "文士清高数米颠，蔡公门下讵能贤。\n探囊万一逢江盗，错认真州发运船。",
        "dynasty": "宋",
        "collection_info": null
    },
    {
        "title": "刘澹斋求米船谩赋二绝  其二",
        "author": "陆文圭",
        "content": "灵宝生平爱虎头，每傍战舰繫轻舟。\n晚无书画真无益，洗手莫嫌寒具油。",
        "dynasty": "宋",
        "collection_info": null
    },
    {
        "title": "临山谷帖不似",
        "author": "陆文圭",
        "content": "曾草华清妙入神，涪翁以后更无人。\n捧心终是西施好，里妇何缘辄效颦。",
        "dynasty": "宋",
        "collection_info": null
    },
    {
        "title": "危金仙示容斋清晖堂诗求跋洪景卢乃危骊塘之座主也因成二首  其一",
        "author": "陆文圭",
        "content": "卷中人物想干淳，老笔题诗意转新。\n却怪洪杨交不合，诚斋亦自是诗人。",
        "dynasty": "宋",
        "collection_info": null
    },
    {
        "title": "危金仙示容斋清晖堂诗求跋洪景卢乃危骊塘之座主也因成二首  其二",
        "author": "陆文圭",
        "content": "清晖何处有园堂，消得先生句发扬。\n百世空留遗墨在，后生併不识骊塘。",
        "dynasty": "宋",
        "collection_info": null
    },
    {
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其一",
        "author": "陆文圭",
        "content": "江左知名许叔微，公来示之衡气机。\n天下呻吟尚未息，公持肘后将安归。",
        "dynasty": "宋",
        "collection_info": null
    },
    {
        "title": "题敬威卿参政赠许正卿针诗卷末敬公之章许卿之艺诸君发挥尽矣终以二绝貂续尾蛇添足乎  其二",
        "author": "陆文圭",
        "content": "正人一脉系安危，温公身事亦付医。\n此身强健无着处，不如枕卧看儿嬉。",
        "dynasty": "宋",
        "collection_info": null
    },
    {
        "title": "题李兄课卷",
        "author": "陆文圭",
        "content": "集中有句尽堪传，一梦科名十二年。\n音好空闻永嘉末，命乖不遇竟陵前。",
        "dynasty": "宋",
        "collection_info": null
    },
    {
        "title": "题赵子德修屋疏二首  其一",
        "author": "陆文圭",
        "content": "公子王孙逞富豪，连云甲第竞相高。\n谁是锦里秋风客，不办三重屋上茅。",
        "dynasty": "宋",
        "collection_info": null
    },
    {
        "title": "题赵子德修屋疏二首  其二",
        "author": "陆文圭",
        "content": "神有青囊号救贫，如何无术自谋身。\n道南大宅今安在，欲向龙舒觅主人。",
        "dynasty": "宋",
        "collection_info": null
    },
    {
        "title": "戏题听琴手卷",
        "author": "陆文圭",
        "content": "流水高山不用弹，巴人下里众皆欢。\n只今何处求钟子，多向文闱作考官。",
        "dynasty": "宋",
        "collection_info": null
    },
    {
        "title": "题昭君画卷五绝  其一",
        "author": "陆文圭",
        "content": "当时随例与黄金，不遣君王有悔心。\n近使来传延寿死，回思终是汉恩深。",
        "dynasty": "宋",
        "collection_info": null
    },
    {
        "title": "题昭君画卷五绝  其二",
        "author": "陆文圭",
        "content": "妍丑何须问画工，美人终日侍宫中。\n奉春初计真堪恨，欲望单于敬外翁。",
        "dynasty": "宋",
        "collection_info": null
    },
    {
        "title": "题昭君画卷五绝  其三",
        "author": "陆文圭",
        "content": "青冢千年恨不埋，琵琶马上几时回。\n宇文高氏争雄日，突厥柔然献女来。",
        "dynasty": "宋",
        "collection_info": null
    },
    {
        "title": "题昭君画卷五绝  其四",
        "author": "陆文圭",
        "content": "己恨丹青误妾身，何消更与妾传神。\n那知塞北风尘貌，不似昭阳殿裏人。",
        "dynasty": "宋",
        "collection_info": null
    },
    {
        "title": "题昭君画卷五绝  其五",
        "author": "陆文圭",
        "content": "嚙雪中郎妾不如，脱身无计谩相于。\n劝君莫射南飞雁，欲寄思乡万里书。",
        "dynasty": "宋",
        "collection_info": null
    },
    {
        "title": "题二乔手卷二绝  其一",
        "author": "陆文圭",
        "content": "国色娇娆画不如，风流二婿尽消渠。\n阿承丑女无人聘，自挈衣装过草庐。",
        "dynasty": "宋",
        "collection_info": null
    },
    {
        "title": "题二乔手卷二绝  其二",
        "author": "陆文圭",
        "content": "小郎斫案怒生嗔，亚婿提兵算若神。\n借使横江风不便，可能铜雀锁佳人。",
        "dynasty": "宋",
        "collection_info": null
    },
    {
        "title": "渊明像",
        "author": "陆文圭",
        "content": "宋文心腹寄王宏，来刺江州却有声。\n不怪孤臣书甲子，时时送酒赏渊明。",
        "dynasty": "宋",
        "collection_info": null
    },
    {
        "title": "小铜屏铸渊明归去诗并坡和章以赠子华侑以绝句",
        "author": "陆文圭",
        "content": "五斗区区肯折腰，眉山早计不如陶。\n小屏一枕还乡梦，五柳门前月正高。",
        "dynasty": "宋",
        "collection_info": null
    },
    {
        "title": "移居图二首  其一",
        "author": "陆文圭",
        "content": "潜夫两跋最穷研，通老安身是契玄。\n偶向晴窗展临本，无人当日扣龙眠。",
        "dynasty": "宋",
        "collection_info": null
    },
    {
        "title": "移居图二首  其二",
        "author": "陆文圭",
        "content": "细君散髻抱婴儿，底事移家不皱眉。\n有句曾嘲穷处士，四婆元自解吟诗。",
        "dynasty": "宋",
        "collection_info": null
    },
    {
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其一",
        "author": "陆文圭",
        "content": "不自柴桑记裏来，似传晨肇入天台。\n世间多少荒唐事，何独神仙有是哉。",
        "dynasty": "宋",
        "collection_info": null
    },
    {
        "title": "江阴有桃源图方圆尺许宫室人物如针粟可数相传有仙宿民家刻桶板为之一夕而成明日遁去友人以本遗余戏题二绝  其二",
        "author": "陆文圭",
        "content": "人说桃源是隠民，神仙幻景即非真。\n如何谷口渔舟路，不许人间再问津。",
        "dynasty": "宋",
        "collection_info": null
    },
    {
        "title": "题子昂学士小景",
        "author": "陆文圭",
        "content": "萧萧落木坏无枝，冉冉细竹爱风僛。\n疑非松雪斋中画，似是唐人野望诗。",
        "dynasty": "宋",
        "collection_info": null
    },
    {
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其一",
        "author": "陆文圭",
        "content": "渭城客舍柳烟遮，渔叟桃源去路赊。\n松竹林中读书处，一图风景属三家。",
        "dynasty": "宋",
        "collection_info": null
    },
    {
        "title": "马道士为詹仲明作柳城春色图城门外柳树连堤桃花夹竹小桥渔艇茅屋下有读书人不知何处景也为题二绝  其二",
        "author": "陆文圭",
        "content": "城外春风野水浑，桥头双桨下孤村。\n柳桃红绿撩人眼，独坐书斋懒出门。",
        "dynasty": "宋",
        "collection_info": null
    },
    {
        "title": "题牡丹梨花手卷",
        "author": "陆文圭",
        "content": "沉香宴罢索人扶，重向银屏皋雪肤。\n一笑不偿千古恨，玉环当日倚阑图。",
        "dynasty": "宋",
        "collection_info": null
    },
    {
        "title": "王隠斋墨梅",
        "author": "陆文圭",
        "content": "曾看月下挂疏影，更怜雪后折横枝。\n逋仙此诗真是画，王生非画却成诗。",
        "dynasty": "宋",
        "collection_info": null
    },
    {
        "title": "题补之梅",
        "author": "陆文圭",
        "content": "含章殿裏雪中开，曾共君王索笑来。\n着在荒蹊枯竹畔，可知准敕号村梅。",
        "dynasty": "宋",
        "collection_info": null
    },
    {
        "title": "题扇有所赠",
        "author": "陆文圭",
        "content": "圆如宝月洁如霜，素手轻摇玉体凉。\n报道明朝秋节至，婕妤无復望专房。",
        "dynasty": "宋",
        "collection_info": null
    },
    {
        "title": "亭下玉兰花开",
        "author": "陆文圭",
        "content": "初如春笋露纤娇，拆似红莲白羽摇。\n亭下吟翁步明月，玉人虚度可怜宵。",
        "dynasty": "宋",
        "collection_info": null
    },
    {
        "title": "梨花",
        "author": "陆文圭",
        "content": "粉香初试晓妆匀，花貌参差是玉真。\n茅屋诗人嗟老去，东风勿送一枝春。",
        "dynasty": "宋",
        "collection_info": null
    },
    {
        "title": "枯松",
        "author": "陆文圭",
        "content": "谁见当年长髪鬚，变成龙虎卧交衢。\n虽然拥肿无人问，投老犹堪作大夫。",
        "dynasty": "宋",
        "collection_info": null
    },
    {
        "title": "鹿葱绝句",
        "author": "陆文圭",
        "content": "丹葩信不类苹蒿，雨后常抽绿玉条。\n此草岂宜充鹿食，瘦茎却比沈郎腰。",
        "dynasty": "宋",
        "collection_info": null
    },
    {
        "title": "偶题  其一",
        "author": "陆文圭",
        "content": "少年不更事，新学多误人。\n桓冲成缪语，张禹岂纯臣。",
        "dynasty": "宋",
        "collection_info": null
    },
    {
        "title": "偶题  其二",
        "author": "陆文圭",
        "content": "旋沽腊醑供园菜，小簇春盘撷土蔬。\n老子兴来犹不浅，故人病后肯相疏。\n远书每劝加餐食，新学多承问起居。\n大息吾年余几耳，閒愁不乐復何如。",
        "dynasty": "宋",
        "collection_info": null
    },
    {
        "title": "过朝天门留题茶肆壁",
        "author": "陆文圭",
        "content": "飞龙殿阙何崔嵬，黄鬚龙种去不回。\n只见长安不见日，不闻人从日边来。\n软红湿雨腾香雾，歌童舞女钱塘路。\n沙碛秋干雁落群，日光寒薄西风暮。",
        "dynasty": "宋",
        "collection_info": null
    },
    {
        "title": "甲子三月二日出白羊门将游茅山诗",
        "author": "陆文圭",
        "content": "我来古茅州，未登三茅峰。\n自愧尘中人，遽希云外踪。\n明日作寒食，命驾吾欲东。\n白羊古城门，坡陇何重重。\n我行涉其颠，忽下涧井中。\n一曲復一曲，直道何由逢。\n时于荆棘裏，小树樱桃红。\n茁茁丘中麦，类我头髪蓬。\n髪白日日脱，麦青长芃芃。\n安得长生诀，稽首华阳翁。\n两唐古君子，居邻昇元宫。\n探仙在何许，为我作先容。",
        "dynasty": "宋",
        "collection_info": null
    },
    {
        "title": "赠曹德玉子达卿父子同赴锡山馆",
        "author": "陆文圭",
        "content": "故籯无黄金，子弟政欲佳。\n芬芳闻数里，譬若兰当阶。\n念昔登高门，始见玉在怀。\n顾余齿髪尽，叹子头角乖。\n妙龄探学海，浩博无津涯。\n翁季遥相望，灯雪分一斋。\n翳翳山阳木，春风几时回。\n袅袅北堂萱，日暮意悠哉。\n游方非远道，心动数归来。",
        "dynasty": "宋",
        "collection_info": null
    },
    {
        "title": "深山佳处子昂为宣城友人书  其一",
        "author": "陆文圭",
        "content": "浊流不受美女鉴，丑石乃似顽夫形。\n行尽溪山千百里，只宜此地结茅亭。",
        "dynasty": "宋",
        "collection_info": null
    },
    {
        "title": "深山佳处子昂为宣城友人书  其二",
        "author": "陆文圭",
        "content": "岩花半识玄晖面，溪声细和谪仙诗。\n行云流水自今古，渔叟樵童了不知。",
        "dynasty": "宋",
        "collection_info": null
    },
    {
        "title": "姑苏怀古和鲜于伯机韵",
        "author": "陆文圭",
        "content": "会稽俯伏遣行人，吴国池台日日新。\n幕下盟归金甲散，宫中舞罢翠眉颦。\n悠悠今古三江水，寂寂英雄一窖尘。\n笑问鸱夷身退后，渔商何苦劝齐民。",
        "dynasty": "宋",
        "collection_info": null
    }
]