[
    {
        "uuid": "ce6a3be719bbe2ff9c5e22f7ca809d99",
        "title": "横吹曲辞 骢马",
        "author": "李羣玉",
        "content": "浮云何权奇，绝足势未知。\n长嘶青海风，躞蹀振云丝。\n由来渥洼种，本是苍龙儿。\n穆满不再活，无人昆阆骑。\n君识跃峤怯，宁劳耀金羁。\n青刍与白水，空笑驽骀肥。\n伯乐傥一见，应惊耳长垂。\n当思八荒外，逐日向瑶池。",
        "dynasty": "唐",
        "collection_info": null
    },
    {
        "uuid": "b8b1ccc85890a71deef8a6d602bae111",
        "title": "相和歌辞 乌夜啼",
        "author": "李羣玉",
        "content": "曾波隔梦渚，一望青枫林。\n有乌在其间，达晓自悲吟。\n是时月黑天，四野烟雨深。\n如闻生离哭，其声痛人心。\n悄悄夜正长，空山响哀音。\n远客不可听，坐愁华髮侵。\n既非蜀帝魂，恐是恆山禽。\n四子各分散，母声犹至今。",
        "dynasty": "唐",
        "collection_info": null
    },
    {
        "uuid": "4057da2064368d8d1954c7c88f11037a",
        "title": "琴曲歌辞 昇仙操",
        "author": "李羣玉",
        "content": "嬴女去秦宫，琼箫生碧空。\n凤台闭烟雾，鸾吹飘天风。\n復闻周太子，亦遇浮丘公。\n丛簧发仙弄，轻举紫霞中。\n浊世不久住，清都路何穷。\n一去霄汉上，世人那得逢。",
        "dynasty": "唐",
        "collection_info": null
    },
    {
        "uuid": "ef9e631b4ba42229315c8b0779c4b31b",
        "title": "乌夜号",
        "author": "李羣玉",
        "content": "层波隔梦渚，一望青枫林。\n有鸟在其间，达晓自悲吟。\n是时月黑天，四野烟雨深。\n如闻生离哭，其声痛人心。\n悄悄夜正长，空山响哀音。\n远客不可听，坐愁华髮侵。\n既非蜀帝魂，恐是桓山禽。\n四子各分散，母声犹至今。",
        "dynasty": "唐",
        "collection_info": null
    },
    {
        "uuid": "ca0bbb4433a9fa3bde99e46fad4e3907",
        "title": "昇仙操",
        "author": "李羣玉",
        "content": "嬴女去秦宫，琼笙飞碧空。\n凤台闭烟雾，鸾吹飘天风。\n復闻周太子，亦遇浮丘公。\n丛簧发天弄，轻举紫霞中。\n浊世不久驻，清都路何穷。\n一去霄汉上，世人那得逢。",
        "dynasty": "唐",
        "collection_info": null
    },
    {
        "uuid": "6bab5c069129ff87a3cfcbe81ad7c8a2",
        "title": "雨夜呈长官",
        "author": "李羣玉",
        "content": "远客坐长夜，雨声孤寺秋。\n请量东海水，看取浅深愁。\n愁穷重于山，终年压人头。\n朱颜与芳景，暗赴东波流。\n鳞翼思风水，青云方阻修。\n孤灯冷素艳，虫响寒房幽。\n借问陶渊明，何物号忘忧。\n无因一酩酊，高枕万情休。",
        "dynasty": "唐",
        "collection_info": null
    },
    {
        "uuid": "b251ecea27014226e3aaa72633247e1b",
        "title": "小弟艎南游近书来",
        "author": "李羣玉",
        "content": "湘南客帆稀，游子寡消息。\n经时停尺素，望尽云边翼。\n笑言频梦寐，独立想容色。\n落景无来人，修江入天白。\n停停倚门念，瑟瑟风雨夕。\n何处泊扁舟，迢遰湍波侧。\n秋归旧窗竹，永夜一凄寂。\n吟尔鹡鸰篇，中宵慰相忆。",
        "dynasty": "唐",
        "collection_info": null
    },
    {
        "uuid": "24be0192d5ede06a58c4327a3495c6e2",
        "title": "赠方处士",
        "author": "李羣玉",
        "content": "白衣方外人，高闲溪中鹤。\n无心恋稻粱，但以林泉乐。\n赤霄终得意，天池俟飞跃。\n岁晏入帝乡，期君在寥廓。",
        "dynasty": "唐",
        "collection_info": null
    },
    {
        "uuid": "efc1f9f00f8c627b362fb3e897907ca8",
        "title": "秋怨",
        "author": "李羣玉",
        "content": "瑟瑟凉海气，西来送愁容。\n金风死绿蕙，玉露生寒松。\n所思在溟碧，无因一相逢。\n登楼睇去翼，目尽沧波重。\n虚窗度流萤，斜月啼幽蛩。\n疎红落残艳，冷水凋芙蓉。\n岁暮空太息，年华逐遗踪。\n凝情耿不寐，揽涕起疎慵。",
        "dynasty": "唐",
        "collection_info": null
    },
    {
        "uuid": "ba8fae392d611a97cf68d90de40be575",
        "title": "感春",
        "author": "李羣玉",
        "content": "春情不可状，艳艳令人醉。\n暮水绿杨愁，深窗落花思。\n吴宫新暖日，海燕双飞至。\n秋思逐烟光，空蒙满天地。",
        "dynasty": "唐",
        "collection_info": null
    },
    {
        "uuid": "36c15fa75912c2aca8060004cc60e997",
        "title": "山中秋夕",
        "author": "李羣玉",
        "content": "抱琴出南楼，气爽浮云灭。\n松风吹天箫，竹路踏碎月。\n后山鹤唳定，前浦荷香发。\n境寂良夜深，了与人间别。",
        "dynasty": "唐",
        "collection_info": null
    },
    {
        "uuid": "8874cf8d08495cbee973cbb84bb6e97c",
        "title": "将游罗浮登广陵楞伽台别羽客",
        "author": "李羣玉",
        "content": "清远登高台，晃朗纵览历。\n濯泉唤仙风，于此荡灵魄。\n冷光邀远目，百里见海色。\n送云归蓬壶，望鹤灭秋碧。\n波澜收日气，天自回澄寂。\n百越落掌中，十洲点空白。\n身居飞鸟上，口咏玄元籍。\n飘如出尘笼，想望吹箫客。\n冥冥人间世，歌笑不足惜。\n朅来罗浮巅，披云炼琼液。\n谢公云岑兴，可以蹑高迹。\n吾将抱瑶琴，绝境纵所适。",
        "dynasty": "唐",
        "collection_info": null
    },
    {
        "uuid": "db01b04acff51a42b924c0e66043f6e9",
        "title": "卢溪道中",
        "author": "李羣玉",
        "content": "晓发潺湲亭，夜宿潺湲水。\n风篁扫石濑，琴声九十里。\n光奔觉来眼，寒落梦中耳。\n曾向三峡行，巴江亦如此。",
        "dynasty": "唐",
        "collection_info": null
    },
    {
        "uuid": "1ef2acfb75683aeea86eebbf96297205",
        "title": "湖中古愁三首 一",
        "author": "李羣玉",
        "content": "凉风西海来，直渡洞庭水。\n翛翛木叶下，白浪连天起。\n蘅兰委皓雪，百草一时死。\n摧残负志人，感叹何穷已。",
        "dynasty": "唐",
        "collection_info": null
    },
    {
        "uuid": "f1d99c77292cb339f9e88d2df8ba12c2",
        "title": "湖中古愁三首 二",
        "author": "李羣玉",
        "content": "昔我覩云梦，穷秋经汨罗。\n灵均竟不返，怨气成微波。\n奠桂开古祠，朦胧入幽萝。\n落日潇湘上，凄凉吟九歌。",
        "dynasty": "唐",
        "collection_info": null
    },
    {
        "uuid": "9f25610c8eb3ce30b85d470ef2c3afb7",
        "title": "湖中古愁三首 三",
        "author": "李羣玉",
        "content": "南云哭重华，水死悲二女。\n天边九点黛，白骨迷处所。\n朦胧波上瑟，清夜降北渚。\n万古一双魂，飘飘在烟雨。",
        "dynasty": "唐",
        "collection_info": null
    },
    {
        "uuid": "c4a5fdb4147fb95fbda1e9c381d3b52a",
        "title": "别狄佩",
        "author": "李羣玉",
        "content": "翠竹不着花，凤雏长忍饥。\n未开丹霄翮，空把碧梧枝。\n圣人奏云韶，祥凤一来仪。\n文章耀白日，众鸟莫敢窥。\n郁抑不自言，凡鸟何由知。\n当看九千仞，飞出太平时。",
        "dynasty": "唐",
        "collection_info": null
    },
    {
        "uuid": "e237ea3cb36c08dd4df240627affafd6",
        "title": "古镜",
        "author": "李羣玉",
        "content": "明月何处来，朦胧在人境。\n得非轩辕作，妙绝世莫并。\n瑶匣开旭日，白电走孤影。\n泓澄一尺天，彻底寒霜景。\n冰辉凛毛髮，使我肝胆冷。\n忽惊行深幽，面落九秋井。\n云天入掌握，爽朗神魂净。\n不必负局仙，金沙发光炯。\n阴沈蓄灵怪，可与天地永。\n恐为悲龙吟，飞去在俄顷。",
        "dynasty": "唐",
        "collection_info": null
    },
    {
        "uuid": "2c499a5891f0c37e32510ed6f1ad9582",
        "title": "我思何所在",
        "author": "李羣玉",
        "content": "我思何所在，乃在阳台侧。\n良宵相望时，空此明月色。\n归魂泊湘云，飘荡去不得。\n觉来理舟檝，波浪春湖白。\n烟光浩楚秋，瑶草不忍摘。\n因书天末心，繫此双飞翼。",
        "dynasty": "唐",
        "collection_info": null
    },
    {
        "uuid": "8da93229c5e56821149b08cfa81aebc4",
        "title": "送萧绾之桂林",
        "author": "李羣玉",
        "content": "兰香佩兰人，弄兰兰江春。\n尔为兰林秀，芳藻惊常伦。\n灿灿凤池裔，一毛今再新。\n竹花不给口，憔悴清湘滨。\n一朝南溟飞，彩翮不可亲。\n苍梧云水晚，离思空凝颦。\n我亦纵烟棹，西浮彭蠡津。\n丈夫未虎变，落魄甘风尘。\n大禹惜寸阴，况我无才身。\n流光销道路，以此生嗟辛。\n万里阔分袂，相思杳难申。\n桂水秋更碧，寄书西上鳞。",
        "dynasty": "唐",
        "collection_info": null
    },
    {
        "uuid": "9e0ac44d7960fcdfecd6167ef0b12078",
        "title": "感兴四首 一",
        "author": "李羣玉",
        "content": "子云吞白凤，遂吐太玄书。\n幽微十万字，枝叶何扶疎。\n婉娈猛虎口，甘言累其初。\n一覩美新作，斯瑕安可除。",
        "dynasty": "唐",
        "collection_info": null
    },
    {
        "uuid": "b38e8843103ce38789eea9724e40ee0c",
        "title": "感兴四首 二",
        "author": "李羣玉",
        "content": "昔窃不死药，奔空有嫦娥。\n盈盈天上艳，孤洁栖金波。\n织女了无语，长宵隔银河。\n轧轧挥素手，几时停玉梭。",
        "dynasty": "唐",
        "collection_info": null
    },
    {
        "uuid": "dc0e8b34c82bc5e3bba08bb8099ac6fc",
        "title": "感兴四首 三",
        "author": "李羣玉",
        "content": "洞房三五夕，金釭凝焰灭。\n美人抱云和，斜倚纱窗月。\n沈吟想幽梦，闺思深不说。\n弦冷玉指寒，含颦待明发。",
        "dynasty": "唐",
        "collection_info": null
    },
    {
        "uuid": "fe269187576ea887db101eb1ec2f1df2",
        "title": "感兴四首 四",
        "author": "李羣玉",
        "content": "朔雁衔边秋，寒声落燕代。\n先惊愁人耳，颜髮潜消改。\n凝云蔽洛浦，梦寐劳光彩。\n天边无书来，相思泪成海。",
        "dynasty": "唐",
        "collection_info": null
    },
    {
        "uuid": "ffaa20ab370a06c975003e3fd3672ac6",
        "title": "将之吴越留别坐中文酒诸侣",
        "author": "李羣玉",
        "content": "秋色满水国，江湖兴萧然。\n氛埃敛八极，万里净澄鲜。\n涔浦纵孤棹，吴门渺三千。\n迴随衡阳雁，南入洞庭天。\n早闻陆士龙，矫掌跨山川。\n非思鲈鱼脍，且弄五湖船。\n暝泊远浦霞，晓饭芦洲烟。\n风流访王谢，佳境恣洄沿。\n霜剪别岸柳，香枯北池莲。\n岁华坐摇落，寂寂感流年。\n明朝即漂萍，离憾无由宣。",
        "dynasty": "唐",
        "collection_info": null
    },
    {
        "uuid": "740d7b1f857f766eb7101f6eaa9880cb",
        "title": "大云池泛舟",
        "author": "李羣玉",
        "content": "九月莲花死，萍枯霜水清。\n船浮天光远，棹拂翠澜轻。\n古木□□□，了无烟霭生。\n游鳞泳皎洁，洞见逍遥情。\n渔父一曲歌，沧浪遂知名。\n未知斯水上，可以濯吾缨。",
        "dynasty": "唐",
        "collection_info": null
    },
    {
        "uuid": "2ac0688b486f167854000d09aaefc385",
        "title": "送友人之峡",
        "author": "李羣玉",
        "content": "东吴有赋客，愿识阳台仙。\n彩毫飞白云，不减郢中篇。\n楚水五月浪，轻舟入暮烟。\n巫云多感梦，桂檝早回旋。",
        "dynasty": "唐",
        "collection_info": null
    },
    {
        "uuid": "ab2f5ae19f2e350344b4627c1c6c80bb",
        "title": "登宜春醉宿景星寺寄郑判官兼简空上人",
        "author": "李羣玉",
        "content": "晓发碧水阳，暝宿金山寺。\n松风洒寒雨，淅沥醒余醉。\n夜中香积饭，蔬粒俱精异。\n境寂灭尘愁，神高得诗思。\n皎皎荥阳子，芳春富才义。\n涨海豁心源，冰壶见门地。\n碧霄有鸠序，未展联行翅。\n俱笑一尺绳，三年绊骐骥。\n摧藏担簦客，郁抑胸襟事。\n名业尔未从，临风嘿舒志。\n一身渺云岭，中夜空涕泗。\n侧枕对孤灯，衾寒不成寐。\n粮薪极桂玉，大道生榛刺。\n耻息恶木阴，难书劒歌意。\n扬鞭入莽苍，山驿凌烟翠。\n越鸟日南飞，芳音愿相次。",
        "dynasty": "唐",
        "collection_info": null
    },
    {
        "uuid": "169994d1709c35084b8735c12d25880c",
        "title": "江楼独酌怀从叔",
        "author": "李羣玉",
        "content": "水国发爽气，川光静高秋。\n酣歌金尊醁，送此清风愁。\n楚色忽满目，滩声落西楼。\n云翻天边叶，月弄波上钩。\n芳意长摇落，蘅兰谢汀洲。\n长吟碧云合，怅望江之幽。",
        "dynasty": "唐",
        "collection_info": null
    },
    {
        "uuid": "4ca68c4fe2af2ea967d2221b125c788d",
        "title": "登章华楼",
        "author": "李羣玉",
        "content": "楚子故宫地，苍然云水秋。\n我来览从事，落景空生愁。\n伯业没荆棘，雄图成古丘。\n沈吟问鼎语，但见东波流。\n征鸿引乡心，一去何悠悠。\n晴湖碧云晚，暝色空高楼。\n迢遰趋远峤，微茫入孤舟。\n空路不堪望，西风白浪稠。",
        "dynasty": "唐",
        "collection_info": null
    },
    {
        "uuid": "d5c1d4f8e7bea92bd141a8ebae18128d",
        "title": "骢马",
        "author": "李羣玉",
        "content": "浮云何权奇，绝足世未知。\n长嘶清海风，蹀躞振云丝。\n由来渥洼种，本是苍龙儿。\n穆满不再活，无人昆阆骑。\n若识跃峤怯，宁劳耀金羁。\n青刍与白水，空笑驽骀肥。\n伯乐傥一见，应惊耳长垂。\n当思八荒外，逐日向瑶池。",
        "dynasty": "唐",
        "collection_info": null
    },
    {
        "uuid": "8e5e9dbeeac3cd80789447862b455cd4",
        "title": "赠方处士兼以写别",
        "author": "李羣玉",
        "content": "天与云鹤情，人间恣诗酒。\n龙宫奉采觅，澒洞一千首。\n清如南熏丝，韵若黄钟吼。\n喜于风骚地，忽见陶谢手。\n籍籍九江西，篇篇在人口。\n芙蓉为芳菲，未落诸花后。\n所知心眼大，别自开户牖。\n才力似风鹏，谁能算升斗。\n无营傲云竹，琴帙静为友。\n鸾凤戢羽仪，骐骥在郊薮。\n镜湖春水绿，越客忆归否。\n白衣四十秋，逍遥一何久。\n此身无定迹，又逐浮云走。\n离思书不穷，残阳落江柳。",
        "dynasty": "唐",
        "collection_info": null
    },
    {
        "uuid": "3c8b647c4f604ddc247161647b0dfa18",
        "title": "湘西寺霁夜",
        "author": "李羣玉",
        "content": "雨过琉璃宫，佳兴浩清绝。\n松风冷晴滩，竹路踏碎月。\n月波荡如水，气爽星朗灭。\n皓夜千树寒，峥嵘万岩雪。\n后山鹤唳断，前池荷香发。\n境寂凉夜深，神思空飞越。",
        "dynasty": "唐",
        "collection_info": null
    },
    {
        "uuid": "98884d55807352fdfb6c54ae7c1bc5b3",
        "title": "伤思",
        "author": "李羣玉",
        "content": "八月白露浓，芙蓉抱香死。\n红枯金粉堕，寥落寒塘水。\n西风团叶下，迭縠参差起。\n不见棹歌人，空垂绿房子。",
        "dynasty": "唐",
        "collection_info": null
    },
    {
        "uuid": "edf15a156ce6e75c74e892d74b38ac06",
        "title": "送郑京昭之云安",
        "author": "李羣玉",
        "content": "君吟高唐赋，路过巫山渚。\n莫令巫山下，幽梦惹云雨。\n往事几千年，芬菲今尚传。\n空留荆王馆，岩嶂深苍然。\n楚水五月浪，轻舟入苹烟。\n送君扬檝去，愁绝郢城篇。",
        "dynasty": "唐",
        "collection_info": null
    },
    {
        "uuid": "ca99cb53437bd5d54d6c7400dfe7c755",
        "title": "送处士自番禺东游便归苏台别业",
        "author": "李羣玉",
        "content": "哑轧暮江上，橹声摇落心。\n宛陵三千里，路指吴云深。\n莼菜动归兴，忽然闻会吟。\n南浮龙川月，东下敬亭岑。\n多君咏逍遥，结萝碧溪阴。\n高笼华表鹤，静对幽兰琴。\n汗漫江海思，傲然抽冠簪。\n归屿未云寂，还家应追寻。\n二陆文苑秀，岧嶤怀所钦。\n惜我入洛晚，不睹双南金。\n江左风流尽，名贤成古今。\n送君无限意，别酒但加斟。",
        "dynasty": "唐",
        "collection_info": null
    },
    {
        "uuid": "95539f4aa54085bfd33e53dbf459ad50",
        "title": "法华微上人盛话金山境胜旧游在目吟成此篇",
        "author": "李羣玉",
        "content": "江上青莲宫，人间蓬莱岛。\n烟霞与波浪，隐暎楼台好。\n潮门梵音静，海日天光早。\n愿与灵鹫人，吟经此终老。",
        "dynasty": "唐",
        "collection_info": null
    },
    {
        "uuid": "ae68f8c6c6ebeffb72e26350e861e1cc",
        "title": "洞庭入澧江寄巴丘故人",
        "author": "李羣玉",
        "content": "四月桑半枝，吴蚕初弄丝。\n江行好风日，燕舞轻波时。\n去事旋成梦，来欢难预期。\n唯凭东流水，日夜寄相思。",
        "dynasty": "唐",
        "collection_info": null
    },
    {
        "uuid": "a7fb05cfc4fcd0fe845ec6ea99248b59",
        "title": "自澧浦东游江表途出巴丘投员外从公虞",
        "author": "李羣玉",
        "content": "短翮后飞者，前攀鸾鹤翔。\n力微应万里，矫首空苍苍。\n谁昔探花源，考槃西岳阳。\n高风动商洛，绮皓无馨香。\n一朝下蒲轮，清辉照岩廊。\n孤醒立众醉，古道何由昌。\n经术震浮荡，国风扫齐梁。\n文襟即玄圃，笔下成琳琅。\n霞水散吟啸，松筠奉琴觞。\n冰壶避皎洁，武库羞锋铓。\n小子书代耕，束髮颇自强。\n艰哉水投石，壮志空摧藏。\n十年侣龟鱼，垂头在沅湘。\n巴歌揜白雪，鲍肆埋兰芳。\n骚雅道未丧，何忧名不彰。\n饥寒束困厄，默塞飞星霜。\n百志不成一，东波掷年光。\n尘生脱粟甑，万里违高堂。\n中夜恨火来，焚烧九回肠。\n平明梁山泪，缘枕霑匡床。\n依泊洞庭波，木叶忽已黄。\n哀碪捣秋色，晓月啼寒螀。\n復此棹孤舟，云涛浩茫茫。\n朱门待媒势，短褐谁揄扬。\n仰羡野陂凫，无心忧稻粱。\n不如天边雁，南北皆成行。\n男儿白日间，变化未可量。\n所希困辱地，剪拂成腾骧。\n咋笔话肝肺，咏兹枯鱼章。\n何由首西路，目断白云乡。",
        "dynasty": "唐",
        "collection_info": null
    },
    {
        "uuid": "d08c965fa4c583a5f9895f79a870a156",
        "title": "洞庭驿楼雪夜讌集奉赠前湘州张员外",
        "author": "李羣玉",
        "content": "昔与张湘州，闲登岳阳楼。\n目穷衡巫表，兴尽荆吴秋。\n掷笔落郢曲，巴人不能酬。\n是时簪裾会，景物穷冥搜。\n误忝玳筵秀，得陪文苑游。\n几篇云楣上，风雨沈银钩。\n□□□□□，□□□沧洲。\n童儿待郭伋，竹马空迟留。\n路指云汉津，谁能吟四愁。\n银壶傲海雪，青管罗名讴。\n贱子迹未安，谋身拙如鸠。\n分随烟霞老，岂有风云求。\n不逐万物化，但贻知己羞。\n方穷立命说，战胜心悠悠。\n不然蹲会稽，钩下三五牛。\n所期波涛助，燀赫呈吞舟。",
        "dynasty": "唐",
        "collection_info": null
    },
    {
        "uuid": "0bbd43d129e9a376c0c4b6d512112085",
        "title": "送郑子宽弃官东游便归女几",
        "author": "李羣玉",
        "content": "八月湖浸天，扬帆入秋色。\n岷峨雪气来，寒涨潇湘碧。\n子真冥鸿志，不逐笼下翼。\n九女迭云屏，于焉恣栖息。\n新诗山水思，静入陶谢格。\n困醉松花春，追攀紫烟客。\n相逢十年旧，嚬笑等欢慽。\n一饭玉露蔬，中肠展堆积。\n停食不尽意，倾意怅可惜。\n云水一分飞，离忧洞庭侧。\n迴车三乡路，仙菊正堪摘。\n寄谢杜兰香，何年别张硕。",
        "dynasty": "唐",
        "collection_info": null
    },
    {
        "uuid": "fc9f37002e9c02cc5e63c9c4d18ff565",
        "title": "长沙九日登东楼观舞 一",
        "author": "李羣玉",
        "content": "南国有佳人，轻盈绿腰舞。\n华筵九秋暮，飞袂拂云雨。\n翩如兰苕翠，婉如游龙举。\n越艳罢前溪，吴姬停白纻。",
        "dynasty": "唐",
        "collection_info": null
    },
    {
        "uuid": "535766b103ad04f4c68dc7949677d4a4",
        "title": "长沙九日登东楼观舞 二",
        "author": "李羣玉",
        "content": "慢态不能穷，繁姿曲向终。\n低回莲破浪，凌乱雪萦风。\n坠珥时流盻，修裾欲遡空。\n唯愁捉不住，飞去逐惊鸿。",
        "dynasty": "唐",
        "collection_info": null
    },
    {
        "uuid": "b0d9b83c530bd86c5e4696b9fa2f75b8",
        "title": "龙山人惠石廪方及团茶",
        "author": "李羣玉",
        "content": "客有衡岳隐，遗余石廪茶。\n自云凌烟露，采掇春山芽。\n珪璧相压迭，积芳莫能加。\n碾成黄金粉，轻嫩如松花。\n红鑪爨霜枝，越儿斟井华。\n滩声起鱼眼，满鼎漂清霞。\n凝澄坐晓灯，病眼如蒙纱。\n一瓯拂昏寐，襟鬲开烦拏。\n顾渚与方山，谁人留品差。\n持瓯默吟味，摇膝空咨嗟。",
        "dynasty": "唐",
        "collection_info": null
    },
    {
        "uuid": "9ff0cf4d775027502e32ba8212533db3",
        "title": "宿鸟远峡化台遇风雨",
        "author": "李羣玉",
        "content": "孤鹤长松颠，独宿万岩雨。\n龙湫在石脚，引袂时一取。\n惊风折乔木，飞焰猎窗户。\n半夜霹雳声，高斋有人语。",
        "dynasty": "唐",
        "collection_info": null
    },
    {
        "uuid": "ece70a0606f1d3191d64604666bdba54",
        "title": "岳阳春晚",
        "author": "李羣玉",
        "content": "不觉春物老，块然湖上楼。\n云沙鹧鸪思，风日沅湘愁。\n去翼灭云梦，来帆指昭丘。\n所嗟芳桂晚，寂寞对汀洲。",
        "dynasty": "唐",
        "collection_info": null
    },
    {
        "uuid": "e85d3afaf64ad5dc03951b6ba1695aa1",
        "title": "汉阳春晚",
        "author": "李羣玉",
        "content": "汉阳抱青山，飞楼暎湘渚。\n白云蔽黄鹤，绿树藏鹦鹉。\n凭高送春目，流恨伤千古。\n遐思祢衡才，令人怨黄祖。",
        "dynasty": "唐",
        "collection_info": null
    },
    {
        "uuid": "7af8fd3f3cc32ea3a56a2ddc1ac735af",
        "title": "将离澧浦置酒野屿奉怀沈正字昆弟三人联登高第",
        "author": "李羣玉",
        "content": "春月三改兔，花枝成绿阴。\n年光东流水，浩叹伤羁心。\n酌桂烟屿晚，鴂鸣江草深。\n良图一超忽，万恨空相寻。\n上国刈翘楚，才微甘陆沈。\n无灯假贫女，有泪沾牛衾。\n衡岳三麒麟，各振黄钟音。\n卿云被文彩，芳价摇词林。\n夫子芸阁英，养鳞湘水浔。\n晴沙踏兰菊，隐几当青岑。\n明月洞庭上，悠扬挂离襟。\n停觞一摇笔，聊寄生刍吟。",
        "dynasty": "唐",
        "collection_info": null
    },
    {
        "uuid": "0456a03a8cb5cd8cc27a5d3b5bc80297",
        "title": "湘中别成威阇黎",
        "author": "李羣玉",
        "content": "至哉彼上人，冰霜凛规则。\n游心杳何境，宴坐入冥默。\n解空与密行，名腊信崇德。\n吐论驾秋涛，龙宫发胸臆。\n羣迷行大夜，浩浩一昏黑。\n赤水千丈深，玄珠几人得。\n持桮挹溟涨，至理安可测。\n宁假喻芭蕉，真成嗅薝卜。\n松声扫白月，霁夜来静域。\n清梵罢法筵，天香满衣襋。\n何方济了岸，秪仗慈航力。\n愿与十八贤，同栖翠莲国。",
        "dynasty": "唐",
        "collection_info": null
    },
    {
        "uuid": "33cca82a9282adf4d827ce6048b93896",
        "title": "别尹炼师",
        "author": "李羣玉",
        "content": "吾家五千言，至道悬日月。\n若非函谷令，谁注流沙说。\n多君飞昇志，机悟独超拔。\n学道玉笥山，烧丹白云穴。\n南穷衡疑秀，采药历幽绝。\n夜卧瀑布风，朝行碧岩雪。\n洞宫四百日，玉籍恣探阅。\n徒以菌蟪姿，缅攀修真诀。\n尘笼罩浮世，遐思空飞越。\n一罢棋酒欢，离情满寥泬。\n愿骑紫盖鹤，早向黄金阙。\n城市不可留，尘埃秽仙骨。",
        "dynasty": "唐",
        "collection_info": null
    },
    {
        "uuid": "bb6692fb8bc6dc6e20c907c506a12e07",
        "title": "饭僧",
        "author": "李羣玉",
        "content": "好读天竺书，为寻无生理。\n焚香面金偈，一室唯巾水。\n交信方外言，二三空门子。\n峻范照秋霜，高标揜僧史。\n清晨洁蔬茗，延请良有以。\n一落喧譁竞，栖心愿依止。\n奔曦入半百，冉冉颓蒙汜。\n云泛名利心，风轻是非齿。\n向为情爱缚，未尽金仙旨。\n以静制猨心，将虞瞥然起。\n纶巾与藜杖，此意真已矣。\n他日云壑间，来寻幽居士。",
        "dynasty": "唐",
        "collection_info": null
    },
    {
        "uuid": "43b84200a88c4de81ec6d0f71a91d5e6",
        "title": "赠回雪",
        "author": "李羣玉",
        "content": "回雪舞萦盈，萦盈若回雪。\n腰支一把玉，秪恐风吹折。\n如能买一笑，满斗量明月。\n安得金莲花，步步承罗袜。",
        "dynasty": "唐",
        "collection_info": null
    },
    {
        "uuid": "c7f437012cda6cec7430f669c8105e63",
        "title": "将之京国赠薛员外",
        "author": "李羣玉",
        "content": "黄叶下空馆，寂寥寒雨愁。\n平居岁华晏，络纬啼林幽。\n节物凋壮志，咄嗟不能休。\n空怀赵鞅叹，变化良无由。\n所思杳何如，侧身仰皇州。\n苍烟晦楚野，寒浪埋昭丘。\n赵壹赋命薄，陈思多世忧。\n翻然羡鱼鸟，畅矣山川游。\n薛公龙泉姿，其气在斗牛。\n南冠束秀髮，白石劳悲讴。\n圭衮照崇阅，文儒嗣箕裘。\n旷然方寸地，霁海浮云舟。\n澧浦一遗佩，郢南再悲秋。\n叫阍路既阻，浩荡怀灵修。\n莫奏武溪笛，且登仲宣楼。\n亨通与否闭，物理相沈浮。\n天子坐宣室，夔龙奉谟猷。\n行当赐环去，岂作遗贤羞。",
        "dynasty": "唐",
        "collection_info": null
    },
    {
        "uuid": "17108b2e8b9f007c481f728b775553a8",
        "title": "送魏珪觐省",
        "author": "李羣玉",
        "content": "木落楚色深，风高浪花白。\n送君飞一叶，鸟逝入空碧。\n猗欤白华秀，伤心倚门夕。\n不知云涨遥，万里看咫尺。\n萧萧青枫岸，去掩江山宅。\n离觞有黄花，节物助凄戚。\n潇湘入𤃩桂，一路萦水石。\n烟萝拂行舟，玉濑锵枕席。\n多君林泉趣，耽翫日成癖。\n长啸凌清晖，襟情当雪涤。\n登龙屈指内，飞誉甚籍籍。\n未折月中枝，宁随宋都鶂。\n曰余吞声地，举足伤瓦砾。\n见尔一开颜，温明乃珠璧。\n春风到云峤，把酒时相忆。\n荳蔻花入船，鹧鸪啼送客。\n扬天与瘴海，此去备沿历。\n珍重春官英，加餐数刀帛。",
        "dynasty": "唐",
        "collection_info": null
    },
    {
        "uuid": "11b3ee3ef7cbedbdb9ef21110ef0ff38",
        "title": "始忝四座奏状闻荐蒙恩授官旋进歌诗延英宣赐言怀纪事呈同馆诸公二十四韵",
        "author": "李羣玉",
        "content": "两鬓有二毛，光阴流浪中。\n形骸日土木，志气随云风。\n冥默楚江畔，萧条林巷空。\n幽鸟事翔翥，敛翼依蒿蓬。\n一饭五放箸，愀然念途穷。\n孟门在步武，所向何由通。\n秖征大易言，物否不可终。\n庶期白雪调，一奏惊凡聋。\n昨忝丞相召，扬鞭指冥鸿。\n姓名挂丹诏，文句飞天聪。\n解薜龙凤署，怀铅兰桂丛。\n声名仰闻见，烟汉陪高踪。\n峨峨羣玉山，肃肃紫殿东。\n神飙泛钟漏，佳气浮筠松。\n自顾珉玞璞，何缘侣圭琮。\n羣贤垂重价，省已增磨砻。\n天子栖穆清，三台付夔龙。\n九霄降雨露，万国望时雍。\n巍巍致君期，勋华将比崇。\n承天四柱石，嶷若窥衡嵩。\n日见帝道昇，谋猷垂景钟。\n寰瀛纳寿域，翔泳皆冲融。\n百神俨云亭，伫将告成功。\n吾徒事文藻，骧首歌登封。",
        "dynasty": "唐",
        "collection_info": null
    },
    {
        "uuid": "9fab5c4b462e0ee91626c3be01c0edb5",
        "title": "穆天子",
        "author": "李羣玉",
        "content": "穆满恣逸志，而轻天下君。\n一朝得八骏，逐日西溟濆。\n寂漠崦嵫幽，绝迹留空文。\n三千閟宫艳，怨绝宁胜云。\n或言帝轩辕，乘龙凌紫氛。\n桥山葬弓劒，暧昧竟难分。\n不思五弦琴，作歌咏南熏。\n但听西王母，瑶池吟白云。",
        "dynasty": "唐",
        "collection_info": null
    },
    {
        "uuid": "6f6a9e5f97e42aa8cc0d64e697415655",
        "title": "广州重别方处士之封川 一",
        "author": "李羣玉",
        "content": "楚国傲名客，九州徧芳声。\n白衣谢簪绂，云卧重岩扃。\n长波飞素舸，五月下南溟。\n大笑相逢日，天边作酒星。",
        "dynasty": "唐",
        "collection_info": null
    },
    {
        "uuid": "b3128222523158f199ea651dc9e1c1f7",
        "title": "广州重别方处士之封川 二",
        "author": "李羣玉",
        "content": "七年一云雨，常恨辉容隔。\n天末又分襟，离忧鬓堪白。\n顾回凌潮檝，且着登山屐。\n共期罗浮秋，与子醉海色。",
        "dynasty": "唐",
        "collection_info": null
    },
    {
        "uuid": "e655fdf6d5417be20e6a2bb0d0154a6c",
        "title": "洞庭遇秋",
        "author": "李羣玉",
        "content": "尘愁老来颜，久与江山隔。\n逍遥澄湖上，洗眼见秋色。\n凉波弄轻棹，湖月生远碧。\n未减遥客情，西望杳何极。",
        "dynasty": "唐",
        "collection_info": null
    },
    {
        "uuid": "494cb637693a34fc13b7e30518d2a761",
        "title": "寄短书歌",
        "author": "李羣玉",
        "content": "骨肉萍蓬各天末，十度附书九不达。\n孤台冷眼无来人，楚水秦天莽空阔。\n翔雁横秋过洞庭，西风落日浪峥嵘。\n三年音信凝颦外，一曲哀歌白髮生。",
        "dynasty": "唐",
        "collection_info": null
    },
    {
        "uuid": "79c303a6ed15fa03896af8288d57edc0",
        "title": "王内人琵琶引",
        "author": "李羣玉",
        "content": "檀槽一曲黄钟羽，细拨紫云金凤语。\n万里胡天海塞秋，分明弹出风沙愁。\n三千宫嫔推第一，敛黛倾鬟艳兰室。\n嬴女停吹降浦箫，嫦娥净揜空波瑟。\n翠幕横云蜡燄光，银龙吐酒菊花香。\n皓魄翻。",
        "dynasty": "唐",
        "collection_info": null
    },
    {
        "uuid": "baaa17b7c702d7ac158342679d61df8f",
        "title": "醒起独酌怀友",
        "author": "李羣玉",
        "content": "西风静夜吹莲塘，芙蓉破红金粉香。\n摘花把酒弄秋芳，吴云楚水愁茫茫。\n美人此夕不入梦，独宿高楼明月凉。",
        "dynasty": "唐",
        "collection_info": null
    },
    {
        "uuid": "222a245a11f6a517154f85c16a9b23e4",
        "title": "竞渡时在湖外偶为成章",
        "author": "李羣玉",
        "content": "雷奔电逝三千儿，彩舟画檝射初晖。\n喧江雷鼓鳞甲动，三十六龙衔浪飞。\n灵均昔日投湘死，千古沈魂在湘水。\n绿草斜烟日暮时，笛声幽远愁江鬼。",
        "dynasty": "唐",
        "collection_info": null
    },
    {
        "uuid": "f57a206e5672a3e8b89be3ecaeed32b3",
        "title": "新荷",
        "author": "李羣玉",
        "content": "田田八九叶，散点绿池初。\n嫩碧纔平水，圆阴已蔽鱼。\n浮萍遮不合，弱荇绕犹疎。\n半在春波底，芳心卷未舒。",
        "dynasty": "唐",
        "collection_info": null
    },
    {
        "uuid": "45d566a95d15cfdda9f749a3a1cb7ced",
        "title": "初月二首 一",
        "author": "李羣玉",
        "content": "滟滟流光浅，娟娟泛露轻。\n云间龙爪落，帘上玉钩明。\n桂树枝犹小，仙人影未成。\n欲为千里别，倚幌独含情。",
        "dynasty": "唐",
        "collection_info": null
    },
    {
        "uuid": "4748317e6fe8f6ff056ef839756e5611",
        "title": "初月二首 二",
        "author": "李羣玉",
        "content": "凝颦立户前，细魄向娟娟。\n破镜徒相问，刀头恐隔年。\n轻轻摇远水，脉脉下春烟。",
        "dynasty": "唐",
        "collection_info": null
    },
    {
        "uuid": "c796833eb753877ac8c2fb727b35c9e3",
        "title": "石潴",
        "author": "李羣玉",
        "content": "古岸陶为器，高林尽一焚。\n燄红湘浦口，烟浊洞庭云。\n迥野煤飞乱，遥空爆响闻。\n地形穿凿势，恐到祝融坟。",
        "dynasty": "唐",
        "collection_info": null
    },
    {
        "uuid": "390418372a28a377e21fc4116f7ecc47",
        "title": "云安",
        "author": "李羣玉",
        "content": "滩恶黄牛吼，城孤白帝秋。\n水寒巴字急，歌迥竹枝愁。\n树暗荆王馆，云昏蜀客舟。\n瑶姬不可见，行雨在高丘。",
        "dynasty": "唐",
        "collection_info": null
    },
    {
        "uuid": "db656e45bc43fc4052805c3fdc9df592",
        "title": "石头城",
        "author": "李羣玉",
        "content": "伯业随流水，寒芜上古城。\n长空横海色，断岸落潮声。\n八极悲扶拄，五湖来止倾。\n东南天子气，扫地入函京。",
        "dynasty": "唐",
        "collection_info": null
    },
    {
        "uuid": "e72cd0844395aa7544d0c4452d9519e2",
        "title": "湖阔",
        "author": "李羣玉",
        "content": "楚色笼青草，秋风洗洞庭。\n夕霏生水寺，初月尽云汀。\n棹响来空阔，渔歌发杳冥。\n欲浮阑下艇，一到斗牛星。",
        "dynasty": "唐",
        "collection_info": null
    },
    {
        "uuid": "766572155c94cb9cbd6f64e37226d077",
        "title": "失鹤",
        "author": "李羣玉",
        "content": "瑶台烟雾外，一去不迴心。\n清海蓬壶远，秋风碧落深。\n堕翎留片雪，雅操入孤琴。\n岂是笼中物，云萝莫更寻。",
        "dynasty": "唐",
        "collection_info": null
    },
    {
        "uuid": "0d6a9e786373fbebfe410cfe8adf58b1",
        "title": "腊夜雪霁月彩交光开阁临轩竟睡不得命家仆吹笙数曲独引一壶奉寄江陵副使杜中丞",
        "author": "李羣玉",
        "content": "月华临霁雪，皓彩射貂裘。\n桂酒寒无醉，银笙冻不流。\n怀哉梁苑客，思作剡溪游。\n竟夕吟琼树，川途恨阻修。",
        "dynasty": "唐",
        "collection_info": null
    },
    {
        "uuid": "ec34a078975c8093571622c2ac305c94",
        "title": "长沙陪裴大夫登北楼",
        "author": "李羣玉",
        "content": "岩嶂随高步，琴尊奉胜游。\n金风吹绿簟，湘水入朱楼。\n朗抱云开月，高情鹤见秋。\n登临多暇日，非为赋消忧。",
        "dynasty": "唐",
        "collection_info": null
    },
    {
        "uuid": "ac9353ef8fe72c57801212ede3ea3087",
        "title": "登蒲涧寺后二岩三首 一",
        "author": "李羣玉",
        "content": "五仙骑五羊，何代降兹乡。\n涧有尧年韭，山余禹日粮。\n楼台笼海色，草树发天香。\n浩啸波光裏，浮溟兴甚长。",
        "dynasty": "唐",
        "collection_info": null
    },
    {
        "uuid": "3eaa3a91e5543401f6cdfa636e3394eb",
        "title": "登蒲涧寺后二岩三首 二",
        "author": "李羣玉",
        "content": "行尽崎岖路，惊从汗漫游。\n青天豁眼快，碧海醒心秋。\n便欲寻河汉，因之犯斗牛。\n九霄身自致，何必遇浮丘。",
        "dynasty": "唐",
        "collection_info": null
    },
    {
        "uuid": "c8473f41ee882bc2c0edbfd09f305061",
        "title": "登蒲涧寺后二岩三首 三",
        "author": "李羣玉",
        "content": "南溟吞越绝，极望碧鸿蒙。\n龙渡潮声裏，雷喧雨气中。\n赵佗丘壠灭，马援鼓鼙空。\n遐想鱼鹏化，开襟九万风。",
        "dynasty": "唐",
        "collection_info": null
    },
    {
        "uuid": "45d159db97526fbe0ab97f435956f412",
        "title": "早鸿",
        "author": "李羣玉",
        "content": "木落波浪动，南飞闻夜鸿。\n参差天汉雾，嘹唳月明风。\n野水莲茎折，寒泥稻穗空。\n无令一行侣，相失五湖中。",
        "dynasty": "唐",
        "collection_info": null
    },
    {
        "uuid": "c93627c7092028705ddeb58b848759b6",
        "title": "旅泊",
        "author": "李羣玉",
        "content": "摇落江天裏，飘零倚客舟。\n短篇纔遣闷，小酿不供愁。\n沙雨潮痕细，林风月影稠。\n书空闲度日，深拥破貂裘。",
        "dynasty": "唐",
        "collection_info": null
    },
    {
        "uuid": "1c5753c98e854970ed66d4ddd118c902",
        "title": "半醉",
        "author": "李羣玉",
        "content": "处俗常如病，看花亦似秋。\n若无时復酒，宁遣镇长愁。\n渐觉身非我，都迷蝶与周。\n何烦五色药，尊下即丹丘。",
        "dynasty": "唐",
        "collection_info": null
    },
    {
        "uuid": "413b92f7bbc5554622b9ae76097c2a6e",
        "title": "昼寐",
        "author": "李羣玉",
        "content": "筠桂晚萧疎，任人嘲宰予。\n鸟惊林下梦，风展枕前书。\n正作庄生蝶，谁知惠子鱼。\n人间无乐事，直拟到华胥。",
        "dynasty": "唐",
        "collection_info": null
    },
    {
        "uuid": "17e6b6ce0724e8e0a485864a471134db",
        "title": "晚莲",
        "author": "李羣玉",
        "content": "露冷芳意尽，稀疎空碧荷。\n残香随暮雨，枯蘂堕寒波。\n楚客罢奇服，吴姬停棹歌。\n涉江无可寄，幽恨竟如何。",
        "dynasty": "唐",
        "collection_info": null
    },
    {
        "uuid": "e75548949d01caed58e0231a8c7755b1",
        "title": "将之番禺留别湖南府幕",
        "author": "李羣玉",
        "content": "本乏烟霞志，那随鸳鹭游。\n一枝仍未定，数粒欲何求。\n溟涨道途远，荆吴云雪愁。\n会登梅岭翠，南翥入炎洲。",
        "dynasty": "唐",
        "collection_info": null
    },
    {
        "uuid": "aca16b2d125ba386f993a4bad3a6859b",
        "title": "宵民",
        "author": "李羣玉",
        "content": "大雅无忧怨，宵民有爱憎。\n鲁侯天不遇，臧氏尔何能。\n惨惨心如虺，营营舌似蝇。\n谁于销骨地，一鉴玉壶冰。",
        "dynasty": "唐",
        "collection_info": null
    },
    {
        "uuid": "297dc1b1d2e01a153f4a64b57309c2ae",
        "title": "吾道",
        "author": "李羣玉",
        "content": "吾道成微哂，时情付绝言。\n凤兮衰已尽，犬也吠何繁。\n轻重忧衡曲，妍媸虑镜昏。\n方忻耳目净，谁到翟公门。",
        "dynasty": "唐",
        "collection_info": null
    },
    {
        "uuid": "0f234002e5a3c6126e0bf32667a286de",
        "title": "与三山人夜话",
        "author": "李羣玉",
        "content": "静谈云鹤趣，高会两三贤。\n酒思弹琴夜，茶芳向火天。\n兔裘堆膝暖，鸠杖倚床偏。\n各厌池笼窄，相看意浩然。",
        "dynasty": "唐",
        "collection_info": null
    },
    {
        "uuid": "0b488452e0680a0759e904157f916831",
        "title": "春寒",
        "author": "李羣玉",
        "content": "拨火垂帘夕，将暄向冷天。\n闷斟壶酒暖，愁听雨声眠。\n处世心悠尔，干时思索然。\n春光看已半，明日又藏烟。",
        "dynasty": "唐",
        "collection_info": null
    },
    {
        "uuid": "7d6c31cd8673e0d364cac872f803cb0f",
        "title": "广江驿饯筵留别",
        "author": "李羣玉",
        "content": "别筵欲尽秋，一醉海西楼。\n夜雨寒潮水，孤灯万里舟。\n酒飞鹦鹉重，歌送鹧鸪愁。\n惆怅三年客，难期此处游。",
        "dynasty": "唐",
        "collection_info": null
    },
    {
        "uuid": "e182cd27c2f30f53a25ddba3a49b39e7",
        "title": "桑落洲",
        "author": "李羣玉",
        "content": "九江寒露夕，微浪北风生。\n浦屿渔人火，蒹葭凫鴈声。\n颓云晦庐岳，微鼓辨湓城。\n远忆天边弟，曾从此路行。",
        "dynasty": "唐",
        "collection_info": null
    },
    {
        "uuid": "25beab730a514b8de4254c803050ebf4",
        "title": "杜门",
        "author": "李羣玉",
        "content": "且咏闲居赋，飞翔去未能。\n春风花屿酒，秋雨竹溪灯。\n世路变陵谷，时情验友朋。\n达生书一卷，名利付春冰。",
        "dynasty": "唐",
        "collection_info": null
    },
    {
        "uuid": "f067951197b23624eff6283171931cbd",
        "title": "池州封员外郡斋双鹤丹顶霜翎仙态浮旷罢政之日因呈此章",
        "author": "李羣玉",
        "content": "潇洒二白鹤，对之高兴清。\n寒溪侣云水，朱阁伴琴笙。\n顾慕稻粱惠，超遥江海情。\n应携帝乡去，仙阙看飞鸣。",
        "dynasty": "唐",
        "collection_info": null
    },
    {
        "uuid": "d149e5d22c6085ea6fb24eef30f8bcf2",
        "title": "经费拾遗所居呈封员外",
        "author": "李羣玉",
        "content": "云卧竟不起，少微空陨光。\n唯应孔北海，为立郑公乡。\n旧馆苔藓合，幽斋松菊荒。\n空余书带草，日日上阶长。",
        "dynasty": "唐",
        "collection_info": null
    },
    {
        "uuid": "42ffddc73ee91a46a2c5ac4fda23b056",
        "title": "送秦炼师",
        "author": "李羣玉",
        "content": "紫府静沈沈，松轩思别琴。\n水流宁有意，云泛本无心。\n锦洞桃花远，青山竹叶深。\n不因时卖药，何路更相寻。",
        "dynasty": "唐",
        "collection_info": null
    },
    {
        "uuid": "577b717910a88327c35407bb5167e0ee",
        "title": "湘阴县送迁客北归",
        "author": "李羣玉",
        "content": "不须留薏苡，重遣世人疑。\n瘴染面如蘗，愁熏头似丝。\n黄梅住雨外，青草过湖时。\n今日开汤网，冥飞亦未迟。",
        "dynasty": "唐",
        "collection_info": null
    },
    {
        "uuid": "7bedc7814a680c1563d0b5d6a224c9bd",
        "title": "九日陪崔大夫讌清河亭",
        "author": "李羣玉",
        "content": "玉醴浮金菊，云亭敞玳筵。\n晴山低画浦，斜雁远书天。\n谢朓离都日，殷公出守年。\n不知瑶水讌，谁和白云篇。",
        "dynasty": "唐",
        "collection_info": null
    },
    {
        "uuid": "94fba630d01eff23951ffcf92b0d9d39",
        "title": "送房处士闲游",
        "author": "李羣玉",
        "content": "采药陶贞白，寻山许远游。\n刀圭藏妙用，岩洞契冥搜。\n花月三江水，琴尊一叶舟。\n羡君随野鹤，长揖稻粱愁。",
        "dynasty": "唐",
        "collection_info": null
    },
    {
        "uuid": "c66eff8416d451099d5860e653cf1674",
        "title": "赠花",
        "author": "李羣玉",
        "content": "酒为看花酝，花须趁酒红。\n莫令芳树晚，使我绿尊空。\n金谷园无主，桃源路不通。\n纵非乘露折，长短尽随风。",
        "dynasty": "唐",
        "collection_info": null
    },
    {
        "uuid": "853326f87b381c71596178e9651aefed",
        "title": "洞庭风雨二首 一",
        "author": "李羣玉",
        "content": "面南一片黑，俄起北风颠。\n浪泼巴陵树，雷烧鹿角田。\n鱼龙方簸荡，云雨正喧阗。\n想赭君山日，秦皇怒赫然。",
        "dynasty": "唐",
        "collection_info": null
    },
    {
        "uuid": "3a314d249492508ef9b21b35a82185f4",
        "title": "洞庭风雨二首 二",
        "author": "李羣玉",
        "content": "巨浸吞湘澧，西风忽怒号。\n水将天共黑，云与浪争高。\n羽化思乘鲤，山漂欲抃鳌。\n阳乌犹曝翅，真恐湿蟠桃。",
        "dynasty": "唐",
        "collection_info": null
    },
    {
        "uuid": "c05707b395e5d4a6544c0bbcd14d166d",
        "title": "临水蔷薇",
        "author": "李羣玉",
        "content": "堪爱復堪伤，无情不久长。\n浪摇千脸笑，风舞一丛芳。\n似濯文君锦，如窥汉女妆。",
        "dynasty": "唐",
        "collection_info": null
    },
    {
        "uuid": "7de1f0da85f3ae6ae381d7097e8ca93d",
        "title": "中秋维舟君山看月二首 一",
        "author": "李羣玉",
        "content": "汗漫铺澄碧，朦胧吐玉盘。\n雨师清滓秽，川后扫波澜。\n气射繁星灭，光笼八表寒。\n来从云涨迥，路上碧霄宽。",
        "dynasty": "唐",
        "collection_info": null
    },
    {
        "uuid": "28c5d37861d0d036208d264965d87b98",
        "title": "中秋维舟君山看月二首 二",
        "author": "李羣玉",
        "content": "熠耀游何处，蟾蜍食渐残。\n棹翻银浪急，林映白虹攒。\n练彩连河晓，冰晖压树干。\n夜深高不动，天下仰头看。",
        "dynasty": "唐",
        "collection_info": null
    },
    {
        "uuid": "7db36db500077246267d466d84e8ffcb",
        "title": "桂州经佳人故居琪树",
        "author": "李羣玉",
        "content": "种树人何在，攀枝空叹嗟。\n人无重见日，树有每年花。\n满院雀声莫，半庭春景斜。\n东风不知恨，徧地落余霞。",
        "dynasty": "唐",
        "collection_info": null
    },
    {
        "uuid": "eabdd2092a35e6eb9c8e4053c00a434e",
        "title": "赠元绂",
        "author": "李羣玉",
        "content": "相逢在总角，与子即同心。\n隐石那知玉，披沙始遇金。\n兰秋香不死，松晚翠方深。\n各保芳坚性，宁忧霜霰侵。",
        "dynasty": "唐",
        "collection_info": null
    },
    {
        "uuid": "710d37cf7b95e22dc8ed452f3ad05bc9",
        "title": "中秋广江驿示韦益",
        "author": "李羣玉",
        "content": "莫惜三更坐，难消万里情。\n同看一片月，俱在广州城。\n泪逐金波满，魂随夜鹊惊。\n支颐乡思断，无语到鸡鸣。",
        "dynasty": "唐",
        "collection_info": null
    },
    {
        "uuid": "4b701fc6917666a666f8eeb075452c67",
        "title": "九日越台",
        "author": "李羣玉",
        "content": "旭日高山上，秋天大海隅。\n黄花罗粔籹，绛实簇茱萸。\n病久欢情薄，乡遥客思孤。\n无心同落帽，天际望归途。",
        "dynasty": "唐",
        "collection_info": null
    },
    {
        "uuid": "f50cf7d6dd428bbb712f96a0b452e1cf",
        "title": "中秋越台看月",
        "author": "李羣玉",
        "content": "海雨洗尘埃，月从空碧来。\n水光笼草树，练影挂楼台。\n皓曜迷鲸目，晶荧失蚌胎。\n宵分凭槛望，应合见蓬莱。",
        "dynasty": "唐",
        "collection_info": null
    },
    {
        "uuid": "7f5bc741ee6080161ed72027b79a0a19",
        "title": "长沙开元寺昔与故长林许侍御题松竹联句",
        "author": "李羣玉",
        "content": "墻阴数行字，怀旧惨伤情。\n薜荔侵年月，莓苔压姓名。\n逝川前后水，浮世短长生。\n独立秋风暮，凝颦隔郢城。",
        "dynasty": "唐",
        "collection_info": null
    },
    {
        "uuid": "9cc76ddad4df57b37c6d56dbfd3a17ed",
        "title": "伤友",
        "author": "李羣玉",
        "content": "玉棺来九天，凫舃掩穷泉。\n芜没池塘屿，凄凉翰墨筵。\n短期存大梦，旧好委浮烟。\n我有幽兰曲，因君遂绝弦。",
        "dynasty": "唐",
        "collection_info": null
    },
    {
        "uuid": "b4b4f8cac77406aa071a7bbffea5ca14",
        "title": "法性寺六祖戒坛",
        "author": "李羣玉",
        "content": "初地无阶级，余基数尺低。\n天香开茉莉，梵树落菩提。\n惊俗生真性，青莲出淤泥。\n何人得心法，衣钵在曹溪。",
        "dynasty": "唐",
        "collection_info": null
    },
    {
        "uuid": "964a4506f8b2f55a2e0b7f2c40cc4780",
        "title": "东湖二首 一",
        "author": "李羣玉",
        "content": "晚景微雨歇，逍遥湖上亭。\n波闲鱼弄饵，树静鸟遗翎。\n性野难依俗，诗玄自入冥。\n何繇遂潇洒，高枕对云汀。",
        "dynasty": "唐",
        "collection_info": null
    },
    {
        "uuid": "12696b11a8adf47a73e21768e2aa146c",
        "title": "东湖二首 二",
        "author": "李羣玉",
        "content": "雨气消残暑，苍苍月欲升。\n林间风捲簟，栏下水摇灯。\n迥野垂银镜，层峦挂玉绳。\n重期浮小檝，来摘半湖菱。",
        "dynasty": "唐",
        "collection_info": null
    },
    {
        "uuid": "3238d316802a8b8df1a0b9c48159bbec",
        "title": "湖阁晓晴寄呈从翁二首 一",
        "author": "李羣玉",
        "content": "岭日开寒雾，湖光荡霁华。\n风乌摇径柳，水蝶恋幽花。\n蜀国地西极，吴门天一涯。\n轻舟栏下去，点点入湘霞。",
        "dynasty": "唐",
        "collection_info": null
    },
    {
        "uuid": "2902634739d7ab0c45d5ccbef74d74a3",
        "title": "湖阁晓晴寄呈从翁二首 二",
        "author": "李羣玉",
        "content": "高秋凭远槛，万里看新晴。\n重雾披天急，千云触石轻。\n湖山四五点，湘雁两三声。\n遥想潘园裏，琴尊兴转清。",
        "dynasty": "唐",
        "collection_info": null
    },
    {
        "uuid": "bf8fba5e708577cfce652129fa0e86ad",
        "title": "同张明府游溇水亭",
        "author": "李羣玉",
        "content": "草色绿溪晚，梅香生縠文。\n云天敛余霁，水木笼微曛。\n垂钓坐方屿，幽禽时一闻。\n何当五柳下，酌醴吟庭筠。",
        "dynasty": "唐",
        "collection_info": null
    },
    {
        "uuid": "4997b8109ec9c1edddecd6c443861f6d",
        "title": "七月十五夜看月",
        "author": "李羣玉",
        "content": "朦胧南溟月，汹涌出云涛。\n下射长鲸眼，遥分玉兔毫。\n势来星斗动，路越青冥高。\n竟夕瞻光彩，昂头把白醪。",
        "dynasty": "唐",
        "collection_info": null
    },
    {
        "uuid": "28cebf8053c8bc448ed3393baa60c3fb",
        "title": "北风",
        "author": "李羣玉",
        "content": "病髮干垂枕，临风强起梳。\n蝶飞魂尚弱，蚁鬬体犹虚。\n瘦骨呻吟后，羸容几杖初。\n庭幽行药静，凉暑翠筠疎。",
        "dynasty": "唐",
        "collection_info": null
    },
    {
        "uuid": "990d3dfe78afdddf18cad995e73a5e0d",
        "title": "游玉芝观",
        "author": "李羣玉",
        "content": "寻仙向玉清，独倚雪初晴。\n木落寒郊迥，烟开迭嶂明。\n片云盘鹤影，孤磬杂松声。\n且共探玄理，归途月未生。",
        "dynasty": "唐",
        "collection_info": null
    },
    {
        "uuid": "0f57ff6a7079f49e8532dd498077e258",
        "title": "中秋夜南楼寄友人",
        "author": "李羣玉",
        "content": "海月出银浪，湖光射高楼。\n朗吟无渌酒，贱价买清秋。\n气冷鱼龙寂，轮高星汉幽。\n他乡此夜客，对景饯多愁。",
        "dynasty": "唐",
        "collection_info": null
    },
    {
        "uuid": "0809e6748fe86344c0f426ea3b8273c5",
        "title": "三月五日陪裴大夫泛长沙东湖",
        "author": "李羣玉",
        "content": "上巳余风景，芳辰集远垧。\n綵舟浮滉荡，绣毂下娉婷。\n林榭回葱蒨，笙歌转杳冥。\n湖光迷翡翠，草色醉蜻蜓。\n鸟弄桐花日，鱼翻谷雨萍。\n从今留胜会，谁肯画兰亭。",
        "dynasty": "唐",
        "collection_info": null
    },
    {
        "uuid": "b7eaf6334c6d01448706ab05158be6ce",
        "title": "龟",
        "author": "李羣玉",
        "content": "静养千年寿，重泉自隐居。\n不应随跛鼈，宁肯滞凡鱼。\n灵腹唯玄露，芳巢必翠蕖。\n扬花输蚌蛤，犇月恨蟾蜍。\n曳尾辞泥后，支床得水初。\n冠山期不小，铸印事宁虚。\n有志酬毛宝，无心畏豫且。\n他时清洛汭，会荐帝尧书。",
        "dynasty": "唐",
        "collection_info": null
    },
    {
        "uuid": "e59b1ea98c1a31b5760d78ba1d3ffbfc",
        "title": "长沙春望寄涔阳故人",
        "author": "李羣玉",
        "content": "清明别后雨晴时，极浦空颦一望眉。\n湖畔春山烟黯黯，云中远树黑离离。\n依微水戍闻疎鼓，掩映河桥见酒旗。\n风暖草长愁自醉，行吟无处寄相思。",
        "dynasty": "唐",
        "collection_info": null
    },
    {
        "uuid": "41f6dc231abfb7352839bab835d9fa03",
        "title": "金塘路中",
        "author": "李羣玉",
        "content": "山连楚越復吴秦，蓬梗何年是住身。\n黄叶黄花古城路，秋风秋雨别家人。\n冰霜想度商于冻，桂玉愁居帝里贫。\n十口繫心抛不得，每回回首即长颦。",
        "dynasty": "唐",
        "collection_info": null
    },
    {
        "uuid": "2d79fb6788bbe3af8fd88e87679735f7",
        "title": "自遣",
        "author": "李羣玉",
        "content": "翻覆升沈百岁中，前途一半已成空。\n浮生暂寄梦中梦，世事如闻风裏风。\n修竹万竿资阒寂，古书千卷要穷通。\n一壶浊酒暄和景，谁会陶然失马翁。",
        "dynasty": "唐",
        "collection_info": null
    },
    {
        "uuid": "776525e35a90514f55a75d5178586746",
        "title": "送于少监自广州还紫逻",
        "author": "李羣玉",
        "content": "鸣皋山水似麻源，谢监东还忆故园。\n海峤烟霞轻逸翰，洛川花木待回轩。\n宦情薄去诗千首，世事闲来酒一尊。\n明日中书见颜范，始应通籍入金门。",
        "dynasty": "唐",
        "collection_info": null
    },
    {
        "uuid": "147c169d2ac59e9ca767d1073400e70b",
        "title": "石门韦明府为致东阳潭石鲫鲙",
        "author": "李羣玉",
        "content": "锦鳞衔饵出清涟，暖日江亭动鲙筵。\n迭雪乱飞消箸底，散丝繁洒拂刀前。\n太湖浪说朱衣鲋，汉浦休夸缩项鳊。\n隽味品流知第一，更劳霜橘助芳鲜。",
        "dynasty": "唐",
        "collection_info": null
    },
    {
        "uuid": "30a6610a86a9000ca14aedb4c45cdc49",
        "title": "规公业在净名得甚深义仆近获顾长康月宫真影对戴安道所画文殊走笔此篇以屈瞻礼",
        "author": "李羣玉",
        "content": "五浊之世尘冥冥，达观栖心于此经。\n但用须弥藏芥子，安知牛迹笑东溟。\n生公吐辩真无敌，顾氏传神实有灵。\n今日净开方丈室，一飞白足到茅亭。",
        "dynasty": "唐",
        "collection_info": null
    },
    {
        "uuid": "5b4d8facb3b37959a8ba359c48d909e0",
        "title": "玉真观",
        "author": "李羣玉",
        "content": "高情帝女慕乘鸾，绀髮初簪玉叶冠。\n秋月无云生碧落，素蕖寒露出清澜。\n层城烟雾将归远，浮世尘埃久住难。\n一自箫声飞去后，洞宫深掩碧瑶坛。",
        "dynasty": "唐",
        "collection_info": null
    },
    {
        "uuid": "170bc72533aeaff1f66c08d04afe70dc",
        "title": "辱绵州于中丞书信",
        "author": "李羣玉",
        "content": "一缄垂露到云林，中有孙阳念骥心。\n万木自凋山不动，百川皆旱海长深。\n风标想见瑶台鹤，诗韵如闻渌水琴。\n他日纵陪池上酌，已应难到暝猨吟。",
        "dynasty": "唐",
        "collection_info": null
    },
    {
        "uuid": "dcbf16ae8d9c6b61f3a47a33d583cb68",
        "title": "送崔使君萧山祷雨甘泽遽降",
        "author": "李羣玉",
        "content": "谢公一拜敬亭祠，五马旋归下散丝。\n不假土龙呈夭矫，自然石燕起参差。\n预听禾稼如云语，应有空蒙似雾时。\n已向为霖报消息，颍川征诏是前期。",
        "dynasty": "唐",
        "collection_info": null
    },
    {
        "uuid": "304945ec5657b23011691cb590b26ac0",
        "title": "重经巴丘追感",
        "author": "李羣玉",
        "content": "昔年高接李膺欢，日泛仙舟醉碧澜。\n诗句乱随青草发，酒肠俱逐洞庭宽。\n浮生聚散云相似，往事微茫梦一般。\n今日片帆城下去，秋风回首泪阑干。",
        "dynasty": "唐",
        "collection_info": null
    },
    {
        "uuid": "158fe8b7510164d1e17efd462f11f09b",
        "title": "湘阴江亭却寄友人",
        "author": "李羣玉",
        "content": "湘岸初晴淑景迟，风光正是客愁时。\n幽花暮落骚人浦，芳草春深帝子祠。\n往事隔年如过梦，旧游回首谩劳思。\n烟波自此扁舟去，小酌文园杳未期。",
        "dynasty": "唐",
        "collection_info": null
    },
    {
        "uuid": "e19af4a2a000204968bffeb9f6150ee0",
        "title": "哭郴州王使君",
        "author": "李羣玉",
        "content": "银章朱绂照云骢，六换鱼书惠化崇。\n瑶树忽倾沧海裏，醉乡翻在夜台中。\n东山妓逐飞花散，北海尊随逝水空。\n曾是绮罗筵上客，一来长恸向春风。",
        "dynasty": "唐",
        "collection_info": null
    },
    {
        "uuid": "beefb92f807f0384e604ce1f4d5186ef",
        "title": "九日巴丘杨公台上讌集",
        "author": "李羣玉",
        "content": "凄凄霜日上高台，水国秋深客思哀。\n万迭银山寒浪起，一行斜字早鸿来。\n谁家捣练孤城暮，何处题衣远信回？江汉路长身不定，菊花三笑旅萍开。",
        "dynasty": "唐",
        "collection_info": null
    },
    {
        "uuid": "ecbd8c162fd7b317e30c4db86cda0a53",
        "title": "奉和张舍人送秦炼师归岑公山",
        "author": "李羣玉",
        "content": "仙翁归卧翠微岑，一夜西风月峡深。\n松径定知芳草合，玉书应念素尘侵。\n闲云不繫东西影，野鹤宁知去住心。\n兰浦苍苍春欲暮，落花流水怨离琴。",
        "dynasty": "唐",
        "collection_info": null
    },
    {
        "uuid": "01e35f7fb57edeaf99e1e77697659563",
        "title": "送陶少府赴选",
        "author": "李羣玉",
        "content": "陶君官兴本萧疎，长傍青山碧水居。\n久向三茅穷艺术，仍传五柳旧琴书。\n迹同飞鸟栖高树，心似闲云在太虚。\n自是葛洪求药价，不关梅福恋簪裾。",
        "dynasty": "唐",
        "collection_info": null
    },
    {
        "uuid": "f658d76649d1508aafd8c18c52d04bb1",
        "title": "寄张祜",
        "author": "李羣玉",
        "content": "越水吴山任兴行，五湖云月挂高情。\n不游都邑称平子，只向江东作步兵。\n昔岁芳声到童稚，老来佳句徧公卿。\n如君气力波澜地，留取阴何沈范名。",
        "dynasty": "唐",
        "collection_info": null
    },
    {
        "uuid": "302dee730d8ab369b0ae84650382de9c",
        "title": "寄长沙许侍御",
        "author": "李羣玉",
        "content": "三年文会许追随，和徧南朝杂体诗。\n未把彩毫还郭璞，乞留残锦与丘迟。\n竹斋琴酒欢成梦，水寺烟霞赏对谁。\n今日秋风满湘浦，秪应搔首咏琼枝。",
        "dynasty": "唐",
        "collection_info": null
    },
    {
        "uuid": "c40ce37d7b87a9c3ddb6aad428d1e2a2",
        "title": "望月怀友",
        "author": "李羣玉",
        "content": "浮云卷尽看朣胧，直出沧溟上碧空。\n盈手水光寒不湿，流天素彩静无风。\n酒花荡漾金尊裏，棹影飘飖玉浪中。\n川路正长难可越，美人千里思何穷。",
        "dynasty": "唐",
        "collection_info": null
    },
    {
        "uuid": "3aa581e0a9acc9bdd97be9bad4344403",
        "title": "和吴中丞悼笙妓",
        "author": "李羣玉",
        "content": "丽质仙姿烟逐风，凤皇声断吹台空。\n多情草色怨还绿，无主杏花春自红。\n堕珥尚存芳树下，余香渐减玉堂中。\n唯应去抱云和管，从此长归阿母宫。",
        "dynasty": "唐",
        "collection_info": null
    },
    {
        "uuid": "043ea688ef34f198e634123cbe564e0b",
        "title": "薛侍御处乞鞾",
        "author": "李羣玉",
        "content": "越客南来夸桂麖，良工用意巧缝成。\n看时共说茱萸皱，着处嫌无鸜鹆鸣。\n百里奚身悲甚似，五羊皮价敢全轻。\n日于文苑陪高步，赢得芳尘接武名。",
        "dynasty": "唐",
        "collection_info": null
    },
    {
        "uuid": "67ccc11dcdb130765bc066ec5062837b",
        "title": "九子坡闻鹧鸪",
        "author": "李羣玉",
        "content": "落照苍茫秋草明，鹧鸪啼处远人行。\n正穿诘曲崎岖路，更听钩辀格磔声。\n曾泊桂江深岸雨，亦于梅岭阻归程。\n此时为尔肠千断，乞放今宵白髮生。",
        "dynasty": "唐",
        "collection_info": null
    },
    {
        "uuid": "1dc2c573985d97c090035e5813efb015",
        "title": "凉公从叔春祭广利王庙",
        "author": "李羣玉",
        "content": "龙骧伐鼓下长川，直济云涛古庙前。\n海客敛威惊火斾，天吴收浪避楼船。\n阴灵向作南溟主，祀典高齐五岳肩。\n从此华夷封域静，潜熏玉烛奉尧年。",
        "dynasty": "唐",
        "collection_info": null
    },
    {
        "uuid": "bb2e3b4f83ff4a0f3c7dcfc4933f4304",
        "title": "长沙紫极宫雨夜愁坐",
        "author": "李羣玉",
        "content": "独坐高斋寒拥衾，洞宫台殿窅沈沈。\n春灯含思静相伴，夜雨滴愁更向深。\n穷达未知他日事，是非皆到此时心。\n羁栖摧剪平生志，抱膝时为梁甫吟。",
        "dynasty": "唐",
        "collection_info": null
    },
    {
        "uuid": "ed3e7426d46291a2d680c5906120b06c",
        "title": "送人隐居",
        "author": "李羣玉",
        "content": "碁局茅亭幽涧滨，竹寒江静远无人。\n邨梅尚敛风前笑，沙草初偷雪后春。\n鹏鷃喻中消日月，沧浪歌裏放心神。\n平生自有烟霞志，久欲抛身狎隐沦。",
        "dynasty": "唐",
        "collection_info": null
    },
    {
        "uuid": "8dbc724dc971a92cfc8ceff29347bc17",
        "title": "江楼闲望怀关中亲故",
        "author": "李羣玉",
        "content": "摇落江天欲尽秋，远鸿高送一行愁。\n音书寂绝秦云外，身世蹉跎楚水头。\n年貌暗随黄叶去，时情深付碧波流。\n风凄日冷江湖晚，驻目寒空独倚楼。",
        "dynasty": "唐",
        "collection_info": null
    },
    {
        "uuid": "d39ec1f3271e485392af7f4d0a11ccb0",
        "title": "请告南归留别同馆",
        "author": "李羣玉",
        "content": "一点灯前独坐身，西风初动帝城砧。\n不胜庾信乡关思，遂作陶潜归去吟。\n书閤乍离情黯黯，彤庭迴望肃沈沈。\n应怜一别瀛洲侣，万里单飞云外深。",
        "dynasty": "唐",
        "collection_info": null
    },
    {
        "uuid": "9d20fc804fbe81c4b4a3f93813a109bc",
        "title": "仙明洲口号",
        "author": "李羣玉",
        "content": "长爱沙洲水竹居，暮江春树绿阴初。\n浪翻新月金波浅，风损轻云玉叶疎。\n半浦夜歌闻荡桨，一星幽火照叉鱼。\n二年此处寻佳句，景物常输楚客书。",
        "dynasty": "唐",
        "collection_info": null
    },
    {
        "uuid": "16d194f2c70fdc59fdbce12600a99c46",
        "title": "送萧十二校书赴郢州婚姻",
        "author": "李羣玉",
        "content": "蓬莱才子即萧郎，綵服青书卜凤皇。\n玉佩定催红粉色，锦衾应惹翠云香。\n马穿暮雨荆山远，人宿寒灯郢梦长。\n领取和鸣好风景，石城花月送归乡。",
        "dynasty": "唐",
        "collection_info": null
    },
    {
        "uuid": "2f56a05c9e060175ac6102794b0cb786",
        "title": "送隐者归罗浮",
        "author": "李羣玉",
        "content": "春山杳杳日迟迟，路入云峰白犬随。\n两卷素书留贳酒，一柯樵斧坐看棋。\n蓬莱道士飞霞履，清远仙人寄好诗。\n自此尘寰音信断，山川风月永相思。",
        "dynasty": "唐",
        "collection_info": null
    },
    {
        "uuid": "bf4d8e7722267ff9cfa124dfeff9384e",
        "title": "献王中丞",
        "author": "李羣玉",
        "content": "登仙望绝李膺舟，从此青蝇点遂稠。\n半夜劒吹牛斗动，二年门掩雀罗愁。\n张仪会展平生舌，韩信那惭跨下羞。\n他日图勋画麟阁，定呈肝胆始应休。",
        "dynasty": "唐",
        "collection_info": null
    },
    {
        "uuid": "27f49af529d74874a7a294ea52017967",
        "title": "哭小女痴儿",
        "author": "李羣玉",
        "content": "平生未省梦熊罴，稚女如花坠晓枝。\n条蔓纵横输葛藟，子孙蕃育羡螽斯。\n方同王衍钟情切，犹念商瞿有庆迟。\n负尔五年恩爱泪，眼中惟有涸泉知。",
        "dynasty": "唐",
        "collection_info": null
    },
    {
        "uuid": "f1fc353b6fbc8b60bc32e81e845bee5f",
        "title": "醉后赠冯姬",
        "author": "李羣玉",
        "content": "黄昏歌舞促琼筵，银烛台西见小莲。\n二寸横波回慢水，一双纤手语香弦。\n桂形浅拂梁家黛，瓜字初分碧玉年。\n愿託襄王云雨梦，阳台今夜降神仙。",
        "dynasty": "唐",
        "collection_info": null
    },
    {
        "uuid": "f479b2dbb1ba20a6b95e88cd2a0a872c",
        "title": "广州陪凉公从叔越台讌集",
        "author": "李羣玉",
        "content": "一径松梢踏石梯，步穷身在白云西。\n日衔赤浪金车没，天拂沧波翠幕低。\n高鸟散飞惊大斾，长风万里卷秋鼙。\n玉钩挂海笙歌合，珠履三千半似泥。",
        "dynasty": "唐",
        "collection_info": null
    },
    {
        "uuid": "8419e955d9dd6e985ce6bd935c8c6f27",
        "title": "留别马使君",
        "author": "李羣玉",
        "content": "俱来海上叹烟波，君佩银鱼我触罗。\n蜀国才微甘放荡，专城年少岂蹉跎。\n应怜旅梦千重思，共怆离心一曲歌。\n唯有管弦知客意，分明吹出感恩多。",
        "dynasty": "唐",
        "collection_info": null
    },
    {
        "uuid": "b082a33ea585d1f1e41700d35dd6c80a",
        "title": "将欲南行陪崔八讌海榴亭",
        "author": "李羣玉",
        "content": "朝讌华堂暮未休，几人偏得谢公留。\n风传鼓角霜侵戟，云卷笙歌月上楼。\n宾馆尽开徐孺榻，客帆空恋李膺舟。\n谩夸书劒无归处，水远山长步步愁。",
        "dynasty": "唐",
        "collection_info": null
    },
    {
        "uuid": "e43ac6f0973477c1178cf21db4b022a1",
        "title": "湖寺清明夜遣怀",
        "author": "李羣玉",
        "content": "柳暗花香愁不眠，独凭危槛思凄然。\n野云将雨渡微月，沙鸟带声飞远天。\n久向饥寒抛弟妹，每因时节忆团圆。",
        "dynasty": "唐",
        "collection_info": null
    },
    {
        "uuid": "c17ee47c7007f2ec1e5c09b9c08d0c6e",
        "title": "九日",
        "author": "李羣玉",
        "content": "年年羞见菊花开，十度悲秋上楚台。\n半岭残阳衔树落，一行斜雁向人来。\n行云永绝襄王梦，野水偏伤宋玉怀。\n丝管阑珊归客尽，黄昏独自咏诗迴。",
        "dynasty": "唐",
        "collection_info": null
    },
    {
        "uuid": "05d324864929051af0dc139b6fbecd2b",
        "title": "同郑相幷歌姬小饮戏赠",
        "author": "李羣玉",
        "content": "裙拖六幅湘江水，鬓耸巫山一段云。\n风格只应天上有，歌声岂合世间闻。\n胸前瑞雪灯斜照，眼底桃花酒半醺。\n不是相如怜赋客，争敎容易见文君。",
        "dynasty": "唐",
        "collection_info": null
    },
    {
        "uuid": "03505b137905d7f70e9a63eaaed1bb8e",
        "title": "秣陵怀古",
        "author": "李羣玉",
        "content": "野花黄叶旧吴宫，六代豪华烛散风。\n龙虎势衰佳气歇，凤皇名在故台空。\n市朝迁变秋芜绿，坟冢高低落照红。\n霸业鼎图人去尽，独来惆怅水云中。",
        "dynasty": "唐",
        "collection_info": null
    },
    {
        "uuid": "f1389bc921ffc0e90e380216237e4247",
        "title": "黄陵庙",
        "author": "李羣玉",
        "content": "小姑洲北浦云边，二女容华自俨然。\n野庙向江春寂寂，古碑无字草芊芊。\n风迴日暮吹芳芷，月落山深哭杜鹃。\n犹似含颦望巡狩，九疑愁断隔湘川。",
        "dynasty": "唐",
        "collection_info": null
    },
    {
        "uuid": "6bd5d0235f25f1500cd11d9e95da5de8",
        "title": "送唐侍御福建省兄",
        "author": "李羣玉",
        "content": "桂枝攀尽贾家才，霄汉春风棣萼开。\n世掌纶言传大笔，官分鸿序压霜台。\n闽山翠卉迎飞斾，越水清纹散落梅。\n到日池塘春草绿，谢公应梦惠连来。",
        "dynasty": "唐",
        "collection_info": null
    },
    {
        "uuid": "4ad9407d6aec8ea2bc6c62561951d51f",
        "title": "送秦炼师归岑公山",
        "author": "李羣玉",
        "content": "紫泥飞诏下金銮，列象分明世仰观。\n北省谏书藏旧草，南宫郎署握新兰。\n春归凤沼恩波暖，晓入鸳行瑞气寒。\n偏是此生栖息者，满衣零泪一时干。",
        "dynasty": "唐",
        "collection_info": null
    },
    {
        "uuid": "b07da04c2e99f820bbfaa3d3a3126e42",
        "title": "浔阳观水",
        "author": "李羣玉",
        "content": "朝宗汉水接阳台，唅呀填坑吼作雷。\n莫见九江平稳去，还从三峡崄巇来。\n南经梦泽宽浮日，西出岷山劣泛杯。\n直至沧溟涵贮尽，深沈不动浸昭回。",
        "dynasty": "唐",
        "collection_info": null
    },
    {
        "uuid": "7ae7804bd49bdfbbb8fc47fa766e2708",
        "title": "谪仙吟赠赵道士",
        "author": "李羣玉",
        "content": "汗漫东游黄鹤雏，缙云仙子住清都。\n三元麟凤推高座，六甲风雷閟小壶。\n日月暗资灵寿药，山河直拟化生符。\n若为失意居蓬岛，鳌足尘飞桑树枯。",
        "dynasty": "唐",
        "collection_info": null
    },
    {
        "uuid": "9aca6c7a76dbb36d52ab26244bb186c5",
        "title": "长沙陪裴大夫夜讌",
        "author": "李羣玉",
        "content": "东山夜讌酒成河，银烛荧煌照绮罗。\n四面雨声笼笑语，满堂香气泛笙歌。\n泠泠玉漏初三滴，滟滟金觞已半酡。\n共向柏台窥雅量，澄陂万顷见天和。",
        "dynasty": "唐",
        "collection_info": null
    },
    {
        "uuid": "af42093bd034042e090183272d0bd575",
        "title": "宝剑",
        "author": "李羣玉",
        "content": "雷焕丰城掘剑池，年深事远迹依稀。\n泥沙难掩衝天气，风雨终思发匣时。\n夜电尚摇池底影，秋莲空吐锷边辉。\n自从星坼中台后，化作双龙去不归。",
        "dynasty": "唐",
        "collection_info": null
    },
    {
        "uuid": "614eb36275e0ff892dec4ef041fcf8ca",
        "title": "人日梅花病中作",
        "author": "李羣玉",
        "content": "去年今日湘南寺，独把寒梅愁断肠。\n今年此日江边宅，卧见琼枝低压墻。\n半落半开临野岸，团情团思醉韶光。\n玉鳞寂寂飞斜月，素艳亭亭对夕阳。\n已被儿童苦攀折，更遭风雨损馨香。\n洛阳桃李渐撩乱，回首行宫春景长。",
        "dynasty": "唐",
        "collection_info": null
    },
    {
        "uuid": "ae4d513bf49dcdb01a1779edf49eefc9",
        "title": "静夜相思",
        "author": "李羣玉",
        "content": "山空天籁寂，水榭延轻凉。\n浪定一浦月，藕花闲自香。",
        "dynasty": "唐",
        "collection_info": null
    },
    {
        "uuid": "8d2b4798a338d4a4033996535cb28cb2",
        "title": "桂州经佳人故居",
        "author": "李羣玉",
        "content": "桂水依旧绿，佳人本不还。\n秖应随暮雨，飞入九疑山。",
        "dynasty": "唐",
        "collection_info": null
    },
    {
        "uuid": "1863dc5788587131578abcde592bf983",
        "title": "放鱼",
        "author": "李羣玉",
        "content": "早觅为龙去，江湖莫漫游。\n须知香饵下，触口是铦钩。",
        "dynasty": "唐",
        "collection_info": null
    },
    {
        "uuid": "0cc5251f98fb80ded93817ca31d50b54",
        "title": "莲叶",
        "author": "李羣玉",
        "content": "根是泥中玉，心承露下珠。\n在君塘下种，埋没任春蒲。",
        "dynasty": "唐",
        "collection_info": null
    },
    {
        "uuid": "9b27bb279b1c2d3c2375ea5f3d68f687",
        "title": "客愁二首 一",
        "author": "李羣玉",
        "content": "客愁看柳色，日日逐春深。\n荡漾春风起，谁知历乱心。",
        "dynasty": "唐",
        "collection_info": null
    },
    {
        "uuid": "868b6638ef44608d9d99962e205c44be",
        "title": "客愁二首 二",
        "author": "李羣玉",
        "content": "客愁看柳色，日日逐春长。\n凭送湘流水，绵绵入帝乡。",
        "dynasty": "唐",
        "collection_info": null
    },
    {
        "uuid": "1ebdabab52ee28043425c715230cf6d1",
        "title": "洞庭干二首 一",
        "author": "李羣玉",
        "content": "借问蓬莱水，谁逢清浅年。\n伤心云梦泽，岁岁作桑田。",
        "dynasty": "唐",
        "collection_info": null
    },
    {
        "uuid": "98a46b76f08b710566e6e7a38e3f8908",
        "title": "洞庭干二首 二",
        "author": "李羣玉",
        "content": "朱宫紫贝阙，一旦作沙洲。\n八月还平在，鱼虾不用愁。",
        "dynasty": "唐",
        "collection_info": null
    },
    {
        "uuid": "54754bf563d4541d0cfb1570f6f6db44",
        "title": "病起别主人",
        "author": "李羣玉",
        "content": "益媿千金少，情将一饭殊。\n恨无泉客泪，尽泣感恩珠。",
        "dynasty": "唐",
        "collection_info": null
    },
    {
        "uuid": "d8ae5fcb00ffdf54773dcadfc42cd651",
        "title": "火炉前坐",
        "author": "李羣玉",
        "content": "孤灯照不寐，风雨满西林。\n多少关心事，书灰到夜深。",
        "dynasty": "唐",
        "collection_info": null
    },
    {
        "uuid": "56089570bfd32bff46c02977197175e8",
        "title": "古词",
        "author": "李羣玉",
        "content": "一合相思泪，临江洒素秋。\n碧波如会意，却与向西流。",
        "dynasty": "唐",
        "collection_info": null
    },
    {
        "uuid": "1d69e3f19d221d4dc709989f25633356",
        "title": "嘲卖药翁",
        "author": "李羣玉",
        "content": "斸尽春山土，辛勤卖药翁。\n莫抛破笠子，留作败天公。",
        "dynasty": "唐",
        "collection_info": null
    },
    {
        "uuid": "6f7c28ef06c12adf21a05557e193e6a7",
        "title": "伤小女痴儿",
        "author": "李羣玉",
        "content": "哭尔春日短，支颐长叹嗟。\n不如半死树，犹吐一枝花。",
        "dynasty": "唐",
        "collection_info": null
    },
    {
        "uuid": "70a0c183b3630152d56d47c700ca75c4",
        "title": "青鹢",
        "author": "李羣玉",
        "content": "独立蒹葭雨，低飞浦屿风。\n须知毛色下，莫入鹭鸶丛。",
        "dynasty": "唐",
        "collection_info": null
    },
    {
        "uuid": "147eb143ffe8d8a00f023db76a5978fe",
        "title": "池塘晚景",
        "author": "李羣玉",
        "content": "风荷珠露倾，惊起睡鵁鶄。\n月落池塘静，金刀剪一声。",
        "dynasty": "唐",
        "collection_info": null
    },
    {
        "uuid": "090dc5e8a0406f6b27d637ac36f8f445",
        "title": "投从叔",
        "author": "李羣玉",
        "content": "可惜出羣蹄，毛焦久卧泥。\n孙阳如不顾，骐骥向谁嘶。",
        "dynasty": "唐",
        "collection_info": null
    },
    {
        "uuid": "8494aba0b02ce5fc89fbc6947a8b593e",
        "title": "恼自澄",
        "author": "李羣玉",
        "content": "常闻天女会，玉指散天花。\n莫遣春风裏，红芳点袈裟。",
        "dynasty": "唐",
        "collection_info": null
    },
    {
        "uuid": "824348c8c5d54eee0dfeaed59f5dae15",
        "title": "读贾谊传",
        "author": "李羣玉",
        "content": "卑湿长沙地，空抛出世才。\n已齐生死理，服鸟莫为灾。",
        "dynasty": "唐",
        "collection_info": null
    },
    {
        "uuid": "17bd4eedda355180f38483931e5b6b9f",
        "title": "寄人",
        "author": "李羣玉",
        "content": "寄语双莲子，须知用意深。\n莫嫌一点苦，便拟弃莲心。",
        "dynasty": "唐",
        "collection_info": null
    },
    {
        "uuid": "82cc9bc09aebf39be4857523ea7db881",
        "title": "寄韦秀才",
        "author": "李羣玉",
        "content": "荆台兰渚客，寥落共含情。\n空馆相思夜，孤灯照雨声。",
        "dynasty": "唐",
        "collection_info": null
    },
    {
        "uuid": "a9803d6e9eca03eec154134bd5478fa0",
        "title": "春日寄友",
        "author": "李羣玉",
        "content": "晴气熏樱蘂，丰蒙雪满林。\n请君三斗酒，醉卧白罗岑。",
        "dynasty": "唐",
        "collection_info": null
    },
    {
        "uuid": "c690def6eb2bc9bda61ede37836d6321",
        "title": "题竹",
        "author": "李羣玉",
        "content": "一顷含秋绿，森风十万竿。\n气吹朱夏转，声扫碧霄寒。",
        "dynasty": "唐",
        "collection_info": null
    },
    {
        "uuid": "a128708a94191d2bccc8277be4356f92",
        "title": "怀初公",
        "author": "李羣玉",
        "content": "不见休上人，空伤碧云思。\n何处开宝书，秋风海光寺。",
        "dynasty": "唐",
        "collection_info": null
    },
    {
        "uuid": "14d3c2d56b138dc3fbde6ebc9c294225",
        "title": "龙安寺佳人阿最歌八首 一",
        "author": "李羣玉",
        "content": "团团明月面，冉冉柳枝腰。\n未入鸳鸯被，心长似火烧。",
        "dynasty": "唐",
        "collection_info": null
    },
    {
        "uuid": "46b8f826ac082c2429b2cf0e1d33168b",
        "title": "龙安寺佳人阿最歌八首 二",
        "author": "李羣玉",
        "content": "见面知何益，闻名忆转深。\n拳挛荷叶子，未得展莲心。",
        "dynasty": "唐",
        "collection_info": null
    },
    {
        "uuid": "578847979815b696a0ea18eae54ce6ae",
        "title": "龙安寺佳人阿最歌八首 三",
        "author": "李羣玉",
        "content": "欲摘不得摘，如看波上花。\n若敎亲玉树，情愿作蒹葭。",
        "dynasty": "唐",
        "collection_info": null
    },
    {
        "uuid": "8e67d71f21081d2228f1a84061bb92a8",
        "title": "龙安寺佳人阿最歌八首 四",
        "author": "李羣玉",
        "content": "门路穿茶焙，房门映竹烟。\n会须随鹿女，乞火到窗前。",
        "dynasty": "唐",
        "collection_info": null
    },
    {
        "uuid": "aa952aad9469244bfbc6894d0f0077de",
        "title": "龙安寺佳人阿最歌八首 五",
        "author": "李羣玉",
        "content": "不是求心印，都缘爱绿珠。\n何须同泰寺，然后始为奴。",
        "dynasty": "唐",
        "collection_info": null
    },
    {
        "uuid": "1812aaefef0b310abdbcc5bae51f1761",
        "title": "龙安寺佳人阿最歌八首 六",
        "author": "李羣玉",
        "content": "既为金界客，任改净人名。\n愿扫琉璃地，烧香过一生。",
        "dynasty": "唐",
        "collection_info": null
    },
    {
        "uuid": "75082e28c60225c2564fa772548d16bd",
        "title": "龙安寺佳人阿最歌八首 七",
        "author": "李羣玉",
        "content": "素腕撩金索，轻红约翠纱。\n不如栏下水，终日见桃花。",
        "dynasty": "唐",
        "collection_info": null
    },
    {
        "uuid": "f4ab00d798fe9f930b4fe82e6604f254",
        "title": "龙安寺佳人阿最歌八首 八",
        "author": "李羣玉",
        "content": "第一龙宫女，相怜是阿谁。\n好鱼输獭尽，白鹭镇长饥。",
        "dynasty": "唐",
        "collection_info": null
    },
    {
        "uuid": "31b98942b1a935f0e92de6b4ed844ebe",
        "title": "野鸭",
        "author": "李羣玉",
        "content": "鸂鶒借毛衣，喧呼鹰隼稀。\n云披菱藻地，任汝作羣飞。",
        "dynasty": "唐",
        "collection_info": null
    },
    {
        "uuid": "4c09094d9ceb2af1b25a22b5e0adeeb2",
        "title": "题二妃庙",
        "author": "李羣玉",
        "content": "黄陵庙前春已空，子规啼血滴松风。\n不知精爽归何处，疑是行云秋色中。",
        "dynasty": "唐",
        "collection_info": null
    },
    {
        "uuid": "ba2a48cd1dbce0c9edf74be32a396922",
        "title": "寄友二首 一",
        "author": "李羣玉",
        "content": "野水晴山雪后时，独行邨落更相思。\n无因一向溪头醉，处处寒梅映酒旗。",
        "dynasty": "唐",
        "collection_info": null
    },
    {
        "uuid": "dd641eee9db1b84235c96f113d0d4b09",
        "title": "寄友二首 二",
        "author": "李羣玉",
        "content": "花落轻寒酒熟迟，醉眠不及落花期。\n愁人相忆春山暮，烟树苍苍播谷时。",
        "dynasty": "唐",
        "collection_info": null
    },
    {
        "uuid": "6633dcd3a24101f5a80754acb0dbc9ac",
        "title": "桃源",
        "author": "李羣玉",
        "content": "我到瞿真上升处，山川四望使人愁。\n紫云白鹤去不返，唯有桃花溪水流。",
        "dynasty": "唐",
        "collection_info": null
    },
    {
        "uuid": "03c46850c21a92269f70aea7e628ba3f",
        "title": "题王侍御宅",
        "author": "李羣玉",
        "content": "门向沧江碧岫开，地多鸥鹭少尘埃。\n绿阴十里滩声裏，闲自王家看竹来。",
        "dynasty": "唐",
        "collection_info": null
    },
    {
        "uuid": "fa435f933327db5ecbd87ea038237043",
        "title": "闻湘南从叔朝觐",
        "author": "李羣玉",
        "content": "长沙地窄却回时，舟檝骎骎向凤池。\n为报湘川神女道，莫敎云雨湿旌旗。",
        "dynasty": "唐",
        "collection_info": null
    },
    {
        "uuid": "afe60dc966bf922c5e3d557abd932dc5",
        "title": "汉阳太白楼",
        "author": "李羣玉",
        "content": "江上层楼翠霭间，满帘春水满窗山。\n青枫绿草将愁去，远入吴云暝不还。",
        "dynasty": "唐",
        "collection_info": null
    },
    {
        "uuid": "0c200db3fa0f2aa382b2d190e8761a27",
        "title": "送客",
        "author": "李羣玉",
        "content": "沅水罗文海燕回，柳条牵恨到荆台。\n定知行路春愁裏，故郢城边见落梅。",
        "dynasty": "唐",
        "collection_info": null
    },
    {
        "uuid": "eb020657b095349d599e1002c2c36ba6",
        "title": "醴陵道中",
        "author": "李羣玉",
        "content": "别酒离亭十里强，半醒半醉引愁长。\n无端寂寂春山路，雪打溪梅狼籍香。",
        "dynasty": "唐",
        "collection_info": null
    },
    {
        "uuid": "68587d77ccb6fa991beebb76bfd5d03f",
        "title": "校书叔遗暑服",
        "author": "李羣玉",
        "content": "翠云箱裏迭樬栊，楚葛湘纱净似空。\n便着清江明月夜，轻凉与挂一身风。",
        "dynasty": "唐",
        "collection_info": null
    },
    {
        "uuid": "c2634043149ce218428df53dd8478234",
        "title": "赠魏三十七",
        "author": "李羣玉",
        "content": "名珪字玉净无瑕，美誉芳声有数车。\n莫放燄光高二丈，来年烧杀杏园花。",
        "dynasty": "唐",
        "collection_info": null
    },
    {
        "uuid": "e7f18a89c6b36bdc29e8aba27f1fc954",
        "title": "酬崔表仁",
        "author": "李羣玉",
        "content": "昨日朱门一见君，忽惊野鹤在鸡羣。\n不应长啄潢污水，早晚归飞碧落云。",
        "dynasty": "唐",
        "collection_info": null
    },
    {
        "uuid": "5b99e068548550a2b70d9dc78a942604",
        "title": "旅游番禺献凉公",
        "author": "李羣玉",
        "content": "帝乡羣侣杳难寻，独立沧洲岁暮心。\n野鹤栖飞无远近，稻粱多处是恩深。",
        "dynasty": "唐",
        "collection_info": null
    },
    {
        "uuid": "9e1e06fb787e377bf8ba48161ba4b5d2",
        "title": "长沙元门寺张璪员外壁画",
        "author": "李羣玉",
        "content": "片石长松倚素楹，翛然云壑见高情。\n世人只爱凡花鸟，无处不知粱广名。",
        "dynasty": "唐",
        "collection_info": null
    },
    {
        "uuid": "0a59407823172d6efcb30350068d7d0a",
        "title": "请告出春明门",
        "author": "李羣玉",
        "content": "本不将心挂名利，亦无情意在樊笼。\n鹿裘藜杖且归去，富贵荣华春梦中。",
        "dynasty": "唐",
        "collection_info": null
    },
    {
        "uuid": "0e8c955a337e5e02e3f40a9f0388658d",
        "title": "引水行",
        "author": "李羣玉",
        "content": "一条寒玉走秋泉，引出深萝洞口烟。\n十里暗流声不断，行人头上过潺湲。",
        "dynasty": "唐",
        "collection_info": null
    },
    {
        "uuid": "c2f22882691972c1fa30f4acb585e77d",
        "title": "移松竹",
        "author": "李羣玉",
        "content": "龙髯凤尾乱飕飕，带雾停风一亩秋。\n待取满庭苍翠合，酒尊书案闭门休。",
        "dynasty": "唐",
        "collection_info": null
    },
    {
        "uuid": "dac6411155f0cfcd38dbb7b50b10de69",
        "title": "叹灵鹫寺山榴",
        "author": "李羣玉",
        "content": "水蝶岩蜂俱不知，露红凝艳数千枝。\n山深春晚无人赏，即是杜鹃催落时。",
        "dynasty": "唐",
        "collection_info": null
    },
    {
        "uuid": "fe2b1afc7b4b51006dd18674eff39052",
        "title": "黄陵庙",
        "author": "李羣玉",
        "content": "黄陵庙前莎草春，黄陵女儿茜裙新。\n轻舟短棹唱歌去，水远山长愁杀人。",
        "dynasty": "唐",
        "collection_info": null
    },
    {
        "uuid": "437798cc241f04046b7e12834747a4f9",
        "title": "北亭",
        "author": "李羣玉",
        "content": "斜雨飞丝织晓空，疎帘半捲野亭风。\n荷花向尽秋光晚，零落残红绿沼中。",
        "dynasty": "唐",
        "collection_info": null
    },
    {
        "uuid": "fed92c133b453cdbbedbd91109b58f8d",
        "title": "送客往涔阳",
        "author": "李羣玉",
        "content": "春与春愁逐日长，远人天畔远思乡。\n苹生水绿不归去，孤负东溪七里庄。",
        "dynasty": "唐",
        "collection_info": null
    },
    {
        "uuid": "f1acca8c79cacfdc2ecd171dc850a370",
        "title": "寄友人鹿胎冠子",
        "author": "李羣玉",
        "content": "数点疎星紫锦斑，仙家新样剪三山。\n宜与谢公松下戴，净簪云髮翠微间。",
        "dynasty": "唐",
        "collection_info": null
    },
    {
        "uuid": "1d7c4bb6585cd6df87eac6de7ec2430f",
        "title": "江南",
        "author": "李羣玉",
        "content": "鳞鳞别浦起微波，泛泛轻舟桃叶歌。\n斜雪北风何处宿，江南一路酒旗多。",
        "dynasty": "唐",
        "collection_info": null
    },
    {
        "uuid": "0345452366597a827620f56e5638bab9",
        "title": "荅友人寄新茗",
        "author": "李羣玉",
        "content": "满火芳香碾曲尘，吴瓯湘水绿花新。\n媿君千里分滋味，寄与春风酒渴人。",
        "dynasty": "唐",
        "collection_info": null
    },
    {
        "uuid": "3f4086b0c7711fe20155f93992b9b138",
        "title": "峡山寺上方",
        "author": "李羣玉",
        "content": "满院泉声水殿凉，疎帘微雨野松香。\n东峰下视南溟月，笑踏金波看海光。",
        "dynasty": "唐",
        "collection_info": null
    },
    {
        "uuid": "80075a8248058830503ab9a339d00d10",
        "title": "秋登涔阳城二首 一",
        "author": "李羣玉",
        "content": "万户砧声水国秋，凉风吹起故乡愁。\n行人望远偏伤思，白浪青枫满北楼。",
        "dynasty": "唐",
        "collection_info": null
    },
    {
        "uuid": "0793f2e661f0fe9f08c990ff5a801998",
        "title": "秋登涔阳城二首 二",
        "author": "李羣玉",
        "content": "穿针楼上闭秋烟，织女佳期又隔年。\n斜笛夜深吹不落，一条银汉挂秋天。",
        "dynasty": "唐",
        "collection_info": null
    },
    {
        "uuid": "921440a33ca826a126c3fc59034edf76",
        "title": "钓鱼",
        "author": "李羣玉",
        "content": "七尺青竿一丈丝，菰蒲叶裏逐风吹。\n几回举手抛芳饵，惊起沙滩水鸭儿。",
        "dynasty": "唐",
        "collection_info": null
    },
    {
        "uuid": "d8d493af9f4f91015439efeb45fe9fde",
        "title": "酬魏三十七",
        "author": "李羣玉",
        "content": "静裏寒香触思初，开缄忽见二琼琚。\n一吟丽句风流极，没得弘文李校书。",
        "dynasty": "唐",
        "collection_info": null
    },
    {
        "uuid": "74bc6c36eac034ed2eca6cd78f47ed92",
        "title": "赠琵琶妓",
        "author": "李羣玉",
        "content": "我见鸳鸯飞水上，君还望月苦相思。\n一双裙带同心结，早寄黄鹂孤鴈儿。",
        "dynasty": "唐",
        "collection_info": null
    },
    {
        "uuid": "81db2acddfa77ef7b0741cf1c0ed7725",
        "title": "落帆后赋得二绝 一",
        "author": "李羣玉",
        "content": "平湖茫茫春日落，危樯独映沙洲泊。\n上岸闲寻细草行，古查飞起黄金鹗。",
        "dynasty": "唐",
        "collection_info": null
    },
    {
        "uuid": "8aca71fdab3421f077040526d70c96a6",
        "title": "落帆后赋得二绝 二",
        "author": "李羣玉",
        "content": "水浮秋烟沙晓雪，皎洁无风灯影彻。\n海客云帆未挂时，相与缘江拾明月。",
        "dynasty": "唐",
        "collection_info": null
    },
    {
        "uuid": "39dca1112c970da0284b0a8e046eadf2",
        "title": "赠人",
        "author": "李羣玉",
        "content": "曾留宋玉旧衣裳，惹得巫山梦裏香。\n云雨无情难管领，任他别嫁楚襄王。",
        "dynasty": "唐",
        "collection_info": null
    },
    {
        "uuid": "cbb858f76cad3b061956ddbf78a1424b",
        "title": "赠妓人",
        "author": "李羣玉",
        "content": "谁家少女字千金，省向人间逐处寻。\n今日分明花裏见，一双红脸动春心。",
        "dynasty": "唐",
        "collection_info": null
    },
    {
        "uuid": "af44b26af7be3147eda049e951e71909",
        "title": "山榴",
        "author": "李羣玉",
        "content": "洞中春气蒙笼暄，尚有红英千树繁。\n可怜夹水锦步障，羞数石家金谷园。",
        "dynasty": "唐",
        "collection_info": null
    },
    {
        "uuid": "1acf069684395e813b3cd76aa722abaa",
        "title": "鸂鶒",
        "author": "李羣玉",
        "content": "锦羽相呼暮沙曲，波上双声戛哀玉。\n霞明川静极望中，一时飞灭青山绿。",
        "dynasty": "唐",
        "collection_info": null
    },
    {
        "uuid": "ad5307ad33f4a0cead50d9a535bef30e",
        "title": "沅江渔者",
        "author": "李羣玉",
        "content": "倚棹汀洲沙日晚，江鲜野菜桃花饭。\n长歌一曲烟霭深，归去沧江绿波远。",
        "dynasty": "唐",
        "collection_info": null
    },
    {
        "uuid": "80622240e5d4ef1abbd73d1f92ebf65c",
        "title": "题金山寺石堂",
        "author": "李羣玉",
        "content": "白波四面照楼台，日夜潮声绕寺迴。\n千叶红莲高会处，几曾龙女献珠来。",
        "dynasty": "唐",
        "collection_info": null
    },
    {
        "uuid": "365d45bbeb43cb6f88377bf48f0fd77f",
        "title": "戏赠魏十四",
        "author": "李羣玉",
        "content": "兰浦秋来烟雨深，几多情思在琴心。\n知君调得东家子，早晚和鸣入锦衾。",
        "dynasty": "唐",
        "collection_info": null
    },
    {
        "uuid": "b23f10e01c337ca7bc7f32aa3ce04644",
        "title": "和人赠别",
        "author": "李羣玉",
        "content": "嚬黛低红别怨多，深亭芳恨满横波。\n声中唱出缠绵意，泪落灯前一曲歌。",
        "dynasty": "唐",
        "collection_info": null
    },
    {
        "uuid": "d093b749812455e796e2cf5fb6a66f92",
        "title": "宿巫山庙二首 一",
        "author": "李羣玉",
        "content": "寂寞高堂别楚君，玉人天上逐行云。\n停舟十二峰峦下，幽佩仙香半夜闻。",
        "dynasty": "唐",
        "collection_info": null
    },
    {
        "uuid": "badec9660507f2da7a6fa4ade31db888",
        "title": "宿巫山庙二首 二",
        "author": "李羣玉",
        "content": "庙闭春山晓月光，波声回合树苍苍。\n自从一别襄王梦，云雨空飞巫峡长。",
        "dynasty": "唐",
        "collection_info": null
    },
    {
        "uuid": "8ca0fd4b445d9344fd61c329fd26bbdc",
        "title": "伤柘枝妓",
        "author": "李羣玉",
        "content": "曾见双鸾舞镜中，联飞接影对春风。\n今来独在花筵散，月满秋天一半空。",
        "dynasty": "唐",
        "collection_info": null
    },
    {
        "uuid": "427db33c5de574a0ff252fb9a6b914d8",
        "title": "题樱桃",
        "author": "李羣玉",
        "content": "春初携酒此花间，几度临风倒玉山。\n今日叶深黄满树，再来惆怅不能攀。",
        "dynasty": "唐",
        "collection_info": null
    },
    {
        "uuid": "e9cafd70962bf7b5504cfeda0b56d311",
        "title": "恼从兄",
        "author": "李羣玉",
        "content": "芳草萋萋新燕飞，芷汀南望鴈书稀。\n武陵洞裏寻春客，已被桃花迷不归。",
        "dynasty": "唐",
        "collection_info": null
    },
    {
        "uuid": "d1251bb19048ab76f18740272ad44339",
        "title": "紫极宫斋后",
        "author": "李羣玉",
        "content": "紫府空歌碧落寒，晓星寥亮月光残。\n一羣白鹤高飞上，唯有松风吹石坛。",
        "dynasty": "唐",
        "collection_info": null
    },
    {
        "uuid": "6a061e5ef46f5d827266a5e5e750cb77",
        "title": "春晚",
        "author": "李羣玉",
        "content": "思乡之客空凝嚬，天边欲尽未尽春。\n独攀江树深不语，芳草落花愁杀人。",
        "dynasty": "唐",
        "collection_info": null
    },
    {
        "uuid": "d628d2ea02569e7ba1c5a907f9d89713",
        "title": "喜浑吉见访",
        "author": "李羣玉",
        "content": "公子春衫桂水香，远衝飞雪过书堂。\n贫家冷落难消日，唯有松筠满院凉。",
        "dynasty": "唐",
        "collection_info": null
    },
    {
        "uuid": "c5f29866daa319f273e238408da226ad",
        "title": "索曲送酒",
        "author": "李羣玉",
        "content": "帘外春风正落梅，须求狂药解愁回。\n烦君玉指轻拢捻，慢拨鸳鸯送一杯。",
        "dynasty": "唐",
        "collection_info": null
    },
    {
        "uuid": "7240f0379d4f3e83db77ced725278219",
        "title": "山驿梅花",
        "author": "李羣玉",
        "content": "生在幽崖独无主，溪萝涧鸟为俦侣。\n行人陌上不留情，愁香空谢深山雨。",
        "dynasty": "唐",
        "collection_info": null
    },
    {
        "uuid": "b9583311e773586a26193763fae9357f",
        "title": "重阳日上渚宫杨尚书",
        "author": "李羣玉",
        "content": "落帽台边菊半黄，行人惆怅对重阳。\n荆州一见桓宣武，为趁悲秋入帝乡。",
        "dynasty": "唐",
        "collection_info": null
    },
    {
        "uuid": "b3a8ba878d47f8627d85d3fa60cee0a7",
        "title": "书院二小松",
        "author": "李羣玉",
        "content": "一双幽色出凡尘，数粒秋烟二尺鳞。\n从此静牕闻细韵，琴声长伴读书人。",
        "dynasty": "唐",
        "collection_info": null
    },
    {
        "uuid": "21cc533e2fbd95c34c3df221b84a7d65",
        "title": "劝人庐山读书",
        "author": "李羣玉",
        "content": "怜君少隽利如锋，气爽神清刻骨聪。\n片玉若磨唯转莹，莫辞云水入庐峰。",
        "dynasty": "唐",
        "collection_info": null
    },
    {
        "uuid": "04423ae1b7691798db9fdcfe4715dc34",
        "title": "言怀",
        "author": "李羣玉",
        "content": "白鹤高飞不逐羣，嵇康琴酒鲍昭文。\n此身未有栖归处，天下人间一片云。",
        "dynasty": "唐",
        "collection_info": null
    },
    {
        "uuid": "dc379f4078a134a4b485110256b93a59",
        "title": "闻笛",
        "author": "李羣玉",
        "content": "冉冉生山草何异，截而吹之动天地。\n望乡台上望乡时，不独落梅兼落泪。",
        "dynasty": "唐",
        "collection_info": null
    },
    {
        "uuid": "86a56f0d3613eaaa5a0c186ae07dcb69",
        "title": "晓讌",
        "author": "李羣玉",
        "content": "金波西倾银汉落，绿树含烟倚朱阁。\n晓华胧𦝰闻调笙，一点残灯隔罗幕。",
        "dynasty": "唐",
        "collection_info": null
    },
    {
        "uuid": "5b4c1a73f205cc5dea5a6fed2a8ee504",
        "title": "将游荆州投魏中丞",
        "author": "李羣玉",
        "content": "贫埋病压老巑岏，拂拭菱花不喜看。\n又恐无人肯青眼，事须凭仗小还丹。",
        "dynasty": "唐",
        "collection_info": null
    },
    {
        "uuid": "0ee13c2266173c42c9bd531fbbe155a5",
        "title": "二辛夷",
        "author": "李羣玉",
        "content": "狂吟乱舞双白鹤，霜翎玉羽纷纷落。\n空庭向晚春雨微，却敛寒香抱瑶萼。",
        "dynasty": "唐",
        "collection_info": null
    },
    {
        "uuid": "8a61d4ed6341e975689a9a4691811426",
        "title": "题龙潭西斋",
        "author": "李羣玉",
        "content": "寂寞幽斋暝烟起，满径西风落松子。\n远公一去兜率宫，唯有面前虎溪水。",
        "dynasty": "唐",
        "collection_info": null
    },
    {
        "uuid": "ba791cbb1cbe3af77a26c9b223b7a9d5",
        "title": "中秋寄南海梁侍御",
        "author": "李羣玉",
        "content": "海静天高景气殊，鲸晴失彩蚌潜珠。\n不知今夜越台上，望见瀛洲方丈无。",
        "dynasty": "唐",
        "collection_info": null
    },
    {
        "uuid": "5d657e6d4a08949f6a39705d969ce4a1",
        "title": "戏赠姬人",
        "author": "李羣玉",
        "content": "骰子巡抛裹手拈，无因得见玉纤纤。\n但知谑道金钗落，图向人前露指尖。",
        "dynasty": "唐",
        "collection_info": null
    },
    {
        "uuid": "c4e11741b1f308c546616341fcecb68c",
        "title": "大庾山岭别友人",
        "author": "李羣玉",
        "content": "篔筜无子鸳雏饥，毛彩凋摧不得归。\n谁念火云千嶂裏，低身犹傍鹧鸪飞。",
        "dynasty": "唐",
        "collection_info": null
    },
    {
        "uuid": "db77a758914c09abfa0efe533b58de33",
        "title": "石门戍",
        "author": "李羣玉",
        "content": "到此空思吴隐之，潮痕草蔓上幽碑。\n人来皆望珠玑去，谁咏贪泉四句诗。",
        "dynasty": "唐",
        "collection_info": null
    },
    {
        "uuid": "cd81461ac54885421c9f0a6cb180418c",
        "title": "文殊院避暑",
        "author": "李羣玉",
        "content": "赤日黄埃满世间，松声入耳即心闲。\n愿寻五百仙人去，一世清凉住雪山。",
        "dynasty": "唐",
        "collection_info": null
    },
    {
        "uuid": "ee8866eacb5ab79e6047e27491cbb48f",
        "title": "南庄春晚二首 一",
        "author": "李羣玉",
        "content": "连云草映一条陂，鸂鶒双双带水飞。\n南邨小路桃花落，细雨斜风独自归。",
        "dynasty": "唐",
        "collection_info": null
    },
    {
        "uuid": "10d0e363f45f949030f2097863c3ac9c",
        "title": "南庄春晚二首 二",
        "author": "李羣玉",
        "content": "草暖沙长望去舟，微茫烟浪向巴丘。\n沅江寂寂春归尽，水绿苹香人自愁。",
        "dynasty": "唐",
        "collection_info": null
    },
    {
        "uuid": "93dc04bfc4a62b70fe88fd8f86fe294c",
        "title": "湘妃庙",
        "author": "李羣玉",
        "content": "少将风月怨平湖，见尽扶桑水到枯。\n相约杏花坛上去，画栏红紫鬬樗蒲。",
        "dynasty": "唐",
        "collection_info": null
    },
    {
        "uuid": "55fb820b0bd8c8e98aa6b9d2558c8c4a",
        "title": "李远获贵妃袜（各赋诗一首）",
        "author": "李羣玉",
        "content": "故物存事渺茫，把来忍见旧时香。\n抝连绮锦分奇样，终合飞蝉饮瑞光。\n常束凝酥迷圣主，应随玉步浴温汤。\n如今落在吾兄手，无限幽情付本子郎。\n（《青琐高议前集》六）。",
        "dynasty": "唐",
        "collection_info": null
    },
    {
        "uuid": "5465b832881cfaebf414dffdcdb5fccf",
        "title": "沧洲〖1〗",
        "author": "李羣玉",
        "content": "童儿待郭伋，竹马空迟留。\n路指云汉津，谁能吟《四愁》。\n银壶傲海雪，青管罗名讴。\n贱子迹未安，谋身拙如鸠。\n分随烟霞老，岂有风云求。\n不逐万物化，但贻知己羞。\n方穷力命说，战胜心悠悠。\n不然蹲会稽，鈎下二五牛。\n所期波涛助，燀赫呈吞舟。\n（四部业刊影宋本《李羣玉诗便携集》卷上）（〖1〗《全唐诗》卷五六八收作《洞庭驿楼雪讌集奉赠前湘州张员外》之后半篇，似误。\n王安石《唐百家诗选》卷十七亦以此诗自为一首。\n）。",
        "dynasty": "唐",
        "collection_info": null
    }
]