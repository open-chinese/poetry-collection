[
    {
        "uuid": "da6cd1288c83459a2e6194740579dd46",
        "title": "蓦山溪 出门西笑",
        "author": "葛胜仲",
        "content": "出门西笑。\n千里长安道。\n不用引离声，便登荣、十洲三岛。\n画船珠箔，苹末水风凉，随柳岸，楚台人，景与人俱好。\n应嗟见晚，玉殿生清晓。\n正是妙年时，步承明、谋身须早。\n轺车肤使，新逐凯歌回，恩绋重，彩衣轻，嘉庆知多少。",
        "dynasty": "宋",
        "collection_info": null
    },
    {
        "uuid": "cd8c763e71221f981c648b56dd45587e",
        "title": "西江月 艳曲醉歌金缕",
        "author": "葛胜仲",
        "content": "艳曲醉歌金缕，朱门高耸铜环。\n中天楼观共跻攀。\n飞絮落花春晚。\n低映绿阴朱户，斜拖素练沧湾。\n银钩华榜五云间。\n奕奕蛟龙字绾。",
        "dynasty": "宋",
        "collection_info": null
    },
    {
        "uuid": "38cc988e9233741a9dc280f28ff6dc1b",
        "title": "西江月 靺鞨斜红带柳",
        "author": "葛胜仲",
        "content": "靺鞨斜红带柳，琉璃涨绿平桥。\n人在花月见新妖。\n不数江南苏小。\n恨寄飞花蔌蔌，情随流水迢迢。\n鲤鱼风送木兰桡。\n回棹荒鸡报晓。",
        "dynasty": "宋",
        "collection_info": null
    },
    {
        "uuid": "cd12f714ae993da06076d903d9e187da",
        "title": "西江月 清樾已生昼寂",
        "author": "葛胜仲",
        "content": "清樾已生昼寂，孤花尚表春馀。\n象床筠簟燕堂虚。\n初过晚凉微雨。\n圭璧新来北苑，鲈鱼未减东吴。\n捧觞红袖透香肤。\n不浥翔龙烟缕。",
        "dynasty": "宋",
        "collection_info": null
    },
    {
        "uuid": "9d43c328b301c5ceb9cba6c201b934ab",
        "title": "西江月 瑞兽香云轻袅",
        "author": "葛胜仲",
        "content": "瑞兽香云轻袅，华堂绣幕低垂。\n人生七十尚为稀。\n况是钓璜新岁。\n登俎青梅的皪，明阑红药芳菲。\n天教眉寿过期颐。\n常对风光沈醉。",
        "dynasty": "宋",
        "collection_info": null
    },
    {
        "uuid": "d492ef84b79b330d947730a066902274",
        "title": "浣溪沙 楼子包金照眼新",
        "author": "葛胜仲",
        "content": "楼子包金照眼新。\n香根犹带广陵尘。\n翻阶不羡掖垣春。\n不分与花为近侍，难甘溱洧赠闲人。\n如羞如怨独含颦。",
        "dynasty": "宋",
        "collection_info": null
    },
    {
        "uuid": "bd650a622c79e0b50b037ca556a7c0ca",
        "title": "虞美人 三年曾不窥园树",
        "author": "葛胜仲",
        "content": "三年曾不窥园树。\n辛苦萤窗暮。\n怪来文誉满清时。\n柿叶书残犹自、日临池。\n春秋新学卑繁露。\n黄卷聊堪语。\n家人不用寄龟诗。\n行看升平楼外、化龙归。",
        "dynasty": "宋",
        "collection_info": null
    },
    {
        "uuid": "d65f4f81ccd4957f829438e4fa7c037b",
        "title": "虞美人 一轮丹桂窅窊树",
        "author": "葛胜仲",
        "content": "一轮丹桂窅窊树。\n光景疑非暮。\n天公着意在兹时。\n扫尽微云点缀、展清池。\n樽前金奏无晨露。\n只有君房语。\n骊驹客莫赋归诗。\n东道留连应赋、不庸归。",
        "dynasty": "宋",
        "collection_info": null
    },
    {
        "uuid": "1be8bd7096e32d7cc76c175e45611b98",
        "title": "瑞鹧鸪 火云欲避金风至",
        "author": "葛胜仲",
        "content": "火云欲避金风至。\n秀气充闾初降瑞。\n去家丁令却归来，还燕悬弧当日地。\n金章紫绶身荣贵。\n寿福天储昌又炽。\n怪来一岁四迁官，还过当生元太岁。",
        "dynasty": "宋",
        "collection_info": null
    },
    {
        "uuid": "de5d1e63bc1bb7dd28c138bdf06dee36",
        "title": "鹊桥仙 鹊桥仙偶",
        "author": "葛胜仲",
        "content": "鹊桥仙偶，天津轻渡，却笑嫦娥孤皎。\n平时五夜似经年，问何事、今宵便晓。\n云车将驾，神夫留恋，更吐心期多少。\n支机休浪与闲人，莫倚赖、芳心素巧。",
        "dynasty": "宋",
        "collection_info": null
    },
    {
        "uuid": "9f09cd041cad2bd9652103fedd449e3d",
        "title": "江城子 浮家重过水晶宫",
        "author": "葛胜仲",
        "content": "浮家重过水晶宫。\n五年中。\n事何穷。\n无恙山溪，鬟影落青铜。\n欲向旧游寻旧事，云散彩，水流东。\n苔花向我似情锺。\n舞霜风。\n雪蒙蒙。\n应怪史君，颜鬓便衰翁。\n赖是寻芳无素约，端不恨，绿阴重。",
        "dynasty": "宋",
        "collection_info": null
    },
    {
        "uuid": "9145441e0a07f908e19cfb58a8f9c02e",
        "title": "江城子 飞身疑到广寒宫",
        "author": "葛胜仲",
        "content": "飞身疑到广寒宫。\n玉花中。\n兴何穷。\n酒贵旗亭，谁是惜青铜。\n飘瞥三无真妙绝，银万里，失西东。\n草堂红蜡暖歌锺。\n卷帘风。\n赏空蒙。\n丰颊修眉，鹤氅拥仙翁。\n欲作氍毹花底客，清漏永，禁城重。",
        "dynasty": "宋",
        "collection_info": null
    },
    {
        "uuid": "a2f9789e901b33fc60e94cccda445ed2",
        "title": "蝶恋花 安石榴花浓绿映",
        "author": "葛胜仲",
        "content": "安石榴花浓绿映。\n解愠风轻，乍改朱明令。\n衮绣元臣门户盛。\n童孙此日悬弧庆。\n夜宴华堂添酒兴。\n□□除书，远带天香剩。\n欲浥苕波供续命。\n不须龙护江心镜。",
        "dynasty": "宋",
        "collection_info": null
    },
    {
        "uuid": "713683a3b81b5a6b7b57eb2bbd2dfbef",
        "title": "南乡子 晴日乱云收",
        "author": "葛胜仲",
        "content": "晴日乱云收。\n人在苹香柳恽洲。\n溪上清风楼上醉，飕飕。\n共折黄花插满头。\n佳客献还酬。\n不负山城九日秋。\n苕碧下青供酩酊，休休。\n楚客当年浪自愁。",
        "dynasty": "宋",
        "collection_info": null
    },
    {
        "uuid": "ea832299481bf70dc4ea72b028294dbd",
        "title": "南乡子 拂槛晓云鲜",
        "author": "葛胜仲",
        "content": "拂槛晓云鲜。\n销暑楼危竦半天。\n曾是携宾当荐九，开筵。\n度水萦山奏管弦。\n黄菊映华颠。\n千骑重来已六年。\n楼下东流当日水，依然。\n更对周旋旧七贤。",
        "dynasty": "宋",
        "collection_info": null
    },
    {
        "uuid": "1ed7885acc71a8edeaea7e3de04648a1",
        "title": "减字木兰花 葛山仙隐",
        "author": "葛胜仲",
        "content": "葛山仙隐。\n尚有馀膏留旧鼎。\n十里梅花。\n夹道争看衮绣华。\n人间妙丽。\n并侍黄扉开国贵。\n僻壤孤芳。\n羞涩尊前不敢香。",
        "dynasty": "宋",
        "collection_info": null
    },
    {
        "uuid": "e18c2991cccb2c4e5043af499cb9aa93",
        "title": "临江仙 倦客身同舟不系",
        "author": "葛胜仲",
        "content": "倦客身同舟不系，轻帆来访儒仙。\n春风元巳艳阳天。\n夭桃芳散锦，高柳欲飞绵。\n千古海昌佳绝地，双凫暂此留连。\n通宵娱客破芳尊。\n兰亭修禊事，梓泽醉名园。",
        "dynasty": "宋",
        "collection_info": null
    },
    {
        "uuid": "965ee1fa28bb885eba16cbe1be2bce5c",
        "title": "临江仙 宝观岧峣飞雉堞",
        "author": "葛胜仲",
        "content": "宝观岧峣飞雉堞，登临恍欲升仙。\n野桃官柳衬吴天。\n春风寒食夜，遗恨在封绵。\n闻道东溟才二里，银涛直与天连。\n凭谁都卷入芳尊。\n赋归欢靖节，消渴解文园。",
        "dynasty": "宋",
        "collection_info": null
    },
    {
        "uuid": "df577a225af36bdca095ff3ddeadafc0",
        "title": "减字木兰花 辛勤场屋",
        "author": "葛胜仲",
        "content": "辛勤场屋。\n未遇知音甘陆陆。\n诏录遗忠。\n一札天书下九重。\n鹅城初命。\n此去青云应渐近。\n解褐恩新。\n今岁吾家第四人。",
        "dynasty": "宋",
        "collection_info": null
    },
    {
        "uuid": "06baed97c4feba67a12c30520d675521",
        "title": "减字木兰花 杏花零乱",
        "author": "葛胜仲",
        "content": "杏花零乱。\n拟把百觚来判断。\n病卧漳滨。\n不见枝头闹小春。\n吾衰老矣。\n一醉花前犹不遂。\n情绪厌厌。\n虚度韶光又一年。",
        "dynasty": "宋",
        "collection_info": null
    },
    {
        "uuid": "bb3a1f0d23b0ab5e77f9b24dbe7cdb01",
        "title": "虞美人 严陵滩畔香醪好",
        "author": "葛胜仲",
        "content": "严陵滩畔香醪好。\n遮莫东方晓。\n春风盎盎如寒肌。\n人道霜浓腊月、我还疑。\n红炉火热香围坐。\n梅蕊迎春破。\n一声清唱解人颐。\n人道牢愁千斛、我谁知。",
        "dynasty": "宋",
        "collection_info": null
    },
    {
        "uuid": "7f72bf51693e178b934e4609b2dd4664",
        "title": "鹧鸪天 玉管还飞换岁灰",
        "author": "葛胜仲",
        "content": "玉管还飞换岁灰。\n定山新棹酒船回。\n年时梁燕双双在，肯为人愁便不来。\n衰意绪，病情怀。\n玉山今夜为谁颓。\n年时梅蕊垂垂破，肯为人愁便不开。",
        "dynasty": "宋",
        "collection_info": null
    },
    {
        "uuid": "8f202849c7ba14842492e12be67b7b4e",
        "title": "西江月 万卷旧推鸿博",
        "author": "葛胜仲",
        "content": "万卷旧推鸿博，一官且慰蹉跎。\n升平楼下赐危科。\n曾对颙昂黼坐。\n燕颔从来骨贵，鸾栖尚屈才多。\n今宵且共入无何。\n定远功名幺么。",
        "dynasty": "宋",
        "collection_info": null
    },
    {
        "uuid": "5c2b85de91cdadc6f913a309e1926dc0",
        "title": "浪淘沙 我爱菊花枝",
        "author": "葛胜仲",
        "content": "我爱菊花枝。\n浥露偏宜。\n旋移佳种一年期。\n照眼黄金三径烂，可但东篱。\n秋老摘花吹。\n敢恨开迟。\n只愁一夜便香衰。\n待插满头年大也，且泛芳卮。",
        "dynasty": "宋",
        "collection_info": null
    },
    {
        "uuid": "7d9a2f6a8507e47c7b7d23b00866fefc",
        "title": "鹧鸪天 黄菊鲜鲜带露浓",
        "author": "葛胜仲",
        "content": "黄菊鲜鲜带露浓。\n小园开遍度香风。\n自篘玉酝酬秋色，旋洗霜须对晚丛。\n香在手，莫匆匆。\n寻芳今夜有人同。\n黄金委地新收得，莫道山翁到底穷。",
        "dynasty": "宋",
        "collection_info": null
    },
    {
        "uuid": "96033ba184e2f41aa29e655f94580b13",
        "title": "鹧鸪天 采采黄花鹄彩浓",
        "author": "葛胜仲",
        "content": "采采黄花鹄彩浓。\n吹开一夜为霜风。\n已邀骚客陶元亮，不用歌妓盛小丛。\n秋易老，莫匆匆。\n齐山高兴古今同。\n欲知此地花多少，一眼金英望不穷。",
        "dynasty": "宋",
        "collection_info": null
    },
    {
        "uuid": "b3fff79e9a24ac600c6887a46958d03f",
        "title": "木兰花・玉楼春 谈围曾蔽青绫帐",
        "author": "葛胜仲",
        "content": "谈围曾蔽青绫帐。\n林下中年敦素尚。\n烟波偶趁一帆风，却锁云扃来就养。\n自从悟得空无相。\n身把虚空来作样。\n大千沙界抹为尘，未比无生真寿量。",
        "dynasty": "宋",
        "collection_info": null
    },
    {
        "uuid": "fca7fab29a702254ce81399690d89ea9",
        "title": "醉花阴 东皇已有来归耗",
        "author": "葛胜仲",
        "content": "东皇已有来归耗。\n十里青山道。\n冻蘖万株梅，一夜妆成，似趁鸣鸡早。\n年时清赏曾同到。\n先仗游蜂报。\n抖擞旧心情，一笑酬春，不羡和羹诏。",
        "dynasty": "宋",
        "collection_info": null
    },
    {
        "uuid": "4311453dc286fc1a4d7c58ef24e35ba7",
        "title": "浣溪沙 东阁郎官巧写真",
        "author": "葛胜仲",
        "content": "东阁郎官巧写真。\n西湖处士妙传神。\n嫣然一笑腊前春。\n斗好虽无冰骨女，相宜幸是雪髯人。\n且烦疏影入清尊。",
        "dynasty": "宋",
        "collection_info": null
    },
    {
        "uuid": "04eafea2fb040054a0ec70ba4e2aa0fb",
        "title": "浣溪沙 盘里明珠芡实香",
        "author": "葛胜仲",
        "content": "盘里明珠芡实香。\n尊前堆雪脍丝长。\n何妨羌管奏伊凉。\n翠葆重生无复日，白波不釂有如江。\n壁间醉墨任淋浪。",
        "dynasty": "宋",
        "collection_info": null
    },
    {
        "uuid": "9e954adeba7c254c5639725d96a29fd5",
        "title": "临江仙 二月风光浓似酒",
        "author": "葛胜仲",
        "content": "二月风光浓似酒，小楼新湿青红。\n碧琉璃色映群峰。\n更携金凿落，来赏锦熏笼。\n调客旧留□月旦，此花清软纤秾。\n未饶兰蕙转光风。\n赤阑呈雅艳，翠幕护芳丛。",
        "dynasty": "宋",
        "collection_info": null
    },
    {
        "uuid": "05db49b3872cef9fbb790a2d19baa973",
        "title": "临江仙 雪壁歌词题尚湿",
        "author": "葛胜仲",
        "content": "雪壁歌词题尚湿，春风又见轻红。\n一枝斜插映头峰。\n不辞连夜赏，银烛透纱笼。\n白发欺人今老矣，尊前羞见繁秾。\n清香尤嫪虎溪风。\n海棠须避席，佳种谩蚕丛。",
        "dynasty": "宋",
        "collection_info": null
    },
    {
        "uuid": "f0134a8b519f614b45d650f6d3b0639f",
        "title": "浣溪沙 一夜狂风尽海棠",
        "author": "葛胜仲",
        "content": "一夜狂风尽海棠。\n此花天遣殿群芳。\n芝兰百濯见真香。\n劝客淋浪灯底韵，恼人魂梦枕边囊。\n一枝插不□□□。",
        "dynasty": "宋",
        "collection_info": null
    },
    {
        "uuid": "2c675ecfe197a62c558dea836499ea4a",
        "title": "鹊桥仙 凉飙破暑",
        "author": "葛胜仲",
        "content": "凉飙破暑，清歌萦坐，缺月稀星庭户。\n瓜华草草具杯盘，喜共浥、初筵零露。\n天孙东处，牵牛西望，劝汝一杯清醑。\n精灵何必待秋通，为一洗、朦胧今古。",
        "dynasty": "宋",
        "collection_info": null
    },
    {
        "uuid": "b38855ed334160194f9e7a9d97d6a566",
        "title": "临江仙 槛外奇葩江外种",
        "author": "葛胜仲",
        "content": "槛外奇葩江外种，娇春未减酲红。\n画楼晴日敛云峰。\n佛香来海岸，蜀锦荐灯笼。\n今夜那忧杀风景，酒花来斗妖浓。\n江梅冷淡避春风。\n明朝来纵赏，应醉绮罗丛。",
        "dynasty": "宋",
        "collection_info": null
    },
    {
        "uuid": "77fc6ef6739dcfe5887e8d4551595399",
        "title": "蝶恋花 二月春游须烂漫",
        "author": "葛胜仲",
        "content": "二月春游须烂漫。\n秉烛看花，只为晨曦短。\n高举蜡薪通夕看。\n红光万丈腾天半。\n寄语平时游冶伴。\n不负分阴，胜事输今段。\n灯火休催归小院。\n殷勤更照桃花面。",
        "dynasty": "宋",
        "collection_info": null
    },
    {
        "uuid": "413284228fe930f9e6d62c4ffb02d19a",
        "title": "蝶恋花 只恐深夜花睡去",
        "author": "葛胜仲",
        "content": "只恐深夜花睡去。\n火照红妆，满意留宾住。\n凤烛千枝花四顾。\n消愁更待寻何处。\n汉苑红光非浪语。\n栖静亭前，都是珊瑚树。\n便请催尊鸣釂鼓。\n明朝风恶飘红雨。",
        "dynasty": "宋",
        "collection_info": null
    },
    {
        "uuid": "31222a6eb50517387178e090951c237b",
        "title": "蝶恋花 百紫千红今烂熳",
        "author": "葛胜仲",
        "content": "百紫千红今烂熳。\n举烛辉花，莫厌烧令短。\n酒里逢花须细看。\n人生谁似英雄半。\n安得红颜为老伴。\n妙舞花前，杨柳夸身段。\n已倒玉山回竹院。\n清香不断风吹面。",
        "dynasty": "宋",
        "collection_info": null
    },
    {
        "uuid": "31a5eea8aad0b23992d5787e83755a38",
        "title": "蝶恋花 已过春分春欲去",
        "author": "葛胜仲",
        "content": "已过春分春欲去。\n千炬花间，作意留春住。\n一曲清歌无误顾。\n绕梁馀韵归何处。\n尽日劝春春不语。\n红气蒸霞，且看桃千树。\n才子霏谈更五鼓。\n剩看走笔挥风雨。",
        "dynasty": "宋",
        "collection_info": null
    },
    {
        "uuid": "0273e531fd0f5a2b0138e1a2b5dfde94",
        "title": "浪淘沙 又见菊花新",
        "author": "葛胜仲",
        "content": "又见菊花新。\n色浅香匀。\n老人衰病卧漳滨。\n虽是无聊仍止酒，幸有嘉宾。\n不用怨萧辰。\n不似芳春。\n请看金蕊照金尊。\n今夜花前须醉倒，直到黎明。",
        "dynasty": "宋",
        "collection_info": null
    },
    {
        "uuid": "9bd62bfacc6ddde7b4b0a1aae4b6576e",
        "title": "浪淘沙 歌阕斗清新",
        "author": "葛胜仲",
        "content": "歌阕斗清新。\n檀板初匀。\n画堂新筑太湖滨。\n好是黄花开应候，聊宴亲宾。\n上客即逢辰。\n况是青春。\n上林开宴锡尧尊。\n今夜素娥真解事，偏向人明。",
        "dynasty": "宋",
        "collection_info": null
    },
    {
        "uuid": "37a659c4ab4f484dd8e11d4e100b0577",
        "title": "浪淘沙 娱老小亭新",
        "author": "葛胜仲",
        "content": "娱老小亭新。\n丹垩初匀。\n万枝金菊绕溪滨。\n折向华堂遮醉眼，聊用娱宾。\n红烛夜香辰。\n广坐生春。\n月波新酿入芳尊。\n好向花前拚烂醉，不负承明。",
        "dynasty": "宋",
        "collection_info": null
    },
    {
        "uuid": "f8e72f24b1da9e8f5397bc42f1c1e8c3",
        "title": "南乡子 秋水莹精神",
        "author": "葛胜仲",
        "content": "秋水莹精神。\n靖节先生太逼真。\n谈麈生风霏玉屑，津津。\n爽气泠然欲侵人。\n一座尽生春。\n满引琼觞已半醺。\n更把黄花寿彭祖，盈盈。\n数阕新声又遏云。",
        "dynasty": "宋",
        "collection_info": null
    },
    {
        "uuid": "483c0d2c3b8ddcf2f897a9691bcb3db0",
        "title": "虞美人 灵山法会何曾散",
        "author": "葛胜仲",
        "content": "灵山法会何曾散。\n此地神光满。\n丁公潭下百雷霆。\n疑是银河挽下、一齐倾。\n高桥飞观连云起。\n槛外惊湍水。\n大矶才过小矶来。\n应有天孙灵驭、月中回。",
        "dynasty": "宋",
        "collection_info": null
    },
    {
        "uuid": "47bed5ea240604a6277f18a5987d5f60",
        "title": "江神子・江城子 昏昏雪意惨云容",
        "author": "葛胜仲",
        "content": "昏昏雪意惨云容。\n猎霜风。\n岁将穷。\n流落天涯，憔悴一衰翁。\n清夜小窗围兽火，倾酒绿，借颜红。\n官梅疏艳小壶中。\n暗香浓。\n玉玲珑。\n对景忽惊，身在大江东。\n上国故人谁念我，晴嶂远，暮云重。",
        "dynasty": "宋",
        "collection_info": null
    },
    {
        "uuid": "371de269fd938fd1ac61592af5470766",
        "title": "蝶恋花 雨后春光浓似醉",
        "author": "葛胜仲",
        "content": "雨后春光浓似醉。\n着柳催花，节物侵龙忌。\n绣褓香阁当日佩。\n紫兰宫堕人间世。\n歌管停云香吐穗。\n碧酒红裳，共祝鱼轩贵。\n天上阿环金箓秘。\n龟龄鹤寿三千岁。",
        "dynasty": "宋",
        "collection_info": null
    },
    {
        "uuid": "c233cac88bd640720bc6f8edb528412d",
        "title": "蝶恋花 共乐堂深帘不卷",
        "author": "葛胜仲",
        "content": "共乐堂深帘不卷。\n恻恻寒轻，二月春犹浅。\n续寿竞来歌舞院。\n龙涎香衬鲛绡段。\n画栋朝飞双语燕。\n端似知人，着意窥金盏。\n柳外花前同祝愿。\n朱颜长在年龄远。",
        "dynasty": "宋",
        "collection_info": null
    },
    {
        "uuid": "820e7631fbaef12630db520ac18a1fb5",
        "title": "临江仙 郊外黄垓端可厌",
        "author": "葛胜仲",
        "content": "郊外黄垓端可厌，归来移病香闺。\n象床珍簟共委蛇。\n耆婆寻草尽，天女散花迟。\n小雨作寒秋意晚。\n檐声与梦相宜。\n冷侵罗幌酒烟微。\n试评书五朵，何似画双眉。",
        "dynasty": "宋",
        "collection_info": null
    },
    {
        "uuid": "1ad98f3ff7fe69ddb4cf0558af3334ac",
        "title": "渔家傲 岩壑萦回云水窟",
        "author": "葛胜仲",
        "content": "岩壑萦回云水窟。\n林深路断迷烟客。\n茅屋数椽携杖舄。\n人寂寂。\n侵檐万个琅玕碧。\n倦客羁怀清似涤。\n更无一点飞埃迹。\n溪涨慢流过几席。\n寒湜湜。\n凫鹥点破琉璃色。",
        "dynasty": "宋",
        "collection_info": null
    },
    {
        "uuid": "15b95dacd5ee720d6ed21670ad0486b8",
        "title": "渔家傲 叠叠云山供四顾",
        "author": "葛胜仲",
        "content": "叠叠云山供四顾。\n簿书忙里偷闲去。\n心远地偏陶令趣。\n登览处。\n清幽疑是斜川路。\n野蔌溪毛供饮具。\n此身甘被烟霞痼。\n兴尽碧云催日暮。\n招晚渡。\n遥遥一叶随鸥鹭。",
        "dynasty": "宋",
        "collection_info": null
    },
    {
        "uuid": "786cbf72b9d71d23ec013f8221f82c0f",
        "title": "鹧鸪天 小榭幽园翠箔垂",
        "author": "葛胜仲",
        "content": "小榭幽园翠箔垂。\n云轻日薄淡秋晖。\n菊英露浥渊明径，藕叶风吹叔宝池。\n酬素景，泥芳卮。\n老人痴钝强伸眉。\n欢华莫遣笙歌散，归路从教灯影稀。",
        "dynasty": "宋",
        "collection_info": null
    },
    {
        "uuid": "078fa23efabbffb7bee9f9278a0c59b9",
        "title": "鹧鸪天 婆律香深气味佳",
        "author": "葛胜仲",
        "content": "婆律香深气味佳。\n玻璃仙碗进流霞。\n凝膏清涤高阳醉，灵液甘和正焙芽。\n香染指，浪浮花。\n加笾礼尽客还家。\n贯珠声断红裳散，踏影人归素月斜。",
        "dynasty": "宋",
        "collection_info": null
    },
    {
        "uuid": "044e1ae07c961246c4727e61a803500f",
        "title": "点绛唇 秋晚寒斋",
        "author": "葛胜仲",
        "content": "秋晚寒斋，藜床香篆横轻雾。\n闲愁几许。\n梦逐芭蕉雨。\n云外哀鸿，似替幽人语。\n归不去。\n乱山无数。\n斜日荒城鼓。",
        "dynasty": "宋",
        "collection_info": null
    },
    {
        "uuid": "b54d394ed740520fc1a1d2bbaf615393",
        "title": "行香子 风物飕飕",
        "author": "葛胜仲",
        "content": "风物飕飕。\n木落沧洲。\n渐老人、不奈悲秋。\n羁怀都在，鬓上眉头。\n似休文瘦，文通恨，子山愁。\n庭梧影薄，篱菊香浮。\n强招寻、聊命朋俦。\n穷通皆梦，今古如流。\n且渊明径，子猷舫，仲宣楼。",
        "dynasty": "宋",
        "collection_info": null
    },
    {
        "uuid": "14a0ecddab529f8f882c3d9fccc29ff0",
        "title": "诉衷情 清明寒食景暄妍",
        "author": "葛胜仲",
        "content": "清明寒食景暄妍。\n花映碧罗天。\n参差捍拨齐奏，丰颊拥芳筵。\n逢诞日，揖真仙。\n托炉烟。\n朱颜长似，头上花枝，岁岁年年。",
        "dynasty": "宋",
        "collection_info": null
    },
    {
        "uuid": "79ae2b89b988c187ed80feb8dfa6dc33",
        "title": "水调歌头 夜泛南溪月",
        "author": "葛胜仲",
        "content": "夜泛南溪月，光影冷涵空。\n棹飞穿碎金电，翻动水精宫。\n横管何妨三弄，重醑仍须一斗，知费几青铜。\n坐久桂花落，襟袖觉香浓。\n庾公阁，子猷舫，兴应同。\n从来好景良夜，我辈敢情锺。\n但恐仙娥川后，嫌我尘容俗状，清境不相容。\n击汰同情赏，赖有紫溪翁。",
        "dynasty": "宋",
        "collection_info": null
    },
    {
        "uuid": "2c09649b99934d0b8244e60f290706a1",
        "title": "水调歌头 下濑惊船驶",
        "author": "葛胜仲",
        "content": "下濑惊船驶，挥麈恐尊空。\n谁吹尺八寥亮，嚼征更含宫。\n坐爱金波潋滟，影落蒲萄涨绿，夜漏尽移铜。\n回棹携红袖，一水带香浓。\n坐中客，驰隽辩，语无同。\n青鞋黄帽，此乐谁肯换千锺。\n岩壑从来无主，风月故应长在，赏不待先容。\n羽化寻烟客，家有左仙翁。",
        "dynasty": "宋",
        "collection_info": null
    },
    {
        "uuid": "da2928c7baa1e4b7d1022fcf8151e78b",
        "title": "水调歌头 胜友欣倾盖",
        "author": "葛胜仲",
        "content": "胜友欣倾盖，羁宦懒书空。\n爱君笔力清壮，名已在蟾宫。\n萧散英姿直上，自有练裙葛帔，岂待半通铜。\n长短作新语，墨纸似鸦浓。\n山吐月，溪泛艇，率君同。\n吾侪轰饮文字，乐不在歌锺。\n今夜长风万里，且倩泓澄浩荡，一为洗尘容。\n世上闲荣辱，都付寒边翁。",
        "dynasty": "宋",
        "collection_info": null
    },
    {
        "uuid": "6344097f957afc400d54aef48455eec0",
        "title": "木兰花・玉楼春 木阑干外池光阔",
        "author": "葛胜仲",
        "content": "木阑干外池光阔。\n午夜乔林迷岸樾。\n掠船凉吹起青苹，萦水歌声欺白雪。\n檀郎响趁红牙节。\n胡语嘈嘈仍切切。\n人生何乐似同襟，莫待骊驹声惨咽。",
        "dynasty": "宋",
        "collection_info": null
    },
    {
        "uuid": "059e81630376a321fe8d039fe52ee7cc",
        "title": "满庭霜・满庭芳 百不为多",
        "author": "葛胜仲",
        "content": "百不为多，一不为少，阿谁昔仕吾邦。\n共推任笔，洪鼎力能扛。\n不为桃花禄米，雠书倦、一苇横江。\n招寻处，徒行曳杖，曾不拥麾幢。\n山川，真大好，鱼矶无恙，密岭难双。\n听讼诉多就，樵坞僧窗。\n岁月音容远矣，风流在、遐想心降。\n云烟路，搜奇吊古，时为酹空缸。",
        "dynasty": "宋",
        "collection_info": null
    },
    {
        "uuid": "a9f0b1f92fd568f8d9c912f3fb98b3b8",
        "title": "醉蓬莱 望葱葱佳气",
        "author": "葛胜仲",
        "content": "望葱葱佳气，虹渚祥开，斗枢光绕。\n析木天津，正灵晖腾照。\n鹭缀分班，象胥交贡，奉御觞清晓。\n玉殿寒轻，金徒漏永，瑞炉烟袅。\n万宇均欢，示慈颁燕，寿祝南山，庆均凫藻。\n缥缈红云，望九重天表。\n舞兽锵洋，抃鳌欣戴，度管弦声杳。\n历草长新，蟠桃永秀，与天难老。",
        "dynasty": "宋",
        "collection_info": null
    },
    {
        "uuid": "ea696179c34b93ce419f25de6c3f3e96",
        "title": "西江月 羁宦新来作恶",
        "author": "葛胜仲",
        "content": "羁宦新来作恶，穷途谁肯相从。\n追攀十日水云中。\n情谊知君独重。\n寂寂回廊小院，冥冥细雨尖风。\n凤山香雪定应空。\n昨夜疏枝入梦。",
        "dynasty": "宋",
        "collection_info": null
    },
    {
        "uuid": "eb5a4834fb4337c9a4ff541253691804",
        "title": "西江月 山镇红桃阡陌",
        "author": "葛胜仲",
        "content": "山镇红桃阡陌，烟迷绿水人家。\n尘容误到只惊嗟。\n骨冷玉堂今夜。\n莫对佳人锦瑟，休辞洞府流霞。\n峰回路转乱云遮。\n归去空传图画。",
        "dynasty": "宋",
        "collection_info": null
    },
    {
        "uuid": "e578f06b1f5a0a65cef082c6eee989e5",
        "title": "南乡子 柳岸正飞绵",
        "author": "葛胜仲",
        "content": "柳岸正飞绵。\n选胜斋轻漾碧涟。\n笑语忘怀机事尽，鸥边。\n万顷溪光上下天。\n菰苇久延缘。\n不觉遥峰霭暮烟。\n对酒莫嫌红粉陋，婵娟。\n自有孤高月妇仙。",
        "dynasty": "宋",
        "collection_info": null
    },
    {
        "uuid": "6cea938e0af219d49ac1b316214f37aa",
        "title": "浣溪沙 可惜随风面旋飘",
        "author": "葛胜仲",
        "content": "可惜随风面旋飘。\n直须烧烛看娇娆。\n人间花月更无妖。\n浓丽独将春色殿，繁华端合众芳朝。\n南床应为醉陶陶。",
        "dynasty": "宋",
        "collection_info": null
    },
    {
        "uuid": "501ed3be8c505fd89f72f8d311e064ed",
        "title": "浣溪沙 通白轻红溢万枝",
        "author": "葛胜仲",
        "content": "通白轻红溢万枝。\n浓香百和透丰肌。\n丹山威凤势将飞。\n玉镜台前呈国艳，沈香亭北映朝曦。\n如花惟有上皇妃。",
        "dynasty": "宋",
        "collection_info": null
    },
    {
        "uuid": "5a3e44fd93ef4cebeba162db80bd0161",
        "title": "浣溪沙 斗鸭栏边晓路沾",
        "author": "葛胜仲",
        "content": "斗鸭栏边晓路沾。\n华堂醉赏轴珠帘。\n插花人好手纤纤。\n遮护轻寒施翠幄，标题仙品露牙签。\n词人遗恨独江淹。",
        "dynasty": "宋",
        "collection_info": null
    },
    {
        "uuid": "07134ba5eb5e77a2594f997b5c0dbfde",
        "title": "西江月 山外半规残日",
        "author": "葛胜仲",
        "content": "山外半规残日，云边一缕馀霞。\n满城飞雪散苕花。\n万顷溪连罨画。\n柳恽风流旧国，鹤龄潇洒人家。\n肯嗟流落在天涯。\n云水从今起价。",
        "dynasty": "宋",
        "collection_info": null
    },
    {
        "uuid": "f5ce748455998e2208099d887ad6e091",
        "title": "西江月 晚路交游绿酒",
        "author": "葛胜仲",
        "content": "晚路交游绿酒，平生志趣青霞。\n霜风时节近黄花。\n泛宅舟将鹢画。\n不分两溪明月，夜深只属渔家。\n今朝清赏寄情涯。\n肯向萦涂索价。",
        "dynasty": "宋",
        "collection_info": null
    },
    {
        "uuid": "c888728a1a3a9e1cef28c9394bb4cfb7",
        "title": "蝶恋花 风过涟漪纹縠细",
        "author": "葛胜仲",
        "content": "风过涟漪纹縠细。\n十指香檀，惊破交禽睡。\n野蔌溪毛真易致。\n风流未减兰亭会。\n击汰千艘供洛禊。\n映水垂杨，万缕拖浓翠。\n小海一声波上戏。\n殷勤留客千金意。",
        "dynasty": "宋",
        "collection_info": null
    },
    {
        "uuid": "08ff2814315278bbf720d911de89cf59",
        "title": "临江仙 自古吴兴称冷僻",
        "author": "葛胜仲",
        "content": "自古吴兴称冷僻，菰城水浸粼粼。\n回星难望使车尘。\n如何三日饮，并有五行人。\n文似枚皋加敏速，记书易若张巡。\n幕中无用郄嘉宾。\n他年浮枣会，莫忘两溪春。",
        "dynasty": "宋",
        "collection_info": null
    },
    {
        "uuid": "9807c312f8e98f3b104a4bcee68fa855",
        "title": "临江仙 千古乌程新酿美",
        "author": "葛胜仲",
        "content": "千古乌程新酿美，玉觞风过粼粼。\n歌声未办起梁尘。\n九天持斧客，来作绣衣人。\n夙有辞华惊乙览，传闻献颂东巡。\n未应握节久宾宾。\n一封驰诏旨，却醉上林春。",
        "dynasty": "宋",
        "collection_info": null
    },
    {
        "uuid": "56d4d033d002cf981d1e1846c8e45e51",
        "title": "临江仙 小样洪河分九曲",
        "author": "葛胜仲",
        "content": "小样洪河分九曲，飞泉环绕粼粼。\n青莲往事已成尘。\n羽觞浮玉甃，宝剑捧金人。\n绿绮且依流水调，蓬蓬釂鼓催巡。\n玉堂词客是佳宾。\n茂林修竹地，大胜永和春。",
        "dynasty": "宋",
        "collection_info": null
    },
    {
        "uuid": "a95d6c57f083a7f64858afcbf38ec77a",
        "title": "定风波 千叠云山万里流",
        "author": "葛胜仲",
        "content": "千叠云山万里流。\n坐中碧落与鳌头。\n真意见嬉吾已领。\n烟景。\n不辞捧诏久汀洲。\n老去一官真是漫。\n溪岸。\n独馀此兴未能收。\n留与吴儿传胜事。\n长记。\n赤栏桥上揽清秋。",
        "dynasty": "宋",
        "collection_info": null
    },
    {
        "uuid": "0e572204212b0f80ae7324d3d6e5c0a3",
        "title": "定风波 共喜新凉大火流",
        "author": "葛胜仲",
        "content": "共喜新凉大火流。\n一声水调听歌头。\n况有修蛾兼粉领。\n佳景。\n谢公无不碍沦洲。\n平昔短檠真大漫。\n气岸。\n老来都向酒杯收。\n云水光中修禊事。\n犹记。\n转头不觉已三秋。",
        "dynasty": "宋",
        "collection_info": null
    },
    {
        "uuid": "4c6f123c2e3bc1cf6ddf8968b77073a7",
        "title": "浣溪沙 今夜风光恋渚苹",
        "author": "葛胜仲",
        "content": "今夜风光恋渚苹。\n欲教四角出车轮。\n金钗离立座生春。\n神女恍惊巫峡梦，飞琼原是阆风人。\n诏封后院宠儒臣。",
        "dynasty": "宋",
        "collection_info": null
    },
    {
        "uuid": "9a1a36e7cf99037c521f69272fddccff",
        "title": "浣溪沙 溪岸沈深属泛苹",
        "author": "葛胜仲",
        "content": "溪岸沈深属泛苹。\n倾城容貌此推轮。\n可怜虚度二年春。\n暮暮来时骚客赋，朝朝新处后庭人。\n天留花月伴羁臣。",
        "dynasty": "宋",
        "collection_info": null
    },
    {
        "uuid": "11ec355f15a5aec400284b5fb474f07e",
        "title": "浣溪沙 东道殷勤玉斝飞",
        "author": "葛胜仲",
        "content": "东道殷勤玉斝飞。\n华灯倾国拥珠玑。\n玉奴嫌瘦玉环肥。\n缥缈幸闻缑岭曲。\n参差犹隔夏侯衣。\n放开云月出清辉。",
        "dynasty": "宋",
        "collection_info": null
    },
    {
        "uuid": "50f00f72031a9e32d38a6a9512083bb6",
        "title": "瑞鹧鸪 两年人住岂无情",
        "author": "葛胜仲",
        "content": "两年人住岂无情。\n别乘辞华四水清。\n何事千锺勤饮饯，故知一别未能轻。\n解龟虽幸樊笼出，挂席还愁海汐平。\n江草江花都是泪，骊驹休作断肠声。",
        "dynasty": "宋",
        "collection_info": null
    },
    {
        "uuid": "f447e62d7b6c185a9f8b48aa467c3bfb",
        "title": "浪淘沙 步屧对东风",
        "author": "葛胜仲",
        "content": "步屧对东风。\n细探春工。\n百花堂下牡丹丛。\n莫恨使君来便去，不见鞓红。\n雾眼一衰翁。\n无意芳秾。\n年来结习已成空。\n寄语国香雕槛里，好为人容。",
        "dynasty": "宋",
        "collection_info": null
    },
    {
        "uuid": "f2ba807aba16b4214bf8cb33e79fdd6c",
        "title": "蓦山溪 望云门外",
        "author": "葛胜仲",
        "content": "望云门外。\n油壁如流水。\n空巷逐朱幡，步春风、香河七里。\n冶容炫服，摸石道宜男，穿翠霭，度飞桥，影在清漪里。\n秦头楚尾。\n千古风流地。\n试问汉江边，有解佩、行云旧事。\n主人是客，一笑强颁春，烧灯后，赏花前，遥忆年年醉。",
        "dynasty": "宋",
        "collection_info": null
    },
    {
        "uuid": "2e1105a6e2b8705d97636fc0eb823ded",
        "title": "蓦山溪 春风野外",
        "author": "葛胜仲",
        "content": "春风野外。\n卵色天如水。\n鱼戏舞绡纹，似出听、新声北里。\n追风骏足，千骑卷高冈，一箭过，万人呼，雁落寒空里。\n天穿过了，此日名穿地。\n横石俯清波。\n竞追随、新年乐事。\n谁怜老子，使得暂遨游，争捧手，乍凭肩，夹道游人醉。",
        "dynasty": "宋",
        "collection_info": null
    },
    {
        "uuid": "5554af4f365585f4cafcea5c0c0e4a34",
        "title": "嘲茶山",
        "author": "葛胜仲",
        "content": "吴兴紫笋，实产顾渚。\n唐昔底贡，阚山芽吐。\n隼旟出临，虎岩亲驻。\n邻邦刺史，金匏相遇。\n木瓜堂前，穿云浥露。\n烹蒸包发，及春未暮。\n天子称珍，分甘当路。\n今则不然，名毁势去。\n金沙弗湘，玉食弗御。\n敷荣穷山，牢落谁顾。\n如女失宠，空闺自嫮。\n请以千金，买长门赋。",
        "dynasty": "宋",
        "collection_info": null
    },
    {
        "uuid": "140bbb5e9438052f09321fe472c0ad3d",
        "title": "茶山解嘲",
        "author": "葛胜仲",
        "content": "众万之生，于世暂寓。\n一偾一兴，孰知其故。\n退黜奚戚，进升奚慕。\n岂以通塞，顾改常度。\n有如我翁，昔尝掀翥。\n戴纚垂缨，去天尺五。\n今屏山城，亦皆时数。\n左右佩剑，畴可笑侮。\n翁具退省，前言大悞。\n用与不用，智力何预。\n幸同此邦，邂逅承晤。\n结为金兰，安此贫素。",
        "dynasty": "宋",
        "collection_info": null
    },
    {
        "uuid": "1121fb095c05ae2b716ea30d54762487",
        "title": "阅讼诉忽疲起卧少顷復视事",
        "author": "葛胜仲",
        "content": "平明坐早衙，投缿来相踵。\n讼牍鼠雀暗，吏行鳬鹜拥。\n外台竦风棱，檄至亟须捧。\n以身为形役，劾去顾未勇。\n病骨痩栾栾，衰髮希种种。",
        "dynasty": "宋",
        "collection_info": null
    },
    {
        "uuid": "cbad8b97bc64145806ad1fc4d2b80639",
        "title": "送邓宁民罢瑕丘簿",
        "author": "葛胜仲",
        "content": "火云烧晴空，大暑金石流。\n行人口生烟，千里无停辀。\n胡为趣遵路，僚好挽莫留。\n自言为升斗，往日辞亲游。\n儿嬉膝前欢，三载不可求。\n所得较所失，轻重真不侔。\n于兹满秩归，子职冀稍修。\n微官亦何乐，触事有庶尤。\n米盐聒双耳，簿领昏两眸。\n畏首復畏尾，人役不得休。\n岂无读书暇，顷刻但少偷。\n幸此案上历，数日获到头。\n白云已在眼，喜色津津浮。\n我亦厌羁官，如苦南冠囚。\n羡子有行色，去若登昆丘。\n更书纵未下，投劾行当谋。",
        "dynasty": "宋",
        "collection_info": null
    },
    {
        "uuid": "db125a4ab32760964c54b92cb6e42e08",
        "title": "次韵良器真意亭探韵",
        "author": "葛胜仲",
        "content": "我爱陶渊明，脱颖深天机。\n丛菊遶荒径，五柳摇幽扉。\n生逢卯金兴，典午势已非。\n着书但甲子，岁晚频歔欷。\n仕宦聊復尔，樽酒真焉依。\n南亩犹种秫，西山同采薇。\n浩歌归去来，熹微恨晨晖。\n迷途往莫谏，今是庶可几。\n蓄琴但取意，不施絃与徽。\n观其四八目，贤喆在所希。\n出处固有意，夫岂轻行违。\n谁云惮束带，辞荣俄拂衣。\n念彼同产人，抚视因遄归。\n平生共志趣，但有一翟妃。\n少陵罪责子，颇谓达道非。\n右丞鄙乞食，更以人我讥。\n乃知第一流，尚此知音稀。\n妙诗发天奥，流转同衡玑。\n自谓处人境，喧无车马騑。\n心与尘事远，地偏堪遁肥。\n东篱秋色晚，悠然望翠微。\n真意不可辨，佳气随鸟飞。\n诗辞向千载，凛凛犹光辉。\n我生但睎骥，望之有等威。\n行怀斜川游，坐想栗里矶。\n九原不可作，筑亭傍崔嵬。\n独取诗句名，櫩宇殊飞翚。\n岩谷有杳霭，花卉无纷菲。\n修篁寒逼人，坐如霜雪飞。\n诸公赏清致，野服驰鞯鞿。\n经丘復寻壑，不惮历崄崎。\n壶觞更命釂，藻翰各一挥。\n高谈破滞论，妙处端解围。\n食冷或屡暖，哦诗宁忍饥。\n褒假猥见及，责善非所祈。\n愿以靖节语，佩之如絃韦。",
        "dynasty": "宋",
        "collection_info": null
    },
    {
        "uuid": "f79b0e6ba26c1f9da673f33711d91da4",
        "title": "送宁守罢任赴阙四首  其一",
        "author": "葛胜仲",
        "content": "材大多不容，论刚苦难受。\n儒玄阅三朝，伟冯今白首。\n胸中有藏室，设张动掣肘。\n人言专城乐，聊结新安绶。\n独喜众毁言，不及河东守。\n三年四宝堂，红梅倾白酒。\n出处固有在，儿辈浪奔走。\n岂復恨典籤，得州大如斗。",
        "dynasty": "宋",
        "collection_info": null
    },
    {
        "uuid": "1696ed7fd289197cbf2832cb69e1a887",
        "title": "送宁守罢任赴阙四首  其二",
        "author": "葛胜仲",
        "content": "老人聚扶杖，儿啼使君前。\n习知使君清，一觞代一钱。\n六城十万户，焉依刺史天。\n刑清艾作韠，俗朴蒲为鞭。\n赭衣入佗郡，关户得晏眠。\n州乡大作社，击壤歌康年。\n左轓忽照路，更借知无缘。\n愿公治者广，此惠周幅员。",
        "dynasty": "宋",
        "collection_info": null
    },
    {
        "uuid": "0c073848c9f3600127178970a2262642",
        "title": "送宁守罢任赴阙四首  其三",
        "author": "葛胜仲",
        "content": "阳城拙催科，贾谊困迁谪。\n骑曹呼马曹，罚满何止百。\n一笑为阔略，坐免投此帻。\n铃斋父党尊，均礼不赐隔。\n人疑典午公，岂尝有此客。\n连年三露章，慰荐飞络绎。\n自惭骨相屯，顾使议见格。\n途穷窘论报，纸札谩摇擘。",
        "dynasty": "宋",
        "collection_info": null
    },
    {
        "uuid": "db22c9081610120ba3f6f30062bcee3f",
        "title": "送宁守罢任赴阙四首  其四",
        "author": "葛胜仲",
        "content": "紫阳如佳人，晻霭送征舳。\n含愁入长眉，尽敛故时绿。\n语儿已在眼，欢迎走僮仆。\n旧社问枌榆，新径开松菊。\n还家聊作客，行色催辇毂。\n同升纱笼人，拔士有丰禄。\n会当出水镜，一洗凡眼肉。\n跻荣赤墀涂，雁门诗可復。",
        "dynasty": "宋",
        "collection_info": null
    },
    {
        "uuid": "299242df33f758a66852de5462c4fefa",
        "title": "兖学叙旧呈子充",
        "author": "葛胜仲",
        "content": "羲和无停轮，年鬓日夜改。\n惟有金兰心，岁晚依然在。\n颇忆四门舘，研席同诸生。\n聫名理朱穆，结驷留阳城。\n缟纻初定交，车裘容共敝。\n骏马驰春风，休沐章台市。\n年少未涉道，惟论场屋文。\n鼻息拂霄汉，心期勇风云。\n春闱鎻儒仙，试席两心竞。\n阆仙时乞灵，孤懿肯移病。\n喜君先得桂，时我犹飘蓬。\n鳯凰黄鹄叹，振手国门东。\n离羣十周星，为僚一都会。\n涵牛鼎烹鷄，邑小非材配。\n理县不用谱，政如密与蒲。\n糗水代厨传，木索閒庭除。\n肯怜冰子穷，夜冻午不粒。\n绨袍累故人，口腹烦安邑。\n更迂长者辙，来顾空宇中。\n坐令羁官兴，不復嘆秋风。",
        "dynasty": "宋",
        "collection_info": null
    },
    {
        "uuid": "5be7c3af73db5ee76e1946c9c864c6fd",
        "title": "立秋日六兄将仕先入都赴铨试会饮东郊作诗送之",
        "author": "葛胜仲",
        "content": "缺月耿疏林，凉飈拂轻袵。\n荒溪趣遵涂，客子敢安枕。\n自言赴铨府，试判取微廪。\n清时广招延，选部杂流品。\n门子萃金张，文人富曹沈。\n春秋两较试，器业一精审。\n探珠到渊洄，求金自沙墋。\n腾装分区区，蓄志常懔懔。\n家翁昔初仕，恬退声藉甚。\n求閒绝外慕，行义鄙中荏。\n以兹久淹蟠，通籍才十稔。\n飘然宦游倦，遽以归休谂。\n优恩得世禄，纶告下绨锦。\n兄材济世美，圣读近天禀。\n所长皆盖人，无一可镌锓。\n摛辞昔贤均，说经余子噤。\n临书蛇蚓结，搊琴鱼鲔淰。\n辛勤客虞庠，藜藿就烹餁。\n谓当妙穿杨，百中羽皆饮。\n如何遭刖频，归步每踔踸。\n兹行定焚舟，已事空拾渖。\n将期冠羣英，喜剧不能寝。",
        "dynasty": "宋",
        "collection_info": null
    },
    {
        "uuid": "f1e1bc6d7e126ce9f9859c65bd63b5ac",
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其一",
        "author": "葛胜仲",
        "content": "三吴炊未熟，祗命挈挈东。\n铅刀一何补，粮食赋頖宫。\n寥寥坐空庐，寂寞如扬雄。\n引脰望南境，不及马牛风。\n何如广文饭，终岁与子同。\n年颜吾老矣，痴愚心尚童。\n子虽齿髪少，操行一老翁。\n岂独友于厚，政赖博我功。\n儒玄各精诣，衮衮倾谈丛。\n欲知不常处，乃在阿堵中。",
        "dynasty": "宋",
        "collection_info": null
    },
    {
        "uuid": "2b7447b514f81388e7df11c2759fc546",
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其二",
        "author": "葛胜仲",
        "content": "此子早树立，抗志高浮云。\n委蛇处州巷，颇以隽秀闻。\n挟书从我游，追琢益自勤。\n便便经与史，用志初不分。\n疑篇了咄嗟，确论摧纷纭。\n文辞近道要，见者笔为焚。\n差肩鲁诸儒，蔼蔼扬清芬。\n秋风济阳战，足扫千人军。\n只今呼贺酒，伫子归策勲。",
        "dynasty": "宋",
        "collection_info": null
    },
    {
        "uuid": "61490e85ef60fb3f9a1b7d43b5d8030d",
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其三",
        "author": "葛胜仲",
        "content": "寒斋篁竹间，墙屋久不葺。\n旁穿及上漏，雨过满床湿。\n忍饥哦诗书，亭午或未粒。\n先生自不饱，濡沫岂能及。\n出门有纷奢，囊空自羞涩。\n世事不如意，八九更论十。\n问君胡不归，肄业乃其急。\n自言苦心志，更觉聦明入。\n谁能学仲卿，夜抱牛衣泣。\n说经已铿铿，青紫真可拾。",
        "dynasty": "宋",
        "collection_info": null
    },
    {
        "uuid": "ddcc284daeb28dd93154e718619cb834",
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其四",
        "author": "葛胜仲",
        "content": "寥寥里选空，龊龊士风丧。\n狂澜欲东之，泛滥不可障。\n词场自衒鬻，相与计留放。\n夸毗徒一名，倾排至千状。\n不知厉术业，徒欲挤辈行。\n黄生独往资，风义古人抗。\n悠悠衰俗中，此士真可壮。",
        "dynasty": "宋",
        "collection_info": null
    },
    {
        "uuid": "8f6388181b4ffd575326dc6dcbcbe908",
        "title": "送友赴试鉅野送之西门时方有外舅之戚极目无聊归不得卧作诗五首却寄以风云入壮怀为韵  其五",
        "author": "葛胜仲",
        "content": "江南一纸书，沉忧割中怀。\n嗟予足忧患，生世苦不谐。\n匆匆子行色，适与远讣偕。\n破涕彊出祖，尊酒不及排。\n还归坐讲肄，寒篠摇空斋。\n推门误相从，忽惊形影乖。\n谁云阻一舍，目断真天涯。\n念子早自力，清明播朋侪。\n触热赴夷路，跨马脚不鞋。\n自言取乡送，通显资其阶。\n临别何以赠，手板裁香楷。",
        "dynasty": "宋",
        "collection_info": null
    },
    {
        "uuid": "7973815b4649c40260b89e0705ee005d",
        "title": "寄题长安谭损之遐观阁",
        "author": "葛胜仲",
        "content": "干坤一浩荡，小智自窘拘。\n低徊裈中蝨，龌龊辕下驹。\n达人独矫首，抗志在八区。\n归来绕荒径，所喜觉迷途。\n时读穆满传，乍观山海图。\n林木凈交荫，所见与道俱。\n谁能远羁宦，五斗一丈夫。\n筑阁者谁子，无乃柴桑徒。",
        "dynasty": "宋",
        "collection_info": null
    },
    {
        "uuid": "6fe23cbe006b93b7551f99b27937a558",
        "title": "次韵张宏道劝释奠致斋",
        "author": "葛胜仲",
        "content": "斋居屏尘务，况復儒宫清。\n木落必粪本，祭菜敢不诚。\n瑚簋见三代，错落罗两楹。\n骨冷破梦境，虚窗坐黎明。\n祠官趣盥颒，珊然环佩声。\n巍巍素王像，视若四海营。\n当时杏坛士，与享彯华缨。\n乐教属昭代，弟子陈歌笙。\n端如从陈蔡，琴舞纷纵横。\n元功流万祀，德大遍诸生。",
        "dynasty": "宋",
        "collection_info": null
    },
    {
        "uuid": "2cfb03789f66f9eda04159160837befd",
        "title": "次韵卢行之知原见赠",
        "author": "葛胜仲",
        "content": "元丰诗礼将，勲略传万口。\n长城国西陲，寄託十年久。\n折棰笞黠羌，游魂屡穷走。\n羊公缓裘带，李广静刁斗。\n黑头已青云，日昃笑击缶。\n阴功与忠谏，二俱宜有后。\n绳绳丈夫子，茂宰最称首。\n不裁犹能裁，应有既尽有。\n丘坟三十车，习復不置手。\n尚友千载人，岂论骨已朽。\n芳兰秀深林，嘉芑就菑亩。\n宜为数旬客，顾作三日妇。\n行闻尺一来，内阁延枚叟。",
        "dynasty": "宋",
        "collection_info": null
    },
    {
        "uuid": "04a417d7e0d644bb9c8dea54b604ea9f",
        "title": "次韵季明",
        "author": "葛胜仲",
        "content": "我生任飘荡，所向如虚舟。\n谁能涉险难，入此正急流。\n行止两无累，自遂逍遥游。\n巉路岂不佳，夙意非所留。\n迎亲四门舘，登道初麦秋。\n政喜寝门近，敢言征路悠。\n山阳雨连月，平陆不可求。\n居将杂蛙黾，渚不辨马牛。\n淮湖共瀰漫，以为行者忧。\n今朝好风色，歌笑轻阳侯。\n红鳞上圉圉，可以供殽羞。\n便呼拍浮船，甘味苴两头。\n坐待缺月挂，玉斧亦可修。\n酩酊聊自彊，淹速非人谋。\n数程次京国，犹待半蓐收。\n相从共蒲酒，赖有嵇阮俦。",
        "dynasty": "宋",
        "collection_info": null
    },
    {
        "uuid": "3e43ed180684aa1e84cd5db1c7b268b9",
        "title": "再和示季明",
        "author": "葛胜仲",
        "content": "剑不用置履，柏非可为舟。\n古来倜傥士，渠肯甘凡流。\n君材早迈往，华问驰交游。\n高文笔如扫，隽辨舌不留。\n白黑自了了，皮裏藏阳秋。\n拥卷得渊旨，奋辞祛缪悠。\n身虽不求人，政自人所求。\n恢恢有余刃，所见无全牛。\n亨衢恐不免，位遇岂足忧。\n初官三语掾，审克裨藩侯。\n退公丰暇裕，问学日益羞。\n行为孔独诵，端以贾长头。\n嗟余过立境，没没谢藴修。\n广文一饭足，其他非所谋。\n胜境定时访，良书亦可收。\n但恐与君别，无復往朋俦。",
        "dynasty": "宋",
        "collection_info": null
    },
    {
        "uuid": "e309fa70dd2d0c072fc72da26f19fd37",
        "title": "诵金刚经满二藏偶作",
        "author": "葛胜仲",
        "content": "我诵大智度，非疾无日空。\n铜炉海岸香，亦復充凈供。\n积数向洛义，而实未尝诵。\n凡诸有为法，实如幻泡梦。\n一字本不立，况有千百颂。\n不受一切法，乃簉预流众。\n于法有所得，十八成不共。\n妙理端会心，筌蹄那復用。",
        "dynasty": "宋",
        "collection_info": null
    },
    {
        "uuid": "29aa5493b21910aeea5ea7a3c2b4afb6",
        "title": "妙凈院",
        "author": "葛胜仲",
        "content": "入门无行路，十顷涨方塘。\n藉叶受微雨，瑟瑟泻沧浪。\n石梁一何伟，延袤百肘长。\n临流两华屋，东西蔚相望。\n云堂始断手，润蒸松桂香。\n弛檐谐云卧，何殊赞公房。\n夜步庭除月，心与空水凉。\n世人侈居第，规永庇蒸尝。\n墓木未及拱，破鬻何披猖。\n何如施给园，千载绵宝坊。\n君看寺前村，至今俞氏昌。",
        "dynasty": "宋",
        "collection_info": null
    },
    {
        "uuid": "3e48bba3cc1f4ba9f1eff15accea93bc",
        "title": "禅静寺",
        "author": "葛胜仲",
        "content": "古寺邻曹崇，怪石罗庭户。\n奇礓漫难名，鬰林不知数。\n集虚竦苍桂，左纽真独步。\n两诗照丹壁，好在支与许。\n却坐留芳轩，松竹发佳趣。\n山行未觉疲，更问劳劳路。",
        "dynasty": "宋",
        "collection_info": null
    },
    {
        "uuid": "3bd48bb162ec818b3fe4b747949b24c6",
        "title": "采芝庵明辨师求泉名以月光命之",
        "author": "葛胜仲",
        "content": "方池洌寒泉，湛湛缨可濯。\n其源出阳崖，其委则阴壑。\n斋盂给晨炊，茗椀共午酌。\n道人习水观，趺坐閒两屩。\n性水了真空，非以识心度。\n浮幢诸刹海，视身同不涸。\n为名月光泉，永配一宿觉。",
        "dynasty": "宋",
        "collection_info": null
    },
    {
        "uuid": "84bfb8af37a905d3164b2e76e1543492",
        "title": "己丑次梅溪乐平寺兄子宗丞尝监镇即寺为廨卒官晚之东庄",
        "author": "葛胜仲",
        "content": "兰陵华腴姓，数不到吾族。\n何堪从子贤，变灭石火速。\n早搴东堂桂，宗寺副惇睦。\n迎亲官就此，半载欢水菽。\n方开万里涂，一蹶遽折轴。\n我时跼里居，十起愧骨肉。\n朅来访遗踪，徙倚寒溪曲。\n人与紫梅花，二俱不可续。\n忧端齐前山，东庄写松竹。",
        "dynasty": "宋",
        "collection_info": null
    },
    {
        "uuid": "93077e294fc205555efc0b594bef3732",
        "title": "次去非韵简元忠使君",
        "author": "葛胜仲",
        "content": "翻飞堕青冥，岩邑漫濡迹。\n脱无贤已交，久矣去移疾。\n兴州天下士，奇节非碌碌。\n魁然索价高，未肯轻沽玉。\n居閒时过我，端若右尹夕。\n文词天分工，沈诗更任笔。\n蝉连语入微，不觉听更仆。\n旧交半廊庙，勲阀藏帝箓。\n毋宁一麾出，不屈数旬客。\n五十始过二，荣途尚努力。\n才资况加人，何止什与百。\n是事姑置之，秋日方在翼。\n鲜鲜黄金花，冷艷照墻屋。\n郊原沐时雨，枯槁苏霑足。\n城南天息河，流水有令德。\n相携共击汰，泛此寒湜湜。",
        "dynasty": "宋",
        "collection_info": null
    },
    {
        "uuid": "f868ed968ac2a0508661b55f7e7f4a14",
        "title": "九月二十四日陪少藴左辖饮朱氏林亭以朱行中寄其弟诗为韵席上同赋",
        "author": "葛胜仲",
        "content": "萧晨天宇澄，云物扫氛霿。\n寒飈振飞藿，策策商声中。\n官散无町畦，出若孤云縦。\n仰怀山中相，隐居邻二仲。\n驾言访精舍，连日食指动。\n午坐烹茶龙，夜饮烧烛凤。\n殷勤数啖我，省烦惭闵贡。\n美哉澄空堤，松竹鎻巗洞。\n怪石初平留，嘉树橐驼种。\n山水有清音，招隐诗可诵。\n初如叩清角，乍若听幽美。\n窥临已不恶，况乃陪营从。\n清谈木霏屑，圆机盘走汞。\n清寒逼吟魄，不起梨云梦。\n半生了官事，今假幸少空。\n坐有第一流，不饮宜自讼。\n人生行乐耳，急若奉漏瓮。\n东山恐不免，衮职行登用。\n槎通天衢升，茅茹诸贤共。\n惟有数奇人，辛苦仍耘葑。",
        "dynasty": "宋",
        "collection_info": null
    },
    {
        "uuid": "12d8720e6f7ef06d0c92fde8efa30129",
        "title": "蒙左辖復次韵见寄復赋一首",
        "author": "葛胜仲",
        "content": "四海吴兴公，嗜学屏尘霿。\n妙龄仪天朝，献纳言必中。\n轩轩云鹏升，洋洋壑鱼纵。\n内庭大手笔，傅班真伯仲。\n武库富所藏，砥柱矻不动。\n骯脏妨居中，大观俄归鳯。\n归来一丘壑，弹冠谢王贡。\n嶪峨悬溜山，窈窕琦玕洞。\n奇礓不待辇，桐竹已前种。\n神畀贾长头，天扶孔独诵。\n衡霍缩地来，林深听幽咔。\n轩池揽风月，杖屦屏营从。\n山赀自足了，不待烧铅汞。\n斯文未应丧，审象俄入梦。\n岩廊翊元化，告猷无日空。\n上游倚韬钤，出听秣陵讼。\n方将脍刘闢，行酒赢万瓮。\n急流自勇退，惟深閟神用。\n行藏亦何常，此道圣贤共。\n终为岩野霖，且并苕溪葑。",
        "dynasty": "宋",
        "collection_info": null
    },
    {
        "uuid": "a4f66165ea1baad80b28129960587a4c",
        "title": "盆池放鱼呈曹文中",
        "author": "葛胜仲",
        "content": "小鱼如针锋，大鱼如柳叶。\n舍之石斛中，泼泼逝鳞鬛。\n秋毫麸与籺，腹果意各惬。\n渺如在湖海，不叹杯水狭。\n笑之復自笑，邑小大邦摄。\n摇足已恐堕，一动不敢輙。\n廪人给五斗，饘粥周儿妾。\n虽然颇自适，携杖园日涉。\n岂羡蝉冕窟，迁擢等常猎。\n漆园信知鱼，非惟常梦蝶。",
        "dynasty": "宋",
        "collection_info": null
    },
    {
        "uuid": "57bf0a8116b366a7ba7eb6e8dfadeda3",
        "title": "辛卯次雾山大明院进士万廷老介来谒",
        "author": "葛胜仲",
        "content": "石桥跨斯干，路转得佛庙。\n叩钟集黑衣，迎我千指闹。\n龙宫五十轴，金碧烂相照。\n空翠霑我襟，冥蒙认堂奥。\n无乃张公超，五里方术妙。\n邻居一逢掖，作名屣为倒。\n莫言山未深，终当隐玄豹。",
        "dynasty": "宋",
        "collection_info": null
    },
    {
        "uuid": "d854d35feff83100332ddb39dc6d424b",
        "title": "寄友卿窄韵一首",
        "author": "葛胜仲",
        "content": "昔子游鲁中，飘然起幽栖。\n翛翛一书簏，长物无所携。\n辛勤涉长道，足趼面目黧。\n自言寡闻识，走俗多沉迷。\n今不勇自奋，蹉跎将噬脐。\n类渇欲石髄，如蒙想金篦。\n来簉胄子席，求言学端倪。\n嗟予浅闻道，太仓之一稊。\n松菊有荒径，桃李无成蹊。\n胡能使糓似，每每頳颜低。\n晨昏不予舍，三岁改摄提。\n对案但苜蓿，有黍多无鷄。\n一笑为流啜，甘若羊新刲。\n秋霜八九月，絺绤临风凄。\n宁甘范叔寒，不求故人绨。\n夜窗经与史，短檠照栖栖。\n靡曼一不顾，端如金日磾。\n嘉子甚年少，老成同齿齯。\n照庭真玉树，饤座称佳梨。\n为文颇挺拔，绝去翰墨畦。\n声华出诸彦，籍籍喧青齐。\n遂收济北荐，谓即辞蒿藜。\n如何尚龃龉，时命多乖暌。\n方今天子圣，隆学古与稽。\n美化浃辽夏，文星动娄奎。\n郡邑各黉宇，夏屋华榱题。\n师儒自廷授，望实多金闺。\n大烹极鼎味，岂復嗟盐齑。\n月书季有考，升舍兹其梯。\n吾邦矧多士，擅富浙水西。\n文华灿星斗，光彩腾虹霓。\n似闻与二难，同起公堂跻。\n侃侃共辉映，乳酪兼酥醍。\n文高各扬迈，质美皆悬黎。\n生资固不凡，器用况已犀。\n先生力推引，同志无倾挤。\n亨涂可自致，如车资軏輗。\n明年抜寒俊，一封下芝泥。\n乡校伫宾贡，跋马登隋堤。\n谈笑取通显，岂直组与圭。",
        "dynasty": "宋",
        "collection_info": null
    },
    {
        "uuid": "d12507a7f5cff61c9bbbf1d57545f117",
        "title": "张周韩侍御迁居北市示诗次韵",
        "author": "葛胜仲",
        "content": "神羊厌峨冠，铜虎出分土。\n一区久未卜，薄遽归无所。\n寓居得爽垲，众口粗安堵。\n委怀荣槁外，长歌乐韶武。\n自言倦霜台，笔端有萧斧。\n毋宁乞小愒，松菊问衡宇。\n未看武当山，聊踏南梁鼓。\n浮生皆寄耳，莫作飘流苦。\n要津况虚位，掀腾在仰俯。\n政恐尺一来，均人隔绥抚。",
        "dynasty": "宋",
        "collection_info": null
    },
    {
        "uuid": "2536248fd29b7a97231ae3325ef5baa5",
        "title": "朱偃吹笛",
        "author": "葛胜仲",
        "content": "李谟美梁州，独孤生窃笑。\n声既杂夷乐，迭復误水调。\n区区许云封，女子称商肖。\n天宝小部乐，能使玉妃釂。\n论竹取云梦，不老不可少。\n七月望一周，生伐以此料。\n韦郎衒名管，半曲裂数窍。\n风流渺无继，是子差可教。\n安得君山翁，渔艇巴陵道。\n擫捻三五声，万籁发天妙。\n清音彻四山，猿鸟惊飞噭。\n大管藏合拱，直俟元君召。",
        "dynasty": "宋",
        "collection_info": null
    },
    {
        "uuid": "93acd8efa283cf09934c09be5aeea6ff",
        "title": "壬辰次灵峰山百福院",
        "author": "葛胜仲",
        "content": "豺虎纵鬰攸，此寺神独赦。\n楼台倚山腹，碧瓦粲相射。\n奔崖插云霄，缩地见衡华。\n竹翠染僧裾，泉声喧佛舍。\n峰峦佳有余，顾揖真不暇。\n我欲陟山椒，嶝崄未应怕。\n摩娑旧圣石，政恐嫌俗驾。\n感慨明义师，徘徊一悲咤。",
        "dynasty": "宋",
        "collection_info": null
    },
    {
        "uuid": "f867fb70c94f9c7dd6be39d780da7ee9",
        "title": "披云台",
        "author": "葛胜仲",
        "content": "深公出东都，山色已清好。\n流行沧江上，快意时绝倒。\n洗尽眼界尘，招提迹如扫。\n众挽来灵山，世故亦相恼。\n平生爱山心，不厌更幽讨。\n扪萝开细岑，脱履藉丰草。\n聊烦坡陀石，坐此突兀老。\n是身端如云，去住殊未保。\n孤峰起孤烟，晴湖漾晴昊。\n宾主两忘言，可为知者道。",
        "dynasty": "宋",
        "collection_info": null
    },
    {
        "uuid": "a565ba20b6e6d8968b5b9d2e217f1c91",
        "title": "跋胡德辉诗卷",
        "author": "葛胜仲",
        "content": "一官三语掾，驱车大河北。\n饭涩羹亦稀，哦诗写胸臆。\n作者非难到，已自入阃域。\n邮筒远相饷，我岂今衡尺。\n粗能擿陇云，亦不误雌霓。\n千里得行记，了了所见历。\n士材有如此，磊落固易识。\n寄语直指公，勿作寒蝉默。",
        "dynasty": "宋",
        "collection_info": null
    },
    {
        "uuid": "c5fa297ab1fd044efc74acb0f863aec2",
        "title": "德辉次旧韵见寄復和",
        "author": "葛胜仲",
        "content": "邗沟别清扬，十稔限南北。\n羁游多面交，从谁吐心臆。\n初筵羣玉府，香誉蔼区域。\n如何窽言加，进寸輙退尺。\n归来赋郊居，邀客赏冰霓。\n青云一蹙易，斜飞要游历。\n水镜岂无人，瑾瑜固易识。\n君子有常道，要不失语默。",
        "dynasty": "宋",
        "collection_info": null
    },
    {
        "uuid": "afe5c34642603355d9bd11738d4e1363",
        "title": "题柘城怀古亭",
        "author": "葛胜仲",
        "content": "陈本太姬封，卒以夏姬乱。\n君臣同宣淫，父子并遘患。\n直谏洩冶死，诈忠巫臣窜。\n郢兵讨少西，昊墟且为县。\n呜呼女戎祸，陈祚仅如綫。\n余波及羊舌，伯石实首难。\n我行径株林，怀古一兴叹。\n流波似当时，惟有城东涣。",
        "dynasty": "宋",
        "collection_info": null
    },
    {
        "uuid": "06275eeeac3038185facea25adf821c3",
        "title": "癸巳次古浮山普慈寺",
        "author": "葛胜仲",
        "content": "老人百念冷，看山独不足。\n未能寻地肺，聊復访天目。\n路出古浮山，木杪飞华屋。\n松迷突兀殿，云鎻窈窕谷。\n高阁藏复道，朱栏穿屈曲。\n羲和隐昆崙，借此休驺仆。\n小摘园中蔬，充我属餍腹。\n缅怀峨豸翁，草庐亲卜筑。\n意恃金匕药，终亦戢一木。\n不如学无生，妙谛祖身毒。",
        "dynasty": "宋",
        "collection_info": null
    },
    {
        "uuid": "9f0aecd71d9629fb1cd373c202fc608b",
        "title": "甲午次东天目山紫阳观梁武初置昭明太子勒碑纪当时恩奬之盛",
        "author": "葛胜仲",
        "content": "萧公老寺主，亦復知寻真。\n大同筑精舍，招延羽衣宾。\n园囿廓数里，严更纷徼巡。\n东宫奋鸿笔，纪事传坚珉。\n山基半吴境，高与帝所邻。\n伟哉古石室，空洞容千人。\n当年许远游，自此升玉宸。\n至今雪山草，灵苖杂荆榛。\n幽池湛寒水，亦说栖龙鳞。\n灵物有变化，谁能穷其神。\n窥临拟仙去，未信隔两尘。",
        "dynasty": "宋",
        "collection_info": null
    },
    {
        "uuid": "51cb727f73e10a8c023142949273a791",
        "title": "乙未次普信院与首座惟表谈道",
        "author": "葛胜仲",
        "content": "蓐食起紫阳，憩寺始亭午。\n清幽释子居，山影落窗户。\n楼台互相临，云石粲可覩。\n阴崖溜清泉，甘美过牛乳。\n山僧立胜事，争以筠筒股。\n表公久游方，妙谛明佛祖。\n虽未众拆床，已见屦满户。\n相携环翠堂，身觉度飞羽。\n登临固已往，况乃真吾土。",
        "dynasty": "宋",
        "collection_info": null
    },
    {
        "uuid": "bde6d395727f6ed8e7cd2edb5af1873e",
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其一",
        "author": "葛胜仲",
        "content": "往岁遇寒食，亲宾相与娱。\n飘零客异土，对之浑若无。\n岂不念佳节，寸心愁欲枯。\n花间有好鸟，劝我提胡卢。\n一醉聊自适，醉梦归东吴。",
        "dynasty": "宋",
        "collection_info": null
    },
    {
        "uuid": "0b0b9588eaf03a3687b6ee763a7a92e9",
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其二",
        "author": "葛胜仲",
        "content": "异县遇寒食，怅然怀我家。\n千里遥相望，各在天一涯。\n佳节无与同，冉冉悲年华。\n鸣禽花底聒，舞燕风中斜。\n物情各自在，羁束诚可嗟。",
        "dynasty": "宋",
        "collection_info": null
    },
    {
        "uuid": "7afc24e751b98d6d15869fdac7c0911d",
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其三",
        "author": "葛胜仲",
        "content": "天涯遇寒食，嘉节无与对。\n独酌一杯酒，慷慨使心痗。\n来者復可追，既往那復悔。\n翛然畎亩心，敢忘犬马爱。\n之推自欲隐，去去何所怼。",
        "dynasty": "宋",
        "collection_info": null
    },
    {
        "uuid": "7fc3cd1bec5c7bc434f9b29f48238dc7",
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其四",
        "author": "葛胜仲",
        "content": "嘉节遇寒食，春阴犹作寒。\n闽人不知重，浑作等闲看。\n饧粥不復煮，青枫谁与钻。\n开窗延霁景，修竹正团栾。\n翠眉双侍女，对此一樽残。",
        "dynasty": "宋",
        "collection_info": null
    },
    {
        "uuid": "34e92f9022275a27cf53fde49aaa000f",
        "title": "余谪沙阳地僻家远遇寒食如不知盖闽人亦不甚重其节也感而赋诗五首以杜子美无家对寒食五字为韵  其五",
        "author": "葛胜仲",
        "content": "逐客已凄凉，矧復值寒食。\n花深日迟迟，院静春寂寂。\n雨余山吐青，日落霞扫赤。\n浙江渺何在，三月无消息。\n弃置勿復陈，吾心乃如石。",
        "dynasty": "宋",
        "collection_info": null
    },
    {
        "uuid": "90c43b0213441f264970197020fc8ae2",
        "title": "涉汝诗",
        "author": "葛胜仲",
        "content": "居官行两周，出郭劣半里。\n名称临汝守，初未涉汝水。\n今朝破巨浪，万顷寄一苇。\n源从天息山，此地乃其委。\n青嵩正北踊，紫逻復西峙。\n两岸千万峰，落影照清泚。\n下濑剧迅速，舟轻如激矢。\n周南滞留恨，此假聊一洗。\n怅无周旋人，同载如郭李。\n似闻汝阴湖，扬尘清颍尾。\n醉翁漾舟处，无復碧染指。\n岁月供感概，人事有迁徙。\n兹水美洋洋，正堪行乐耳。",
        "dynasty": "宋",
        "collection_info": null
    },
    {
        "uuid": "668c31e01641c82fa940e24ba828b85d",
        "title": "再和涉汝诗呈去非伯仲",
        "author": "葛胜仲",
        "content": "清汝如荆溪，不异我州里。\n奔流相豗蹙，敢谓衣带水。\n携宾泛漫汗，画鹢延缘苇。\n出城散腰脚，朱墨逃纷委。\n却望城中塔，烟林隐孤峙。\n何人貎清景，墨笔可就泚。\n幽寻要关楗，善饱未遗矢。\n尘缨政堪濯，凡髓亦可洗。\n不须学东山，韶颜载桃李。\n顾当似白傅，玉粒炊船尾。\n脍缕斫鲜鳞，遣客动食指。\n风流得意事，一官不愿徙。\n脱有戚戚时，晤言消之耳。",
        "dynasty": "宋",
        "collection_info": null
    },
    {
        "uuid": "88db813018662ff7de8720574a118564",
        "title": "送侄元延之官",
        "author": "葛胜仲",
        "content": "浮游五岭南，屐裙遍迁客。\n宠以鳌冠诗，独步文章伯。\n十年未得调，浪有声华白。\n来寜未死叔，知费几马策。\n相携泛清汝，壶酒映山碧。\n肯嗣陈留风，一笑饮为剧。\n清途子初延，我老欲投劾。\n出处政参辰，此欢寜易得。",
        "dynasty": "宋",
        "collection_info": null
    },
    {
        "uuid": "68c881e5b7b9a23031f0e97f5a512680",
        "title": "俞居易兄弟并时为属邑长示其父所藏东坡送行诗用其韵跋卷末",
        "author": "葛胜仲",
        "content": "吾州两支邑，伯季俱鸣琴。\n清谈一倾倒，亹亹正始音。\n文室赖芝兰，药笼资桂参。\n猥示晏楹书，什袭缄藏深。\n好事识雅趣，扬美知孝心。\n跻荣荷门基，行矣勋业寻。",
        "dynasty": "宋",
        "collection_info": null
    },
    {
        "uuid": "ac924e29bff87525c8da6208b9f1c5ef",
        "title": "戊戌次福胜院",
        "author": "葛胜仲",
        "content": "锦溪足墟落，高陆推繁华。\n岂惟邑屋富，政自山水佳。\n幽清背人境，千柱梵王家。\n巍巍二子亭，云表飞檐牙。\n我生功名忤，岩壑为生涯。\n山僧类祝田，施薄求者奢。\n乞书鸣刹疏，无鹅惟泼茶。\n一笑为涉笔，勿笑蟠秋蛇。",
        "dynasty": "宋",
        "collection_info": null
    },
    {
        "uuid": "fb39fda048e3ff014ee014e9e9b72789",
        "title": "比作青萝山塔记并徐敏求墓铭皆蒙宏道为书作诗以谢",
        "author": "葛胜仲",
        "content": "文苑无飞声，碑板谬见赴。\n结因时佞佛，书美间谀墓。\n从僚乞正书，见许不嫌屡。\n虞筋与柳骨，浓纤皆合度。\n浮海观鸿戏，抉石逢猊怒。\n吾文敢言绝，骥尾蝇所附。\n它年翰墨场，不朽知有助。",
        "dynasty": "宋",
        "collection_info": null
    },
    {
        "uuid": "e0a1a0cf0cbfbd87b89a31342628768e",
        "title": "次长清寺",
        "author": "葛胜仲",
        "content": "迎宾一红亭，栋宇飞半岭。\n松筠引幽步，以渐入佳境。\n阴风起涧壑，凛冽噤蛙黾。\n归云拥僧裓，飞溜入茶鼎。\n搘笻熏风阁，玉溪两峰并。\n中阙认牢山，一点烟鬟整。\n我来见所见，赍恨在俄顷。\n丘樊绝泥滓，钟鼎值机穽。\n老逐黑衣居，此心真炯炯。",
        "dynasty": "宋",
        "collection_info": null
    },
    {
        "uuid": "7d1ced66be770760bb2abb4b88920a53",
        "title": "至南阳却寄吴兴诸僚",
        "author": "葛胜仲",
        "content": "震州推不去，游食岁月久。\n尺一从天来，换作秦头守。\n迎新无竹马，记旧已刍狗。\n迂愚敢护前，警发赖鞭后。\n独坐百花堂，还忆百花酒。",
        "dynasty": "宋",
        "collection_info": null
    },
    {
        "uuid": "5fdf0db8b89d6f5e00c204469431a83c",
        "title": "与襄阳太守张亚仲泛汉江",
        "author": "葛胜仲",
        "content": "春波涨酦醅，绿净疑染黛。\n神女昔江皋，翫珠仍解佩。\n沙光射目明，浪影摇风碎。\n乐哉今日游，放溜舞滂湃。\n华觞挹空阔，迭鼓助击汰。\n仰视白铜堤，岑楼飞綵绘。\n游女凭危栏，纷若五家队。\n真想谢窘拘，意有千里快。\n远岸指烟蓝，飞流罗水硙。\n尚想竞渡时，千船唱何在。",
        "dynasty": "宋",
        "collection_info": null
    },
    {
        "uuid": "262a07517625d60cf66ef39c80f0801a",
        "title": "襄阳大悲院作",
        "author": "葛胜仲",
        "content": "善财叩补陀，大千一弹指。\n我行无神足，重趼二百里。\n中年逢百罹，所欠但一死。\n稽首闻熏王，觊以俗障洗。\n鱼山彊讚述，文污梵书庋。\n自怜迷本闻，云何见大士。\n觉与所觉空，根脱不用耳。\n圆融声度垣，变现月映水。\n臂目恒河沙，如幻本一理。\n以是见观音，文殊亦如是。",
        "dynasty": "宋",
        "collection_info": null
    },
    {
        "uuid": "2f6c386cfa11d84b55076cbd30515a95",
        "title": "干明院作",
        "author": "葛胜仲",
        "content": "我欲乞襄阳，驱车岘山址。\n文弔杜征南，酒酹羊叔子。\n披榛访二碑，事辞俱俊伟。\n高贤千载后，遗魄犹登此。\n一官推不去，事故违愿始。\n不如造干明，山名亦相似。\n交流千斛乳，未减汉江水。\n遐眺真不恶，悲伤未烛理。\n湮没与垂名，趋死皆一轨。\n我与同游人，痛饮共择旨。\n生前一杯重，恨山无石髓。\n预忧名不传，却笑邹从事。",
        "dynasty": "宋",
        "collection_info": null
    },
    {
        "uuid": "5c37989449821975b398b51a9fa97c7b",
        "title": "游岘山",
        "author": "葛胜仲",
        "content": "山随宇宙结，千古真苒苒。\n登临足揽胜，兹来余復忝。\n山椒耸太华，夷路谢跻险。\n溶溶鸭头水，绿净衣可染。\n渔师网槎头，尽以红鲜掩。\n金刀鲙缕飞，来佐华觞灔。\n前修俱鬼录，勲阀谩琬琰。\n谷虚禽响答，月皎烟华敛。\n同登幸旷士，形迹孰拘检。\n长啸揖清流，一洗邹湛谄。",
        "dynasty": "宋",
        "collection_info": null
    },
    {
        "uuid": "e468dfea7f76fd451692eb18febffbe4",
        "title": "次韵叶梦得游西余山",
        "author": "葛胜仲",
        "content": "秋霖喜新霁，裹饭山中游。\n遥指大夫桥，閒泛野人舟。\n追随得胜客，雅趣同沧洲。\n山路已清绝，颢气况蓐收。\n乱石蹲狠羊，苍官耸髯虬。\n古寺亦何有，森森潇洒侯。\n忘怀一笑粲，更以大白浮。\n翰林廊庙姿，席珍韫天球。\n如何问三径，更復寻一丘。\n升高涩投足，陟险眩迴眸。\n洞庭四万顷，旁占铛脚州。\n中有东西山，千奴熟霜秋。\n孤亭快写望，欲去更少休。\n菟裘便可卜，何必依先畴。\n徘徊共怀古，徂岁真如流。\n封侯昔此地，顾余乃诸刘。\n一朝失茅土，窘急须人周。\n雍门曲池嘆，事往将何求。\n云木余参错，烟岩自深幽。\n人生行乐耳，慎勿曲如鈎。",
        "dynasty": "宋",
        "collection_info": null
    },
    {
        "uuid": "589fe4c87d89fa06cc35afa9de4b7ee9",
        "title": "柏悦堂宴集晚移望岳亭德升有诗復次韵",
        "author": "葛胜仲",
        "content": "阴森美章园，爽垲背尘陌。\n纷纷辟疆家，胜处此其伯。\n登危覧幽奇，宽敞荡喧窄。\n层层绿阴暗，中有孤花拆。\n三品玩伏虎，两部当鸣蝈。\n主人延客眼，清映壶觞碧。\n茂宰工拨烦，恢恢奏刀騞。\n议郎兼语掾，阖府畏跼蹐。\n仇梅诸鉅公，燕笑欢一席。\n蹇予但空餐，营职无半策。\n文墨彊抽身，林池同息迹。\n金火争伏见，执热如焚炙。\n颇愿百斛船，浮浮两头拍。\n岳云插晴空，移尊及未夕。\n清飈起四座，肃肃生羽翮。\n人生不谋欢，带眼计月瘠。\n谁能较荣槁，琐尾论干泽。\n相从饮文字，一笑百忧释。\n歌呼到尔汝，坐待霜月白。\n归轩踏清影，光谢纱笼赫。",
        "dynasty": "宋",
        "collection_info": null
    },
    {
        "uuid": "e8d074d7c4cd30efb73c78f9c6d5f2a8",
        "title": "幽居夙兴",
        "author": "葛胜仲",
        "content": "宴安毒于鸩，嗜睡真成蛇。\n揽衣待明发，是味岂不佳。\n天宇自澄穆，羣嚣肃无譁。\n喔吚鸡一鸣，众星犹撒沙。\n皂荚颒头目，杨枝清齿牙。\n炉中结愿香，凈几对名花。\n澄怀覩道秘，浮念无由邪。\n欠伸起三昧，云锦升朝霞。",
        "dynasty": "宋",
        "collection_info": null
    },
    {
        "uuid": "2b81fafdf62bc1cc12e2b5e6617a5e3a",
        "title": "蒙莫伯镕饷酒携即菁村元举山荘赏菊坐客皆称叹以诗二首谢  其一",
        "author": "葛胜仲",
        "content": "野饮政自乐，何庸拘束交。\n穷居阙醇旨，逼此岁欲凋。\n冷仙歘照坐，开尝惊韵高。\n秋空映黄菊，气澄扫微霄。\n携之寿佳客，岂讳十里劳。\n供酿者谁子，颇疑人姓焦。\n三杯反淳朴，一醆破鬰陶。\n酒材兼谱至，我醉吟今朝。",
        "dynasty": "宋",
        "collection_info": null
    },
    {
        "uuid": "0596210f27529bd7ded82a4614d34a1d",
        "title": "蒙莫伯镕饷酒携即菁村元举山荘赏菊坐客皆称叹以诗二首谢  其二",
        "author": "葛胜仲",
        "content": "迷涂不自觉，坐见六秩交。\n霜髪凛无几，况此日夜凋。\n所寄在酒盏，倾银不辞高。\n浇我磊块胸，那復气干霄。\n手开赤泥封，不办呼孟劳。\n乍纾愁膓回，亦沃渴肺焦。\n君甚似江州，愧我非姓陶。\n为僚且亲串，酌我非一朝。",
        "dynasty": "宋",
        "collection_info": null
    },
    {
        "uuid": "ed45ddc8dc5b643c78ab2c0ac9ba9574",
        "title": "谢洛师蔡尹饷酒",
        "author": "葛胜仲",
        "content": "叩门赤县尹，来饷青州酒。\n底贡上天阍，余沥到衰朽。\n开尝正及卯，醇旨异失酉。\n公不数瑶泉，家还卑玉友。\n我时苦无悰，愁绪不论斗。\n纷纷方寸乱，飞絮起风柳。\n呼儿共一尊，盎盎纯气守。\n岂惟诗胆大，更觉魔军走。\n寄谢魏阳元，频望扫愁帚。",
        "dynasty": "宋",
        "collection_info": null
    },
    {
        "uuid": "52d46cafe90b16b789c7992b3f4568ca",
        "title": "和韵答马用宏朝散",
        "author": "葛胜仲",
        "content": "三吴汗漫游，弥月沐风雨。\n归来骇贫舍，忽有金刚杵。\n岂惟心疾失，顿觉头风愈。\n句如冰壶清，格类瓦棺古。\n五言有奥境，此段得笺诂。\n吾衰久寂寂，笑人忧邓禹。\n自贬岂不能，趋竞虞姗侮。\n洞庭岩壑秀，信美真吾土。\n秋涛浮干坤，日月互吞吐。\n中有七十山，招提称踵武。\n归命两足尊，一洗俗谛苦。\n但喜经翻贝，那知檄驰羽。\n钟鱼走诸刹，袵席讵安处。\n洞天隔尘寰，仙境一二数。\n毛公金丹成，拔宅已轻举。\n空余朝斗坛，遗址犹可覩。\n法城有龙象，今作西山主。\n净瓶逗真机，松枝代挥麈。\n示我第一义，金篦破昏瞽。\n清游怀清标，所恨隔笑语。\n茅庐新塈涂，户牖木仅斧。\n剧谈伫公来，相望十里许。",
        "dynasty": "宋",
        "collection_info": null
    },
    {
        "uuid": "bc9589eb6c20846ee063aef009cb2a64",
        "title": "用宏见和復和一首",
        "author": "葛胜仲",
        "content": "荒鷄号将晨，不改风及雨。\n高贤两投分，定交从臼杵。\n心期久弥坚，胶漆比孰愈。\n有初顾隙未，卖友起中古。\n五交有形状，孝标能训诂。\n邈哉弹冠契，王阳知贡禹。\n乘权献巧妍，失时輙轻侮。\n管鲍贫时交，此道弃如土。\n孟尝唾其面，愤懑聊一吐。\n翟公书其门，薄夫常接武。\n蹇予不知量，拔士偏寒苦。\n见欺多校人，覈实失子羽。\n归来蓬蒿园，弔影甘穷处。\n知旧弃如遗，那復见比数。\n谁知荆州丞，厚德能克举。\n任安穷不去，平仲久更覩。\n诗文连慰藉，词锋设宾主。\n剡藤快展读，如坐对谈麈。\n惜哉华国文，乃以观蒙瞽。\n舂容写河汉，寒窘笑三语。\n才凡特俎豆，德薄更藻斧。\n玉巵实无当，深恐累称许。",
        "dynasty": "宋",
        "collection_info": null
    },
    {
        "uuid": "5c67f2ee2be1f6362183bfed47e1e1d6",
        "title": "海昌从中散兄游硖石东西山及讚山而别兄独游黄湾诸山寺宠寄三诗因追述前游却寄",
        "author": "葛胜仲",
        "content": "相从十日欢，预恐别泪滴。\n重谋访林壑，庶復延晷刻。\n好山尘一舍，何惜蜡两屐。\n东湖浸坤轴，浩荡鵾鹏击。\n方舟稳睡余，帆已收硖石。\n东山号紫微，数殿耸金碧。\n我祖炼金膏，井湫湛寒色。\n飈轮已仙去，千古留玉液。\n当年善逝师，福壤眼独识。\n上方子亭高，俯睨众山脊。\n空蒙云海宽，想像人境隔。\n夜投涵虚阁，万籁森已寂。\n软脚旋呼尊，亦復两颧赤。\n黎明登西山，岌嶪动人魄。\n华榜揭灵池，审公存故迹。\n高堂坐白衣，巍巍妙智力。\n道傍两精舍，联步遍游陟。\n讚山特超峻，四双旧飞锡。\n绿猗环高竿，苍髯矫千尺。\n吴越峰峦秀，罗列在几席。\n情赏未云厌，六龙俄已昃。\n转溪遂分袂，恻怆不能食。\n还家得诗筒，妙语粲珠璧。\n具载黄湾游，恨不逐飞翼。\n流光信驹隙，薄宦只鸡肋。\n他年倦招寻，画图追旧历。",
        "dynasty": "宋",
        "collection_info": null
    },
    {
        "uuid": "b445c3cdce610fa1e73315346ba68934",
        "title": "硖石寺闻繫猪明不能食",
        "author": "葛胜仲",
        "content": "夜闻刺豕声，哀号欲趋死。\n黎明肉入馔，念之难启齿。\n口腹我可賖，性命彼所恃。\n右军惋烹鹅，东家嗅供雉。",
        "dynasty": "宋",
        "collection_info": null
    },
    {
        "uuid": "dc8a9901301f167d2ebe6424a4015687",
        "title": "七月一日招道祖剧饮",
        "author": "葛胜仲",
        "content": "长卿已倦游，十年安泽国。\n越鸟巢欲南，鹧鸪飞懒北。\n会予亦蹭蹬，从子寄岑寂。\n有酒时相邀，欢饮终未剧。\n今当大火流，似闻姊丧释。\n羽书静追呼，乐禁通考击。\n扫除北窗凉，招速东床客。\n暂勤车骑都，来辍春秋癖。\n白啖苦无赖，红颜因暂惜。\n畦蔬撷菘韭，园果剥梨棘。\n金虀荐子鹅，银条脍玄鲫。\n弓弯舞袖宽，珠贯歌声激。\n景升陋三雅，淳于能一石。\n拟取醉辖投，慵持诗烛刻。\n浮生百年幻，且尽一朝适。\n莫待佐稽山，对案空相忆。",
        "dynasty": "宋",
        "collection_info": null
    },
    {
        "uuid": "21d9464bce0885296deefb8048267597",
        "title": "诸人见和復次韵",
        "author": "葛胜仲",
        "content": "渊明事独往，谋酒不谋国。\n引壶自酌罢，高卧幽窗北。\n孤松供盘桓，五柳伴幽寂。\n时赴中道邀，未觉体小剧。\n八旬弃县令，忻若重负释。\n安石登冶城，清谈工剖击。\n竹林事游燕，百金费羣客。\n丝竹聊写情，副此桮铛癖。\n岁晚白鸡梦，頽龄天不惜。\n二士俱好饮，世运属艰棘。\n身今扫閒轩，红蕖荫鲂鲫。\n远挹环峰秀，下临湍水激。\n得酒且尽欢，何人寿金石。\n不如更添烛，夜漏淹晷刻。\n醺酣便逃禅，酩酊非阏适。\n从教醉谬误，黎明不能忆。",
        "dynasty": "宋",
        "collection_info": null
    },
    {
        "uuid": "e4d64f3408c3a06d2500ea93b3d7f825",
        "title": "次韵章壻道祖倧山居",
        "author": "葛胜仲",
        "content": "我本丘壑人，负乘輙致寇。\n归来卧湖海，梦断三接昼。\n尚余忧国心，带眼日惊痩。\n腾装居景山，飘飘云出岫。\n门无长者辙，相见谁肯就。\n吾甥相国孙，款我裹粮糗。\n禅关有圣解，已语则无咎。\n两庵同相攸，卜邻殆天授。\n登盘无槟榔，客居必见宥。\n富贵应自知，不询唐举寿。",
        "dynasty": "宋",
        "collection_info": null
    },
    {
        "uuid": "dab9b4ee6b650b6a48361c881bc37510",
        "title": "病起二首  其一",
        "author": "葛胜仲",
        "content": "春风散顽阴，我亦除积痾。\n客居有园林，得暇輙一过。\n残梅雪尚积，曲沼春已波。\n傥或不近酒，如此推迁何。",
        "dynasty": "宋",
        "collection_info": null
    },
    {
        "uuid": "7cc91184f2b3b6995d729017df73b749",
        "title": "病起二首  其二",
        "author": "葛胜仲",
        "content": "人生身后名，孰得还孰失。\n岂若一杯酒，聊復得永日。\n如何杜陵老，感难百忧集。\n不饮孰忘忧，饮多或生疾。\n惟其疾之忧，已矣两相直。",
        "dynasty": "宋",
        "collection_info": null
    },
    {
        "uuid": "35e76858d0b42a901e3037933d96140c",
        "title": "立方和韵復和一首",
        "author": "葛胜仲",
        "content": "属疾大废食，始进一麦麻。\n客至阙均礼，呼儿办瓜茶。\n冷落乏胜事，病苦将日加。\n儿曹解人意，为泼闽岭芽。\n山深生意足，香味冠百嘉。\n依稀仙掌露，彷佛石桥花。\n过盏谢新法，失杯戒憎蛇。\n甘我舌三寸，浇我书五车。\n余沥均学子，少长各有差。\n何须待鞠卺，此段固已佳。\n人生草头露，迅晷堪惊嗟。\n适意贫亦乐，钟鼎来何賖。\n今朝復何幸，濯暑分流霞。\n苏息问苍生，欲泛牵牛槎。",
        "dynasty": "宋",
        "collection_info": null
    },
    {
        "uuid": "f6423c2bbd477f0407be4c075ba8e0ee",
        "title": "钱氏通惠泉",
        "author": "葛胜仲",
        "content": "山翁彻骨清，日饮一瓢水。\n天公隐其穷，殆将贻石髓。\n先敕西神君，一派疏清泚。\n初惊石罅出，盈科来未已。\n其潴为渊潭，其汇则沼沚。\n酌比九陇泉，饧味参差是。\n一瓯紫笋春，牙颊留甘美。\n余波共濯缨，溅沫邀洗耳。\n山中有异事，喜甚屐折齿。\n长安昊天观，秦吴隔千里。\n妄云脉络通，道人真疏矣。\n寄语赞黄公，未应停水递。",
        "dynasty": "宋",
        "collection_info": null
    },
    {
        "uuid": "73655322c67f394f240239798d901bf5",
        "title": "谢兴之饷鱼肉二醤二首  其一",
        "author": "葛胜仲",
        "content": "贫厨不举火，素拙没与干。\n拾煤未为饥，犹有食一箪。\n拜嘉欣二醤，顾尚阙晨餐。\n快啖乱蒸肫，那学武子奢。\n瓶中乏储米，请粟望子华。\n佳醢得新味，羞豆应当加。",
        "dynasty": "宋",
        "collection_info": null
    },
    {
        "uuid": "91a3c0f7a9f3275e15c44781b5b20a5f",
        "title": "谢兴之饷鱼肉二醤二首  其二",
        "author": "葛胜仲",
        "content": "盎盎鹅儿酒，风巵起微浪。\n何以侑芳樽，莼羮调得醤。\n彘肩与鱼乙，佳惠过台饷。\n黄雀酿披绵，江鲟斫玉板。\n对之无留觞，固已号佳馔。\n持此配藜羮，更增贫士赧。",
        "dynasty": "宋",
        "collection_info": null
    },
    {
        "uuid": "cccf628ad8535f9eadfe8561910e2250",
        "title": "送同郡识上人游圆觉问道慈受",
        "author": "葛胜仲",
        "content": "道人独往韵，半生服行衣。\n专门施氏易，编脱屡绝韦。\n文词粲藻火，片语不救饥。\n弃家学心法，感叹悟昨非。\n两年饱三白，屏弃甘与肥。\n南行访道师，芒屩常轻飞。\n侧闻长者寺，塔庙俱巍巍。\n堂堂第一代，龙天共瞻依。\n腾装来见语，舍是将安归。\n勉旃叩玄旨，心花发清辉。",
        "dynasty": "宋",
        "collection_info": null
    },
    {
        "uuid": "18164134d8edf7e6f64d390764bc5c4a",
        "title": "东荘院",
        "author": "葛胜仲",
        "content": "此君如佳士，得一不为少。\n如何弥岗峦，十里青未了。\n泉源湛山椒，红亭藏缥缈。\n奔流泻万丈，穿林下萦绕。\n居僧惜泉出，少借作溪沼。\n冰霜溅沫乱，琴筑仙音杳。\n水竹自莫逆，独厌逋客扰。\n我亦愿结交，禅房寄深窈。\n门前石盆潭，奁镜澄不挠。\n寺后仙人壁，崚嶒插云表。\n卜游已经年，此志幸不夭。\n菟裘在何许，清境吾将老。",
        "dynasty": "宋",
        "collection_info": null
    },
    {
        "uuid": "a8d757016ffd064c2593008bfad11034",
        "title": "中秋无月与伸仲饮书斋书呈伸仲",
        "author": "葛胜仲",
        "content": "我生不如意，十事常七八。\n穷巷属中秋，乃有长者辙。\n相逢急呼酒，坐待盛满月。\n那知天所閟，不吐冰轮洁。\n王孙神肤清，与月真莫逆。\n牛渚舫中人，武昌楼上客。\n千古明月句，腹中无一阙。\n我穷輙相累，昏灯照愁绝。\n窗蕉响疏雨，杯负琉璃滑。\n岂无仍圆夜，又恐间何阔。\n呼童歌呜呜，一笑助耳热。",
        "dynasty": "宋",
        "collection_info": null
    },
    {
        "uuid": "d5990ccd1df2c9134594d3472226c6be",
        "title": "送伸仲归漆塘以语及君臣际经书满腹中为韵十首  其一",
        "author": "葛胜仲",
        "content": "侨居始定交，寄诚用缟纻。\n命驾轻千里，次亦推嵇吕。\n衰俗日益偷，此道弃如土。\n如何五载间，七返慰羁旅。\n峥嵘听崇论，璀璨惊韵语。\n江湖风浪高，愧子蛟龙苦。",
        "dynasty": "宋",
        "collection_info": null
    },
    {
        "uuid": "62694b4c486a97f5ca47764acf93d6c6",
        "title": "送伸仲归漆塘以语及君臣际经书满腹中为韵十首  其二",
        "author": "葛胜仲",
        "content": "家贫困百须，禄廪不时给。\n接淅不渍糠，孤斟但饮湿。\n长者车辙至，园蔬亲掇拾。\n主礼不如意，八九更论十。\n牛心饷会稽，猪肝售安邑。\n兹事固么么，力亦不能及。",
        "dynasty": "宋",
        "collection_info": null
    },
    {
        "uuid": "209d9aeb4433d2d07f2a683229708db5",
        "title": "送伸仲归漆塘以语及君臣际经书满腹中为韵十首  其三",
        "author": "葛胜仲",
        "content": "聚书三万卷，断自典与坟。\n籯金固已多，是家那得贫。\n平生谢杂好，童习至白纷。\n幽经与怪牒，一一储心君。\n坐令说今古，奋袖真如云。\n何当过藏室，手披至宵分。\n时时咀熊胆，辛苦以佐勤。",
        "dynasty": "宋",
        "collection_info": null
    },
    {
        "uuid": "d47fe691d9eae663b7fec3e158c68c42",
        "title": "送伸仲归漆塘以语及君臣际经书满腹中为韵十首  其四",
        "author": "葛胜仲",
        "content": "君家髯御史，百疏婴龙鳞。\n死喜作忠鬼，生甘为旅人。\n高节渠无继，从子盖其伦。\n危言对便坐，骯脏不顾身。\n重道轻禄仕，无寜常隐沦。\n它年青史上，牵联书直臣。",
        "dynasty": "宋",
        "collection_info": null
    },
    {
        "uuid": "26627b9994d81547390762a1500b5c25",
        "title": "送伸仲归漆塘以语及君臣际经书满腹中为韵十首  其五",
        "author": "葛胜仲",
        "content": "潜山赋归来，卜筑聊自憇。\n岩壑发天藏，桐竹如手蓺。\n寒泉西神派，那復问水递。\n割甘饷儿女，伐木课童隶。\n意行及趺坐，宴然契真际。\n诚从古人求，三隐真可继。",
        "dynasty": "宋",
        "collection_info": null
    },
    {
        "uuid": "909ccd58c1512d9de3c4756a2743e3e0",
        "title": "送伸仲归漆塘以语及君臣际经书满腹中为韵十首  其六",
        "author": "葛胜仲",
        "content": "中年灯火读，阅遍汗简青。\n岁晚得奥境，领略在六经。\n肯熏班马馥，要续丘轲灯。\n只今未康济，斯人尚郊垧。",
        "dynasty": "宋",
        "collection_info": null
    },
    {
        "uuid": "b3cb2118749ac932e2bd86162d69a1cd",
        "title": "送伸仲归漆塘以语及君臣际经书满腹中为韵十首  其七",
        "author": "葛胜仲",
        "content": "乱后等蓬转，风雨摧敝庐。\n寄身菰城南，诛茅缚幽居。\n家山在何许，清梦时一如。\n南鸟毎怀越，北马常嘶胡。\n天狼今未落，中原犹羽书。\n归欤不即赋，此心耿朝晡。\n一廛肯相容，卜室终桑榆。",
        "dynasty": "宋",
        "collection_info": null
    },
    {
        "uuid": "56a9a63a7dd8e062cab5656595e5a689",
        "title": "送伸仲归漆塘以语及君臣际经书满腹中为韵十首  其八",
        "author": "葛胜仲",
        "content": "失势水投石，得时山压卵。\n富贵亲眷稠，贫贱交情断。\n叔世浇薄中，风谊如君罕。\n生涯一舸风，何门不堪款。\n龙坂不着脚，乃数访幽散。\n语离大匆匆，寸心常不满。",
        "dynasty": "宋",
        "collection_info": null
    },
    {
        "uuid": "9ce96de10e10d26b3222ac9bfc8b4a11",
        "title": "送伸仲归漆塘以语及君臣际经书满腹中为韵十首  其九",
        "author": "葛胜仲",
        "content": "皦皦常易污，容容毎多福。\n为嫌狙赋三，乃作龟藏六。\n平生经纶手，都在十围腹。\n似闻纱笼人，尽力欲推毂。\n柬之今已老，鹤头来要速。",
        "dynasty": "宋",
        "collection_info": null
    },
    {
        "uuid": "d264bb45aba5f90997e33b88b62c9051",
        "title": "送伸仲归漆塘以语及君臣际经书满腹中为韵十首  其一○",
        "author": "葛胜仲",
        "content": "顷年官黄冈，清俸缘手空。\n饱暖到惸独，吾寜守其穷。\n朅来漆塘山，𥝧稏收横纵。\n自言畏多累，不復爱亩钟。\n负郭鄙苏子，沉舟似庞翁。\n绝胜南阳人，辛苦耕隆中。\n遗后但清德，有子人中龙。",
        "dynasty": "宋",
        "collection_info": null
    },
    {
        "uuid": "8ff6fd247cf64e063a6d57497be631a7",
        "title": "明日元举赴召见别用前韵送行",
        "author": "葛胜仲",
        "content": "吾君急升平，元凯登二八。\n赤墀拥豪俊，青云启涂辙。\n岩居及川观，号召无虗月。\n徴君笔瑞世，制行圭玉洁。\n向来端神羊，不畏龙麟逆。\n峤南归兴动，只作数旬客。\n迹虽遁烟壑，名常蔼云阙。\n果膺尺一书，赴陇催装发。\n遂恐长乌府，席与羣工绝。\n眷言国步艰，敢惮泥涂滑。\n牛刀剸繁剧，鹏翅摩空阔。\n相期扶中兴，何止得官热。",
        "dynasty": "宋",
        "collection_info": null
    },
    {
        "uuid": "424d1ddde4dcce2d9bf3080f03b07b17",
        "title": "丁巳游大雄寺有陈朝桧",
        "author": "葛胜仲",
        "content": "古殿藻井高，榱桷穷壮丽。\n黄金四佛榜，煌煌曼卿字。\n廷中桧异状，封植天嘉岁。\n直干龟鹤年，樛枝龙蛇势。\n阴森历九朝，知阅几兴废。\n石根青铜柯，孤高方得地。\n应笑凡草木，俛仰见癯瘁。\n缅怀陈季年，三阁事瓌异。\n后庭唱未阕，已作堕井计。\n独此岁寒姿，与佛常阅世。\n寄谢青牛宫，勿轻大雄寺。",
        "dynasty": "宋",
        "collection_info": null
    },
    {
        "uuid": "bb339082cc8c6c6f543dbfbc645e44da",
        "title": "赭山承庆报慈禅院刘希范资政坟寺张参预为神道碑",
        "author": "葛胜仲",
        "content": "故人具鷄黍，相携登赭山。\n松桂蔚回舍，上已烟霄干。\n阴风起天籁，误听号惊湍。\n新寺粲碧瓦，突兀数十间。\n君恩锡香火，以报顾復艰。\n亭亭无愧碑，银鈎墨初干。\n蓼莪避顾孝，汝坟起周盘。\n罔极畴不念，致此良独难。\n彭城廊庙姿，报国剑锋寒。\n末途御魑魅，鸢堕隔生还。\n荣枯信反衍，谁能保常安。\n徘徊积庆堂，老鼻一辛酸。",
        "dynasty": "宋",
        "collection_info": null
    },
    {
        "uuid": "4952a065c1af28cf091651fa2a9acea1",
        "title": "戊午出长兴郭泛西溪至清果院",
        "author": "葛胜仲",
        "content": "朱藤花堕影，罨画因名溪。\n林壑莽参错，鹈鴂挟春啼。\n刺船未云久，眼明古招提。\n入门赤泥亭，石梁亦可跻。\n佛殿制淳古，凌空飞拱枅。\n凄其念陈祖，此境尝幽栖。\n虾滩弄竿綫，龙卧聊蟠泥。\n一朝风云会，起舞随荒鸡。\n兴王岂细事，荒陵出金犀。\n贤愚同一丘，莫厌青鞋胝。",
        "dynasty": "宋",
        "collection_info": null
    },
    {
        "uuid": "335cfe1e8ed5692d7c549c933c46eb39",
        "title": "戊午次吴山解空院乃端师子道场是日上已呈法中禅老",
        "author": "葛胜仲",
        "content": "寻幽勇鼓枻，兹山初问津。\n云烟落吾手，若水清潾潾。\n苍官旧千章，类不赦斧斤。\n以兹海藏涌，突兀干苍旻。\n独余三大夫，欹盖皴龙鳞。\n下阅往来辈，蜉蝣不知春。\n迎宾上人者，貎古意甚真。\n岂惟嗣老端，势到粲忍亲。\n陟巘既幽绝，飞谈復清新。\n何庸浥寒波，更祓元规尘。",
        "dynasty": "宋",
        "collection_info": null
    },
    {
        "uuid": "de029233af98264de0d65716a3271099",
        "title": "己未次广惠院",
        "author": "葛胜仲",
        "content": "下若水沄沄，佛寺古邑西。\n开帆但五里，不到将噬脐。\n怀古展清眺，崇阁聊攀跻。\n法生有鼻祖，乐此山与溪。\n自言孙子贤，兹地兴王基。\n覇主受九锡，二纪承梁齐。\n空余阳乌阜，石人卧荒蹊。\n绿满天随家，岩花伴幽栖。\n留传杞菊堂，墨妙悬榱题。\n秀色有他岭，招寻更杖藜。\n山林且放诞，边城多鼓鼙。",
        "dynasty": "宋",
        "collection_info": null
    },
    {
        "uuid": "fdb551e653a95fc1a81291f1bf479b81",
        "title": "次吴粹老观我斋诗",
        "author": "葛胜仲",
        "content": "立我谨外揵，逐物戒内热。\n樊然辨物我，此意犹屑屑。\n是身本虚空，何者为六结。\n虽慧念不起，虽定照不灭。\n无我与我所，观亦于何设。\n右臂弹已化，左肘柳方蘖。\n顾君进此道，遗我自朝彻。\n不见鲁东家，意与我俱绝。",
        "dynasty": "宋",
        "collection_info": null
    },
    {
        "uuid": "b20fd47bacbd9a80b6bbced50d778e45",
        "title": "同子充游尧祠见交代李行正诗追用李太白旧韵因亦次韵呈子充",
        "author": "葛胜仲",
        "content": "俗物败人意，作吏七不堪。\n朅来东蒙遇欢友，角立杰出推江南。\n英材百汰挥利刃，夷量万顷澄寒潭。\n弱龄文采照金殿，荏苒立境衣犹蓝。\n铜章来踏瑕丘鼓，邑屋欢康无疾苦。\n春风郊外正酣酣，笑指丛祠两骖舞。\n猛抛簿领乱回回，戏看油碧声如雷。\n不遣韶光浪湮灭，桃已蒸霞柳飞雪。\n超然危立俯河干，抱城清泗鸣惊湍。\n谪仙秀句但碑板，无復真迹龙蛇蟠。\n君不见聪明文思抚寰海，四表上下腾光彩。\n破椽欺魄炉无烟，豪气英风亦何在。\n荒郊遗趾望中来，遐想千古令人哀。\n祖龙巡幸亦琐琐，从臣徒向苍珉开。\n豪华岂復灵光殿，峻峗谁知季武台。\n耿耿星河挂窗牖，未跨归鞍犹捧手。\n同门早岁气横秋，年大饥寒依秫酒。\n俗儒醒醉尚不分，金马玉麟名远闻。\n小县鸣弦烦卓令，冷阁问字疲子云。\n五斗不归俱委琐，邂逅为僚天赞我。\n金兰缟纻未足夸，嵇吕命驾何其賖。\n官寺相望无百步，泮林正对河阳花。\n坐令荘舄忘吟越，亦復无心存魏阙。\n蒲酒相从未有涯，祭竈请邻纔一月。",
        "dynasty": "宋",
        "collection_info": null
    },
    {
        "uuid": "651db37f2f65728b7fd0a6358207352f",
        "title": "记梦诗  其一",
        "author": "葛胜仲",
        "content": "颐堂昼卧清且閒，了无尘霿来相关。\n俄然正梦半山老，练裙葛帔泉石间。\n抵掌称谭因饷砚，微凹浮墨光如电。\n自言翻经视草时，落纸云烟皆倚办。\n山頽梁坏空遗祠，觉读其书寐见之。\n勉令勲德復蔼蔼，佳兆若此真非衰。\n少瑜昔梦青镂笔，江淹重锦完成匹。\n明当辞艺骤惊人，千里从今期一日。",
        "dynasty": "宋",
        "collection_info": null
    },
    {
        "uuid": "abe7a2c99686735763acb385b90a4d40",
        "title": "记梦诗  其二",
        "author": "葛胜仲",
        "content": "元丰功成身退閒，钟山小筑掩松关。\n莘莘学子求卒业，说经闹若阛门间。\n木铎兹文繄笔砚，紫绶垂腰眼岩电。\n似闻一日置心猿，道德功名无不办。\n配食孔庙时烝祠，子生其后不识之。\n文章津源已默付，名爵岂待颜髪衰。\n向来李峤梦双笔，至今辞藻无伦匹。\n纳鑑唾口难细论，谓言不信有如日。",
        "dynasty": "宋",
        "collection_info": null
    },
    {
        "uuid": "9088b64a1b843e532782e22854f7998e",
        "title": "补之见和復次韵二首  其一",
        "author": "葛胜仲",
        "content": "仙曹无事身得閒，午睡绝恶呼当关。\n榻施籧篨独展转，梦觉不离周孔间。\n官出砚州初乏砚，过眼罗纹如过电。\n半生用一即墨侯，颇欲易之贫不办。\n旧闻梦砚湘君祠，乃今神异真类之。\n秣陵真儒岂虚授，文字之祥昌不衰。\n擘笺亹亹称名笔，正始微言欲俦匹。\n终当辞藻瑞朝廷，更请焚膏勤继日。",
        "dynasty": "宋",
        "collection_info": null
    },
    {
        "uuid": "179533ebdd6deacb78f324871c48b83a",
        "title": "补之见和復次韵二首  其二",
        "author": "葛胜仲",
        "content": "逸骥未遇虚王闲，盐车垂耳犹间关。\n梦中一眄逢伯乐，遗以旧物戃恍间。\n斧柯山神护珍砚，采琢往往兴雷电。\n欲求潜璞满书簏，顾岂咄嗟便能办。\n祷求苦用中牢祠，何如假卧輙得之。\n池塘句好有神助，文字格力何因衰。\n莫嗟筮仕困刀笔，聘材行即肩羣匹。\n速将妙语醉衰翁，鸂鶒飞滩知不日。",
        "dynasty": "宋",
        "collection_info": null
    },
    {
        "uuid": "47a7313d57487ce6cf7f3febf39ae61e",
        "title": "从人求鳆鱼",
        "author": "葛胜仲",
        "content": "海邦邾莒固多品，此族称珍乃其伯。\n渖泉湘瀹付饔宰，姜桂煎调奉佳客。\n视书已觉明病眼，点酒偏能醒醉魄。\n君看忧愤不眠人，快啖取厌亦何择。\n岂如吾曹饮文字，舆台不復霑余沥。\n昔官余杭饱下筯，两载杯盘厌凡核。\n朅来瑕丘问鲑菜，樽俎遍索未云获。\n愿从褚公弃千万，免使刘郎鞭二百。",
        "dynasty": "宋",
        "collection_info": null
    },
    {
        "uuid": "15b94cba5a56f56cc8205ba8f1a79284",
        "title": "刁马河上书事呈提举张圣用",
        "author": "葛胜仲",
        "content": "稻人掌稼存周书，荡以沟洫蓄以潴。\n为田一夫顾尚尔，有大于此其亡诸。\n所以当时多善岁，黍稌高下无莱污。\n史公引漳变舄卤，郑国注洛通廞淤。\n寂寞井地已不復，二子兴利犹居居。\n常平新书出圣考，岁积羡入为留储。\n毫釐不以给公上，补助力役宽农夫。\n意谓舍此欲富国，不几缘木求渊鱼。\n猗欤吾皇始即阼，骏惠成宪追前摹。\n民田利病特经意，诏俾海县交修予。\n刍言舆议满青匦，论及刁马尤勤渠。\n一劳暂费不足惮，要使长利相乘除。\n水衡衔命出护役，使节适野同伻图。\n劝勤警惰诏赏罚，尺一径下随都俞。\n择材分干自不乏，犹如采芑从菑畬。\n薨薨畚插事疏凿，坎坎钲鼓催勤劬。\n伍符尺籍用兵法，保受圑结从州闾。\n施功堑中毎绝蚓，得肉道上时衔乌。\n河流广深事股引，清波涨绿涵灵胥。\n劝农使者旧京兆，眉妩曾画闺房姝。\n鲁邦都尉古循吏，谋视韩许直庸奴。\n经营土功费心画，埤益王事成仙臞。\n清明不归对花柳，独冐埃壒驰轺车。\n香名巍巍镂翠琰，绩用蔼蔼飞皇都。\n横流不復灌旁郡，万室按堵安田庐。\n陪京沃壤袤千里，旱干水溢从今无。\n谁言酾渠百世利，政在起役三旬余。\n荒功经始自勿亟，烦尔讫事歌骊驹。\n役夫云翔指千万，北返曹濮南青徐。\n愿修厉禁比川泽，张官督察称衡虞。",
        "dynasty": "宋",
        "collection_info": null
    },
    {
        "uuid": "65eecf2e11a262f522193b8a3b9fe8a7",
        "title": "谢人惠笋",
        "author": "葛胜仲",
        "content": "箨龙初萌豹文点，味阙盘飱心正慊。\n二公好事为髠锄，一日分甘香掩冉。\n小靳全胜沈道虔，纵取何殊范元琰。\n趣令庖宰事烧煮，未怕旁人呵聚敛。\n白醪赤米最相称，紫蓼绿葵当少贬。\n验长须知韩老嗜，称冤却笑卢仝俭。\n遥怜萌出盛家林，岂不怀归畏官检。\n愿君继饷走舆隶，莫遣烟篁拂崖广。",
        "dynasty": "宋",
        "collection_info": null
    },
    {
        "uuid": "01e660c07f313b3165df30d6644d03d9",
        "title": "喜元举归",
        "author": "葛胜仲",
        "content": "溪东作舍已盖茆，溪西筑庵新立栋。\n水云参错出十里，妙寄方嗟无与共。\n忽闻故交还五岭，聊喜居邻依二仲。\n台评早岁冠神羊，儒馆文华推白鳯。\n诏除毎下輙避宠，才术小试已惊众。\n炎荒虽云去国远，皇华要是为时用。\n故为怀归逐我辈，露章求免疲护送。\n自言峤南官不恶，峻峰危嶝频飞鞚。\n挽葛屡上罗浮颠，披云亦到朱明洞。\n看山却忆家林好，夜夜幽栖来旅梦。\n而今归隐寄天放，却忆修途真定痛。\n猿鹤相向为家禽，松菊未荒怜手种。\n碧鲜脱箨高遶屋，白堕敷醪香出瓮。\n从今莫厌数招寻，持鰲共费宫祠俸。",
        "dynasty": "宋",
        "collection_info": null
    },
    {
        "uuid": "be92e92a6d16dfdc009b2ca19fea7110",
        "title": "试建溪新茶次元述韵",
        "author": "葛胜仲",
        "content": "舶舟初出建溪春，红笺品题苞蒻叶。\n低昂轻重如美人，等衰铢较知难躐。\n格高玉雪莹衷膓，品下膏油浮面颊。\n太丘胸中有泾渭，包裹携来充博帖。\n稍发下驷已惊眼，香味高奇光炜晔。\n不肯花前杀风景，凭花为谢穿花蝶。\n更看正紫小方珪，价比连城真称惬。\n病渴羌人洗烦滞，好睡兼旬便愁摄。\n异时风流贵公子，喜悦藏珍令口嗫。\n莫辞七椀搅枯肠，有酒沽君夜烧蜡。",
        "dynasty": "宋",
        "collection_info": null
    },
    {
        "uuid": "743dce0201fed6fd6b84119d50154796",
        "title": "次韵去非谢前教授饷泽州瓦砚",
        "author": "葛胜仲",
        "content": "锡花蒸成一坏土，联坳即墨元光舞。\n飞鸳余韵照文房，吕翁心机同刻楮。\n高平沃壤真土膏，砚与龙尾为朋曹。\n刚柔得中不坯甈，共推妙手能甄陶。\n郎官小样知名久，何须对面供十手。\n讲郎尚有千载人，要此编摩论臧否。\n请加什袭传后昆，阿买不独书八分。\n纱帷昼静棐几滑，克肖鼻祖能缀文。",
        "dynasty": "宋",
        "collection_info": null
    },
    {
        "uuid": "83d6ba38823ecb438c77dee439b10a8b",
        "title": "次韵去非题紫逻洞",
        "author": "葛胜仲",
        "content": "一麾谬作东诸侯，邂逅两玉陪遨游。\n引泉迭山作竹洞，持以奉客充淹留。\n㶁㶁清流出潭底，辟疆万箇那胜此。\n奇礓文六照幽亭，雅称幼舆岩石裏。\n人所应无君尽无，哦诗拥卷穷晨晡。\n指物程形直题署，便欲相称诗董狐。\n云水相从乐復乐，汝阳太守自宾幕。\n不用飞章乞会稽，耸秀交流看岩壑。",
        "dynasty": "宋",
        "collection_info": null
    },
    {
        "uuid": "e82c4f8a0bd1601c2f6cde76dce78bda",
        "title": "次韵去非梅花",
        "author": "葛胜仲",
        "content": "造化小儿心恋嫪，偏向冰花施巧妙。\n冷禁霜带晓寒飘，清宜月缀微云照。\n已与鸣鸠传酒信，更乞游蜂供蜜料。\n交情万里寄春色，度曲五更吹怨调。\n半树临溪抵死香，一枝倚竹嫣然笑。\n寒姿疏影太幽独，静女贫姝真窈窕。\n世言嘉卉出灵山，我疑异种来圆峤。\n肯挑俗子炫秾丽，只约骚人伴吟啸。\n少陵牵兴催衰白，广平被恼回刚峭。\n径须相过寿此花，市远无肴只藜藋。",
        "dynasty": "宋",
        "collection_info": null
    },
    {
        "uuid": "0239c36f107688c066d0fa17d3b069f1",
        "title": "次韵去非留别",
        "author": "葛胜仲",
        "content": "余子碌碌不足数，太丘晚出吾所许。\n淹盘此境未金马，邂逅相逢慰铜虎。\n与超宗语不知寒，从季远游那觉暑。\n祥琴皋月歘戒行，征马谯门聊出祖。\n平生种学与绩文，自信扶珪兼缀组。\n分无桃叶把歌扇，只有松枝当谈麈。\n行装未办纒头帛，衣食何施择木羽。\n从来文豹深隐雾，此去老蛟真得雨。\n长卿蜀肆初涤器，伯鸾吴庑曾舂杵。\n青云直上不作难，那復笑人忧邓禹。",
        "dynasty": "宋",
        "collection_info": null
    },
    {
        "uuid": "620ab87957564855a8b9b56c5c8eefa7",
        "title": "喜宗丞侄病愈",
        "author": "葛胜仲",
        "content": "向来闻汝拙将理，五日寝瘵未药喜。\n医良未遇肱三折，爱切徒劳夜十起。\n欣闻安泰风愈檄，莫嘆清癯肉消髀。\n径须营度还诗债，要看笔端翻峡水。",
        "dynasty": "宋",
        "collection_info": null
    },
    {
        "uuid": "38725ade1fce77889b8b85c9909c7f41",
        "title": "奉同李倅安上赋崔白沐猴杏花",
        "author": "葛胜仲",
        "content": "空山无人春风骄，扑扑晴杏开香苞。\n岩深谷峻无与赏，攀枝腾踏帷飞猱。\n大梁崔白旧所见，绢素落手因挥毫。\n巧为红艶狼籍势，扑蔌幡洒归蓬蒿。\n王孙惜花有深意，预忧雨横兼风豪。\n故来跳触看零乱，妙思临写形无逃。\n贵人锦囊旧藏贮，文闱传玩丛英髦。\n东平儒仙首留咏，诗价与画相争高。\n直云何用辨真假，径须对此呼香醪。\n谁知真花却时暂，不如丹粉还坚牢。",
        "dynasty": "宋",
        "collection_info": null
    },
    {
        "uuid": "4d9501829176ebfc14ecdcddfda9dd28",
        "title": "高君贽兼数职奔走疲甚以诗劳苦之",
        "author": "葛胜仲",
        "content": "晓鼓逢逢天未白，呼火摄衣干典客。\n青衫手板阶石前，磬折擎拳若无骨。\n还将束矢听情僞，更向团丝分枉直。\n糟浆逆鼻走兵厨，播糠眯目司平籴。\n翩翩轻轝行若飞，濯濯单纨汗如涤。\n趋局何曾过八塼，端居未暇移百甓。\n归家往往犬迎吠，得肉时时鸟攫食。\n长材要自万鹏程，初筮聊淹一鸡肋。\n径须黾勉弹其冠，未用低佪尤此帻。\n左冯旧事今復继，敏手州人惊霹雳。",
        "dynasty": "宋",
        "collection_info": null
    },
    {
        "uuid": "4d0db43d1f8af63b5976ee99eb228d0b",
        "title": "邑尉姜补之枉诗甚宠率尔酬和",
        "author": "葛胜仲",
        "content": "去年诏鎻春官闱，桓桓文阵如熊罴。\n激昂辞章争自售，猎取豪俊几无遗。\n五更榜帖乱人鬼，九衢姓字犇轮蹄。\n维时谬从宗伯后，喜子入彀名高垂。\n枫宸胪传预供奉，杏苑开宴常追随。\n那知岩邑大如斗，邂逅联事同劳疲。\n民顽奊诟号难治，心怯畏缩将安施。\n幸蒙干略整纷冗，间以文义相娯嬉。\n忘形未肯遽尔汝，执礼乃或论生师。\n固知风味去人远，九牛何止争毫釐。\n平生最喜我辈士，角巾野服同委蛇。\n尔来亭午已休吏，五百弥月閒鞭笞。\n城南桐竹富萧瑟，城北溪涨清沦漪。\n颇愿吾僚哀老子，遨游使得时伸眉。",
        "dynasty": "宋",
        "collection_info": null
    },
    {
        "uuid": "de7572e45b6546f76b4c336ab1ebbcf9",
        "title": "送许师德",
        "author": "葛胜仲",
        "content": "访我金溪船繫柳，一杯醑我真天酒。\n腾装欲赴清油幕，纔得伸眉俄振手。\n家声文采照东南，洛师吴郡乃所监。\n羔纁继辟不容避，聊脱黄帽穿征衫。\n元戎器业光鼎轴，百万貔貅为部曲。\n仰分忧顾新登坛，慎柬英僚佐推毂。\n平生韬略摅一朝，伫看烽静无氛妖。\n将军三箭天山定，千羣塞马嘶风骄。",
        "dynasty": "宋",
        "collection_info": null
    },
    {
        "uuid": "5143d52ed00abed88b2a5cee2f5bde84",
        "title": "少川兄贫悴甚见属求寓舘未遇好事者聊作诗以寄因以速之",
        "author": "葛胜仲",
        "content": "我兄弱龄推了了，手不停披今髮缟。\n人中滞论能立判，笔下陈言皆力扫。\n多如鸡跖叹积学，大似牛腰看属藁。\n败絮自拥不言寒，书床坐穴那知老。\n逆旅无人识马周，除舍何当馆孙宝。\n水波未合急相过，漱醪聊缓忧心捣。",
        "dynasty": "宋",
        "collection_info": null
    },
    {
        "uuid": "6159b5cab1716d1237d98a03fa404bbe",
        "title": "寄题吴江王文孺解元臞庵",
        "author": "葛胜仲",
        "content": "臞庵散人筑隐居，自称山泽之臞儒。\n邀风贮月有亭观，以道自广何其臞。\n三江雪浪鱼龙窟，千古浮天仍浴日。\n乍吞涯涘归醉胸，时卷波澜入吟笔。\n天储此景非寒窘，经营杰观规相凖。\n万株苍石云斸根，十顷红蕖波照影。\n异时璧沼摇毛锥，同门太半通金闺。\n一班一级何足道，赋归有此知为谁。\n境清恍与尘寰隔，彷佛天随旧行迹。\n闻道朱黄近笔床，定有丛书增笠泽。",
        "dynasty": "宋",
        "collection_info": null
    },
    {
        "uuid": "e4bf87990cdc5f1e91084554166a6e10",
        "title": "次韵庆善九日",
        "author": "葛胜仲",
        "content": "舍南自灌五亩园，满种黄花待亲识。\n明朝酒熟当寿君，卷白不许余涓滴。\n湖海浮家作寓公，醉醒幸与骚人同。\n一座尽倾尘表物，不须举扇障西风。",
        "dynasty": "宋",
        "collection_info": null
    },
    {
        "uuid": "3fd01366ca53742c1fee86fbc8a63289",
        "title": "再和庆善",
        "author": "葛胜仲",
        "content": "但将诗酒乐重阳，呫嗫深嫌程不识。\n已呼明月倒芳樽，更浥沧波供砚滴。\n多闻素仰百六公，飘零邂逅笑语同。\n明当数助击鲜品，鼻头出火耳生风。",
        "dynasty": "宋",
        "collection_info": null
    },
    {
        "uuid": "4ca5b7fb6aaa3054fc4330674d2cbf22",
        "title": "送庆善之江阴",
        "author": "葛胜仲",
        "content": "南州地气真火维，午暑势若遭蒸炊。\n风亭水榭不救暍，如何泛役衝炎曦。\n四年遵路俱六月，叩门急义非君谁。\n小蓬暑行分不免，着书暂卷春秋帷。\n借船屡枉逸少字，质钱敢以班史辞。\n一麾尚与数人共，西江得水知何时。\n况復外事继婴扰，主孟频歌烹伏雌。\n天其或者降大任，必先空乏其储赀。\n老人索居寓泽国，蛙黾同处时迎医。\n麦曲芎藭两未效，政须健论扶衰疲。\n君今舍我那遽反，落寞何用伸吾眉。\n大恐尺一亟招选，径从儳道趋天墀。",
        "dynasty": "宋",
        "collection_info": null
    },
    {
        "uuid": "8f4cf1ea6a51e6e7e264d5abc12c1b61",
        "title": "嘲渊明代答",
        "author": "葛胜仲",
        "content": "君不见七百石了曲蘖事，二千石充雀鼠耗。\n浇肠果腹固有余，糟丘米山何足道。\n不如酒尽仍从酒家觅，瓶中粟空聊乞食。",
        "dynasty": "宋",
        "collection_info": null
    },
    {
        "uuid": "7188e9614ac2454e9852461b6a7f26e0",
        "title": "依韵和子有教授侄寄雪诗",
        "author": "葛胜仲",
        "content": "空中纷霏谁剪水，夜半天窗明蜡纸。\n天将奇宝借词客，使酒驱诗难但已。\n红炉活火然松明，閒施博局呼明琼。\n区中无此清绝境，疑是缩地来蓬瀛。\n从来闻说三吴道，飘瞥郊原看最好。\n且愿留为不夜城，挥戈却日还穹昊。\n讲郎才韵今可人，闻客欲至颜津津。\n急扫阶庭施木屑，跋马去作陶家宾。",
        "dynasty": "宋",
        "collection_info": null
    },
    {
        "uuid": "f71fbb61bee8217284402318ca50f825",
        "title": "卫卿弟和诗佳甚復和一首",
        "author": "葛胜仲",
        "content": "俗人雪句如翻水，陈言堪弔剡藤纸。\n子诗清如扇上讚，使我三叹不能已。\n妍姿与雪争轻明，白战不道飞瑶琼。\n西神山畔芙蓉水，好招烟艇浮澄瀛。\n千岩不必山阴道，何处轻飘看不好。\n百觚判断速呼客，莫待睍消还畀昊。\n天储此景娯閒人，贮瓶泼茗甘流津。\n茅檐从此便归隐，不待人呼祁孔宾。",
        "dynasty": "宋",
        "collection_info": null
    },
    {
        "uuid": "b7b2c6b0f120a752e7659f608f4d88fa",
        "title": "卫卿弟赋诗见贻和答一首时有从军之兴",
        "author": "葛胜仲",
        "content": "我如老屋人多阅，骯脏如君真可悦。\n长涂未骋驹伏辕，窘步无堪鲋依辙。\n诸贤衮衮位华显，独子栖栖困岩穴。\n何妨虎子聊一探，况是龙泉未虞缺。\n前时羮稀客告去，尔日瓶空粮又绝。\n不缘闵已赋牢愁，独为伤时拭清血。\n燕颔食肉骨素奇，龙额封侯计非拙。\n勉旃矍铄出据鞍，收卷毛锥从此决。",
        "dynasty": "宋",
        "collection_info": null
    },
    {
        "uuid": "53c2c67a4cdf33536078e3385660f33d",
        "title": "次韵郑维心游西余山",
        "author": "葛胜仲",
        "content": "云巘瓌奇甲震州，不须幽境更旁捜。\n从来知是通侯国，此段方从胜客游。\n闰岁春迟空水树，雨时溪涨失沙洲。\n吾衰久矣欲何适，更为前山一上楼。\n顾余峰好鏁云烟，入寺窥临信所传。\n衣袒右肩从衲子，屐除前齿陟山巅。\n一杯相属真宜釂，四者难并偶幸全。\n亭号弄云谁作记，紫枢当日笔如椽。",
        "dynasty": "宋",
        "collection_info": null
    },
    {
        "uuid": "e9dffc3e74e9b1344159aa479ae78105",
        "title": "明月峡",
        "author": "葛胜仲",
        "content": "李庇山记皮陆诗，纪述茶事真历历。\n枕流亭北池七里，万仞插天双石壁。\n悬崖倒挂天银河，武敏尚存西楚迹。\n昔贤招寻多好事，例以姓字刊岩石。\n青琼绿髓茶始生，报春鸟鸣山昼寂。\n茶民研膏柏黑粘，香焙凿山深二尺。\n急程苞贡御帘开，宫娥进水倾寒碧。\n只今玉食岁不供，旧事独有山英识。\n羁人水厄不厌数，耿耿不寐几通昔。\n他日重来觅旧题，应嘆流年如矢激。",
        "dynasty": "宋",
        "collection_info": null
    },
    {
        "uuid": "ea27e029c666b804ebc1c05602656221",
        "title": "工部兄新治小阁垒土为火炉戏作劝召客",
        "author": "葛胜仲",
        "content": "简许开尊杀青竹，俎有肥羜簋饛粟。\n招呼未听洗醆声，故復吟哦小诗促。\n能使将军赏不贫，请召宗姓仍及身。\n拥炉便是入窟室，于粲洒扫情无文。\n我今愁如居广柳，万斛量之应更有。\n内典暂辍算海沙，羣经尤慵开户牖。\n政欲酣畅融心神，村郊鱼鸟皆来亲。\n不忧坐上无武子，羣从一一天麒麟。",
        "dynasty": "宋",
        "collection_info": null
    },
    {
        "uuid": "8ef0f3e2afec278799a0d8e776fffccf",
        "title": "大父通议无恙日开轩燕处有桐孤峙因名琴轩初不措琴尝作记叙意而偶失藁本故今家集不载比者兴之侄阅故书得之见贶喜而成咏呈六兄工部兼简弟侄",
        "author": "葛胜仲",
        "content": "峄阳奇轩高参天，对以华屋名琴轩。\n轩中寄傲隐君子，方瞳鹤髪臞儒仙。\n閒中默契丝桐理，不待徽絃出宫徴。\n柳恽笔捶佐属文，渊明手抚聊寄意。\n一篇叙此藏巾箱，歘尔六丁下取将。\n世无安世谁默识，才异束晳孰补亡。\n神物护持今復出，数纸蛟蛇亲手泽。\n敢辞援笔补遗编，谩致区区贻厥力。",
        "dynasty": "宋",
        "collection_info": null
    },
    {
        "uuid": "aa28292e958749b820ea8eaa63cf440b",
        "title": "诸人各见和復和一首",
        "author": "葛胜仲",
        "content": "我祖还笏归乐天，不羡戴冕兼乘轩。\n扫门笑傲寄元趣，一龛相对惟金仙。\n辞藻翩翩能析理，字字清奇中商徴。\n响泉韵磬初不施，见色闻声自真意。\n从来家学传青箱，禄侈万石今方将。\n此篇不愁暂飞去，天相斯文终不亡。\n孙曾秀杰今层出，余庆仰承君子泽。\n莫言临绝似获麟，请看笔头扛鼎力。",
        "dynasty": "宋",
        "collection_info": null
    },
    {
        "uuid": "393ae96a8428294654869226dca89f60",
        "title": "沈必先殿院用策字韵赋诗见赠谨依韵和时居盛林",
        "author": "葛胜仲",
        "content": "菁山遽用檀公策，水村来作浮家客。\n五年霄汉隔音尘，此假相逢喜折屐。\n荒陂难觅钴鉧潭，胸中丘壑有人杰。\n乌台坐逼痴床南，见事风生勇成癖。\n逆耳争先贡皂囊，造膝仍频对宣室。\n只今道梗淹荒村，汲直未肯侪公孙。\n时平已见龟墨食，尺一行催觐文石。",
        "dynasty": "宋",
        "collection_info": null
    },
    {
        "uuid": "1e6c6a101015b9735390f4209e527b21",
        "title": "蒙维心示谢必先尚书饷笔佳什时维心方刊正三国史輙依韵攀和",
        "author": "葛胜仲",
        "content": "谷口之孙材刃铦，如针处囊立见尖。\n平生苦心在坟索，入月犹未高骑蟾。\n若嫌寿史六十五，论次未必三长兼。\n与时讳恶难偻指，为米溢美堪掀髯。\n浪言张华为辍笔，至今诋者口不箝。\n因持众制事编削，管城虽老聊復拈。\n明明褒讥淆泾渭，欲向素王师谨严。\n已删卧龙无将略，过实仍刊诸葛瞻。\n东阳尚书助述作，束颖分饷出宝奁。\n自言宸廷夙霑赐，今以归奉余不潜。\n鷄距鹿毛青镂管，品制一一形标籤。\n昔冠神羊书白简，痛击姦佞如针砭。\n并与书法奉君子，大书特书不可淹。\n悬知南董奋直笔，首于三马诛姦憸。",
        "dynasty": "宋",
        "collection_info": null
    },
    {
        "uuid": "e9ef7e5aabb090a08d14b2a72cd1e1a7",
        "title": "次韵王得之方池父子翫月",
        "author": "葛胜仲",
        "content": "先生夜不眠，爱月真痴绝。\n呼儿饮文字，桃黍聊一雪。\n清光入酒堕胸次，照见万卷非涉躐。\n商容颢气寒彻骨，况是冰轮圆不缺。\n中宵影倒万顷池，上下金盘两澄彻。\n广寒灵媛多飞琼，烟凝露暧收羣声。\n鱼冷跳波闻静岸，鹊惊遶树当前楹。\n辞直道山来膝上，郎君吟兴纷纵横。\n诗成父子定知已，门有佳儿真寜馨。\n不须灵液玻璃盌，一梦瑶台亦非远。",
        "dynasty": "宋",
        "collection_info": null
    },
    {
        "uuid": "557a211452ce7886de3394189db7d432",
        "title": "杨泰初权县丞数寄示诗文作诗纪谢",
        "author": "葛胜仲",
        "content": "关西家世东都相，褫褐十年今始壮。\n一官栖栖百僚底，众制翘翘万夫上。\n忆昔曲台尸列卿，谬厕春闱惭哲匠。\n英俊下沉势欲拔，文章横流期少障。\n榜中上第溷元结，堂下一言惊叔向。\n频蒙古锦倒清篇，更枉长鬚问无恙。\n详观叹赏欲投笔，退恧粗疏堪覆醤。\n吾衰文意已蹉跎，鳯阁当求舍人样。",
        "dynasty": "宋",
        "collection_info": null
    },
    {
        "uuid": "eb707f8d046b66cc829fe5c9ab1a607a",
        "title": "程良器嘉量解元许为写照作诗求之",
        "author": "葛胜仲",
        "content": "虎头千古丹青杰，谁言黠中有痴绝。\n手挥五絃真胜诣，颊染三毫更超越。\n自言四体媸或妍，顾与妙处无相关。\n炯炯双瞳点圆碧，笔下顿觉神明还。\n程郎言语妙天下，画復通灵能变化。\n扫除俗骨画如诗，摹写天机诗似画。\n竹斋溪屿数相从，似蒙儃儃窥尘容。\n诋呵众史露拙迹，疑有心画藏胸中。\n寒乡鼠目麞头子，葛帔练裙谢龟紫。\n幼舆政自丘壑人，试为写传岩石裏。",
        "dynasty": "宋",
        "collection_info": null
    },
    {
        "uuid": "5aeb005b9afb58cddc4522f0cf2ba6d8",
        "title": "次韵范昌龄庆新居",
        "author": "葛胜仲",
        "content": "我家渺在澄江浦，泛宅来依白苹渚。\n客居十载席为门，上盖茅茨下榛楚。\n迩来作舍倒归赀，聊为儿曹庇寒暑。\n千岩万壑相妩媚，似以身尝为地主。\n楼外烟霞邀吐句，堂中坟史供稽古。\n岁晚居身可否间，簪裳束阁饶安閒。\n深愧词人相俎豆，鹤书应不愧钟山。",
        "dynasty": "宋",
        "collection_info": null
    },
    {
        "uuid": "133af9b0238d5011c47cf3610bbd1638",
        "title": "先君忌饭僧悟空兴之侄有诗和韵",
        "author": "葛胜仲",
        "content": "君不见毗耶居士人天英，化佛亿万文室盈。\n清晨香积一盂食，厌足一切紧法力。\n又不见手捉麈尾生公庐，说经妙藴几无余。\n岂惟缁素日会面，粉碎虚空雨花片。\n我生归命海潮音，况復劬劳讳日临。\n三孤遗像涕沾臆，建斋达观趋禅阈。\n悟空谁是悟真空，门前灌木吟悲风。",
        "dynasty": "宋",
        "collection_info": null
    },
    {
        "uuid": "557c245e4060e6ceb8381a5c84a27493",
        "title": "赠星洲僧了然",
        "author": "葛胜仲",
        "content": "禅林古有一宿觉，讲席尝闻一遍照。\n凡马十驾及骏骨，况子秀颖颜齿少。\n星洲岩壑锁烟云，千柱浮空觉王庙。\n似闻焠掌作书淫，乍或横肱究心要。\n明窗净几学参玄，二涂一得可前料。\n香浮牛首礼圆光，呗似鱼山胜长啸。\n闻熏大士岂忘言，机锋嘿赞潮音妙。",
        "dynasty": "宋",
        "collection_info": null
    },
    {
        "uuid": "50f6a8ec612840067e0e77fc13f0bc0f",
        "title": "和陈简斋韵",
        "author": "葛胜仲",
        "content": "马鞭虽长不及腹，山林朝市两角逐。\n华堂谁挂元吉麞，坐使朱门变林谷。\n龙章鳯姿自有种，山野头颅未为辱。\n长沙写真得天趣，下视冯尹皆奴仆。\n君不见青州刘幡得异草，能遣死麕骨再肉。\n又不见广平射麕变浮屠，因罢校猎投金镞。\n两幅陵陂槲叶香，俦侣共乐春草长。\n昂头妥尾无所畏，窘拘知胜触藩羊。",
        "dynasty": "宋",
        "collection_info": null
    },
    {
        "uuid": "0252eb8d9b4a0b44547b2c0661232cc0",
        "title": "依韵和兴之侄",
        "author": "葛胜仲",
        "content": "一真那有黑白业，佛槖枉用为书箧。\n人人反照自图成，说甚一花开五叶。\n了无结习便超脱，因有罣碍生怖慑。\n山鬼窟中求活计，玄关欲透知何劫。\n匝天遍地自心源，若解承当真要捷。\n树林水鸟皆法音，露柱幡竿光炜烨。\n世上盲聋喑哑人，试问道师作么接。",
        "dynasty": "宋",
        "collection_info": null
    },
    {
        "uuid": "5a65395a0623057bd8a4125338ccc8de",
        "title": "寄题伸仲芳美亭",
        "author": "葛胜仲",
        "content": "渔舟一出桃源路，烟鎻云埋迷旧处。\n那知九龙有仙村，漫山灼灼花无数。\n人言却老是此花，只今已似刘晨家。\n微风披拂飞红雨，杲日照耀蒸红霞。\n似闻花间新结宇，醉吟多是神仙侣。\n更求人面相映红，我欲叩门求雪黍。",
        "dynasty": "宋",
        "collection_info": null
    },
    {
        "uuid": "fab934b72cacc70a1a1b5e9e36f66eb6",
        "title": "圆復师将游四明用道祖韵作诗赠行",
        "author": "葛胜仲",
        "content": "禅宗不减宿一觉，文性还同照一遍。\n哑羊岂是一流人，漆瞳烂烂岩中电。\n机缘未遇閟金提，云水光中挂衲衣。\n定回时起橐駞坐，秀句一吐胸中奇。\n过我郡斋那听去，衮衮谈玄侵日暮。\n西风吹面作新凉，腾装欲指鄞江路。\n一庵钱料山幽深，欲抛印绶聊招寻。\n倦游归来问无恙，东第飘然正角巾。",
        "dynasty": "宋",
        "collection_info": null
    },
    {
        "uuid": "361f31c217479c45340e5ffd7aa84db0",
        "title": "招道祖签判尝暑酎辱示佳篇纪事輙依韵奉和且约再冰酿云",
        "author": "葛胜仲",
        "content": "君不见兵火连年扰江汉，一介荩臣无断断。\n列城守将遁或降，那得捐躯颜与叚。\n鏖兵喋血八年间，西失平夏北折兰。\n犇军知是何鸡狗，坐想飞将张与关。\n草莽臣谋未云获，且復浇愁倾大白。\n平时徒有扇障尘，一笑未辨鬚纒帛。\n相邀聊共圣贤中，但愁烛跋鸱夷空。\n沉酣不畏轻出舌，惊惧悬知不入胸。\n午夜醉归闻踏月，林影滩声助清绝。\n糟兵好向水村营，壑谷正为吾曹设。\n儒生嗜酒多有之，高阳酩酊无所缺。\n莫言酌我慎无多，休弹贺若唱回波，腾腾相送入无何。",
        "dynasty": "宋",
        "collection_info": null
    },
    {
        "uuid": "e570178d88f16c31938997206d52432c",
        "title": "二十五日道祖沧浪亭落成召会",
        "author": "葛胜仲",
        "content": "东园延袤不论亩，树梓成行俱楚楚。\n方池瀰漫涨涟漪，藕花清酣娇欲语。\n临流新筑沧浪亭，斧斤断手邀落成。\n苏家风月旧无价，千金买得亭和名。\n穹庐饮马吴江水，长洲万井红烟起。\n齐云楼观委寒灰，那有相家歌舞地。\n稽山别乘今豪英，肯将胜事頽家声。\n青氊旧物今在眼，彷佛北牖仍东荣。\n把盏聊为主人寿，乱离已往空搔首。\n请看前日闹巫医，岂有閒情举樽酒。\n朝来大火落南躔，已觉病骨苏凉天。\n剩捣橙虀斫鲈鲙，全家醉倒秋风前。",
        "dynasty": "宋",
        "collection_info": null
    },
    {
        "uuid": "be6be732d4d1a25fd463c4e6b8364d02",
        "title": "流杯",
        "author": "葛胜仲",
        "content": "美哉洋洋曲流水，碧可染衣清彻底。\n我倾山资结茅舍，两载经营端为此。\n春风上已一月前，小试禊事来水边。\n胡床醉坐略少长，羽觞轻泛随洄沿。\n道人护戒无酒欲，笑挹清波作醽醁。\n崖蜜相和代引满，自言过免三十六。\n随缘戏剧亦何嫌，胜游从来支许兼。\n久知世味如嚼蜡，未应贪着中边甜。",
        "dynasty": "宋",
        "collection_info": null
    },
    {
        "uuid": "7a4c77325378ea1e0405e018618031be",
        "title": "次韵道祖大水",
        "author": "葛胜仲",
        "content": "君不见绿槐荫夏摇千门，移秧遍野缲盈盆。\n天公忽作弥月雨，忧岁上勤黄屋尊。\n我家茆庐劣容膝，随水倾摧非瑞室。\n街衢生鱼堪佐饔，檐溜垂龙欲穿石。\n仰天又见兴油云，干雨误点波连村。\n马牛不辩固其理，鼃黾同处何容论。\n休叹栖苴接飞翼，林端会见宾红日。\n木饥水毁傥时运，救灾行看恩洋溢。",
        "dynasty": "宋",
        "collection_info": null
    },
    {
        "uuid": "800c777431cf546db636a375731ffa42",
        "title": "同道祖及子舍游茶山归因成",
        "author": "葛胜仲",
        "content": "寒窗送曙鸡一鸣，寻山蓐食天初晴。\n水口溪穷为停棹，步携东坦仍添丁。\n虎头岩高山色好，竹舆遥睇眼为青。\n花濑蒙蒙胜紫气，微花拂袵闻芳馨。\n岌峨悬臼与天接，脚力欲趁飞猱轻。\n此邦佳处遍寻陟，夫差所顾独未经。\n兹游野服穿不借，自胜五马仍双旌。\n忆昔贞元守修贡，木瓜堂庑辉山扃。\n两邦歌舞竞姝丽，谷雨不许遨头醒。\n只今金沙杂榛莽，空照华髪垂星星。\n近涧喧豗泉㶁㶁，远峰娇腻云英英。\n山僧意勤苞紫笋，倾盖一笑无平生。\n息黥补劓有甘寝，梦觉起作游山行。",
        "dynasty": "宋",
        "collection_info": null
    },
    {
        "uuid": "0905e4ae5fb828063a41a958e29ad250",
        "title": "新池水涸股引于前溪辱道祖来观",
        "author": "葛胜仲",
        "content": "吾庐新筑熏风堂，其下方池手亲掘。\n畚插初无邻里相，垠隅那有波澜阔。\n旱涸俄惊拆龟兆，灌输未免翻龙骨。\n街南大浸卷滔滔，巷北小渠来汨汨。\n胶杯忽觉水痕涨，抱瓮免嗟人力竭。\n已怜红芰浃枯荄，更喜頳鳞救濡沫。\n幽居胜事快先睹，上客高轩为轻出。\n蛟龙好在且泥蟠，他年岂復池中物。",
        "dynasty": "宋",
        "collection_info": null
    },
    {
        "uuid": "cb7e137089cf5aebac7b310936d72060",
        "title": "初得庵基于青山用立方韵请道祖同赋",
        "author": "葛胜仲",
        "content": "身閒那赠绕朝策，来作菁山数旬客。\n结庵痛谢九流宾，轻重嫌人分履屐。\n才通箭道菖蒲潭，幼舆政合居山岩。\n斗健更须升绝顶，接天巨浸浮东南。\n从来不办王济癖，石磴骑危甘脚历。\n欲将土木化荆榛，坐嘆清风来入室。\n练裙葛帔居山村，共怪膏粱相国孙。\n祝鸡为邻言不食，自此相从煮白石。",
        "dynasty": "宋",
        "collection_info": null
    },
    {
        "uuid": "2f8cd0f1d805974b63ff5be06664924c",
        "title": "道祖见和復赋一首",
        "author": "葛胜仲",
        "content": "人言不饮第一策，况我携贫来作客。\n破衣任笑频见肘，断鞋不办时新屐。\n公材公望非丁潭，世人谁许瞻岩岩。\n豺狼满道生理窄，立锥方卜南山南。\n十年丘壑几成癖，澄怀坐想真历历。\n难希蒋诩开三径，且学陈蕃事一室。\n时危花柳自村村，未害含饴仍弄孙。\n淡饭且安禅悦食，储钱更买奇礓石。",
        "dynasty": "宋",
        "collection_info": null
    },
    {
        "uuid": "8260aacc125a6073de9f0a249603bf7c",
        "title": "大暑新居纳凉和小子韵",
        "author": "葛胜仲",
        "content": "至后金柔伏日三，旱气焚宣势如惔。\n火井涌沸烟生岚，鹤髪遗老素未谙。\n我居濒泽深眈眈，修廊飞庑贤僧庵。\n熏然好风来自南，如甘露门开瞿昙。\n如客怀冰吐清谈，有亭自雨临深潭。\n不假凉草生毵毵，天日炎赫反所贪。\n我穷储无石与甔，枵然饥腹空婪酣。\n后皇矜怜百不堪，免使熟烂聊包涵。\n王城衮衮穿朝衫，跨马挥汗流朱蓝。\n独逃靡盬侍鱼泔，坐享逸乐扪心惭。",
        "dynasty": "宋",
        "collection_info": null
    },
    {
        "uuid": "4f17bfd2321905e624872e1ac407dab3",
        "title": "用立方韵二首  其一",
        "author": "葛胜仲",
        "content": "山村艰食宇昼合，斋钵相呼坐僧榻。\n今朝痩羊忽入馔，云是馂余彻膢腊。\n年大才疏合退休，尚玷恩华只自羞。\n赏延亹亹来踵武，命服童孙尚羁午。",
        "dynasty": "宋",
        "collection_info": null
    },
    {
        "uuid": "c303558756289f42a202030a0cdf8a22",
        "title": "用立方韵二首  其二",
        "author": "葛胜仲",
        "content": "仕宦由来须遇合，未遇杜门寜穴榻。\n尊无泛蚁浪经春，突有悬貆偶乘腊。\n郡印还官得小休，桑枢席门何足羞。\n幽居不羡裴掌武，绿野堂前桥号午。",
        "dynasty": "宋",
        "collection_info": null
    },
    {
        "uuid": "b897b5fd1684f3a0eb1c655e37de836b",
        "title": "立方闢小阁附火兴之侄作诗劝会客次韵",
        "author": "葛胜仲",
        "content": "吾儿玄学师老怀，严持月六八关斋。\n新来五辛不入口，坐使妻叹生不谐。\n自言丈室净名量，惟期禅侣来存访。\n栗里岂独尊常空，亦乏秦声乱舂相。\n朝来天雨瑶花霏，句如连璧来交辉。\n鹿柈茶果亦易具，不尔恐致膏肓讥。\n幻界政应频燕喜，酒尽为谋当更起。\n趋庭为尔復缓颊，一杯既空难但已。",
        "dynasty": "宋",
        "collection_info": null
    },
    {
        "uuid": "eb17d33991275325c1b5c9468d138011",
        "title": "次韵大人待次吴陵邑五首  其一",
        "author": "葛胜仲",
        "content": "待次吴陵邑，身修道日章。\n兰陔留古郡，花县得邻乡。\n未即抟扶上，端嫌代斵伤。\n萧閒文墨外，乐趣问濠梁。",
        "dynasty": "宋",
        "collection_info": null
    },
    {
        "uuid": "f5f87419a1023ac2e0d73aec2b35aa66",
        "title": "次韵大人待次吴陵邑五首  其二",
        "author": "葛胜仲",
        "content": "待次吴陵邑，优哉阅岁年。\n鳯池疏海角，鶠阁竦城颠。\n莳药时分颖，栽花自溉泉。\n新篇谈笑就，寄自鲁邦傅。",
        "dynasty": "宋",
        "collection_info": null
    },
    {
        "uuid": "b8922a299f49d82d2dccad80e2cd91ca",
        "title": "次韵大人待次吴陵邑五首  其三",
        "author": "葛胜仲",
        "content": "待次吴陵邑，行趋宝婺邦。\n葱茏连越岫，澄澈泳桐江。\n八咏风生座，双林月映窗。\n胜游知不晚，官履欲飞双。",
        "dynasty": "宋",
        "collection_info": null
    },
    {
        "uuid": "1a32265e12d5604f12b825f908d6689e",
        "title": "次韵大人待次吴陵邑五首  其四",
        "author": "葛胜仲",
        "content": "待次吴陵邑，常安揭小轩。\n祗从支遁隐，不问景纯言。\n颜巷居多乐，陶庐似少喧。\n朝歌屈虞诩，清切未殊恩。",
        "dynasty": "宋",
        "collection_info": null
    },
    {
        "uuid": "6c1f7d9d9a464d72d5a902345ea27814",
        "title": "次韵大人待次吴陵邑五首  其五",
        "author": "葛胜仲",
        "content": "待次吴陵邑，鹂黄报早春。\n红归花蕾浅，青到柳梢新。\n穷约那趋俗，虗缘自葆真。\n荣枯多反衍，坐笑党频频。",
        "dynasty": "宋",
        "collection_info": null
    },
    {
        "uuid": "e77ba2b6b519fe8f81a84ddeaecc99da",
        "title": "和送张元方南京掾",
        "author": "葛胜仲",
        "content": "下位沉英俊，青编乐自多。\n官曹依绿水，词笔注黄河。\n初日嗟贪鼠，今年未饮鹅。\n陪京资禄养，何计免奔波。",
        "dynasty": "宋",
        "collection_info": null
    },
    {
        "uuid": "f65faae9c779104586f4ef5b05e27f91",
        "title": "题横林馆",
        "author": "葛胜仲",
        "content": "治剧知非称，投閒得退栖。\n聊从诗酒污，顿免簿书迷。\n幻界荣枯小，真乘宠辱齐。\n横林孤馆静，辰发踏荒鸡。",
        "dynasty": "宋",
        "collection_info": null
    },
    {
        "uuid": "d260d5827a8e8e48c6a0088e47b36284",
        "title": "题须江驿",
        "author": "葛胜仲",
        "content": "寓馆飘风雨，高文耀日星。\n閒身关历覧，左宦在零丁。\n不见雌雄行，空存长短亭。\n襄阳知渐近，岘首映寒垧。",
        "dynasty": "宋",
        "collection_info": null
    },
    {
        "uuid": "1f0c71cc2cc173a8c0ae60c76f409561",
        "title": "次韵李子京宋城道中诗三首  其一",
        "author": "葛胜仲",
        "content": "沙冈牛酒市，渺岸指前程。\n断梗随鸥远，残霞与鹜平。\n村声喧坱莽，林影倒澄瀛。\n俗物难遮眼，支离病骨轻。",
        "dynasty": "宋",
        "collection_info": null
    },
    {
        "uuid": "6078033e935da90da9c76f02b5673170",
        "title": "次韵李子京宋城道中诗三首  其二",
        "author": "葛胜仲",
        "content": "通涂了无畏，清世足章程。\n击壤民风乐，持衡国势平。\n米盐丰道路，桴鼓静寰瀛。\n佳气葱葱近，心随过鸟轻。",
        "dynasty": "宋",
        "collection_info": null
    },
    {
        "uuid": "f70f628532f53508a940673d37505eb4",
        "title": "次韵李子京宋城道中诗三首  其三",
        "author": "葛胜仲",
        "content": "积累三冬学，淹通万古程。\n孤高吴子札，该洽蜀君平。\n曹事今司李，官封近接瀛。\n公侯阶有渐，五斗未容轻。",
        "dynasty": "宋",
        "collection_info": null
    },
    {
        "uuid": "f2d1af888eb4af420da85cd034cc6903",
        "title": "寄题海会晚实轩",
        "author": "葛胜仲",
        "content": "素节清霜重，金苞照座隅。\n根深容四老，品贵入三都。\n骚客真宜友，侯封未易奴。\n旧时书两庙，感亊涕沾濡。",
        "dynasty": "宋",
        "collection_info": null
    },
    {
        "uuid": "32fa51b1d7b731a608d9d6befe5ebbad",
        "title": "登搀云亭和工部兄韵",
        "author": "葛胜仲",
        "content": "危亭耸山巅，萦纡一径穿。\n林深将蔽日，涛怒欲浮天。\n江北迷堤树，淮南起饷烟。\n结庵容寄傲，从此息攀缘。",
        "dynasty": "宋",
        "collection_info": null
    },
    {
        "uuid": "4e219e7bae64f9891d9b6669b73f6037",
        "title": "次韵和庆善游圆觉寺归四首时仆亦方自径山归  其一",
        "author": "葛胜仲",
        "content": "青鞋访云水，僧馔饫茭蒲。\n落拓人谁识，迂愚世所无。\n鷃鹏从物化，牛马任人呼。\n世事何须问，诸公在禁途。",
        "dynasty": "宋",
        "collection_info": null
    },
    {
        "uuid": "672043b658c531672efee1eeff6235e7",
        "title": "次韵和庆善游圆觉寺归四首时仆亦方自径山归  其二",
        "author": "葛胜仲",
        "content": "步屧寻幽子，谈玄孰造微。\n离羣虽念独，选胜遂忘归。\n世路从争席，年华逼授衣。\n平生付双琐，手抚送鸿飞。",
        "dynasty": "宋",
        "collection_info": null
    },
    {
        "uuid": "439c2350cfd55f75fb94b8fc46fbc5cc",
        "title": "次韵和庆善游圆觉寺归四首时仆亦方自径山归  其三",
        "author": "葛胜仲",
        "content": "招提行问道，末学倦编蒲。\n不际方为际，应无令尽无。\n归来聊自赋，隐去谢人呼。\n宦路分夷险，平生谁识途。",
        "dynasty": "宋",
        "collection_info": null
    },
    {
        "uuid": "9fda8fb2fec4080499c4f9c52ac7874e",
        "title": "次韵和庆善游圆觉寺归四首时仆亦方自径山归  其四",
        "author": "葛胜仲",
        "content": "黄花兼露重，白鸟带烟微。\n云伴渊明出，风随曾点归。\n经丘携芰制，视膳辍兰衣。\n景物供清兴，诗高直欲飞。",
        "dynasty": "宋",
        "collection_info": null
    },
    {
        "uuid": "a7844d236fd250c200b0177585c6d260",
        "title": "夜归不寐",
        "author": "葛胜仲",
        "content": "流莺惊节物，乐事二毛前。\n山简不堪醉，渊明方欲眠。\n谈余愁似茧，坐久腹如蝉。\n日出重游衍，残花有杜鹃。",
        "dynasty": "宋",
        "collection_info": null
    },
    {
        "uuid": "a04f3446e86ca8a8e8e9d05bbe804534",
        "title": "次韵庆善九日",
        "author": "葛胜仲",
        "content": "二九依辰至，追欢付曲生。\n竹根拚醉卧，菊蘂正牵情。\n杜曲酬佳节，陶翁爱此名。\n吹花更吹帽，相值得豪英。",
        "dynasty": "宋",
        "collection_info": null
    },
    {
        "uuid": "6ded56381174b35c74d0869c00a0bce1",
        "title": "庆善再和復和",
        "author": "葛胜仲",
        "content": "异县逢佳节，羁愁太痩生。\n黄花真解事，白首缓伤情。\n十日尚堪醉，一杯犹有名。\n眼前多胜士，何必洛中英。",
        "dynasty": "宋",
        "collection_info": null
    },
    {
        "uuid": "2d22cbef41ec82878a1d910f1e503be7",
        "title": "幽居二首  其一",
        "author": "葛胜仲",
        "content": "幽居无俗韵，胜事特关心。\n研度疲三豕，床敷戏一禽。\n覆舟棋自戒，中圣酒时斟。\n萧洒侯来访，窗前绿透林。",
        "dynasty": "宋",
        "collection_info": null
    },
    {
        "uuid": "5556c6fc15c412f7233afe7fe34364c3",
        "title": "幽居二首  其二",
        "author": "葛胜仲",
        "content": "名胜音尘隔，怀贤自渴饥。\n千岩耸秀处，一榻独悬时。\n盛夏衣裳懒，深林枕簟宜。\n招邀何以待，数卷谪仙诗。",
        "dynasty": "宋",
        "collection_info": null
    },
    {
        "uuid": "c8c32b0d08904d37288d95fe8095fed0",
        "title": "即事二首  其一",
        "author": "葛胜仲",
        "content": "四月麦已熟，清寒久不禁。\n林深来蜀魄，屋破绝燕禽。\n幽屏儿仍出，贫居病更侵。\n萧然北窗下，趺坐独求心。",
        "dynasty": "宋",
        "collection_info": null
    },
    {
        "uuid": "7b165949f25dc7a84001a2c4be342c02",
        "title": "即事二首  其二",
        "author": "葛胜仲",
        "content": "巷转柔桑陌，门依绿柳桥。\n因人嫌碌碌，拔俗自超超。\n嫩碧半篙涨，残红一眼飘。\n卑栖有微分，斥鷃得逍遥。",
        "dynasty": "宋",
        "collection_info": null
    },
    {
        "uuid": "5204c8544805c57a2a8ab3a2934b84cf",
        "title": "试墨",
        "author": "葛胜仲",
        "content": "为适閒中趣，晴窗试墨卿。\n磨研轻有晕，条畅细无声。\n紫玉浮云净，寒烟点漆明。\n鸟鸣春昼寂，一笑万缘轻。",
        "dynasty": "宋",
        "collection_info": null
    },
    {
        "uuid": "309acaf7a2c404e6471475928e29ad08",
        "title": "微雨小饮客至阍人辞以出令追路已不及偶作",
        "author": "葛胜仲",
        "content": "昨日持三白，今朝解八支。\n聊为犀首饮，尽笑虎头痴。\n冠履从来懒，杯铛且自持。\n是中多乐趣，勿遣外人知。",
        "dynasty": "宋",
        "collection_info": null
    },
    {
        "uuid": "1c7b86ad2c6f0d5989c814012852f7e9",
        "title": "题庵壁",
        "author": "葛胜仲",
        "content": "葛翁携葛姓，小愒葛桥边。\n葛泉出萝葛，一派自潺湲。\n咫尺葛山观，金丹问葛仙。\n耳孙忝瓜葛，行隐葛山巅。",
        "dynasty": "宋",
        "collection_info": null
    },
    {
        "uuid": "735b17edc4956aee15e2f498b5fe2907",
        "title": "龙井",
        "author": "葛胜仲",
        "content": "古甃泓澄浅，涓涓似有源。\n蒸云骤游宇，吹雨忽翻盆。\n泉伏微如蠋，泥蟠肆任蚖。\n崭然头角见，坐禠叶公魂。",
        "dynasty": "宋",
        "collection_info": null
    },
    {
        "uuid": "46fce490bd03f5e4531cf63443210bbf",
        "title": "龙堂",
        "author": "葛胜仲",
        "content": "一室飞山腹，蜿蜒像设精。\n班传五色贵，食辨百花名。\n睡颔应难探，云鳞讵可婴。\n从祈得甘泽，栖壁有碑铭。",
        "dynasty": "宋",
        "collection_info": null
    },
    {
        "uuid": "9f88ef20794d0f8a6f9598363abab567",
        "title": "观山谒蒋叔明赵邻叔二坟",
        "author": "葛胜仲",
        "content": "寒食观山道，佳城隔壠分。\n赵公今不武，蒋老去修文。\n歌薤犹前日，栽松已插云。\n生平各投分，絮酒荐蒿焄。",
        "dynasty": "宋",
        "collection_info": null
    },
    {
        "uuid": "78674147c24553459342f2dd20e59955",
        "title": "昭怀皇后挽歌词二首  其一",
        "author": "葛胜仲",
        "content": "天作元符合，哀荣极始终。\n陵陪永泰近，礼视孝章隆。\n匰主跻新庙，廞衣贲下宫。\n柏城连献愍，萧瑟夜台风。",
        "dynasty": "宋",
        "collection_info": null
    },
    {
        "uuid": "84a50ad93fba6cdd26af239a79527aec",
        "title": "昭怀皇后挽歌词二首  其二",
        "author": "葛胜仲",
        "content": "寂寞崇恩殿，飈轮去弗还。\n尊名千古外，显册两朝间。\n座冷金釭暖，香消玉釡閒。\n神游返姑射，脱屣谢尘寰。",
        "dynasty": "宋",
        "collection_info": null
    },
    {
        "uuid": "62bc6bf444264fe6b135b8d2562dcc7f",
        "title": "李楚老尚书挽歌词三首  其一",
        "author": "葛胜仲",
        "content": "席宠三台后，疏恩八座荣。\n朝廷真大蔡，边鄙更长城。\n戾社符刀梦，王墀识履声。\n阴功归壤子，衮衮出名卿。",
        "dynasty": "宋",
        "collection_info": null
    },
    {
        "uuid": "33cfe6df953920fa02a7c0c1290683b1",
        "title": "李楚老尚书挽歌词三首  其二",
        "author": "葛胜仲",
        "content": "东里推人杰，西清列从班。\n袴襦康二蜀，裘带靖三关。\n赤白囊无警，朱丹毂遂还。\n登龙门旧贵，奕叶道家山。",
        "dynasty": "宋",
        "collection_info": null
    },
    {
        "uuid": "0c45428076a76819a8b6b39dc6286b86",
        "title": "李楚老尚书挽歌词三首  其三",
        "author": "葛胜仲",
        "content": "得谢恩重起，追荣爵更崇。\n龙蛇新岁忌，鹓鹭旧行空。\n图象人怀惠，尊名帝念功。\n遭时淹陈寔，大耋偶相同。",
        "dynasty": "宋",
        "collection_info": null
    },
    {
        "uuid": "9c514623bb10ff53057c4ffe4998453d",
        "title": "方待制挽词二首  其一",
        "author": "葛胜仲",
        "content": "琐闼枢机地，储闱羽翼人。\n蕝仪容典备，校历闰余亲。\n云路箕乘说，泉台岳返申。\n荀龙行济美，交旧独伤神。",
        "dynasty": "宋",
        "collection_info": null
    },
    {
        "uuid": "e056a964b4b01836b73ae4dda3403a08",
        "title": "方待制挽词二首  其二",
        "author": "葛胜仲",
        "content": "佳城酾酒奠，长夜殒星知。\n今代儒林传，诸方德政碑。\n朝廷躬蹇蹇，丘壑自怡怡。\n安得研几士，推穷妙万蓍。",
        "dynasty": "宋",
        "collection_info": null
    },
    {
        "uuid": "08bf8e922bf6372eecbf1f7bba700803",
        "title": "莫子宪中奉挽歌词三首  其一",
        "author": "葛胜仲",
        "content": "嗜学唯何甚，飞声实久如。\n郎星频省户，卿月转周庐。\n桂奠房祠酒，芸残册府书。\n音容千古外，坟槚閟南徐。",
        "dynasty": "宋",
        "collection_info": null
    },
    {
        "uuid": "f8664a7a6c368d1ab70981459ef0fc53",
        "title": "莫子宪中奉挽歌词三首  其二",
        "author": "葛胜仲",
        "content": "材资合黄阁，器业偃朱轓。\n教府依模范，枢庭验讨论。\n成梁繄杜预，障水幸王尊。\n二纪朋僚旧，追怀恸寝门。",
        "dynasty": "宋",
        "collection_info": null
    },
    {
        "uuid": "3753095c71d00b974104932af18281ea",
        "title": "莫子宪中奉挽歌词三首  其三",
        "author": "葛胜仲",
        "content": "令子承家学，诸儒拥后尘。\n无双问江夏，第一擢平津。\n宣谕传黄甲，褒称对紫宸。\n公师有追贲，行庆密章新。",
        "dynasty": "宋",
        "collection_info": null
    },
    {
        "uuid": "99ca86b02c3e4170e844efb59fedf342",
        "title": "致政朝奉亲家丁公挽歌词二首  其一",
        "author": "葛胜仲",
        "content": "节概松千丈，声华桂一枝。\n牵丝始游宦，解组遽安时。\n人美抛官早，身嫌了事迟。\n反真聊示病，曾不谒巫医。",
        "dynasty": "宋",
        "collection_info": null
    },
    {
        "uuid": "4defc029bc8c57c1577d455de1e7e088",
        "title": "致政朝奉亲家丁公挽歌词二首  其二",
        "author": "葛胜仲",
        "content": "贯籍明光殿，颐神通德门。\n庆源来化鹤，高隐谢惊猿。\n冕绂承前范，箕裘付后昆。\n论婚情义重，祖载独伤魂。",
        "dynasty": "宋",
        "collection_info": null
    },
    {
        "uuid": "6b192eed72db56a5da0c2a1dcba113d3",
        "title": "胡诚甫朝散挽歌辞",
        "author": "葛胜仲",
        "content": "学擅尃门邃，年跻赐几尊。\n降崧钟秀气，游岱返英魂。\n宰树黄岩拱，房祠赤绂昏。\n密章行胙国，有子大公门。",
        "dynasty": "宋",
        "collection_info": null
    },
    {
        "uuid": "5fda25f9458cc93f1cdab9d739bda3fb",
        "title": "凌丞事挽词二首  其一",
        "author": "葛胜仲",
        "content": "铨材今秀孝，较德古沉冥。\n已悟桃花理，犹翻贝叶经。\n妙观存述造，阴德有平停。\n今夜稽山道，天沉处士星。",
        "dynasty": "宋",
        "collection_info": null
    },
    {
        "uuid": "addc919cac250058db2f45c86c1e67f1",
        "title": "凌丞事挽词二首  其二",
        "author": "葛胜仲",
        "content": "紫诰恩华重，青纶命服荣。\n无香然玉釡，有子胜金籝。\n禅解超尊宿，乡评服老成。\n棘人深孺慕，捧土作佳城。",
        "dynasty": "宋",
        "collection_info": null
    },
    {
        "uuid": "df0b7bdbbbb244aa6a78d930d2ee6049",
        "title": "许处士挽词二首  其一",
        "author": "葛胜仲",
        "content": "场籍声华茂，家庭志意修。\n光阴归翰墨，器业谩林丘。\n学府空鸡跖，贤书误鹤头。\n门基多克荷，衮衮出公侯。",
        "dynasty": "宋",
        "collection_info": null
    },
    {
        "uuid": "bcf6478b1b3a533ad43e423e3871d49a",
        "title": "许处士挽词二首  其二",
        "author": "葛胜仲",
        "content": "濉阳忠烈后，泊水老成人。\n庠校推模表，州闾训睦婣。\n决疑辞郭璞，营急似陈遵。\n碑字深无愧，銮坡得从臣。",
        "dynasty": "宋",
        "collection_info": null
    },
    {
        "uuid": "06f722f6142ed2047592dea5f73ef467",
        "title": "鲁国太夫人杨氏挽歌词四首  其一",
        "author": "葛胜仲",
        "content": "教子青云上，持身白业中。\n挟医来相第，赐襚出宸衷。\n鸾诰前恩在，鱼轩旧辙空。\n东方妙喜国，断取作幽宫。",
        "dynasty": "宋",
        "collection_info": null
    },
    {
        "uuid": "529419c59109cb75ab919c69b0d228b0",
        "title": "鲁国太夫人杨氏挽歌词四首  其二",
        "author": "葛胜仲",
        "content": "未肖甘泉像，先疏曲阜封。\n春秋绵六纪，甘毳极千钟。\n远日朝廷趣，容车郡国供。\n吴人交恻楚，相杵夜停舂。",
        "dynasty": "宋",
        "collection_info": null
    },
    {
        "uuid": "ad9e622f51001fa4ace5f8b675ae4f54",
        "title": "鲁国太夫人杨氏挽歌词四首  其三",
        "author": "葛胜仲",
        "content": "鳣堂推胄贵，蝉冕嫓夫荣。\n玉釡香无验，金辉馆已迎。\n鹊梁占胙土，龟墨报佳城。\n今代谁词伯，刊碑远德声。",
        "dynasty": "宋",
        "collection_info": null
    },
    {
        "uuid": "1dd4af60eb7de167c4ecfc9feebbc83b",
        "title": "鲁国太夫人杨氏挽歌词四首  其四",
        "author": "葛胜仲",
        "content": "子贵今台辅，才高古荩臣。\n与民开寿域，为国斡洪钧。\n会友伤陶髪，迎师忆孟邻。\n栾栾亲负土，肠断冢边麟。",
        "dynasty": "宋",
        "collection_info": null
    },
    {
        "uuid": "212e82e6ed96538c951f86cf7fc9dcc5",
        "title": "学正郭勉夫示诗次韵答之",
        "author": "葛胜仲",
        "content": "有道家声远，沉机足干时。\n松生非培塿，檀伐待沦漪。\n虎脊卑凡乘，蛾眉疾众姬。\n一鸣惊伍举，千里器王珪。\n德令温温着，名香蔼蔼驰。\n披荘问同异，执礼判嫌疑。\n操尙倾涓子，才华进客儿。\n适齐非鼓瑟，逃楚笑吹箎。\n艺苑高三绝，书庠肃五仪。\n涌泉推敏思，翻水播英辞。\n计吏趋兰省，诸生偃璧池。\n行殊师也过，论鄙释之卑。\n默识扳安世，多方劣惠施。\n风标寒似玉，机警利如锥。\n高翥千龄鹤，前知五总龟。\n碎金珍谢傅，余锦梦丘迟。\n谬学邯郸步，工施浑沌眉。\n文科将赫奕，荣路即威夷。\n器业今为重，功勲士所期。\n他年青竹上，凛凛看名垂。",
        "dynasty": "宋",
        "collection_info": null
    },
    {
        "uuid": "20ca94b833504950a13dd6325d5ba2fe",
        "title": "勉夫示诗鸣其穷甚哀因次韵答之极其贫悴之态而卒勉之以科举庶广其意也",
        "author": "葛胜仲",
        "content": "落落超余子，干时命未当。\n摧伤窘文阵，拓落尚书庠。\n賨货无山积，毛羣欠谷量。\n蜗庐寒不展，龙具夜何长。\n牍谩三千富，年侵四十彊。\n有车乘下泽，无梦入高唐。\n藜糗甘珍荐，桑枢自峻堂。\n书佣跧净院，舂赁寄修廊。\n异鬼时相笑，邻家许借光。\n低佪涸辙鲋，进退触藩羊。\n原宪贫非病，荣期乐处常。\n财雄劣程郑，赀鉅笑秦杨。\n甫里田多潦，浔阳径就荒。\n白驹嗟逸豫，黄鸟怨遗忘。\n薪乏支离束，钱空赵壹囊。\n晨餐烦乞米，夜读待然糠。\n词艺闻精敏，名声已激扬。\n登荣将赫奕，处困暂徊徨。\n志气宜轩翥，文辞忌怨伤。\n逐贫高赋就，丰廪换龟膓。",
        "dynasty": "宋",
        "collection_info": null
    },
    {
        "uuid": "c21e4244675190c0815178ead289d2c9",
        "title": "中秋和韵",
        "author": "葛胜仲",
        "content": "凉夜清商半，层空素月初。\n腾清来洞户，委照入蓂空庐。\n银海亭亭上，金波煜煜舒。\n纤阿今夕御，少昊昔年墟。\n魄射澄澜倒，光涵脱叶疏。\n阶蓂生乍足，庭桂落堪锄。\n东鄙人摛藻，西园客燕胥。\n未高尤潋灔，当午更踟躇。\n气挟金飈爽，光从玉宇摅。\n鑑圆疑傍架，轮正若依舆。\n影挂千林上，明同万里余。\n云开无点缀，火退觉虚徐。\n滉漾吞星彩，晶荧遡日车。\n惊枝翻异鹊，减脑谢游鱼。\n田凈琼初种，窗明雪未除。\n胡床情恋嫪，小舫兴勤渠。\n珠盛辉兹水，潮高壮尾闾。\n倾寒涤肝胃，扬彩媚衣裾。\n郡古休敲榜，官閒置简书。\n万家兴釂鼓，恺乐旐维旟。",
        "dynasty": "宋",
        "collection_info": null
    },
    {
        "uuid": "ac098b36c468207fd22e71dfbd036632",
        "title": "次韵逢叔喜雪",
        "author": "葛胜仲",
        "content": "始见穿帘隙，俄惊照屋山。\n春容先苑树，夜色误城关。\n砧积疑铺练，盆消若盗环。\n酒醇怀泛蚁，诗敏过求鷴。\n滉漾迷珠泽，便娟掩玉颜。\n人饥毡共嚥，马冻荐难悭。\n势急因空乱，形移任地班。\n舞深争巧黠，啭细弄幽閒。\n淮右提师入，山阴访友还。\n江湖禽影断，絃木未须弯。",
        "dynasty": "宋",
        "collection_info": null
    },
    {
        "uuid": "c525dc048b48d02e9bd7c9c3eefdc912",
        "title": "次韵李倅安上喜雪",
        "author": "葛胜仲",
        "content": "兔苑佳宾集，龙山上瑞臻。\n微飘方自弄，乱洒忽无垠。\n剪水层空堕，装春病枿新。\n缤翻投隙巧，历乱点衣匀。\n急每随风阵，高将拥日轮。\n阶閒铺六出，檐重压千钧。\n片落梅初谢，毬飘柳未颦。\n赏清疑不夜，惊晚误司晨。\n朔漠寒沙起，湘吴美酎陈。\n地荒包委琐，木朽盖轮囷。\n舴艋寻幽客，蜗牛卧冷人。\n稍晴芳意动，散策共寻春。",
        "dynasty": "宋",
        "collection_info": null
    },
    {
        "uuid": "c9f1c2bf5fa941ed32d471bc6a828f91",
        "title": "再和",
        "author": "葛胜仲",
        "content": "皑皑盈尺瑞，及此腊前臻。\n滉漾连三暮，萦盈遍九垠。\n青腰阴巧露，白帝羽仪新。\n坤轴埋藏厚，天潢泻落匀。\n瑶林变园榭，缟带逐车轮。\n膏润归农亩，雕裁自化钧。\n吟寒诗胆健，装冷妩眉颦。\n点袖朝正日，侵鞾立仗晨。\n境同秋月净，句鄙散盐陈。\n白玉藏千室，黄云卜万囷。\n江皋迷宓女，姑射想神人。\n早晚晴光动，郊原探早春。",
        "dynasty": "宋",
        "collection_info": null
    },
    {
        "uuid": "de6e491768064ab242b39d567811850b",
        "title": "十二月初四日游吴山院",
        "author": "葛胜仲",
        "content": "稳坐踰年矣，浑消髀肉顽。\n两儿挟篮轝，十里访吴山。\n佛老聊施佞，官曹未畏瘝。\n烟林穿窈窈，岩溜揭潺潺。\n楼观修篁外，招提翠麓间。\n嶝危愁惫力，潭凈怯衰颜。\n身缚何因脱，心纷得暂删。\n岁穷嗟俛仰，境胜彊跻攀。\n腊出因休吏，晡归及闭关。\n相将投此帻，永伴黑衣閒。",
        "dynasty": "宋",
        "collection_info": null
    },
    {
        "uuid": "0996fee04fb236475d9e55b081e73679",
        "title": "走笔追记十二月九日潭头之游",
        "author": "葛胜仲",
        "content": "三益得岂易，一游营亦难。\n地偏如避俗，春早自排寒。\n霖潦逢初霁，年华念欲单。\n搘笻卜遐眺，挈榼展清欢。\n茶坞千家密，梅林十里宽。\n幽寻穷窈窕，危陟遍巑岏。\n有地堪肥遁，幽人卜考槃。\n后前罗峻岭，左右绕惊澜。\n西望双藤老，南瞻巨石盘。\n千章丛古木，九畹秀崇兰。\n手板看苍翠，军持上激湍。\n醉乡因蚁酎，水厄为龙团。\n晚景云低树，归途雨压冠。\n明惊烽火逼，小艇起前滩。",
        "dynasty": "宋",
        "collection_info": null
    },
    {
        "uuid": "ee5888353a1fb9cb6bdb2dcca2eccc61",
        "title": "十二月二十三日立春中散兄棣华第六会特盛是日天大雪小孙女出綵旛胜及花柳精巧夜漏且五鼓方罢既归不得寐偶成律诗纪事拜呈中散兄兼简公任阜民详定侍郎道祖签幕判院朝提辖奉议卿任宝录待制",
        "author": "葛胜仲",
        "content": "异县逢春启，羁怀百不堪。\n频倾次道酿，聊喜阿云谈。\n棣蕚仍清集，辛盘助半酣。\n綵旛惊节物，玉屑瑞田蚕。\n太簇律初应，德星堂不惭。\n共夸筵秩秩，那羡府潭潭。\n济美三公后，逃禅二老参。\n清欢时择胜，冲操自廉贪。\n丹荔来闽部，黄鱼出峤南。\n云泉烹赐茗，罗帕荐珍柑。\n经醉香浮座，言归钟动庵。\n萧然文字饮，共赋鹿鸣三。",
        "dynasty": "宋",
        "collection_info": null
    },
    {
        "uuid": "f3f7eea14b4bdf55c6fb89a49a7e935f",
        "title": "六月六日大暑市中无肉庖厨索然作六言三首  其一",
        "author": "葛胜仲",
        "content": "翠竹碧梧入望，紫茄白苋供槃。\n未办楚王鸡跖，难求闵叔猪肝。",
        "dynasty": "宋",
        "collection_info": null
    },
    {
        "uuid": "40bb193486c47fd15c0780420bb93786",
        "title": "六月六日大暑市中无肉庖厨索然作六言三首  其二",
        "author": "葛胜仲",
        "content": "常馔素谙苜蓿，忍饥何必槟榔。\n自叹麞头鼠目，难辞蝉腹龟膓。",
        "dynasty": "宋",
        "collection_info": null
    },
    {
        "uuid": "85e8391596620a6415c111b694125f51",
        "title": "六月六日大暑市中无肉庖厨索然作六言三首  其三",
        "author": "葛胜仲",
        "content": "三白旧甘蔬食，八关聊復斋支。\n蚁酒似闻将熟，蟹螯应得重持。",
        "dynasty": "宋",
        "collection_info": null
    },
    {
        "uuid": "40d498590fb948efe029de783fbd3dc0",
        "title": "再和三首  其一",
        "author": "葛胜仲",
        "content": "晨飱仅有醢豆，夜饮应无烛槃。\n属餍何取鸡肋，委顺甘为鼠肝。",
        "dynasty": "宋",
        "collection_info": null
    },
    {
        "uuid": "c5ec45faa81e4279c2e1f57d0d06d9f6",
        "title": "再和三首  其二",
        "author": "葛胜仲",
        "content": "野步自锄芦菔，轻尘试煮桄榔。\n坐喜青刍入眼，不须紫笋捜膓。",
        "dynasty": "宋",
        "collection_info": null
    },
    {
        "uuid": "77c9243d37577bdcf5356b319cb24491",
        "title": "再和三首  其三",
        "author": "葛胜仲",
        "content": "腊毒虽无后悔，转雷已觉难支。\n异馔那施方文，寒泉且饮军持。",
        "dynasty": "宋",
        "collection_info": null
    },
    {
        "uuid": "6257cae8e6fddec59d112f20b26c56f0",
        "title": "二陈作书怀诗亦次韵",
        "author": "葛胜仲",
        "content": "山城真称着寒儒，遶屋青苍似故居。\n吏牍纠纷惭磔鼠，斋厨萧索待泔鱼。\n懒如园令将移病，穷似虞卿合着书。\n赖是丰年民气乐，梦回时见旐维旟。",
        "dynasty": "宋",
        "collection_info": null
    },
    {
        "uuid": "e25e3c126837c10729c3531e00fd3471",
        "title": "圄空讼息復遇肆眚庭事萧然蒙良器解元宠诗輙以二章为谢  其一",
        "author": "葛胜仲",
        "content": "一官铜墨付疏顽，岁好人和偶未瘝。\n东亩黄云穈芑卧，北扉青草纆徽閒。\n鹄亭夜觉冤氛静，蝇笔晨惊霈泽颁。\n倪耄欢謡归帝力，风人溢美但赪颜。",
        "dynasty": "宋",
        "collection_info": null
    },
    {
        "uuid": "65441eae3d02df318850f4cfb0c6d987",
        "title": "圄空讼息復遇肆眚庭事萧然蒙良器解元宠诗輙以二章为谢  其二",
        "author": "葛胜仲",
        "content": "编户相安易得情，年来狴犴毎刑清。\n庭閒不復施梧象，俗朴聊同示草缨。\n牍背仅能平枉桡，需头那復觊褒荣。\n人言官事无由了，暂得居官事了名。",
        "dynasty": "宋",
        "collection_info": null
    },
    {
        "uuid": "54bb7059a343573c62cd6479713eab6e",
        "title": "次德林新亭诗韵",
        "author": "葛胜仲",
        "content": "缿讼无多得暂閒，结亭聊就碧鲜间。\n胡床寄目中宵月，手板支颐四面山。\n楂带水禽流浅濑，帆随烟艇转前湾。\n登临似与尘寰隔，况復朋从接笋班。",
        "dynasty": "宋",
        "collection_info": null
    },
    {
        "uuid": "39d4f4d446cdc02ee439f1b587855b13",
        "title": "次韵子充九日建天寜道场罢遂游尧祠",
        "author": "葛胜仲",
        "content": "悒悒无聊坐学宫，衔杯阻共玉西东。\n祝延精舍臣心重，择胜丛祠友好隆。\n休嘆青衫淹小县，且从乌帽落商风。\n喜君句法无餻字，始信才华梦得同。",
        "dynasty": "宋",
        "collection_info": null
    },
    {
        "uuid": "727f6f062331d63471310203ca8b4945",
        "title": "次韵德升游尧庙",
        "author": "葛胜仲",
        "content": "頽垣老屋寄荒村，八彩修眉俨若存。\n古砌荒凉无历草，奠觞牢落想衢樽。\n云山遶郭清如活，烟艇摇波渺欲翻。\n循牒归来同胜赏，免烦诸友为招魂。",
        "dynasty": "宋",
        "collection_info": null
    },
    {
        "uuid": "3bbd96a0f202be99c901cd5b57c93d7a",
        "title": "九日汝明留郡中不遂同游以诗见寄次韵",
        "author": "葛胜仲",
        "content": "三年卜筑慕幽人，九日无欢愧病身。\n始谓窥临陪胜友，那知岑寂度萧辰。\n醪敷卷白欣初熟，菊蘂舒黄正斩新。\n闻道小蛮新教舞，归时呼客莫辞频。",
        "dynasty": "宋",
        "collection_info": null
    },
    {
        "uuid": "e9b9189f386d9c59d5fc202c9b09e98e",
        "title": "题观音院",
        "author": "葛胜仲",
        "content": "弱水无风到海山，慈容亲觐紫旃檀。\n亭亭宝刹凌云近，湛湛清池潄玉寒。\n橘熟独垂红万颗，竹迷曾莳碧千竿。\n热官步武何容到，散秩须知第一官。",
        "dynasty": "宋",
        "collection_info": null
    },
    {
        "uuid": "c3f050c699b9c6cd9b4dea7a493a7b5d",
        "title": "诸生绝粮偶作二首示勉夫  其一",
        "author": "葛胜仲",
        "content": "庖厨落寞不堪闻，弹铗无鱼甑有尘。\n谁识箪瓢颜氏乐，可怜鲑菜庾郎贫。\n固穷始合称君子，临难聊须语细人。\n曳褷长歌商颂在，未应怼憾去来频。",
        "dynasty": "宋",
        "collection_info": null
    },
    {
        "uuid": "22c1db577e215fb49881a7988107fb48",
        "title": "诸生绝粮偶作二首示勉夫  其二",
        "author": "葛胜仲",
        "content": "饥肠愁坐耳无闻，放饭先疑甑拾尘。\n闻说食功非食志，政宜忧道不忧贫。\n佐饔但有思尝者，执爨初无欲凊人。\n好向计台勤自列，文移见却已频频。",
        "dynasty": "宋",
        "collection_info": null
    },
    {
        "uuid": "aebf3c5e7a60dee0a6b62e68b7b53c53",
        "title": "次韵刘卿任阜民对假菊花尝新酒",
        "author": "葛胜仲",
        "content": "隆冬急雪舞淄渑，那得鲜鲜细菊呈。\n何处幻师来衒巧，此花词客最钟情。\n盈尊更值醪敷热，下筯仍欣鲙缕頳。\n应笑蓬蒿张仲蔚，忍寒独坐到黎明。",
        "dynasty": "宋",
        "collection_info": null
    },
    {
        "uuid": "c5db2e6d287de8321b2e58b58c816e7f",
        "title": "次韵德升见怀",
        "author": "葛胜仲",
        "content": "米廪无喧似结庐，一檐寒竹伴幽虚。\n閒开桑落倾浮蚁，凈展芸籤拂蠹鱼。\n频枉诗筒从我读，已留斋壁待君书。\n二千石子人中爽，风月高情更起予。",
        "dynasty": "宋",
        "collection_info": null
    },
    {
        "uuid": "35c6c855633cac9818abf4da77a5a370",
        "title": "次韵德升再讲酬唱",
        "author": "葛胜仲",
        "content": "莲社追攀毎愧心，诗盟此假偶重寻。\n孤高旧压元和体，清警新闻正始音。\n龟洛赋成应夺锦，鸡林价重定酬金。\n自怜潦倒无佳制，东望家山但越吟。",
        "dynasty": "宋",
        "collection_info": null
    },
    {
        "uuid": "8002a27e6920098a1ccc1c03c7f66716",
        "title": "次韵蔡安度秀才赋盐",
        "author": "葛胜仲",
        "content": "法更盐筴利源开，濒海熬波亹亹来。\n贡篚烧羊谩南北，嘉笾形虎间榛梅。\n鍜圭搥璧严疆域，积雪飞霜阜货财。\n滋味佐饔周九土，柳星端合祀坛垓。",
        "dynasty": "宋",
        "collection_info": null
    },
    {
        "uuid": "44926540e896c88b131eb4248f564441",
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其一",
        "author": "葛胜仲",
        "content": "朱颜幕府美如英，庇邑优闲闭讼庭。\n语掾气刚工论事，讲郎材拙只横经。\n相从此地初披雾，却望遥天想聚星。\n速发试题乘不备，母令掩耳及惊霆。",
        "dynasty": "宋",
        "collection_info": null
    },
    {
        "uuid": "366176328f3c6796453e712caa95af46",
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其二",
        "author": "葛胜仲",
        "content": "东秦人士富豪英，乡老宾贤上帝庭。\n玉笋未知谁得地，金籯闻说剩通经。\n雄夸气各千云汉，妙制文多焕斗星。\n水镜诸公标鍳在，大声从此起非霆。",
        "dynasty": "宋",
        "collection_info": null
    },
    {
        "uuid": "411d27571a5199a2b7054b159a050d59",
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其三",
        "author": "葛胜仲",
        "content": "樽酒重阳泛菊英，此时应得到家庭。\n奔趋试席虽深贯，囚鏁文闱苦未经。\n梦入故园时栩栩，愁侵衰鬓欲星星。\n评文赖有金闺彦，敏手从来号震霆。",
        "dynasty": "宋",
        "collection_info": null
    },
    {
        "uuid": "25dd5ba4a55f8ecca52c94ac59bd2312",
        "title": "青州试院次监门韵四首呈同事李无咎补之签判王柏立之刘及至父二宰郑与权存道司户李致志道县丞  其四",
        "author": "葛胜仲",
        "content": "前山云物望英英，拘窘无从出户庭。\n盖众未知除患术，居閒聊喜卫生经。\n客涂淫滞将弥月，王事勤劳毎戴星。\n已恨归期误占鹊，阿香何苦更飞霆。",
        "dynasty": "宋",
        "collection_info": null
    },
    {
        "uuid": "6ca14c0ad658eafcb71fc56075cbb67a",
        "title": "再次韵四首呈至父  其一",
        "author": "葛胜仲",
        "content": "茂宰才名莫与京，久宜迁擢润朝廷。\n儒林传记夸三箧，圣域淹通贯十经。\n豪县暂颁天子诏，清资已应议郎星。\n危言峻节他年事，肯向威颜慑震霆。",
        "dynasty": "宋",
        "collection_info": null
    },
    {
        "uuid": "c7892e1998323d14ddd6fcbd1f80b339",
        "title": "再次韵四首呈至父  其二",
        "author": "葛胜仲",
        "content": "棘绕重门昼亦扄，白袍摇笔坐中庭。\n摛词绵密多根道，论事轩昂各传经。\n学博素推通德里，名高先动进贤星。\n知谁吉梦如扬辇，一石龙驹落大霆。",
        "dynasty": "宋",
        "collection_info": null
    },
    {
        "uuid": "dc319275889612e8b84eec41b9ac67ed",
        "title": "再次韵四首呈至父  其三",
        "author": "葛胜仲",
        "content": "文卷纵横未易名，欲捜佳笔送王庭。\n去留彼我心无着，工拙锱铢眼尽经。\n老信虚名真画饼，忙知急景甚飞星。\n自怜考阅专精甚，不觉猝然柱破霆。",
        "dynasty": "宋",
        "collection_info": null
    },
    {
        "uuid": "c805bb7f2354b00c60197cb5e7072928",
        "title": "再次韵四首呈至父  其四",
        "author": "葛胜仲",
        "content": "披卷疲劳亦暂停，相携款睇聚閒庭。\n绘图细阅吴生品，茗盌分评陆子经。\n牓帖未应凭主第，文穷端已送奴星。\n毬场絷鎻惊踰月，可信流光甚疾霆。",
        "dynasty": "宋",
        "collection_info": null
    },
    {
        "uuid": "e7c7f30469b5c892b6bdfc5e6ee06942",
        "title": "出院有期呈同院二首  其一",
        "author": "葛胜仲",
        "content": "门前舆马已纷纷，犹尔痴迷校艺文。\n山色未容飞盖赏，市声时得隔墙闻。\n裴头黄尾皆前定，王后卢前谩自分。\n颇忆安居卧斋榻，净看香雾起微焚。",
        "dynasty": "宋",
        "collection_info": null
    },
    {
        "uuid": "a9fb90b865425e0dfd25a8f8b1d20822",
        "title": "出院有期呈同院二首  其二",
        "author": "葛胜仲",
        "content": "旅怀牢落倦文玚，宪网拘挛出处妨。\n眼力半消嫌夜烛，腰围顿减怯秋霜。\n到家会是扬三喜，取第谁同郭八郎。\n趣驾莫孤餻酒会，东篱菊蘂已金黄。",
        "dynasty": "宋",
        "collection_info": null
    },
    {
        "uuid": "9a1e3d945ac99d6c43e8e195b3309daa",
        "title": "次韵祝守康鹿鸣宴赠诸先辈  其一",
        "author": "葛胜仲",
        "content": "清香画戟，戟燕儒流，场籍英材喜博收。\n奋袖谈辞争落落，抠衣矩步更秋秋。\n新篇奨激华如衮，公议归怀缀若旒。\n蘂榜登荣即从政，定知果艺过由求。",
        "dynasty": "宋",
        "collection_info": null
    },
    {
        "uuid": "2150cd2ae4ba1404900d756821c8b32e",
        "title": "次韵祝守康鹿鸣宴赠诸先辈  其二",
        "author": "葛胜仲",
        "content": "观光六十富豪英，宾送春闱属鉅卿。\n乐采旧知多藻茆，燕敖今喜食蒿苹。\n糊名选艺无私见，置醴优贤有颂声。\n成就旋归充贡职，鲁人歆艷始知荣。",
        "dynasty": "宋",
        "collection_info": null
    },
    {
        "uuid": "b6689468715ae4842c2c8f9dbfdf079b",
        "title": "次韵祝邦直题饮鳯泉",
        "author": "葛胜仲",
        "content": "万里溪源出小池，乔林修竹映清辉。\n迁鸎榜内偏留落，饮鳯泉边习遁肥。\n游覧忽纡都骑贵，称夸更得綵毫挥。\n故山水石那优此，肯为低腰便赋归。",
        "dynasty": "宋",
        "collection_info": null
    },
    {
        "uuid": "afb4c3f8584efee388b42610caaae0bb",
        "title": "示友卿",
        "author": "葛胜仲",
        "content": "飞藿萧萧晚自零，来时灌木始欣荣。\n毎因劝学添文思，却为回文动旅情。\n好逐诸儒勤释菜，莫忧贫嫂便轑羮。\n似闻阚泽中宵梦，月裏分明有姓名。",
        "dynasty": "宋",
        "collection_info": null
    },
    {
        "uuid": "230e4a25a9cb1eeb3a3935f4114b412e",
        "title": "次韵若拙碧线泉",
        "author": "葛胜仲",
        "content": "掉缭穿桥一线过，济南金色漫浮波。\n共疑园客春投茧，直恐针神夜过河。\n贯脱已遗交甫佩，缕飞如掷幼舆梭。\n晚风披拂俄中断，拆韈虽长苦不多。",
        "dynasty": "宋",
        "collection_info": null
    },
    {
        "uuid": "45dc37b64189d1b797c863e466a9d09e",
        "title": "诸生诣府见留再任偶作示勉夫二首  其一",
        "author": "葛胜仲",
        "content": "鲁堂诗礼号多儒，文席非才误诏除。\n贤路久妨颜已厚，儒宫相借计诚疏。\n化鵾未敢图飞翼，搏虎谁能復下车。\n诣府自言无以称，空衔诸彦意勤渠。",
        "dynasty": "宋",
        "collection_info": null
    },
    {
        "uuid": "f60edcca0c9709479f3b1de2196d2264",
        "title": "诸生诣府见留再任偶作示勉夫二首  其二",
        "author": "葛胜仲",
        "content": "安閒喜得伴林居，分教无功恨有余。\n闵贡政为投劾计，何蕃空上乞留书。\n论文毎愧瑕疵汝，廷誉何烦俎豆予。\n谁识白云千里念，终更计日望吾庐。",
        "dynasty": "宋",
        "collection_info": null
    },
    {
        "uuid": "14664bd73b9a3c665b3ec72206ec5b16",
        "title": "将至襄陵二首  其一",
        "author": "葛胜仲",
        "content": "西风寥栗不须悲，云日轻明政自奇。\n远岸绿飘梧槭槭，疏林红露枣离离。\n味廽新醑愁眉破，凉入单纨病骨知。\n试问夜窗灯火读，何知蚊蚋扑缘时。",
        "dynasty": "宋",
        "collection_info": null
    },
    {
        "uuid": "249ad3fdd4602f32fc5825c7e891ef93",
        "title": "将至襄陵二首  其二",
        "author": "葛胜仲",
        "content": "千里昆崙一月风，乘流初不恨途穷。\n南陔就养晨昏乐，东榻忘怀笑语同。\n牛酒故应推汴上，鲈莼那復念吴中。\n明朝繫缆襄陵驿，试上高原望鬰葱。",
        "dynasty": "宋",
        "collection_info": null
    },
    {
        "uuid": "0e7fe1e6b9da4ef8615c2eb141c55648",
        "title": "君山饭僧荐考妣元述示诗次其韵",
        "author": "葛胜仲",
        "content": "负郭檐楹古道场，山形连接楚人黄。\n千寻宝刹留幡影，万里沧波对练光。\n问膳香兰无復日，霑襟青血自成行。\n才收英器还遵路，三昧高僧笑我忙。",
        "dynasty": "宋",
        "collection_info": null
    },
    {
        "uuid": "187552ba8d4c0a0ece960303ddda665d",
        "title": "次韵敦仁教授述怀",
        "author": "葛胜仲",
        "content": "十载文华盖众英，州庠微禄代躬耕。\n半生甘为方穿碍，此假那因曲木惊。\n折角谈经于道胜，低簪下匕以身轻。\n两朝大典资编削，莫向西风厌宦情。",
        "dynasty": "宋",
        "collection_info": null
    },
    {
        "uuid": "2c718fc140f313964df942ec3f1bdd07",
        "title": "近蒙夏蒙夫教授用赠太守韵见贻輙復和答",
        "author": "葛胜仲",
        "content": "百家六艺日披吟，问学渊源已造深。\n旧直蓬山无俗梦，今官槐市有清阴。\n公余绿绮乘閒抚，客退黄庭毎自临。\n官冷定知尘满甑，谁人裹饭慰愁霖。",
        "dynasty": "宋",
        "collection_info": null
    },
    {
        "uuid": "8df8290f6ded7f41520fdb1563d909f2",
        "title": "伏蒙达之学谕以诗宠眷生日次韵酬谢",
        "author": "葛胜仲",
        "content": "穷通谁復问东龟，材命由来略可推。\n去恶敢言除亩薤，律贪聊慕拔园葵。\n百年永悼悬弧日，一顾垂当解印时。\n诗句清新褒借甚，却嫌无当玉为巵。",
        "dynasty": "宋",
        "collection_info": null
    },
    {
        "uuid": "416d53248ca8c7a252fa53fbfd437397",
        "title": "段去尘教授示书以茶菊自况作诗谢之",
        "author": "葛胜仲",
        "content": "高标落落敢评题，託物铨量庶似之。\n娯客精神真北苑，可人风味剧东篱。\n云腴斗早惊先出，霜蘂禁寒属后期。\n便欲相称为二陆，居然桑苎与天随。",
        "dynasty": "宋",
        "collection_info": null
    },
    {
        "uuid": "9afbc9225a8f877f16104f3024e3ea60",
        "title": "旬休延圣院纳凉周澶州招饮呈德升诗二首  其一",
        "author": "葛胜仲",
        "content": "年来形迹苦西东，邂逅招提一笑同。\n世事休论痴黠半，物情都在圣贤中。\n地灵蒸鬰疑无着，友胜喧嚣自不通。\n借与方床宽六尺，道人知有竹间风。",
        "dynasty": "宋",
        "collection_info": null
    },
    {
        "uuid": "90c881ac0cfae4804a9eeb90ce06b886",
        "title": "旬休延圣院纳凉周澶州招饮呈德升诗二首  其二",
        "author": "葛胜仲",
        "content": "讲席朝来得暂停，蓝舆同入法王城。\n清壶照座三棱莹，小扇摇风六角轻。\n方罫共争棋上劫，顽盆更酌酒中兵。\n佳宾更赖王思远，霜气能令暑气清。",
        "dynasty": "宋",
        "collection_info": null
    },
    {
        "uuid": "26c8c7c5e57dcf622ae0390560f69175",
        "title": "元巳日王循德招饮方池宏道兄有诗奉和以纪一时之事",
        "author": "葛胜仲",
        "content": "浮爽清波正日迟，出郊修禊属芳时。\n幸陪飞观朋簪盍，未覩华堂舞袖僛。\n命中已于三耦见，争雄仍向一枰知。\n爱君多艺能倾坐，岂但流觞记逸诗。",
        "dynasty": "宋",
        "collection_info": null
    },
    {
        "uuid": "a8f191fc93985c862a864a4de0f12246",
        "title": "伯兄以家园亭名书壁间因作",
        "author": "葛胜仲",
        "content": "壁间亭榜记家林，独住云泉宿昔心。\n千里故园应好在，十年羁宦阻登临。\n钟仪长自操南语，荘舄何曾忘越吟。\n松菊未荒归有约，不知富贵定谁淫。",
        "dynasty": "宋",
        "collection_info": null
    },
    {
        "uuid": "524919dd6598c83084a468ad43915a6d",
        "title": "伯父致政通直取谢灵运诗句作萧散堂赋诗次和寄二首  其一",
        "author": "葛胜仲",
        "content": "神武门高早挂冠，首嗟荣路久淹蟠。\n诗辞故故推灵运，禅语时时对道安。\n书字不夸云五朵，卧閒偏怯日三竿。\n遐龄清德全真乐，谁识荣期善自宽。",
        "dynasty": "宋",
        "collection_info": null
    },
    {
        "uuid": "b62b5bc9ea9bc4b4e579f590287d379b",
        "title": "伯父致政通直取谢灵运诗句作萧散堂赋诗次和寄二首  其二",
        "author": "葛胜仲",
        "content": "青云谁羡猛飞翰，解组归来分屈蟠。\n唯以道腴从已味，肯将心法逐人安。\n林迷晓嶂云千迭，舟漾春塘水半竿。\n退隐州闾名愈重，坐令鄙薄化敦宽。",
        "dynasty": "宋",
        "collection_info": null
    },
    {
        "uuid": "9ca450b985c0b343460230bfe8c09b01",
        "title": "贺十八叔父及婶氏受恩封",
        "author": "葛胜仲",
        "content": "圣渥便蕃奨义方，灵椿双寿庆华堂。\n品开京秩纡蓝绶，告锡脂田閟锦囊。\n家世百年逢盛事，庭闱一日拜恩光。\n列封更及诸郎贵，禄釡交迎福炽昌。",
        "dynasty": "宋",
        "collection_info": null
    },
    {
        "uuid": "6b3a2f0820ee88fee7404778dba21f33",
        "title": "和尧卿兄喜孝卿兄登科",
        "author": "葛胜仲",
        "content": "兴贤赐第集英春，劝学应从孟母邻。\n黄甲科名新赫奕，青云岐路肯因循。\n暴鳃昔恨登龙晚，饮羽今惊中鹄亲。\n云陛开陈三道要，寜容举首属他人。",
        "dynasty": "宋",
        "collection_info": null
    },
    {
        "uuid": "666ed1d742fff99d05264290e2f6f3c5",
        "title": "尧卿兄改官升朝作诗纪贺三首  其一",
        "author": "葛胜仲",
        "content": "交亲衮衮上青云，冷局辛勤自奋身。\n玉陛胪传瞻觐久，金闺通籍宠光新。\n功名此去未为晚，富贵傥来那有因。\n预喜郊封荣祢庙，弟兄同列拜恩纶。",
        "dynasty": "宋",
        "collection_info": null
    },
    {
        "uuid": "3e3814b94475e22d591dc9683c31a5d9",
        "title": "尧卿兄改官升朝作诗纪贺三首  其二",
        "author": "葛胜仲",
        "content": "冷不迁官似子云，但知谋道不谋身。\n文高书局恩华旧，秩改朝班庆自新。\n此去功名应自致，从来力命固相因。\n荣涂万里通无碍，峻陟行看奉帝纶。",
        "dynasty": "宋",
        "collection_info": null
    },
    {
        "uuid": "1e04ae1e63e0f62e9310c9d2603e68b7",
        "title": "尧卿兄改官升朝作诗纪贺三首  其三",
        "author": "葛胜仲",
        "content": "引对天墀获望云，固知儒学不孤身。\n均输它局交论荐，元会登朝正履新。\n夕秀共夸披未振，夜光那復困无因。\n持荷入侍从兹始，龟紫应卑五两纶。",
        "dynasty": "宋",
        "collection_info": null
    },
    {
        "uuid": "211f632fbe8a26bb8b42474fbca8816c",
        "title": "次韵尧卿兄诗酒中兴三首  其一",
        "author": "葛胜仲",
        "content": "可惜虚行淮汴路，不忧无继是巴笺。\n任贫任病须欢伯，更拙更慵犹短篇。\n好拉嘉宾倾若下，剩鈎华藻染由拳。\n离羣他日乖觞咏，马腹何因更及鞭。",
        "dynasty": "宋",
        "collection_info": null
    },
    {
        "uuid": "7a84ed13b3df96fc840b9495762d2bd3",
        "title": "次韵尧卿兄诗酒中兴三首  其二",
        "author": "葛胜仲",
        "content": "舟行诗酒两相牵，岂暇观书理废笺。\n金榼兴阑多半醉，锦囊才乱罕终篇。\n吟哦有味增閒适，酩酊忘形谢曲拳。\n年大此乡疑可老，宦涂羞鬻贾人鞭。",
        "dynasty": "宋",
        "collection_info": null
    },
    {
        "uuid": "e64d0c0b052e4763aa9dd919adadb919",
        "title": "次韵尧卿兄诗酒中兴三首  其三",
        "author": "葛胜仲",
        "content": "耻向权门事鞾板，懒于驿路奏书笺。\n芳醪不厌三千醆，嘉颂时为十二篇。\n吟裏情怀清似洗，醉中身世小如拳。\n伯伦子美真豪逸，风味平生愿执鞭。",
        "dynasty": "宋",
        "collection_info": null
    },
    {
        "uuid": "56eda1d81bc590f49ab85940eebd5430",
        "title": "弈棋有进劝工部兄召客",
        "author": "葛胜仲",
        "content": "索居湖海欲忘忧，瓜葛相呼事弈秋。\n方罫互赢多有进，圆盆更酌早为谋。\n格高谁是州中正，米贱休沽县督邮。\n及取春光尚堪赏，莫辞醉倒更扶头。",
        "dynasty": "宋",
        "collection_info": null
    },
    {
        "uuid": "d2af36a194524c2a29edfa4835ca6f28",
        "title": "次韵韩景贤承议自金陵沿檄宣歙道中见贻二首  其一",
        "author": "葛胜仲",
        "content": "循牒腾装冐苦寒，伤离愁思定应宽。\n剸烦狱市才称健，奔命邮亭岁欲阑。\n赤米素盐厨寂寂，清泉白石路漫漫。\n到家尺一应催召，闻说知音正执桓。",
        "dynasty": "宋",
        "collection_info": null
    },
    {
        "uuid": "ca38b55f98d18ec66648da35346e37f5",
        "title": "次韵韩景贤承议自金陵沿檄宣歙道中见贻二首  其二",
        "author": "葛胜仲",
        "content": "摇毫倾刻便成章，弱冠名标桂籍香。\n仓氏官閒聊自喜，荆州望重岂能方。\n高谈不辨连三日，敏识空惊下五行。\n留落更烦勤慰谕，谁知宠辱渐能忘。",
        "dynasty": "宋",
        "collection_info": null
    },
    {
        "uuid": "7687bc94206d1775bd9a785002110577",
        "title": "五月望日会食普满院夜归作诗二首呈文中县丞玉老禅师江斆王彧  其一",
        "author": "葛胜仲",
        "content": "怀冰高韵暑天寒，况有波澜在笔端。\n可但风流称不坠，故应哺啜亦堪观。\n坐曹行赴陈蕃榻，待戍方弹贡禹冠。\n戒食毎烦临卜瓠，惭无斗酒鹿盈柈。",
        "dynasty": "宋",
        "collection_info": null
    },
    {
        "uuid": "f314bec20d697ce35deb047314ab0b09",
        "title": "五月望日会食普满院夜归作诗二首呈文中县丞玉老禅师江斆王彧  其二",
        "author": "葛胜仲",
        "content": "簿书填委我何堪，茶串携寻井水甘。\n幻境岂能喻十十，禅机聊喜契三三。\n竹风敲玉清音迥，荷雨跳珠绿影涵。\n檀施敢夸蒲塞馔，欲因卢至戒悭贪。",
        "dynasty": "宋",
        "collection_info": null
    },
    {
        "uuid": "92822db032f75b2db6cafb64b7d750df",
        "title": "二十四日叶氏林亭燕集成句呈文中县丞",
        "author": "葛胜仲",
        "content": "执热何从避火云，山居岑寂背城闉。\n昂霄木老清阴厚，鍼水秧齐翠剡新。\n鲊熟惯醒虞匠酒，扇轻堪障庾公尘。\n凉飈拂袵容吾共，自意无怀以上人。",
        "dynasty": "宋",
        "collection_info": null
    },
    {
        "uuid": "c6914fb6aa3e524f012c2a37109b5063",
        "title": "叶佐卿见和復次韵答之",
        "author": "葛胜仲",
        "content": "扇上閒题陇首云，扬风携过海寜闉。\n于飞鹭识观光早，前列龟看入贡新。\n会见文辞惊乙覧，莫嫌衣袂点京尘。\n昇平楼下胪传日，共指中朝第一人。",
        "dynasty": "宋",
        "collection_info": null
    },
    {
        "uuid": "a37676cb12a254e0316d3e2e1ac32bf2",
        "title": "和少藴石林谷草堂三首  其一",
        "author": "葛胜仲",
        "content": "宠辱循环厌宦情，盖头茅屋手亲营。\n清泉横道疑滋穴，翠袖围居似化城。\n不拟身名炫俱泰，且图心迹遂双清。\n半庵閒地如容我，便足徜徉了一生。",
        "dynasty": "宋",
        "collection_info": null
    },
    {
        "uuid": "d53a5f06dc1f2a72cb6ed040659d79d6",
        "title": "和少藴石林谷草堂三首  其二",
        "author": "葛胜仲",
        "content": "云峰带竹似伊川，山溜甘于九陇泉。\n离世未应多怨诽，葆真聊自乐虚缘。\n漫郎拟酌洼樽酒，逋客惭驰驿路烟。\n敢请着书详胜致，千秋万岁遣人传。",
        "dynasty": "宋",
        "collection_info": null
    },
    {
        "uuid": "23cc9d2a13fd94c1588f7f884f11ed52",
        "title": "和少藴石林谷草堂三首  其三",
        "author": "葛胜仲",
        "content": "妙年涉笔赋城芜，岁晚无歌击唾壶。\n曾是北扉称内相，却来东岭伴寒儒。\n閒来真隐编成传，静取飞仙貌作图。\n豪气年来除已尽，元龙雅意卧江湖。",
        "dynasty": "宋",
        "collection_info": null
    },
    {
        "uuid": "946da1cfca4e15983492bdcc4560b1f1",
        "title": "呈去非",
        "author": "葛胜仲",
        "content": "嗣宗旷达早相逢，更喜林间识仲容。\n林蕚集中陪唱和，幽栖谷畔许过从。\n云飞陇首高情远，枫落吴江好句重。\n梁栋他年知有用，斋前楚楚一株松。",
        "dynasty": "宋",
        "collection_info": null
    },
    {
        "uuid": "ca65f817cb6b124e3c8a8ae086d26673",
        "title": "婺源祁门二令母年八十求为保官注家便阙慨然慕之作诗二首自悼  其一",
        "author": "葛胜仲",
        "content": "庭闱无復荐芳羶，乌鸟哀情毎泫然。\n游子但吟春草句，门人欲废蓼莪篇。\n风枝数效皋鱼泣，水菽难攀子路贤。\n空羡邻封二佳令，儿啼八十寿亲前。",
        "dynasty": "宋",
        "collection_info": null
    },
    {
        "uuid": "cee430a95f2ddc2bc8099fd34430da87",
        "title": "婺源祁门二令母年八十求为保官注家便阙慨然慕之作诗二首自悼  其二",
        "author": "葛胜仲",
        "content": "迎养京都突未黔，苍黄荼毒血霑襟。\n百年过隙知难復，三釡纒哀政自深。\n不为鲈莼归亦好，独甘羊枣果何心。\n寄言世上斑衣子，温清应须竞寸阴。",
        "dynasty": "宋",
        "collection_info": null
    },
    {
        "uuid": "dafcc62564920aac58b85c38b2addd57",
        "title": "周文之运使巡按海寜追忆曩岁与伯仲同奉板舆之乐感慨赋诗不惟辞藻格力清蔚高迈且足以敦孝悌而厚风俗昔夏侯湛作诗示潘岳曰此文非徒温雅乃别见孝悌之性因次韵和二首  其一",
        "author": "葛胜仲",
        "content": "褰帷岩邑特从容，忆惜鸰原会一同。\n乐孺共营兰荐膳，劬劳争报棘吹风。\n绣衣握节新恩重，綵服承颜往事空。\n三纪光阴真插羽，依然小市夕阳中。",
        "dynasty": "宋",
        "collection_info": null
    },
    {
        "uuid": "15c9a3222f72f205b625657929049766",
        "title": "周文之运使巡按海寜追忆曩岁与伯仲同奉板舆之乐感慨赋诗不惟辞藻格力清蔚高迈且足以敦孝悌而厚风俗昔夏侯湛作诗示潘岳曰此文非徒温雅乃别见孝悌之性因次韵和二首  其二",
        "author": "葛胜仲",
        "content": "披云初获接音容，贤胜风规自不同。\n懔懔威明将使指，恂恂孝悌训民风。\n竞传清唱纸腾贵，争识皇华巷欲空。\n尚有壁间真墨彩，匣藏留在给园中。",
        "dynasty": "宋",
        "collection_info": null
    },
    {
        "uuid": "5d3c242826462ae5a521f2586e18623f",
        "title": "赠觉僧首  其一",
        "author": "葛胜仲",
        "content": "道貌堂堂老不臞，照斋佚阁送居诸。\n断常不着安禅后，寻伺皆空入定余。\n护戒独持螺画行，翻经时作鹿轮书。\n山城为令真非恶，更喜游从得浩初。",
        "dynasty": "宋",
        "collection_info": null
    },
    {
        "uuid": "d39b5b1075d4a0ad2574007683216834",
        "title": "赠觉僧首  其二",
        "author": "葛胜仲",
        "content": "上堂慵算海边沙，分卫寜甘向七家。\n篆笔颇疑传枣木，方袍不羡赐兰芽。\n名高白社推尊宿，才比红楼更丽华。\n连枉清篇洗尘滓，缄藏留与里人夸。",
        "dynasty": "宋",
        "collection_info": null
    },
    {
        "uuid": "19e0331b6c49bbdb36620ee871e8c305",
        "title": "静林寺",
        "author": "葛胜仲",
        "content": "妙行堂前耸碧鲜，壶中轩外迭巑岏。\n山门静对清油阔，佛阁宽围碧玉寒。\n蜡屐喜随谈理客，馈浆惊见字民官。\n开山老侃留遗像，试问何如释道安。",
        "dynasty": "宋",
        "collection_info": null
    },
    {
        "uuid": "837413807c1c7a6f2b4abd0a42fe881b",
        "title": "次韵工部兄除夕见寄三首  其一",
        "author": "葛胜仲",
        "content": "异县飘流十载穷，年华又见转和风。\n春游已陡惊梅白，夜集犹疑共烛红。\n蓝尾方嗟形影隔，苍头俄喜信音通。\n麦秋时节摇归掉，禅榻相从话苦空。",
        "dynasty": "宋",
        "collection_info": null
    },
    {
        "uuid": "c036dbda27f307d9776df92a503e57e1",
        "title": "次韵工部兄除夕见寄三首  其二",
        "author": "葛胜仲",
        "content": "霜毛垂领病摧颓，岁晚流年四秩催。\n一自贬官瞻日远，两经除夕叹星回。\n梅吹画角余寒尽，柏欲飞觞暖律来。\n岁莫日斜还隐几，心同白傅守寒灰。",
        "dynasty": "宋",
        "collection_info": null
    },
    {
        "uuid": "480864c6612cefaabf2793921139b89f",
        "title": "次韵工部兄除夕见寄三首  其三",
        "author": "葛胜仲",
        "content": "江城流落岁还新，懒作雕虫问大钧。\n月尽嘉平余景刻，年侵彊仕尚沉沦。\n晚持禅悦惟三白，晓簇春盘又五辛。\n肯把生涯供烂醉，黎明学不动心人。",
        "dynasty": "宋",
        "collection_info": null
    },
    {
        "uuid": "0a9439e0afe6323d5dea1af2c63af0f9",
        "title": "维心以诗送花果栽次韵",
        "author": "葛胜仲",
        "content": "奉乞花栽旋旋移，退师老圃自安时。\n新荄应待天阳发，生意先从地脉知。\n异县聊寻郭駞传，他年敢忘角弓诗。\n庭柯只作怡颜具，肯比侯封逐利宜。",
        "dynasty": "宋",
        "collection_info": null
    },
    {
        "uuid": "d1ed88850834b0cfa6891993f22523cd",
        "title": "送胡彦师职方迎亲赴阙二首  其一",
        "author": "葛胜仲",
        "content": "词华标韵出邹枚，要路飞翔见轶材。\n编削终篇辞右府，袤延飞诏入中台。\n碑刊棠蕚如敦实，衣曵荆兰似老莱。\n五两风轻清汳路，迎船鱼笋助南陔。",
        "dynasty": "宋",
        "collection_info": null
    },
    {
        "uuid": "ad36874b1d86e9aefd833b19a710ce83",
        "title": "送胡彦师职方迎亲赴阙二首  其二",
        "author": "葛胜仲",
        "content": "簪笔文昌作望郎，暂抛台史护衣香。\n摛辞曾是金声奨，程奏亲逢玉色康。\n禄洎千钟荣滫瀡，图分九服职封疆。\n到都右衮如相问，为说飘流鬂已霜。",
        "dynasty": "宋",
        "collection_info": null
    },
    {
        "uuid": "ce03c5d877f9faf01eddd0ae2a564536",
        "title": "侍读官程伯禹以赐茶寄汪敦仁教授蒙惠四胯以诗纪谢",
        "author": "葛胜仲",
        "content": "讲罢清阴转绿槐，露芽珍赐下银台。\n品高逈压仙人掌，味绝堪名瑞草魁。\n分贶虽从稽古出，看题知自迩英来。\n晴窗碾试供诗社，先听声轰万壑雷。",
        "dynasty": "宋",
        "collection_info": null
    },
    {
        "uuid": "44738703bc723b53ac297fa4fe53e53c",
        "title": "次韵宏道游三官院园时余往辟廱不果往",
        "author": "葛胜仲",
        "content": "晚携胜友共扬镳，应厌家鬟捻紫箫。\n逮得暇时能有几，毎逢佳处且相邀。\n大夫高挹髯龙操，公子閒窥白鴈标。\n独恨抗尘乖寄赏，偶飞轻盖四门桥。",
        "dynasty": "宋",
        "collection_info": null
    },
    {
        "uuid": "a9b80a30e67359a411326cc75c72fd72",
        "title": "咏槐",
        "author": "葛胜仲",
        "content": "蔽日干霄过百围，龙蛇夭矫半天垂。\n蟠根不老应千载，合抱横分见九枝。\n学市浓阴能几许，公庭转影不多时。\n那知山谷无斤斧，坐与冥灵结后期。",
        "dynasty": "宋",
        "collection_info": null
    },
    {
        "uuid": "1fb5952d1df957e51df3d0b1a8097803",
        "title": "邓子文辞曹枉道相过且出往还诗见示次韵二篇上呈  其一",
        "author": "葛胜仲",
        "content": "区区苏李未应师，句法中涵屈宋姿。\n华贯即今方慎柬，异材如此会深知。\n飘飘气概轻余子，凛凛规摹扩大儿。\n老厌交游翻覆手，欲于士逊结心期。",
        "dynasty": "宋",
        "collection_info": null
    },
    {
        "uuid": "b9bd1a15195a02b6af0f46ded68baf6a",
        "title": "邓子文辞曹枉道相过且出往还诗见示次韵二篇上呈  其二",
        "author": "葛胜仲",
        "content": "独学离羣政自伤，宠临何幸不遗忘。\n莫嗟黄伞稽掀擢，行看青冥指忽荒。\n好问徒知积鸡跖，登涂曾不倦羊肠。\n衡州言语高天下，秀拔如君实肯堂。",
        "dynasty": "宋",
        "collection_info": null
    },
    {
        "uuid": "1fefc6e35c6f77ac316513a98039c52e",
        "title": "次韵正臣朝议见寄二首  其一",
        "author": "葛胜仲",
        "content": "解组归来遯里门，庆源贻后继臧孙。\n幽寻此日扶鸠杖，荣遇当年驾鹿轓。\n高义共夸贤者出，廉风端遣薄夫敦。\n紫坛熙事专优老，盼篚行看下九阍。",
        "dynasty": "宋",
        "collection_info": null
    },
    {
        "uuid": "b35d571b7b4a1f2a68d13f8418d23ea0",
        "title": "次韵正臣朝议见寄二首  其二",
        "author": "葛胜仲",
        "content": "儒学推称第一流，乞言堪入告嘉猷。\n长閒气味安三径，难老光阴傲十洲。\n谈理清风生玉麈，覆名殊宠谢金瓯。\n方瞳大隐年兄弟，营道应居最上楼。",
        "dynasty": "宋",
        "collection_info": null
    },
    {
        "uuid": "a810873da38a4122938fb7d25f4b04a2",
        "title": "次韵答王声见赠",
        "author": "葛胜仲",
        "content": "平生未分作臞仙，抵柲英豪不直钱。\n效智连年居定鼎，策勲何日上凌烟。\n高情独寄猗兰操，壮志应存宝剑篇。\n途辙悬知腾上速，请看火色映鸢肩。",
        "dynasty": "宋",
        "collection_info": null
    },
    {
        "uuid": "0e20aa2718267ff210fdca835b3b24f0",
        "title": "和目疾韵",
        "author": "葛胜仲",
        "content": "幻翳乘虗近漆瞳，轻云蔽月有无中。\n废书暂阻雠三豕，妨射何因落两鸿。\n慧眼水清知吉梦，药师经验表奇功。\n疾平岂但开岩电，反照观身觉内通。",
        "dynasty": "宋",
        "collection_info": null
    },
    {
        "uuid": "db122c382d65e35ad5a49194c9fe1c4e",
        "title": "幽居书怀六首  其一",
        "author": "葛胜仲",
        "content": "材疏出仕久知难，境胜谋居自考槃。\n反抱关为知道在，赖閒处着得身安。\n离骚毎向醉中读，周易仍于病裏看。\n万顷烟波时击汰，浟浟籊籊弄晴竿。",
        "dynasty": "宋",
        "collection_info": null
    },
    {
        "uuid": "34ac74e8660e42e164d483594c488d1e",
        "title": "幽居书怀六首  其二",
        "author": "葛胜仲",
        "content": "环堵翛然一亩宽，更无尘雾苦相干。\n森森佳树木奴实，湛湛清池地镜寒。\n三益时瞻玉界尺，一杯何用肉台盘。\n官閒坐享无功禄，更恐风人刺伐檀。",
        "dynasty": "宋",
        "collection_info": null
    },
    {
        "uuid": "f7acd1f55ef916b4b74c22876eb96e6c",
        "title": "幽居书怀六首  其三",
        "author": "葛胜仲",
        "content": "观名计利了非真，何似江湖习隐沦。\n户小但期茶当酒，家贫那有蜡充薪。\n五花自喜风翻簟，一角人看雨垫巾。\n上界神仙多护短，不辞长作葛天民。",
        "dynasty": "宋",
        "collection_info": null
    },
    {
        "uuid": "aba27b52f1fa40e5ac448138dbabc6ff",
        "title": "幽居书怀六首  其四",
        "author": "葛胜仲",
        "content": "不识痈疽与瘠环，柴门虽设自常关。\n木鸡养就都无累，刍狗陈来分合閒。\n聊復读书牛背上，谁能横槊马蹄閒。\n子亭结筑临溪面，瓢饮新来待学颜。",
        "dynasty": "宋",
        "collection_info": null
    },
    {
        "uuid": "bb1afd5cb2308136889b94b03075dd82",
        "title": "幽居书怀六首  其五",
        "author": "葛胜仲",
        "content": "我贵从教知我希，静观物化养天机。\n名呼池面游鱼狎，缕繫梁间旧燕飞。\n安石困应存远志，姜维那遽觅当归。\n人生安乐他何恤，怅望乡枌与愿违。",
        "dynasty": "宋",
        "collection_info": null
    },
    {
        "uuid": "8c3ee0a23c808ec84070bf25b7b0a7c5",
        "title": "幽居书怀六首  其六",
        "author": "葛胜仲",
        "content": "清时鸳鹭正充庭，何事抽簪喜退耕。\n百步穿杨防偶蹶，一巵赏画保先成。\n獭皮冠小随时用，猪鼻车低取意行。\n官柳野梅春意动，莫教诗酒负平生。",
        "dynasty": "宋",
        "collection_info": null
    },
    {
        "uuid": "9a3306e01dc4cad7f554340370b00143",
        "title": "谢太守惠茶",
        "author": "葛胜仲",
        "content": "林亭冻卉未芳华，已享先春正焙芽。\n活火急呼汤饼客，缄囊来自使君家。\n破看鲜馥欺瑶草，煮验漂浮漾枣花。\n不预头纲评四品，恍惊流落滞天涯。",
        "dynasty": "宋",
        "collection_info": null
    },
    {
        "uuid": "327d5ca696fa57f3dabfd0e162ccc73f",
        "title": "新茶",
        "author": "葛胜仲",
        "content": "壑源苞贡及春分，玉食分甘赐旧勲。\n水厄阳侯宜避席，天随陆子合同羣。\n珍同内府新苍璧，味压元丰小矞云。\n便请加笾先果腹，鹅无留掌鼈添裙。",
        "dynasty": "宋",
        "collection_info": null
    },
    {
        "uuid": "1a843b6bac6fd9559cc5902a7c4ed559",
        "title": "谢通判惠茶用前韵",
        "author": "葛胜仲",
        "content": "色味新香各十分，可无桑苎与书勲。\n打门赠我令呼客，好事知君最出羣。\n饮罢清风引仙阙，睡余妖梦破朝云。\n贫无列屋纤纤手，捧盌齐眉但布裙。",
        "dynasty": "宋",
        "collection_info": null
    },
    {
        "uuid": "2a509021a5b5af0bcfc26fd935ad723d",
        "title": "次韵郭大夫见寄",
        "author": "葛胜仲",
        "content": "泗上频蒙访寓公，十年乖隔马牛风。\n谁知迈往青云士，尚寄哀迟白髪翁。\n浮食即今尸靖馆，育材当日谩儒宫。\n寄声有道劳虚奨，窭籔方安鼠技穷。",
        "dynasty": "宋",
        "collection_info": null
    },
    {
        "uuid": "83074d49f86147ae75d84c9ad05572f7",
        "title": "中秋夜宿舞阳精舍",
        "author": "葛胜仲",
        "content": "居心纯静眼无尘，此夜清光遍广轮。\n乖隔谩嗟千里共，澄明还是一年新。\n已抛世外无穷事，独喜尊前见在身。\n却忆帝城通夕看，清歌百阕会三人。",
        "dynasty": "宋",
        "collection_info": null
    },
    {
        "uuid": "016b758c7d15403afde4aa88252f1892",
        "title": "二月三日游风穴白云寺呈通判二首  其一",
        "author": "葛胜仲",
        "content": "世传三穴起长风，此理诚难识所从。\n觉性未能参七祖，禅扄聊欲访千峰。\n桃溪遡日红霞烂，麦陇酣春翠浪浓。\n簿领回回清兴少，乍寻岩壑愧尘容。",
        "dynasty": "宋",
        "collection_info": null
    },
    {
        "uuid": "1434e863be5563d2f8bb9bcdedff39df",
        "title": "二月三日游风穴白云寺呈通判二首  其二",
        "author": "葛胜仲",
        "content": "秀野班春过梵宫，贤僚况復肯相从。\n风缘御寇来幽穴，云为渊明出远峰。\n柳色直将波共绿，花光疑与酒争浓。\n一庵此境堪肥遁，寄语山灵幸见容。",
        "dynasty": "宋",
        "collection_info": null
    },
    {
        "uuid": "7b4a8a8b64e3b4e72352f0a746678be1",
        "title": "四桂坊",
        "author": "葛胜仲",
        "content": "蕊榜连年诏墨黄，联翩恩绶月中香。\n家声旧踵三槐位，儒学今标四桂坊。\n酬唱共传花蕚集，笑谈应聚德星堂。\n门同列戟知非晚，更遣乡评服义方。",
        "dynasty": "宋",
        "collection_info": null
    },
    {
        "uuid": "eb9871c2ccf8f5d06f2e4f72ba86185c",
        "title": "吾家故事子侄登第必有酬献诗什去岁立悌立经二侄并中科选未有庆以诗者偶示四韵",
        "author": "葛胜仲",
        "content": "充闾秀气我家多，又喜双龙并化梭。\n同榜连荣追绍圣，传名跻甲首宣和。\n朝班鸣玉犹升舍，冠岁横金又中科。\n四叶登华谁得似，会看盛事入编摩。",
        "dynasty": "宋",
        "collection_info": null
    },
    {
        "uuid": "e01619fed860ed05d29a733fa660ea82",
        "title": "次韵觉心道人游郡园",
        "author": "葛胜仲",
        "content": "牢落踰年坐斗州，窥园逢胜輙迟留。\n招邀风月千章木，收拾峰峦百尺楼。\n云叶悠扬疑独鹤，浪花浮动想饥鸥。\n道人知被烟霞锢，当是空门第一流。",
        "dynasty": "宋",
        "collection_info": null
    },
    {
        "uuid": "0420bc235c5ad952626f4f6f1d984f82",
        "title": "留二季父二首  其一",
        "author": "葛胜仲",
        "content": "敢向明时叹滞淹，得官迎飬富鱼盐。\n百年永抱双亲恨，五斗犹欣二父霑。\n寿耋名应书绿字，康寜药不待青黏。\n虚堂梧竹饶幽趣，正好端居养智恬。",
        "dynasty": "宋",
        "collection_info": null
    },
    {
        "uuid": "5843cf994e71b77a82f1898905a64679",
        "title": "留二季父二首  其二",
        "author": "葛胜仲",
        "content": "覊宦栖栖易感怀，一秋聊得病颜开。\n幸蒙南巷携家至，更喜东床自远来。\n鹄髪二翁频撰屦，鸰原羣从共衘杯。\n家山莫便怀中隐，风月跻攀更几回。",
        "dynasty": "宋",
        "collection_info": null
    },
    {
        "uuid": "86309018fe2136211a417834130f5a3c",
        "title": "和若拙弟说汝州可居已约卜一丘韵",
        "author": "葛胜仲",
        "content": "汝海膏腴人共说，封疆况是接同州。\n指囷待惠知无日，负米躬耕会有秋。\n林下要须三径足，橐中更莫一钱留。\n飰抄云子当同饱，官职来迟且自休。",
        "dynasty": "宋",
        "collection_info": null
    },
    {
        "uuid": "34492719a07e8b36af8d895d9b9fa39f",
        "title": "次韵陆岩老祠部见寄五首  其一",
        "author": "葛胜仲",
        "content": "山城岑寂偶分麾，聊欲藏瘝一再期。\n岂有声华如所誉，得非朋旧猥相欺。\n久钦黄髪嘉猷壮，初喜青天宿雾披。\n尚恨匆匆还执别，不容重醉习家池。",
        "dynasty": "宋",
        "collection_info": null
    },
    {
        "uuid": "8ce21cdded4572e1f4fff4473a4c41b2",
        "title": "次韵陆岩老祠部见寄五首  其二",
        "author": "葛胜仲",
        "content": "遶郭芙蓉十里城，画桥烟水接东瀛。\n苹洲倒照苍山影，花濑遥闻白苎声。\n问舍求田应犯虑，浮家泛宅未忘情。\n催科拙似阳公考，敢觊屏风录姓名。",
        "dynasty": "宋",
        "collection_info": null
    },
    {
        "uuid": "f887360d4e818036a05fe673a3e9348a",
        "title": "次韵陆岩老祠部见寄五首  其三",
        "author": "葛胜仲",
        "content": "溪南溪北梵王宫，踊甓亭亭耸半空。\n红靺鞨沉山带日，碧琉璃凈水无风。\n云迷翠阁参差见，舟舣朱桥缭绕通。\n泚笔凭谁写东绢，尽将烟景荐重瞳。",
        "dynasty": "宋",
        "collection_info": null
    },
    {
        "uuid": "aeb10e563269f65c69fd2d5cb7ba2cdb",
        "title": "次韵陆岩老祠部见寄五首  其四",
        "author": "葛胜仲",
        "content": "词场弱岁以文鸣，落落寒松见老成。\n剧郡神君频结课，中台郎位早飞声。\n当年威令千人废，此日精神一座倾。\n欲试閒窗鸿笔健，春容诗轴灿琼英。",
        "dynasty": "宋",
        "collection_info": null
    },
    {
        "uuid": "f74a611ffa14a382aa1fb4d39fc4740d",
        "title": "次韵陆岩老祠部见寄五首  其五",
        "author": "葛胜仲",
        "content": "镜中双鬂未全华，退隐林泉意绪嘉。\n春圃带烟锄径草，夜灯和雨看檐花。\n神能自卫同干越，老更知涂似渥洼。\n文注五河初不竭，从来惟属士衡家。",
        "dynasty": "宋",
        "collection_info": null
    },
    {
        "uuid": "14a33c92584875799bdac166f0c5dd62",
        "title": "次韵何总管等慈寺诗二首  其一",
        "author": "葛胜仲",
        "content": "寺门修竹映长楸，景似江村事事幽。\n山迭青螺云遶屋，月升紫磨水明楼。\n梦中他日应知路，天上从今与寄愁。\n竞病将军功已就，却将高兴赋沧州。",
        "dynasty": "宋",
        "collection_info": null
    },
    {
        "uuid": "bde6c624ad2902586ca7ff900dfc5eec",
        "title": "次韵何总管等慈寺诗二首  其二",
        "author": "葛胜仲",
        "content": "古寺萧清汝水湄，寓公仍有庾征西。\n机轮宛转春寒硙，浮綫萦纡漾小溪。\n入定僧閒多却扫，深春人去自成蹊。\n一杯相属知何日，成事因须共到齐。",
        "dynasty": "宋",
        "collection_info": null
    },
    {
        "uuid": "019d20643d73652e7b8261ee5e734b04",
        "title": "伯氏丧归有日遣立方祭奠",
        "author": "葛胜仲",
        "content": "灵轜东下启铭旌，羁宦惸惸逗楚城。\n遣奠聊凭贻厥力，衘哀遥致友于情。\n虎闱典教曾同遇，鴈塔书名亦并荣。\n齿脱髪稀吾老矣，可堪回首望前楹。",
        "dynasty": "宋",
        "collection_info": null
    },
    {
        "uuid": "d4a3169202aa3f991bb500a155b66b8e",
        "title": "次韵景纯将赴襄阳眷恋里第",
        "author": "葛胜仲",
        "content": "枳棘栖鸾岂所宜，盐车服骥暂缰鞿。\n少而好学书饶读，壮不贪荣誉自归。\n重去故山抛小隐，懒趋名路触危机。\n寄言汉广徜徉者，聊赏风光且莫违。",
        "dynasty": "宋",
        "collection_info": null
    },
    {
        "uuid": "8ae288df257c919c47228bb972e65a1a",
        "title": "蒙若拙宠次陈敏彦韵三和  其一",
        "author": "葛胜仲",
        "content": "彤墀日觐赤霜袍，何苦怀归问大刀。\n吴坂未逢惊騕褭，丰城行见拭豪曹。\n庙堂仄席方求助，筦库飞刍莫讳劳。\n即向词垣摛外翰，当年仙桂几枝高。",
        "dynasty": "宋",
        "collection_info": null
    },
    {
        "uuid": "6f26212a629f18853e257f7b5fe53c08",
        "title": "蒙若拙宠次陈敏彦韵三和  其二",
        "author": "葛胜仲",
        "content": "寺居岑寂近方袍，贫舍分瓜毎借刀。\n隶事旧闻轻叔宝，读书今却笑敖曹。\n珍姿浑厚韬和璞，利刃坚刚敌孟劳。\n桂树独生千仞表，太丘家世显名高。",
        "dynasty": "宋",
        "collection_info": null
    },
    {
        "uuid": "c3d40a2b77c8379b663d7d4c10077103",
        "title": "蒙若拙宠次陈敏彦韵三和  其三",
        "author": "葛胜仲",
        "content": "韶颜秘殿赐恩袍，白首山城始梦刀。\n竹坞有诗缘二妙，棠阴无讼赖诸曹。\n消閒不废持螯饮，结课曾微汗马劳。\n更拟松江理烟艇，如归亭上踵三高。",
        "dynasty": "宋",
        "collection_info": null
    },
    {
        "uuid": "ab2f39b31dc056800f10f596daa983b6",
        "title": "次韵宋景纯寄陈去非昆仲",
        "author": "葛胜仲",
        "content": "云台献纳愧先贤，端合尘迷簿领閒。\n政似阳城惟下下，文如祖咏只班班。\n着书大似屋中屋，择禄甘从山上山。\n揣分量材宜置散，敢于造物怨偏悭。",
        "dynasty": "宋",
        "collection_info": null
    },
    {
        "uuid": "bc3a610d9a55fceb0e6cd270204f053d",
        "title": "叔父承事用先公旧韵作诗次韵和呈",
        "author": "葛胜仲",
        "content": "西笑惟携插架书，雍容车骑不求都。\n观光鳯阙前踪在，寄恨鸰原往事徂。\n喜见教忠跻显仕，勉从迎养涉修途。\n新诗清婉追棠棣，乐孺当年共究图。",
        "dynasty": "宋",
        "collection_info": null
    },
    {
        "uuid": "753cb3ba700c28a5ee8ebd366e71d504",
        "title": "和元方寄若拙弟託觅颜渊之五十亩韵",
        "author": "葛胜仲",
        "content": "下田弥望股清流，谋食谁言必本州。\n且復种秔资口腹，早知籍稻载春秋。\n携家便可随丰俭，仕国从今委去留。\n饘粥粗供吾事济，寸心安静得休休。",
        "dynasty": "宋",
        "collection_info": null
    },
    {
        "uuid": "a6be8401d3b0c05035cfcf3f21ebc316",
        "title": "蒙若拙见和復次韵",
        "author": "葛胜仲",
        "content": "逸气轩轩盖搢绅，后来之秀子其人。\n文如范晔无空设，学似扬雄已大醇。\n记问五花能夺簟，风标一角共传巾。\n怪来吐句皆清警，胸次应无庾亮尘。",
        "dynasty": "宋",
        "collection_info": null
    },
    {
        "uuid": "3577cd4dc9864c113b3e33af487e2c6f",
        "title": "伏蒙孝立朝请同年赴九日燕集翌日以佳篇须酒谨依韵上谢",
        "author": "葛胜仲",
        "content": "新稻翻匙羮芋魁，慇懃重客肯相陪。\n醉归已彻重城漏，睡起应寻十日杯。\n欲得杜康连榼至，因令毛颖寄辞来。\n扶头往饷宜频釂，更喜输租罢与催。",
        "dynasty": "宋",
        "collection_info": null
    },
    {
        "uuid": "edfa4e5316dd3764dcb615df5a776759",
        "title": "迩日诗卷承若拙编为小集见示且有诗因次韵",
        "author": "葛胜仲",
        "content": "骊珠鱼目两无遗，卷袠深烦为析釐。\n赋咏粗疏惭短笔，赓酬刻画赖连枝。\n似闻警策眈佳句，何用编摩载恶诗。\n敢请冠篇重作序，二难文采胜延之。",
        "dynasty": "宋",
        "collection_info": null
    },
    {
        "uuid": "6a46d254bb8be2f26af01ca1359364c9",
        "title": "次韵景纯后圃宴集",
        "author": "葛胜仲",
        "content": "携装过我路漫漫，聊命杯铛为御寒。\n漏月竹疏怜影碎，干霄楸老见根蟠。\n城头飞屐千峰逈，楼角凭栏六幕宽。\n尚欲相留过残腊，小园佳致雪中看。",
        "dynasty": "宋",
        "collection_info": null
    },
    {
        "uuid": "ddab5f5256bcf0ab2f08af7f2d6290f3",
        "title": "景纯到汝数日遽求别仆固不敢留客然宋伯举为兄苏勤道为妇之兄遽见去似非人情輙赋是诗率二僚留之",
        "author": "葛胜仲",
        "content": "奉留高客敢同黄，恃有亲亲与鴈行。\n乐孺诚宜赋棠棣，盘桓何畏啬槟榔。\n敬通叔达无争论，法护僧弥各擅长。\n二义周官如问得，且看姜被莫腾装。",
        "dynasty": "宋",
        "collection_info": null
    },
    {
        "uuid": "74b02c036bb6f382a6f0e5e302768cb4",
        "title": "懋南博士暂出廽邑以盛藻见观谨依韵奉和二首  其一",
        "author": "葛胜仲",
        "content": "五十之年岁又开，劾归不勇尚徘徊。\n家徒四壁谢金埒，第乏一区惭玉杯。\n彊欲安心师达磨，懒谈真我类投灰。\n吾僚轻作经时别，犹喜民謡挽得回。",
        "dynasty": "宋",
        "collection_info": null
    },
    {
        "uuid": "2a44a9b58653c6ffd56d0d4fb740dfac",
        "title": "懋南博士暂出廽邑以盛藻见观谨依韵奉和二首  其二",
        "author": "葛胜仲",
        "content": "公退萧閒闭息深，从来县谱用山阴。\n威棱少霁髯垂几，才韵频将笔捶琴。\n取急卧家聊小憇，捧符还郡却幽寻。\n风流若把名香拟，堪作盈斤百和沉。",
        "dynasty": "宋",
        "collection_info": null
    },
    {
        "uuid": "7f2414ca57ac2992fe03ca47be59d40b",
        "title": "提宫工部兄携家见过輙成律诗二首上呈  其一",
        "author": "葛胜仲",
        "content": "剥啄欣闻夜叩关，相迎一笑解愁颜。\n枉帆虽落十人后，过饭今成五郡间。\n自役其身惭鞍掌，无求于世羡萧閒。\n何如赴陇从招隐，却遣幽丛问小山。",
        "dynasty": "宋",
        "collection_info": null
    },
    {
        "uuid": "ea79ebdb911150e7b8d529de4dfd2223",
        "title": "提宫工部兄携家见过輙成律诗二首上呈  其二",
        "author": "葛胜仲",
        "content": "相逢虽幸慰暌离，忧患仍年触境悲。\n琴与俱亡念同气，缶犹难击怆齐眉。\n筋驽肉缓奔名懒，意广才疏见事迟。\n只待归资堪问舍，一封投劾去追随。",
        "dynasty": "宋",
        "collection_info": null
    },
    {
        "uuid": "8bdb3213b8e8cccb8b5d5571b72cf3c6",
        "title": "福国讳日寿寜院作呈工部兄",
        "author": "葛胜仲",
        "content": "一官随牒浪推移，不到名山二十期。\n踊甓独存煨烬日，布金重见鼎新时。\n旧游已起人琴恨，凈供还增奁镜悲。\n赖是一般官拓落，林泉深处得追随。",
        "dynasty": "宋",
        "collection_info": null
    },
    {
        "uuid": "7400bdb29aa37e6a2a8b4ff3c5dc166c",
        "title": "近闢禄隐轩建瓢饮亭季父以诗寄题和韵",
        "author": "葛胜仲",
        "content": "稚节争名翰墨场，中年习隐水云乡。\n遭时有幸常温饱，济世无能分退藏。\n山色不于覊客秘，日华端为散人长。\n身閒却笑东方朔，避世金门傲武皇。",
        "dynasty": "宋",
        "collection_info": null
    },
    {
        "uuid": "94433e300cf34bb62cae0f326f359e42",
        "title": "次韵景纯见寄叙相从之乐",
        "author": "葛胜仲",
        "content": "许昌旧姓有文儒，得得西来过燕居。\n访我肯题门有鳯，馆君深愧食无鱼。\n鄣泥难为清游惜，便面频将好句书。\n尚遣雅才淹簿领，好贤谁赋卫干旟。",
        "dynasty": "宋",
        "collection_info": null
    },
    {
        "uuid": "a9e35016461fb7bd0d6f2b598e9e4417",
        "title": "奉酬景纯道中见寄之什",
        "author": "葛胜仲",
        "content": "惭无才望照簪绅，剖竹藩房误长人。\n堪笑为官常拓落，独知取友爱真醇。\n吏休时着煎茶帽，客去今閒漉酒巾。\n曷日清扬重会面，划开河汉涤心尘。",
        "dynasty": "宋",
        "collection_info": null
    },
    {
        "uuid": "243fa3e7867ebedf6900154574190e49",
        "title": "友乡寄谢并月波酒和其韵",
        "author": "葛胜仲",
        "content": "长鬚剥啄叩柴扄，令弟官清远寄声。\n擿句已欣资艺圃，漱醪兼赖破愁城。\n牵丝闻说恢材力，露板应连上姓名。\n犹忆具区分袂处，孤帆一点怆离情。",
        "dynasty": "宋",
        "collection_info": null
    },
    {
        "uuid": "554634a7aa7d1531e6bbc46b5928ac7c",
        "title": "次韵叔才幽居二首  其一",
        "author": "葛胜仲",
        "content": "世涂艰险动难谐，学士深居但柏斋。\n紫翠当门流水过，碧鲜遮槛好风怀。\n角巾家巷便高枕，手板公廷厌没阶。\n天地百年真逆旅，谁能巧宦役筋骸。",
        "dynasty": "宋",
        "collection_info": null
    },
    {
        "uuid": "210e6435bf8006e59f1fd2b7cdee2ef6",
        "title": "次韵叔才幽居二首  其二",
        "author": "葛胜仲",
        "content": "粗才濩落与时乖，湖海幽居一竹斋。\n月径清游疑不夜，风窗高趣到无怀。\n身閒有分白莲社，地禁无心红药阶。\n只待匡庐官秩满，一章程奏乞残骸。",
        "dynasty": "宋",
        "collection_info": null
    },
    {
        "uuid": "6493a01571cf6248fb04eda91cbb551e",
        "title": "次韵工部兄见寄三首  其一",
        "author": "葛胜仲",
        "content": "影落邗沟是我家，端来吴地寄生涯。\n蜗庐困卧身何择，蝶梦时归路不遐。\n幽径任荒陶令菊，閒门聊莳邵侯瓜。\n西还约醉中秋月，屈指同襟尚阻賖。",
        "dynasty": "宋",
        "collection_info": null
    },
    {
        "uuid": "c8347d47dd0c75fa717465518dfadae2",
        "title": "次韵工部兄见寄三首  其二",
        "author": "葛胜仲",
        "content": "文采清华自一家，行身所到讵能涯。\n学该古昔仍知要，识造高明岂不遐。\n英晤早明当道李，勤书频事镇心瓜。\n似闻忧国头今白，法会无钱想尚賖。",
        "dynasty": "宋",
        "collection_info": null
    },
    {
        "uuid": "5951f5ddc59aa2d1ca7b0f4ba0a50c19",
        "title": "次韵工部兄见寄三首  其三",
        "author": "葛胜仲",
        "content": "朱门十万一贫家，鼓枻西归怅未涯。\n数米称薪嗟隐约，望云临水负幽遐。\n清音且听雉登木，曲路任从蝇集瓜。\n午饭萧然无脍鲤，须知滋味已能賖。",
        "dynasty": "宋",
        "collection_info": null
    },
    {
        "uuid": "688b5fb6dc970c3c8c065667b0cd0034",
        "title": "次韵叔才以诗卷见还有作",
        "author": "葛胜仲",
        "content": "委巷歌謡愧斐狂，雷门布鼓背生芒。\n鳯毛忽尔惊悬罄，鱼目真能引夜光。\n义重肯为流俗变，意勤仍以古风将。\n怪来巾笥多珍玩，获奉英游已五霜。",
        "dynasty": "宋",
        "collection_info": null
    },
    {
        "uuid": "34540a9de2a703d062cce828b4f27107",
        "title": "昌化紫霄阁次长老仲希赋",
        "author": "葛胜仲",
        "content": "溪山佳处不须招，未到心旌毎动摇。\n渐喜田园挽陶令，敢将笔砚伏君苗。\n黑云含雨迷江馆，白鸟衝烟映市桥。\n回首海寜惊谪梦，挽舟犹记笏垂腰。",
        "dynasty": "宋",
        "collection_info": null
    },
    {
        "uuid": "73e7baa7c432016fb59a1a9e1836611f",
        "title": "去南阳有日书怀二首  其一",
        "author": "葛胜仲",
        "content": "奠食无劳合退休，君恩误付百花洲。\n未温坐席已当去，偶带泥封得少留。\n官意正如彊弩末，归心先问大刀头。\n略无涓滴苏民隐，空使闾阎说旧侯。",
        "dynasty": "宋",
        "collection_info": null
    },
    {
        "uuid": "8c73b03785fc174cefcd6c42f4ec6bec",
        "title": "去南阳有日书怀二首  其二",
        "author": "葛胜仲",
        "content": "离吴州好冠西畿，左竹纔交赋式微。\n云巘遐观空杳霭，春郊细履负芳菲。\n薄游颇似桑三宿，重到谁惊柳十围。\n诺画诸僚皆府望，不容坐啸久焉依。",
        "dynasty": "宋",
        "collection_info": null
    },
    {
        "uuid": "963790295d05a37ad98390efa92c8112",
        "title": "郡斋书怀",
        "author": "葛胜仲",
        "content": "暂摆尘劳坐燕居，野人偏与世情疏。\n马牛价杂慵鈎距，鳬鹜行多厌簿书。\n同醉径须邀绿竹，盗香无復念红蕖。\n不持黄卷来遮眼，可惜炎天化日舒。",
        "dynasty": "宋",
        "collection_info": null
    },
    {
        "uuid": "34871ab704f3d0f34c2997e9c0e4a642",
        "title": "南阳诸僚和留别诗再和二首  其一",
        "author": "葛胜仲",
        "content": "王事勤劳得少休，全家喜復入汀洲。\n懒于荣路占淹速，尚有浮生任去留。\n名誉未须惊谷口，功名终亦困壶头。\n归栖拟种千竿竹，便与题为潇洒侯。",
        "dynasty": "宋",
        "collection_info": null
    },
    {
        "uuid": "5c7c5dd6ce59e42c0a753b017093a94e",
        "title": "南阳诸僚和留别诗再和二首  其二",
        "author": "葛胜仲",
        "content": "十连名郡近天畿，负重悬知困力微。\n閒客已知无啸诺，邻邦聊得看芳菲。\n谋身旧似齐优拙，罹咎今同鲁酒围。\n回首隽游难恋嫪，索居独学果畴依。",
        "dynasty": "宋",
        "collection_info": null
    },
    {
        "uuid": "04cac3f087f69ca2b34780184956428f",
        "title": "还乡有作二首  其一",
        "author": "葛胜仲",
        "content": "菊潭才到便归休，年大何心泣楚囚。\n南岳献讥无反覆，东皋舒啸有朋俦。\n龟灵自古称怀浦，狐老从来只首丘。\n便觉讴吟罢庄舄，翛然随俗且沈浮。",
        "dynasty": "宋",
        "collection_info": null
    },
    {
        "uuid": "e0e519215473b74633bec59e6a900469",
        "title": "还乡有作二首  其二",
        "author": "葛胜仲",
        "content": "孑孑携家反故园，尚霑荣禄愧空飱。\n官閒未办夸腰组，车过常先下里门。\n涂巷依然榆社旧，屋庐犹喜枳篱存。\n浮生孰似还乡乐，謦欬吾前尽弟昆。",
        "dynasty": "宋",
        "collection_info": null
    },
    {
        "uuid": "f6c8a86109f33b2b73d35a07c63b02c6",
        "title": "里中无居寓丹阳县书怀呈邑宰张子蒙",
        "author": "葛胜仲",
        "content": "假守秦头两月彊，往来遵路一年忙。\n幸逢庇邑人惟旧，暂脱浮家计亦良。\n退食井腴如就国，遥寻祖系似还乡。\n南风未便轻蓬荜，也与虚窗拂袵凉。",
        "dynasty": "宋",
        "collection_info": null
    },
    {
        "uuid": "35f19f65aec4f7fb06517d86fd0519b3",
        "title": "戏书",
        "author": "葛胜仲",
        "content": "木彊与世异酸醎，扫洒真祠屡入衔。\n新格似闻惟半俸，旧官那计是常参。\n茶炉僧钵随时用，手板朝衫竟月缄。\n赖有班书贫可贴，且谋蒲笋慰饥馋。",
        "dynasty": "宋",
        "collection_info": null
    },
    {
        "uuid": "dee33a0774cad27cb9c305b8e019b888",
        "title": "依韵和工部兄寻由里山泉眼",
        "author": "葛胜仲",
        "content": "葛帔练裙一散仙，亲携畚锸道蒙泉。\n滥觞初见开微溜，中准终能作止渊。\n栖亩稻秧滋菶菶，入池藕叶泛田田。\n道人跬步不知处，未遇高贤名孰传。",
        "dynasty": "宋",
        "collection_info": null
    },
    {
        "uuid": "f68b88730267c12302d793e12b732750",
        "title": "依韵和工部兄雪五首  其一",
        "author": "葛胜仲",
        "content": "风撼柴门夜不关，黎明琼玉遍人寰。\n举头寒掩东隅日，縦目高疑西域山。\n朝路昔宁飘袂上，禅房今喜点炉间。\n亦知尘雾难撄拂，万径行踪绝往还。",
        "dynasty": "宋",
        "collection_info": null
    },
    {
        "uuid": "461d178e79af4ec0c7444cd05940d2e1",
        "title": "依韵和工部兄雪五首  其二",
        "author": "葛胜仲",
        "content": "排寒聊与酒交关，呈瑞应先自帝寰。\n初见同云迷六幕，渐惊飞鸟绝千山。\n知酬素景风尘外，坐隔清游咫尺间。\n飞洒却羞来傍鬓，安仁年少不重还。",
        "dynasty": "宋",
        "collection_info": null
    },
    {
        "uuid": "768311734d9402c751fb4d4685588eea",
        "title": "依韵和工部兄雪五首  其三",
        "author": "葛胜仲",
        "content": "从此何忧家事关，明年粒米厌区寰。\n腰青不见飞花女，头白先看对面山。\n絃冻未应停绿绮，胶彊仍喜彀黄间。\n平铺万顷茅檐冷，欲问城居几日还。",
        "dynasty": "宋",
        "collection_info": null
    },
    {
        "uuid": "88aa6d27ad290e83b38d915932057f50",
        "title": "依韵和工部兄雪五首  其四",
        "author": "葛胜仲",
        "content": "门似柴桑画亦关，歘惊阊阖堕人寰。\n郊原那异熬波海，壠阜浑疑聚米山。\n望远恨无楼百尺，逃寒阻共屋三间。\n阿兄诗句清奇甚，格律都高汉以还。",
        "dynasty": "宋",
        "collection_info": null
    },
    {
        "uuid": "39884342ca427b83e14b0d6274b9e8b8",
        "title": "依韵和工部兄雪五首  其五",
        "author": "葛胜仲",
        "content": "偶兹穷腊憩乡关，无蔕花飞遍海寰。\n粉饰门闱疑省户，云屯观阙想神山。\n飘狂不绝三冬裏，积厚遥追二纪间。\n闻说旗亭增酒价，沈酣凖拟典衣还。",
        "dynasty": "宋",
        "collection_info": null
    },
    {
        "uuid": "6ae508153c43eec0b7f63c2a1dd3cf06",
        "title": "菁山梅花盛开予独未之知十一月二十二日周元举察院饷数枝以诗三首为谢  其一",
        "author": "葛胜仲",
        "content": "香雪常开小雪天，孤芳今占六花前。\n欲从玉女互争秀，不分青腰夸擅权。\n见事自知秦相缓，着鞭甘被祖生先。\n左轓不要宜春郡，应恋南枝映水鲜。",
        "dynasty": "宋",
        "collection_info": null
    },
    {
        "uuid": "692a7e2952cef3117b58f616fa7a7ada",
        "title": "菁山梅花盛开予独未之知十一月二十二日周元举察院饷数枝以诗三首为谢  其二",
        "author": "葛胜仲",
        "content": "冬早寒轻测测天，疏枝明秀忽来前。\n土酥结色神仙种，冰麝分香造化权。\n三白共惊千树发，一年都占百花先。\n巡檐索与冰姿笑，凖拟携壶更撃鲜。",
        "dynasty": "宋",
        "collection_info": null
    },
    {
        "uuid": "460db943d4ff1352e97e6c47402a4a6b",
        "title": "菁山梅花盛开予独未之知十一月二十二日周元举察院饷数枝以诗三首为谢  其三",
        "author": "葛胜仲",
        "content": "山头云物冻吴天，几树寒英唤我前。\n老不禁愁聊索笑，病方止酒暂从权。\n松篁傲雪堪为伴，桃李酣春未敢先。\n习隐菁山真不恶，吟鞍十里看芳鲜。",
        "dynasty": "宋",
        "collection_info": null
    },
    {
        "uuid": "ce2ac7f48abd5095438f5c2048e1bec2",
        "title": "次韵耿守咏雪",
        "author": "葛胜仲",
        "content": "低云晻暧与天同，剪水飞空候应冬。\n沴气潜消烦燮理，欢谣蔼布荷明农。\n漾舟访友乘清兴，授简延宾继旧踪。\n岁好定知丰五稼，仓箱行庆亩收钟。",
        "dynasty": "宋",
        "collection_info": null
    },
    {
        "uuid": "42a262e6cd2086a5bb38e9fd1186ba46",
        "title": "景山寺居大风步月",
        "author": "葛胜仲",
        "content": "溪边空谷偶来逃，散步虚廊破郁陶。\n庭户月华封玉雪，林峦风响汹波涛。\n气寒秋尽衣裳薄，夜静山深殿阁高。\n欲识羁怀愁几许，明朝揽镜看霜毛。",
        "dynasty": "宋",
        "collection_info": null
    },
    {
        "uuid": "7c2c97566815f6344f270da0df0c19c6",
        "title": "十二月十日泛舟以北风寒回棹",
        "author": "葛胜仲",
        "content": "云山冬瘦露精神，整棹溪边试问津。\n悬坎带坻冰积厚，缘甍冒栋雪飞频。\n出乘舴艋为龟手，归卧蜗牛分曲身。\n已觉乌蟾不能活，阳熙早晚定回春。",
        "dynasty": "宋",
        "collection_info": null
    },
    {
        "uuid": "e4f42e3fe8d74da8572e1127b8b11327",
        "title": "正月二十六日雪后登子亭示道祖",
        "author": "葛胜仲",
        "content": "淑景因阴苦未韶，峭寒于老不相饶。\n窃香风韵归梅萼，刻楮工夫到柳条。\n万瓦雪消疑夜雨，一溪波涨误春潮。\n连枝别后儿曹远，赖有吾人慰寂寥。",
        "dynasty": "宋",
        "collection_info": null
    },
    {
        "uuid": "1f599c402b0d1bc1826c1cf1869e9ecc",
        "title": "赠讲华严惠照大师",
        "author": "葛胜仲",
        "content": "松陵讲舌看澜翻，滞论冰消瞬息间。\n觉性已明华藏海，退身聊遁莫釐山。\n识真久认鱼筌假，处静因求麈尾閒。\n我是殊庭仙隐吏，二年云水共跻攀。",
        "dynasty": "宋",
        "collection_info": null
    },
    {
        "uuid": "3ff9f1a377454037de95ff14799b376c",
        "title": "赠深老",
        "author": "葛胜仲",
        "content": "折床学子厌如云，卷席归栖震泽滨。\n识了大千俱是幻，理穷余二即非真。\n已辞白社拘方侣，更笑红楼应制人。\n弟子安心安已竟，不知若个是迷津。",
        "dynasty": "宋",
        "collection_info": null
    },
    {
        "uuid": "30de2293cdc79f69bb926668b8453ca2",
        "title": "赠福胜院老僧有宣",
        "author": "葛胜仲",
        "content": "诸方行尽已忘筌，宴坐归来水石边。\n五叶承来真的嗣，七朝阅过到耆年。\n鸾音衮衮閒犹振，鹤骨昂昂高更坚。\n我特叩门来问道，投针相值恐前缘。",
        "dynasty": "宋",
        "collection_info": null
    },
    {
        "uuid": "3bd107a3cad7b0b99b6d9ab6a9ddcc9a",
        "title": "春日野步二首  其一",
        "author": "葛胜仲",
        "content": "一年春好是清明，万事都归笑矣行。\n卵色天容供远兴，縠纹波面惬閒情。\n门生陪从无参佐，野服徜徉束佩缨。\n午困乞浆先馈少，已无形梦不须惊。",
        "dynasty": "宋",
        "collection_info": null
    },
    {
        "uuid": "d6a71395f5353c6a4b89b86757aeb007",
        "title": "春日野步二首  其二",
        "author": "葛胜仲",
        "content": "一春连雨少晴明，曳杖郊垧偶意行。\n妩媚花枝空溅泪，风流柳色但牵情。\n长饥频觉带移眼，大笑何宁冠绝缨。\n北极朝廷今咫尺，穰穰寇盗莫相惊。",
        "dynasty": "宋",
        "collection_info": null
    },
    {
        "uuid": "6c6edc87f142ab0653ecc3457eeb051d",
        "title": "二月十五日游谢村福田院观涅盘会寺乃灵运故宅呈道祖",
        "author": "葛胜仲",
        "content": "年来生计一轻舠，晨出晡归岂惮劳。\n谢客儿山存胜致，佛泥涅日往游遨。\n波间星斗沈光冷，月裏山河结影高。\n何日菁山山上寺，与君痛饮读离骚。",
        "dynasty": "宋",
        "collection_info": null
    },
    {
        "uuid": "3ce1111af861fe9a1269e82e58d766bd",
        "title": "天寜节感事示宝华鑑老",
        "author": "葛胜仲",
        "content": "诏语从天下九围，并严法会保宸闱。\n山称万岁诚尤切，鑑奉千秋事已非。\n已听鸾音勤请祝，故应龙辂庆遄归。\n孤臣拭血怀君处，小坌峰前泪满衣。",
        "dynasty": "宋",
        "collection_info": null
    },
    {
        "uuid": "065c38441a3e2bd94c9d243a2090b836",
        "title": "和西郊春事招元方同游韵",
        "author": "葛胜仲",
        "content": "仙桥水殿照清流，攘攘游人聚九州。\n光景从来夸辇毂，风标况是富阳秋。\n天开卵色春方好，月上弓形夜更留。\n勉作新篇书盛丽，莫令少味似韩休。",
        "dynasty": "宋",
        "collection_info": null
    },
    {
        "uuid": "81f4242ea410b8cb4e8236e94b8d3dca",
        "title": "和元方用韵见寄次韵奉谢兼呈元东诗二首  其一",
        "author": "葛胜仲",
        "content": "人与严徐是一流，英英儒雅冠吾州。\n白虹吐烛呈文夜，红杏飘筵得意秋。\n禄薄未应腰为折，语多共叹舌无留。\n令君举善搜寒俊，不进清华谅不休。",
        "dynasty": "宋",
        "collection_info": null
    },
    {
        "uuid": "d58a4724da27cbb0948924d4e4a8777b",
        "title": "和元方用韵见寄次韵奉谢兼呈元东诗二首  其二",
        "author": "葛胜仲",
        "content": "文律高峰与激流，五言佳处似苏州。\n寜甘鬲县中漓酒，不羡宣城赏弈秋。\n白首同归相器重，青云一蹙岂淹留。\n外家门阀期君大，作德虽休更勿休。",
        "dynasty": "宋",
        "collection_info": null
    },
    {
        "uuid": "4f6ce3fdd14d83818e211f510fc9df6f",
        "title": "追贤院食已度岭历宋胡诸庵转山夜归",
        "author": "葛胜仲",
        "content": "撃缶那能似漆园，销魂来访小桑门。\n仰衝云阵寻峰顶，细步泉流觅水源。\n九里环观山向背，两舆归趁月黄昏。\n春风不识愁人意，柳暗花明自逐村。",
        "dynasty": "宋",
        "collection_info": null
    },
    {
        "uuid": "06c3091e07e9d8700c0d1f282de64f5e",
        "title": "定山寺",
        "author": "葛胜仲",
        "content": "入门松桂拂天长，遣化谁来自众香。\n初剪蕨嶶丰菜把，半残桃杏露花房。\n不辞峻极犹登践，免使幽寻堕渺茫。\n闻有山人宅岩顶，试从度世觅神方。",
        "dynasty": "宋",
        "collection_info": null
    },
    {
        "uuid": "f1b52ec3ae04501ca5c46dbd9293e7d3",
        "title": "章申公坟寺",
        "author": "葛胜仲",
        "content": "千章宰木荫长城，申枉行颁宠数新。\n金薤文华才冠世，银鈎字画品称神。\n佳城此日看驯鹿，文保当年想梦麟。\n定有玉璜传后裔，投竿端自渭城滨。",
        "dynasty": "宋",
        "collection_info": null
    },
    {
        "uuid": "6c5517fda3787d326bae784175892c1b",
        "title": "读史二首  其一",
        "author": "葛胜仲",
        "content": "祖尚浮虚事漆园，生平圜府不曾言。\n神峰峻若瑶林茂，手色全如玉柄温。\n翊辅但求三兔窟，风流空擅一龙门。\n季年丧国排墙祸，绮靡谀言可得存。",
        "dynasty": "宋",
        "collection_info": null
    },
    {
        "uuid": "382c4932fd20101accb383aa52a1a089",
        "title": "读史二首  其二",
        "author": "葛胜仲",
        "content": "曾侍东皇采紫芝，朅来西土宴瑶池。\n藻翁梁上休繁役，灰劫池中认远期。\n数木故应烦鬼子，窃桃那免号偷儿。\n蒿庐不爱深山卧，避世金门世孰知。",
        "dynasty": "宋",
        "collection_info": null
    },
    {
        "uuid": "b75ff91cc3fb71ba403c637cefe05517",
        "title": "与工部兄迩岁离多会少又乐少苦多述怀",
        "author": "葛胜仲",
        "content": "并寓僧蓝得几时，薄游苕霅遽暌离。\n一麾为郡乖同济，百谪还乡独后期。\n第隔东西希聚首，忧连宗戚罕伸眉。\n何时解组俱林下，松菊园宽日共窥。",
        "dynasty": "宋",
        "collection_info": null
    },
    {
        "uuid": "243d58d3d4f886763d59886ae2ddf2b9",
        "title": "和工部兄迁中散述怀韵",
        "author": "葛胜仲",
        "content": "一岁连膺四命书，衣冠庆美近时无。\n绵长本自天资厚，凭藉由来地势孤。\n幞被昔高兰省去，彯缨今喜棘班趋。\n立言制行俱忠孝，岂愧堂堂七尺躯。",
        "dynasty": "宋",
        "collection_info": null
    },
    {
        "uuid": "f862c2008322745e24080c2b7a3e3f37",
        "title": "寄献中散兄生辰",
        "author": "葛胜仲",
        "content": "吉月迎秋万宝成，充闾瑞气降耆英。\n枌榆社裏藏身稳，桐柏宫中庀职清。\n黄髪定应惊再少，绛田端自保长生。\n寿觞亲荐犹弥月，归梦驰诚栩栩轻。",
        "dynasty": "宋",
        "collection_info": null
    },
    {
        "uuid": "8970890e2f99ccb8093425a0a57075b7",
        "title": "次韵大资节使薛公见贻二首  其一",
        "author": "葛胜仲",
        "content": "黑头自致已三旌，暂寄江湖适性情。\n五总龟游钦学富，九皋鹤立见神清。\n西雍宁累飞章荐，东閤频蒙倒屣迎。\n方幸台躔照苕霅，以兹投劾未能轻。",
        "dynasty": "宋",
        "collection_info": null
    },
    {
        "uuid": "8ba1fcc4b5f0af082dfa3a4bc13c2389",
        "title": "次韵大资节使薛公见贻二首  其二",
        "author": "葛胜仲",
        "content": "剧谈世事迩来慵，时向烟波掉雪篷。\n德业未尝矜久大，光尘惟曲示和同。\n十年辅政裨元化，万国宾贤振士风。\n敢请中兴重作颂，衮衣不日见归公。",
        "dynasty": "宋",
        "collection_info": null
    },
    {
        "uuid": "0cd01335758fef9e82e8229486ce437f",
        "title": "依韵和薛大资将往仙潭",
        "author": "葛胜仲",
        "content": "久向岩廊侍禹汤，归身丘壑兴尤长。\n东阡方幸陪游乐，南浦难轻送别伤。\n欲以中经咨诂训，更将奇字问偏旁。\n勉留衮舄辉山郡，不日天书下宠光。",
        "dynasty": "宋",
        "collection_info": null
    },
    {
        "uuid": "9e389d244e7a98f2bc2643999e3ad7e3",
        "title": "次韵林茂南祀喜雪二首  其一",
        "author": "葛胜仲",
        "content": "膜拜同祈海岸仙，风云奔走会诸天。\n山岩恍若龙衔曜，墀庑频惊鹤夺鲜。\n莫讶瑶英来有信，都缘玉烛气无偏。\n化工应念催科拙，乞与穰穰大有年。",
        "dynasty": "宋",
        "collection_info": null
    },
    {
        "uuid": "ca3568f24349473f6309f0baca111eba",
        "title": "次韵林茂南祀喜雪二首  其二",
        "author": "葛胜仲",
        "content": "吾僚斋祷极精诚，俄见聫翩舞玉霙。\n逞巧封条危不堕，弄閒飘幌细无声。\n倾都奇货归王老，侵户寒威赖曲生。\n天念春回惟七日，故教连夜趁嘉平。",
        "dynasty": "宋",
        "collection_info": null
    },
    {
        "uuid": "da74f8a2e7d10799713fcab0b2848cac",
        "title": "僚佐再和復作二首  其一",
        "author": "葛胜仲",
        "content": "雅步谁追鹤氅仙，峭寒真是酒家天。\n谢庭最爱因风起，桓扇宁书遇象鲜。\n远觉归巢禽翅重，静看当槛竹枝偏。\n三吴此景宜增赏，飘瞥郊原似昔年。",
        "dynasty": "宋",
        "collection_info": null
    },
    {
        "uuid": "7f3afc6cca3a722597957aaaf484b5cc",
        "title": "僚佐再和復作二首  其二",
        "author": "葛胜仲",
        "content": "从来爱雪是真诚，又见祥飞六出霙。\n材薄敢招能赋客，庭閒聊作咏诗声。\n瑶阶误向凡间见，春蘤翻惊腊裏生。\n贺板并来无答语，自惭词笔太平平。",
        "dynasty": "宋",
        "collection_info": null
    },
    {
        "uuid": "3c0783a93676675f69fa8150b488ec18",
        "title": "次韵中散兄及诸弟寄顾渚茶二首  其一",
        "author": "葛胜仲",
        "content": "苕溪溪上一茶神，三表遗经品藻亲。\n轻拂竞看云态度，初尝应惬舌根尘。\n草堂遥忆金沙水，花濑聊分紫气春。\n尤物从来常贵少，彭城园外即非真。",
        "dynasty": "宋",
        "collection_info": null
    },
    {
        "uuid": "5117bde53787447ae7898ade6bee5db3",
        "title": "次韵中散兄及诸弟寄顾渚茶二首  其二",
        "author": "葛胜仲",
        "content": "健步苍头捷若神，露芽三日到情亲。\n轻瓯延喜凝珍玉，小硙邻虚堕细尘。\n便好相招十日饮，莫教虚负一年春。\n慇懃后讯当重饷，月六斋时供应真。",
        "dynasty": "宋",
        "collection_info": null
    },
    {
        "uuid": "c24444c526d5f20843c29f5dc7680151",
        "title": "哭衞卿弟三首  其一",
        "author": "葛胜仲",
        "content": "摇毫射策逐羣裾，独以高名唱玉除。\n五斗抛来为诗酒，三余收得向樵渔。\n固存夙悟无生理，永诀亲裁忍死书。\n晚岁异乡成一恸，大红亲破茂红綀。",
        "dynasty": "宋",
        "collection_info": null
    },
    {
        "uuid": "1d12ea1231a8ae09121e04d14c2db0d3",
        "title": "哭衞卿弟三首  其二",
        "author": "葛胜仲",
        "content": "远业相期未易量，那知百岁似风狂。\n鵩来有恨催新赋，鹊往无医识禁方。\n邻笛他年那忍听，人琴此日遂俱亡。\n长空后夜西风急，吹断惊鸿不作行。",
        "dynasty": "宋",
        "collection_info": null
    },
    {
        "uuid": "d8e638fbebd811d53f5da6a6825a9c2e",
        "title": "哭衞卿弟三首  其三",
        "author": "葛胜仲",
        "content": "高材磊落气峥嵘，命薄难将智力争。\n赤米白盐生理窄，红莲绿水宦情轻。\n曾期虚阁凭栏醉，不遂扁舟适野迎。\n汝已反真归大化，山城空恸十年兄。",
        "dynasty": "宋",
        "collection_info": null
    },
    {
        "uuid": "560e4b4b81d275a3c48ab9836535cdc9",
        "title": "曾梦良惠然见存出口字诗十有七篇偶摭所遗成三篇纪谢  其一",
        "author": "葛胜仲",
        "content": "未有归资可买山，一封程奏便求闲。\n睢睢去后容争席，碌碌羞来肯抱关。\n幻界已知都是梦，真心自要识无还。\n尊前衮衮听名理，坐遣穷愁一破颜。",
        "dynasty": "宋",
        "collection_info": null
    },
    {
        "uuid": "57fab75c5a975c73269a85438c884697",
        "title": "曾梦良惠然见存出口字诗十有七篇偶摭所遗成三篇纪谢  其二",
        "author": "葛胜仲",
        "content": "清明时节访溪山，消尽机心大智闲。\n元亮孤舟聊自棹，尚平家事不相关。\n叩门虽幸千金顾，恋德翻嗟半日还。\n并水幽亭同历览，应怜瓢饮政希颜。",
        "dynasty": "宋",
        "collection_info": null
    },
    {
        "uuid": "0a101a5a3ca5d0a385e1b3a0e16eb6ce",
        "title": "曾梦良惠然见存出口字诗十有七篇偶摭所遗成三篇纪谢  其三",
        "author": "葛胜仲",
        "content": "居然埋照向穷山，谁识龙媒伏帝闲。\n意气虽吞云梦泽，功名未羡玉门关。\n身常静退缘知止，心不倾邪畏好还。\n但恐搢绅公论在，招延行见觐威颜。",
        "dynasty": "宋",
        "collection_info": null
    },
    {
        "uuid": "30e2f4e701de6ad38e832fcbcff4a0fb",
        "title": "中散兄喜罢郡有诗次韵却寄",
        "author": "葛胜仲",
        "content": "上印归来卧荜门，此心炯炯向谁论。\n平生疏拙真天赋，此去安閒尽主恩。\n旧识愧真为我累，近知凡百丧吾存。\n好来同习菁山隐，白髪仙臞两弟昆。",
        "dynasty": "宋",
        "collection_info": null
    },
    {
        "uuid": "17bcf39950964922d739d959ddb1c21f",
        "title": "次韵中散兄见寄",
        "author": "葛胜仲",
        "content": "晦迹纔须一亩间，浮家暂寄五湖边。\n官抛印绶轻千里，禄隐渔樵已十年。\n眼对云山偏烂烂，腹藏篇牍自便便。\n政缘欲遂幽栖乐，岂是清时独弃捐。",
        "dynasty": "宋",
        "collection_info": null
    },
    {
        "uuid": "da1fb4ede119b33c40685c59471cae33",
        "title": "次韵钱伸仲见贻兼送别二首  其一",
        "author": "葛胜仲",
        "content": "四年五度访郊村，苜蓿羮稀不厌贫。\n清韵喜逢鬚展戟，奥篇仍覩笔书银。\n一笻岩壑幽栖地，五两江湖自在身。\n他日愿陪鸡黍社，贵邻应不买增珍。",
        "dynasty": "宋",
        "collection_info": null
    },
    {
        "uuid": "9ab64eb757a1d587326801b2b3bda7d2",
        "title": "次韵钱伸仲见贻兼送别二首  其二",
        "author": "葛胜仲",
        "content": "郊居牢落似东屯，剥啄欣闻客叩门。\n笔下波涛文贯道，胸中瑜瑾学逢源。\n西余未遂谐清赏，南浦俄惊黯别魂。\n金菊万株秋露重，此时重復望来辕。",
        "dynasty": "宋",
        "collection_info": null
    },
    {
        "uuid": "f81475b4babed3b96a93e7c67e470c8c",
        "title": "题寄伸仲先茔瞻云亭",
        "author": "葛胜仲",
        "content": "衔哀负土记当年，白首来临涕泫然。\n宰树成行无鹿触，佳城卜吉自牛眠。\n已乖綵服亲尝膳，犹幸纶封数漏泉。\n反顾云飞频怅望，孝诚寜愧斗南贤。",
        "dynasty": "宋",
        "collection_info": null
    },
    {
        "uuid": "c59baafec18897ec5889449c4f0a29ea",
        "title": "喜中散兄将至",
        "author": "葛胜仲",
        "content": "两年侨寓为知音，百指仍携就泛金。\n蝇集树榛曾掣肘，鱼传尺素喜回心。\n无边红芰邀同醉，不尽青山得共寻。\n白首居诸良会少，对床免被别愁侵。",
        "dynasty": "宋",
        "collection_info": null
    },
    {
        "uuid": "42a1dc9cebb68d843c41aac760e09a46",
        "title": "次韵中散兄将到先示诗",
        "author": "葛胜仲",
        "content": "云山佳处復跻攀，景物依然得破颜。\n春事阑珊三月尾，时光荏苒七年间。\n重来怀绂成何事，归去抽簪幸有山。\n且尽一杯今日乐，投林飞鸟会知还。",
        "dynasty": "宋",
        "collection_info": null
    },
    {
        "uuid": "554e39eaadc6928d30d2b1d44f8fe30a",
        "title": "次韵中散兄喜雪二首  其一",
        "author": "葛胜仲",
        "content": "林薄风号两日先，俄惊剪水堕遥天。\n坐看山路禽飞绝，聊胜泥涂马不前。\n轻点红炉呈妙意，斜飘素髪映衰年。\n寒霙与我官同冷，莫笑柴扉日晏眠。",
        "dynasty": "宋",
        "collection_info": null
    },
    {
        "uuid": "86ea990447abd5dbb56eb9b4c88cfa41",
        "title": "次韵中散兄喜雪二首  其二",
        "author": "葛胜仲",
        "content": "缥缈山头白最先，模糊云物变吴天。\n陆机玉圃无精粗，王衍瑶林满后前。\n酒涨微澜宜永夜，麦翻翠浪看明年。\n晓晴便是春消息，梅萼包香柳欲眠。",
        "dynasty": "宋",
        "collection_info": null
    },
    {
        "uuid": "fdf9a56b991e23703a53c6fb02cf928e",
        "title": "次韵中散兄二首  其一",
        "author": "葛胜仲",
        "content": "泉石清游一月间，风轻气爽未惊寒。\n唱经云岫频清梵，佞佛炉烟费紫檀。\n震泽鱼肥聊独酌，包山橘熟阻同看。\n归来顿识南宗髓，宁见弥天释道安。",
        "dynasty": "宋",
        "collection_info": null
    },
    {
        "uuid": "96bb183677e9162befdfdb84c23f8f16",
        "title": "次韵中散兄二首  其二",
        "author": "葛胜仲",
        "content": "遍游湖寺棹舟还，重理残书逼小寒。\n衰鬓迎风似蒲柳，贫炉无火取槐檀。\n毫铢利禄回头笑，翻覆人情洗眼看。\n痴钝老人堪底用，故应衡宇自偷安。",
        "dynasty": "宋",
        "collection_info": null
    },
    {
        "uuid": "7c639c23bf992aeff0da771f9a6165b5",
        "title": "友卿弟见和復赋二首  其一",
        "author": "葛胜仲",
        "content": "岁律峥嵘又欲还，鸣条风急作清寒。\n菊英媚日犹呈秀，梅蘂包香未吐檀。\n江水过门兼汐到，乡山当面带云看。\n是身已觉都无事，只有空飱不自安。",
        "dynasty": "宋",
        "collection_info": null
    },
    {
        "uuid": "f9a1326cb817eb1a9b38585e6eb4f926",
        "title": "友卿弟见和復赋二首  其二",
        "author": "葛胜仲",
        "content": "门无杂客往仍还，趺坐澄心定水寒。\n清凈苦嫌千日酒，萧閒惟事一铢檀。\n眼中金屑全无用，髻裏明珠得自看。\n作止更能除任灭，已无禅病自轻安。",
        "dynasty": "宋",
        "collection_info": null
    },
    {
        "uuid": "5132a09572dd501b7f6cedc344e39d6b",
        "title": "次韵维心二首  其一",
        "author": "葛胜仲",
        "content": "萧衣无柰客愁多，日饮那知酒有戈。\n松径崎危羊石卧，筠筒屈曲虎泉过。\n懒寻丹竈山名葛，且供禅龛人姓何。\n共看今年龙集酉，穰穰蕃熟庆时和。",
        "dynasty": "宋",
        "collection_info": null
    },
    {
        "uuid": "e5f4835572647c79b19668a16e2e7d55",
        "title": "次韵维心二首  其二",
        "author": "葛胜仲",
        "content": "侧席求贤岁又除，如君德盛孰仪图。\n轶材共仰人之杰，谠议悬知帝曰都。\n岂有箦中终去魏，未妨庑下略居吴。\n蒲轮不日来征聘，禅句休夸雪点炉。",
        "dynasty": "宋",
        "collection_info": null
    },
    {
        "uuid": "771c9416a66b8b89acd1a1570695079d",
        "title": "次韵叶少协泛舟",
        "author": "葛胜仲",
        "content": "水风斜日惬新晴，初解铜章病骨轻。\n远寺藏烟增晻霭，寒峰带雪更鲜明。\n寻幽屡办扬舲出，辱访惭乖倒屣迎。\n烟艇遥遥逐鸥扬，渊明从此得浮生。",
        "dynasty": "宋",
        "collection_info": null
    },
    {
        "uuid": "78c223a7a24d31ac74ed08bb39b1af2e",
        "title": "寄题拙台",
        "author": "葛胜仲",
        "content": "讲罢公堂得少休，下帘清兴与天悠。\n书空怪事知无益，为圃机心逝不留。\n四至九卿空士笑，一当万乘岂人谋。\n先生独有摛词巧，夺尽人间重锦裘。",
        "dynasty": "宋",
        "collection_info": null
    },
    {
        "uuid": "6752cb1664afc7074fba2af877fab35c",
        "title": "和小室韵",
        "author": "葛胜仲",
        "content": "一味伽那已默传，随机任运且忘年。\n翻经不落摩腾后，成佛仍居谢客前。\n教海就舟方见圣，宗门得髄始通禅。\n萧斋一炷寒沈水，了尽因缘与自然。",
        "dynasty": "宋",
        "collection_info": null
    },
    {
        "uuid": "4dec09ac6623754bc24c40e910f6f163",
        "title": "次韵朝隐招饮二首  其一",
        "author": "葛胜仲",
        "content": "千古兴亡马食槽，醉乡真可寄廉高。\n功名戏事何须挂，富贵危机讵肯饕。\n幸有碧筩消暑溽，休夸白堕执逋逃。\n牢愁滞恨知多少，凖拟都将付浊醪。",
        "dynasty": "宋",
        "collection_info": null
    },
    {
        "uuid": "8ced40ba5422d3765cf4d3f79827228e",
        "title": "次韵朝隐招饮二首  其二",
        "author": "葛胜仲",
        "content": "何须逻逤响檀槽，独喜杯中酒浪高。\n芰实深酬屈到嗜，鲈鱼仍足季鹰饕。\n加笾亹亹情尤厚，醉舞僛僛罪敢逃。\n我亦头巾漉家酿，明当相速醉芳醪。",
        "dynasty": "宋",
        "collection_info": null
    },
    {
        "uuid": "0410b023d697e4b562da279abdd8345d",
        "title": "招中散兄饮",
        "author": "葛胜仲",
        "content": "飘零羁旅苦摧頽，旬日希逢笑口开。\n炉冷难施文武火，气寒聊杂圣贤杯。\n牛鸣地去无多远，羊胛熟时宜便来。\n闻说家山动归兴，预愁迭鼓起高桅。",
        "dynasty": "宋",
        "collection_info": null
    },
    {
        "uuid": "170187cf6fda3b66af1e29f3b24853b6",
        "title": "次韵卿任赋立春",
        "author": "葛胜仲",
        "content": "阳和协气起寒灰，席上清歌听落梅。\n暖逐日华惊岁换，夜占天象觉星回。\n书筹屡点蟾蜍砚，命釂连催鹦鹉杯。\n愿敛春祺锡黎庶，熙熙一镜似登台。",
        "dynasty": "宋",
        "collection_info": null
    },
    {
        "uuid": "246a318b910f98c495d5888d9815fe38",
        "title": "次韵道祖赋立春",
        "author": "葛胜仲",
        "content": "棠华鞾韡绮筵开，何用三行粉面回。\n金鸭香残知漏永，土牛色重喜春来。\n飘霙着树狂欺柳，剪綵装花巧鬬梅。\n俛仰光阴惊岁换，谁将蓝尾更衔杯。",
        "dynasty": "宋",
        "collection_info": null
    },
    {
        "uuid": "154a90259032a132b6bd14b2e258910f",
        "title": "喜晴",
        "author": "葛胜仲",
        "content": "补陁香供走人天，赴感随缘旧所传。\n霖雨方忧困桑户，晚晴俄喜赋樊川。\n阶庭旋见收黄潦，斋壁何因上绿钱。\n多谢化工哀老子，遨游不復更祈年。",
        "dynasty": "宋",
        "collection_info": null
    },
    {
        "uuid": "49d895c177820bc3e4fa250d77f94aaa",
        "title": "陈朝桧",
        "author": "葛胜仲",
        "content": "拏云老桧欲千春，几阅人间旦復曛。\n风裏樛枝喧过雨，月中清影碎流云。\n蟠根不愿郎官谷，耸榦宜参君子军。\n须信英灵神物护，频经兵寇惜挥斤。",
        "dynasty": "宋",
        "collection_info": null
    },
    {
        "uuid": "b0a1281a6d19388f4a405d1ea0c6e303",
        "title": "春昼偶作次元述韵",
        "author": "葛胜仲",
        "content": "屏居岑寂似禅关，顾笑初无素与蛮。\n昼栋差池宁识燕，绮窗葱翠旧游山。\n时危谩自怀颇牧，境静聊欣接尹班。\n二纪家园逋细履，身閒今得一时还。",
        "dynasty": "宋",
        "collection_info": null
    },
    {
        "uuid": "5a54c1ba143cc070cd7e9ee474bcad0b",
        "title": "次韵元述",
        "author": "葛胜仲",
        "content": "漂泊身如不繋舟，芙蓉湖上懒回头。\n干戈时幸逃新鬼，岩壑人能识故侯。\n已觉功名真破甑，却惊岁月甚奔流。\n仙庭五载空浮食，恩重丘山岂易酬。",
        "dynasty": "宋",
        "collection_info": null
    },
    {
        "uuid": "8306c06c67095a612a61d2cc148b2d98",
        "title": "即事  其一",
        "author": "葛胜仲",
        "content": "五载投閒隐薜萝，眼看时事只悲歌。\n家贫不畏鬼来笑，世变难教佛柰何。\n髀肉生缘痴坐久，带围减为客愁多。\n他年莫忘菁山寺，百口啼饥两鬓皤。",
        "dynasty": "宋",
        "collection_info": null
    },
    {
        "uuid": "711d25bd7f0f933ae7fcca6ed177aafc",
        "title": "即事  其二",
        "author": "葛胜仲",
        "content": "青云那肯羡雄飞，前料山边习遁肥。\n名教固应多乐地，贱贫聊幸脱危机。\n虀无萍韭何妨醉，羮有菰莼自合归。\n格外一官垂欲满，便从神武挂冠衣。",
        "dynasty": "宋",
        "collection_info": null
    },
    {
        "uuid": "d87271ffdfb2311fbfcf86fa11daf8d0",
        "title": "即事  其三",
        "author": "葛胜仲",
        "content": "诸公衮衮上岩廊，济世无能分退藏。\n所止先名大隐洞，平生本望秘书郎。\n画成顾失一巵酒，箭蹶空穿百步杨。\n幻界光阴凛无几，养生从此学长桑。",
        "dynasty": "宋",
        "collection_info": null
    },
    {
        "uuid": "b5716bb0880f3b013feeba4f4494d0dd",
        "title": "村人写予像即景山饭道僧祈祷为会颇盛",
        "author": "葛胜仲",
        "content": "单车去位五年强，初乏恩襦庇一方。\n大姓殷勤携老稚，精蓝祈祝饭缁黄。\n此时美稷勤邀迓，他日桐乡必奉尝。\n为报庚桑相俎豆，不如道术永相忘。",
        "dynasty": "宋",
        "collection_info": null
    },
    {
        "uuid": "44f35e082fcd492d38d808c00fcaec65",
        "title": "除夕郊居书怀",
        "author": "葛胜仲",
        "content": "晚涂萧飒寄渔樵，梦亦无因到上朝。\n书在床头脱復看，客逢野外偶相要。\n敢嗟禄薄难餬口，大胜官粗毎折腰。\n六十七年明日是，亦逢村酿也浮椒。",
        "dynasty": "宋",
        "collection_info": null
    },
    {
        "uuid": "c4afa6138500037ba12034f7d0c8e88d",
        "title": "次韵德升颐轩书怀",
        "author": "葛胜仲",
        "content": "烟霄飞步欲青春，未信论甘肯忌辛。\n三仕固应无喜色，一鸣今復见惊人。\n射如关尹方知中，画若元君始识真。\n早晚奏篇来拭目，清涂聊为洗荒榛。",
        "dynasty": "宋",
        "collection_info": null
    },
    {
        "uuid": "882d003bbfc6896814cebad3c399d59a",
        "title": "次韵中散兄庆立方赐第",
        "author": "葛胜仲",
        "content": "儿曹春榜预言扬，窃吹知难服士乡。\n黄绢未能摛好语，青氊偶幸继前芳。\n穿杨喜共东床客，攀桂同标北寺房。\n圣世选材如华岳，积尘曾不弃毫芒。",
        "dynasty": "宋",
        "collection_info": null
    },
    {
        "uuid": "721a33d20e9ad419e68d0495b07bc0b7",
        "title": "次韵边公明放鱼",
        "author": "葛胜仲",
        "content": "小鲜无数命临危，邂逅云庄扩大悲。\n巨浸何劳长者水，亲临尤胜校人池。\n依蒲俯视还真乐，贯柳充庖那復知。\n圉圉介鳞俱得所，道人因得一伸眉。",
        "dynasty": "宋",
        "collection_info": null
    },
    {
        "uuid": "9ed86033251f962736ddee8673651d92",
        "title": "次韵颜孝立同年",
        "author": "葛胜仲",
        "content": "亦识韶华不肯留，时危那更事嬉游。\n羁怀不办愁花雨，空廪惟知望麦秋。\n顾我端忧宜燥吻，如公无事合扶头。\n曲生漫助齐眉饷，清洗钱塘两玉舟。",
        "dynasty": "宋",
        "collection_info": null
    },
    {
        "uuid": "69d257ad4c72ef3faf01a0e4f34fc745",
        "title": "和必先龙图谢酒兼呈沈次律大学士",
        "author": "葛胜仲",
        "content": "台阁高贤卧里门，清扬乖隔阻寒温。\n尚赊宴豆陪三雅，聊即烟邮寓一尊。\n乱后官居同幕燕，春来香味忆河豚。\n溪亭午夜衔杯处，应对梅花淡月昏。",
        "dynasty": "宋",
        "collection_info": null
    },
    {
        "uuid": "3d29410487acf76661bf095890579d78",
        "title": "赠史德谦",
        "author": "葛胜仲",
        "content": "不入城闉已十年，足音何幸听跫然。\n杯觞共乐三更后，书史相从一世前。\n鸟倦尚飞惭我老，鸿冥何慕觉公贤。\n锱铢得失何须算，闻健惟当数撃鲜。",
        "dynasty": "宋",
        "collection_info": null
    },
    {
        "uuid": "ae8ba686b5ed811c12f96bdccc31e90d",
        "title": "赠鲍钦止二首  其一",
        "author": "葛胜仲",
        "content": "锦窠朱绂亦何荣，辞剧求閒责自轻。\n聊喜青葱供俯仰，未应红腐较奇赢。\n久知飞鸟有真意，谁信鸣鸡非恶声。\n只恐朝端阙司隶，又将敛手避威名。",
        "dynasty": "宋",
        "collection_info": null
    },
    {
        "uuid": "7f19bd3e3d4b452b2e7a76cda5b5831f",
        "title": "赠鲍钦止二首  其二",
        "author": "葛胜仲",
        "content": "红尘衮衮厌朝班，官寺深藏洛尾湾。\n识擢早惊郎位峻，招寻今见水仙閒。\n高标自置羲皇上，俗眼从教季孟间。\n仓氏一官寜久困，禁途供奉政才难。",
        "dynasty": "宋",
        "collection_info": null
    },
    {
        "uuid": "9357c5538a2fc379ed9707e29bf9be99",
        "title": "挽致政奉议鲁公歌词",
        "author": "葛胜仲",
        "content": "翛然丈室老维摩，不愧家声旧曲阿。\n事阅七朝推寿俊，庆钟六子半文科。\n白莲入社尘缘息，朱绂通闺圣渥多。\n空唱已闻生凈域，可须薤露起悲歌。",
        "dynasty": "宋",
        "collection_info": null
    },
    {
        "uuid": "599d456ccb6273adec6d961b77d89614",
        "title": "张子蒙令君挽歌词二首  其一",
        "author": "葛胜仲",
        "content": "赋归州里半年间，岂料循题哭二难。\n屡荐尝为趋幕客，数奇终困字民官。\n清谈竟日师夷甫，寝瘵连年痛士安。\n身后华名知不朽，几多墨妙翠珉刊。",
        "dynasty": "宋",
        "collection_info": null
    },
    {
        "uuid": "061ab381652346c2a38557ace2018a9d",
        "title": "张子蒙令君挽歌词二首  其二",
        "author": "葛胜仲",
        "content": "文义游从四十春，艰难契阔见情亲。\n少年涟上初倾盖，末路云阳拟卜邻。\n万室讴吟依恺悌，一生志气负经纶。\n渭阳岂特儿曹恸，老送佳城泪满巾。",
        "dynasty": "宋",
        "collection_info": null
    },
    {
        "uuid": "8db71a77e0da7c84d97476e9267307ed",
        "title": "大卿表兄莫公挽歌词二首  其一",
        "author": "葛胜仲",
        "content": "露奏求閒猛挂冠，忽惊卿月堕云端。\n中年屡揽澄清辔，末路坚辞矍铄鞍。\n自卜寿藏松已拱，亲裁幽刻墨方干。\n映溪清远楼前月，后夜登门忍独看。",
        "dynasty": "宋",
        "collection_info": null
    },
    {
        "uuid": "33dd7d808c9a9a4883dc784e7cca02db",
        "title": "大卿表兄莫公挽歌词二首  其二",
        "author": "葛胜仲",
        "content": "游从五纪荷勤渠，白首来依霅水居。\n郡閤箴规言有补，家林书疏月无虚。\n方期老验长桑药，忽见神升广柳车。\n兄姊同时封吉壤，不堪清涙屑衣裾。",
        "dynasty": "宋",
        "collection_info": null
    },
    {
        "uuid": "501c4fcb0649d974bb8ba25e4a16a5ad",
        "title": "先兄中散挽歌词四首  其一",
        "author": "葛胜仲",
        "content": "昂昂鹤骨素康彊，微疢生朝罢举觞。\n尚冀魂随香釡反，那知人逐绮琴亡。\n禁方不验三茅洞，遗墨平砥空留二老堂。\n从此幽栖风雨夜，一翻姜被一凄凉。",
        "dynasty": "宋",
        "collection_info": null
    },
    {
        "uuid": "73cfe0c5a74a1ecb98bf1967dda5bf10",
        "title": "先兄中散挽歌词四首  其二",
        "author": "葛胜仲",
        "content": "德与才高位不酬，大钧杳默向谁尤。\n剖符政化传沂水，握节威名振宛丘。\n心悟三乘真合觉，学该九域独推优。\n鴈行影拆元龟丧，涙洒西风不忍收。",
        "dynasty": "宋",
        "collection_info": null
    },
    {
        "uuid": "490941c7cbf9e1ddf5076263de39bc19",
        "title": "先兄中散挽歌词四首  其三",
        "author": "葛胜仲",
        "content": "粉闱当日正逢辰，兴在沧洲猛乞身。\n袖手旁观真得计，急流勇退更何人。\n翱翔词馆全无累，笑傲丘园不计春。\n鼎鼐百年均此路，惟公达识夐谁论。",
        "dynasty": "宋",
        "collection_info": null
    },
    {
        "uuid": "221218b38fee1826e43669ee9cf106f1",
        "title": "先兄中散挽歌词四首  其四",
        "author": "葛胜仲",
        "content": "流年八袠庆初开，驹隙那知二竖催。\n书聚五车缘嗜学，家徒四壁为轻财。\n幻身梦蝶自云适，曲路增蝇何处来。\n深恨滞留暌属纩，此生赍恨在天台。",
        "dynasty": "宋",
        "collection_info": null
    },
    {
        "uuid": "2346a951c20243c0f1caaa85666a1a28",
        "title": "哀范卿学士弟",
        "author": "葛胜仲",
        "content": "万卷胸中学已优，安恬当向古人求。\n有财谩说驹千里，此路何殊貉一丘。\n儒馆芸香今寂寂，亲闱芝检竟悠悠。\n悬知箫鼓江村路，茂柏深松结暮愁。",
        "dynasty": "宋",
        "collection_info": null
    },
    {
        "uuid": "a263bdbd9022de2d454aa864422924b3",
        "title": "杨彦安大夫挽歌词",
        "author": "葛胜仲",
        "content": "英猷卓跞世无多，用不酬材可柰何。\n庀邑颂声空制锦，阜财智算谩熬波。\n鳣堂积学家传庆，蟾窟登荣子继科。\n下里有车催遣奠，上池无药起沈痾。\n心期于我勤知过，肺腑从公久切磋。\n十载飘流隔生死，东风吹泪寄滂沲。",
        "dynasty": "宋",
        "collection_info": null
    },
    {
        "uuid": "9fabf3b23fc48edc9288f38ae6c944ca",
        "title": "读史八首 王嘉",
        "author": "葛胜仲",
        "content": "王嘉冤死有由缘，峻节忠言照史篇。\n最是一条堪恨处，临刑犹道孔光贤。",
        "dynasty": "宋",
        "collection_info": null
    },
    {
        "uuid": "39cf2ce7755c9759d12449637f83c87a",
        "title": "读史八首 马融",
        "author": "葛胜仲",
        "content": "为梁草奏枉忠臣，李固夤缘遂杀身。\n南郡何须施绛怅，应无面目见时人。",
        "dynasty": "宋",
        "collection_info": null
    },
    {
        "uuid": "79db9480ab6fe15e2a05252bb256deb9",
        "title": "读史八首 陈蕃",
        "author": "葛胜仲",
        "content": "阉尹流凶遍海隅，飞章露奏计诚疏。\n黄门诏狱空忠鬼，天下何因遂扫除。",
        "dynasty": "宋",
        "collection_info": null
    },
    {
        "uuid": "42ebe2a8b6b4e0a785d292a28e68610b",
        "title": "读史八首 邓伯道",
        "author": "葛胜仲",
        "content": "贼掠家储岁阻饥，将儿繫树后无儿。\n林回轻弃千金璧，始信皇天是有知。",
        "dynasty": "宋",
        "collection_info": null
    },
    {
        "uuid": "87f753a90360a93054af9f19d5929f5c",
        "title": "读史八首 法真",
        "author": "葛胜仲",
        "content": "奬鉴人伦重法真，亲庭曾遗助求人。\n牖间占察曾何补，只得庸庸番土臣。",
        "dynasty": "宋",
        "collection_info": null
    },
    {
        "uuid": "b47867182faf01110f8d76cf06bbb0a9",
        "title": "读史八首 王戎",
        "author": "葛胜仲",
        "content": "儿时黠慧岂寻常，苦李徒教结道傍。\n何事季年痴更甚，为财钻核长膏肓。",
        "dynasty": "宋",
        "collection_info": null
    },
    {
        "uuid": "cbd67c1ee7fc6083bedde0071684641a",
        "title": "读史八首 沈约",
        "author": "葛胜仲",
        "content": "革运称梁出秘谋，寿光不许范云留。\n赤章夜奏称非已，合向人间谥隐侯。",
        "dynasty": "宋",
        "collection_info": null
    },
    {
        "uuid": "2295e29e2db818499670634d511fdecb",
        "title": "读史八首 王维",
        "author": "葛胜仲",
        "content": "子昂文律唱唐家，摩诘诗声未易加。\n场屋有谁深荐达，坐令入彀赖琵琶。",
        "dynasty": "宋",
        "collection_info": null
    },
    {
        "uuid": "e8ce40d6745f232ec73146c41fafb4a3",
        "title": "泮水",
        "author": "葛胜仲",
        "content": "半璧清波势自然，鸾声旗色想当年。\n野芹不识兴亡恨，犹自牵风漾碧涟。",
        "dynasty": "宋",
        "collection_info": null
    },
    {
        "uuid": "2df7e5fedfd04334a937184f3a0b0b38",
        "title": "庙宅",
        "author": "葛胜仲",
        "content": "素王遗庙屋渠渠，老桧阴浓耀碧虚。\n无復升堂闻古乐，尚传开瓮得丹书。",
        "dynasty": "宋",
        "collection_info": null
    },
    {
        "uuid": "88a3f7536a0112f4ec81b4e2afa17fb0",
        "title": "灵光故基",
        "author": "葛胜仲",
        "content": "蟠螭宛转谩承楣，东序西厢只废基。\n终与建章同圯坏，浪言神力有支持。",
        "dynasty": "宋",
        "collection_info": null
    },
    {
        "uuid": "10641450e98000954c872fbb33ae878b",
        "title": "望岳亭",
        "author": "葛胜仲",
        "content": "迤逦羣山不识名，天门日观远峥嵘。\n地灵不见二宫迹，圣作时闻万岁声。",
        "dynasty": "宋",
        "collection_info": null
    },
    {
        "uuid": "a47a4c482749bae366441849171732eb",
        "title": "寿庆二丘",
        "author": "葛胜仲",
        "content": "巍巍宝甃耸青冥，轩后开基向此生。\n云瑞已随仙驭远，电光犹绕北枢明。",
        "dynasty": "宋",
        "collection_info": null
    },
    {
        "uuid": "bc4e451543f7db798824bed69248e804",
        "title": "省习堂偶题",
        "author": "葛胜仲",
        "content": "格外官曹自在身，阖门扫轨养天真。\n何须更待年三十，始约孤高不诗人。",
        "dynasty": "宋",
        "collection_info": null
    },
    {
        "uuid": "ab9ee5b1061299bd4d915df45999f9af",
        "title": "蒙文中县丞以诗送苦笋走笔六首为谢  其一",
        "author": "葛胜仲",
        "content": "豹皮羊角食无冤，烦助先生苜蓿槃。\n便敕佐饔淹苦酒，春余调笔要多酸。",
        "dynasty": "宋",
        "collection_info": null
    },
    {
        "uuid": "7023e49c1c4360f22bfc7476879a395a",
        "title": "蒙文中县丞以诗送苦笋走笔六首为谢  其二",
        "author": "葛胜仲",
        "content": "张衡愁坐政烦冤，下筯南烹照午槃。\n老作禅痴多不肉，每观觳觫鼻辛酸。",
        "dynasty": "宋",
        "collection_info": null
    },
    {
        "uuid": "7b1e30b27e34339717f050ed30e8559e",
        "title": "蒙文中县丞以诗送苦笋走笔六首为谢  其三",
        "author": "葛胜仲",
        "content": "爨无烟火叹厨贫，嘉蔌蒙颁胜八珍。\n苦口片时终隽永，端如药石尽规人。",
        "dynasty": "宋",
        "collection_info": null
    },
    {
        "uuid": "7c2ad24ce2d2478a0c7bd6640774725b",
        "title": "蒙文中县丞以诗送苦笋走笔六首为谢  其四",
        "author": "葛胜仲",
        "content": "茂林髠取未应贫，政恐书材窘伯珍。\n更请作桥通夜盗，可怜辛苦涉沟人。",
        "dynasty": "宋",
        "collection_info": null
    },
    {
        "uuid": "5642abc45977a09ed5af96d0f09b9af2",
        "title": "蒙文中县丞以诗送苦笋走笔六首为谢  其五",
        "author": "葛胜仲",
        "content": "公圃荒凉此物无，畦丁遣饷十余枝。\n他年京下憎羊酪，莫忘溪亭点酒时。",
        "dynasty": "宋",
        "collection_info": null
    },
    {
        "uuid": "e1b71d72ac890554b2f2f4c5fc04e229",
        "title": "蒙文中县丞以诗送苦笋走笔六首为谢  其六",
        "author": "葛胜仲",
        "content": "碧润那忧盛夏无，骈头聊取供斋枝。\n辟疆园暗新苍玉，未害青柯贯四时。",
        "dynasty": "宋",
        "collection_info": null
    },
    {
        "uuid": "cb723f6aacbda7662fd994803f402dfa",
        "title": "四月八日蒙文中饷黑饭作诗二首纪谢  其一",
        "author": "葛胜仲",
        "content": "热际初经四月八，磨香灌佛晓泉寒。\n丞公忽致槃游饭，儿辈惊看欢喜丸。",
        "dynasty": "宋",
        "collection_info": null
    },
    {
        "uuid": "9fc5c9e4269c096a15fe09d6f7fe8c83",
        "title": "四月八日蒙文中饷黑饭作诗二首纪谢  其二",
        "author": "葛胜仲",
        "content": "方叹流尘生范甑，何图香黍溢颜箪。\n将军尚未封侯贵，推去那容学井丹。",
        "dynasty": "宋",
        "collection_info": null
    },
    {
        "uuid": "b05305904a2bdfbdc867e6bf18180e0a",
        "title": "比作黑饭新茶二首未蒙文中县丞宠和走笔再赋以助一笑  其一",
        "author": "葛胜仲",
        "content": "点漆饭蒙清凈供，翻匙那敢配羊寒。\n独欣法味盈斋钵，尚欲诗辞看弹丸。",
        "dynasty": "宋",
        "collection_info": null
    },
    {
        "uuid": "e22147a0a2012f2f6be61b8fd39359a6",
        "title": "比作黑饭新茶二首未蒙文中县丞宠和走笔再赋以助一笑  其二",
        "author": "葛胜仲",
        "content": "三叹属厌阎没腹，十方皆满凈名箪。\n定中不敢逃禅饭，卑景何因醉脸丹。",
        "dynasty": "宋",
        "collection_info": null
    },
    {
        "uuid": "61f89226d358eeee22f040689b7a5257",
        "title": "次韵张仲宗绝粮五绝  其一",
        "author": "葛胜仲",
        "content": "高贤往往突不墨，造化从来一小儿。\n执戟逐贫曾有赋，柴桑乞食岂无诗。",
        "dynasty": "宋",
        "collection_info": null
    },
    {
        "uuid": "7e11b50190b5cc01b1813b7404469788",
        "title": "次韵张仲宗绝粮五绝  其二",
        "author": "葛胜仲",
        "content": "二顷无田空好岁，四郊多垒已仍年。\n遥知壁立书生舍，只有溪藤与麝烟。",
        "dynasty": "宋",
        "collection_info": null
    },
    {
        "uuid": "169d5de6aebb9349665b6ab1a7265826",
        "title": "次韵张仲宗绝粮五绝  其三",
        "author": "葛胜仲",
        "content": "飘蓬闻说旅涂穷，我有枯鱼困辙中。\n裹饭独期来见客，一杯当卜与君同。",
        "dynasty": "宋",
        "collection_info": null
    },
    {
        "uuid": "f141237f8dbd076c2e758a49f27cf93a",
        "title": "次韵张仲宗绝粮五绝  其四",
        "author": "葛胜仲",
        "content": "冠玉何因常瓮牖，身名未泰少安之。\n雀罗忽枉黄金弹，惊怖还应震失匙。",
        "dynasty": "宋",
        "collection_info": null
    },
    {
        "uuid": "a28c4bf979ba481c6563b26ce2624142",
        "title": "次韵张仲宗绝粮五绝  其五",
        "author": "葛胜仲",
        "content": "中台宏议裨初政，学省雄文畏后生。\n不悟宦游成左计，只今无米糁藜羮。",
        "dynasty": "宋",
        "collection_info": null
    },
    {
        "uuid": "3848b226f5aca240fc42d9f6dfdb85b0",
        "title": "从仁叔求楷笏四首  其一",
        "author": "葛胜仲",
        "content": "异种初从弟子栽，东家宰木鬰泉台。\n谁知当日勤封植，只作人间手板材。",
        "dynasty": "宋",
        "collection_info": null
    },
    {
        "uuid": "e8c4c29e94711dad8c2909bcb5e0c357",
        "title": "从仁叔求楷笏四首  其二",
        "author": "葛胜仲",
        "content": "好事频求阙里堂，文房裁斵已盈床。\n讲郎乞与非抛却，已办棼丝结紫囊。",
        "dynasty": "宋",
        "collection_info": null
    },
    {
        "uuid": "897ee43dd102056045c24f9bd68acff3",
        "title": "从仁叔求楷笏四首  其三",
        "author": "葛胜仲",
        "content": "横斜文理秀斓斑，分饷閒官尚独悭。\n凖拟遣人来检料，欲将拄颊望西山。",
        "dynasty": "宋",
        "collection_info": null
    },
    {
        "uuid": "21a77f285c4c68f5a82c29b3cf8f36e6",
        "title": "从仁叔求楷笏四首  其四",
        "author": "葛胜仲",
        "content": "祗召行亲尺五天，书辞对命赤墀前。\n人言此板多乖牾，换试聊须觅褚渊。",
        "dynasty": "宋",
        "collection_info": null
    },
    {
        "uuid": "9c2558a9ca011c57112fde92c582a1ec",
        "title": "陪亚仲游习家池不携妓偶作二首  其一",
        "author": "葛胜仲",
        "content": "史君携客习池头，不载连营女妓游。\n红烛要须醉芗泽，白云何似老温柔。",
        "dynasty": "宋",
        "collection_info": null
    },
    {
        "uuid": "cd7915926d6cddf2bb8004b1e228b8f6",
        "title": "陪亚仲游习家池不携妓偶作二首  其二",
        "author": "葛胜仲",
        "content": "四序垂杨袅曲尘，荆豪不见水粼粼。\n何须倒载摇鞭问，不是并州姓葛人。",
        "dynasty": "宋",
        "collection_info": null
    },
    {
        "uuid": "a6431cf625c130b41b5ae99906eb0061",
        "title": "少藴内翰示和朱氏新治涧泉之什依韵和两绝  其一",
        "author": "葛胜仲",
        "content": "桐川旧传七里濑，洛宅仍夸八节滩。\n楼耸桥横堕波影，未应能胜此山间。",
        "dynasty": "宋",
        "collection_info": null
    },
    {
        "uuid": "1ebb2a1232d05e6ad89d7e25cf7218c4",
        "title": "少藴内翰示和朱氏新治涧泉之什依韵和两绝  其二",
        "author": "葛胜仲",
        "content": "北门学士居新卜，南海使君家在中。\n更有娇云兼健水，吾邦从此冠玲珑。",
        "dynasty": "宋",
        "collection_info": null
    },
    {
        "uuid": "d31474e88e546a3fd6db1f7193884f4f",
        "title": "次韵叔才见贻二首  其一",
        "author": "葛胜仲",
        "content": "舟随风入乱山村，流水桃花似武陵。\n迭颖丛条烦寄语，幸非逋客莫相憎。",
        "dynasty": "宋",
        "collection_info": null
    },
    {
        "uuid": "5387390425eb5ee197edfbf05cf6004b",
        "title": "次韵叔才见贻二首  其二",
        "author": "葛胜仲",
        "content": "纷纷宠辱不劳惊，凛凛孤高未易名。\n闻有百钱供菜把，下帘从此谢君平。",
        "dynasty": "宋",
        "collection_info": null
    },
    {
        "uuid": "5f6a93e5505a02b8af1d96876934bd96",
        "title": "寻山",
        "author": "葛胜仲",
        "content": "槛泉依石古名馗，细转轻流有令姿。\n不觉篮舆归日暮，坐怜清泚住多时。",
        "dynasty": "宋",
        "collection_info": null
    },
    {
        "uuid": "463ce553c8a060967825023d68900c65",
        "title": "山台",
        "author": "葛胜仲",
        "content": "休言歌酒旧时好，把酒高歌今更新。\n醉裏不知身是客，寒城落日数行人。",
        "dynasty": "宋",
        "collection_info": null
    },
    {
        "uuid": "17f72b23cd6a5bf822a985393fa043d3",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其一",
        "author": "葛胜仲",
        "content": "凤凰山色鳯凰泉，山下泉边有隐仙。\n同是荒榛埋没久，一朝题目万人传。",
        "dynasty": "宋",
        "collection_info": null
    },
    {
        "uuid": "787d289a2b66b9aad8e6c68bb1b11a64",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其二",
        "author": "葛胜仲",
        "content": "浑浑泉源泻一溪，碧涟方沼烛鬚眉。\n便须牵率诸君贺，却向山中得鳯池。",
        "dynasty": "宋",
        "collection_info": null
    },
    {
        "uuid": "832e325c8053b7d86f0e8f7bd1b4c34c",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其三",
        "author": "葛胜仲",
        "content": "结宇南溪领老潜，东亭復构半空檐。\n书棋文义惭朱异，独向云山号不廉。",
        "dynasty": "宋",
        "collection_info": null
    },
    {
        "uuid": "0c9fa327659d371a4632cc4dca0891cc",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其四",
        "author": "葛胜仲",
        "content": "暝霭昕霞景变移，烟云竹树眇参差。\n软红尘裏何因有，迁谪江湖却恨迟。",
        "dynasty": "宋",
        "collection_info": null
    },
    {
        "uuid": "b7f24bd39c21b19f441ca2c06c3e917c",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其五",
        "author": "葛胜仲",
        "content": "竹好祗生君子国，松高不受大夫名。\n两郎风韵都相似，结作东南四友生。",
        "dynasty": "宋",
        "collection_info": null
    },
    {
        "uuid": "d1a297f05d4ec85eb3e6dea7546fc504",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其六",
        "author": "葛胜仲",
        "content": "浓淡峰峦低復高，林深依约见汀桥。\n风流公子图纨扇，咫尺须论万里遥。",
        "dynasty": "宋",
        "collection_info": null
    },
    {
        "uuid": "ead88991580d99dfda05dbb6936178be",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其七",
        "author": "葛胜仲",
        "content": "鳯去丹山久不归，昔年宁此览朝晖。\n紫庭正带黄绅望，曷日重将九子飞。",
        "dynasty": "宋",
        "collection_info": null
    },
    {
        "uuid": "1344ec6ab3f434659b0916935795f40f",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其八",
        "author": "葛胜仲",
        "content": "从我登山未觉疏，应将得失日乘除。\n喜添桐叶千篇咏，顾减茅堂一卷书。",
        "dynasty": "宋",
        "collection_info": null
    },
    {
        "uuid": "ee0eafd8ad7b266f89e9a4972354d58c",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其九",
        "author": "葛胜仲",
        "content": "阴森行尽古榕林，别有幽奇路可寻。\n渔舍傍溪人不见，弄晴水鸟自浮沈。",
        "dynasty": "宋",
        "collection_info": null
    },
    {
        "uuid": "6ec26f3211aae77ecb81c1b2bebda73b",
        "title": "凤凰山泉石胜绝去城无几里而前此未有知者偶因休吏与文中良器二士访寻得瓌奇卓绝之观于荆棘草莽间相顾大笑因崇基趾筑亭榭疏泉甃池为登临啸咏之地九月二十五日游陟归夜作小诗十首  其一○",
        "author": "葛胜仲",
        "content": "消尽机心独保真，无情云外合相亲。\n安心丈六奇礓石，不是山间射虎人。",
        "dynasty": "宋",
        "collection_info": null
    },
    {
        "uuid": "5f8851698efcda3648e7b87601273867",
        "title": "再赋十绝  其一",
        "author": "葛胜仲",
        "content": "横肱盘石俯清泉，山泽臞儒似列仙。\n泛水登山聊肆志，着书万卷果谁传。",
        "dynasty": "宋",
        "collection_info": null
    },
    {
        "uuid": "2bf87a398453bfe631cbf2cca617bb3c",
        "title": "再赋十绝  其二",
        "author": "葛胜仲",
        "content": "槛泉甘美胜梁溪，来照泓澄得展眉。\n尽道潺湲流不远，那知无路到天池。",
        "dynasty": "宋",
        "collection_info": null
    },
    {
        "uuid": "19ab178211b466bcf8234123f8a183cc",
        "title": "再赋十绝  其三",
        "author": "葛胜仲",
        "content": "子亭聊欲寄幽潜，旋斸茅茨覆短檐。\n北牖未妨施枕簟，炎天坦腹卧飞廉。",
        "dynasty": "宋",
        "collection_info": null
    },
    {
        "uuid": "fb4ee852760daa63d158aa95ef41bf61",
        "title": "再赋十绝  其四",
        "author": "葛胜仲",
        "content": "云峰遥看步慵移，层碧三参更两差。\n天际余霞似残锦，只堪收拾饷丘迟。",
        "dynasty": "宋",
        "collection_info": null
    },
    {
        "uuid": "5ef8c38b0d28a4adba1c93fd3aea3c72",
        "title": "再赋十绝  其五",
        "author": "葛胜仲",
        "content": "两士端如萧子显，求心已足不干名。\n春朝秋夕风兼月，辞藻居然嗜此生。",
        "dynasty": "宋",
        "collection_info": null
    },
    {
        "uuid": "b0e7ef221a495c2251fb7b7a5c8750ac",
        "title": "再赋十绝  其六",
        "author": "葛胜仲",
        "content": "云篷烟艇寄孤高，破浪乘风不碍桥。\n岂待征夫问归路，始教轻漾日遥遥。",
        "dynasty": "宋",
        "collection_info": null
    },
    {
        "uuid": "2d2b588aa2f3409e876988ce7bb77cdf",
        "title": "再赋十绝  其七",
        "author": "葛胜仲",
        "content": "眺望云岩每惜归，溶溶溪练照斜晖。\n双鳬容与还如我，因恋沧洲更不飞。",
        "dynasty": "宋",
        "collection_info": null
    },
    {
        "uuid": "afcf984977e1267729894165013d97e9",
        "title": "再赋十绝  其八",
        "author": "葛胜仲",
        "content": "清新十咏岂才疏，俗韵芜词尽扫除。\n佳句浪传真可惜，郊居斋壁莫轻书。",
        "dynasty": "宋",
        "collection_info": null
    },
    {
        "uuid": "47d581a6c78d9318c3383516561227ad",
        "title": "再赋十绝  其九",
        "author": "葛胜仲",
        "content": "软语相从喜道林，碧流紫树日幽寻。\n是非那復谈朝士，懒作香方比麝沈。",
        "dynasty": "宋",
        "collection_info": null
    },
    {
        "uuid": "31d1a62341539d25a4d8c4d5142c8eaf",
        "title": "再赋十绝  其一○",
        "author": "葛胜仲",
        "content": "蜡珠作鳯定非真，真鳯惟梧与竹亲。\n鳯去台空应不恨，赋诗同有谪仙人。",
        "dynasty": "宋",
        "collection_info": null
    },
    {
        "uuid": "ad1f68c0eed7bd6ebc62b61d355494bb",
        "title": "走笔再和鳯凰山十韵酬良器解元兼呈文中宣德  其一",
        "author": "葛胜仲",
        "content": "洞府桃花出泛泉，只容刘阮见飞仙。\n丛条迭颖嫌逋客，好去人间莫浪传。",
        "dynasty": "宋",
        "collection_info": null
    },
    {
        "uuid": "09115edb7d50b5a27a6600da4975dd82",
        "title": "走笔再和鳯凰山十韵酬良器解元兼呈文中宣德  其二",
        "author": "葛胜仲",
        "content": "不甘蒿藋蔽流溪，混沌何妨一画眉。\n若遣周回插杨柳，醴泉便是陆家池。",
        "dynasty": "宋",
        "collection_info": null
    },
    {
        "uuid": "8e111e902267423006086209b497d857",
        "title": "走笔再和鳯凰山十韵酬良器解元兼呈文中宣德  其三",
        "author": "葛胜仲",
        "content": "隐吏皆非谩诲潜，夜灯花落广文檐。\n招寻月月携连璧，不用船中觅孝廉。",
        "dynasty": "宋",
        "collection_info": null
    },
    {
        "uuid": "023c2c4c7557a274f2852a16ec4387e7",
        "title": "走笔再和鳯凰山十韵酬良器解元兼呈文中宣德  其四",
        "author": "葛胜仲",
        "content": "屈曲云根屋旋移，下窥鸳瓦碧参差。\n不须欲速求儳路，自地升天理合迟。",
        "dynasty": "宋",
        "collection_info": null
    },
    {
        "uuid": "498c11f25a2f91d1cf8a3169f5b9faeb",
        "title": "走笔再和鳯凰山十韵酬良器解元兼呈文中宣德  其五",
        "author": "葛胜仲",
        "content": "云巘回环出远青，千层万迭莫知名。\n白茅峰独如黄宪，不见须臾鄙吝生。",
        "dynasty": "宋",
        "collection_info": null
    },
    {
        "uuid": "c1bd94b4a60f158ea87cb00fd326bc2d",
        "title": "走笔再和鳯凰山十韵酬良器解元兼呈文中宣德  其六",
        "author": "葛胜仲",
        "content": "催功下下与高高，束火人归闹小桥。\n莫向九岩生妄见，须知采柏望中遥。",
        "dynasty": "宋",
        "collection_info": null
    },
    {
        "uuid": "bb0c1c8f1d1a4a04abd7f0efdaa65e48",
        "title": "走笔再和鳯凰山十韵酬良器解元兼呈文中宣德  其七",
        "author": "葛胜仲",
        "content": "滩声留客不容归，更尽西山一寸晖。\n要看冰轮升紫磨，遶枝寒鹊自惊飞。",
        "dynasty": "宋",
        "collection_info": null
    },
    {
        "uuid": "d8faf88f9589c4bfc364d283e2c43ee3",
        "title": "走笔再和鳯凰山十韵酬良器解元兼呈文中宣德  其八",
        "author": "葛胜仲",
        "content": "秋残景物更萧疏，愁寄忧埋尽破除。\n埃壒是中无少分，昼尘终恐误君书。",
        "dynasty": "宋",
        "collection_info": null
    },
    {
        "uuid": "1304ca57208c71d32ddd95269de4f6ec",
        "title": "走笔再和鳯凰山十韵酬良器解元兼呈文中宣德  其九",
        "author": "葛胜仲",
        "content": "闻有山房隐茂林，高人不与世相寻。\n屋虚但有荒基在，恐是宜僚遁陆沈。",
        "dynasty": "宋",
        "collection_info": null
    },
    {
        "uuid": "3750799050b27da38e7668c9038978ea",
        "title": "走笔再和鳯凰山十韵酬良器解元兼呈文中宣德  其一○",
        "author": "葛胜仲",
        "content": "结友忘怀契道真，水云情话似亲亲。\n爱君叶落云飞句，知是才高压众人。",
        "dynasty": "宋",
        "collection_info": null
    },
    {
        "uuid": "e3952025b1208f34585606b462a4a92a",
        "title": "送灵浩赴江州般若之请三首  其一",
        "author": "葛胜仲",
        "content": "甚深真谛不容声，溢水鑪峰照坐明。\n悟般若人居般若，钟鱼都是妙香城。",
        "dynasty": "宋",
        "collection_info": null
    },
    {
        "uuid": "aba6abbbf0b74be0eaccaa050685155e",
        "title": "送灵浩赴江州般若之请三首  其二",
        "author": "葛胜仲",
        "content": "岘山峰顶五花堂，曾见迷津赖法航。\n霅水江流同一滴，未妨作戏更随场。",
        "dynasty": "宋",
        "collection_info": null
    },
    {
        "uuid": "c97e4b2fcdaf84b1545fce626daa4195",
        "title": "送灵浩赴江州般若之请三首  其三",
        "author": "葛胜仲",
        "content": "师今此去几时回，是法初无去与来。\n一句但言无可得，宝函封印不须开。",
        "dynasty": "宋",
        "collection_info": null
    },
    {
        "uuid": "6f40f6e060cc356ce78e08e084a5b17e",
        "title": "赠僧知先",
        "author": "葛胜仲",
        "content": "诸方行尽夙心谐，澄碧归来寄雅怀。\n曾识禅那两居士，昭文斋主与高斋。",
        "dynasty": "宋",
        "collection_info": null
    },
    {
        "uuid": "4adb14b4dbbd9039f39a5447f3844aea",
        "title": "庵僧善能求诗赠二绝句  其一",
        "author": "葛胜仲",
        "content": "此生任运只腾腾，聊作空山骨观僧。\n生死由来如幻梦，道人因此识三乘。",
        "dynasty": "宋",
        "collection_info": null
    },
    {
        "uuid": "e3ec31a45b7112253ed2d6987f6fa664",
        "title": "庵僧善能求诗赠二绝句  其二",
        "author": "葛胜仲",
        "content": "一瓶一钵早周游，参遍云门与赵州。\n卷席归家只趺坐，了无一法可推求。",
        "dynasty": "宋",
        "collection_info": null
    },
    {
        "uuid": "65b38da09ce6fb3bd45932790817eba7",
        "title": "灵山纪游",
        "author": "葛胜仲",
        "content": "惯穿苍翠属潺湲，来伴高僧半日閒。\n鹫岭谈经元未散，不应向此认灵山。",
        "dynasty": "宋",
        "collection_info": null
    },
    {
        "uuid": "ed051785b34da3366a9365e0ecaa8b60",
        "title": "寄次颜叔时为苏州庾官",
        "author": "葛胜仲",
        "content": "遶郭清蒿翠欲浮，燕泉山水抱城流。\n娃宫香径终肥腻，谁道苏州胜汝州。",
        "dynasty": "宋",
        "collection_info": null
    },
    {
        "uuid": "e595a62d52387b6c2aac2a10b94ec5ae",
        "title": "题龙兴寺颜鲁公祠二首  其一",
        "author": "葛胜仲",
        "content": "幻界当年暂陆沈，聊凭剪綵结知音。\n清贫虽乏生前米，飞裂还多死后金。",
        "dynasty": "宋",
        "collection_info": null
    },
    {
        "uuid": "2157a2675b549f097b499bf49f5f0d6f",
        "title": "题龙兴寺颜鲁公祠二首  其二",
        "author": "葛胜仲",
        "content": "平原高节映常山，生死兴亡本自天。\n莫道排墻为鬼录，请看裂铁作形仙。",
        "dynasty": "宋",
        "collection_info": null
    },
    {
        "uuid": "c94ca7c3bdfa16416a1a8f56d1adb7bc",
        "title": "友卿病起二绝句  其一",
        "author": "葛胜仲",
        "content": "相从天末慰羁愁，属疾书窗喜顿瘳。\n休向友卿求竟论，且从吴客话诗筹。",
        "dynasty": "宋",
        "collection_info": null
    },
    {
        "uuid": "c288517223a2ce0ea117af3ed15075d9",
        "title": "友卿病起二绝句  其二",
        "author": "葛胜仲",
        "content": "远来着录寜非黠，肯作长斋却是痴。\n别久相怀应少广，朝来新得字如龟。",
        "dynasty": "宋",
        "collection_info": null
    },
    {
        "uuid": "3c3f31b3b08c34fbfb00091a02732186",
        "title": "游径山藴常上人字无可以山中秋日十诗求和因次韵  其一",
        "author": "葛胜仲",
        "content": "年大飘零馘已黄，野麋难復厕鸳行。\n山名一径通天目，便欲看云老是乡。",
        "dynasty": "宋",
        "collection_info": null
    },
    {
        "uuid": "036064f2bd099c25e981f86c8fd4b62d",
        "title": "游径山藴常上人字无可以山中秋日十诗求和因次韵  其二",
        "author": "葛胜仲",
        "content": "幽寻连日至如归，款听清谈木屑霏。\n好乞一庵容一社，只消枳落与松扉。",
        "dynasty": "宋",
        "collection_info": null
    },
    {
        "uuid": "077219b65925db3bec9b244af5e87b15",
        "title": "游径山藴常上人字无可以山中秋日十诗求和因次韵  其三",
        "author": "葛胜仲",
        "content": "棘蓬禅老舌縦横，小阁谈元夜气清。\n顿觉心空重及第，信知兹理本无生。",
        "dynasty": "宋",
        "collection_info": null
    },
    {
        "uuid": "be2fd4cd3ba989bf334ced43223c3f4d",
        "title": "游径山藴常上人字无可以山中秋日十诗求和因次韵  其四",
        "author": "葛胜仲",
        "content": "五峰崷崒势萦逥，国一当年手自开。\n莫向兰袍认遗像，此心无去亦无来。",
        "dynasty": "宋",
        "collection_info": null
    },
    {
        "uuid": "97e6b2166ebecdf1db3059f1fdc615e3",
        "title": "游径山藴常上人字无可以山中秋日十诗求和因次韵  其五",
        "author": "葛胜仲",
        "content": "攀条叶脱惊徂岁，照影波清怅病颜。\n好似兰台感秋客，送归临水与登山。",
        "dynasty": "宋",
        "collection_info": null
    },
    {
        "uuid": "f23051a67b3b386ca4860cca29092539",
        "title": "游径山藴常上人字无可以山中秋日十诗求和因次韵  其六",
        "author": "葛胜仲",
        "content": "严除宾馆远相迎，挂壁残缸夜自明。\n卧听秋声鸣索索，华鲸呼粥报参横。",
        "dynasty": "宋",
        "collection_info": null
    },
    {
        "uuid": "73457ff8d2f2616d4badbf0acb9fe5cd",
        "title": "游径山藴常上人字无可以山中秋日十诗求和因次韵  其七",
        "author": "葛胜仲",
        "content": "昂霄杉桂不知年，风纛云幢锁暮烟。\n狡狯老钦能缩地，十洲移得别山川。",
        "dynasty": "宋",
        "collection_info": null
    },
    {
        "uuid": "0f36d47e132c32fb237cdac050d78c07",
        "title": "游径山藴常上人字无可以山中秋日十诗求和因次韵  其八",
        "author": "葛胜仲",
        "content": "贞龙徙舍走风云，寒井犹余旧涨痕。\n老去文书但遮眼，懒求寒淗洗眵昏。",
        "dynasty": "宋",
        "collection_info": null
    },
    {
        "uuid": "33874f24f3b059cf7345e751579bfc54",
        "title": "游径山藴常上人字无可以山中秋日十诗求和因次韵  其九",
        "author": "葛胜仲",
        "content": "拥书斋馆水侵门，当日灵芝秀一村。\n碧落二卿今不见，空余乔木晓惊猿。",
        "dynasty": "宋",
        "collection_info": null
    },
    {
        "uuid": "9a9da77f71b5a8c24e14bdd41e9b853d",
        "title": "游径山藴常上人字无可以山中秋日十诗求和因次韵  其一○",
        "author": "葛胜仲",
        "content": "万迭山深颢气清，泬㵳天宇鴈初横。\n真机已契偏中正，世事聊将熟处生。",
        "dynasty": "宋",
        "collection_info": null
    },
    {
        "uuid": "41b21f72986476daf96bf697b82c7dc6",
        "title": "次韵刘无言山中五绝句敢请诸僚和之  其一",
        "author": "葛胜仲",
        "content": "载酒陶春久不归，将花判断定忘疲。\n寻芳便作而今计，莫待他年子满枝。",
        "dynasty": "宋",
        "collection_info": null
    },
    {
        "uuid": "a6141e59072393208db6fdf8944f1a7d",
        "title": "次韵刘无言山中五绝句敢请诸僚和之  其二",
        "author": "葛胜仲",
        "content": "命友登山共寄情，亦逢佳处便班荆。\n有时便取琴双琐，写出苍髯夜半声。",
        "dynasty": "宋",
        "collection_info": null
    },
    {
        "uuid": "66a0caa16c3573aa14950f5c7334c9c2",
        "title": "次韵刘无言山中五绝句敢请诸僚和之  其三",
        "author": "葛胜仲",
        "content": "萧閒谷饮更岩栖，应笑痴人簿领迷。\n万顷青油行省舫，懒黄轻拂柳条低。",
        "dynasty": "宋",
        "collection_info": null
    },
    {
        "uuid": "89f27d85bec92f0f75bbcb043a048ccb",
        "title": "次韵刘无言山中五绝句敢请诸僚和之  其四",
        "author": "葛胜仲",
        "content": "川原红绿远交加，春物关心梦到家。\n体骨素轻惟燕子，面皮最好是桃花。",
        "dynasty": "宋",
        "collection_info": null
    },
    {
        "uuid": "e9548d8a3e407075085e5c43d0dd6522",
        "title": "次韵刘无言山中五绝句敢请诸僚和之  其五",
        "author": "葛胜仲",
        "content": "荣槁如环浪自循，一笻双屐伴行春。\n溪翁野老来争席，不识蓬山第一人。",
        "dynasty": "宋",
        "collection_info": null
    },
    {
        "uuid": "72f3ef5d30c9359361bcc68b38aae9d4",
        "title": "游真意亭得二绝句示良器  其一",
        "author": "葛胜仲",
        "content": "相携取意踏郊墟，松拂芒鞋毕景俱。\n洒落持君比佳竹，幽人一日不堪无。",
        "dynasty": "宋",
        "collection_info": null
    },
    {
        "uuid": "146f5a27cf913a781c4fa4dc31398324",
        "title": "游真意亭得二绝句示良器  其二",
        "author": "葛胜仲",
        "content": "清波澄澈復萦纡，照影湘缨得自娱。\n寄语溪光容笑傲，人愚那敢便相愚。",
        "dynasty": "宋",
        "collection_info": null
    },
    {
        "uuid": "d93ce65e5edcdb4dcd42213813a216f4",
        "title": "嘲渊明",
        "author": "葛胜仲",
        "content": "粟贮瓶中能几何，头巾漉酒苦无多。\n虽然清操标千古，试问还宁醉饱么。",
        "dynasty": "宋",
        "collection_info": null
    },
    {
        "uuid": "0a847dc3acf02e2d92d7cf5db5be1564",
        "title": "中庭双柏",
        "author": "葛胜仲",
        "content": "羞为赵莹婆娑树，懒作虔徊旌节花。\n独立凛然霜雪裏，惟将直节劝无邪。",
        "dynasty": "宋",
        "collection_info": null
    },
    {
        "uuid": "c476ce4adc8d1600ac060531de9ffa38",
        "title": "约特进河东相公元枢河南相公游菁山观梅用前韵重赋五绝  其一",
        "author": "葛胜仲",
        "content": "独抱幽真岁月长，不甘取次为人芳。\n紫枢黄闼垂青眼，宿蘂横枝特地香。",
        "dynasty": "宋",
        "collection_info": null
    },
    {
        "uuid": "53d704c47543c40fafec88373ff0b794",
        "title": "约特进河东相公元枢河南相公游菁山观梅用前韵重赋五绝  其二",
        "author": "葛胜仲",
        "content": "嚼蘂攀条趁日华，悬忧面旋逐风斜。\n若非鼻观通清馥，应道漫天无蒂花。",
        "dynasty": "宋",
        "collection_info": null
    },
    {
        "uuid": "dc848b4e2172feb80b3a536e5433f15b",
        "title": "约特进河东相公元枢河南相公游菁山观梅用前韵重赋五绝  其三",
        "author": "葛胜仲",
        "content": "蔽谷连山万树多，吴天今日骤晴和。\n冰肌玉骨知谁似，只向尊前许两娥。",
        "dynasty": "宋",
        "collection_info": null
    },
    {
        "uuid": "ac917a7deb18d2841c9b7d66d1d2e726",
        "title": "约特进河东相公元枢河南相公游菁山观梅用前韵重赋五绝  其四",
        "author": "葛胜仲",
        "content": "为爱寒英暂去家，不辞溪路渺津涯。\n山村盛事人应说，第一人观第一花。",
        "dynasty": "宋",
        "collection_info": null
    },
    {
        "uuid": "a324f75dd17330191160d1ca64067541",
        "title": "约特进河东相公元枢河南相公游菁山观梅用前韵重赋五绝  其五",
        "author": "葛胜仲",
        "content": "春醪香旨约同尝，玉雪花多独此疆。\n敢请对花同烂醉，拟将酒债典衣偿。",
        "dynasty": "宋",
        "collection_info": null
    },
    {
        "uuid": "9333b6a7d466aecf46b8867c78fcf1f3",
        "title": "以梅花饷富季申枢密有诗三首谢次其韵  其一",
        "author": "葛胜仲",
        "content": "数枝幽艷逼人清，望腊先驰淡日程。\n往近枢光增妩媚，绝胜寒影照溪明。",
        "dynasty": "宋",
        "collection_info": null
    },
    {
        "uuid": "8c7ad4fe6611bdc26ae28b489b94a2a6",
        "title": "以梅花饷富季申枢密有诗三首谢次其韵  其二",
        "author": "葛胜仲",
        "content": "姑射肌肤独占清，东南万树数乌程。\n便须挈榼连宵赏，要看琼蕤伴月明。",
        "dynasty": "宋",
        "collection_info": null
    },
    {
        "uuid": "bea482b393110a24f311e42b70257b22",
        "title": "以梅花饷富季申枢密有诗三首谢次其韵  其三",
        "author": "葛胜仲",
        "content": "葛山庵畔野梅清，风便犹须半日程。\n闻说数枝来几席，何妨先赏到黎明。",
        "dynasty": "宋",
        "collection_info": null
    },
    {
        "uuid": "022560b7217f053f1888f23c3665eea8",
        "title": "次韵胡汝明梅花下小饮三首  其一",
        "author": "葛胜仲",
        "content": "林间缟袂缀瑶英，月裏轻盈画不成。\n拂石坐来花一眼，神肤从此喜双清。",
        "dynasty": "宋",
        "collection_info": null
    },
    {
        "uuid": "eb8617659f9cb7d0b2fb18ec1cf6a79f",
        "title": "次韵胡汝明梅花下小饮三首  其二",
        "author": "葛胜仲",
        "content": "南枝连夜犯寒开，好事谁曾步屧来。\n上客固知心匪石，为花烧烛耻瓶罍。",
        "dynasty": "宋",
        "collection_info": null
    },
    {
        "uuid": "552eb859d593cfb427de7cc1f82a660c",
        "title": "次韵胡汝明梅花下小饮三首  其三",
        "author": "葛胜仲",
        "content": "轻阴池馆润无尘，骨醉簪花任笑人。\n先向孤芳一倾倒，明朝更浥上都春。",
        "dynasty": "宋",
        "collection_info": null
    },
    {
        "uuid": "31e324e1ada185daaa0911cbf5d339b4",
        "title": "汝明以诗谢饷菊次韵二首  其一",
        "author": "葛胜仲",
        "content": "千本黄花嫩色深，恍疑春色变家林。\n禅翁护戒新停酒，小宴无因费百金。",
        "dynasty": "宋",
        "collection_info": null
    },
    {
        "uuid": "ab132af7a40c9161857b8b21fd3eac9d",
        "title": "汝明以诗谢饷菊次韵二首  其二",
        "author": "葛胜仲",
        "content": "和气凝阳更递通，露根移得自蚕丛。\n分明般若圎明相，误落柴桑酒盏中。",
        "dynasty": "宋",
        "collection_info": null
    },
    {
        "uuid": "cc38e9de184d163425ecc313b2bcfd27",
        "title": "二圣图书",
        "author": "葛胜仲",
        "content": "宸章端与三坟并，奎画全将六义该。\n湖海小臣如草木，岂知云汉有昭回。",
        "dynasty": "宋",
        "collection_info": null
    },
    {
        "uuid": "df48851be6b96727b093112d8acb249f",
        "title": "梦良以书献吉梦戏作二绝  其一",
        "author": "葛胜仲",
        "content": "山林皋壤乐无厌，况是寒灰岂復炎。\n蹇足上天无是理，固应此梦不须占。",
        "dynasty": "宋",
        "collection_info": null
    },
    {
        "uuid": "9e05b2e1a5d2201af00776c35435d6bd",
        "title": "梦良以书献吉梦戏作二绝  其二",
        "author": "葛胜仲",
        "content": "枕中佳兆远相夸，未敢凭虚便拜嘉。\n老去定心如止水，不随閒梦入人家。",
        "dynasty": "宋",
        "collection_info": null
    },
    {
        "uuid": "66106a81c012e93c984b77724d1d1c7d",
        "title": "书怀二首  其一",
        "author": "葛胜仲",
        "content": "寂寂蓬门雀可罗，不妨休影养天和。\n诣人三十已当止，年事那堪更倍过。",
        "dynasty": "宋",
        "collection_info": null
    },
    {
        "uuid": "60f14d6e53af6f2380ef4780f4d7fa2a",
        "title": "书怀二首  其二",
        "author": "葛胜仲",
        "content": "樗散知非济世贤，一官明道又踰年。\n真人上界官都足，甘向尘寰作散仙。",
        "dynasty": "宋",
        "collection_info": null
    },
    {
        "uuid": "43aec40030cdcb2d9531ecc79936c6ae",
        "title": "雪意",
        "author": "葛胜仲",
        "content": "闇淡同云拨不开，岁阳云暮迫星回。\n寄言大造洪蒙裏，速致青腰滕六来。",
        "dynasty": "宋",
        "collection_info": null
    },
    {
        "uuid": "6ee93cb4ce593bdc9513d8fb85a191ac",
        "title": "雪",
        "author": "葛胜仲",
        "content": "朔风一夕结层阴，奇货居来更易寻。\n器异山涛仍玉璞，坐无王衍亦瑶林。",
        "dynasty": "宋",
        "collection_info": null
    },
    {
        "uuid": "2c4633e6d35dbddb0b8e4b505c2884e1",
        "title": "雪中有怀旧游次友人韵",
        "author": "葛胜仲",
        "content": "昔泛秦淮一舸飞，角声吹动塞云悲。\n如今独听寒窗雪，忆杀梅花旧日诗。",
        "dynasty": "宋",
        "collection_info": null
    },
    {
        "uuid": "18bc5cc88d313d3d73f0ddb8fae9b821",
        "title": "陪枢密富公游霅川即事呈三首  其一",
        "author": "葛胜仲",
        "content": "飞楼百尺面巑岏，万顷溪光带郭寒。\n宵寐正求良弼梦，云山聊得暂时看。",
        "dynasty": "宋",
        "collection_info": null
    },
    {
        "uuid": "8ab191709673767bf464493fdba5f936",
        "title": "陪枢密富公游霅川即事呈三首  其二",
        "author": "葛胜仲",
        "content": "龙庭一纪袖携香，磊落功名竹帛光。\n敢请东周重復古，肯同歌凤接舆狂。",
        "dynasty": "宋",
        "collection_info": null
    },
    {
        "uuid": "c75b23bd3c601b604e4be3271a252ca6",
        "title": "陪枢密富公游霅川即事呈三首  其三",
        "author": "葛胜仲",
        "content": "杖藜登览更簪蒿，莫学骚人独餔糟。\n弈世当传张颢印，三公行佩吕虔刀。",
        "dynasty": "宋",
        "collection_info": null
    },
    {
        "uuid": "459e718d798ea9efbb8a85ca7e6b18c5",
        "title": "迭前韵三首  其一",
        "author": "葛胜仲",
        "content": "菁村小隐卜巑岏，盟在前峰讵肯寒。\n却把青鞵踏城市，赤栏山色带惭看。",
        "dynasty": "宋",
        "collection_info": null
    },
    {
        "uuid": "3ee550cee4ce8807a2c24891f708a353",
        "title": "迭前韵三首  其二",
        "author": "葛胜仲",
        "content": "青苹风起递秋香，翠盖红粧衬水光。\n暇日跻攀莫辞数，人生百岁似风狂。",
        "dynasty": "宋",
        "collection_info": null
    },
    {
        "uuid": "848a7ab2b085c09410d1b5ef741079ac",
        "title": "迭前韵三首  其三",
        "author": "葛胜仲",
        "content": "晚凉汤饼点青蒿，卜瓠分甘笑楚糟。\n好摘江蓠充杂佩，不须岁晚梦三刀。",
        "dynasty": "宋",
        "collection_info": null
    },
    {
        "uuid": "32ac1956e379f3d52916c5a69456c239",
        "title": "埇桥道中",
        "author": "葛胜仲",
        "content": "雨跳浊水千沤乱，风过桥林万弩齐。\n顷刻埇桥斜景在，市人来去两虹霓。",
        "dynasty": "宋",
        "collection_info": null
    },
    {
        "uuid": "ec157e1193a028fb8b3c644756090bbb",
        "title": "七夕",
        "author": "葛胜仲",
        "content": "朱阁琼宫耀紫房，翠翘下堕慰愁肠。\n天中感遇非尘世，不念痴牛念郭郎。",
        "dynasty": "宋",
        "collection_info": null
    },
    {
        "uuid": "977aaa784dc3b0dbe623ccafeb59888a",
        "title": "次韵德升七夕二首  其一",
        "author": "葛胜仲",
        "content": "盈盈一水截长空，乌雀桥成得暂通。\n逗晓归来装万恨，旧机牢落响寒风。",
        "dynasty": "宋",
        "collection_info": null
    },
    {
        "uuid": "4c5e70ae0ce1a52b6a85fd975e6c0b0b",
        "title": "次韵德升七夕二首  其二",
        "author": "葛胜仲",
        "content": "霓旌鸾扇去央央，云路轻车驾七香。\n灵会此宵才瞬息，经年何苦夜偏长。",
        "dynasty": "宋",
        "collection_info": null
    },
    {
        "uuid": "4e09d3bbef388cecb310e7cca3d297e8",
        "title": "次韵德升颐轩诗五首  其一",
        "author": "葛胜仲",
        "content": "晴碾春龙鬬小窗，饮悭难遣睡魔降。\n翩然梦遶沧洲去，白马波寒桨一双。",
        "dynasty": "宋",
        "collection_info": null
    },
    {
        "uuid": "b39c008550b283b666965574b1b6b981",
        "title": "次韵德升颐轩诗五首  其二",
        "author": "葛胜仲",
        "content": "辘轳声到读书帷，草解招凉暑气迟。\n凈扫竹轩人不到，戍楼哀角又空吹。",
        "dynasty": "宋",
        "collection_info": null
    },
    {
        "uuid": "d09f24fb5972974ec9958b5b766d05e0",
        "title": "次韵德升颐轩诗五首  其三",
        "author": "葛胜仲",
        "content": "造物机缄属小儿，懒从寒燠究端倪。\n绿阴昼寂孤花凈，犹有黄鹂恰恰啼。",
        "dynasty": "宋",
        "collection_info": null
    },
    {
        "uuid": "b2b13488d7b05a25ea70276532c86754",
        "title": "次韵德升颐轩诗五首  其四",
        "author": "葛胜仲",
        "content": "金銮赐第新搴桂，鐡幕官期未及瓜。\n隐几蒲团无一事，五车关眼未昏花。",
        "dynasty": "宋",
        "collection_info": null
    },
    {
        "uuid": "d188326541cd5915b154a0654d8785e1",
        "title": "次韵德升颐轩诗五首  其五",
        "author": "葛胜仲",
        "content": "外物年来论已齐，眼看人事浪推移。\n禨祥白犊何劳问，宠辱黄粱共一炊。",
        "dynasty": "宋",
        "collection_info": null
    },
    {
        "uuid": "cced18a3a9b2ee9275912e56f1090477",
        "title": "次韵德升惠新茶  其一",
        "author": "葛胜仲",
        "content": "宠饷头纲北焙茶，分甘应自五侯家。\n午鷄惊破槐安梦，犹有新香在齿牙。",
        "dynasty": "宋",
        "collection_info": null
    },
    {
        "uuid": "8b7d071d5f6054f08c150c4b39bfc6ad",
        "title": "次韵德升惠新茶  其二",
        "author": "葛胜仲",
        "content": "双迭红囊贮拣芽，旋将活火试瑶花。\n半生未有阳侯厄，喜听咿哑转井车。",
        "dynasty": "宋",
        "collection_info": null
    },
    {
        "uuid": "952241d6ab2cf0d1c88dff934d336d86",
        "title": "新茶",
        "author": "葛胜仲",
        "content": "当日火攻应有法，此时水厄定无余。\n閒轩七碗宜频试，九陇清泉胜具区。",
        "dynasty": "宋",
        "collection_info": null
    },
    {
        "uuid": "568ef883abfdfab6cba4f3f1280607d2",
        "title": "烹茶",
        "author": "葛胜仲",
        "content": "俗耳未容听滴沥，水瓶聊遣挹泓澄。\n晴轩小酌煎新茗，纱帽笼头似管寜。",
        "dynasty": "宋",
        "collection_info": null
    },
    {
        "uuid": "02d46f2cc5192ca090a63862474be681",
        "title": "鲥鱼",
        "author": "葛胜仲",
        "content": "贯以柳条仍拨刺，芼之筠笋佐鲜肥。\n他年京洛憎凡馔，莫忘河亭染指时。",
        "dynasty": "宋",
        "collection_info": null
    },
    {
        "uuid": "5e3e97cb7dfa1c9493f96e83043ba4c3",
        "title": "烹笋",
        "author": "葛胜仲",
        "content": "味佳端可供羮梜，韵胜尤宜荐酒螺。\n自笑痴人饕口腹，不求新竹透林多。",
        "dynasty": "宋",
        "collection_info": null
    },
    {
        "uuid": "dfeb29bd268cd4b531df4d87ecd90452",
        "title": "友人惠芍药并青梅一枝偶成三绝  其一",
        "author": "葛胜仲",
        "content": "窥园记我分名卉，大似梁园重锦红。\n自愧江淹才已尽，却须还与主人翁。",
        "dynasty": "宋",
        "collection_info": null
    },
    {
        "uuid": "a5003f49752cbfde7ea037f4f76b4e28",
        "title": "友人惠芍药并青梅一枝偶成三绝  其二",
        "author": "葛胜仲",
        "content": "芳丛的皪长明槛，不似余花顷刻春。\n始信有常能耐久，何须逐巧斗尖新。",
        "dynasty": "宋",
        "collection_info": null
    },
    {
        "uuid": "d30350fdbfc37b7420d5eebcdbde04de",
        "title": "友人惠芍药并青梅一枝偶成三绝  其三",
        "author": "葛胜仲",
        "content": "香雪一林初着子，和枝分饷不吾悭。\n含酸但止文园渇，青琐无人蹙远山。",
        "dynasty": "宋",
        "collection_info": null
    },
    {
        "uuid": "f056f7b6b0d997e52819536b9b88c5f1",
        "title": "以糟水灌芍药戏题  其一",
        "author": "葛胜仲",
        "content": "年年国艷赏敷腴，酩酊供人就燕胥。\n此段固应先骨醉，餔糟聊学楚三闾。",
        "dynasty": "宋",
        "collection_info": null
    },
    {
        "uuid": "6296b0c07d51f3797c63c024fbca924f",
        "title": "以糟水灌芍药戏题  其二",
        "author": "葛胜仲",
        "content": "金边山畔汁偏羙，玉井峰头船最多。\n未敢磨刀供大嚼，却愁藏扎有修罗。",
        "dynasty": "宋",
        "collection_info": null
    },
    {
        "uuid": "dc6dc684ceacfcf36fa6235fbc9ef115",
        "title": "山谷以寒岩子诗十二首作藁书词笔俱绝裴继之出示求跋因题绝句",
        "author": "葛胜仲",
        "content": "百篇诗已露玄关，欲免惊愚理亦难。\n招得使君来帐下，不应饶舌坐丰干。",
        "dynasty": "宋",
        "collection_info": null
    },
    {
        "uuid": "8f18254b6f2a807a3f68a7f1f7d6e59b",
        "title": "跋子猷访戴图",
        "author": "葛胜仲",
        "content": "玉屑金波各眼尘，如何牵役不知勤。\n往来扰扰天机乱，那似端居对此君。",
        "dynasty": "宋",
        "collection_info": null
    },
    {
        "uuid": "fbf7762dbed2ca4302052cf43d6a2a89",
        "title": "跋陶渊明归去来图",
        "author": "葛胜仲",
        "content": "小邑絃歌始数旬，迷涂才觉便归身。\n欲从典午完高节，聊与无怀作外臣。",
        "dynasty": "宋",
        "collection_info": null
    },
    {
        "uuid": "68385172fb5bfafe8e0fde1f84503a5d",
        "title": "吴道子画鬼",
        "author": "葛胜仲",
        "content": "莫将幽显较精粗，人鬼从来理不殊。\n磊砢挐云传怪状，论师天眼识工夫。",
        "dynasty": "宋",
        "collection_info": null
    },
    {
        "uuid": "6d63a721541c7a6d2570300a8a585753",
        "title": "跋李伯时画李元通随虎图三首  其一",
        "author": "葛胜仲",
        "content": "华严宝轴挂于菟，笑问翻经有地无。\n引下福山三十里，不应老马独知涂。",
        "dynasty": "宋",
        "collection_info": null
    },
    {
        "uuid": "68000745b24620c26fc8fc6269d755cd",
        "title": "跋李伯时画李元通随虎图三首  其二",
        "author": "葛胜仲",
        "content": "清樾寒潭土作宫，杨枝柏叶五年中。\n论成永作将来眼，第一功归大小空。",
        "dynasty": "宋",
        "collection_info": null
    },
    {
        "uuid": "2e5ce0e0cb00d83172ffffb4bfc80fd8",
        "title": "跋李伯时画李元通随虎图三首  其三",
        "author": "葛胜仲",
        "content": "素幅工传长者真，龙眠端恐是前身。\n只留散带经行影，不貌供斋两玉人。",
        "dynasty": "宋",
        "collection_info": null
    },
    {
        "uuid": "8883c36c5b2cb4ac17189d8e4a84d23e",
        "title": "跋黄鲁直画",
        "author": "葛胜仲",
        "content": "江南黄𪁟飞满野，徐熙画此何为者。\n百年幅纸无所直，公毎玩之常在把。",
        "dynasty": "宋",
        "collection_info": null
    },
    {
        "uuid": "d9b1cef0721643dedabe3bb32d388c72",
        "title": "画竹二首  其一",
        "author": "葛胜仲",
        "content": "万箇霜筠保岁寒，风枝轻戛玉琅玕。\n何人重作翩翩赋，写出高标与谛看。",
        "dynasty": "宋",
        "collection_info": null
    },
    {
        "uuid": "054da00b52e39bffaee5db0b1796a721",
        "title": "画竹二首  其二",
        "author": "葛胜仲",
        "content": "眼到竹边知未是，竹来眼裏亦全非。\n诸人问我真如意，不到山前带笠归。",
        "dynasty": "宋",
        "collection_info": null
    },
    {
        "uuid": "13ca4b56419354746de10476a15d0d15",
        "title": "白乐天  其一",
        "author": "葛胜仲",
        "content": "平生趣操号安恬，退亦恬然进不贪。\n何事浔阳恨迁谪，轻将清泪湿青衫。",
        "dynasty": "宋",
        "collection_info": null
    },
    {
        "uuid": "d2e31dc549d4b33322967a1d30699495",
        "title": "白乐天  其二",
        "author": "葛胜仲",
        "content": "及泉曾改庄公誓，胜母终回曾子车。\n素绠银床堪泪堕，更能赋咏独何如。",
        "dynasty": "宋",
        "collection_info": null
    },
    {
        "uuid": "20b7c38e0a88096c8f0c28e5f19c34ab",
        "title": "大安门诗",
        "author": "葛胜仲",
        "content": "飞观横空数百间，强扶衰病一跻攀。\n非移阊阖从天界，应堕蓬壶自海山。",
        "dynasty": "宋",
        "collection_info": null
    },
    {
        "uuid": "b255bff5467d6a9a9fcdd58b4c37ec90",
        "title": "王坦之",
        "author": "葛胜仲",
        "content": "废庄演论救时玄，未免仍为习气牵。\n讽寡劝多吾不解，遣辞全只用三篇。",
        "dynasty": "宋",
        "collection_info": null
    },
    {
        "uuid": "4de0f52bd5d8f1ffeb1c4b3967cb08f4",
        "title": "近蒙明堂使局赐酒元巳日与诸僚会饮城东王君仪先生辟谷独不敢召以二尊为寿",
        "author": "葛胜仲",
        "content": "上尊霑赐自明堂，蕝礼无功愧滥尝。\n玄晏先生闻嗜饮，青州从事敢悭藏。\n芳醲聊荐杯铛眼，涓滴难浇锦绣肠。\n轻举忽荒何所碍，南烹更欲强张良。",
        "dynasty": "宋",
        "collection_info": null
    },
    {
        "uuid": "019e0ab0ad7840dd3576cf06979ebf09",
        "title": "君仪见和復别为一首因各次韵",
        "author": "葛胜仲",
        "content": "载酒轻尘论礼堂，区区好事愧原尝。\n糟丘未辨陈喧老，壑谷宁容伯有藏。\n盎盎新香浮蚁面，陶陶暖息助龟肠。\n物微意重君毋诮，炽絜泉甘器亦良。",
        "dynasty": "宋",
        "collection_info": null
    },
    {
        "uuid": "39e6e979535d31306fd3d172e74946f0",
        "title": "君仪再和復次韵答之",
        "author": "葛胜仲",
        "content": "醪敷映玉浪吹香，未饷征君敢独尝。\n瓮下无人容借饮，壶中有客共深藏。\n歌呼仅可供頳颊，酩酊那忧共腐肠。\n好似东皋求待诏，三升日给醖偏良。",
        "dynasty": "宋",
        "collection_info": null
    },
    {
        "uuid": "7d12a4951f8cfedfb9a19cb041a42cdc",
        "title": "诗一首",
        "author": "葛胜仲",
        "content": "快雨霁亭千，晴曦作春妍。\n邻曲饶胜士，共开浮枣筵。\n中流惬啸咏，隐浪金壶偏。\n红芰初出水，捧剑疑来前。\n缅怀兰亭会，七百八十年。\n可怜右军痴，生死情缠绵。\n由来彭殇齐，顾或谓不然。\n吾党殆天放，卜夜就管弦。\n尺六细腰舞，女袖轻回旋。\n且毕今日懽，不问来者传。",
        "dynasty": "宋",
        "collection_info": null
    },
    {
        "uuid": "eea76e708f0601c52a8d1f3f70187667",
        "title": "伏日不预诸僚饮会",
        "author": "葛胜仲",
        "content": "赐肉归来命支生，共惊至日已三庚。\n巧遮畏景槐阴重，轻送微凉竹影情。\n坐局阻陪河朔饮，交锋空想汝南评。\n紫云的是尊前物，御史无缘问姓名。",
        "dynasty": "宋",
        "collection_info": null
    },
    {
        "uuid": "7676fc211ded8d14ccb7a5746f1477b9",
        "title": "伯氏少卿侍建安文安二王讲席于资善堂夜被旨锡紫章服辄成长句纪庆",
        "author": "葛胜仲",
        "content": "岐嶷天人讲肆筵，恩华夜到华门前。\n十行诏墨芝香重，三品朝衣葚色鲜。\n能取身章同拾芥，应酬古本似奔泉。\n拖金朱绿更旬日，岂待常涂二十年。",
        "dynasty": "宋",
        "collection_info": null
    },
    {
        "uuid": "2b06c816b4b515dcca273fe867742521",
        "title": "定光禅院",
        "author": "葛胜仲",
        "content": "云岩五花树，下临碧玉潭。\n泛泛石溜中，此独潴揉蓝。\n潭底玉石响，声如奏韶咸。\n名从襄阳样，山神固不甘。\n姓字污山谷，贞元岁所镵。\n我来事登览，云有神龙潜。\n骄阳虔禬祷，膏乳一境霑。\n灵祠锡硕号，丹雘飞楹檐。\n僧庐锁深閟，灵境超尘凡。\n悬瀑二十丈，银河挂高岩。\n飞流溅珠琲，余润霑松杉。\n震响汹朝夕，数里声不殱。\n禅客伴幽讨，高下皆穷探。\n猿鹤不足数，俗驾从讥嫌。\n何当叨龙宫，宝方求玉函。",
        "dynasty": "宋",
        "collection_info": null
    },
    {
        "uuid": "e729b522fff9870364b3f6ccf975bc76",
        "title": "道成墩",
        "author": "葛胜仲",
        "content": "翛翛一羽翁，奇骨两目方。\n乃以贫自乐，餐霞辟谷肠。\n混世人莫识，结茅居僻荒。\n一墩仅十亩，培塿萃彼疆。\n惠峰作南屏，秦望横北墙。\n隐此不记年，悟仙号青旸。\n翩然仙道成，陟墩神远翔。\n指墩名道成，人以许仙扬。\n岂无缑山人，吹笙云锦裳。\n令威去千年，归来赋歌章。\n青旸得仙去，千古传此乡。\n讹而为柳跖，吴鲁路渺茫。\n柳为横行盗，安肯城此旁。\n不知何愚人，鱼鲁昧审详。\n至今传名误，使志乘其将。\n吾为正斯缪，百世流余芳。",
        "dynasty": "宋",
        "collection_info": null
    },
    {
        "uuid": "6814cec388731beeec66095dc0cc042c",
        "title": "句  其一",
        "author": "葛胜仲",
        "content": "空翠沾我襟，溟蒙认堂奥。\n兼乃张公超，五里方术妙。",
        "dynasty": "宋",
        "collection_info": null
    },
    {
        "uuid": "6ee46aeff54a01cb0b8d7f51991d0965",
        "title": "句  其二",
        "author": "葛胜仲",
        "content": "路出古浮山，木杪飞华屋。",
        "dynasty": "宋",
        "collection_info": null
    },
    {
        "uuid": "9bc1fb2eeefac269c29d430787a7852d",
        "title": "句  其三",
        "author": "葛胜仲",
        "content": "住山偘老富心机。",
        "dynasty": "宋",
        "collection_info": null
    },
    {
        "uuid": "00795db66202ceccd667229b87cf52ce",
        "title": "句  其四",
        "author": "葛胜仲",
        "content": "何须兼住用招提。",
        "dynasty": "宋",
        "collection_info": null
    },
    {
        "uuid": "2ddd79acbb84dccfe431c2509e714275",
        "title": "句  其五",
        "author": "葛胜仲",
        "content": "身尝静退缘知足，心不倾邪畏好还。",
        "dynasty": "宋",
        "collection_info": null
    },
    {
        "uuid": "574ceee2ad1150c9e2824640d95dc910",
        "title": "句  其六",
        "author": "葛胜仲",
        "content": "吟怀遶废城。",
        "dynasty": "宋",
        "collection_info": null
    }
]