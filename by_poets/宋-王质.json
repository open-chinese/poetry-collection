[
    {
        "uuid": "8111cb3920b477d95f5e6259bb35cabc",
        "title": "青玉案 中央自有仙风度",
        "author": "王质",
        "content": "中央自有仙风度。\n散入千林去。\n万点秋芳洒飞露。\n舜裳赭色，尧眉黄彩，化作花无数。\n层层翠葆鸾旗舞。\n吹下天香遍瑶宇。\n万岁千秋奉明主。\n桂华月苑，蕊珠宝殿，长听黄金缕。",
        "dynasty": "宋",
        "collection_info": null
    },
    {
        "uuid": "f7c9f47f77792dde1fa545facb1d812c",
        "title": "青玉案 浮萍不碍鱼行路",
        "author": "王质",
        "content": "浮萍不碍鱼行路。\n细数鱼来去。\n静倚溪阴深觅句。\n碧鲜清润，影摇香度。\n易觉阑干暮。\n凫雏深傍苹根住。\n浴罢红衣褪残缕。\n一寸江湖无可付。\n渚兰汀草，卧烟敧雨。\n荒了垂纶处。",
        "dynasty": "宋",
        "collection_info": null
    },
    {
        "uuid": "86c01d529d56d11cd4972883b62afb69",
        "title": "江城子 细风微揭碧鳞鳞",
        "author": "王质",
        "content": "细风微揭碧鳞鳞。\n绣帏深。\n不闻声。\n时见推帘，笼袖玉轻轻。\n不似绮楼高卷幔，相指点，总分明。\n斜湾丛柳暗阴阴。\n且消停。\n莫催行。\n只恨夕阳，虽好近黄昏。\n得到钗梁容略住，无分做，小蜻蜓。",
        "dynasty": "宋",
        "collection_info": null
    },
    {
        "uuid": "3c471b4e9870bb686fe99d263a0051aa",
        "title": "江城子 细风吹起翠田田",
        "author": "王质",
        "content": "细风吹起翠田田。\n雨和烟。\n入梅天。\n鲜润繁阴，悄悄转清圆。\n十顷蒲萄深贮碧，鸥共鹭，各翩翩。\n影摇香度小婵娟。\n竹林贤。\n总神仙。\n滴露飞霜，雪壑注冰泉。\n伴了芙蓉城里客，无一事，北窗眠。",
        "dynasty": "宋",
        "collection_info": null
    },
    {
        "uuid": "f9f8ad028bafefc5d7b4d94fe4b4ec8f",
        "title": "江城子 柳梢无雪受风吹",
        "author": "王质",
        "content": "柳梢无雪受风吹。\n绿垂垂。\n乳鸦啼。\n直下蒲萄，春水未平堤。\n却似今年春气早，白团扇，已相宜。\n红巾当日鸟衔飞。\n曲江湄。\n暮春时。\n孔雀麒麟，交蹙绣罗衣。\n何似野堂陪胜客，花影外，竹影移。",
        "dynasty": "宋",
        "collection_info": null
    },
    {
        "uuid": "ff3f00da070719bd6004c8fc3737f092",
        "title": "蓦山溪 枯林荒陌",
        "author": "王质",
        "content": "枯林荒陌，矮树敷鲜叶。\n不见雅风标，十二分、山容野色。\n因何嫩茁，舞动小旗枪，梅花后，杏花前，色味香三绝。\n含光隐耀，尘土埋豪杰。\n试看大粗疏，争知变、寒云飞雪。\n休说休说，世只两名花，芍药相，牡丹王，未尽人间舌。",
        "dynasty": "宋",
        "collection_info": null
    },
    {
        "uuid": "af7089bf7c6cf2abd00a080511e1799d",
        "title": "满江红 方丈维摩",
        "author": "王质",
        "content": "方丈维摩，蒙衲被、都齐不省。\n空怅望、锦裘绣帽，玉珂金镫。\n十月小春逢此日，一时胜事输公等。\n问短衣、匹马射南山，何人肯。\n山暮紫，峰如笋。\n江寒碧，沙如粉。\n望塞鸿杳杳，水遥天永。\n饮罢不妨瓶屡卧，归来自有风吹醒。\n试断桥、流水月明边，寻疏影。",
        "dynasty": "宋",
        "collection_info": null
    },
    {
        "uuid": "352e57a76c436fef14a528b108588dc4",
        "title": "满江红 整顿干坤",
        "author": "王质",
        "content": "整顿干坤，恨无袖、回旋不足。\n须付与、腰金叠赤，面槐参绿。\n功业岂无人可了，英豪自有心相伏。\n自孤窗、寒烛听经纶，常三复。\n举大白，倾醽醁。\n为公起，歌此曲。\n曲中意惟有，斯贤堪属。\n萱草喜除烦恼障，莲花妙享清凉福。\n愿年年、团扇弄生绡，长如玉。",
        "dynasty": "宋",
        "collection_info": null
    },
    {
        "uuid": "e63ce1635bbea39ac5b6207f267b3bee",
        "title": "满江红 惨淡轻阴",
        "author": "王质",
        "content": "惨淡轻阴，都养就、朱朱白白。\n最好是、梨花带雨，海棠映日。\n暖雾烘成芳草色，娇风分与垂杨力。\n听红边、翠杪啭清圆，曾相识。\n春绪乱，还如织。\n春梦断，还堪觅。\n看青梅下有，游人啧啧。\n爱酒正香须满泛，怜花太嫩休轻摘。\n把领巾、收聚众香浓，凭风立。",
        "dynasty": "宋",
        "collection_info": null
    },
    {
        "uuid": "edf52fbf30078531cb2fdb0d7461d137",
        "title": "满江红 生縠平铺",
        "author": "王质",
        "content": "生縠平铺，吹不起、轻风无力。\n西江上、斗牛相射，水天一色。\n二妙风流今代少，一时光价何时息。\n更绛霄、白日下云軿，芙蓉客。\n整飞驭，成得得。\n寻前约、宽忆忆。\n正云飞雨卷，旧红新碧。\n茁茁抽长荷柄绿，毵毵吐净杨花白。\n渐衣篝、香润入梅天，红绡湿。",
        "dynasty": "宋",
        "collection_info": null
    },
    {
        "uuid": "ef83b82d432936310fbfa2c5c0986f40",
        "title": "满江红 莽莽云平",
        "author": "王质",
        "content": "莽莽云平，都不辨、近山远水。\n尽徘徊、尚留波面，未归湾尾。\n浪猛深深鸥抱稳，波寒缩缩鱼沈底。\n恐狂风、颠雨岸多摧，舟难舣。\n船篷重，拖不起。\n蓑衣湿，森如洗。\n想杖头未足，杯中无计。\n渔网吹翻无把捉，钓竿冻断成抛弃。\n到高歌、风静月明时，谁如你。",
        "dynasty": "宋",
        "collection_info": null
    },
    {
        "uuid": "9e64c2368612db63fad1f26c9df6e439",
        "title": "满江红 落尽斜阳",
        "author": "王质",
        "content": "落尽斜阳，尚有些、断霞残影。\n甚弯环、东溪西巷，南岩北岭。\n行熟更教羊引着，睡浓却被鸦惊醒。\n渐孤村、树暗颤山敧，霜风冷。\n人世里，嫌他蠢。\n牛背上，输他稳。\n但芒鞋一緉，蓑衣一领。\n五脏荒陂蔬荐口，双髽幽崦花漫顶。\n虽云乌、月黑路蒙笼，何曾窘。",
        "dynasty": "宋",
        "collection_info": null
    },
    {
        "uuid": "9db269b6dac7a91bcaa6bf96aad88dc7",
        "title": "满江红 纸张梅花",
        "author": "王质",
        "content": "纸张梅花，有丛桂、又有修竹。\n是何声、雪飘远渚，泉鸣幽谷。\n红蓼白苹须拂袖，馀音尚带清香馥。\n挽素娥青女、问飞琼，谁家曲。\n韩退之，欧永叔。\n惚兮恍，恍兮惚。\n试侧耳，山常似黛，水常如玉。\n颜子操中何足怨，醉翁徽外无人续。\n正青天、明月上东南，芳时足。",
        "dynasty": "宋",
        "collection_info": null
    },
    {
        "uuid": "24a1e5b889498d5cc480f836bd5d42f0",
        "title": "水调歌头 江水去无极",
        "author": "王质",
        "content": "江水去无极，无地有青天。\n怒涛汹涌，卷浪成雪蔽长川。\n一望扬州苍莽，隐见烟竿双矗，何处卷珠帘。\n落日瓜洲渡，鸿鹭满风前。\n古战场，皆白草，更苍烟。\n清平犹有遗恨，久矣在江边。\n北固山前三杰，遥想当年意气，□□昵中原。\n上马促归去，风堕接罗翩",
        "dynasty": "宋",
        "collection_info": null
    },
    {
        "uuid": "648695909fe357418fdaac3ca32a049f",
        "title": "水调歌头 细数十年梦",
        "author": "王质",
        "content": "细数十年梦，十处过中秋。\n今年清梦，还在黄鹤旧楼头。\n老子个中不浅，此会天教重见，今古一南楼。\n星汉淡无色，玉锦倚空浮。\n带秦烟，萦楚雾，熨江流。\n关河离合南北，依旧照清愁。\n想见姮娥冷笑，笑我归来霜鬓，空敝黑貂裘。\n把酒问清影，肯去伴沧洲。",
        "dynasty": "宋",
        "collection_info": null
    },
    {
        "uuid": "e0ad89db4e9ddd6c0ca3b679dc3039c9",
        "title": "水调歌头 晚嶂倚斜日",
        "author": "王质",
        "content": "晚嶂倚斜日，秋树战悲风。\n一泓绀紫澄碧，中有睡蛟龙。\n散作清溪明玉，激上长松流水，雨电乱寒空。\n抛却红尘袂，飞入妙光宫。\n佛国大，天溥博，地含洪。\n空岩乱壑递响，珠影动金容。\n万古碧潭空界，一点青霄明月，涝漉总无功。\n云散殿突兀，风动铎丁东。",
        "dynasty": "宋",
        "collection_info": null
    },
    {
        "uuid": "0543f7618e078121a77e7d2e5a76614b",
        "title": "水调歌头 草蔓已多露",
        "author": "王质",
        "content": "草蔓已多露，松竹总含风。\n群山左顾右盼，如虎更如龙。\n时见渔灯三两，知在谁家浦溆，星斗烂垂空。\n万有付一扫，人世等天宫。\n秋萧瑟，林脱叶，水归洪。\n江湖飘泊鸿雁，洲渚肯相容。\n要使群生安堵，不听三更吠犬，此则是奇功。\n一任画麟阁，吾自老墙东。",
        "dynasty": "宋",
        "collection_info": null
    },
    {
        "uuid": "76cadcf8587cece326a30f387b2dec94",
        "title": "水调歌头 云巘在空碧",
        "author": "王质",
        "content": "云巘在空碧，天宇共高明。\n重阳易得风雨，今日不胜晴。\n天为两朝元老，付与四时佳节，不动一丝尘。\n香霭洗金戟，飞雾洒霓旌。\n山鸣叶，江动石，总欢声。\n剑关玉垒千载，谁见此升平。\n细看尊前万蕊，相映眉间一点，黄气郁骎骎。\n江汉下淮海，都赖一长城。",
        "dynasty": "宋",
        "collection_info": null
    },
    {
        "uuid": "d6b5def1c2bef37d0c7d8007b37cad2e",
        "title": "水调歌头 花上插苍碧",
        "author": "王质",
        "content": "花上插苍碧，花下走清湍。\n浓霜深覆残雪，更有月相参。\n似我竹溪茅屋，欲晓未明天气，扶杖绕篱看。\n秦楚五千里，何处是江南。\n饶风下，人不断，马相连。\n颇尝见有此客，相属意惓惓。\n欲为横吹出塞，无处可寻羌管，短策叩征鞍。\n策断征鞍裂，惊坠玉毵毵。",
        "dynasty": "宋",
        "collection_info": null
    },
    {
        "uuid": "f4dcdd509e88530b393fea8304f98402",
        "title": "水调歌头 淮海一星出",
        "author": "王质",
        "content": "淮海一星出，分野到梁州。\n玉京群帝朝斗，公在列仙流。\n尽扫欃枪格泽，高拱紫微太乙，霞佩拂红裯。\n非雾非烟里，永侍绀云裘。\n日南至，月既望，寿君侯。\n梅花满眼，一朵聊当一千秋。\n半夜玉堂承诏，翼旦路朝宣册，归去作班头。\n风静瞿塘峡，安稳放行舟。",
        "dynasty": "宋",
        "collection_info": null
    },
    {
        "uuid": "bd6e8803023be68368cb899d059de7a3",
        "title": "水调歌头 河汉湛秋碧",
        "author": "王质",
        "content": "河汉湛秋碧，玉露嗳瑶空。\n太清仙子，飘渺飞佩响玲珑。\n暂驭青鸾紫凤，来玩十洲三岛，旌旆卷芙蓉。\n身在大江表，名系绛霄宫。\n两仙客，歌驻月，舞迥风。\n宝熏轻度帘幕，香雾结重重。\n已觉长安近日，会看此星朝斗，千载庆云龙。\n翠霭彤烟里，长侍衮衣红。",
        "dynasty": "宋",
        "collection_info": null
    },
    {
        "uuid": "088564a960c663a94e40f2c8d73b3631",
        "title": "八声甘州 海茫茫、天北与天南",
        "author": "王质",
        "content": "海茫茫、天北与天南，吾友定安归。\n闻濡须江上，皖公山下，驾白云飞。\n莽苍空郊虚野，古路立斜晖。\n颜跖皆尘土，苦泪休挥。\n一代锦肠绣肺，想英魂皎皎，健口霏霏。\n望寒空明月，无路寄相思。\n叹千古、兴亡成败，满干坤、遗恨有谁知。\n今何在，一川烟惨，万壑风悲。",
        "dynasty": "宋",
        "collection_info": null
    },
    {
        "uuid": "725342b746c1f7cc507b1ec7184787a1",
        "title": "八声甘州 事茫茫、赤壁半帆风",
        "author": "王质",
        "content": "事茫茫、赤壁半帆风，四海忽三分。\n想苍烟金虎，碧云铜爵，恨满干坤。\n郁郁秣陵王气，传到第三孙。\n风虎云龙会，自有其人。\n朱颜二十有四，正锦帏秋梦，玉帐春声。\n望吴江楚汉，明月伴英魂。\n浥浥小桥红浪湿，抚虚弦、何处得郎闻。\n雪堂老，千年一瞬，再击空明。",
        "dynasty": "宋",
        "collection_info": null
    },
    {
        "uuid": "c81c76268c1c6d3fa95ac68e68e97e31",
        "title": "八声甘州 过隆中、桑柘倚斜阳",
        "author": "王质",
        "content": "过隆中、桑柘倚斜阳，禾黍战悲风。\n世若无徐庶，更无庞统，沈了英雄。\n本计东荆西益，观变取奇功。\n转尽青天粟，无路能通。\n他日杂耕渭上，忽一星飞坠，万事成空。\n使一曹三马，云雨动蛟龙。\n看璀璨、出师一表，照干坤、牛斗气常冲。\n千年后，锦城相吊，遇草堂翁。",
        "dynasty": "宋",
        "collection_info": null
    },
    {
        "uuid": "1ab0835ec0372a611103cf0c98e9c664",
        "title": "八声甘州 气佳哉、烟紫石头城",
        "author": "王质",
        "content": "气佳哉、烟紫石头城，云碧雨花台。\n想东山前后，望春树绿，看晚潮回。\n自古英雄豪杰，无不待时来。\n拥鼻微吟处，山静花开。\n商皓亦常如此，羡苍生皆有，瞻望之怀。\n但淝河洛涧，此事偶然谐。\n疑是彼、八公草木，得神明、相亮不相猜。\n西州泪、千年犹湿，回望兴哀。",
        "dynasty": "宋",
        "collection_info": null
    },
    {
        "uuid": "3bf105df3be9632aed1cbb4468eceb4d",
        "title": "倦寻芳 冰壶秋月",
        "author": "王质",
        "content": "冰壶秋月，去了潘郎，传到梁老。\n骑马乘船，麾斥五湖三岛。\n任捎云，兼拂日，拽蛟龙、鳞鬣都推倒。\n厢尘中，分付高人胜士，把云烟扫。\n干坤巧。\n自苍筠无汗，乌锥无刃，此为至宝。\n第一君门通表。\n书囊谏草。\n第二文章扬事业，第三编简摅怀抱。\n千百般，终久被他磨了。",
        "dynasty": "宋",
        "collection_info": null
    },
    {
        "uuid": "d6f8a50d1f62413f9502d61ea2cd4c61",
        "title": "倦寻芳 断崖树老",
        "author": "王质",
        "content": "断崖树老，侧岸槎枯，倒倚斜插。\n脚面浅溪，掌样平洲重叠。\n着芒鞋，携竹杖，遇乱莎幽涧萦纡涉。\n那人家，有竹笋瓦缶。\n颇颇清冽。\n曾微呷。\n正斜阳淡淡，暮霭昏昏，晚风猎猎。\n转眼已成陈迹。\n不堪追蹑。\n试问旧醅还好在，暂停归影留时霎。\n待重来，细拈弄、水花山叶。",
        "dynasty": "宋",
        "collection_info": null
    },
    {
        "uuid": "2e926624e7818c6364de7775267f8c70",
        "title": "万年欢 一轮明月",
        "author": "王质",
        "content": "一轮明月，古人心万年，更寸心存。\n沧海化为黄土，心不成尘。\n杳杳兴亡成败，满干坤、未见知音。\n抚阑干、欲唤英魂，沈沈又没人应。\n无聊敧枕搔首，梦庐中坛上，一似平生。\n共挽长江为酒，相对同倾。\n不觉霜风敲竹，睡觉来、海与愁深。\n拂袖去，塞北河西，红尘陌上寻人。",
        "dynasty": "宋",
        "collection_info": null
    },
    {
        "uuid": "16f7bf2169b62771adc17504a2ea076d",
        "title": "真珠帘 翠虬夭矫拿苍玉",
        "author": "王质",
        "content": "翠虬夭矫拿苍玉。\n飞来到、吾庐溪湾山麓。\n一笑忽相逢，更解包投宿。\n北池之畔西墙曲，与主人、呼青吸绿。\n恨我，无天寒翠袖，共倚修竹。\n每遇飞雪萧萧，更惊风槭槭，清标可掬。\n更与月同来，无半点尘俗。\n冬有寒梅闲相伴，春亦有、幽兰相逐。\n香足。\n才露下霜飞，又有秋菊。",
        "dynasty": "宋",
        "collection_info": null
    },
    {
        "uuid": "2c79e18f78a2f31ecbb510f5594fd112",
        "title": "沁园春 二百年间",
        "author": "王质",
        "content": "二百年间，十二时中，悲欢往来。\n但盖头一把，容身方丈，无多缘饰，莫遣尘埃。\n屈曲成幽，萧条生净，野草闲花都妙哉。\n家无力，虽然咫尺，强作萦回。\n竹斋。\n向背松斋。\n须次第、春兰秋菊开。\n在竹篱虚处，密栽甘橘，荆桥斜畔，疏种香梅。\n山芋芼羹，地黄酿粥，冬后春前皆可栽。\n门通水，荷汀蓼渚，足可徘徊。",
        "dynasty": "宋",
        "collection_info": null
    },
    {
        "uuid": "c22014d68d183427a2c3d42914cd8329",
        "title": "红窗怨 欲寄意",
        "author": "王质",
        "content": "欲寄意，都无有。\n且须折赠、市桥官柳。\n看君着上征衣，也寻思、榜舟楚江口。\n此会未知何时又。\n恨男儿、不长相守。\n苟富贵、毋相忘，若相忘、有如此酒。",
        "dynasty": "宋",
        "collection_info": null
    },
    {
        "uuid": "dac131d1dd4a509b5937ade3bf7fa780",
        "title": "红窗怨 帘不卷",
        "author": "王质",
        "content": "帘不卷。\n人难见。\n缥缈歌声，暗随香转。\n记与三五少年，在杭州、曾听得几遍。\n唱到生绡白团扇。\n晚凉初、桐阴满院。\n待要图入丹青，无奈缘识如花面。",
        "dynasty": "宋",
        "collection_info": null
    },
    {
        "uuid": "38b7f152c9cd11e529d5e3f93cd80578",
        "title": "凤时春 标格风流前辈",
        "author": "王质",
        "content": "标格风流前辈。\n才瞥见春风，萧然无对。\n只有月娥心不退。\n依旧断桥，横在流水。\n我亦共、月娥同意。\n肯将情移在，粗红俗翠。\n除丁香蔷薇酴醿外。\n便作花王，不是此辈。",
        "dynasty": "宋",
        "collection_info": null
    },
    {
        "uuid": "d620a325eecc414bd10abd6f8c38d491",
        "title": "泛兰舟 萧萧乌帽黄衫",
        "author": "王质",
        "content": "萧萧乌帽黄衫。\n元水拍云岩。\n风清月白，一双碧眼莹秋潭。\n四海九州，茫茫东北，渺渺西南。\n松霜杉露毵毵。\n龙门隔如参井，青城佳气与天参。\n蔽山充野，牡丹红外茯苓甘。\n鹤顶凝丹，隙驹蹀躞，尽百年闲。\n干坤云海风帆。",
        "dynasty": "宋",
        "collection_info": null
    },
    {
        "uuid": "7803cf9cb799ccae0cbbe3eba467f913",
        "title": "无月不登楼 池塘生春草",
        "author": "王质",
        "content": "池塘生春草，梦中共、水仙相识。\n细拨冰绡，低沈玉骨，搅动一池寒碧。\n吹尽杨花，糁毡消白。\n却有青钱，点点如积。\n渐成翠、亭亭如立。\n汉女江妃入奁室。\n掰破靓妆拥出。\n夜月明前，夕阳敧后，清妙世间标格。\n中贮琼瑶汁。\n才嚼破、露飞霜泣。\n何益。\n未转眼，度秋风，成陈迹。",
        "dynasty": "宋",
        "collection_info": null
    },
    {
        "uuid": "91aa45f7867a68f8d65274f53e86d3c0",
        "title": "别素质・忆瑶姬 一个茅奄",
        "author": "王质",
        "content": "一个茅奄，三间七架。\n两畔更添两厦。\n倒坐双亭平分，扶阑两下。\n门前数十丘�岫拐�塍外更百十株桑柘。\n一溪活水长流，馀波及、蔬畦菜把。\n便是招提与兰若。\n时钞疏乡园，看经村社。\n随分斗米相酬，环钱相谢。\n便阕少亦堪借借。\n常收些、笋干蕨鲊。\n好年岁，更无兵无火，快活杀也。",
        "dynasty": "宋",
        "collection_info": null
    },
    {
        "uuid": "93f9edbdfd77ad4c1ef4cd3b61d15173",
        "title": "笛家弄・笛家 凌乱败荷",
        "author": "王质",
        "content": "凌乱败荷，既似沙莞，又如淝水。\n颠倒旌旗都靡。\n馀花敧谢，又似乌江，骓兮不逝。\n虞兮奈尔。\n凋柳萧骚，又如轵道，故老何颜对。\n因缘断。\n时节转。\n自然如彼。\n自然如此。\n水边沙际。\n芦花摇曳。\n唤住行人，蓼花妩媚。\n引翻游子。\n又似江都酣夜延秋，建业望仙结绮。\n月下心飞，风前骨醉。\n共苹花得意。\n今看昔、后看今未。\n一回头，已百弹指。",
        "dynasty": "宋",
        "collection_info": null
    },
    {
        "uuid": "cad0f16e656775e985ce32ce95e46dc8",
        "title": "相见欢 霜花零落全稀",
        "author": "王质",
        "content": "霜花零落全稀。\n不成飞。\n寒水溶溶漾漾、软琉璃。\n红未涌，青已露，白都晞。\n□□□□沙暖、戏凫鹥。",
        "dynasty": "宋",
        "collection_info": null
    },
    {
        "uuid": "c4c0c89b8e099289fec7d36a9fe29a40",
        "title": "长相思 红疏疏",
        "author": "王质",
        "content": "红疏疏，紫疏疏。\n可惜飘零着地铺。\n春残心转孤。\n莺相呼。\n燕相呼。\n楼下垂杨遮得乌。\n倚阑人已无。",
        "dynasty": "宋",
        "collection_info": null
    },
    {
        "uuid": "c495fc6f7f1efebab969388fe4fa68ae",
        "title": "长相思 山青青",
        "author": "王质",
        "content": "山青青。\n水青青。\n两岸萧萧芦荻林。\n水深村又深。\n风泠泠。\n露泠泠。\n一叶扁舟深处横。\n垂杨鸥不惊。",
        "dynasty": "宋",
        "collection_info": null
    },
    {
        "uuid": "9b04d4a5917051dded9a8a453e5141a7",
        "title": "生查子 见汝小溪湾",
        "author": "王质",
        "content": "见汝小溪湾，修竹连疏影。\n林杪动风声，惊下毵毵粉。\n见汝大江郊，高浪摇枯本。\n飞雪密封枝，直到斜阳醒。",
        "dynasty": "宋",
        "collection_info": null
    },
    {
        "uuid": "5b391fff3ab8bb76c9c0f65b7f5847e1",
        "title": "杨柳枝 惯得娇云赶不开",
        "author": "王质",
        "content": "惯得娇云赶不开。\n去还来。\n淡光无可照楼台。\n且停杯。\n薄雨疏疏时几点，洒浮埃。\n卖花未上担儿抬。\n听他催。",
        "dynasty": "宋",
        "collection_info": null
    },
    {
        "uuid": "75f82874337498ae3faf189c2209efac",
        "title": "浣溪沙 何药能医肠九回",
        "author": "王质",
        "content": "何药能医肠九回。\n榴莲不似蜀当归。\n却簪征帽解戎衣。\n泪下猿声巴峡里，眼荒鸥碛楚江涯。\n梦魂只傍故人飞。",
        "dynasty": "宋",
        "collection_info": null
    },
    {
        "uuid": "5c8d103e32bb6a4c9d1be811d5e37816",
        "title": "浣溪沙 梦到江南梦却回",
        "author": "王质",
        "content": "梦到江南梦却回。\n梦归何处得身归。\n故溪渌净看凫衣。\n下到瞿唐春欲杪，桃花香浪渺无涯。\n三台回望五云飞。",
        "dynasty": "宋",
        "collection_info": null
    },
    {
        "uuid": "76ca97e9826cee77721317a5a98f1d72",
        "title": "浣溪沙 征雁年来得几回",
        "author": "王质",
        "content": "征雁年来得几回。\n春风无雁带书归。\n故应春瘦减春衣。\n花柳伤心经岁月，江湖无梦失津涯。\n到家无树不红飞。",
        "dynasty": "宋",
        "collection_info": null
    },
    {
        "uuid": "8df4fe3d7477456d0266734805f3c269",
        "title": "浣溪沙 细雨萧萧变作秋",
        "author": "王质",
        "content": "细雨萧萧变作秋。\n晚风杨柳冷飕飕。\n无言有泪洒西楼。\n眼共云山昏惨惨，心随烟水去悠悠。\n一蓑一笠任孤舟。",
        "dynasty": "宋",
        "collection_info": null
    },
    {
        "uuid": "28cafe607919c69b421d2df1d0498b1d",
        "title": "清平乐 江沙带湿",
        "author": "王质",
        "content": "江沙带湿。\n莎露和烟泣。\n落日欲低红未入。\n悄悄暮峰凝立。\n疏林秀色荒寒。\n频频驻骑回看。\n应是梧桐影下，秋风蹙碎眉山。",
        "dynasty": "宋",
        "collection_info": null
    },
    {
        "uuid": "df96529d3e7befac82eb081d996e5b9d",
        "title": "清平乐 断桥流水",
        "author": "王质",
        "content": "断桥流水。\n香满扶疏里。\n忽见一枝明眼底。\n人在山腰水尾。\n梨花应梦纷纷。\n征鸿叫断行云。\n不见绿毛么凤，一方明月中庭。",
        "dynasty": "宋",
        "collection_info": null
    },
    {
        "uuid": "92819f52be66365aad12756c41f1d30b",
        "title": "清平乐 从来清瘦",
        "author": "王质",
        "content": "从来清瘦。\n更被春僝僽。\n瘦得花身无可有。\n莫放隔帘风透。\n一枝相映孤灯。\n灯明不似花明。\n细看横斜影下，如闻溪水泠泠。",
        "dynasty": "宋",
        "collection_info": null
    },
    {
        "uuid": "a9591b62c42b5bf1e3c693972dee5ff9",
        "title": "眼儿媚 雨润梨花雪未干",
        "author": "王质",
        "content": "雨润梨花雪未干。\n犹自有春寒。\n不如且住，清明寒食，数日之间。\n想君行尽嘉陵水，我已下江南。\n想看万里，时须片纸，各报平安。",
        "dynasty": "宋",
        "collection_info": null
    },
    {
        "uuid": "696ce76f7fb1ef639eb084b2af41aba8",
        "title": "西江月 月斧修成腻玉",
        "author": "王质",
        "content": "月斧修成腻玉，风斤琢碎轻冰。\n主人无那寿杯深。\n倩取花来唤醒。\n舞罢绣裀凤蹙，饮阑画阁香凝。\n试将花蕊数层层。\n犹比长年不尽。",
        "dynasty": "宋",
        "collection_info": null
    },
    {
        "uuid": "06ebae5651093f96ae3423016af50589",
        "title": "西江月 轻蜡细凝蜂蜜",
        "author": "王质",
        "content": "轻蜡细凝蜂蜜，薄罗深压鹅黄。\n玉容纵不似何郎。\n也在百花头上。\n试看眉间一点，全如瓶里孤芳。\n明年此日趁鹓行。\n记取今朝胜赏。",
        "dynasty": "宋",
        "collection_info": null
    },
    {
        "uuid": "b715f4d6b64b201042c04df026693d2c",
        "title": "西江月 蹙蹙红中烟润",
        "author": "王质",
        "content": "蹙蹙红中烟润，梢梢翠尾风斜。\n闲轩幽树少啼鸦。\n此处最宜君画。\n望眼不知天阔，归心常恨山遮。\n见君江浦到芦花。\n意在琵琶亭下。",
        "dynasty": "宋",
        "collection_info": null
    },
    {
        "uuid": "fce618866566edf533766219af3b5ba6",
        "title": "西江月 璧水桥边此客",
        "author": "王质",
        "content": "璧水桥边此客，金銮坡上何人。\n沙场老马事无成。\n泪湿青莹夹镜。\n袖手烟霏小景，回头石岭空城。\n干坤遗恨渺难平。\n目断塞鸿孤影。",
        "dynasty": "宋",
        "collection_info": null
    },
    {
        "uuid": "d42bd4c72fc0a27e171717232834584f",
        "title": "滴滴金 阴阴湿雾霜无汁",
        "author": "王质",
        "content": "阴阴湿雾霜无汁。\n江气逼、树声滴。\n荒林只见夕阳入。\n谁唤晚烟集。\n渔翁犹把钓竿执。\n蓑共笠、时时葺。\n风刚浪猛早收拾。\n天外暮云黑。",
        "dynasty": "宋",
        "collection_info": null
    },
    {
        "uuid": "8b49f1a0fde28e6cdb8386d86c54d523",
        "title": "燕归来・喜迁莺 拂拂春风入马啼",
        "author": "王质",
        "content": "拂拂春风入马啼。\n□驻绿杨堤。\n绿杨堤上乳莺啼。\n声声怨、怨春归。\n而今一似花流水，纵迹任东西。\n利成名逐在何时。\n早赢得、两分飞。",
        "dynasty": "宋",
        "collection_info": null
    },
    {
        "uuid": "6ffc828a449c62fa843e09bc29843981",
        "title": "青门引・青门饮 寻遍江南麓",
        "author": "王质",
        "content": "寻遍江南麓。\n只有斑斑野菊。\n梅花不遇我心悲，一枝得见，便是一年足。\n微香来自横冈竹。\n飞度寒溪曲。\n落路寻人借问，谢他指向深深谷。",
        "dynasty": "宋",
        "collection_info": null
    },
    {
        "uuid": "28a73b3e76f99aa36d2422c121f436f5",
        "title": "鹧鸪天 空响萧萧似见呼",
        "author": "王质",
        "content": "空响萧萧似见呼。\n溪昏树暗觉神孤。\n微茫山路才通足，行到山深路亦无。\n寻草浅，拣林疏。\n虽疏无奈野藤粗。\n春衫不管藤搊碎，可惜教花着地铺。",
        "dynasty": "宋",
        "collection_info": null
    },
    {
        "uuid": "22e90839d54e59693de2e99cb71d0271",
        "title": "鹧鸪天 一只船儿任意飞",
        "author": "王质",
        "content": "一只船儿任意飞。\n眼前不管是和非。\n鱼儿得了浑闲事，未得鱼儿未肯归。\n全似懒，又如痴。\n这些快活有谁知。\n华堂只见灯花好，不见波平月上时。",
        "dynasty": "宋",
        "collection_info": null
    },
    {
        "uuid": "6530795c4214079e080abbf1eceadb9c",
        "title": "一斛珠 风流太守",
        "author": "王质",
        "content": "风流太守。\n未春先试回春手。\n天寒修竹斜阳后。\n翠袖中间，忽有人红袖。\n天香国色浓如酒。\n且教青女休僝僽。\n梅花元是群花首。\n细细商量，只怕梅花瘦。",
        "dynasty": "宋",
        "collection_info": null
    },
    {
        "uuid": "b38b2211e2f76911304fabad6676e1ba",
        "title": "一斛珠 寒江凝碧",
        "author": "王质",
        "content": "寒江凝碧。\n是谁翦作梨花出。\n花心犹带江痕湿。\n轻注香腮，却是桃花色。\n飞来飞去何曾密。\n疏疏全似新相识。\n横吹小弄梅花笛。\n看你飘零，不似江南客。",
        "dynasty": "宋",
        "collection_info": null
    },
    {
        "uuid": "233be7a87bb811e78aa712bcb4c4c398",
        "title": "一斛珠 平塘玉立",
        "author": "王质",
        "content": "平塘玉立。\n薄罗飞起层层碧。\n人心不似花心密。\n待要相逢，未必相逢得。\n袜尘不动何曾湿。\n芙蓉桥上曾相识。\n橹声摇去江声急。\n西北高楼，回首浮云隔。",
        "dynasty": "宋",
        "collection_info": null
    },
    {
        "uuid": "65bd6ea1c314296f7b0cf3436f75df58",
        "title": "怨春郎 芦花已老",
        "author": "王质",
        "content": "芦花已老。\n蓼花已老。\n江腹冲风，山头残照。\n暮烟不辨栖鸥。\n识归舟。\n归舟照顾新洲阁。\n惊波恶。\n别拣深湾泊。\n南津北泺，水村总没人家。\n莽平沙。",
        "dynasty": "宋",
        "collection_info": null
    },
    {
        "uuid": "93b47c49f43bc708dcb42aa91882fc1e",
        "title": "虞美人 绿阴夹岸人家住",
        "author": "王质",
        "content": "绿阴夹岸人家住。\n桥上人来去。\n行舟远远唤相应。\n全似孤烟斜日、出阊门。\n浪花拂拂侵沙觜。\n直到垂杨底。\n吴江虽有晚潮回。\n未比合江亭下、水如飞。",
        "dynasty": "宋",
        "collection_info": null
    },
    {
        "uuid": "0573c24d59c791db0475020cabae984c",
        "title": "虞美人 翠阴融尽毵毵雪",
        "author": "王质",
        "content": "翠阴融尽毵毵雪。\n惨淡花明灭。\n嫩沙拂拂涨痕添。\n想见故溪、绿到草堂前。\n夕阳红透樱桃粒。\n掩映深沈碧。\n成都事事似江南。\n只是香衾、两处受春寒。",
        "dynasty": "宋",
        "collection_info": null
    },
    {
        "uuid": "379e48477f0452b59c20e648812f0ea3",
        "title": "临江仙 缥缈青宵云一握",
        "author": "王质",
        "content": "缥缈青宵云一握，太清群玉光中。\n钧天声里拂香风。\n紫皇低接手，稳步上层空。\n雀扇徐开鸾影转，日高舞动蛟龙。\n双瞻御座立昭容。\n回班趋复道，环佩响丁东。",
        "dynasty": "宋",
        "collection_info": null
    },
    {
        "uuid": "d64b4ac0ad6b92361a1dc08f51a4d058",
        "title": "临江仙 千顷翠围遮绿净",
        "author": "王质",
        "content": "千顷翠围遮绿净，菱花影落波中。\n看看红锦漾清风。\n此时催入觐，烟浪拍云空。\n伫见觚棱栖宝爵，旌旗全仗飞龙。\n赭黄一点现真容。\n御麻宣未毕，云镜上天东。",
        "dynasty": "宋",
        "collection_info": null
    },
    {
        "uuid": "aaebea90e5b2e9bddb19a2666e9c2e16",
        "title": "临江仙 曲水流觞修禊事",
        "author": "王质",
        "content": "曲水流觞修禊事，祓除洗净春愁。\n举尊再拜寿君侯。\n只今虚鼎足，好去作班头。\n自古相门还出相，春旗小驻南州。\n云孙将绍祖风流。\n他时如见忆，江汉一渔舟。",
        "dynasty": "宋",
        "collection_info": null
    },
    {
        "uuid": "0ecf4363915a644538f88adcd3ab52ad",
        "title": "临江仙 八字山头来较晚",
        "author": "王质",
        "content": "八字山头来较晚，彩云未散南楼。\n夕阳千丈映帘钩。\n君侯如欲老，江水莫教流。\n扇底清歌尘不动，胡床明月清秋。\n天浆为浪玉为舟。\n酒阑君便起。\n归去立班头。",
        "dynasty": "宋",
        "collection_info": null
    },
    {
        "uuid": "3d0be7cc684b44bab81e9675b3e8ed18",
        "title": "定风波 曲曲阑干曲曲池",
        "author": "王质",
        "content": "曲曲阑干曲曲池。\n万红缭绕锦相围。\n花到黄昏思欲睡。\n休睡。\n眼前都是好相知。\n银烛转添花转好，人在，花深深处更相宜。\n似此好花须爱惜。\n休惜。\n鬓边消得两三枝。",
        "dynasty": "宋",
        "collection_info": null
    },
    {
        "uuid": "8394f9ff6a80196c5ef9e9fab4ed74cf",
        "title": "定风波 问讯山东窦长卿",
        "author": "王质",
        "content": "问讯山东窦长卿。\n苍苍云外且垂纶。\n流水落花都莫问，等取，榆林沙月静边尘。\n江面不如杯面阔，卷起，五湖烟浪入清尊。\n醉倒投床君且睡，却怕，挑灯看剑忽伤神。",
        "dynasty": "宋",
        "collection_info": null
    },
    {
        "uuid": "1aad869bab5a7185290cf82f48dfb79c",
        "title": "定风波 白璧黄金爵上卿",
        "author": "王质",
        "content": "白璧黄金爵上卿。\n紫宸殿下拜丝纶。\n才出龙门开虎帐，但看，甲光如水夜如尘。\n古古今今男子事，摇动，芙蓉旗影入金尊。\n到得关河公事了，早去，白云堆里养精神。",
        "dynasty": "宋",
        "collection_info": null
    },
    {
        "uuid": "21bd6ab04fcdccd3ba8dc8e1f0fd4d2d",
        "title": "苏幕遮 水风轻",
        "author": "王质",
        "content": "水风轻，吹不皱。\n上下浮光，两镜光相就。\n云锦摇香吹散酒。\n细听清谈，玉屑津津嗽。\n明月前，斜阳后。\n竹露秋声，拂拂寒生袖。\n掇取湖山聊入手。\n紫阁黄扉，到了终须有。",
        "dynasty": "宋",
        "collection_info": null
    },
    {
        "uuid": "14efd3344c274dd727e0dfa084675046",
        "title": "苏幕遮 驿尘飞",
        "author": "王质",
        "content": "驿尘飞，天意紧。\n香雪芝封，犹带吴泥润。\n昨夜宝奁开玉镜。\n一点西风，便觉寒秋近。\n白苹洲，红蓼径。\n风露凄清，快促黄金镫。\n叠叠重重听好信。\n掷了碧油幢，更掷双堂印。",
        "dynasty": "宋",
        "collection_info": null
    },
    {
        "uuid": "d12a9a075895d3637b81155b3f5b106f",
        "title": "枢相宣抚虞公寿雅 汉清 其一",
        "author": "王质",
        "content": "汉水之清，其石粼粼。\n仁寿公来思，汉水则清。",
        "dynasty": "宋",
        "collection_info": null
    },
    {
        "uuid": "61d25a54e777a9fd7c251463fa255997",
        "title": "枢相宣抚虞公寿雅 汉清 其二",
        "author": "王质",
        "content": "汉水之浊，其洄澳澳。\n仁寿公往思，汉水则浊。",
        "dynasty": "宋",
        "collection_info": null
    },
    {
        "uuid": "825fdeb5385812a0416f953b16a77cc2",
        "title": "枢相宣抚虞公寿雅 汉清 其三",
        "author": "王质",
        "content": "农耰于野，不蹂一苗。\n贾驰于郊，不惊一毛。\n公在襄阳，民生逍遥。",
        "dynasty": "宋",
        "collection_info": null
    },
    {
        "uuid": "8c3e38403e2155a8c020517e0f83122a",
        "title": "枢相宣抚虞公寿雅 汉清 其四",
        "author": "王质",
        "content": "公来自东，襄民蹙蹙，止公毋西。",
        "dynasty": "宋",
        "collection_info": null
    },
    {
        "uuid": "ac3a34ee266d4baa3b2ae617bd4970bc",
        "title": "枢相宣抚虞公寿雅 汉清 其五",
        "author": "王质",
        "content": "公来自吴，襄民蹙蹙，止公毋蜀。",
        "dynasty": "宋",
        "collection_info": null
    },
    {
        "uuid": "a63cc9418fb2286b233969ea0d422337",
        "title": "枢相宣抚虞公寿雅 汉清 其六",
        "author": "王质",
        "content": "金我襄城，汤我汉江。\n春我之筐，秋我之箱。",
        "dynasty": "宋",
        "collection_info": null
    },
    {
        "uuid": "bb6f52352f70faad839bbe78e7db69c7",
        "title": "枢相宣抚虞公寿雅 汉清 其七",
        "author": "王质",
        "content": "我耄皤皤，公昔年之，而曷捐之。",
        "dynasty": "宋",
        "collection_info": null
    },
    {
        "uuid": "e7c9193b5cae05e98a789f4325acd81b",
        "title": "枢相宣抚虞公寿雅 汉清 其八",
        "author": "王质",
        "content": "我孩婴婴，公昔体之，而曷置之。",
        "dynasty": "宋",
        "collection_info": null
    },
    {
        "uuid": "e3a83cf1405db628f4cb62ecf7b3a378",
        "title": "枢相宣抚虞公寿雅 汉清 其九",
        "author": "王质",
        "content": "日月躞躞，勿黧公色。\n霜露烈烈，勿华公髮。",
        "dynasty": "宋",
        "collection_info": null
    },
    {
        "uuid": "8211f3329ad26bc0e313eb1b723cb778",
        "title": "枢相宣抚虞公寿雅 汉清 其一○",
        "author": "王质",
        "content": "公髮勿华，我生则遐。\n吁彼苍天，佑我皇家。",
        "dynasty": "宋",
        "collection_info": null
    },
    {
        "uuid": "60bf2da54b4132194201863e00b4ede4",
        "title": "枢相宣抚虞公寿雅 江舻 其一",
        "author": "王质",
        "content": "江之沄沄，舻之贲贲。\n敌之休休，震于昆崙。\n仁寿公一临，靡靡其倾。",
        "dynasty": "宋",
        "collection_info": null
    },
    {
        "uuid": "0590d00e5af92b96d8968f9e9b46e7e4",
        "title": "枢相宣抚虞公寿雅 江舻 其二",
        "author": "王质",
        "content": "江之洋洋，舻之扬扬。\n敌之煌煌，孔炽厥芒。\n仁寿公一嘘，萧萧其凉。",
        "dynasty": "宋",
        "collection_info": null
    },
    {
        "uuid": "9f4bec6c0bd82acee0894a0296d91947",
        "title": "枢相宣抚虞公寿雅 江舻 其三",
        "author": "王质",
        "content": "天子在宫，有恫悒悒。\n神主在庙，有震岌岌。\n暨我国人，以莫不惕。",
        "dynasty": "宋",
        "collection_info": null
    },
    {
        "uuid": "12bd3de1f3ad64faa0854ebb3369edef",
        "title": "枢相宣抚虞公寿雅 江舻 其四",
        "author": "王质",
        "content": "在宫雍雍，金石其音。\n在庙湛湛，虎兕其扃。\n暨我国人，以莫不宁。",
        "dynasty": "宋",
        "collection_info": null
    },
    {
        "uuid": "99f644b81c14b602fcd2d2f9a69bdf7e",
        "title": "枢相宣抚虞公寿雅 江舻 其五",
        "author": "王质",
        "content": "有庚之寅，维公其生。\n在巳之辛，维公其成。\n而有斯厄，而有斯人。\n匪天之私，伊宋之仁。",
        "dynasty": "宋",
        "collection_info": null
    },
    {
        "uuid": "9b32f5feb0c0d061743c9776be51c39d",
        "title": "枢相宣抚虞公寿雅 江舻 其六",
        "author": "王质",
        "content": "大江之滨，采石之津。\n波之沦沦，石之粼粼。\n谓公可堙，江则可尘。\n山之嵚嵚，隰之畇畇。\n谓公可磨，山则可簪。",
        "dynasty": "宋",
        "collection_info": null
    },
    {
        "uuid": "c969f7bd0af1c413c6329155c18421a5",
        "title": "故事三公皆黄阁作黄阁辞",
        "author": "王质",
        "content": "文章开紫垣，委耀照黄扉。\n崇雉抱高墉，长虹曳华榱。\n浮阑翼交楯，戟衣摇缥粉。\n石纹浪花碎，紫光射金鼎。\n珠𤪌明黼领，剑镖玉螭冷。\n槐香吹鬓影，相对青炯炯。",
        "dynasty": "宋",
        "collection_info": null
    },
    {
        "uuid": "3f3345a7eb1f32ff9ca4fa7899b63a2c",
        "title": "故事相国金印紫绶三公亦如之作金印辞",
        "author": "王质",
        "content": "宝篆结金纹，玉皇衣上云。\n飞驰双日月，开闭几干坤。\n灵夔挟辀吼，幰弩指幡首。\n绛霏密葱蒨，隠隠龟衔纽。\n祥文写天影，寿骨耸岳顶。\n莲巢秋风泠，甘守相国印。",
        "dynasty": "宋",
        "collection_info": null
    },
    {
        "uuid": "10f8b7752c1cab256ec18929d32244eb",
        "title": "永兴丞以皓雪鲜梅奇语见示戏占閒人浪辞酬之",
        "author": "王质",
        "content": "四海一山玉，切作冠巑岏。\n冠上戴明月，履下踏飞湍。\n肺肠裹林壑，表裏交珊珊。\n上界雪可饱，下土人希餐。\n三春镇长在，九夏何曾残。\n大千薝卜林，巨万梅花团。\n花惟白皓皓，巾自乌漫漫。\n纯玉龙争飞，杂玉龙皆蟠。\n千丈亭不历，九尺庵随看。\n摩云起高崖，运斤吾能刊。\n书空结奇字，擘镜谁能观。\n须弥有数尽，此兴无时阑。",
        "dynasty": "宋",
        "collection_info": null
    },
    {
        "uuid": "efa118172e153f6018caaa1046d88b6a",
        "title": "闻雁",
        "author": "王质",
        "content": "我性爱风竹，历耳如筦弦。\n两日偶不闻，但见青摩烟。\n半夜意展转，时闻雁翩翩。\n未能叫云月，而我独不眠。\n抱被夜徙榻，空堂秋山连。\n亦有鸥鹭栖，历历鸣更传。\n为汝饮一杯，问汝以一言。\n不居芦苇中，乃巢苍翠巅。\n萧萧西风多，一等菰蒲寒。\n远来有相伴，汝等岂不贤。\n不觉点急急，难通意惓惓。\n振翼忽飞去，江湖水连天。",
        "dynasty": "宋",
        "collection_info": null
    },
    {
        "uuid": "4f1265ea8ec1334dabc7c414834a8cd6",
        "title": "荷柳松竹赠答 仆赠荷",
        "author": "王质",
        "content": "仆赠荷，吾友清阴多。\n为我生凉飙，寒辉相荡摩。\n姑徐徐，勿急急，欹尔绿玉盘，倾尔白玉粒。",
        "dynasty": "宋",
        "collection_info": null
    },
    {
        "uuid": "a4888b1b48e68f9cd367d293792fac31",
        "title": "荷柳松竹赠答 荷逊柳",
        "author": "王质",
        "content": "荷逊柳，短茁非修茎。\n焉如子妙密，腾起敷层阴。\n明月上，子勿障，主欲务遐观，清宇任昭旷。",
        "dynasty": "宋",
        "collection_info": null
    },
    {
        "uuid": "391e527ac65d65f76b03b8026d8c6090",
        "title": "荷柳松竹赠答 柳逊竹",
        "author": "王质",
        "content": "柳逊竹，弱植短奇节。\n戛玉仍铿金，难攀子清绝。\n主睡酣，毋惊醒，迟主江湖归，相与献清影。",
        "dynasty": "宋",
        "collection_info": null
    },
    {
        "uuid": "8c42353982b4ed9f4407939b928b244c",
        "title": "荷柳松竹赠答 竹逊松",
        "author": "王质",
        "content": "竹逊松，古气摩空缠。\n铁石作风骨，可以班主贤。\n虚空中，走河海，主不好世音，子盍宏天籁。",
        "dynasty": "宋",
        "collection_info": null
    },
    {
        "uuid": "89d44c3b62823fb49784e00528443973",
        "title": "荷柳松竹赠答 松答仆",
        "author": "王质",
        "content": "松答仆，奉主愿尽心。\n护以虬龙威，娱以金玉音。\n作炎夏，作凛秋，愿主爱玉体，五夜增轻裘。",
        "dynasty": "宋",
        "collection_info": null
    },
    {
        "uuid": "d473bd6fee4cd5887b63a592fe4314b7",
        "title": "和张晋彦",
        "author": "王质",
        "content": "白草蒙荒烟，江南似江北。\n游子无故乡，去住总为客。\n平生不如意，江阔见面窄。\n相逢酒一杯，意气感知识。",
        "dynasty": "宋",
        "collection_info": null
    },
    {
        "uuid": "c9995742b093f52f5eaa131abae9640f",
        "title": "和郭从范二首  其一",
        "author": "王质",
        "content": "羽檄传岁月，走马不当疾。\n我家在江南，时节阻会集。\n东皋冗不治，杜老趣归急。\n何时秉犁锄，夜翻陇头湿。",
        "dynasty": "宋",
        "collection_info": null
    },
    {
        "uuid": "b370af47c38289218dad3a92308240d9",
        "title": "和郭从范二首  其二",
        "author": "王质",
        "content": "萱草摇清风。\n榴英焰方午。\n新燕披紫茸，低昂子随母。\n暄寒换时节，浓疎变庭树。\n杜老痴不归，空怜小儿女。",
        "dynasty": "宋",
        "collection_info": null
    },
    {
        "uuid": "18aa42696b51586a9cbad8744f8e296e",
        "title": "初春",
        "author": "王质",
        "content": "痴云漠漠低压屋，雨意垂垂筛似粟。\n半夜春声到幽竹，方槽溜溜泻寒玉。\n梦破檐牙声未干，开门山色青攒攒。\n东君放步到篱脚，桃李稍稍敷春妍。\n既雨即晴应更好，将及清明藉芳草。\n庙堂老手调阴阳，故应随意为雨晹。",
        "dynasty": "宋",
        "collection_info": null
    },
    {
        "uuid": "69c0270628a2cfc46f4fe6eb5e810e5c",
        "title": "留别陈阜卿",
        "author": "王质",
        "content": "巍巍堂堂陈豫章，身长五尺名八方。\n千钧宝鼎荐禘尝，百围大木宜宫堂。\n乃者从之在建康，抉云望见奎娄张。\n一言拓我万里疆，眇视六合挥八荒。\n震雳雷电飞清霜，羣灵错漠无晶光。\n天驷超逸奔绝缰，搀抢敛旗雕赤芒。\n鸿鹄之上日月旁，翩翩孤影摇苍茫。\n大儿太史公子长，小儿元和韩侍郎。\n夔龙稷契伊傅姜，青天白日雁成行。\n眈眈我负千钟囊，置在公前一鍼铓。\n东齐南楚服晋强，而况胡沈梁江黄。\n今我不乐思还乡，石头渡口呼归航。\n不独别离多慨慷，时事关心神转伤。\n一为公歌臣马良，黄尘蔽人声不扬。\n公何时乎归庙廊，土囊风怒于菟骧。\n焕发海藏龙宫藏，满朝桂朮参芝香。\n三湔三衅我冠裳，隻轮小车两仆将。\n不然扁舟下潇湘，参差孤起横沧浪。\n復欲淮南耕战场，傍锄春草卧斜阳。\n惠山树石极葱苍，傥来相对高僧房。",
        "dynasty": "宋",
        "collection_info": null
    },
    {
        "uuid": "065428373d7656ae561c4e7e4837108d",
        "title": "送赵希郮",
        "author": "王质",
        "content": "集英殿下识乃翁，遗爱楼前又识侬。\n参差两纪短一载，伏想鬓髮秋蓬蓬。\n道阻且修不可见，何喜老兄相会逢。\n老兄颜色清而丰，娟娟秋水开芙蓉。\n铁瓮城头拭硎刃，晚榜咫尺春旗红。\n觚棱金爵面成背，半帆楚月迎淮风。\n相思江西子王子，寻盟来与白鸥同。\n江莎浓澹俄一再，庾楼却倚庐山峰。\n吾宗乃有此豚犬，掩鼻急趋风露中。\n老兄久厌臭来逐，是行不復尘相蒙。\n亦欲柁牙把船尾，琵琶洲上携手吟青枫。",
        "dynasty": "宋",
        "collection_info": null
    },
    {
        "uuid": "9d3b432325b6250326614ed4e7b4f6ce",
        "title": "陪林守游南湖月下歌",
        "author": "王质",
        "content": "紫霄峰头云破涌明月，翠华洞裏烟冷生清风。\n水光上下相映碧，小舟飞入玻瓈中。\n荷露白凝珠，蓼花红缀米。\n沈沈水晶宫，金波几千里。\n君不见风流太守醉似泥，倒着接䍦骑马归。\n南湖风月君不知，问君何似高阳池。\n翡翠杓，金叵罗，劝君一杯酒，听我南湖歌。\n清风明月万古长如此，有酒不乐将奈何。",
        "dynasty": "宋",
        "collection_info": null
    },
    {
        "uuid": "babde99556ca5c67b4cf61fb30453cfd",
        "title": "和袁丞海棠",
        "author": "王质",
        "content": "海棠不入草堂手，雪堂乃与同春风。\n草堂雪堂各千载，唐朝宋朝无两红。\n露霏风袅非人为，夜染朝酣自化工。\n大洋之内烟蒙蒙，不似周公礼乐中。",
        "dynasty": "宋",
        "collection_info": null
    },
    {
        "uuid": "06f7650adc97c9c48737833a1e848e35",
        "title": "墨梅",
        "author": "王质",
        "content": "贵简不贵繁，妙在有无间。\n满眼寻不见，约略见纤纤。\n贵老不贵稚，妙在荣枯际。\n芳态减初年，其中寓幽意。\n贵瘠不贵肥，愈瘦愈清奇。\n瘦到无何有，政好翫空枝。\n贵含不贵开，风度韬胚胎。\n游蜂啅不得，乃始抱全才。\n宜在幽且邃，终日无人至。\n水绕山重重，隔树令人嚏。\n宜在平且阔，大江惊涛泼。\n泼上稍连颠，半蓦忽衝脱。\n宜夜不宜昼，更宜月波溜。\n崖浄涧淙淙，渔子推篷嗅。\n宜阴不宜晴，更宜雪花凝。\n五七点未足，封枝要全扃。\n宜与竹相邻，白白参青青。\n所恨花无音，间借竹为声。\n宜与松相伴，扶疎交凌乱。\n松香粗则粗，亦能佐一半。\n其鸟宜翠羽，否则碧蒿侣。\n山雀仍山鸦，速去切勿驻。\n其人宜野僧，否则閒道民。\n宜疎绮纨客，公子共王孙。\n吾非僧，又非道。\n两眼贮五湖，两肩负三岛。\n相烦健笔凌风扫，梅子王子成二老。",
        "dynasty": "宋",
        "collection_info": null
    },
    {
        "uuid": "e5704dab73b5eb337ed6878e6caf1ea7",
        "title": "龙珠吟",
        "author": "王质",
        "content": "蛇有黄，鸡有锦，蚌有珠，鱼有枕。\n万物随身各怀宝，惟龙抱负超覆帱。\n臆之上，颔之下。\n声灵气焰焯光辉，威力神通宏变化。\n小径寸，大围尺。\n口中皎月戏吐吞，掌上流星恣抛掷。\n存此珠，千年万年鳞不枯。\n亡此珠，一蝼一蚁血可濡。\n有水即珠荣，无水即珠悴。\n有云即珠腾，无云即珠坠。\n太阳真火力能铄，飞天夜叉势能制。\n所以多潜岩壑睡，功成行满自在飞，天旋地转皆由之。\n如人贤愚有九品，如人贵贱有十威。\n三尺乌，勿能啄，大力鬼，弗能搏。\n开通万类总圆明，照耀十方齐廓落。\n珠正有，珠忽无。\n犹存一念着吝惜，即入三界缠空虚。\n丹霞烧佛独玩珠，关南打鼓喜获珠。\n韶山心珠本无色，大海龙珠同一如。\n干六爻，龙六变，潜见跃飞以次升，飞上九天须一转。\n亢有悔，在上九，见无首，在用九。\n藏威在首不在身，若到无时竟何有。\n祇园佛，阙里翁。\n下土虽分两圣域，上天同是一真龙。",
        "dynasty": "宋",
        "collection_info": null
    },
    {
        "uuid": "2ee1dbe5c87e2ec73b5ef58787e978c2",
        "title": "起伏龙行呈张元亮",
        "author": "王质",
        "content": "使君寸丹通九渊，冷彻龙胆惊不眠。\n掣关稽首玉帝前，青霓影裏一粲鲜。\n羣龙下走如奔泉，电旗掀舞雷车旋。\n怒蛟腾起缠阴涎，四海五湖归一髯。\n黄尘白沙飞满川，顷刻变作声潺湲。\n何人此手有此拳，敛散风雨麾云烟。\n一州千里十万廛，翻覆歉岁为丰年。\n云花缭绕金连钱，使君倚鞚将朝天。\n千珠万玉倾箱圆，夕阳扪腹秋风边。\n此时可怀不可瞻，何不留取黄金鞭。",
        "dynasty": "宋",
        "collection_info": null
    },
    {
        "uuid": "24c407c3b133cb13ac7bf9e1afe5934d",
        "title": "异蛇",
        "author": "王质",
        "content": "非蛟非龙奚为耶，杳霭是蛇或非蛇。\n躯如三丈中庐栋，声如二尺单夫车。\n汹涌西来復南去，激碎满川波浪花。\n尔等陆产殊水产，亦有水产非其家。\n平生康庄在菅莽，胡乃出没同鱼虾。\n无何变化不俄顷，野鸭凌乱扬风沙。\n向来鳞甲渺烟雾，但见浦溆连蒹葭。\n立凭石树踏莎草，堤前堤后听虾蟆。\n南山之趾西湖腹，是日有物横空拏。\n一爪二角色纯黑，乱云奔走相谽谺。\n得非此物即此蛇，是否恍惚空喧譁。\n虹腰余飞雨脚断，夕阳半阁西山斜。",
        "dynasty": "宋",
        "collection_info": null
    },
    {
        "uuid": "eb401597fd2dd8cc92aaeeb345f13e17",
        "title": "登张安国右司官舍后阁",
        "author": "王质",
        "content": "东风吹尘暗城郭，一见吴山增眼明。\n文人笔力转嵩华，坐抚吴山毫髮轻。\n向来妩媚玉局老，对公谈罢犹纵横。\n参差万象罗双目，奔走文场供约束。\n东家粱肉西丝竹，却与青山作僮仆。",
        "dynasty": "宋",
        "collection_info": null
    },
    {
        "uuid": "ce579e59767a79551ffe1b1617a34ca1",
        "title": "和游子明效李长吉体二首  其一",
        "author": "王质",
        "content": "江枫摇落秋吹清，吴波夜澄孤桨横。\n白苹花老浪纹浅，的皪背荷双鹭明。\n烟屿云岑楚江远，三更梦归五更返。\n斜阳影外远山稠，千里不遮南望眼。",
        "dynasty": "宋",
        "collection_info": null
    },
    {
        "uuid": "38260b04d7a233854b99aa2e2f6a7d9c",
        "title": "和游子明效李长吉体二首  其二",
        "author": "王质",
        "content": "树顶参差山髻青，漫漫秋浦无人行。\n征衫尘土老岁月，梧桐秋风桃李春。\n水寒露冷蒹葭湿，属玉横江孤影直。\n波纹摇尽九秋香，菱叶团圆水花碧。",
        "dynasty": "宋",
        "collection_info": null
    },
    {
        "uuid": "f052b32b3226d8388f4a3f1e21b10c6d",
        "title": "听谭师弹琴",
        "author": "王质",
        "content": "君不能百步洪中裂横竹，一声吹入秋天绿。\n巨鱼鼓舞碎明珠，白浪轩昂动浮玉。\n又不能多景楼上吹飞鸿，哀絃欲断沧浪风。\n徘徊舟子驻不进，江妃出听烟溟蒙。\n不知何处得此熏风琴，元龙六尺含苍云。\n恐是峄山孤峰绝顶上，万岁不老之寒根。\n道人两手提天机，中有妙法无人知。\n风颠雨急倏来往，雨收风定游丝飞。\n欲下不下窥鱼鸥，忽前忽后回波舟。\n恍惚浮云捲天宇，错落万点飞星流。\n世间万法总非真，况此假合非天成。\n匣琴不出手无声，袖手不弹琴不鸣。\n此琴此手两无与，问君广陵贺若从何去。\n王子有琴谁復传，无徽无轸亦无絃。\n若人解得非耳听，为君试作无手弹。",
        "dynasty": "宋",
        "collection_info": null
    },
    {
        "uuid": "057b3d28ea34fc8d3ea80373126af600",
        "title": "题观政池桥",
        "author": "王质",
        "content": "西彻秦川东剑关，十有六州无间言。\n威声浩荡流东南，与大江水同发源。\n节麾毵毵绣衣鲜，刚风吹上九天门。\n手从瑶宫掇明月，贮在官池水不浑。\n菱叶荷花浄晼晚，舂锄属玉来频烦。\n冷光烈烈射地骨，魑魅辟易声烦冤。\n牛腰抱去鳬行速，来瞰皎洁听潺湲。\n玉龙蟠底抱奇宝，獠奴试可呼昆崙。\n洞庭青草似天阔，滟滪瞿唐如马奔。\n不如我池有幽致，宝奁平开秋露洗。\n高人未到已神融，俗客若来应颡泚。",
        "dynasty": "宋",
        "collection_info": null
    },
    {
        "uuid": "4aba6b6023eecd0af1a8ab9ba5630251",
        "title": "游杨氏园",
        "author": "王质",
        "content": "幽芳秀阴似琅琊，三四牛鸣通浣花。\n少陵醉卧元不死，强请起来殊更佳。\n向来娟娟隔秋水，谁与为期同在此。\n德星分野到杨家，亦有致然非偶尔。\n萧萧骚骚诗韵寒，腷腷膊膊棋声干。\n澎澎湃湃酒波卷，便便旋旋茶眼翻。\n是日成都极炎热，此堂阴风下浓雪。\n谈端天地不支吾，笔下龙蛇争撇挒。\n所恨江南在天末，隔天鸿雁难同飞。\n彭蠡洞庭隔烟水，他日岂不怀此时。\n他日安得如此时，杨家壁上更重题。",
        "dynasty": "宋",
        "collection_info": null
    },
    {
        "uuid": "f357a5b010132f482903597b45cd1278",
        "title": "赠沈文伯",
        "author": "王质",
        "content": "沈公顶踵皆诗书，如大国楚吞江湖。\n平生琼瑰三万斛，化作木铁来侵肤。\n霜台柏叶夜惊耳，大庾梅香春染裾。\n世间万法等一观，宁知忧患非欢娱。\n三贤堂上一杯酒，风流未减承明庐。\n两星荧煌耀南海，化州老沈儋州苏。\n知公久闲谈笑口，忍啄三尺不敢吁。\n孟公故是大度士，岂受谫谫繁文拘。\n一朝青天返白日，冰山转眼成空虚。\n秋鹰下鞲马脱辔，逸气凛凛横天衢。\n蛮烟不折壮士节，诗卷已作牛腰粗。\n贝宫瑶胎贯月魄，仙掌露华沈玉壶。\n酒酣妙语一咀嚼，舌根沆瀣如醍醐。\n归来清梦渺江海，波涛一叶凌菰蒲。\n十年故纸倦翻覆，见此喜气生眉鬚。\n何当杖履奉君子，看公快扫青松腴。",
        "dynasty": "宋",
        "collection_info": null
    },
    {
        "uuid": "05f0ee8918299f58f9244831b570205f",
        "title": "復和前韵",
        "author": "王质",
        "content": "小窗厌读牛毛书，径思一苇航江湖。\n英英山色着眉宇，炯炯波光明髮肤。\n清风蓑笠明月棹，为我洗濯尘埃裾。\n功名暂寄痴儿手，烟云且与閒人娱。\n浴鳬飞鹭总相识，近水远山俱可庐。\n东游会稽略沧海，西跨震泽窥姑苏。\n小官趋事苦奔走，大官忧国多嗟吁。\n幸今未挂衣冠籍，浮家泛宅谁能拘。\n天朝多士森列宿，氐房奎壁牛女虚。\n如公第一等人物，故应策辔飞云衢。\n得印安用如斗大，握笔会使如椽粗。\n玉堂静夜掣铃索，卧听宫点鸣铜壶。\n日閒剖茗碎鸾凤，霜清把酒倾醍醐。\n记取江南子王子，溪边共立春风蒲。\n及今未趋紫宸列，尚容时挽张公鬚。\n奚奴剩背古锦囊，与公痛咀溪山腴。",
        "dynasty": "宋",
        "collection_info": null
    },
    {
        "uuid": "38086be3e8c96a0489b0f75a2e457bd0",
        "title": "又次韵",
        "author": "王质",
        "content": "眼前事事皆可书，秋叶满江烟满湖。\n霜风细织红锦幄，露菊洗出黄金肤。\n山南山北蹑飞径，步步藤梢牵客裾。\n褰裳飞下蒹葭浦，纷纷鸥鸟来相娱。\n渔火深明隔桥浦，炊烟出没临溪庐。\n溪山洗断鸳鸯梦，犀篦不忆钱塘苏。\n百年日月走双毂，万古兴亡同一吁。\n角鹰肯恋绣鞲稳，野马不受金羁拘。\n功名贵富两安用，乌有先生并子虚。\n不图操笔赋清庙，但思击壤赓康衢。\n何时再踏故山麓，芭蕉长大桤栽粗。\n夜畴娟娟湿翻露，春林聒聒听提壶。\n鱼肥不用去熊掌，酒浊正是胜醍醐。\n一区春雨熟瓜芋，半溪秋水繁菰蒲。\n侯门亦復怜稚子，下状不敢劳长鬚。\n吾生一饱足已矣，岂復过意求膏腴。",
        "dynasty": "宋",
        "collection_info": null
    },
    {
        "uuid": "d65c64202586cc73fffcdb926d8dfc54",
        "title": "赠戴渔",
        "author": "王质",
        "content": "李氏小房何必庐，颜氏心斋自有书。\n吾衰久矣不復梦，子归求之师有余。\n千春杏花开阙里，万代风声吟舞雩。\n静听犹闻唤回也，惊起不觉呼参乎。\n茫茫空裏撮不得，历历箇中殊不疎。\n一点外皆閒事业，三声中有大工夫。\n莫欺山东老王质，拨醒江南穷戴渔。\n若逢有眼但举似，漫敲此骨真何如。\n能于灵府钻三寸，敢许孟门增一徒。\n清风各自在何处，明月相看元不孤。\n他还见汝不见汝，定是故吾非故吾。",
        "dynasty": "宋",
        "collection_info": null
    },
    {
        "uuid": "fc6af429fb7146fae2b9c76fb867ec0f",
        "title": "用和游次公韵赠慧琏",
        "author": "王质",
        "content": "行到山深山愈青，山青水青青照人。\n水光易昼而难夜，山态虽秋而亦春。\n鱼窠在水不知湿，鸟翮凭空能自直。\n霞绮横飞总是红，浪花纔起浑无碧。",
        "dynasty": "宋",
        "collection_info": null
    },
    {
        "uuid": "7fd5cf685e3b5a6325fe8fb14612c4be",
        "title": "再和示琏",
        "author": "王质",
        "content": "秋林秋叶无全青，手先把者山中人。\n不独秋风早来到，寒食清明随立春。\n倒飞斜日光不湿，吹断长虹影皆直。\n娟妙全存惨淡中，一寸不如一分碧。",
        "dynasty": "宋",
        "collection_info": null
    },
    {
        "uuid": "233790123e821fad3bbe930163fa5626",
        "title": "倦绣图",
        "author": "王质",
        "content": "短屏小鸭眠枯苇，徘徊略住西风指。\n佳人手閒心不閒，肠断吴江烟水寒。\n凄凄空庭晚苔湿，冷篆青烟半丝直。\n卷帘寂寞满天秋，惟见孤楠一株碧。",
        "dynasty": "宋",
        "collection_info": null
    },
    {
        "uuid": "4c4ebe32e3a53ce9b99e611c25c96b90",
        "title": "送罗君",
        "author": "王质",
        "content": "举首黄龙山色青，琤琤干叶坠寒林。\n门首平塘泊鸥鹭，吾与若曹都眼明。\n海会幽铭掩清汉，云岩丰碑掣奔电。\n一瓯花乳一炉烟，投地起来俱不见。",
        "dynasty": "宋",
        "collection_info": null
    },
    {
        "uuid": "81675bd54f8813b96ccb0b5317d8b54f",
        "title": "送张监税归去来歌",
        "author": "王质",
        "content": "君不见义熙元年陶彭泽，偶缠秃绶称长官，俄扬轻舟作归客。\n萧萧五十年，衮衮八十日。\n县令虽为百里君，不似斜川临流玩泉石。\n公田虽收半顷税，不似东皋种禾满阡陌。\n后园之柳为我贮清阴，东篱之菊为我发佳色。\n浊醪妙理汝不知，素琴真趣吾能识。\n陶隠君，张公子。\n千二百年同一轨，丈夫意气当如此。\n亦不挂冠神武门，亦不还笏蓬莱陛。\n尽展平生履历书，凌乱云烟飞满纸。\n归去来，归去来，二君觉处真奇哉。\n孔宾半夜呼将去，李愿终身唤不回。\n子休矣，子休矣，取舍行藏都在己，一往一来聊尔耳。\n人生起灭半天云，世事浮沉一江水。\n腰间带，不须束，头上巾，还可漉。\n南山荷锄夕露晞，北窗支枕凉风足。\n酒具遮留栗里墟，篮舆轻适庐山隅。\n行将过，且踌躇。\n溪山云月无今古，试访渊明旧隠居。",
        "dynasty": "宋",
        "collection_info": null
    },
    {
        "uuid": "217bc63c449a02ef4d8a9133d52f32bf",
        "title": "送赵师耳",
        "author": "王质",
        "content": "东风吹了落花天，芍药酴醿晚更妍。\n典衣换酒正吾事，不辞颠倒春风前。\n胡为便作轻离别，再拜忽成千里隔。\n东君怜我太萧条，啼损黄鹂留不得。\n我欲拖筇随马尾，饱看庐陵好山水。\n自怜憔悴缚江干，去住未能随意耳。",
        "dynasty": "宋",
        "collection_info": null
    },
    {
        "uuid": "24343f5b5b169ddba9b5a78cc54cdb4f",
        "title": "赠黄君",
        "author": "王质",
        "content": "君见雪山谭晦庵，晦庵南北隔山川。\n有命归来如二老，不然隠去自三贤。\n晦庵今年登五十，鬓华未改目光力。\n徘徊吴楚已多年，晦庵不急苍生急。\n君行车马衣冠衢，亦有晦庵相似无。\n君臣庆会第一格，晦庵何日何时须。\n横渠虽没尚可作，平生此事喜商略。\n君当长跪问横渠，子细平章句教错。\n大江朔风多涌波，上江下江且婆娑。\n古时贤士一时有，奈此庚辛甲乙何。",
        "dynasty": "宋",
        "collection_info": null
    },
    {
        "uuid": "8a09f24e9d3c1e46c31472c8886a093f",
        "title": "寄题陆务观渔隠",
        "author": "王质",
        "content": "渔隠渔隠在何方，海门潮白江沙黄。\n吾尝袖手江之旁，西兴草树烟苍苍。\n欲往从之道阻长，波涛澎湃不敢航。\n仰观河汉翔鹔鹴，安得与之俱颉颃。\n得非兰亭会诸王，清湍茂竹联崇冈。\n无乃镜湖留知章，兰蘅风露生寒凉。\n不然此地何铿锵，宿昔名胜沈光芒。\n俟今焜耀名方昌，恨不登时到侯乡。\n循墙三匝徐升堂，观山观水观松篁。\n以及鱼鸟同徜徉，而俟南益仍西凉。\n青霄空阔横参商，无繇交臂咨其详。\n鸿雁同天不同行，爱而不见魂飞扬。\n梦从县圃周扶桑，逢迎跪揖如平常。\n齿牙砰磕摇风霜，秦汉魏晋周隋唐。\n江河滚滚倾兴亡，指画所隠声琅琅。\n欢喜奇特不可当，继以惊愕怀慞惶。\n倏忽烟雾轻腾骧，径跨越峤超吴泷。\n秦碑禹穴稽山阳，隠约中有神仙庄。\n申椒菌桂连沙棠，江蓠薜芷多同芳。\n春风澹沲秋风香，木兰冠佩芙蓉裳。\n杉烟竹月无时荒，白蒲青荇春悠扬。\n秀似黄家双井塘，雄如苏老峨嵋江。\n冰壶雪瓮涵瑶浆，梦回空阔嘹天篁。\n缥缈羽客搴云纕，清都飞露寒侵肠。\n涕唾尘窟掀翻床，俟其与世毋相忘。\n且为清明开吉祥，苍生环堵栖平康。\n是时桐渚寻严光，否则孺缨濯沧浪。\n不然楚竹然清湘，下乃汀花静鸣榔。\n间骑麒麟翳凤凰，玉京羣帝参翱翔。\n吾在风埃渺相望，大千世界空茫茫。",
        "dynasty": "宋",
        "collection_info": null
    },
    {
        "uuid": "8c0d54fe5ce160219664df45ea68a7fa",
        "title": "赠杨溥",
        "author": "王质",
        "content": "丰城何以多英贤，老杜曩有浮云篇。\n名季友者天下传，与吾偕出缑山仙。\n豫章尚有丰碑坚，万古千秋不敢镌。\n却距季友五百年，星辰不灭同其躔。\n致君逸气常蹁跹，风后力牧参吾前。\n往往剑气腾衝天，季者太阿仲龙泉。\n斗牛河汉光相鲜，雷焕安得知其然。\n西山北岩埋苍烟，不及华阴玉井连。\n延津双虬终蜿蜒，恨我不识张茂先。\n精神胡为暗式干，溥也疎骨粗缯缠。\n叩门剥啄音清圆，询之与我生相联。\n同在丰城南北廛，五行七曜难拘挛。\n瑶环沈隠尘埃边，高谈雄辩波潺湲。\n偻身缩手不敢揎，扬徐李吕纷兰荃。\n云溪独造珞琭渊，此曹可收不可捐。\n康庄固有英豪潜，溥也可惜真酸寒。\n沙头静鹭清联拳，松梢野鹤飘孤搴。\n合在林壑栖空禅，否则江湖烟雨舷，二者汝亦难当焉。\n斗米三钱汝万钱，菜根堕叶如凝羶。\n他时六版无两肩，枯芦半席汝亦悭。\n我亦自笑骨迍邅，有时挥麈敲哀弦。\n汝谈我命五者全，略与庚午相周旋。\n我忽大笑汝失言，鱼水若得庚午权，岂肯草草为江南。\n功成名遂飞翩翩，不作子房作仲连。\n泽州叔宝令人怜，长跪告别趋吴船。\n无缾无钵何论毡，觚棱金镜射玉璇。\n有见问者勿面谩，但实告之灰不然。\n别有一路非人寰，王癫来处从溪癫。\n狐踪不入象王圈，馿乳难霑狮子涎。\n临济饱受黄檗鞭，三鞭跃上层霄颠。\n一喝一踏成平原，后来三杰勤演端。\n佛日霹雳天关三，足摇馿儿八角盘。\n驾雷驱电驰奔湍，明月堂中一觉眠。\n何时法鼓声阗阗，今其去兮风方颠。\n大江茫茫雪满川，莼鲈兴尽撑西帆。\n倘欲见我江淮堧，不在庐山则祖山。",
        "dynasty": "宋",
        "collection_info": null
    },
    {
        "uuid": "b52632114d0e90ff4c89eb81d69650bb",
        "title": "送施丙卿",
        "author": "王质",
        "content": "嗣宗仲容天下无，施家更与阮家殊。\n舍人骑星上天衢，令君抱云守仙都。\n氐房奎壁牛女虚，岂肯使人清晖孤。\n舍人桃李将吹嘘，青青白白并朱朱。\n子昔绿水敷红蕖，速谢香火归诸胥。\n元丰欧阳元佑苏，黄晁张秦皆其徒。\n子所标准前规摹，策勋岂不真良图。\n甘王楼下百日余，展尽胸襟渺江湖。\n今年大燎然洪炉，独此冰玉涵秋菰。\n玉山玉水清而腴，山南山北多仙庐。\n居仁宝玦敲珊瑚，吉甫金椀倾醍醐。\n山东文豪尹大夫，银河赤岸通方壶。\n三山仙伯飘飘俱，端明殿老争抟扶。\n子乃奔轶攀其鬚，明月在天不可呼。\n掇拾堕黑云模糊，三台北斗韩尚书。\n芙蓉旌旗驻飞车，低挽凤凰追鲸鱼。\n高搴麒麟起玉除，定不遗子鲛人珠。\n宜春宣曲骖皇舆，尚书许我能起予。\n飞黄一向抛蟾蜍，不识尊意今何如。\n四十有六垂桑榆，西湖寒雪参清娱。\n飞琼砰磕波文粗，卓玉棱嶒山骨癯。\n尚书尚书切勿疎，我久寂历西山隅。\n尚书击鼓羣龙趋，我岂不解吹笙竽。\n青枫红叶秋风初，风声猎猎摇江蒲，矫首河汉且长吁。",
        "dynasty": "宋",
        "collection_info": null
    },
    {
        "uuid": "b282eab647153400060e6f87b4a76955",
        "title": "与张安国围棋胜者命题负者赋诗作藤枕歌",
        "author": "王质",
        "content": "平生屈盘在空谷，高韵清修疎节目。\n上凌幽岩冠松顶，下入寒溪扪石足。\n观君眉宇含风霜，岂肯展转蛾眉床=。\n西斋一榻浄如水，何如与我同卧起。\n客子倦游思故乡，归心往来鸥鹭行。\n梦中山川不识路，凭君推挽过西江。",
        "dynasty": "宋",
        "collection_info": null
    },
    {
        "uuid": "b70726f0b3adac312e872199010198c7",
        "title": "竹夫人歌",
        "author": "王质",
        "content": "君不见黄金屋裏贮阿娇，咳唾随风飞九霄。\n宠极妬深恩爱绝，长门毕竟成萧条。\n又不见明妃千载居深苑，年年不识春风面。\n一朝上马出君门，万里关山紫台远。\n来来去去春空丝，鶑鶑燕燕能几时。\n百年不办专房计，万事翻覆仍难期。\n岂如道人青奴元不恶，金蚕玉燕慵梳掠。\n眼眼相看似有情，谁念佳人翠袖薄。\n迢迢良夜款相亲，玉窗冰簟梦无尘。\n西风索索暂别去，一岁一回重见君。\n重见君，犹胜姮娥不嫁人。",
        "dynasty": "宋",
        "collection_info": null
    },
    {
        "uuid": "317386aadfa2c00c0758234f080fe157",
        "title": "送空上人归育王",
        "author": "王质",
        "content": "生涯挑上古藤梢，归心飞渡鄞江潮。\n长安贵人足官府，不似育王山色高。\n山前山后松风岑，一衲无尘双蹻轻。\n月寒濯足半溪玉，日浄穿林两袖云。\n吾生浪走踰千里，天涯踏破青鞋底。\n谁令插脚堕红尘，只恐愈深收不起。\n千载此山端有期，翩翩清梦随君飞。\n他年拄杖叩泉石，莫认此翁作生客。",
        "dynasty": "宋",
        "collection_info": null
    },
    {
        "uuid": "fcc1dc298dd92b4d5dbac736362198bc",
        "title": "赠僧师能",
        "author": "王质",
        "content": "稽首十方大医王，乞我太素灵枢方。\n无朱无墨无文章，不用桂朮参芝香。\n亦非山泽川原良，非丸非散仍非汤。\n勺撮铢两何能量，寻源不出羲农黄。\n岐伯伊叟无交相，而况韩孟陈吴杨。\n一切灵府常含光，不属心脾肝胆肠。\n倏忽六猴窥六窗，心花撩乱空飘扬。\n三界六趣横颠狂，六交十习纷踉蹡。\n中此疾者何茫茫，尔出何策能相当。\n此魔跋扈真强梁，汗流卢扁走且僵，眼乱孙陶惊而跄。\n温寒燥湿翻阴阳，君臣佐使徒慞惶。\n我发刀匕非寻常，应证取效无参商。\n临济一击雷横撞，德山一喝龙腾骧。\n荒郊解使枯骨强，龙盘虎绕嬉迷藏。\n明月堂中启秘囊，一服甘露玻璃浆，大千世界都清凉。\n此药亟嚥不必尝，一粒中裹千金刚。\n炮爁炙煿谁精详，听取露柱声琅琅。\n西泝江汉浮潇湘，呼将石人撑铁航。\n药囊抛向江中央，长风落日云苍苍。",
        "dynasty": "宋",
        "collection_info": null
    },
    {
        "uuid": "f8a591b7c3c3c9f1e5e95949a295453a",
        "title": "赠南道人",
        "author": "王质",
        "content": "露水班白未全白，长江大湖喜为客。\n西风渐少北风多，脚底路声行格格。\n一袍两蹻都无余，腰间一二三葫芦。\n生涯如此祇如此，如此如此无他须。\n红黄瀰漫杂奔走，观旁亦有可人否。\n公卿将相总不问，蓑衣铁拐岂无有。\n青山绿水逢迎时，亟来相报令吾知。\n戴起一顶青蒻笠，拖将七尺紫藤枝。\n因缘渺茫多阻隔，斯人吾前亦不识。\n且吞溪玉濯心神，更揽月轮摩眼力。\n摩到无明醉梦醒，挹袖拍肩须有人。",
        "dynasty": "宋",
        "collection_info": null
    },
    {
        "uuid": "6b0a7a1ebe04ddd41e355df2a7f23dad",
        "title": "赠开怀道人",
        "author": "王质",
        "content": "达磨隻履投西归，一隻乃为汝所持。\n汝持此隻将奚为，十方三世包无遗。\n大挠十干十二支，衍作六十花参差。\n释迦佛亦不出斯，丈六身外还属谁。\n七十九年略可推，无始劫来何从知。\n可满盛着琅琊儿，任汝胎年月日时。\n乌窠披上粗缯衣，龙尾引入黄金墀。\n平川袤野观游丝，东西南北随风飞，水流云在俱迟迟。\n凡度眼者都忘机，一物今古长光辉。\n无头无尾无骨皮，无男无女无妾妻，无肝无胆无心脾。\n大率一切皆无之，太空赤立孤悽悽。\n珞琭忽见全如痴，何况吕李杨徐奚。\n我命居申西南维，我身在未正直西。\n腊月三十日到来，此身此命成烟霏。\n捲起卦盘收卦棋，梅轩共看花阴移。",
        "dynasty": "宋",
        "collection_info": null
    },
    {
        "uuid": "262ba77dde4ec64ab87b82a08328b5e5",
        "title": "何处难忘酒  其一",
        "author": "王质",
        "content": "何处难忘酒，蛮夷太不庭。\n有心扶白日，无力洗苍溟。\n豪杰将斑白，功名未汗青。\n此时无一盏，壮气激雷霆。",
        "dynasty": "宋",
        "collection_info": null
    },
    {
        "uuid": "06a812f164d59f2b3a2e965b0bbb324f",
        "title": "何处难忘酒  其二",
        "author": "王质",
        "content": "何处难忘酒，姦邪太陆梁。\n腐儒还有郦，好汉总无张。\n曹赵扶开国，王徐卖靖康。\n此时无一盏，泪滴海茫茫。",
        "dynasty": "宋",
        "collection_info": null
    },
    {
        "uuid": "5f7bb433a507fa17f3227908dbc3283a",
        "title": "何处难忘酒  其三",
        "author": "王质",
        "content": "何处难忘酒，英雄太屈蟠。\n时违聊置畚，运至即登坛。\n梁甫吟声苦，干将宝气寒。\n此时无一盏，拍碎玉阑干。",
        "dynasty": "宋",
        "collection_info": null
    },
    {
        "uuid": "b81cdd9df4eb09abb5f18597cfd64ba6",
        "title": "何处难忘酒  其四",
        "author": "王质",
        "content": "何处难忘酒，生民太困穷。\n百无一人饱，十有九家空。\n人说天方解，时和气自丰。\n此时无一盏，入地诉英雄。",
        "dynasty": "宋",
        "collection_info": null
    },
    {
        "uuid": "99e12f32528421722e133fbea6118de9",
        "title": "次芜湖闻张彦晋船已行",
        "author": "王质",
        "content": "陆路如蛙钝，江流似马驰。\n不嫌君去速，只恨我来迟。\n儿女三杯酒，溪山五字诗。\n英豪到此地，莫更问何时。",
        "dynasty": "宋",
        "collection_info": null
    },
    {
        "uuid": "b58dd7ba04574540ab5be2f374549729",
        "title": "芜湖道中",
        "author": "王质",
        "content": "扰扰千支水，攒攒一簇村。\n牛羊纷下括，鹅鸭闹争门。\n晚径飘松子，秋田长稻孙。\n霜天好风日，壮士铁衣温。",
        "dynasty": "宋",
        "collection_info": null
    },
    {
        "uuid": "d611538593d2cf4134cbe79bcdb8a8da",
        "title": "山行即事二首  其一",
        "author": "王质",
        "content": "转岸波仍急，濒溪路半无。\n柳低侵树腹，莲湿坠花鬚。\n田舍篱忧倒，渔舟柁喜扶。\n雨余山更碧，倍费我工夫。",
        "dynasty": "宋",
        "collection_info": null
    },
    {
        "uuid": "e3df37bb2a59c11159eb8c2892691ffa",
        "title": "山行即事二首  其二",
        "author": "王质",
        "content": "浮云在空碧，来往议阴晴。\n荷雨洒衣湿，苹风吹袖清。\n鹊声喧日出，鸥性狎波平。\n山色不言语，唤醒三日酲。",
        "dynasty": "宋",
        "collection_info": null
    },
    {
        "uuid": "dbf1110beb7ddf540302b9e6becc8f23",
        "title": "和御制诗五首  其一",
        "author": "王质",
        "content": "列圣兼仁武，随时议战和。\n伫开新日月，重照旧山河。\n西北浮云敛，东南王气多。\n大唐功十二，一一付铙歌。",
        "dynasty": "宋",
        "collection_info": null
    },
    {
        "uuid": "45333b3d0d452267d547129eee4ef872",
        "title": "和御制诗五首  其二",
        "author": "王质",
        "content": "大庆通宣德，西华近保和。\n草荒朱雀道，沙壅护龙河。\n九庙烟尘暗，七陵风露多。\n君王既神武，父老莫悲歌。",
        "dynasty": "宋",
        "collection_info": null
    },
    {
        "uuid": "9d33aef011d8c9929682361d456ff8a3",
        "title": "和御制诗五首  其三",
        "author": "王质",
        "content": "濠楚前通泗，舒庐内接和。\n眼看花靥渡，梦想白沟河。\n火德时方盛，金行数不多。\n儒臣且经略，未要载赓歌。",
        "dynasty": "宋",
        "collection_info": null
    },
    {
        "uuid": "5669c12b85037e2677f314b3b7286019",
        "title": "和御制诗五首  其四",
        "author": "王质",
        "content": "鼎待周公定，羹须傅说和。\n上方资羽翼，谁解废江河。\n志定功应就，时来力不多。\n晋公门下客，豫制凯旋歌。",
        "dynasty": "宋",
        "collection_info": null
    },
    {
        "uuid": "97507a6ce2074bb578b79a986b998501",
        "title": "和御制诗五首  其五",
        "author": "王质",
        "content": "景运开干德，昇平到政和。\n七星摇帝座，两界隔天河。\n义士何曾少，谋夫不在多。\n鲤鱼长尺半，恐有扣牛歌。",
        "dynasty": "宋",
        "collection_info": null
    },
    {
        "uuid": "4f0bf7fd6a16f83b49e46a50be407a69",
        "title": "集杜子美句赋所居二首  其一",
        "author": "王质",
        "content": "田舍清江曲，柴扉扫径开。\n野花干更落，水鸟去仍回。\n渺渺春风见，冥冥细雨来。\n幽栖身懒动，坐稳兴悠哉。",
        "dynasty": "宋",
        "collection_info": null
    },
    {
        "uuid": "2371f048f451d47152e3aacdef8b11b7",
        "title": "集杜子美句赋所居二首  其二",
        "author": "王质",
        "content": "野屋流寒水，春星带草堂。\n忘机对芳草，驻屐近薇香。\n农事空山裏，柴门古道傍。\n眼前今古意，看剑引杯长。",
        "dynasty": "宋",
        "collection_info": null
    },
    {
        "uuid": "4ab5252f63e826533c6fe9d367f92d2b",
        "title": "郊居",
        "author": "王质",
        "content": "不着乌纱帽，自开青竹篱。\n雁号残月渚，猿挂冷霜枝。\n有泪不知落，无心空自悲。\n人情正翻覆，去住总难期。",
        "dynasty": "宋",
        "collection_info": null
    },
    {
        "uuid": "69c140d57fed4e3f441b46da0d730b6e",
        "title": "秋兴",
        "author": "王质",
        "content": "有愿投金粟，无情上玉除。\n吾甘披短褐，君自曳长裾。\n浥浥云生屋，涓涓水到渠。\n十难三四好，八九在閒居。",
        "dynasty": "宋",
        "collection_info": null
    },
    {
        "uuid": "e71e4f2d13084d2e26121ef89276ab63",
        "title": "物幻诗",
        "author": "王质",
        "content": "北海鲲从化，南枝蚁战勋。\n宋龟灵自困，周蝶梦谁分。\n外物不可必，此形何足云。\n劳生竟不觉，幻境徒纷纷。",
        "dynasty": "宋",
        "collection_info": null
    },
    {
        "uuid": "a6dbc1c14e062794820e947cc8071cf7",
        "title": "次虞枢密九日登高韵",
        "author": "王质",
        "content": "风动旗千榦，霜明甲万联。\n愁边悲有泪，幽燧冷无烟。\n杀气藏金钺，台光照玉船。\n元丰韩相国，故事讲军前。",
        "dynasty": "宋",
        "collection_info": null
    },
    {
        "uuid": "24333df341a6567ba78bc8d9fe8b84d3",
        "title": "代虞相挽杨参政二首  其一",
        "author": "王质",
        "content": "特起西南纪，孤飞五十年。\n名登千佛顶，位亚六阶躔。\n文社尊韩伯，经门事董先。\n山川有冥会，公在孝廉阡。",
        "dynasty": "宋",
        "collection_info": null
    },
    {
        "uuid": "9c53284f932939716b3811ed01461f92",
        "title": "代虞相挽杨参政二首  其二",
        "author": "王质",
        "content": "道德平生足，功名岁晚成。\n挂冠方再表，负杖忽三声。\n乐寿兼仁智，哀荣备死生。\n我家无故老，不忍见公倾。",
        "dynasty": "宋",
        "collection_info": null
    },
    {
        "uuid": "ce5d4402d582cae8f10248798a9120f0",
        "title": "代李叔介挽杨参政",
        "author": "王质",
        "content": "运泰风云合，名高泰华秋。\n杓衡方北指，江汉已东流。\n寡佑良臣死，钟情志士忧。\n惊心波浪裏，不见济川舟。",
        "dynasty": "宋",
        "collection_info": null
    },
    {
        "uuid": "83264c8befc4f76333772f890f83413a",
        "title": "有感",
        "author": "王质",
        "content": "北斗阑干外，浮云拄杖中。\n天高千障立，月静一江空。\n宇宙横挥麈，干坤落转蓬。\n浩歌聊举酒，无泪哭英雄。",
        "dynasty": "宋",
        "collection_info": null
    },
    {
        "uuid": "5c9bc6a14b1697f74e9541dd75a7c6c9",
        "title": "即事",
        "author": "王质",
        "content": "竹色交檐暗，苔痕拥舍深。\n羣麕无定响，断雁有孤音。\n恋阙穿双眼，忧时折寸心。\n中原既传檄，乃更有陈琳。",
        "dynasty": "宋",
        "collection_info": null
    },
    {
        "uuid": "03eac8cb28bd3bc12fb02b9da4762267",
        "title": "送晁侍郎二首  其一",
        "author": "王质",
        "content": "元衮催韩觐，锵鸾迟甫归。\n无功生静福，有道正危机。\n弃智轻观世，忘言妙格非。\n五车书满腹，字字莫相违。",
        "dynasty": "宋",
        "collection_info": null
    },
    {
        "uuid": "b7060accf4f2067364be8a26a61c5d53",
        "title": "送晁侍郎二首  其二",
        "author": "王质",
        "content": "昔欲全家託，今惟隻影依。\n任从龟左顾，独自鹊南飞。\n灾浅谋三至，心危泣百挥。\n英豪天下少，不敢废依归。",
        "dynasty": "宋",
        "collection_info": null
    },
    {
        "uuid": "115bcaddb7bdc7d068d07fa68c4e46fb",
        "title": "次青渠",
        "author": "王质",
        "content": "市井虽聊尔，风光略胜他。\n稻田方稍稍，瓦屋渐多多。\n得路皆平地，逢山但浅坡。\n日斜烟欲集，将奈晚寒何。",
        "dynasty": "宋",
        "collection_info": null
    },
    {
        "uuid": "22646e5631382936bdd75f5c7566b461",
        "title": "舟中作二首  其一",
        "author": "王质",
        "content": "昨日到今日，满江常涌波。\n山川非不好，风浪抑何多。\n所愧累公等，固知如我何。\n柁楼无晚照，高卧一长歌。",
        "dynasty": "宋",
        "collection_info": null
    },
    {
        "uuid": "e6a03d37baa8ea6b01bc9a7da610d1f7",
        "title": "舟中作二首  其二",
        "author": "王质",
        "content": "昨夜一叶落，秋风江汉波。\n晶晶红日淡，惨惨素烟多。\n世事今如此，吾曹可若何。\n凄凉聊繫棹，一和大风歌。",
        "dynasty": "宋",
        "collection_info": null
    },
    {
        "uuid": "01731c2190af2a1eb49fc9f1c6c6c462",
        "title": "上王公明寿四首  其一",
        "author": "王质",
        "content": "缑氏吹箫远，王家奕叶光。\n昔多称建业，今独盛安阳。\n泰华何曾老，江河各自长。\n一名重两火，与宋大休祥。",
        "dynasty": "宋",
        "collection_info": null
    },
    {
        "uuid": "29a7a3b72184605a77118b9abff6bb80",
        "title": "上王公明寿四首  其二",
        "author": "王质",
        "content": "正统承周后，元臣在邺昌。\n治平扶嗣圣，干道作兴王。\n指日恢中土，何时过故乡。\n新堂标昼锦，门下有欧阳。",
        "dynasty": "宋",
        "collection_info": null
    },
    {
        "uuid": "7dcfe3ea49be2bbce65afe1302c078d4",
        "title": "上王公明寿四首  其三",
        "author": "王质",
        "content": "稷契伊周后，功名事业谁。\n眼惊希世杰，心喜太平时。\n不老池边凤，长生印上龟。\n旗常书不尽，太庙有宗彝。",
        "dynasty": "宋",
        "collection_info": null
    },
    {
        "uuid": "99990c99c3b351c3f230d83ea7c80696",
        "title": "上王公明寿四首  其四",
        "author": "王质",
        "content": "风起云飞志，包含具善邻。\n试看公出手，毋谓我无人。\n挥羽思平魏，登场决并秦。\n功成身莫退，小驻八千春。",
        "dynasty": "宋",
        "collection_info": null
    },
    {
        "uuid": "137f31e2bec3a3e4ab98b6227b11636b",
        "title": "采石道中",
        "author": "王质",
        "content": "闻说前年事，分明是偶然。\n羣雄夸好手，万事有苍天。\n浪沫埋椿木，波声撼战船。\n萧条苦斗者，挥泪立江边。",
        "dynasty": "宋",
        "collection_info": null
    },
    {
        "uuid": "fe4e5b354177e6f2c88e18f7d9cb7d30",
        "title": "魏城道中",
        "author": "王质",
        "content": "冈背车痕乱，崖阴马足黏。\n地炉茶带苦，幔店酒多甜。\n水减溪身瘦，冰凝树角铦。\n衣篝都已尽，无可更重添。",
        "dynasty": "宋",
        "collection_info": null
    },
    {
        "uuid": "b36333278e7b2418a41de504644e4d09",
        "title": "青阳道中二首  其一",
        "author": "王质",
        "content": "今日青阳路，行行不忍过。\n人家茅屋少，原野稻田多。\n树木连苍色，陂塘湛碧波。\n斜阳攲半岭，将奈镜亭何。",
        "dynasty": "宋",
        "collection_info": null
    },
    {
        "uuid": "c12a165abe2e3871ca1d743fc24a5be8",
        "title": "青阳道中二首  其二",
        "author": "王质",
        "content": "一路皆平坦，今朝稍屈盘。\n仆饥争小店，桥断拣枯滩。\n处处山都好，家家酒不酸。\n人生各有地，所乐是长安。",
        "dynasty": "宋",
        "collection_info": null
    },
    {
        "uuid": "a783fb9598c673c10927b6c62c61857f",
        "title": "宿石溪寺",
        "author": "王质",
        "content": "落日寒山裏，荒烟野寺中。\n僧垣水衣白，佛座藓花红。\n舍后蜂糖熟，门前雁米丰。\n夜长难早睡，拥被听松风。",
        "dynasty": "宋",
        "collection_info": null
    },
    {
        "uuid": "440e857c47743726381d21de9631c69c",
        "title": "敕局同年相饯是日谢遣婢子春饶者还其家同年大不然之共怅然也",
        "author": "王质",
        "content": "已恨此身多，将如之子何。\n自甘吾潦倒，真恐汝蹉跎。\n身老便孤睡，家贫喜自歌。\n辎軿他日见，各想旧婆娑。",
        "dynasty": "宋",
        "collection_info": null
    },
    {
        "uuid": "c30920742b2d2a5ae80887dca0496ed6",
        "title": "发家书",
        "author": "王质",
        "content": "别乘非为辱，江陵稍近家。\n牙绯虽滞色，头白亦增华。\n见说堂前竹，胜如屋角花。\n脱身归到得，余事总尘沙。",
        "dynasty": "宋",
        "collection_info": null
    },
    {
        "uuid": "cd426fefb871bc7a5568c434987f0e39",
        "title": "上亭",
        "author": "王质",
        "content": "雨色昏何在，铃声怨阿谁。\n一朝人世改，万事帝心知。\n西去身虽脱，东边势更危。\n祇应南内裏，不似上亭时。",
        "dynasty": "宋",
        "collection_info": null
    },
    {
        "uuid": "97e185b33919dd49ee4f2de5decf96f7",
        "title": "雨花台",
        "author": "王质",
        "content": "乱草踏秋碧，斜阳立晚红。\n天低昏海雾，江阔渡淮风。\n台有余基壮，碑无旧观丰。\n愁人惜倦眼，不敢送归鸿。",
        "dynasty": "宋",
        "collection_info": null
    },
    {
        "uuid": "9f80a9469ff82747d0b56285962a9541",
        "title": "见九华峰有四十余其最秀者不知孰为九也因作是诗",
        "author": "王质",
        "content": "稍稍云气散，溶溶山态回。\n翠旌千丈立，宝障百重开。\n此地真堪老，何时遂得来。\n海中蛟蜃恶，吾不问蓬莱。",
        "dynasty": "宋",
        "collection_info": null
    },
    {
        "uuid": "3f29c9b1f0976e344c1d0870e88c04f1",
        "title": "送虞丞相孙运干诗三首  其一",
        "author": "王质",
        "content": "祖予尚闭户，景文当入山。\n未能黄绮外，姑在尚彭间。\n眼到风尘暗，头依树石斑。\n曹溪有正路，飞倦要知还。",
        "dynasty": "宋",
        "collection_info": null
    },
    {
        "uuid": "7783c365976164754468621dca170cf9",
        "title": "送虞丞相孙运干诗三首  其二",
        "author": "王质",
        "content": "尚象子生子，高风新又新。\n昔看三桧戏，今见一槐春。\n父祖有家法，典型如老人。\n傍观应自肯，自肯乃方亲。",
        "dynasty": "宋",
        "collection_info": null
    },
    {
        "uuid": "910434722d1a94a7843098b24abae98e",
        "title": "送虞丞相孙运干诗三首  其三",
        "author": "王质",
        "content": "曲肱真事业，袖手大文章。\n想子归家急，如吾舍世忙。\n何时见丞相，几日上瞿唐。\n见问宜多说，不言君亦忘。",
        "dynasty": "宋",
        "collection_info": null
    },
    {
        "uuid": "a307265f10414724ce38e9641ca1dd62",
        "title": "题东林姚贵高书屋",
        "author": "王质",
        "content": "岛屿深沉碧，溪花淡薄红。\n连山收宿雨，当户进凉风。\n暮霭孤村外，斜阳一笛中。\n西山起明月，未放酒杯空。",
        "dynasty": "宋",
        "collection_info": null
    },
    {
        "uuid": "a7b04fd9024ee1f42783db1ce4a7ced4",
        "title": "题洪景伯得江亭二首  其一",
        "author": "王质",
        "content": "眸子发孤照，太空无阻修。\n万波争赴海，一嶂直当楼。\n渺渺怜身小，茫茫觉世浮。\n斜阳攲埤堄，随意数行舟。",
        "dynasty": "宋",
        "collection_info": null
    },
    {
        "uuid": "ebe92f0eeb5401300f2f27abddb81a95",
        "title": "题洪景伯得江亭二首  其二",
        "author": "王质",
        "content": "主去朝行在，花留伴此亭。\n别催心衮衮，春搅思冥冥。\n此事须丘壑，何人嗣典型。\n但当添种竹，相对北山青。",
        "dynasty": "宋",
        "collection_info": null
    },
    {
        "uuid": "2cf8ed7677a9a73ea59afa08a83a9a0f",
        "title": "题舫轩",
        "author": "王质",
        "content": "一舸江湖外，风涛有是非。\n着身安实地，冷眼看危机。\n烟树何曾远，鸥羣自飞。\n若人能转物，满载月明归。",
        "dynasty": "宋",
        "collection_info": null
    },
    {
        "uuid": "673ecc36c516bb571dbfdb11368a494d",
        "title": "题施大任双桂轩",
        "author": "王质",
        "content": "濯濯双引干，盘盘同结根。\n人知灵草木，天与好儿孙。\n妩媚花窥眼，婆娑秀此轩。\n门中福未艾，遶树更兰孙。",
        "dynasty": "宋",
        "collection_info": null
    },
    {
        "uuid": "f696bd85eceb3497117f4fd0a5ea21cf",
        "title": "题孤山寺",
        "author": "王质",
        "content": "窈窕孤山寺，光明大士龛。\n佛香时缥缈，茶味亦清甘。\n竹挺森千百，僧房并两三。\n全无兵火气，不似在淮南。",
        "dynasty": "宋",
        "collection_info": null
    },
    {
        "uuid": "299e6058068394fedecdf3a7118ef88a",
        "title": "和王充道夜坐二首  其一",
        "author": "王质",
        "content": "索索风呼叶，萧萧雨打窗。\n遥思双白髮，相对一残缸。\n梦落湘南浦，身浮浙右江。\n漏穷钟未断，犹自咽微撞。",
        "dynasty": "宋",
        "collection_info": null
    },
    {
        "uuid": "8a6415bb6dc2257ce80efd901ae109e6",
        "title": "和王充道夜坐二首  其二",
        "author": "王质",
        "content": "风雨连三日，晨昏共一窗。\n天寒怜翠袖，夜永对青缸。\n有泪挥吴月，无船上楚江。\n梦寒元易断，钟静不须撞。",
        "dynasty": "宋",
        "collection_info": null
    },
    {
        "uuid": "fcf887c89a946b781e14069756088792",
        "title": "和孙仲甫",
        "author": "王质",
        "content": "浦溆清溪遶，人家绿树围。\n竹墩森翠葆，莲荡乱红衣。\n薄雨生朝润，斜阳隠暮霏。\n桃花流水意，不在鳜鱼肥。",
        "dynasty": "宋",
        "collection_info": null
    },
    {
        "uuid": "fa4330ea738a224fc18d6eb1403c50ce",
        "title": "和姚明之",
        "author": "王质",
        "content": "草色动秋绿，松阴留晚清。\n日烘蝉吻燥，风助燕身轻。\n苍莽家千里，飘零酒一觥。\n客愁销不尽，还与暮烟生。",
        "dynasty": "宋",
        "collection_info": null
    },
    {
        "uuid": "07e073d62b9db1ef9e49323931626cb1",
        "title": "送陶茂安赴湖南二首  其一",
        "author": "王质",
        "content": "礼乐华今日，江湖得此天。\n绣衣开使指，锦帐卷郎毡。\n峻岳车帷外，清湘簜节前。\n何如归禁籞，花柳自风烟。",
        "dynasty": "宋",
        "collection_info": null
    },
    {
        "uuid": "0f742afe77c33ee48b190fb591e446ca",
        "title": "送陶茂安赴湖南二首  其二",
        "author": "王质",
        "content": "飘泊年家子，依归父执尊。\n不知分此袂，还更蹑谁门。\n欲语无言诉，相期有意存。\n何时凭水槛，凉夜倒清樽。",
        "dynasty": "宋",
        "collection_info": null
    },
    {
        "uuid": "ec5215a6f4a1d16586e791286903c757",
        "title": "送韩总二首  其一",
        "author": "王质",
        "content": "斗绝重关险，星驰四牡騑。\n昕朝三劳遣，昼锦再光辉。\n距踊欢趋死，权奇饱欲飞。\n羌儿还解事，早送版图归。",
        "dynasty": "宋",
        "collection_info": null
    },
    {
        "uuid": "00f802295f67e9d118256e96b15db656",
        "title": "送韩总二首  其二",
        "author": "王质",
        "content": "飘泊春余絮，孤寒岁晚松。\n谁知文有虎，祇道士无龙。\n湓浦城相别，蚕丛国再逢。\n论心能几许，山水又重重。",
        "dynasty": "宋",
        "collection_info": null
    },
    {
        "uuid": "aefcb7f8ae855cee877ccb962c0a37b7",
        "title": "送郑德初归吴中",
        "author": "王质",
        "content": "相识虽非昔，相知不似今。\n岁寒三益友，金断两同心。\n半子来归叶，孤儿维事任。\n此间拈鼓笛，那更有凡音。",
        "dynasty": "宋",
        "collection_info": null
    },
    {
        "uuid": "622539190bf247b03a93c1a7d2f56b04",
        "title": "送清坚老人宰辰阳四首  其一",
        "author": "王质",
        "content": "黔郡随山壤，卢溪上水舟。\n双眸长不夜，两鬓未全秋。\n制锦宁伤手，鸣琴自点头。\n武陵花赏遍，安稳上瀛洲。",
        "dynasty": "宋",
        "collection_info": null
    },
    {
        "uuid": "63c39645baf1684d27fb982f1a689d6e",
        "title": "送清坚老人宰辰阳四首  其二",
        "author": "王质",
        "content": "苦楝风方作，桃花水未生。\n逢村宜早住，趁路莫宵行。\n且止青春酒，频添碧涧羹。\n槐根并马骨，切勿厌官清。",
        "dynasty": "宋",
        "collection_info": null
    },
    {
        "uuid": "0bbfe8f65292b1e6a992d8b4e735be2c",
        "title": "送清坚老人宰辰阳四首  其三",
        "author": "王质",
        "content": "却背五城关，旁连七宝山。\n楚臣经夕宿，汉代入辰湾。\n花县成阴了，桃源觅路还。\n功名归晚节，矍铄上清班。",
        "dynasty": "宋",
        "collection_info": null
    },
    {
        "uuid": "d19fcdca397d8dee1d6276b5bf7dc139",
        "title": "送清坚老人宰辰阳四首  其四",
        "author": "王质",
        "content": "穴出丹砂粒，川呈晕角辉。\n向来曾画诺，此去稍斜飞。\n若不吟红药，还应对紫薇。\n太公虽白髮，西伯要同归。",
        "dynasty": "宋",
        "collection_info": null
    },
    {
        "uuid": "6a02898f3dc241dfdbdcdd57d545e935",
        "title": "挽李平仲二首  其一",
        "author": "王质",
        "content": "杳杳归无极，茫茫恨有余。\n九原那可作，万事总成虚。\n汀草何尝歇，云山亦自如。\n此回真定别，无雁可传书。",
        "dynasty": "宋",
        "collection_info": null
    },
    {
        "uuid": "57d7e4011439c036896518948a4a3864",
        "title": "挽李平仲二首  其二",
        "author": "王质",
        "content": "穷达皆昨梦，死生同一波。\n幻身非我有，薄俗奈渠何。\n霜树柯茎少，江湖洲渚多。\n老来不禁泪，未忍过怀坡。",
        "dynasty": "宋",
        "collection_info": null
    },
    {
        "uuid": "b257fbee57c14be3c18cb1cbd9565fbe",
        "title": "挽吴节夫二首  其一",
        "author": "王质",
        "content": "古道在今世，今人离古心。\n延陵存一老，元佑得遗音。\n乐善稻粱熟，忧民江海深。\n二毛方五马，当代阻为霖。",
        "dynasty": "宋",
        "collection_info": null
    },
    {
        "uuid": "9098085f1490aeafad2ff2cb812e418a",
        "title": "挽吴节夫二首  其二",
        "author": "王质",
        "content": "生死一大事，圣贤三致思。\n朝闻应夕可，春叶又秋枝。\n高眼世无比，点头人有谁。\n朔风吹槁野，天地亦含悲。",
        "dynasty": "宋",
        "collection_info": null
    },
    {
        "uuid": "a4d062e00eaa833028c71d4f4cd26e57",
        "title": "赠程元鼎二首  其一",
        "author": "王质",
        "content": "邂逅识程子，牵连怀老坡。\n山林深自引，琴剑肯来过。\n春事已如许，客情将若何。\n舟行相风色，江面水方波。",
        "dynasty": "宋",
        "collection_info": null
    },
    {
        "uuid": "4110243d90f8d9aa17de70c6f4cba02b",
        "title": "赠程元鼎二首  其二",
        "author": "王质",
        "content": "杜宇正呼急，程君来告辞。\n自怜吾老矣，敢问子何之。\n起柁指行在，求官鸣有司。\n归来定何日，秋事以为期。",
        "dynasty": "宋",
        "collection_info": null
    },
    {
        "uuid": "ac730493ef28660e3055bfc4e8f1e58d",
        "title": "忆张安国",
        "author": "王质",
        "content": "天上足官府，舍人何处归。\n世情伤幻化，道眼羡空飞。\n易合谁终始，难言有是非。\n九原如可作，来共立斜晖。",
        "dynasty": "宋",
        "collection_info": null
    },
    {
        "uuid": "f93428c7628c9582e9c2650d3f862e90",
        "title": "李南卿西归求语以赠行山谷偈云八万四千关捩子与君一箇锁匙开仆亦有一箇锁匙谨以奉赠",
        "author": "王质",
        "content": "之子何方去，荆江上渚宫。\n颇知君笔力，能嗣我宗风。\n境熟拈来是，心圆触处通。\n赠之一转语，收了万年功。",
        "dynasty": "宋",
        "collection_info": null
    },
    {
        "uuid": "19a7121813157ab473ebd0bc5ee7844f",
        "title": "赠同省访别",
        "author": "王质",
        "content": "咳唾相闻地，江湖各一天。\n所思无物似，此去有人怜。\n身远何能近，心宽自觉便。\n难言知几许，回首意茫然。",
        "dynasty": "宋",
        "collection_info": null
    },
    {
        "uuid": "4b38beff9254573b20c199c655f83cac",
        "title": "赠日者",
        "author": "王质",
        "content": "自堕胞胎裏，难逃造化中。\n一毫皆有数，三昧即无穷。\n消息深深见，机缄了了通。\n君能希八九，亦足问元功。",
        "dynasty": "宋",
        "collection_info": null
    },
    {
        "uuid": "0d84f9bd43a5a546ffa464cb57993d42",
        "title": "咏芦",
        "author": "王质",
        "content": "高致想江湖，当庭植小芦。\n清风时自至，绿竹兴何殊。\n溉灌情偏重，琴尊赏不孤。\n朗吟应有趣，潇洒十余株。",
        "dynasty": "宋",
        "collection_info": null
    },
    {
        "uuid": "8915cb3e9847797e3fca6b5e0fdcde0c",
        "title": "送胡秉彝归毗陵",
        "author": "王质",
        "content": "千林秋叶深，此际有行人。\n握手恨无语，出门愁始新。\n殷勤一枝柳，聚散百年身。\n眺远情何极，兹来迹已陈。",
        "dynasty": "宋",
        "collection_info": null
    },
    {
        "uuid": "52e24cc5e2b39518f4a075dfb87b2dd1",
        "title": "西斋落成呈荣茂世",
        "author": "王质",
        "content": "主人乞我短窗明，推挽清风堕两楹。\n千里坐安双脚稳，万金难买一轩清。\n扫除旧念无遗恨，收拾新工上短檠。\n幸有诸郎共料理，紧催灯火赴功名。",
        "dynasty": "宋",
        "collection_info": null
    },
    {
        "uuid": "185950a2eb51473a423b2f92c33dde28",
        "title": "幽居",
        "author": "王质",
        "content": "春跗秋萼以时开，尔自野生吾懒栽。\n有饭故须间菘韭，无羹安用着盐梅。\n云苍云白变復变，雨旧雨今来不来。\n杉露松霜皆我酒，竹根木瘿尽吾杯。",
        "dynasty": "宋",
        "collection_info": null
    },
    {
        "uuid": "a67948e46d1fe20d0d4cfd695587b9da",
        "title": "秋夜读书三首  其一",
        "author": "王质",
        "content": "不须薄澣少纤尘，时復閒行更脚轻。\n树有凉声常摵摵，灯无热意但荧荧。\n土松瘦菜从头长，地浄幽泓澈底清。\n月化日迁人不觉，却于草木见先惊。",
        "dynasty": "宋",
        "collection_info": null
    },
    {
        "uuid": "7a221b4b434c64c7c2c94c76925b000c",
        "title": "秋夜读书三首  其二",
        "author": "王质",
        "content": "縠纹绝似瀼西生，霜沫全如潄玉清。\n稍定心源渟夜气，即开耳界度秋声。\n旁观事有千端异，返照身无一点轻。\n一醉等閒千日过，清江安用白鸥盟。",
        "dynasty": "宋",
        "collection_info": null
    },
    {
        "uuid": "d53b521e7e9cf679507de530b781dc86",
        "title": "秋夜读书三首  其三",
        "author": "王质",
        "content": "无嫌乌帽走黄尘，尘外尘中总有人。\n口但轻轻吹鸟毳，肠休轧轧转车轮。\n漫张明月清风眼，试玩游丝落絮身。\n半夜妙心花忽发，十方一剎现浑银。",
        "dynasty": "宋",
        "collection_info": null
    },
    {
        "uuid": "a1458c5476243f220efcc3af0939cb07",
        "title": "秀野亭观雪",
        "author": "王质",
        "content": "不见湘娥十二鬟，谁移白髮上青山。\n云开上界珠宫阙，风堕游仙玉佩环。\n洄曲城孤千骑入，山阴兴尽一蓑还。\n万松岭下寒溪口，遥想梅花露半斑。",
        "dynasty": "宋",
        "collection_info": null
    },
    {
        "uuid": "6b6892e51884e3853d6922da3caa71f2",
        "title": "从陈阜卿游翠岩",
        "author": "王质",
        "content": "马轻人健有秋容，飞到千岩万壑中。\n古殿含风寒佛骨，峻屏揭水注龙宫。\n行深野屦霑空翠，睡醒僧檐转晚红。\n弹指山川变光景，横江旌吹拥元戎。",
        "dynasty": "宋",
        "collection_info": null
    },
    {
        "uuid": "d4d259e494dd39617f02259983779f8d",
        "title": "和张安国闻捷",
        "author": "王质",
        "content": "两京乔木久秋风，甘露棠梨非汉宫。\n铁凤雕零周庙古，玉鱼流落汉陵空。\n朝催战鼓云埋阵，夜发戈船月照篷。\n宣德楼前清御道，明年元会纳羣工。",
        "dynasty": "宋",
        "collection_info": null
    },
    {
        "uuid": "7ec3d345480a470e5eb4c50d8173c6e4",
        "title": "渡湖过大浩寺",
        "author": "王质",
        "content": "乱莎茁茁水皴皴，红叶黄花各自春。\n隔竹歌呼知叟醉，倚松疎懒见僧真。\n有时柏子捎衣落，无数松枝刺眼频。\n山顶斜阳纔惨淡，草颠多露已横陈。",
        "dynasty": "宋",
        "collection_info": null
    },
    {
        "uuid": "3cd28f2f51722e6cfe8f7180a5f7556d",
        "title": "和李平仲出郊",
        "author": "王质",
        "content": "渡头脆柳不堪攀，岭背雕枫尚见斑。\n店小青旗低拂马，寺荒苍藓暗封关。\n但知鱼乐如吾乐，未必僧閒似我閒。\n忽忆去年今日处，楚山欲尽见秦山。",
        "dynasty": "宋",
        "collection_info": null
    },
    {
        "uuid": "52b7d84e7cf4bdba8ec8ee1040db7a3e",
        "title": "张元亮见访留和坐客",
        "author": "王质",
        "content": "杯盘仓卒但随家，所頼龙山得孟嘉。\n略以诗声知律吕，敢于学海望津涯。\n精神霜后千头橘，风味新时一颗瓜。\n髮白未应余子识，汗青当有后人夸。",
        "dynasty": "宋",
        "collection_info": null
    },
    {
        "uuid": "c2790e54d016fd64690d2bb1142ddaac",
        "title": "晚泊东流",
        "author": "王质",
        "content": "山高树多日出迟，食时雾露且雰霏。\n马蹄已踏两邮舍，人家渐开双竹扉。\n冬青匝路野蜂乱，荞麦满园山鹊飞。\n明朝大江送吾去，万里天风吹客衣。",
        "dynasty": "宋",
        "collection_info": null
    },
    {
        "uuid": "ed12e663abf015fdafbfaccb97ada0d1",
        "title": "江西道中",
        "author": "王质",
        "content": "落日平西树起烟，乱山缺处水连天。\n城楼突兀栖云表，树影参差落眼前。\n倒引归心缠客病，欲随飞鸟渡平川。\n不辞茧足投微径，慰藉征行有晚蝉。",
        "dynasty": "宋",
        "collection_info": null
    },
    {
        "uuid": "06c6a560ddb1a36382605e34732d1dfc",
        "title": "林溪中阻风",
        "author": "王质",
        "content": "扁舟西去苦匆匆，底事天回柂尾风。\n仓卒未应旗转脚，殷勤聊借浦栖鸿。\n半山烟雨骎骎暗，两岸霜林故故红。\n得意轻帆休笑我，去来等是一孤篷。",
        "dynasty": "宋",
        "collection_info": null
    },
    {
        "uuid": "b991e5092e9b0ca97f9b89622b70c406",
        "title": "代虞枢密宴晁制置口号二首  其一",
        "author": "王质",
        "content": "合奏元和鼓吹声，旌幢交映两辕门。\n中台上相官仪重，大国诸侯礼数尊。\n一会星辰朝北极，八方风雨聚西坤。\n今朝宾主周旋地，千古英豪气象昏。",
        "dynasty": "宋",
        "collection_info": null
    },
    {
        "uuid": "9a718f739d4251d7b831155262f1c47d",
        "title": "代虞枢密宴晁制置口号二首  其二",
        "author": "王质",
        "content": "陈雷胶漆自平生，申甫藩宣共此行。\n夷则黄钟相律吕，南箕北斗对高明。\n蛟螭鳞甲摇千纛，虎豹牙须立万兵。\n千载难逢今日会，一杯且为故人倾。",
        "dynasty": "宋",
        "collection_info": null
    },
    {
        "uuid": "77e49053aa517ae43e07184e5d450085",
        "title": "和虞相喜雪二首  其一",
        "author": "王质",
        "content": "缟夜寒辉花雨天，洒空飞羽箭离弮。\n普开薝卜诸天供，大展兜罗万里绵。\n见在十方惟此佛，后来千古说今年。\n干坤正頼君调理，未用轻寻范蠡船。",
        "dynasty": "宋",
        "collection_info": null
    },
    {
        "uuid": "5085a11c77820de6105a6d425a3810ff",
        "title": "和虞相喜雪二首  其二",
        "author": "王质",
        "content": "六花飞堕九重天，冻折旌竿裂弩弮。\n不夜尝衘九龙烛，未春先贡八蚕绵。\n暂开晴色供前日，復作奇祥饯故年。\n留得余生食贱麦，杨林江上海楼船。",
        "dynasty": "宋",
        "collection_info": null
    },
    {
        "uuid": "e64252b166da40bf111cc37f450427d1",
        "title": "留别虞丞相二首  其一",
        "author": "王质",
        "content": "太仓宇宙久陈陈，合与英豪共作新。\n修造凤楼须有手，住持乌寺可无人。\n千官礼绝三司贵，一士心归万国春。\n藉与八风吹六翮，飞腾意度不无神。",
        "dynasty": "宋",
        "collection_info": null
    },
    {
        "uuid": "71db7a79828a4a4446f478e29bb70b71",
        "title": "留别虞丞相二首  其二",
        "author": "王质",
        "content": "禹迹茫茫海会同，有谁管领自西东。\n侧身江汉归无所，开眼干坤见有公。\n隠几三思筹去住，历阶再拜叩穷通。\n朝家有意寻幽侧，人在风烟惨淡中。",
        "dynasty": "宋",
        "collection_info": null
    },
    {
        "uuid": "1fa078fe72fd06d7f4bf7431a7b019c9",
        "title": "题山亭",
        "author": "王质",
        "content": "马喜名山去不停，半鞭驰度两峰青。\n飞来山鸟能言语，老去江梅尚典型。\n溪女半扉撩倦客，野僧三肃上孤亭。\n百滩流水苍烟上，倚尽斜阳且更听。",
        "dynasty": "宋",
        "collection_info": null
    },
    {
        "uuid": "d466549dee97f5651edf9ffbb9c3fc00",
        "title": "题蕲倅烟霏亭",
        "author": "王质",
        "content": "落木寒声晚更悲，斜阳隠隠雾霏霏。\n并塘官路青莎合，带郭人家绿树围。\n莫遣风霜惊雁字，从教烟雨润鳬衣。\n接䍦吹动肩楼耸，却下修篁径裏归。",
        "dynasty": "宋",
        "collection_info": null
    },
    {
        "uuid": "daabbeff3b8ea55d02b1ecd1e3383dd7",
        "title": "题张君量恩波寺",
        "author": "王质",
        "content": "恩波全似海波深，聊傍支流筑小亭。\n下映南山千丈影，上通云汉一河星。\n濠梁此日堪同乐，文沼何时共效灵。\n人意亦随鱼意好，一觥相对万荷青。",
        "dynasty": "宋",
        "collection_info": null
    },
    {
        "uuid": "64a2b5d75a08725ec712f2ee3b193a95",
        "title": "寄题挹翠楼",
        "author": "王质",
        "content": "胸中磊磈但江山，翠积灵台挹不干。\n拂子折时无点滴，杖头转处涌波澜。\n收回晚照千岩静，放出灵光万壑寒。\n我欲登楼聊举眼，干坤虽大不能宽。",
        "dynasty": "宋",
        "collection_info": null
    },
    {
        "uuid": "a3409930faae0fae047235d82500177c",
        "title": "张安国为朱黄二豪作传索赋诗",
        "author": "王质",
        "content": "二豪名字遍人间，未许痴儿见一斑。\n俯仰半生双鬓秃，是非千古寸心关。\n向来踪迹埋空谷，老去文章满道山。\n我有诗书三十乘，肯来相伴小窗閒。",
        "dynasty": "宋",
        "collection_info": null
    },
    {
        "uuid": "78027b76303c4157b3683381c2d6e588",
        "title": "余过荆州张安国已请祠先行",
        "author": "王质",
        "content": "心事何曾吐一分，鼓严早已报三声。\n元戎十乘公先启，野渡孤舟我自横。\n细看好山须少驻，缓摇柔橹莫多鸣。\n倘能黄鹤楼前见，安得春江尾柁行。",
        "dynasty": "宋",
        "collection_info": null
    },
    {
        "uuid": "9ea3001d266384c1ffe398da9b97fbec",
        "title": "赵景山程德绍视旱有诗成编",
        "author": "王质",
        "content": "相随骑尾紫游缰，各佩牛腰古锦囊。\n过眼风烟都领略，聚头灯火更平章。\n鹊枝赋罢骄横槊，蚓鼎联成倦倚墙。\n三读轩渠仍伎痒，亦撩草梦到池塘。",
        "dynasty": "宋",
        "collection_info": null
    },
    {
        "uuid": "145f0b48c148dc7944c15d600984e763",
        "title": "送陶茂安知永州",
        "author": "王质",
        "content": "弓刀陌上起征尘，行到潇湘春已深。\n柳子文章亲到眼，魏公池馆故沾襟。\n莫生去鲁迟迟想，且慰歌廉望望心。\n泷水浯溪江不隔，肯凭鲤尾寄佳音。",
        "dynasty": "宋",
        "collection_info": null
    },
    {
        "uuid": "66a3199475de937ded54a9328ce86801",
        "title": "观政堂成上黄少誉二首  其一",
        "author": "王质",
        "content": "胸中道德五千文，聊借高堂发妙音。\n背倚飞楼怀古意，面临止水正人心。\n新荷此际敷青叶，穉柳他年贮绿阴。\n但使厨烟无太远，时来分座伴孤斟。",
        "dynasty": "宋",
        "collection_info": null
    },
    {
        "uuid": "17734ebdc7b9fb8f439a7e921c986774",
        "title": "观政堂成上黄少誉二首  其二",
        "author": "王质",
        "content": "颍州丞相旧能名，传到云孙尚典型。\n月在澄潭心共白，山围宴坐眼同青。\n暂离方丈羣仙侣，独抱黄庭一卷经。\n十顷玻璃能几许，看公击水渡南溟。",
        "dynasty": "宋",
        "collection_info": null
    },
    {
        "uuid": "a8d154a9ff8b8eb47812afb764828bb6",
        "title": "题邕希孟静室",
        "author": "王质",
        "content": "绿玉珊珊密映门，双扉不受一丝尘。\n经函药鼎元无用，茗椀熏炉总是真。\n坐阅百年俱幻境，肯悬一榻贮閒身。\n麈毛挥罢无人语，静看冰壶一点春。",
        "dynasty": "宋",
        "collection_info": null
    },
    {
        "uuid": "9b7bf67094c15b53e1d241fca523bad8",
        "title": "送钮子明",
        "author": "王质",
        "content": "大夫离别莫心酸，痛饮长歌作壮颜。\n勿羡春江烧赤壁，须从夜碛度阴山。\n精神勃鬰双眉上，功业轮囷十指间。\n看罢吴钩腾上马，临分小试出三关。",
        "dynasty": "宋",
        "collection_info": null
    },
    {
        "uuid": "188833fc0cabc3756abb8a66141cac02",
        "title": "老人尝馔北食儿女辈不能过芜湖多鱼且美仆生长泽国不可一日无此",
        "author": "王质",
        "content": "不得扬州蟹蛤尝，江乡鱼味亦相当。\n自从南渡为生理，惭见东人说故乡。\n出火麦团犹雪白，带浆米饭更鹅黄。\n老人日日惟须此，长笑儿郎太楚伧。",
        "dynasty": "宋",
        "collection_info": null
    },
    {
        "uuid": "18e9175a0ea3840744da4a60a551aa29",
        "title": "含山寺",
        "author": "王质",
        "content": "一僧庞眉拄杖扶，自汲石泉浇茗盂。\n山深松树鬚髯古，寺老木鱼鳞甲枯。\n心閒逢人谢礼乐，身倦到枕即江湖。\n梦回石壁半斜照，蝙蝠打人山鸟呼。",
        "dynasty": "宋",
        "collection_info": null
    },
    {
        "uuid": "01cc59d056cb3ac4e734c11088c6ab8b",
        "title": "送王仲钤口号",
        "author": "王质",
        "content": "华屋沈沈燕不譁，绿阴悄悄树含花。\n旌旗照野元戎壮，礼乐充庭使者华。\n解袂莫辞双玉酒，同班行待五云车。\n金虬度彻阳关曲，佳月随人未肯斜。",
        "dynasty": "宋",
        "collection_info": null
    },
    {
        "uuid": "e294b7beb85a3a56651c9ccdf4831e75",
        "title": "送胡正仲二首  其一",
        "author": "王质",
        "content": "万安松槚已参天，属眼昆仍故宛然。\n荣尹堂前周两纪，甘王楼下跨三年。\n八风翻海如如定，一月当空在在圆。\n太极清都天尺五，柂牙捩转去翩翩。",
        "dynasty": "宋",
        "collection_info": null
    },
    {
        "uuid": "0bb5941be141c1119cd263994c11b292",
        "title": "送胡正仲二首  其二",
        "author": "王质",
        "content": "稍稍秋风吹客衣，浮云斜照送将归。\n摇开楚岸蝉方急，行到吴江雁已飞。\n直恐相思衣带缓，无令问讯驿书稀。\n一牛鸣地难倾倒，何况山川道路违。",
        "dynasty": "宋",
        "collection_info": null
    },
    {
        "uuid": "03459561fd29db162c72091bd9b80b23",
        "title": "和陈阜卿",
        "author": "王质",
        "content": "雨花台下晚江秋，曾对斜阳倒玉舟。\n自断我当归弔屈，不应君亦未封留。\n异时兵裏同悲喜，今日樽前再劝酬。\n怅望佳人云暮合，空遗别恨与汤休。",
        "dynasty": "宋",
        "collection_info": null
    },
    {
        "uuid": "40ce17447d686ca378b4b4650ef60c2d",
        "title": "送酒与胡倅",
        "author": "王质",
        "content": "青坚堂下出香泉，历历春声到耳边。\n卷起白波滋舌本，养成黄气舞胎仙。\n帝觞他日分涓滴，家酿今朝养圣贤。\n饮罢铃绦应已制，汝阳乘此去朝天。",
        "dynasty": "宋",
        "collection_info": null
    },
    {
        "uuid": "26fddd4b3d24ee85356246a4a6a0a843",
        "title": "送刘子开二首  其一",
        "author": "王质",
        "content": "帝恩无吏肯承宣，雨露滂沱贮半天。\n璀璨两星同拱所，萧梢一骥独当先。\n驱驰足下千重茧，忠孝心头一寸田。\n孺子亭前见三隽，为言秋事亦茫然。",
        "dynasty": "宋",
        "collection_info": null
    },
    {
        "uuid": "18af93899050956098e5220f1ee9b683",
        "title": "送刘子开二首  其二",
        "author": "王质",
        "content": "尘中拈出玉光明，追琢多年老更精。\n会使低头降志士，无令抵掌笑书生。\n此行原野霜风急，所过溪湖潦水平。\n鸿雁同天不同侣，为传好在与南卿。",
        "dynasty": "宋",
        "collection_info": null
    },
    {
        "uuid": "bb40ce6b91b9ee2341ea5a284b4eb197",
        "title": "送王充老归旴江",
        "author": "王质",
        "content": "风遣轻蒲趣去程，满江秋月碧纷纷。\n相看断雁情何极，同着征衫袂更分。\n千里固应俱对月，一樽安得再论文。\n从今竹枕蓬窗梦，不梦悬刀只梦君。",
        "dynasty": "宋",
        "collection_info": null
    },
    {
        "uuid": "c87fcea8de4da77abfe1c39000afd9ba",
        "title": "送李公",
        "author": "王质",
        "content": "海内堂堂见此公，孤高不与万夫同。\n身行宇宙东西遍，心彻干坤表裏通。\n莫共林泉谋老境，更看彝鼎篆新功。\n君王拊髀休长嘆，亦有英豪在眼中。",
        "dynasty": "宋",
        "collection_info": null
    },
    {
        "uuid": "77379c9ee0215e0a6c9b8ee22c132e4a",
        "title": "送赵子真送藏经于朝廷",
        "author": "王质",
        "content": "忆昔同游金凤台，临高望远思悠哉。\n重来又作燕山别，不意翻为驿马催。\n宝藏元辉天上去，塞尘秋色鬓边来。\n归期已定终年约，莫遣丹心一寸灰。",
        "dynasty": "宋",
        "collection_info": null
    },
    {
        "uuid": "9e7232799c9132a59b6f7ca00aa15cf6",
        "title": "别张君玉二首  其一",
        "author": "王质",
        "content": "烟霜江汉雁南飞，鹦鹉洲前再拜辞。\n风劲周郎焚舰日，月明庾老上楼时。\n无言只共江声语，有意惟凭山色知。\n他日中原公事了，磨崖千丈要丰碑。",
        "dynasty": "宋",
        "collection_info": null
    },
    {
        "uuid": "64e6fbe4679273a09e1090c4d56b5836",
        "title": "别张君玉二首  其二",
        "author": "王质",
        "content": "白云黄鹤会相逢，湖北江南故楚宫。\n拭目文章王八座，叩头勋业赵三公。\n今朝侧耳听奇伟，何日投身佐事功。\n公到京师相记忆，芦花江上竹竿风。",
        "dynasty": "宋",
        "collection_info": null
    },
    {
        "uuid": "2e28473dab09ff816e1d0f5281ca0ab6",
        "title": "谢王巽泽新火",
        "author": "王质",
        "content": "月落参横剥啄声，起惊新火到陈人。\n鬓随周爟年年改，心共商盘日日新。\n桐甑饭香增意气，草堂灯影换精神。\n侯家宫蜡晴烟起，公自他时作好春。",
        "dynasty": "宋",
        "collection_info": null
    },
    {
        "uuid": "00f0a264712ae853b4eafaea5f3d2a33",
        "title": "谢范西叔惠诗",
        "author": "王质",
        "content": "世间无可似君诗，兔杵声寒露脚飞。\n颔下骊珠能夺取，袖中沧海更携归。\n久荒此事成疎懒，頼有斯人为发挥。\n佳处不随车马得，但扶古堞看斜晖。",
        "dynasty": "宋",
        "collection_info": null
    },
    {
        "uuid": "354ad553b43bcb90ce550bee6a75b4df",
        "title": "赠徐辉",
        "author": "王质",
        "content": "五曜循环十二宫，干坤尽落往来中。\n竹罗书在人安在，姑射山空道不空。\n畴昔未能知本末，从今不復问穷通。\n东楼恣享湖山乐，三尺阑干万里风。",
        "dynasty": "宋",
        "collection_info": null
    },
    {
        "uuid": "0847bc8300ff55226ea5edbba584af07",
        "title": "赠汤元亨",
        "author": "王质",
        "content": "汤子亲携宝鑑囊，路开春草见王郎。\n只今萍梗栖湓浦，畴昔松楸在建康。\n数转话端纔历历，一生身世不茫茫。\n从今点破心间事，独对东风笑一场。",
        "dynasty": "宋",
        "collection_info": null
    },
    {
        "uuid": "ef3f9ca6b9a08b1fba99007747ada487",
        "title": "赠邓东",
        "author": "王质",
        "content": "青藜半夜放光明，玉字金文下太清。\n举眼试看君行略，点头会尽我平生。\n运行胜景丁居丑，岁建昌期乙遇庚。\n四十五年如梦过，尚堪晚景见昇平。",
        "dynasty": "宋",
        "collection_info": null
    },
    {
        "uuid": "5cb9677934a485ab7c5deb5ceacdfe58",
        "title": "赠刘遂良",
        "author": "王质",
        "content": "二年不下竹匡床，枕损茅斋小米囊。\n吹起江风渡刘子，踏开荒草见王郎。\n胡湾此际谈三命，淝水何时战一场。\n他日中原公事了，与君同话此荒凉。",
        "dynasty": "宋",
        "collection_info": null
    },
    {
        "uuid": "acdad3d8075a8a9a82e75d125f818efc",
        "title": "和李粹伯",
        "author": "王质",
        "content": "不多风雨已秋容，惨澹斜阳湿晚红。\n长忆苹风过归雁，更思烟浪拍垂虹。\n未应堂上烛能灭，所愿樽中酒不空。\n卷雪楼前卸帆日，却从天际望吴中。",
        "dynasty": "宋",
        "collection_info": null
    },
    {
        "uuid": "0f8e9f1b418c925a79a179217b21e5ab",
        "title": "又和李粹伯",
        "author": "王质",
        "content": "云似诸公簿领閒，不名阿堵但江山。\n秋风未白平生髮，尊酒聊赪壮士颜。\n醉后参虚无咫尺，悲来天地总间关。\n归眠梦绕潇湘野，红叶黄花满望斑。",
        "dynasty": "宋",
        "collection_info": null
    },
    {
        "uuid": "df60109b6ff1de95af24ba558ebbcb4a",
        "title": "问王稚川觅酒",
        "author": "王质",
        "content": "麦天一似菊花秋，涩雨痴风故作愁。\n幸自从来公不饮，何如乞与我销忧。\n胶胶扰扰谁能问，兀兀陶陶得即休。\n七泽五湖烟水阔，可容閒梦到沧洲。",
        "dynasty": "宋",
        "collection_info": null
    },
    {
        "uuid": "23fcb9ac1814925f073125a849e7876a",
        "title": "次通守韵题和政堂",
        "author": "王质",
        "content": "搀天高柳意堂堂，柳外山长水亦长。\n百尺冰壶清彻底，一川云锦烂生光。\n暂看属玉摇波影，速驾麒麟入帝乡。\n宣曲宜春骖辇路，上林风味薄沙棠。",
        "dynasty": "宋",
        "collection_info": null
    },
    {
        "uuid": "d56a8cf6f7cdf6fb6cb8923b4396e02c",
        "title": "和郭子应二首  其一",
        "author": "王质",
        "content": "出门吹面已熏风，春在垂杨惨淡中。\n我辈不须悲聚散，此江元自有西东。\n日暄波暖鱼苗出，雨润泥融燕颔丰。\n尚可淹留成一醉，引杯说剑未输公。",
        "dynasty": "宋",
        "collection_info": null
    },
    {
        "uuid": "e04b10b7138e9847064335cbc362123e",
        "title": "和郭子应二首  其二",
        "author": "王质",
        "content": "北窗睡起復西窗，心事悠悠付枕囊。\n日静无人惊燕雀，野青随意卧牛羊。\n愁中故自伤游子，别后还应忆漫郎。\n万里梅边寻斗米，夫君身世亦遑遑。",
        "dynasty": "宋",
        "collection_info": null
    },
    {
        "uuid": "27294b1818ea4d306b24b393f7294d15",
        "title": "和张君玉",
        "author": "王质",
        "content": "且把锄头且着书，懒随臣朔怖侏儒。\n车肠久自思怀橘，蓬首还应念执殳。\n未暇洞天寻小有，尽将世界付南无。\n不知南北东西后，肯寄书来问老夫。",
        "dynasty": "宋",
        "collection_info": null
    },
    {
        "uuid": "ed32e9a0e44e3520e705a3c8c6b62288",
        "title": "和张君玉与史乔年",
        "author": "王质",
        "content": "弩矢先驱导绣衣，芙蓉倒影动旌旗。\n行归容与螭头陛，且去摩挲岘首碑。\n吴帝城边逢此日，越王楼上忆他时。\n相烦问讯隆中陌，尚有当年草木知。",
        "dynasty": "宋",
        "collection_info": null
    },
    {
        "uuid": "e61cb5bd6c3a15c822070db7970a9cce",
        "title": "和张君玉",
        "author": "王质",
        "content": "使星卿月共光辉，行转杓衡入紫微。\n白粲万樯军总饱，红稠千榦马能飞。\n后身叔子今安得，万代夷吾古亦希。\n风动一江吹晚雪，岁云暮矣送将归。",
        "dynasty": "宋",
        "collection_info": null
    },
    {
        "uuid": "5b3b94ad0421ef9a3f04e81bf520360b",
        "title": "和沈述之赠权干诗",
        "author": "王质",
        "content": "江枫不敌寸心丹，何待霜雄吏自寒。\n满眼空空无一佛，举头在在有三官。\n毛端解运三千界，脚底常飞九万抟。\n鳬茈余根挑欲尽，莫忧鲁巷有颜箪。",
        "dynasty": "宋",
        "collection_info": null
    },
    {
        "uuid": "8dd6f5fa0ab467926cb9b1c791b43308",
        "title": "用沈述之韵赋灵槎",
        "author": "王质",
        "content": "甘王楼下挽清晖，不到三湘识九疑。\n骨健任从波浪嚙，眼空冷看市朝移。\n常怀一篑香炉日，不见三峰雪岭时。\n安得杜苏添此沈，相从地上作三奇。",
        "dynasty": "宋",
        "collection_info": null
    },
    {
        "uuid": "00aba27d3cb78227246ee61875c3f87b",
        "title": "次韵姚贵聪",
        "author": "王质",
        "content": "小帘低捲一庵春，茗椀熏炉作意新。\n今日共懽何事酒，他年定託不孤邻。\n愁肠缭绕终难展，醉字横斜半失真。\n遥望江流横日脚，极思沙嘴问归津。",
        "dynasty": "宋",
        "collection_info": null
    },
    {
        "uuid": "8e8eb582ca21712cf048eda55792ad8c",
        "title": "次通守韵题廓斋",
        "author": "王质",
        "content": "遥传碧落入新除，早向清都卜定居。\n金勒鸣珂班退后，玉堂挥翰酒醒余。\n试听掣动铃绦响，惊看飞来锦帕舒。\n甘露堂前正秋色，集贤如堵望相如。",
        "dynasty": "宋",
        "collection_info": null
    },
    {
        "uuid": "c061c9d9a3eeb76a1dc89027fc6d82e7",
        "title": "银山寺和宗禅师四季诗 春",
        "author": "王质",
        "content": "但听清圆不觉喧，松床纸帐坦便便。\n草深雉子争烘日，树暖蜂鶵懒趁烟。\n无事石头频打睡，有时村店暂逃禅。\n寻花问柳山前后，隠隠钟声暮已传。",
        "dynasty": "宋",
        "collection_info": null
    },
    {
        "uuid": "95cd07971586d1aa1fc0d9e8e349be1e",
        "title": "银山寺和宗禅师四季诗 夏",
        "author": "王质",
        "content": "绕廊行听铎丁当，禾稻桑麻各一乡。\n竹影能令心洒落，溪声自与意清凉。\n门无惊鹿衝篱破，路有疎萤掠草光。\n纔到斜阳生暮霭，满庭山露滴松香。",
        "dynasty": "宋",
        "collection_info": null
    },
    {
        "uuid": "066e26239301c79857e69c5f59006e57",
        "title": "银山寺和宗禅师四季诗 秋",
        "author": "王质",
        "content": "尘埃飞不到郊垧，山鹿溪鱼任意行。\n密径竹烟迷暮影，幽岩松露滴秋声。\n烧残野草斓斑黑，脱尽疎林隠约明。\n溪石棱棱波激激，水花红紫谢还生。",
        "dynasty": "宋",
        "collection_info": null
    },
    {
        "uuid": "bbfd6a992b990a5c10adabdc1101cd1a",
        "title": "银山寺和宗禅师四季诗 冬",
        "author": "王质",
        "content": "夹径长松耐凛冬，随溪觅路杳无穷。\n晓霜易滑荆桥上，朔雪难侵纸帐中。\n溪冷无鱼供酒客，林荒有鹿伴樵翁。\n江湖水泺多芦苇，不异飘鸿泊野风。",
        "dynasty": "宋",
        "collection_info": null
    },
    {
        "uuid": "e0604aa9ed782ad5e9d3ebb63cdc7b42",
        "title": "答杨教见和",
        "author": "王质",
        "content": "饭鼓逢逢睡起时，先生弟子总关扉。\n不妨堂下轻骑马，切莫江头浪典衣。\n且对灯花随雨落，任从苜蓿列盘稀。\n杜陵郑老襟期在，今昨那能定是非。",
        "dynasty": "宋",
        "collection_info": null
    },
    {
        "uuid": "624b8aaf6a1813ce44b9434c711f8947",
        "title": "挽赵处士",
        "author": "王质",
        "content": "叩阍凛凛疏三通，归社萧萧酒一钟。\n龙卧高阳呼不醒，鹏飞北海去无踪。\n无年及见安车召，有子能荒大国封。\n想见功名心未死，亦随江汉去朝宗。",
        "dynasty": "宋",
        "collection_info": null
    },
    {
        "uuid": "ac166e99541b39725486af1dbc5f403c",
        "title": "弔法空",
        "author": "王质",
        "content": "鹤不胜癯汝更癯，平沙独立未为孤。\n雨花台上方知有，明月堂中竟省无。\n此夜吟风凭北固，何时乘月叩西湖。\n出头已解挑包走，试路西江问老夫。",
        "dynasty": "宋",
        "collection_info": null
    },
    {
        "uuid": "de1580e88d85360feb0223ff776bdfce",
        "title": "挽虞丞相",
        "author": "王质",
        "content": "一德风云会，千秋海岳灵。\n中涵天度量，外峙玉仪形。\n人物如三代，文章似六经。\n嘉谋调药石，伟望振雷霆。\n二水盘明镜，三嵎揭秀屏。\n天心开俊杰，世路化畦町。\n采石交绥急，参谋揽辔停。\n舟中掬晋指，屋上建秦瓴。\n帝座忧回喜，邦人醉得醒。\n江声鸣历历，图画俨亭亭。\n蜀道驰宣诏，函关寖启扃。\n希文初遇吕，平仲卒逢丁。\n直北烟都歇，居东雨载零。\n野随裴令绿，竹为武公青。\n宇宙倾风采，朝廷迟典刑。\n三边频仗节，七府遍移厅。\n坚重车方轨，光新刃发硎。\n事融汤裏雪，物转手中瓶。\n杞梓充庭茂，芝兰满甸馨。\n宝奁森漆栗，乐笼富参苓。\n幽士宁悲鵩，该儒总识鼮。\n输怀情缱绻，接语步竛竮。\n岩壑多空帐，江湖少带笭。\n姚崇资倜傥，葛亮意丁宁。\n秀气横连霍，洪恩沇溢荥。\n德威驯虎兕，道力化蝗螟。\n烽燧寒边堠，桑麻蔽远垧。\n农熙牛𧥄𧥄，兵劲马駉駉。\n雁泽宽心驻，龙沙侧耳听。\n檄囊停插羽，纶阁缓摇铃。\n周廪仍多黍，尧阶再产蓂。\n长杨荒御宿，茂草鞠虚囹。\n忽化双林火，俄流五丈星。\n更生游佛国，中卫立仙庭。\n陵寝稽朝洛，王师寖度泾。\n萧何虽镇蜀，韩信未踰陉。\n鹤踞新华表，鲸归旧紫溟。\n月明空皎皎，风远但泠泠。\n蚤岁蒙推奬，多时备使令。\n盘餐传舴艋，茵吐溅篁箳。\n追琢参羣玉，调和作五鲭。\n自从悲殄瘁，谁弗念伶俜。\n道路纡修阻，音尘堕杳冥。\n口呿惟墨墨，头点自惺惺。\n髮白心随老，灯青目不瞑。\n有声号井络，无路挽车軨。\n睿意思元老，徽章播大廷。\n云台先邓禹，烟阁重房龄。\n未解联温赞，何劳勒固铭。\n孙多骐骥骨，子悉凤凰翎。\n生死虽无憾，哀荣不忍聆。\n一从云隔汉，两见水漫汀。\n飞梦风翻絮，浮生浪捲萍。\n西尘黯沈日，双照泪荧荧。",
        "dynasty": "宋",
        "collection_info": null
    },
    {
        "uuid": "685888f6157ea8a96dadbac981f54bd3",
        "title": "灯花",
        "author": "王质",
        "content": "造化管不得，要开时便开。\n洗天风雨夜，春色满银台。",
        "dynasty": "宋",
        "collection_info": null
    },
    {
        "uuid": "84ac2d1beecaaf24121195f07aa6a42a",
        "title": "团扇歌",
        "author": "王质",
        "content": "鸾背如花女，出自咸阳宫。\n不愁无主爱，惟怕见秋风。",
        "dynasty": "宋",
        "collection_info": null
    },
    {
        "uuid": "16a43f33c9fd0ca38a1b42811fd665db",
        "title": "竹夫人二首  其一",
        "author": "王质",
        "content": "夫人承主爱，不在鸳鸯帏。\n庭枫飘一叶，满眼贮秋悲。",
        "dynasty": "宋",
        "collection_info": null
    },
    {
        "uuid": "9378d14a59a34b5be70705eab502d8cd",
        "title": "竹夫人二首  其二",
        "author": "王质",
        "content": "洞房暗熏结，谁作双蝴蝶。\n夫人独自梦，清露泣寒月。",
        "dynasty": "宋",
        "collection_info": null
    },
    {
        "uuid": "80b0abd545bbb59e99396f10bfd246a5",
        "title": "上虞相行春口号十首  其一",
        "author": "王质",
        "content": "宾从行间锦作团，相公马上玉为山。\n今朝除却西湖好，天下无春似此间。",
        "dynasty": "宋",
        "collection_info": null
    },
    {
        "uuid": "9685188b8d40d4ab84f8d1067aa4b9ef",
        "title": "上虞相行春口号十首  其二",
        "author": "王质",
        "content": "驰上平冈小打围，相公自控紫丝鞿。\n一鞭挥出三千骑，惊动流红窣窣飞。",
        "dynasty": "宋",
        "collection_info": null
    },
    {
        "uuid": "7e7da76272e46670a06b3936ab59e2b6",
        "title": "上虞相行春口号十首  其三",
        "author": "王质",
        "content": "蝶整鶑齐不乱飞，好风吹雨上花啼。\n和宁门外沙如雪，且向江堤试马蹄。",
        "dynasty": "宋",
        "collection_info": null
    },
    {
        "uuid": "060ffd2a1d16ac3d00a294a2850fffa5",
        "title": "上虞相行春口号十首  其四",
        "author": "王质",
        "content": "团红碎绿罥丝飞，不敢轻轻触衮衣。\n正欲辞春春未许，且教留待相公归。",
        "dynasty": "宋",
        "collection_info": null
    },
    {
        "uuid": "f649975fdc59f6363272a1987e1d8a05",
        "title": "上虞相行春口号十首  其五",
        "author": "王质",
        "content": "暖雾昏云养麦天，春风引绿去绵绵。\n种成百万军民饱，忠孝心头一寸田。",
        "dynasty": "宋",
        "collection_info": null
    },
    {
        "uuid": "c77946176ae5677b5b05d4218c4f3a9c",
        "title": "上虞相行春口号十首  其六",
        "author": "王质",
        "content": "浪縠高张碧四垂，游丝欲下不能低。\n斜阳却恐花成睡，只在天边未肯西。",
        "dynasty": "宋",
        "collection_info": null
    },
    {
        "uuid": "1f9daf55ab0bc4d4a3d7e976eeed769c",
        "title": "上虞相行春口号十首  其七",
        "author": "王质",
        "content": "云空玉宇降重重，匣面双蟠小戏龙。\n夹路繁花香到骨，不如天上紫芝封。",
        "dynasty": "宋",
        "collection_info": null
    },
    {
        "uuid": "8afa2e073f0a0f60a388f365df1d8a3b",
        "title": "上虞相行春口号十首  其八",
        "author": "王质",
        "content": "暗黄退柳绿厌厌，长与行人驻别筵。\n傅说归朝天下雨，不如休繫相公船。",
        "dynasty": "宋",
        "collection_info": null
    },
    {
        "uuid": "11a7347b0e79f345d85249f4cc488f99",
        "title": "上虞相行春口号十首  其九",
        "author": "王质",
        "content": "娇风悄悄日晶晶，只见花光不见尘。\n行过津头旗转脚，万波吹动碧鳞鳞。",
        "dynasty": "宋",
        "collection_info": null
    },
    {
        "uuid": "7dad367603378a8b8eb00d5868f16d45",
        "title": "上虞相行春口号十首  其一○",
        "author": "王质",
        "content": "遥指吴天背蜀云，峡波小绿作微皴。\n西州寒食清明了，犹见檀心上苑春。",
        "dynasty": "宋",
        "collection_info": null
    },
    {
        "uuid": "c97665b511174830a199603183b43df8",
        "title": "效竹枝体有感四首  其一",
        "author": "王质",
        "content": "来时梅花绕路旁，祇今压枝梅子黄。\n回思孤径踏斜月，冉冉马头迎晓香。",
        "dynasty": "宋",
        "collection_info": null
    },
    {
        "uuid": "b381137ce9d2297130037177cc1d40cc",
        "title": "效竹枝体有感四首  其二",
        "author": "王质",
        "content": "石桥直下桨双横，落叶渐低湖水生。\n归心欲寄潮头去，潮头不肯过湓城。",
        "dynasty": "宋",
        "collection_info": null
    },
    {
        "uuid": "5f91c8df8bb6f9f25c32bf37f1598063",
        "title": "效竹枝体有感四首  其三",
        "author": "王质",
        "content": "斜风急雨暮潇潇，更与客怀增寂寥。\n树头梅子未全熟，莫来窗下打芭蕉。",
        "dynasty": "宋",
        "collection_info": null
    },
    {
        "uuid": "f57bcfbabaab409a9898b9f7a7a69fc8",
        "title": "效竹枝体有感四首  其四",
        "author": "王质",
        "content": "江南烟雨梅子肥，稻针刺水青离离。\n江南风物亦如此，所恨情怀非昔时。",
        "dynasty": "宋",
        "collection_info": null
    },
    {
        "uuid": "86897bd262bada2111ee5de1d741fcdd",
        "title": "即事",
        "author": "王质",
        "content": "桃李阴阴子满枝，春心密意两忘机。\n无何一点流鶑过，惊动杨花簌簌飞。",
        "dynasty": "宋",
        "collection_info": null
    },
    {
        "uuid": "ccaa61a4020de5ee7c536bd010b7c4d8",
        "title": "夜泊荻港二首  其一",
        "author": "王质",
        "content": "落日人家已半扉，隔篱问答语声微。\n桑枝亚路蝉争噪，一似南村割稻归。",
        "dynasty": "宋",
        "collection_info": null
    },
    {
        "uuid": "b774e5e56c26c6a25afe73785773ac08",
        "title": "夜泊荻港二首  其二",
        "author": "王质",
        "content": "野火参差度暗光，萧萧蒲稗自生凉。\n夜深云上无星斗，古树阴沈觉许长。",
        "dynasty": "宋",
        "collection_info": null
    },
    {
        "uuid": "451f7771ac5fcd791515fffe2f52711e",
        "title": "次虞枢密九日登高韵",
        "author": "王质",
        "content": "满拟重阳醉菊觞，花时多已过重阳。\n年来莫是无知己，未遇渊明不肯香。",
        "dynasty": "宋",
        "collection_info": null
    },
    {
        "uuid": "b0deb0345e576bd3c78e220d57f56e5e",
        "title": "问王稚川借其父承可诗二首  其一",
        "author": "王质",
        "content": "侍郎墓槚已苍苍，万古江河一锦囊。\n杜老平生怜骥子，不将衣钵付他郎。",
        "dynasty": "宋",
        "collection_info": null
    },
    {
        "uuid": "8f7fc96d51b117fb42c7e6d04e6f18e9",
        "title": "问王稚川借其父承可诗二首  其二",
        "author": "王质",
        "content": "百代风流集豫章，娟娟各自作时妆。\n谁知索虎钩鲸手，传到黄家便到王。",
        "dynasty": "宋",
        "collection_info": null
    },
    {
        "uuid": "dcfdfc43e09cb56f50c6f730e8329f34",
        "title": "夜坐起赠范西叔何子方",
        "author": "王质",
        "content": "浓淡云中月吐吞，寒枝惊叶动乌蹲。\n青荧一点无人对，頼有西风为掩门。",
        "dynasty": "宋",
        "collection_info": null
    },
    {
        "uuid": "909fe5fce8c31cca0cddaf6a91f1425b",
        "title": "赠李时雍",
        "author": "王质",
        "content": "平生饱识世间愁，牢落江南尽处州。\n插架有禾三百把，与君来往亦风流。",
        "dynasty": "宋",
        "collection_info": null
    },
    {
        "uuid": "571f40b102632155fad9c27d4a139053",
        "title": "集秦国文恭公句寿胡正仲四首  其一",
        "author": "王质",
        "content": "绛霄别有大罗天，钧奏声沈帝所闲。\n岁晚政成丹诏下，水苍朝佩响珊珊。",
        "dynasty": "宋",
        "collection_info": null
    },
    {
        "uuid": "d31064ebca5acee5e4918997f649697d",
        "title": "集秦国文恭公句寿胡正仲四首  其二",
        "author": "王质",
        "content": "玉蟾濡翰待君挥，五世嘉占得凤飞。\n朝野多驩天子圣，便应调鼎向黄扉。",
        "dynasty": "宋",
        "collection_info": null
    },
    {
        "uuid": "04f313a4d1a495ab59d41c324df5d317",
        "title": "集秦国文恭公句寿胡正仲四首  其三",
        "author": "王质",
        "content": "君在东南第一流，绿绨膺检出神州。\n举头试作长安望，昨夜灵槎近斗牛。",
        "dynasty": "宋",
        "collection_info": null
    },
    {
        "uuid": "eef9a207e78bc1f2e6649cef98d3b688",
        "title": "集秦国文恭公句寿胡正仲四首  其四",
        "author": "王质",
        "content": "三殿觚棱照綵霓，星邮传诏紫芝泥。\n休论万里封侯事，此去青云别有梯。",
        "dynasty": "宋",
        "collection_info": null
    },
    {
        "uuid": "0c7fdad0c15fd5914a5be568fe2b3dec",
        "title": "送徐圣可十首  其一",
        "author": "王质",
        "content": "此州斗大故为悭，金印如之足解颜。\n他日低头看屈肘，亦思王老住胡湾。",
        "dynasty": "宋",
        "collection_info": null
    },
    {
        "uuid": "f41c82422e0dc8b3b587991a9e41e50f",
        "title": "送徐圣可十首  其二",
        "author": "王质",
        "content": "元素当年会子瞻，山三百迭故依然。\n风流文采徐杨并，所欠宾朋似往年。",
        "dynasty": "宋",
        "collection_info": null
    },
    {
        "uuid": "3ffd6fe3038b669ad8eee65f474a19eb",
        "title": "送徐圣可十首  其三",
        "author": "王质",
        "content": "君玉风标世所希，日临小阁瞰清池。\n君来已隔元丰梦，鹭静鱼寒尚往时。",
        "dynasty": "宋",
        "collection_info": null
    },
    {
        "uuid": "e4d3a8c1c523f9d15f7a6531cafbac37",
        "title": "送徐圣可十首  其四",
        "author": "王质",
        "content": "一陈一叶此横飞，飞到清霄总不迟。\n东海月轮今又满，履綦安稳上丹墀。",
        "dynasty": "宋",
        "collection_info": null
    },
    {
        "uuid": "f1c871cc6893b345d5e05095c2ea0ef9",
        "title": "送徐圣可十首  其五",
        "author": "王质",
        "content": "吾知昭德眼通明，君与渠家最有情。\n何况蜚声满黄阁，定应倒屣笑相迎。",
        "dynasty": "宋",
        "collection_info": null
    },
    {
        "uuid": "ea71550c6addb0ebd86b49643e0c40eb",
        "title": "送徐圣可十首  其六",
        "author": "王质",
        "content": "君到长安见侍郎，定咨老子鬓毛苍。\n为言薜荔藤边事，一局棋收又一觞。",
        "dynasty": "宋",
        "collection_info": null
    },
    {
        "uuid": "f15e4fd7c338575c3dedc62e888093fa",
        "title": "送徐圣可十首  其七",
        "author": "王质",
        "content": "文康伯仲见昌黎，传到云孙又过之。\n君见小坡应记忆，近香亭下啜茶时。",
        "dynasty": "宋",
        "collection_info": null
    },
    {
        "uuid": "752f353b593f42c4d2beccc83a859e56",
        "title": "送徐圣可十首  其八",
        "author": "王质",
        "content": "东望苕溪想月卿，尚怀泉石养精神。\n倘于归雁亭边见，为道阳关有故人。",
        "dynasty": "宋",
        "collection_info": null
    },
    {
        "uuid": "a041a60dd07e956d0d6cc976c8eab4cb",
        "title": "送徐圣可十首  其九",
        "author": "王质",
        "content": "宝溪同社两齐年，一落江湖一上天。\n试问吾兄应好在，何时再拜玉阶前。",
        "dynasty": "宋",
        "collection_info": null
    },
    {
        "uuid": "b327ce73fbf62d8df6b8f20b649267e8",
        "title": "送徐圣可十首  其一○",
        "author": "王质",
        "content": "卷雪楼前欲放船，沧浪亭上且扶肩。\n他时一月同千里，江汉吴淞共拍天。",
        "dynasty": "宋",
        "collection_info": null
    },
    {
        "uuid": "6e6fd056d155d438f69604129fbeaf2f",
        "title": "赠画工",
        "author": "王质",
        "content": "我无头上进贤冠，祇带儒生一味酸。\n愿向笔端求蒻笠，桃花春水把渔竿。",
        "dynasty": "宋",
        "collection_info": null
    },
    {
        "uuid": "8200733e48805cade293147bea8e7e9d",
        "title": "寄峡石老人",
        "author": "王质",
        "content": "白沙渡口见鬚眉，袖角槎牙出好诗。\n愿得扬舲秋水去，共看明月堕琉璃。",
        "dynasty": "宋",
        "collection_info": null
    },
    {
        "uuid": "5eaca8d0304a44108989d00fae467948",
        "title": "题大浩寺",
        "author": "王质",
        "content": "漫山竹树结清深，古殿荒寒一两灯。\n但有菜根随粥饭，老夫请作住持僧。",
        "dynasty": "宋",
        "collection_info": null
    },
    {
        "uuid": "38a85649b1142e6a89ec9c47405fddbc",
        "title": "题真如寺",
        "author": "王质",
        "content": "旧红新绿都如许，尘世何曾有定春。\n晚渡野航衝雨去，今朝佳处总吾人。",
        "dynasty": "宋",
        "collection_info": null
    },
    {
        "uuid": "0cc665a626effba1b513c73ee8f706c3",
        "title": "月下看古碑唐贞元间物也",
        "author": "王质",
        "content": "泥土相缠四百年，摩挲十在九雕残。\n明朝叉手东西去，更有谁人月下看。",
        "dynasty": "宋",
        "collection_info": null
    },
    {
        "uuid": "9247d7e23a5476422dc204401ff6800c",
        "title": "题李白笠钓图",
        "author": "王质",
        "content": "龙子梅粧钓笠前，脱靴豪气总萧然。\n一丝来往茫茫碧，不记开元后几年。",
        "dynasty": "宋",
        "collection_info": null
    },
    {
        "uuid": "efa911b185452ffc94faa0ddf8afc657",
        "title": "题窦伯山小隠诗六首  其一",
        "author": "王质",
        "content": "栗里柴桑事事无，但言吾亦爱吾庐。\n扫开秋草门前路，恐有观潮访后湖。",
        "dynasty": "宋",
        "collection_info": null
    },
    {
        "uuid": "0f0907262388be424e3ab815e6932449",
        "title": "题窦伯山小隠诗六首  其二",
        "author": "王质",
        "content": "深衣缁缘古风标，不用横飞上九皋。\n且伴寒泉荐秋菊，水仙王亦是吾曹。",
        "dynasty": "宋",
        "collection_info": null
    },
    {
        "uuid": "5e4a99ebbf24ebb3b5bd0cdeb77e37e1",
        "title": "题窦伯山小隠诗六首  其三",
        "author": "王质",
        "content": "蒲稗蒹葭密拥门，无风亦自有秋声。\n烟尘齐鲁今何在，下雉阳新有两生。",
        "dynasty": "宋",
        "collection_info": null
    },
    {
        "uuid": "1ce900fdc971c027a7b8370809b02a82",
        "title": "题窦伯山小隠诗六首  其四",
        "author": "王质",
        "content": "山澹云浓间有无，数牛鸣外接匡庐。\n甘楼亦有鸱夷老，左右盆山即五湖。",
        "dynasty": "宋",
        "collection_info": null
    },
    {
        "uuid": "3a96a181eb4cf975f36b4c2219f9ad18",
        "title": "题窦伯山小隠诗六首  其五",
        "author": "王质",
        "content": "瘦水微皴渐復槽，秋枫脱叶下江皋。\n王杨卢骆青冥上，不废江河废尔曹。",
        "dynasty": "宋",
        "collection_info": null
    },
    {
        "uuid": "99e57d82d413989e82dfe217fe9ae3a9",
        "title": "题窦伯山小隠诗六首  其六",
        "author": "王质",
        "content": "秋草空繁不识名，秋蒲虽脱尚能声。\n君行爱护青鞋底，行到山空恐路生。",
        "dynasty": "宋",
        "collection_info": null
    },
    {
        "uuid": "d01b343d2d6a993b4cbb7a9b7ed03dee",
        "title": "题薛公肃西湖问梅图二首  其一",
        "author": "王质",
        "content": "茅屋荒寒篝影昏，口心相应共花论。\n山桥野渡香凌乱，君在江南我剑门。",
        "dynasty": "宋",
        "collection_info": null
    },
    {
        "uuid": "b5887880af399e997a7fe686b3614124",
        "title": "题薛公肃西湖问梅图二首  其二",
        "author": "王质",
        "content": "人眼心花总不昏，细从烟外月中论。\n孤山疎影横斜处，今有珠楼锁翠门。",
        "dynasty": "宋",
        "collection_info": null
    },
    {
        "uuid": "0eb437a2669ee36a75382ee971beb6aa",
        "title": "舟中题石母洞前潭中玉犀石",
        "author": "王质",
        "content": "玉犀玉犀是何物，白玉麟蹄水晶骨。\n珠宫贝阙不胜寒，夜来走出蛟龙窟。",
        "dynasty": "宋",
        "collection_info": null
    },
    {
        "uuid": "122bf24142bfb6f1b21db86dd4093dad",
        "title": "黄制干坐上题墨竹扇",
        "author": "王质",
        "content": "自有清风风不吹，虽无明月月相随。\n此君不可无一日，奈有霜寒露冷时。",
        "dynasty": "宋",
        "collection_info": null
    },
    {
        "uuid": "e87b57d7d5ce20bba9647f0a1880ee44",
        "title": "和黄少誉绿萼梅",
        "author": "王质",
        "content": "绿毛么凤仰衔花，不在山椒即水涯。\n昔日鬓边能似此，春愁磨尽总成华。",
        "dynasty": "宋",
        "collection_info": null
    },
    {
        "uuid": "609d7ee44aeb80cd3e14e6b11337b2c0",
        "title": "问查元章觅龙团茶",
        "author": "王质",
        "content": "戏龙顿断天门锁，来蛰公家片段箱。\n恐有堕髯收不尽，觅来惊起雁鳬行。",
        "dynasty": "宋",
        "collection_info": null
    },
    {
        "uuid": "b4c25e156fd8803be00ef5df9b0b27d4",
        "title": "用前韵谢元章惠茶二首  其一",
        "author": "王质",
        "content": "吾夜轻行过故乡，不知箭栝与车箱。\n清风一点吹灵府，梦断江南白鹭行。",
        "dynasty": "宋",
        "collection_info": null
    },
    {
        "uuid": "7cf3f4a1c313f5185b7631355cc485c0",
        "title": "用前韵谢元章惠茶二首  其二",
        "author": "王质",
        "content": "白日腾腾睡醉乡，尘丝撩乱罥巾箱。\n从令易趁翻书课，满眼精神下五行。",
        "dynasty": "宋",
        "collection_info": null
    },
    {
        "uuid": "e17b73e83856cbd94fd7bbc764d15808",
        "title": "和袁丞盖岭长松三首  其一",
        "author": "王质",
        "content": "强名呼作大夫官，亘古摩空不免冠。\n但惜五封遭一点，宁如深岭撼风寒。",
        "dynasty": "宋",
        "collection_info": null
    },
    {
        "uuid": "ef15e20548db9916d9e5ff0528d72944",
        "title": "和袁丞盖岭长松三首  其二",
        "author": "王质",
        "content": "露边穉叶亦堪餐，霜后皴皮更可冠。\n抚此盘旋不忧晚，但忧栗里酒樽寒。",
        "dynasty": "宋",
        "collection_info": null
    },
    {
        "uuid": "bf50235eddceb21eeb05d75c239f180c",
        "title": "和袁丞盖岭长松三首  其三",
        "author": "王质",
        "content": "百滩飞度半云端，波浪声雄不湿冠。\n亸袖垂鞭徐进马，市尘无此雪风寒。",
        "dynasty": "宋",
        "collection_info": null
    },
    {
        "uuid": "a1636f1acbebc158cfd62300e6cf772d",
        "title": "和李无变与诸公出郊访王彦博",
        "author": "王质",
        "content": "病来无力胜鞍马，不得兰亭共一觞。\n射雉如皋犹不笑，散花方丈锦千张。",
        "dynasty": "宋",
        "collection_info": null
    },
    {
        "uuid": "427326e98d4764e8dde842690e83f40b",
        "title": "和李无变求诗",
        "author": "王质",
        "content": "十年惨淡经营处，一点青荧灯火知。\n平日诗从天外得，只今天外总无诗。",
        "dynasty": "宋",
        "collection_info": null
    },
    {
        "uuid": "59c63fcf39547eb817b2cd8921a52aee",
        "title": "和秋日即事韵二首  其一",
        "author": "王质",
        "content": "駮駮山苍杂水红，不如冷眼看秋风。\n北鸿已望江南起，飞过榆林月正中。",
        "dynasty": "宋",
        "collection_info": null
    },
    {
        "uuid": "695c1bca9ba35345bcbb133092ac08c7",
        "title": "和秋日即事韵二首  其二",
        "author": "王质",
        "content": "初枫叶外数行飞，瘦竹竿头一点黐。\n浮世危机总如此，青蛇飞处且相随。",
        "dynasty": "宋",
        "collection_info": null
    },
    {
        "uuid": "926fbe540f7eef02d702b8fa77bd3fb8",
        "title": "千叶梅",
        "author": "王质",
        "content": "一枝独立众芳先，小翠长红一任妍。\n缟袂仙人来阅世，向来手眼故千千。",
        "dynasty": "宋",
        "collection_info": null
    },
    {
        "uuid": "fc65ef63afb6689c895237f4406c1e73",
        "title": "新竹",
        "author": "王质",
        "content": "我不疎君君自疎，此君于我定何如。\n中庭明月常常在，卷地风来不扫除。",
        "dynasty": "宋",
        "collection_info": null
    },
    {
        "uuid": "74dccb61c5d67ddd996c04906d3eee65",
        "title": "合欢扇",
        "author": "王质",
        "content": "明月虽圆有缺时，合欢安有百年期。\n故令六六深宫女，泪落君前自不知。",
        "dynasty": "宋",
        "collection_info": null
    },
    {
        "uuid": "97aedd2b43460a7e11228a08c2a00254",
        "title": "九华扇",
        "author": "王质",
        "content": "玉斧修成玉兔宫，萧萧无日不秋风。\n九华紫翠腾空起，取次拈来在掌中。",
        "dynasty": "宋",
        "collection_info": null
    },
    {
        "uuid": "dcdf2f477323cac92421d480343e4020",
        "title": "纱扇",
        "author": "王质",
        "content": "八字回环字字精，一规孤月半铢轻。\n只应来自鲛人室，风动犹闻细浪声。",
        "dynasty": "宋",
        "collection_info": null
    },
    {
        "uuid": "3da7f75bb153c3a85a2b201f837561e6",
        "title": "黄鹄扇",
        "author": "王质",
        "content": "摩尽青云到紫微，玉城风露冷霏霏。\n政令同落生绡上，亦胜空梁一燕飞。",
        "dynasty": "宋",
        "collection_info": null
    },
    {
        "uuid": "129649f79f25b713988bf3b883deae1e",
        "title": "竹扇二首  其一",
        "author": "王质",
        "content": "脱尽龙儿锦绣衣，一枝变化作千丝。\n泠然不受人间暑，谁道清风有歇时。",
        "dynasty": "宋",
        "collection_info": null
    },
    {
        "uuid": "0f995eadcb83e7d439cb176edff9ff27",
        "title": "竹扇二首  其二",
        "author": "王质",
        "content": "老龙飞去葛家陂，尚有龙儿戏锦衣。\n只恐世尘吹不尽，世尘吹尽听龙归。",
        "dynasty": "宋",
        "collection_info": null
    },
    {
        "uuid": "b64698c15ff9cf78bee74da6af87aa9d",
        "title": "白羽扇二首  其一",
        "author": "王质",
        "content": "昔卧隆中今渭湄，真龙长御快风飞。\n出关吹碎儿郎胆，安用军师更指挥。",
        "dynasty": "宋",
        "collection_info": null
    },
    {
        "uuid": "9ea85f9b6dec8b70c421604e9f72ed10",
        "title": "白羽扇二首  其二",
        "author": "王质",
        "content": "鼎足三雄各立时，卧龙腾起向西飞。\n渭川波尽摇明月，百万貔貅听指挥。",
        "dynasty": "宋",
        "collection_info": null
    },
    {
        "uuid": "19f9dbd49c63522c58fd08c0ae367c58",
        "title": "七宝扇",
        "author": "王质",
        "content": "七宝熏开万窍风，灵犀一点与天通。\n婆娑吹动红炉雪，总在清凉世界中。",
        "dynasty": "宋",
        "collection_info": null
    },
    {
        "uuid": "c9e28b141752da783f95d834f4b7d698",
        "title": "六角扇二首  其一",
        "author": "王质",
        "content": "一自昭陵掩閟都，龙跳虎卧世间疎。\n如今纵有千金璧，不博当年十字书。",
        "dynasty": "宋",
        "collection_info": null
    },
    {
        "uuid": "cbef2f9961b0361d278d6e34af584d5c",
        "title": "六角扇二首  其二",
        "author": "王质",
        "content": "昔日兰亭畅惠风，至今不与庶人同。\n百金五字都休问，修竹清湍在眼中。",
        "dynasty": "宋",
        "collection_info": null
    },
    {
        "uuid": "dae5ad0c6e4e6f89244562099eb69ead",
        "title": "蒲葵扇",
        "author": "王质",
        "content": "轻蒲猎猎野风秋，吹上蟾宫白玉楼。\n想见东山红粉裏，超然惟有此风流。",
        "dynasty": "宋",
        "collection_info": null
    },
    {
        "uuid": "16d607d2014115dd9b1efdb921ad8def",
        "title": "道经",
        "author": "王质",
        "content": "端拱主人无语句，台舆仆隶闹喧阗。\n希声绝想忘言处，海水墨山书不全。",
        "dynasty": "宋",
        "collection_info": null
    },
    {
        "uuid": "458b08e95e309f223a16956c52639e27",
        "title": "栗里华阳窝辞 移南村辞",
        "author": "王质",
        "content": "多柴多桑兮繁阴，栗熟兮山前山后而多闻。\n有人兮素心，林密林疎兮溪山自为秋春。\n不见兮相思，相思兮起下床而揽衣。\n南畴兮嘉穟，北牖兮新葵。\n转南村兮西庐，夫岂众芳兮要之。\n何所独无芳草兮，惟吾宇其增菲。\n纷有此内美兮，奚适而非良期。\n勿知太元兮，又焉知义熙。",
        "dynasty": "宋",
        "collection_info": null
    },
    {
        "uuid": "150d8e469ddd3786ead90964e679b4dc",
        "title": "栗里华阳窝辞 去彭泽辞",
        "author": "王质",
        "content": "西田下潠兮将荒，胡不归。\n彭泽洵美兮，唯柴桑其是思。\n米五斗兮何薄，带一束兮何卑。\n干坤莽苍兮，怀有道之无期。\n山隩兮江衝，鱼龙波涛兮，芦人渔子犹怔忡。\n朝上英兮暮下雄，山林自有豪杰兮，白银水精之飞龙。",
        "dynasty": "宋",
        "collection_info": null
    },
    {
        "uuid": "2619a28dbd51169270a9d927d723dd43",
        "title": "栗里华阳窝辞 游斜川辞",
        "author": "王质",
        "content": "风物兮美且闲，矫鸥驰鲂兮各适所天。\n南阜兮斜川，川虽斜兮心不然。\n二邻三曲兮为谁，刘即周兮祖谢羊庞皆从而命之。\n闹沙奔兮烟瞀，回峰转兮云䎖。\n上下湓浦兮，无乃丹阳之桀人。\n不恨庐山之弗秀兮，恨庐山之弗深。",
        "dynasty": "宋",
        "collection_info": null
    },
    {
        "uuid": "79484a92724f077eac9041c146d84b65",
        "title": "栗里华阳窝辞 穫西田下潠辞",
        "author": "王质",
        "content": "平畴兮交远风，良苗兮怀新新。\n欲升兮未升，猿鸟兮悲吟。\n饶霜露兮深山，风气兮先城郭而生寒。\n堇不苦兮将辞其实，难倍伊蓰周兮又奚着而奚作。\n青山白莲兮辽辽邈邈，矧玉台兮金阙。",
        "dynasty": "宋",
        "collection_info": null
    },
    {
        "uuid": "7672e36b3cd928232d6ba9eb8e796d1f",
        "title": "栗里华阳窝辞 居句曲山辞",
        "author": "王质",
        "content": "林屋兮峨嵋，岱宗罗浮兮缭之。\n幅员既长兮无极，杳烟壑兮云陂。\n谷高陵深兮矧昭阳穹庐之翻覆，万春千秋兮句曲。\n东麓兮南冈，桂椒萧艾兮同香。\n湛汧溪兮永碧，岌菌山兮长苍。",
        "dynasty": "宋",
        "collection_info": null
    },
    {
        "uuid": "0c403bef4c35511465541bc0b6ef64bb",
        "title": "栗里华阳窝辞 移积金涧辞",
        "author": "王质",
        "content": "长史御风兮舍人蹑云，掾左右兮山高谷深。\n昔渺渺兮何世，今茫茫兮何代。\n王谢兮埃中，杨许兮尘外。\n五明重云兮咫尺而阻修，东春兮西秋。\n羣芝兮递芳，朮花参花兮似不仝。\n人兮焉往，药香无歇兮人生不可以久留。",
        "dynasty": "宋",
        "collection_info": null
    },
    {
        "uuid": "4692d5c462f0941bea25f60e3c40afe5",
        "title": "栗里华阳窝辞 礼育王塔辞",
        "author": "王质",
        "content": "干坤分吴越兮，隔以海潮之飞，鸿鹄兮十度而九回。\n朝句曲之嶙峋兮，暮育王之嵾嵯。\n垂老远游兮，岂其舍人长史之非。\n上精行次绝行兮，非通行照行之可希。\n天石纵兮天河惊，星辰日月兮欹危。\n度钱塘兮江碧而山苍，斯行兮非常。",
        "dynasty": "宋",
        "collection_info": null
    },
    {
        "uuid": "3dfa2687b800d1953f469ec5dc040a88",
        "title": "栗里华阳窝辞 筑层楼辞",
        "author": "王质",
        "content": "楼愈高兮世愈遥，平壤兮层霄。\n松遇风风遇松兮，信美而弗超。\n笙籁兮云陂，波涛兮雪川。\n梦已隔而弗闻兮，矧浮尘之入飞烟。\n楼安得兮袤阜，松安得兮穹岩。\n大分有终兮大空无终，斯时有羣仙之是从兮，它时无一人之与同。",
        "dynasty": "宋",
        "collection_info": null
    },
    {
        "uuid": "f92d025b579bb1f96b698b48fd824966",
        "title": "栗里华阳窝辞 篮舆柴车",
        "author": "王质",
        "content": "柴桑虽寂寥兮亦扶疎，不孤吾烓兮吾车。\n纸笔梨枣兮物计，有酒兮聊可与娱。\n洲寒兮桑落，久阻修兮江淮惨其如昨。\n鹤怨兮猿悲，灌卉宿莽兮无依。\n湓城倘可以且泊兮，庐山未趣夫来归。",
        "dynasty": "宋",
        "collection_info": null
    },
    {
        "uuid": "f8ca46d1643c409188ff637c4ff634f4",
        "title": "栗里华阳窝辞 舫舟",
        "author": "王质",
        "content": "有事兮春畴，趾垂举兮搀游。\n碕回回兮峪漫漫，何楫兮何舟。\n潺湲兮虎溪，东林兮远师。\n溪深兮榜度，溪浅兮行归。\n谛玩兮苔痕，逆知兮履綦。\n林有影兮溪无声，露下月明兮过之，到家兮掩门。\n噫其不尔兮，阖蓬亦可以栖身。",
        "dynasty": "宋",
        "collection_info": null
    },
    {
        "uuid": "a57f91a28c8ba2d7077868bb97270fa9",
        "title": "栗里华阳窝辞 琴",
        "author": "王质",
        "content": "写意兮凭声，寄无所兮夫何能陶我心。\n酤我醑我兮勿充，岂其余兮于琴。\n山空兮声出，溪空兮声澈。\n迟有絃兮何时，溪山兮为我流水而白雪。\n虎溪石兮溅溅，灵山树兮栾栾。\n柏下之人已往兮，清吹毋为之轻弹。",
        "dynasty": "宋",
        "collection_info": null
    },
    {
        "uuid": "12c4b7630d830e238efe43b649f9c3a5",
        "title": "栗里华阳窝辞 壶觞",
        "author": "王质",
        "content": "干为天兮为圆，有时兮不然。\n醒復醒兮日月皆为之右转，醉復醉兮天勿为之左旋。\n骛遐观兮北睨，敛孤照兮南䀽。\n天下有道则庶人不议兮，夫何波浪之瀰漫。\n柯栾栾兮我眄，松萧萧兮我抚。\n阿衡去我兮已远，我独歌兮独舞。\n化无舆兮曷乘，尽无宅兮曷归。\n今茫茫兮何是，昨莽莽兮何非。",
        "dynasty": "宋",
        "collection_info": null
    },
    {
        "uuid": "f8162c8fdfad20799fce8fa298119162",
        "title": "栗里华阳窝辞 鹿皮巾葛巾",
        "author": "王质",
        "content": "斓斓兮斑斑，毋落落兮其间。\n苍茸黄精之本兮，秋风杳生后而生前。\n山葛兮山巾，勿问山中兮君其问诸水滨。\n瀼瀼兮秋露漙，萧萧兮秋风生。\n浄居永福兮，胡可得为孤山之寒人。\n荷荷兮已矣，胶胶兮何耶。\n去復来兮，愿采茅山之药花。",
        "dynasty": "宋",
        "collection_info": null
    },
    {
        "uuid": "75334a52c17cce8517ab43f1df20d333",
        "title": "栗里华阳窝辞 笙",
        "author": "王质",
        "content": "山不风兮风不松，{碻攵}磕兮自生松风。\n夫何所嗜之太酷兮，山林将安为容。\n下坂兮飞鞚，袤川兮深弓。\n去彼取此兮但空，斯情兮焉穷。\n王母去兮云归，王子来兮霜霏。\n凤皇兮惊飞，明月在天兮星稀。\n畴昔兮成非，是耶非耶焉知。",
        "dynasty": "宋",
        "collection_info": null
    },
    {
        "uuid": "8f15209824a2b2e6d6ad69d8e2e58cc3",
        "title": "栗里华阳窝辞 栗里车及舆",
        "author": "王质",
        "content": "跚跚以出，轧轧以趣。\n山攃浅草，溪滔深蒲。\n在我窝兮不可伤，竹竿潗潗桐油香，遮雨遮风遮夕阳。",
        "dynasty": "宋",
        "collection_info": null
    },
    {
        "uuid": "08e8e764be3fca33e9486e7c0ca561b9",
        "title": "栗里华阳窝辞 栗里杖及尘拂子",
        "author": "王质",
        "content": "溪昏雾多，润即搓挪。\n路微石狠，弱即担柯。\n在我窝兮不可摐，十二红边千百红，入山转深春转浓。",
        "dynasty": "宋",
        "collection_info": null
    },
    {
        "uuid": "03086f347357e2c201ed18a60504e7a4",
        "title": "栗里华阳窝辞 栗里舟及棹楫 其一",
        "author": "王质",
        "content": "山崎水岖，无轨可濡。\n草黭木黮，无辔可揽。\n在我窝兮不可睽，孤篷秋风秋叶飞，露冷波寒宜早归。",
        "dynasty": "宋",
        "collection_info": null
    },
    {
        "uuid": "93aea803b1d38373689fa095139edaa7",
        "title": "栗里华阳窝辞 栗里舟及棹楫 其二",
        "author": "王质",
        "content": "横江斜风，零雨其蒙。\n无蓑无笠，谁适为容。\n在我窝兮不可殃，濈濈湿湿麾牛羊，负糇转入鱼龙乡。",
        "dynasty": "宋",
        "collection_info": null
    },
    {
        "uuid": "d12d58fa11a44caba027f2383bf17008",
        "title": "栗里华阳窝辞 栗里舟及棹楫 其三",
        "author": "王质",
        "content": "𣻑𣻑其搟，{扌谷}{扌谷}其荡。\n吾非榜人，惟意所向。\n在我窝兮不可掷，菌桂木兰皆不必，何材不动能浮碧。",
        "dynasty": "宋",
        "collection_info": null
    },
    {
        "uuid": "b2bd20133c1aad0103ace2b37bac990c",
        "title": "栗里华阳窝辞 栗里屦鞋",
        "author": "王质",
        "content": "有黄其总，有青其絇。\n岩壑崎岖，不利走趋。\n在我窝兮不可排，白沙何尝破青鞋，柳絮蒲花铺满街。",
        "dynasty": "宋",
        "collection_info": null
    },
    {
        "uuid": "a90802dda9e4dec8781a0b6aa636cb0c",
        "title": "栗里华阳窝辞 栗里枕",
        "author": "王质",
        "content": "块不枕头，防儿来偷。\n疾攑深投，安枕长流。\n在我窝兮不可忘，无烦酴酥入枕囊，但乞野菊花风香。",
        "dynasty": "宋",
        "collection_info": null
    },
    {
        "uuid": "788611036eca6a83119feb57c3c71e7d",
        "title": "栗里华阳窝辞 栗里杯觞及壶罇",
        "author": "王质",
        "content": "松陵木瘿，草堂竹根。\n草堂不贫，仍有瓦盆。\n在我窝兮不可搀，自古英豪于此韬，不英不豪杯可衔。",
        "dynasty": "宋",
        "collection_info": null
    },
    {
        "uuid": "fddf68a93e0577e638fe556e95495b2f",
        "title": "栗里华阳窝辞 栗里烛",
        "author": "王质",
        "content": "有月未生，谁与为朋。\n姑閟我光，少须尔明。\n在我窝兮不可陵，疎干一任梢浮云，我自传灯仍续灯。",
        "dynasty": "宋",
        "collection_info": null
    },
    {
        "uuid": "514a26811cf9d027fbb7bb8425708514",
        "title": "栗里华阳窝辞 栗里衣",
        "author": "王质",
        "content": "芰荷我衣，芙蓉我裳。\n秋风易雕，相从勿长。\n在我窝兮不可侵，薪姑稻姨不可纫，树有游丝茅有针。",
        "dynasty": "宋",
        "collection_info": null
    },
    {
        "uuid": "6963b89612de6b6142df561dc987d255",
        "title": "栗里华阳窝辞 栗里巾及冠",
        "author": "王质",
        "content": "东庄有纻，西庄有葛。\n翾哉附蝉，栖我枯茁。\n在我窝兮不可讥，斜日西西鸣竹丝，暗树鈎冠休夜归。",
        "dynasty": "宋",
        "collection_info": null
    },
    {
        "uuid": "0a34e842f6ad86fa935f4c3b20213d02",
        "title": "栗里华阳窝辞 栗里床 其一",
        "author": "王质",
        "content": "昼亦蝴蝶，夜亦蝴蝶。\n普天长春，芳草无歇。\n在我窝兮不可妨，瑇瑁珊瑚终剥床，枕中江汉菰蒲香。",
        "dynasty": "宋",
        "collection_info": null
    },
    {
        "uuid": "6548f26d2475fb24b09d36db56522058",
        "title": "栗里华阳窝辞 栗里床 其二",
        "author": "王质",
        "content": "曲江锦茵，白苹红巾。\n我茵不文，虽吐奚嗔。\n在我窝兮不可骄，深陷溪山花柳毛，松房竹馆栖身牢。",
        "dynasty": "宋",
        "collection_info": null
    },
    {
        "uuid": "4dea86cf646d0c6eec45707f59513dd7",
        "title": "栗里华阳窝辞 栗里床 其三",
        "author": "王质",
        "content": "礤礤其粗，异常异常其紧。\n夫惟无华，可与相永。\n在我窝兮不可嗤，径微树繁行稍迟，倦即倚床齁片时。",
        "dynasty": "宋",
        "collection_info": null
    },
    {
        "uuid": "8ed125580919865560d835ae44b99296",
        "title": "栗里华阳窝辞 栗里案",
        "author": "王质",
        "content": "昔冰我眼，今雪我身。\n岂惟我身，又玉我心。\n在我窝兮不可鄙，班坐春莎总吾椅，嗒隠春山亦吾机。",
        "dynasty": "宋",
        "collection_info": null
    },
    {
        "uuid": "bd0a1be3b4645be23a45d386e9124c91",
        "title": "栗里华阳窝辞 栗里琴",
        "author": "王质",
        "content": "宜竹宜松，宜山宜溪。\n有月与风，无适不宜。\n在我窝兮不可撄，千头万绪丛关心，纔闻一声无一星。",
        "dynasty": "宋",
        "collection_info": null
    },
    {
        "uuid": "f89e85bc4386f32f3fcbd2b20a0f2601",
        "title": "栗里华阳窝辞 栗里锄铲刀斧",
        "author": "王质",
        "content": "我药务滋，我蔬务荣。\n闲卉闲花，任其死生。\n在我窝兮不可沈，铲欲平平锄欲深，𣟸刀鈎林多错薪。",
        "dynasty": "宋",
        "collection_info": null
    },
    {
        "uuid": "697d15f36ca67e65b066af3baf80f8c7",
        "title": "栗里华阳窝辞 栗里香及香炉",
        "author": "王质",
        "content": "竹䶉食叶，切勿食根。\n尔首衔蝉，我心骐驎。\n在我窝兮不可嫚，枫樟为谋石为炭，卯钟午鱼可以换。",
        "dynasty": "宋",
        "collection_info": null
    },
    {
        "uuid": "2f509e4e727ee9ab5fcf8ad4649a29b0",
        "title": "栗里华阳窝辞 栗里扇",
        "author": "王质",
        "content": "生绡白团，有风亦袢。\n玉润碧鲜，无风亦寒。\n在我窝兮不可离，吾无玉手捉蒲葵，蒲葵自托东山辉。",
        "dynasty": "宋",
        "collection_info": null
    },
    {
        "uuid": "b105a1be2b945b01ecc4ea27c8cab78f",
        "title": "栗里华阳窝辞 栗里花药 其一",
        "author": "王质",
        "content": "花药之列，无先我梅。\n宜江宜山，最宜幽溪。\n其次桃李，色香俱美。\n难哉李孟，诸君之子。\n在我窝兮不欲稀，舍南舍北多令姿，足未出门心已归。",
        "dynasty": "宋",
        "collection_info": null
    },
    {
        "uuid": "b52fe6987a868393d485261b217e3eee",
        "title": "栗里华阳窝辞 栗里花药 其二",
        "author": "王质",
        "content": "花药之列，无先我菊。\n宜露宜风，大率宜肃。\n其次兰桂，饶山林气。\n菊不敢先，迭为仲季。\n在我窝兮不欲枯，山容贵癯神贵孤，尘外有此尘中无。",
        "dynasty": "宋",
        "collection_info": null
    },
    {
        "uuid": "1d82019a8ccb2b06a05e6ccfe5cf1c90",
        "title": "栗里华阳窝辞 栗里卉木 其一",
        "author": "王质",
        "content": "卉木之繁，所先我竹。\n成儿超母，二百日足。\n其次松柏，异余同节。\n自稚及老，升竹叔伯。\n在我窝兮不欲摧，雪月雨风无亦宜，就中松风天下稀。",
        "dynasty": "宋",
        "collection_info": null
    },
    {
        "uuid": "263d5f7e6bcb40a2fd387ece05821c02",
        "title": "栗里华阳窝辞 栗里卉木 其二",
        "author": "王质",
        "content": "卉木之繁，无先我桑。\n相助芙蓉，与吾集裳。\n其次槐榆，春风同敷。\n亦有翠葆，清凉吾庐。\n在我窝兮不欲残，六七月起秋风寒，萧萧吹得螵蛸干。",
        "dynasty": "宋",
        "collection_info": null
    },
    {
        "uuid": "98aa8c2655ce2771d3f1e87761748fc9",
        "title": "栗里华阳窝辞 栗里翼彼新苗",
        "author": "王质",
        "content": "新苗之翼，无先我禾。\n雪花将繁，云子亦多。\n其次麻麦，东阡西陌。\n足度一世，奚止三日。\n在我窝兮不欲荒，玉堂金马输禾场，醉倚碌碡歌斜阳。",
        "dynasty": "宋",
        "collection_info": null
    },
    {
        "uuid": "6ab0b609598a6fdebd7960d021223fbf",
        "title": "山友辞 拖白练",
        "author": "王质",
        "content": "拖白练，拖白练，苍翠阴中玉一片。\n翻枝倒叶露微茫，风动树鸣忽不见。\n穿向北，穿向南，山藤野蔓何能缠。\n呜呼此友兮可解颜，溪山缭绕多林峦。",
        "dynasty": "宋",
        "collection_info": null
    },
    {
        "uuid": "4f3ffa7be086c25866b2e5840c1e2b22",
        "title": "山友辞 青菜子",
        "author": "王质",
        "content": "青菜子，青菜子，林静山空忽惊耳。\n闇中娟妙度清圆，东林吟罢西林起。\n叶青青，菜青青，飞到山深声转清。\n呜呼此友兮相会心，萧骚野响生寒林。",
        "dynasty": "宋",
        "collection_info": null
    },
    {
        "uuid": "26fbb7adf342c546c9c936154170d44d",
        "title": "山友辞 泥滑滑",
        "author": "王质",
        "content": "泥滑滑，泥滑滑，林雨林风交飒飒。\n苍皮翠荚啄鲜香，树外行人何时歇。\n山有果，山有蔬，枫脂松胶香有余。\n呜呼此友兮慰所须，野草山花满地铺。",
        "dynasty": "宋",
        "collection_info": null
    },
    {
        "uuid": "a41182836ecaf1f6b7a40a4b34e6544a",
        "title": "山友辞 黄栗留",
        "author": "王质",
        "content": "黄栗留，黄栗留，寂寂寞寞传声幽。\n桃花吹堕杏花起，重迭春冈春树稠。\n耳闻之，心萧然，花飞花落溪潺湲。\n呜呼此友兮真忘言，空山无人春亦寒。",
        "dynasty": "宋",
        "collection_info": null
    },
    {
        "uuid": "deecdbd3cf67ca3e7796af7aa885985a",
        "title": "山友辞 提葫芦",
        "author": "王质",
        "content": "提胡芦，提胡芦，东呼西呼声不孤。\n荳蔻花繁葡萄疎，野香野气熏熏粗。\n过相烦，为我携，攒砂点漆苞累累。\n呜呼此友兮坚相期，山樊乱蕊霑皴皮。",
        "dynasty": "宋",
        "collection_info": null
    },
    {
        "uuid": "258acc17d9e4d4cb10360588bb7a1477",
        "title": "山友辞 屈陆儿",
        "author": "王质",
        "content": "屈陆儿，屈陆儿，元无屈陆何呼为。\n杂树停阴杂花静，相招相唤无人知。\n屈兮陆，陆兮屈，凌乱衝花花縴丝。\n呜呼此友兮莫相疑，相伴空山深掩扉。",
        "dynasty": "宋",
        "collection_info": null
    },
    {
        "uuid": "93cf4312928903c61fca9ba3206cecb9",
        "title": "山友辞 山和尚",
        "author": "王质",
        "content": "山和尚，山和尚，低丛之下高林上。\n深飞撩动声稍稍，秾翠参差不能障。\n不兰若，不招提，丁丁啼罢还栖栖。\n呜呼此友兮堪同栖，鲜枝润叶漫苍陂。",
        "dynasty": "宋",
        "collection_info": null
    },
    {
        "uuid": "30cae0756dd41b79d8412eaf01726484",
        "title": "山友辞 啄木儿",
        "author": "王质",
        "content": "啄木儿，啄木儿，壁壁剥剥寻幽期。\n山樊深静眠睡熟，树声忽鸣林叶飞。\n轻蹙蹙，重督督，山风槭槭声漉漉。\n呜呼此友兮诚相知，树林要深不要稀。",
        "dynasty": "宋",
        "collection_info": null
    },
    {
        "uuid": "1459338d14b603f4a9b5f7555e16f765",
        "title": "山友辞 蕲州鬼",
        "author": "王质",
        "content": "蕲州鬼，蕲州鬼，江南淮北隔江水。\n淮山巉巉深又深，鬼哭浪头险无比。\n你且鸣，我且睡，花草熏人令人醉。\n呜呼此友兮愿相逢，谷烟溪雾深重重。",
        "dynasty": "宋",
        "collection_info": null
    },
    {
        "uuid": "097d26a3d1df3c4c84535f146e46a3e5",
        "title": "山友辞 百舌儿",
        "author": "王质",
        "content": "百舌儿，百舌儿，发口及时莫过时。\n柳色花香皆可掇，林光水光多足娱。\n花沾舌，柳沾舌，吟咏山风共山月。\n呜呼此友兮相追随，树巅一声春梦归。",
        "dynasty": "宋",
        "collection_info": null
    },
    {
        "uuid": "92c4496b03598b444c90c271ad6b4aeb",
        "title": "山友辞 不如归去",
        "author": "王质",
        "content": "不如归去，不如归去，花稠草繁胡不住。\n春山春林烟日暮，山花惨悽无意绪。\n溪可饮，林可啄，饮啄甘香且为乐。\n呜呼此友兮勿渝约，月明满野松毬落。",
        "dynasty": "宋",
        "collection_info": null
    },
    {
        "uuid": "10ef57f1443863ff445e3d58b6ecf369",
        "title": "山友辞 山乐官",
        "author": "王质",
        "content": "山乐官，山乐官，自歌自和閒追欢。\n杉风梧月都清圆，松烟竹露仍团圞。\n林为筦，溪为絃，深山飞鸣相拍弹。\n呜呼此友兮宜相谙，树香树粉山毵毵。",
        "dynasty": "宋",
        "collection_info": null
    },
    {
        "uuid": "50a06ed383bcf969458fe1dfcf7857f9",
        "title": "山友辞 画眉儿",
        "author": "王质",
        "content": "画眉儿，画眉儿，林下何须更画眉。\n莽莽萝蔓迷东西，声高声低声总奇。\n非真画，即真画，棘刺藤梢时一罣。\n呜呼此友兮长相陪，树杪声来树欲飞。",
        "dynasty": "宋",
        "collection_info": null
    },
    {
        "uuid": "b3e4c584f26e0f016d994bf0d05865f2",
        "title": "山友辞 雪钱子",
        "author": "王质",
        "content": "雪钱子，雪钱子，非雪非钱但相似。\n天清云浄雪惊飞，树声纔定溪声起。\n只爱雪，不爱钱，梨花影下月明前。\n呜呼此友兮岂相违，重花沓叶栾山枝。",
        "dynasty": "宋",
        "collection_info": null
    },
    {
        "uuid": "c315fc52e7d73871dce6e94085257eb9",
        "title": "山友辞 白头翁",
        "author": "王质",
        "content": "白头翁，白头翁，咀嚼浅紫掐深红。\n树枝翻翻趒山狖，树叶驳驳雕山虫。\n不斜飞，不倒挂，一丝掷上一丝下。\n呜呼此友兮久相同，半衔萝月半杉风。",
        "dynasty": "宋",
        "collection_info": null
    },
    {
        "uuid": "427c29f796e91bbd8c73b95908078d21",
        "title": "山友辞 婆餠焦",
        "author": "王质",
        "content": "婆餠焦，婆餠焦，深山无事奚多劳。\n青林窈冥卧展转，绿树蓊鬰飞逍遥。\n脆枝弱，韧枝强，惟闻呼餠不闻香。\n呜呼此友兮频相招，暮烟漠漠风潇潇。",
        "dynasty": "宋",
        "collection_info": null
    },
    {
        "uuid": "144256eb081c151e2dcd60ffea477c18",
        "title": "山友辞 脱却布袴",
        "author": "王质",
        "content": "脱却破裤，脱却破袴，空润冥蒙湿交股。\n层层山草杂山花，刈穫衣裳总无数。\n烧杉香，烧枫香，菌桂蔓椒纷众芳。\n呜呼此友兮毋作疎，寒巢幽梦频相呼。",
        "dynasty": "宋",
        "collection_info": null
    },
    {
        "uuid": "f2b331487ae660655a1019e0f47a93de",
        "title": "山友辞 郭公",
        "author": "王质",
        "content": "郭公，郭公，上田下田催野翁。\n婵媛苍翠错青红，汪汪活水声交通。\n蚤布谷，蚤收谷，稻花垂垂香扑扑。\n呜呼此友兮真相识，麻坡豆坡晚阴湿。",
        "dynasty": "宋",
        "collection_info": null
    },
    {
        "uuid": "f807af211107ba8e5c6f09f08ad374d4",
        "title": "山友辞 山鹧姑",
        "author": "王质",
        "content": "山鹧姑，山鹧姑，林深浓淡交荣枯。\n鈎辀格磔半云木，山谷转深声转孤。\n沙易行，泥难行，蚤呼春暗回春明。\n呜呼此友兮同所归，石藤屡罥道人衣。",
        "dynasty": "宋",
        "collection_info": null
    },
    {
        "uuid": "5069eb78c66ebce1cda355fd9acbd4e1",
        "title": "水友辞 鸳鸯",
        "author": "王质",
        "content": "鸳鸯，鸳鸯，一雌一雄春水乡。\n□□所思在何方，葡萄颜色桃花香。\n溪南岸，溪北岸，且住中流莫相伴。\n呜呼此友兮堪同调，烟浄波明影可照。",
        "dynasty": "宋",
        "collection_info": null
    },
    {
        "uuid": "f18cb2d959402f098ad7e98015296a4a",
        "title": "水友辞 鸂鶒",
        "author": "王质",
        "content": "鸂鶒，鸂鶒，水花萧疎并花立。\n夜倚岩花眠野香，平稳溪山总如律。\n春水温，秋水寒，欹岸侧岛阴栾栾。\n呜呼此友兮常相安，虚舟横渡人搴帘。",
        "dynasty": "宋",
        "collection_info": null
    },
    {
        "uuid": "071fa71280f06fb606d3606850bfad5c",
        "title": "水友辞 翡翠儿",
        "author": "王质",
        "content": "翡翠儿，翡翠儿，幽清浄绿深依归。\n浮空凝风香不动，翻身一掷碎花飞。\n总无矰，总无弋，波上沉浮沙上立。\n呜呼此友兮宜相从，晚濑榜人收水功。",
        "dynasty": "宋",
        "collection_info": null
    },
    {
        "uuid": "6300c062472528769a4ecafd786e171c",
        "title": "水友辞 鹭鸶",
        "author": "王质",
        "content": "鹭鸶，鹭鸶，三花两花干雪飞。\n荷花浄红叶浄碧，轻来轻去掠寒霏。\n或孤翔，或孤立，落日横波修影直。\n呜呼此友兮弥相敦，水衰石老秋容深。",
        "dynasty": "宋",
        "collection_info": null
    },
    {
        "uuid": "7210ac5884db40116b3f7041b6cefdfa",
        "title": "水友辞 江鸥",
        "author": "王质",
        "content": "江鸥，江鸥，茫茫万波同一秋。\n菰雨蒲风不自由，浮世浮生尔更浮。\n一寸白，二寸白，啄碎波纹声㶁㶁。\n呜呼此友兮堪相邀，石村沙市江烟遥。",
        "dynasty": "宋",
        "collection_info": null
    },
    {
        "uuid": "3433774c6ba88d38be416adda9cadab0",
        "title": "水友辞 青桩",
        "author": "王质",
        "content": "青桩，青桩，桩桩孤影横秋江。\n上矶下矶江入腹，斜倚乱碛声淙淙。\n有如痴，还不痴，波动鱼行皎皎知。\n呜呼此友兮喜同规，渚蒲水荇秋风稀。",
        "dynasty": "宋",
        "collection_info": null
    },
    {
        "uuid": "566d5253fc575699698d351a6177232b",
        "title": "水友辞 野鸭儿",
        "author": "王质",
        "content": "野鸭儿，野鸭儿，长芦短苇风披披。\n不寒不暖天与睡，睡足扑漉横斜飞。\n飞划划，鸣轧轧，菰蒲澎浡花欲脱。\n呜呼此友兮奚可阑，断岸欹树连深山。",
        "dynasty": "宋",
        "collection_info": null
    },
    {
        "uuid": "2cf0f36c895377a7fc2115a3bb0fb3bb",
        "title": "水友辞 红鹤",
        "author": "王质",
        "content": "红鹤，红鹤，东江飞度西江泊。\n萧萧晚烟和夜霜，寒鱼沉波不可啄。\n转松梢，转松梢，孤声不停危梦摇。\n呜呼此友兮宜相求，付与江天能復留。",
        "dynasty": "宋",
        "collection_info": null
    },
    {
        "uuid": "195766b7eaff737447c421fe1f3192bd",
        "title": "水友辞 鸬鷀",
        "author": "王质",
        "content": "鸬鷀，鸬鷀，江烟渺渺波瀰瀰。\n捎空欲下不肯下，投深未飞俄急飞。\n碧中食，青中眠，风吹乱声譁满川。\n呜呼此友兮良可嘉，高红低紫无干花。",
        "dynasty": "宋",
        "collection_info": null
    },
    {
        "uuid": "b39623d65f0057e7c7f0e8b5fd64d435",
        "title": "水友辞 鱼鹰",
        "author": "王质",
        "content": "鱼鹰，鱼鹰，江空谷空同一音。\n风浪衝矶矶擦过，波沸安能遮眼明。\n忽飞上，忽飞下，碎玉横斜口中挂。\n呜呼此友兮不厌多，看看桑田生白波。",
        "dynasty": "宋",
        "collection_info": null
    },
    {
        "uuid": "4695c8daba923266eabcd1402994b4be",
        "title": "水友辞 陶河",
        "author": "王质",
        "content": "陶河，陶河，江文萃蔡搔江莎。\n岸沙岩石相荡摩，异音同流烝涉波。\n东在梁，西在梁，缫风纷雾无斜阳。\n呜呼此友兮相与永，岛影忽翻水声併。",
        "dynasty": "宋",
        "collection_info": null
    },
    {
        "uuid": "02e117916e5c86eb72e68ed203c9e120",
        "title": "水友辞 鵁鶄",
        "author": "王质",
        "content": "鵁鶄，鵁鶄，嗢咽秋水溞秋声。\n石树𧥄𧥄崖棱棱，蹋苹蹴藻轻轻行。\n哺儿饥，诲儿痴，淋渗离褷相挟飞。\n呜呼此友兮常相存，溪子通知鱼鸟心。",
        "dynasty": "宋",
        "collection_info": null
    },
    {
        "uuid": "904f283e5efee716b6eacdd4d8c326c6",
        "title": "水友辞 鱼姑",
        "author": "王质",
        "content": "鱼姑，鱼姑，溪南溪北遥相呼。\n烟深雾重栖沉鱼，荒荒秋汉秋星疎。\n要姑活，怕姑死，姑且閒飞歇深沚。\n呜呼此友兮真足称，草平树安波不兴。",
        "dynasty": "宋",
        "collection_info": null
    },
    {
        "uuid": "c7553a4cc7c833334bd21be3385da4f4",
        "title": "水友辞 鱼燕子",
        "author": "王质",
        "content": "鱼燕子，鱼燕子，堇饴不下银花觜。\n荷香菱香溪清泠，涮尽嚏喋全无腥。\n蒲槌黄，菰台黑，波痕荡摇渚花蚀。\n呜呼此友兮能相宽，天生水资欢水贤。",
        "dynasty": "宋",
        "collection_info": null
    },
    {
        "uuid": "0dccf01b22a1b4f57ee35f8434b7ab40",
        "title": "水友辞 水鶑子",
        "author": "王质",
        "content": "水鶑子，水鶑子，不爱林花爱溪水。\n春岸春莎翕习飞，波动鬣摇霍身坠。\n罱入浅，罩入深，东渚抛纶西拗罾。\n呜呼此友兮良相宜，水光树光韬暗辉。",
        "dynasty": "宋",
        "collection_info": null
    },
    {
        "uuid": "bab1bf435edd7c2984d6c6387ebd6fc3",
        "title": "水友辞 鱼乌子",
        "author": "王质",
        "content": "鱼乌子，鱼乌子，相唤相挨擦风苇。\n春莎渗子渐成鳞，的皪眼光入波底。\n唼草芽，啑杨花，勃勃春沫吹春莎。\n呜呼此友兮宜接迹，溪气溪香午犹湿。",
        "dynasty": "宋",
        "collection_info": null
    },
    {
        "uuid": "a5fc3a9725ae0057f6539e79f4253a4e",
        "title": "水友辞 科斗儿",
        "author": "王质",
        "content": "科斗儿，科斗儿，役役聿聿成攒嬉。\n软温春水调春泥，噆深噆浅随高低。\n傍春草，傍春石，莫向空中乱澄碧。\n呜呼此友兮良可观，羽葆鼓吹春风前。",
        "dynasty": "宋",
        "collection_info": null
    },
    {
        "uuid": "50ddc9d7908b165395a7994cc4fe485e",
        "title": "水友辞 水鸦鹊",
        "author": "王质",
        "content": "水鸦鹊，水鸦鹊，软荷搭水身可泊。\n高荷修茎难着脚，一盘一窝足安乐。\n竈有薪，甑有饭，芦人渔子事皆办。\n呜呼此友兮宜相倚，溪风来定水香归。",
        "dynasty": "宋",
        "collection_info": null
    },
    {
        "uuid": "d2ad610e5b70f1e4ef0a4e2ddc247e06",
        "title": "水友辞 寐卑子",
        "author": "王质",
        "content": "寐卑子，寐卑子，春菰秋蒲老烟水。\n一双飞逐一双飞，斜景浄空光陆离。\n恋桃花，恋麦黄，瓜蔓荻苗皆故乡。\n呜呼此友兮宜同方，江花吹子鱼花香。",
        "dynasty": "宋",
        "collection_info": null
    },
    {
        "uuid": "d17848266be831a0669e20eb4d52711e",
        "title": "山友续辞 枸杞",
        "author": "王质",
        "content": "我取友兮得枸杞，左陂花头野声起。\n蘘蓑霏雨杂斜阳，半湿半干留春水。\n仙人杖，王母杖，所思兮焉可旷，野鶑怂慂野花旺。",
        "dynasty": "宋",
        "collection_info": null
    },
    {
        "uuid": "1b5f24cbe4123797dd756080d0eb7f67",
        "title": "山友续辞 黄精",
        "author": "王质",
        "content": "我取友兮得黄精，竹叶豆花交野阴。\n人不图仙只图饱，鸦鹊窠雕龙爪零。\n白可撷，青可捋，所思兮何由掇，半岩斜阳孟溪泼。",
        "dynasty": "宋",
        "collection_info": null
    },
    {
        "uuid": "88d1ecc8b3eaf89aea02f9ad2e3e7b1d",
        "title": "山友续辞 山药",
        "author": "王质",
        "content": "我取友兮得山药，蝶花开尽铃子落。\n几日几日黄不成，𧄔莫日灵施少灵。\n猿父上，𤟤子下，所思兮安可舍，一重空岩一重野。",
        "dynasty": "宋",
        "collection_info": null
    },
    {
        "uuid": "7b7c48ea4be4624a6effc6c0f0cea979",
        "title": "山友续辞 甘菊",
        "author": "王质",
        "content": "我取友兮得甘菊，高丛低叶贮清馥。\n石盂幡纚乳花飞，错落纷敷间寒绿。\n入顾渚，入蒙山，所思兮安可捐，椿儿桂子争芳鲜。",
        "dynasty": "宋",
        "collection_info": null
    },
    {
        "uuid": "b2d522993420a79318b07651deb514e2",
        "title": "山友续辞 牛蒡",
        "author": "王质",
        "content": "我取友兮得牛蒡，稠丛捷鼠走不上。\n深山谁伏又谁牵，唇粗舌皴膝头壮。\n实虽恶，食不恶，所思兮奚可却，松冈竹墩隔沙泺。",
        "dynasty": "宋",
        "collection_info": null
    },
    {
        "uuid": "32596423455d71c9fa3f8a717911fc54",
        "title": "山友续辞 石耳",
        "author": "王质",
        "content": "我取友兮得石耳，石壁峻嶒下无底。\n非脾非肾非肝肠，马齿马牙衔不起。\n耳无是，耳无非，所思兮何可萎，石笋石花滋石脂。",
        "dynasty": "宋",
        "collection_info": null
    },
    {
        "uuid": "537fac949e15bf3c38be2b74da8a3e87",
        "title": "山友续辞 合蕈",
        "author": "王质",
        "content": "我取友兮得合蕈，山深树底风不进。\n弹子团栾敷未敷，飞儡腾猿毋口粗。\n藤花迷，豆花肥，所思兮焉可遗，溪山撩乱将安归。",
        "dynasty": "宋",
        "collection_info": null
    },
    {
        "uuid": "93b3c90743c0e08f2eb6347760b586d6",
        "title": "山友续辞 槐芽",
        "author": "王质",
        "content": "我取友兮得槐芽，缭陂灌丛饶杂花。\n纔茁嫩荚抽枯桠，涎流山鹊并山鸦。\n胶着虻，房着蠊，所思兮安可芟，碧鲜冷淘思露寒。",
        "dynasty": "宋",
        "collection_info": null
    },
    {
        "uuid": "092a8de8266418bedee4a6bb3a965347",
        "title": "山友续辞 蔊头",
        "author": "王质",
        "content": "我取友兮得蔊头，猛嚏烈香惊伏虬。\n石羊石蛇啮不得，弹蟹燕蚕胡可偷。\n常风寒，常雪寒，所思兮奚可堪，阴崖涌沫号飞湍。",
        "dynasty": "宋",
        "collection_info": null
    },
    {
        "uuid": "ffdc32c182d2991906f0ab7801c78943",
        "title": "山友续辞 山姑",
        "author": "王质",
        "content": "我取友兮得山姑，春雨春风沙土苏。\n山粗屦绽不皴脚，祗恐叉头罥花落。\n拜苹婆，揖菜娘，所思兮岂可忘，苦楝风高须索防。",
        "dynasty": "宋",
        "collection_info": null
    },
    {
        "uuid": "3ca42904e02a47ff3dac972ffee6a4e6",
        "title": "水友续辞 莲子",
        "author": "王质",
        "content": "我取友兮得莲子，月白风清影横水。\n烟消露飞香愈茂，风标宜夜不宜昼。\n薏青青，的白白，所思兮将焉歇，中坻阻跻不可越。",
        "dynasty": "宋",
        "collection_info": null
    },
    {
        "uuid": "206d7e45068be12246cd0a6a250f4d4f",
        "title": "水友续辞 藕条",
        "author": "王质",
        "content": "我取友兮得藕条，花近可招远可撩。\n龟鱼到底亦不见，但见红开乃碧凋。\n风漾漾，露霏霏，所思兮焉可移，光旁聊寄幽并儿。",
        "dynasty": "宋",
        "collection_info": null
    },
    {
        "uuid": "2d76114a8ce8fbdf2ed02eee26e27d32",
        "title": "水友续辞 鸡头",
        "author": "王质",
        "content": "我取友兮得鸡头，漪澜汪洸不肯流。\n鷄栖雁栖卑不飞，雁或浮上鷄何为。\n溪无洒，沙无蝨，所思兮安有毕，湿沙暗虫声𠲌𠲌。",
        "dynasty": "宋",
        "collection_info": null
    },
    {
        "uuid": "fa1cd4697d36ec64fc2f87289de648ab",
        "title": "水友续辞 菱角",
        "author": "王质",
        "content": "我取友兮得菱角，碎叶参差水瀺灂。\n重重迭迭庶相鯈，虽见噞喁不可捉。\n收壁袋，收簧丝，所思兮宜相资，擦莎挨树秋蝉啼。",
        "dynasty": "宋",
        "collection_info": null
    },
    {
        "uuid": "891ee8abdc0e4c82bdabde7eae0ae611",
        "title": "水友续辞 水粽",
        "author": "王质",
        "content": "我取友兮得水粽，结花甚轻结根重。\n竹筒楝叶潇湘余，随波凌乱飘江湖。\n藤笼闭，漏兜闲，所思兮奚可悭，芦岸槿篱门早{枦睘}。",
        "dynasty": "宋",
        "collection_info": null
    },
    {
        "uuid": "5c8634863044571dce9e4592ab4780a6",
        "title": "水友续辞 水芽儿",
        "author": "王质",
        "content": "我取友兮得水芽，荷花为孃藕为爷。\n不闻儿声闻水声，短碕长溆鸣奔沙。\n霜欲飞，水欲归，所思兮不忍欺，东波南荡秋风稀。",
        "dynasty": "宋",
        "collection_info": null
    },
    {
        "uuid": "b4d14192bec94f6d7e604ac1acea9452",
        "title": "水友续辞 慈菰",
        "author": "王质",
        "content": "我取友兮得慈菰，秋水纔没藏莎余。\n并州剪刀聊藉姑，剪得閒花閒子疎。\n燕摇尾，龙掀鬚，所思兮可与娱，秋波索索秋声孤。",
        "dynasty": "宋",
        "collection_info": null
    },
    {
        "uuid": "1fb2ff0d7c6cb1e0180bdcfeee9166ff",
        "title": "水友续辞 水芹",
        "author": "王质",
        "content": "我取友兮得水芹，深青浅绿鬖鬖开。\n半沉半浮轻去来，溪毛石髮相毰毸。\n健鱼赤，弱鱼碧，所思兮不胜积，疎烟淡川浄如拭。",
        "dynasty": "宋",
        "collection_info": null
    },
    {
        "uuid": "4fd50bf93cb75cce0f6453bc6a5476a7",
        "title": "水友续辞 水莼",
        "author": "王质",
        "content": "我取友兮得水莼，黄黄白白花深深。\n美髯得非龙子孙，秋风不退香涎痕。\n东鲁思，东吴思，所思兮宜相诒，草木溪山今是非。",
        "dynasty": "宋",
        "collection_info": null
    },
    {
        "uuid": "597717a0d8faccf95e0fcebfb9a11d62",
        "title": "山水友余辞 婆看蚕",
        "author": "王质",
        "content": "一百箔，二百箔，千百箔，遍村落。\n官绢不厌厚，私绢不厌薄。\n婆看蚕，婆看蚕，蒲桶荷包共作田，晚豅秋秋风摇稻髯。",
        "dynasty": "宋",
        "collection_info": null
    },
    {
        "uuid": "3d2befa97e011707da7986aa41ba783f",
        "title": "山水友余辞 鹘嘲",
        "author": "王质",
        "content": "鹘不挟，鵰不劂，各忀徉，毋獝狨。\n一愁撦花裂，二愁踏花折。\n鹘嘲，鹘嘲，相呼窃脂并博劳，同寻念佛婆罗巢。",
        "dynasty": "宋",
        "collection_info": null
    },
    {
        "uuid": "0b704fe485a15afa8ddb7e1f69d252d7",
        "title": "山水友余辞 铜觜",
        "author": "王质",
        "content": "不银眉，不金翅，寻驮梁，搬草子。\n啄花蜡觜狞，啄粟铜觜狞。\n铜觜，铜觜，春环春嘤好兄弟，春喁自飞莫同队。",
        "dynasty": "宋",
        "collection_info": null
    },
    {
        "uuid": "098a28a26b376dacf6188c84e4319b1a",
        "title": "山水友余辞 涴鸣",
        "author": "王质",
        "content": "幸蒙宠，聊舂容，有水矿，无筠筒。\n雪姑抬揌妇，巧妇坚正翁。\n涴鸣，涴鸣，寻花寻柳无山无，繁阴渐合春模糊。",
        "dynasty": "宋",
        "collection_info": null
    },
    {
        "uuid": "67778100fc15a219387a3ac60838c44b",
        "title": "山水友余辞 黄头儿",
        "author": "王质",
        "content": "山鲍老，甘受嘲，山婆婆，惜得骄。\n{毛胡}子来解腕，大头来间交。\n黄头儿，黄头儿，白黄头儿有老时，鸦线靴头相伴飞。",
        "dynasty": "宋",
        "collection_info": null
    },
    {
        "uuid": "79a58e855cf4e134a8b5b8f34f1e3020",
        "title": "山水友余辞 绿毛龟",
        "author": "王质",
        "content": "似太平，自开元，虽垂老，不踰钱。\n只爱绿苔浄，勿爱金丝鲜。\n绿毛龟，绿毛龟，三三八八总不知，彷徉露蒋风蒲稀。",
        "dynasty": "宋",
        "collection_info": null
    },
    {
        "uuid": "a6284a43442dcb431e5b1fb6fa91f231",
        "title": "山水友余辞 秧鷄",
        "author": "王质",
        "content": "望水白，雁来黄，隔山拖，先拖秧。\n卯子何日圆，马牙何日长。\n秧鷄，秧鷄，雨豪狭溪成阔溪，螺蛳蠼子澎澎肥。",
        "dynasty": "宋",
        "collection_info": null
    },
    {
        "uuid": "2e099cc3df132e2175e30be688d0a309",
        "title": "山水友余辞 水涝子",
        "author": "王质",
        "content": "獭最黠，鼠更黠，知水情，识水脉。\n荷花不禁掐，稻花不禁捾。\n水涝子，水涝子，鷃滥堆随江风起，自仗秋莎噆秋水。",
        "dynasty": "宋",
        "collection_info": null
    },
    {
        "uuid": "e80204b6c6405a84e1b2498dd89083cd",
        "title": "山水友余辞 水划虫",
        "author": "王质",
        "content": "足为棹，鬚为桡，舴艋子，何多劳。\n黑油急旋旋，玉掌轻摇摇。\n水划虫，水划虫，鸊鷈鹥鸭同从容，宽陂缓波无点风。",
        "dynasty": "宋",
        "collection_info": null
    },
    {
        "uuid": "21ed8682c4bcdaa27884a6a33db77c35",
        "title": "山水友余辞 水蛾儿",
        "author": "王质",
        "content": "任霜叶，任霜花，啑飞蚊，味亦佳。\n浪稳无弩狐，波平无鈎蛇。\n水蛾儿，水蛾儿，石妇春风放尽丝，松根共掠苹花飞。",
        "dynasty": "宋",
        "collection_info": null
    },
    {
        "uuid": "577dc96ef4076ca7271be926e87b80b5",
        "title": "山水友余辞 刺椿",
        "author": "王质",
        "content": "唤春鸟，当春呼，莫错呼，非茱萸。\n前林迎榆郎，后林接榆姑。\n刺椿，刺椿，黠禽掐捾余姑存，土卵蕨鷄无宿根。",
        "dynasty": "宋",
        "collection_info": null
    },
    {
        "uuid": "361a8977c387bf1efc4f4367caf6d319",
        "title": "山水友余辞 金樱子",
        "author": "王质",
        "content": "蔷薇花，榅桲实，多㗘㗱，津浥浥。\n椰子亦成酒，缩沙亦成蜜。\n金樱子，金樱子，速挽菖蒲出溪水，仍招茯苓并远志。",
        "dynasty": "宋",
        "collection_info": null
    },
    {
        "uuid": "8c577ad466114fe430d49cc3b65a1398",
        "title": "山水友余辞 甜藤",
        "author": "王质",
        "content": "元姓甘，不姓丁，引春风，含常春。\n鷄翁呷甘露，祁婆插金棱。\n甜藤，甜藤，粥香饧白度清明，一片春山快活声。",
        "dynasty": "宋",
        "collection_info": null
    },
    {
        "uuid": "34ef9be1bd37e2ca1e11d33ca4a167c7",
        "title": "山水友余辞 苦菜",
        "author": "王质",
        "content": "王瓜后，靡草前，荠却苦，荼却甘。\n贝母花哆哆，龙葵叶团团。\n苦菜，苦菜，空山自有閒人爱，竹筯木瓢越甜煞。",
        "dynasty": "宋",
        "collection_info": null
    },
    {
        "uuid": "9a632a63290c46fad691b3471a719164",
        "title": "山水友余辞 甜椎",
        "author": "王质",
        "content": "花成穗，子成毬，雅相似，终非俦。\n茅栗低坡尾，旋栗高冈头。\n甜椎，甜椎，秋后秋树倚斜晖，苦者掷与看牛儿。",
        "dynasty": "宋",
        "collection_info": null
    },
    {
        "uuid": "925b1a15a96bcda9382ba1a4d394dc2e",
        "title": "山水友余辞 蓼米",
        "author": "王质",
        "content": "无马缠，无虾鬚，罗裙帯，色色无。\n愿花变流沙，愿花变穿珠。\n蓼米，蓼米，秋风易摇入秋水，大平中期难屈指。",
        "dynasty": "宋",
        "collection_info": null
    },
    {
        "uuid": "33a4d1473664e1190242e150c9a03b3d",
        "title": "山水友余辞 水芋头",
        "author": "王质",
        "content": "不粤卵，不岷鸱，虽沉波，堪作魁。\n葧脐叶搓牙，芥{艹粗}苗整齐。\n水芋头，水芋头，江湖百年无一愁，南湾北湾皆膳羞。",
        "dynasty": "宋",
        "collection_info": null
    },
    {
        "uuid": "6218ce407e4478ae2c92b116452e8634",
        "title": "山水友余辞 蒌蒿",
        "author": "王质",
        "content": "皤老白，角子乌，尔未萌，我已敷。\n芦笋茁戢戢，荻笋抽擢擢。\n蒌蒿，蒌蒿，风枝两叶老萧萧，草堂黍氏不得骄。",
        "dynasty": "宋",
        "collection_info": null
    },
    {
        "uuid": "4de50c865c823ba194dd24fc4ae0519c",
        "title": "山水友余辞 茭白",
        "author": "王质",
        "content": "春斑犀，秋雕胡，一年计，在江湖。\n赤脚白脚癯，黄鲜红鲜杇。\n茭白，茭白，{艹/广/卢}人渔子手拍拍，桨芽橹脐晓香发。",
        "dynasty": "宋",
        "collection_info": null
    },
    {
        "uuid": "cc21f96ddb9d4ff2dc2e1dad83c22145",
        "title": "山水友余辞 黄花菜",
        "author": "王质",
        "content": "大金星，小金钱，急嚥淡，缓嚼甜。\n黄花了未了，小儿群争讨。\n黄花菜，黄花菜，大黄小黄甑蓬闿，饭香蔬香直一噫。",
        "dynasty": "宋",
        "collection_info": null
    },
    {
        "uuid": "3321ed2925528ba598797ad454910adc",
        "title": "山水友别辞 茯苓酥",
        "author": "王质",
        "content": "且自伏尔菟，毋劳伏我神。\n只图滋一啜，不图延千龄。\n酥也酥，总弗如，松风浩荡相招呼，呼上青冥山亦无。",
        "dynasty": "宋",
        "collection_info": null
    },
    {
        "uuid": "a61d954bb463600c586cd17f31c3e5f3",
        "title": "山水友别辞 地黄糖",
        "author": "王质",
        "content": "风来闻清香，月来见清光。\n鶗鴂但先鸣，芐芭毋歇芳。\n糖他糖，总弗强，草花树花争结房，迎梅送梅陂愈苍。",
        "dynasty": "宋",
        "collection_info": null
    },
    {
        "uuid": "ea49a5ea24320e9692f4316c508e01e1",
        "title": "山水友别辞 薏苡饭",
        "author": "王质",
        "content": "勾漏升空飞，伏波抱愁死。\n一饱万事已，古人皆流水。\n饭它饭，总弗换，树阴相随鸟声变，草虫木蝱自撩乱。",
        "dynasty": "宋",
        "collection_info": null
    },
    {
        "uuid": "6a156f07c0c71879b41126c952afc5de",
        "title": "山水友别辞 松粉",
        "author": "王质",
        "content": "奉劝十八公，莫入明光宫。\n藉尔毬端露，助我屩底风。\n粉它粉，总弗近，总总松毛粪松本，松子松花香愈猛。",
        "dynasty": "宋",
        "collection_info": null
    },
    {
        "uuid": "eebb08167b22de3631747adf759807e7",
        "title": "山水友别辞 芭蕉脯",
        "author": "王质",
        "content": "不愁风槭槭，不愁雨萧萧。\n为人张秋本，为我解春牢。\n脯它脯，总弗许，山鬼且往凭山树，繁阴相倍享风露。",
        "dynasty": "宋",
        "collection_info": null
    },
    {
        "uuid": "ca88c352b72ddc01f42bb469da14fc4d",
        "title": "山水友别辞 薝卜鲊",
        "author": "王质",
        "content": "天上雪花六，地下梅花六。\n彼花花我眼，此花实我腹。\n鲊它鲊，总弗亚，山南招提北兰若，野僧家风莫相舍。",
        "dynasty": "宋",
        "collection_info": null
    },
    {
        "uuid": "a5ea8514ab56fd9cd76a41729f35268a",
        "title": "山水友别辞 榆醤",
        "author": "王质",
        "content": "榆叶瀹可葅，榆皮舂可脯。\n代豆酿为醤，代麵胶为糊。\n醤他醤，总莫尚，榆郎榆姑春春旺，林下山间慰所望。",
        "dynasty": "宋",
        "collection_info": null
    },
    {
        "uuid": "b4f9f90a171f505b95db660dbe004341",
        "title": "山水友别辞 苍耳酒",
        "author": "王质",
        "content": "山妇耳带珰，山儿耳带枲。\n黄衣醤已佳，碧叶酒尤美。\n酒它酒，总弗右，陂草草深别宇宙，野香熏蒸喷饙馏。",
        "dynasty": "宋",
        "collection_info": null
    },
    {
        "uuid": "d43b71e47188d3fffee5c15b2e150464",
        "title": "避暑烟水亭与王南卿回文联句一首",
        "author": "王质",
        "content": "颜舒且对清樽酒，昼永方浓翠幄阴。\n环佩响溪寒浪急，画图藏谷绣烟深。\n班生石润苔纹乱，碧度云飞鸟影沉。\n閒馆邃风来迥野，隔林斜日转疎林。",
        "dynasty": "宋",
        "collection_info": null
    },
    {
        "uuid": "6293571e5a26bbb81fdeb91720afb367",
        "title": "过洞庭",
        "author": "王质",
        "content": "云可有无水，风能奔走沙。\n蟠深鸣老䖦，飞倦落长鸦。\n地有湘头尾，山无楚正斜。\n人间与天上，何处碍浮槎。",
        "dynasty": "宋",
        "collection_info": null
    },
    {
        "uuid": "15f1d4548f0a3cc1f5ed0b5a67eff68d",
        "title": "黄香梅",
        "author": "王质",
        "content": "新翻微变寿阳粧，喜色横斜水一方。\n点破冰肌愈清绝，月明无处着清香。",
        "dynasty": "宋",
        "collection_info": null
    },
    {
        "uuid": "6e8b2740bd3edef5f3feddfbea8a6b05",
        "title": "墨梅",
        "author": "王质",
        "content": "纷纷初疑月挂树，耿耿独与参横昏。\n自从东坡老子飞此英，茫茫世界总无人。\n疏影横斜水清浅，暗香浮动月黄昏。\n自从西湖处士扬此灵，纷纷豪俊半无神。\n赠子一转语，挑子万年机。\n嘬苏诗，嚅林诗，要使苏诗林诗透心脾。\n槎南枝，挼北枝，直使南枝北枝伏指麾。\n九州四海寻人去，不遇当人不要归。",
        "dynasty": "宋",
        "collection_info": null
    },
    {
        "uuid": "31bfe4cd46ca7b9c28f573001aea08ba",
        "title": "和沈述之与俞舜俞题墨梅",
        "author": "王质",
        "content": "玉京羣帝周大罗，芙蓉倒影旌旗多。\n明视仍孙窃姮娥，双成飞琼相和歌。\n飞琼授以无声诗，下走人间駃莫追。\n梅花狂扫不自持，但见浮动横斜他不知。\n中书君贵列钟鼓，唤下真真命歌舞。\n真真呼上復呼下，上屏不言下屏语。\n空郊莽苍江渺茫，中书头锐身瘦长。\n玄泓濡首醉淋浪，首所触者皆生香。\n柳山俞生气象别，不惟手洁更身洁。\n中书相与有良缘，共看霜天羌筦裂。\n十指五指握妙华，不在山颠即水涯。\n老杨死守梅花树，攀枝弄叶犹咨嗟。\n眼光落此亦前定，过去垣外触参井。\n俞生今世伴梅花，若伴他花应不肯。",
        "dynasty": "宋",
        "collection_info": null
    },
    {
        "uuid": "884e3cedfbb440a4845425bc268e23b2",
        "title": "题龚嘉谋墨梅",
        "author": "王质",
        "content": "梅花一枝復一枝，是邪非邪吾不知。\n空堂惨淡寒寂寞，安得璀璨生光辉。\n今朝朔云覆江野，无乃雪花衝屋楣。\n少定徐观元不尔，壁上横陈皆不飞。\n摩挲零乱争欲动，亟避又不来沾衣。\n稍悟寒英着明缟，已信未信犹衔疑。\n虽然是梅不是雪，亦岂人力攘天机。\n伸脚欲下俄復缩，泠泠亦似奔湍溪。\n忽听檐牙啅林雀，纷纷惊下玉葳蕤。\n鼻端三嗅定何有，萧骚若有霜风吹。\n乃是瀼溪小龚子，搦笔泛翰生清奇。\n老杜见松被松吓，王子见梅遭梅欺。\n却忆西湖疏影裏，断桥流水袖香归。",
        "dynasty": "宋",
        "collection_info": null
    },
    {
        "uuid": "2f36d1175aae08d43c1938833d4703bd",
        "title": "题俞舜俞墨梅",
        "author": "王质",
        "content": "杨无咎，透梅肝胆入梅心。\n俞舜俞，刳梅皮骨到梅髓。\n大江之西出二士，长淮以北屈两指。\n吾尝菁村山中饱玩玉葳蕤，十里五里无他枝。\n所恨俞子不同载，至今心繫吴江湄。\n吾尝竹山道上烂看蜡凌乱，三程两程行不断。\n所恨俞子不同征，至今梦绕襄山畔。\n百尺卷雪楼，十顷黄龙州。\n此地遇俞子，此时逢孟秋。\n巽二滕六皆未集，广寒宫中暗窃来相投。\n一枝两枝虽不多，千林红紫无若何。\n七尺八尺抑何短，万里莽苍亦云满。\n赠尔一则语，收却万年功。\n真梅藴在磊块胸，幻梅流出精明瞳。\n溟蒙摸索未有覩，惨淡经营何所从。\n中庸大学松斋绎几转，楞严圆觉竹几翻数卷。\n他时相逢江路傍，茫茫江月梅花香。\n但见梅花普照眼，不为梅花空断肠。",
        "dynasty": "宋",
        "collection_info": null
    },
    {
        "uuid": "42796898fe779fe2b7e865316e7eaab3",
        "title": "题晁子止侍郎小横轴江路野梅数枝",
        "author": "王质",
        "content": "西楼何自有江声，安得梅花的皪明。\n斗转参横无定舍，侍郎行处亦随行。",
        "dynasty": "宋",
        "collection_info": null
    },
    {
        "uuid": "8d04dd53022ac91a33e9c39e2bd4929a",
        "title": "题李赞可掀篷梅轴二首  其一",
        "author": "王质",
        "content": "低篷掀起凑平沙，略见玲珑八九花。\n自有青天衮明月，灵台长见影横斜。",
        "dynasty": "宋",
        "collection_info": null
    },
    {
        "uuid": "81a8bedff81972a7f340ee39bf4a1879",
        "title": "题李赞可掀篷梅轴二首  其二",
        "author": "王质",
        "content": "半腰已自见全身，但要当人着眼明。\n觑到梅花头上上，十方同是玉为京。",
        "dynasty": "宋",
        "collection_info": null
    },
    {
        "uuid": "7aa0e5a8e03cb7f1b6d934bd9ccea2b2",
        "title": "再题二首  其一",
        "author": "王质",
        "content": "不见梅稍不见根，参横咫尺未能扪。\n掀篷何自掀篷尽，一任江风吹断魂。",
        "dynasty": "宋",
        "collection_info": null
    },
    {
        "uuid": "26d5d463d32bf11a9b60b3f14c6473a7",
        "title": "再题二首  其二",
        "author": "王质",
        "content": "半江鼻观已前知，恨不身先急棹飞。\n虽则梅花不全见，妙香满载野航归。",
        "dynasty": "宋",
        "collection_info": null
    },
    {
        "uuid": "22664f4cc5c9d56a5876c4b2fc0a7298",
        "title": "近村",
        "author": "王质",
        "content": "急急杀残点，沉沉敲远钟。\n黄深湖雾重，白厚草霜浓。\n惨淡兵交气，凄凉岁晚容。\n云山望不极，吾恨亦重重。",
        "dynasty": "宋",
        "collection_info": null
    },
    {
        "uuid": "af172ef4c757375afdd37f87e5527e3b",
        "title": "过隆中村",
        "author": "王质",
        "content": "当日隆中事，它时渭上悲。\n出头知几度，弹指不多时。\n有客吟梁甫，何人表出师。\n姓庞名藴者，应笑卧龙儿。",
        "dynasty": "宋",
        "collection_info": null
    },
    {
        "uuid": "01a0aaba4edb11de5864796c70846dad",
        "title": "圣灯偈",
        "author": "王质",
        "content": "是灯非草爇，亦非以膏滋。\n又非似瓶贮，亦非似盘擎。\n自灵府踊出，眼界现光辉。\n随高下岩谷，以至杳霭外。\n然祈近眉睫，倏出寻丈间。\n亦有本无覩，启发悲悔心。\n发心不须臾，所见亦如是。\n暂发俄即退，终亦不可得。\n二人或并处，所见各一境。\n以至五六辈，亦復五六种。\n人心如人面，是灯亦如之。\n譬如有目人，皆见当空月。\n目有昏明异，月亦分昏明。\n或有目眚者，随眚作光相。\n不幸无目者，元未尝有月。\n大智慧光明，遍满河沙界。\n何独不见灯，亦復不见我。\n何独不见我，总不知所见。",
        "dynasty": "宋",
        "collection_info": null
    },
    {
        "uuid": "9c07607461d470d255f231921a41bcfb",
        "title": "集少陵佳句题和政堂呈使君",
        "author": "王质",
        "content": "上帝高居绛节朝，使君意气凌青霄。\n君臣既与时济会，一豁明主正鬰陶。\n伯仲之间见伊吕，临江节士安足数。\n欲倾东海洗干坤，世人那得知其故。\n诸君何以答昇平，济世宜引贤俊人。\n凤臆龙鬐未易识，不与八骏俱先鸣。\n回鞭却走见天子，光芒六合无泥滓。\n后汉今周喜再昌，丹青婉转麒麟裏。\n天时人事日相催，抑塞磊落之奇才。\n搀抢荧惑不敢动，五云多处是三台。\n春来准拟开怀久，稍待秋风凉冷后。\n夜骑天驷超天河，南极一星朝北斗。",
        "dynasty": "宋",
        "collection_info": null
    },
    {
        "uuid": "edb60a745877d16c8609605f0bd753fd",
        "title": "句",
        "author": "王质",
        "content": "真翁自了平生事，不了山阴陆务观。",
        "dynasty": "宋",
        "collection_info": null
    }
]