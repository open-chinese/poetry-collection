[
    {
        "uuid": "4e438135df4154e98f837a80efbdfeee",
        "title": "聒龙谣 肩拍洪崖",
        "author": "朱敦儒",
        "content": "肩拍洪崖，手携子晋，梦里暂辞尘宇。\n高步层霄，俯人间如许。\n算蜗战、多少功名，问蚁聚、几回今古。\n度银潢、展尽参旗，桂花澹，月飞去。\n天风紧，玉楼斜，舞万女霓袖，光摇金缕。\n明廷宴阕，倚青冥回顾。\n过瑶池、重借双成，就楚岫、更邀巫女。\n转云车、指点虚无，引蓬莱路。",
        "dynasty": "宋",
        "collection_info": null
    },
    {
        "uuid": "f89fa1f5f88ca586e556140ced504ed1",
        "title": "聒龙谣 凭月携箫",
        "author": "朱敦儒",
        "content": "凭月携箫，溯空秉羽，梦踏绛霄仙去。\n花冷街榆，悄中天风露。\n并真官、蕊佩芬芳，望帝所、紫云容与。\n享钧天、九奏传觞，听龙啸，看莺舞。\n惊尘世，悔平生，叹万感千恨，谁怜深素。\n群仙念我，好人间难住。\n劝阿母、偏与金桃，教酒星、剩斟琼醑。\n醉归时、手授丹经，指长生路。",
        "dynasty": "宋",
        "collection_info": null
    },
    {
        "uuid": "1c07fc12e19d14a502c46a053dfd671e",
        "title": "雨中花・夜行船 故国当年得意",
        "author": "朱敦儒",
        "content": "故国当年得意，射麋上苑，走马长楸。\n对匆匆佳气，赤县神州。\n好景何曾虚过，胜友是处相留。\n向伊川雪夜，洛浦花朝，占断狂游。\n胡尘卷地，南走炎荒，曳裾强学应刘。\n空漫说、螭蟠龙卧，谁取封侯。\n塞雁年年北去，蛮江日日西流。\n此生老矣，除非春梦，重到东周。",
        "dynasty": "宋",
        "collection_info": null
    },
    {
        "uuid": "4d7dac5bf354c7c4d8810106e28f9426",
        "title": "水调歌头 当年五陵下",
        "author": "朱敦儒",
        "content": "当年五陵下，结客占春游。\n红缨翠带，谈笑跋马水西头。\n落日经过桃叶，不管插花归去，小袖挽人留。\n换酒春壶碧，脱帽醉青楼。\n楚云惊，陇水散，两漂流。\n如今憔悴，天涯何处可消忧。\n长揖飞鸿旧月。\n不知今夕烟水，都照几人愁。\n有泪看芳草，无路认西州。",
        "dynasty": "宋",
        "collection_info": null
    },
    {
        "uuid": "f3412487ebc06c80c929622c0e2b6a82",
        "title": "水调歌头 白日去如箭",
        "author": "朱敦儒",
        "content": "白日去如箭，达者惜分阴。\n问君何苦，长抱冰炭利名心。\n冀望封侯一品，侥倖升仙三岛，不死解烧金。\n听取百年曲，三叹有遗音。\n会良朋，逢美景，井频斟。\n昔人已矣，松下泉底不如今。\n幸遇重阳佳节，高处红萸黄菊，好把醉乡寻。\n澹澹飞鸿没，千古共销魂。",
        "dynasty": "宋",
        "collection_info": null
    },
    {
        "uuid": "a81645cfe2b00cf9b7c8ab66045f4123",
        "title": "水调歌头 偏赏中秋月",
        "author": "朱敦儒",
        "content": "偏赏中秋月，从古到如今。\n金风玉露相间，别做一般清。\n是处帘栊争卷，谁家管弦不动，乐世足欢情。\n莫指关山路，空使翠蛾颦。\n水精盘，鲈鱼脍，点新橙。\n鹅黄酒暖，纤手传杯任频斟。\n须惜晓参横后，直到来年今夕，十二数亏盈。\n未必来年看，得似此回明。",
        "dynasty": "宋",
        "collection_info": null
    },
    {
        "uuid": "caef5a53c8bfa0f3a7891a26e8dc5217",
        "title": "水调歌头 平生看明月",
        "author": "朱敦儒",
        "content": "平生看明月，西北有高楼。\n如今羁旅，常叹茅屋暗悲秋。\n闻说吴淞江上，有个垂虹亭好，结友漾轻舟。\n记得蓬莱路，端是旧曾游。\n趁黄鹄，湖影乱，海光浮。\n绝尘胜处，合是不数白苹洲。\n何物陶朱张翰，劝汝橙齑鲈脍，交错献还酬。\n寄语梅仙道，来岁肯同不。",
        "dynasty": "宋",
        "collection_info": null
    },
    {
        "uuid": "19ccf9fbd2ed3289c36f39b499c0aac5",
        "title": "水调歌头 天宇着垂象",
        "author": "朱敦儒",
        "content": "天宇着垂象，日月共回旋。\n因何明月，偏被指点古来传。\n浪语修成七宝，漫说霓裳九奏，阿姊最婵娟。\n愤激书青奏，伏愿听臣言。\n诏六丁，驱狡兔，屏痴蟾。\n移根老桂，种在历历白榆边。\n深锁广寒宫殿，不许姮娥歌舞，按次守星躔。\n永使无亏缺，长对日团圆。",
        "dynasty": "宋",
        "collection_info": null
    },
    {
        "uuid": "dfaa5ba1e64162962aced2c2f9575be2",
        "title": "水调歌头 中秋一轮月",
        "author": "朱敦儒",
        "content": "中秋一轮月，只和旧青冥。\n都缘人意，须道今夕别般明。\n是处登临开宴，争看吴歌楚舞，沈醉倒金尊。\n各自心中事，悲乐几般情。\n烛摧花，鹤警露，忽三更。\n舞茵未卷，玉绳低转便西倾。\n认取眼前流景，试看月归何处，因甚有亏盈。\n我自阖门睡，高枕笑浮生。",
        "dynasty": "宋",
        "collection_info": null
    },
    {
        "uuid": "64551c925fe9ccfea0a304827e163018",
        "title": "桂枝香 春寒未定",
        "author": "朱敦儒",
        "content": "春寒未定。\n是欲近清明，雨斜风横。\n深闭朱门，尽日柳摇金井。\n年光自趁飞花紧。\n奈幽人、雪添双鬓。\n谢山携妓，黄垆贳酒，旧愁慵整。\n念壮节、漂零未稳。\n负九江风笛，五湖烟艇。\n起舞悲歌，泪眼自看清影。\n新莺又向愁时听。\n把人间、如梦深省。\n旧溪鹤在，寻云弄水，是事休问。",
        "dynasty": "宋",
        "collection_info": null
    },
    {
        "uuid": "227bd4091cd1ab1a6f6fa9f836846579",
        "title": "水龙吟 放船千里凌波去",
        "author": "朱敦儒",
        "content": "放船千里凌波去。\n略为吴山留顾。\n云屯水府，涛随神女，九江东注。\n北客翩然，壮心偏感，年华将暮。\n念伊嵩旧隐，巢由故友，南柯梦、遽如许。\n回首妖氛未扫，问人间、英雄何处。\n奇谋报国，可怜无用，尘昏白羽。\n铁锁横江，锦帆冲浪，孙郎良苦。\n但求敲桂棹，悲吟梁父，泪流如雨。",
        "dynasty": "宋",
        "collection_info": null
    },
    {
        "uuid": "a26a2c4c783ab4816634515c22c2a491",
        "title": "水龙吟 晓来极目同云",
        "author": "朱敦儒",
        "content": "晓来极目同云，暧空降雪花零乱。\n平生尘想，老来俗状，都齐惊散。\n玉凤凌霄，素虬横海，一杯相劝。\n任霓裳学舞，梅妆作面，终不似、天裁翦。\n正是年华美满。\n斗迎春、巧飞钗燕。\n冲寒醉眼，倚空长揖，群仙笑粲。\n说道瑶池，有人来报，西真开宴。\n便争回蕊佩，高驰羽驾，卷东风转。",
        "dynasty": "宋",
        "collection_info": null
    },
    {
        "uuid": "a77704626c9df235c70f0efd8cf5f2eb",
        "title": "念奴娇 见梅惊笑",
        "author": "朱敦儒",
        "content": "见梅惊笑，问经年何处，收香藏白。\n似语如愁，却问我、何苦红尘久客。\n观里栽桃，仙家种杏，到处成疏隔。\n千林无伴，澹然独傲霜雪。\n且与管领春回，孤标争肯接、雄蜂雌蝶。\n岂是无情，知受了、多少凄凉风月。\n寄驿人遥，和羹心在，忍使芳尘歇。\n东风寂寞，可怜谁为攀折。",
        "dynasty": "宋",
        "collection_info": null
    },
    {
        "uuid": "68abec53323b36a3af798c3b28a509a5",
        "title": "念奴娇 插天翠柳",
        "author": "朱敦儒",
        "content": "插天翠柳，被何人，推上一轮明月。\n照我藤床凉似水，飞入瑶台琼阙。\n雾冷笙箫，风轻环佩，玉锁无人掣。\n闲云收尽，海光天影相接。\n谁信有药长生，素娥新炼就、飞霜凝雪。\n打碎珊瑚，争似看、仙桂扶疏横绝。\n洗尽凡心，满身清露，冷浸萧萧发。\n明朝尘世，记取休向人说。",
        "dynasty": "宋",
        "collection_info": null
    },
    {
        "uuid": "91b5ee3c54a21b36c011c215d714b497",
        "title": "念奴娇 晚凉可爱",
        "author": "朱敦儒",
        "content": "晚凉可爱，是黄昏人静，风生苹叶。\n谁作秋声穿细柳，初听寒蝉凄切。\n旋采芙蓉，重熏沈水，暗里香交彻。\n拂开冰簟，小床独卧明月。\n老来应免多情，还因风景好，愁肠重结。\n可惜良宵人不见，角枕兰衾虚设。\n宛转无眠，起来闲步，露草时明灭。\n银河西去，画楼残角呜咽。",
        "dynasty": "宋",
        "collection_info": null
    },
    {
        "uuid": "687e3b4527609ffaed030c17548d72a5",
        "title": "念奴娇 老来可喜",
        "author": "朱敦儒",
        "content": "老来可喜，是历遍人间，谙知物外。\n看透虚空，将恨海愁山，一时挼碎。\n免被花迷，不为酒困，到处惺惺地。\n饱来觅睡，睡起逢场作戏。\n休说古往今来，乃翁心里，没许多般事。\n也不蕲仙不佞佛，不学栖栖孔子。\n懒共贤争，从教他笑，如此只如此。\n杂剧打了，戏衫脱与呆底。",
        "dynasty": "宋",
        "collection_info": null
    },
    {
        "uuid": "faf6565eb905a5f4fa258a0f99e65770",
        "title": "念奴娇 素秋天气",
        "author": "朱敦儒",
        "content": "素秋天气，是登山临水，昔人悲处。\n我遇清时无个事，好约莺迁鸿翥。\n旋整兰舟，多携芳酝，笑里轻帆举。\n松江缆月，望云飞棹延伫。\n别乘文雅风流，新词光万丈，珠连锦聚。\n恨不同游，指浩渺、玉宇琼楼相付。\n桂子收香，蟾辉采露，暂辍尊前舞。\n丝囊封寄，倩他双翠衔去。",
        "dynasty": "宋",
        "collection_info": null
    },
    {
        "uuid": "cd4b01a171a5141b699ce10bf2b86c54",
        "title": "念奴娇 腊回春近",
        "author": "朱敦儒",
        "content": "腊回春近，正日添宫线，香传梅驿。\n玉律冰壶此际显，天与奇才英识。\n贯日孤忠，凌云独志，曾展回天力。\n功名由命，等闲却铩鸾翮。\n谁信夫子如今，眠云情意稳，风尘机息。\n邂逅初心得计处，伊水鸥闲波碧。\n但恐天教，经纶缘在，未遂紫烟客。\n君王图旧，看公归觐京国。",
        "dynasty": "宋",
        "collection_info": null
    },
    {
        "uuid": "27ff303004a205193b95453d62f81f3b",
        "title": "念奴娇 放船纵棹",
        "author": "朱敦儒",
        "content": "放船纵棹，趁吴江风露，平分秋色。\n帆卷垂虹波面冷，初落萧萧枫叶。\n万顷琉璃，一轮金鉴，与我成三客。\n碧空寥阔，瑞星银汉争白。\n深夜悄悄鱼龙，灵旗收暮霭，天光相接。\n莹澈干坤，全放出、叠玉层冰宫阙。\n洗尽凡心，相忘尘世，梦想都销歇。\n胸中云海，浩然犹浸明月。",
        "dynasty": "宋",
        "collection_info": null
    },
    {
        "uuid": "3f71aa15e6028bee6a41322af64a599b",
        "title": "苏武慢 枕海山横",
        "author": "朱敦儒",
        "content": "枕海山横，陵江潮去，雉堞秋风残照。\n闲寻桂子，试听菱歌，湖上晚来凉好。\n几处兰舟，采莲游女，归去隔花相恼。\n奈长安不见，刘郎已老，暗伤怀抱。\n谁信得、旧日风流，如今憔悴，换却五陵年少。\n逢花倒趓，遇酒坚辞，常是懒歌慵笑。\n除奉天威，扫平狂虏，整顿干坤都了。\n共赤松携手，重骑明月，再游蓬岛。",
        "dynasty": "宋",
        "collection_info": null
    },
    {
        "uuid": "e24fb194b8617290538fd40866faf0e0",
        "title": "木兰花慢 折芙蓉弄水",
        "author": "朱敦儒",
        "content": "折芙蓉弄水，动玉佩、起秋风。\n正柳外闲云，溪头澹月，映带疏钟。\n人间厌谪堕久，恨霓旌未返碧楼空。\n且与时人度日，自怜怀抱谁同。\n当时种玉五云东。\n露冷夜耕龙。\n念瑞草成畦，琼疏未采，尘染衰容。\n谁知素心未已，望清都绛阙有无中。\n寂寞归来隐几，梦听帝乐冲融。",
        "dynasty": "宋",
        "collection_info": null
    },
    {
        "uuid": "3102ed86f275f3ffed7fbeea32bb7234",
        "title": "木兰花慢 指荣河峻岳",
        "author": "朱敦儒",
        "content": "指荣河峻岳，锁胡尘、几经秋。\n叹故苑花空，春游梦冷，万斛堆愁。\n簪缨散、关塞阻，恨难寻杏馆觅瓜畴。\n凄惨年来岁往，断鸿去燕悠悠。\n拘幽。\n化碧海西头。\n剑履问谁收。\n但易水歌传，子山赋在，青史名留。\n吾曹镜中看取，且狂歌载酒古扬州。\n休把霜髯老眼，等闲清泪空流。",
        "dynasty": "宋",
        "collection_info": null
    },
    {
        "uuid": "43eccbfe89e6dd24ad5cc4b5927d123c",
        "title": "洞仙歌 今年生日",
        "author": "朱敦儒",
        "content": "今年生日，庆一百省岁。\n喜趁烧灯作欢会。\n问先生有甚，阴德神丹，霜雪里、鹤在青松相似。\n总无奇异处，只是天然，冷澹寻常旧家计。\n探袖弄明珠，满眼儿孙，一壶酒、□向花间长醉。\n且落魄、装个老人星，共野叟行歌，太平时世。",
        "dynasty": "宋",
        "collection_info": null
    },
    {
        "uuid": "997b94d10924dbb20473c4cb1d61a6d2",
        "title": "洞仙歌 风流老峭",
        "author": "朱敦儒",
        "content": "风流老峭，负不群奇表。\n弹指超凡怎由教。\n把俗儒故纸，推向一边，三界外、寻得一场好笑。\n尘缘无处趓，应见宰官，苦行公心众难到。\n这功名富贵，有也寻常，管做得、越古超今神妙。\n待接得、众生总成佛，向酒肆淫房，再逞年少。",
        "dynasty": "宋",
        "collection_info": null
    },
    {
        "uuid": "2086ada1d578a70e04da7fc0240f1a91",
        "title": "洞仙歌 何人不爱",
        "author": "朱敦儒",
        "content": "何人不爱，是江梅红绽。\n雪野寒空冻云晚。\n照清溪绰约，粉艳先春，包绛萼、姑射冰肌自暖。\n上林花万品，都借风流，国色天香任欣羡。\n共素娥青女，一笑相逢，人不见、悄悄霜宫月殿。\n想乘云、是在玉皇前，粲蕊佩明珰，侍清都燕。",
        "dynasty": "宋",
        "collection_info": null
    },
    {
        "uuid": "44b3670a6c23e72caf31e74dff092c1e",
        "title": "满庭芳 鹏海风波",
        "author": "朱敦儒",
        "content": "鹏海风波，鹤巢云水，梦残身寄尘寰。\n老来穷健，无闷也无欢。\n随分饥餐困睡，浑忘了、秋热春寒。\n清平世，闲人自在，乘兴访溪山。\n渔竿。\n要老伴，浮江载酒，舣棹观澜。\n倩轻鸥假道，白鹭随轩。\n直到垂虹亭上，惊怪我、却做仙官。\n中秋月，披襟四顾，不似在人间。",
        "dynasty": "宋",
        "collection_info": null
    },
    {
        "uuid": "8a5c60988fbb697e922998ea9ad51780",
        "title": "满庭芳 花满金盆",
        "author": "朱敦儒",
        "content": "花满金盆，香凝碧帐，小楼晓日飞光。\n有人相伴，开镜点新妆。\n脸嫩琼肌着粉，眉峰秀、波眼宜长。\n云鬟就，玉纤溅水，轻笑换明珰。\n檀郎。\n犹恣意，高敧凤枕，慵下银床。\n问今日何处，斗草寻芳。\n不管馀酲未解，扶头酒、亲捧瑶觞。\n催人起，雕鞍翠幰，乘露看姚黄。",
        "dynasty": "宋",
        "collection_info": null
    },
    {
        "uuid": "194c72519e400d8b1a509a121747233e",
        "title": "满江红 竹翠阴森",
        "author": "朱敦儒",
        "content": "竹翠阴森，寒泉浸、几峰奇石。\n销畏日、溪蒲呈秀，水蕉供碧。\n筠簟平铺光欲动，纱裯高挂空无色。\n似月明、苹叶起秋风，潇湘白。\n不敢笑，红尘客。\n争肯羡，神仙宅。\n且披襟脱帽，自适其适。\n靖节窗风犹有待，本初朔饮非长策。\n怎似我、心闲便清凉，无南北。",
        "dynasty": "宋",
        "collection_info": null
    },
    {
        "uuid": "ed1790e6d2d343a1ec173f5b10cee8a8",
        "title": "风流子 吴越东风起",
        "author": "朱敦儒",
        "content": "吴越东风起，江南路，芳草绿争春。\n倚危楼纵目，绣帘初卷，扇边寒减，竹外花明。\n看西湖、画船轻泛水，茵幄稳临津。\n嬉游伴侣，两两携手，醉回别浦，歌遏南云。\n有客愁如海，江山异，举目暗觉伤神。\n空想故园池阁，卷地烟尘。\n但且恁、痛饮狂歌，欲把恨怀开解，转更销魂。\n只是皱眉弹指，冷过黄昏。",
        "dynasty": "宋",
        "collection_info": null
    },
    {
        "uuid": "8d499996a89390b9278dcb69853600e6",
        "title": "望海潮 嵩高维岳",
        "author": "朱敦儒",
        "content": "嵩高维岳，图书之渊，西都二室三川。\n神鼎定金，麟符刻玉，英灵未称河山。\n谁再整干坤。\n是挺生真主，浴日开天。\n御归梁苑，驾回汾水凤楼闲。\n升平运属当千。\n眷凝旒暇日，西顾依然。\n银汉诏虹，瑶台赐碧，一新瑞气祥烟。\n重到帝居前。\n怪鹊桥龙阙，飞下人间。\n父老欢呼，翠华来也太平年。",
        "dynasty": "宋",
        "collection_info": null
    },
    {
        "uuid": "029865d40a3ae9a5d2641027312b6d30",
        "title": "胜胜慢・声声慢 红炉围锦",
        "author": "朱敦儒",
        "content": "红炉围锦，翠幄盘雕，楼前万里同云。\n青雀窥窗，来报瑞雪纷纷。\n开帘放教飘洒，度华筵、飞入金尊。\n斗迎面，看美人呵手，旋浥罗巾。\n莫说梁园往事，休更羡、越溪访戴幽人。\n此日西湖真境，圣治中兴。\n直须听歌按舞，任留香、满酌杯深。\n最好是，贺丰年、天下太平。",
        "dynasty": "宋",
        "collection_info": null
    },
    {
        "uuid": "ad344993c0871257a9c6d40256084e2e",
        "title": "芰荷香 远寻花",
        "author": "朱敦儒",
        "content": "远寻花。\n正风亭霁雨，烟浦移沙。\n缓提金勒，路拥桃叶香车。\n凭高帐饮，照羽觞、晚日横斜。\n六朝浪语繁华。\n山围故国，绮散馀霞。\n无奈尊前万里客，叹人今何在，身老天涯。\n壮心零落，怕听叠鼓掺挝。\n江浮醉眼，望浩渺、空想灵槎。\n曲终泪湿琵琶。\n谁扶上马，不省还家。",
        "dynasty": "宋",
        "collection_info": null
    },
    {
        "uuid": "03852288f81b1bf027b5c1e2bbd615f7",
        "title": "沁园春 七十衰翁",
        "author": "朱敦儒",
        "content": "七十衰翁，告老归来，放怀纵心。\n念聚星高宴，围红盛集，如何着得，华发陈人。\n勉意追随，强颜陪奉，费力劳神恐未真。\n君休怪，近频辞雅会，不是无情。\n岩扃。\n旧菊犹存。\n更松偃、梅疏新种成。\n爱静窗明几，焚香宴坐，闲调绿绮，默诵黄庭。\n莲社轻舆，雪溪小棹，有兴何妨寻弟兄。\n如今且，趓花迷酒困，心迹双清。",
        "dynasty": "宋",
        "collection_info": null
    },
    {
        "uuid": "4b080757617a29ff71a15cef102be375",
        "title": "卜算子慢 凭高望远",
        "author": "朱敦儒",
        "content": "凭高望远，云断路迷，山簇暮寒凄紧。\n兰菊如斯，燕子怎知秋尽。\n想闺中、锦换新翻晕。\n自解佩匆匆散后，鸳鸯到今难问。\n只得愁成病。\n是悔上瑶台，误留金枕。\n不忍相忘，万里再寻音信。\n奈飘风、不许蓬莱近。\n又一番、冻雨凄凉，送归鸿成阵。",
        "dynasty": "宋",
        "collection_info": null
    },
    {
        "uuid": "aa54de974b4a60bb2166783dc0a951ef",
        "title": "醉春风 夜饮西真洞",
        "author": "朱敦儒",
        "content": "夜饮西真洞。\n群仙惊戏弄。\n素娥传酒袖凌风，送送送。\n吸尽金波，醉朝天阙，斗班星拱。\n碧简承新宠。\n紫微恩露重。\n忽然推枕草堂空。\n梦梦梦。\n帐冷衾寒，月斜灯暗，画楼钟动。",
        "dynasty": "宋",
        "collection_info": null
    },
    {
        "uuid": "1fc55e6907736e252c37302dc0c32463",
        "title": "踏歌 宴阕",
        "author": "朱敦儒",
        "content": "宴阕。\n散津亭鼓吹扁舟发。\n离魂黯、隐隐阳关彻。\n更风愁雨细添凄切。\n恨结。\n叹良朋雅会轻离诀。\n一年价、把酒风花月。\n便山遥水远分吴越。\n书倩雁，梦借蝶。\n重相见、且把归期说。\n只愁到他日，彼此萍踪别。\n总难如、前会时节。",
        "dynasty": "宋",
        "collection_info": null
    },
    {
        "uuid": "d9b1a7ec3af7b5430f49a825dbb207b4",
        "title": "鹊桥仙 溪清水浅",
        "author": "朱敦儒",
        "content": "溪清水浅，月胧烟澹，玉破梅梢未遍。\n横枝依约影如无，但风里、空香数点。\n乘风欲去，凌波难住，谁见红愁粉怨。\n夜深青女湿微霜，暗香散、广寒宫殿。",
        "dynasty": "宋",
        "collection_info": null
    },
    {
        "uuid": "2a92b5645cf8a258facee22323f9eb25",
        "title": "鹊桥仙 今年冬后",
        "author": "朱敦儒",
        "content": "今年冬后，黄花初绽。\n莫怪时光较晚。\n晓来玉露浥芳丛，莹秀色、无尘到眼。\n支筇驻屐，徘徊篱畔。\n弄酌金杯自泛。\n须添罗幕护风霜，要留与、疏梅相见。",
        "dynasty": "宋",
        "collection_info": null
    },
    {
        "uuid": "0aa2f3a3b43626b72388cdb6a8ca058b",
        "title": "鹊桥仙 姮娥怕闹",
        "author": "朱敦儒",
        "content": "姮娥怕闹，银蟾传令，且与遮鸾翳凤。\n直须人睡俗尘清，放云汉、冰轮徐动。\n山翁散发，披衣松下，琴奏瑶池三弄。\n曲终鹤警露华寒，笑浊世、饶伊做梦。",
        "dynasty": "宋",
        "collection_info": null
    },
    {
        "uuid": "a8569a977b632d0a100c2c54ef68ec76",
        "title": "鹊桥仙 携琴寄鹤",
        "author": "朱敦儒",
        "content": "携琴寄鹤，辞山别水，乘兴随云做客。\n囊中欲试紫金丹，待点化、鸾红凤碧。\n谁知到此，玉梯无路，天上难通消息。\n不如却趁白云归，免误使、山英扫迹。",
        "dynasty": "宋",
        "collection_info": null
    },
    {
        "uuid": "bd38a8e50a91b530f38c7b7669a6aed5",
        "title": "鹊桥仙 竹西散策",
        "author": "朱敦儒",
        "content": "竹西散策，花阴围坐，可恨来迟几日。\n披香不觉玉壶空，破酒面、飞红半湿。\n悲歌醉舞，九人而已，总是天涯倦客。\n东风吹泪故园春，问我辈、何时去得。",
        "dynasty": "宋",
        "collection_info": null
    },
    {
        "uuid": "3d83b5f1ca74254173f60dd009fed247",
        "title": "鹊桥仙 白鸥欲下",
        "author": "朱敦儒",
        "content": "白鸥欲下，金鱼不去，圆叶低开蕙帐。\n轻风冷露夜深时，独自个、凌波直上。\n幽阑共晚，明珰难寄，尘世教谁将傍。\n会寻织女趁灵槎，泛旧路、银河万丈。",
        "dynasty": "宋",
        "collection_info": null
    },
    {
        "uuid": "050a15f9991117f7c99c1da9bbdd79ed",
        "title": "临江仙 西子溪头春到也",
        "author": "朱敦儒",
        "content": "西子溪头春到也，大家追趁芳菲。\n盘雕翦锦换障泥。\n花添金凿落，风展玉东西。\n先探谁家梅最早，雪儿桂子同携。\n别翻舞袖按新词。\n从今排日醉，醉过牡丹时。",
        "dynasty": "宋",
        "collection_info": null
    },
    {
        "uuid": "7f883394411857732bc8ac5d5e2bd448",
        "title": "临江仙 堪笑一场颠倒梦",
        "author": "朱敦儒",
        "content": "堪笑一场颠倒梦，元来恰似浮云。\n尘劳何事最相亲。\n今朝忙到夜，过腊又逢春。\n流水滔滔无住处，飞光忽忽西沈。\n世间谁是百年人。\n个中须着眼，认取自家身。",
        "dynasty": "宋",
        "collection_info": null
    },
    {
        "uuid": "add5e861a8bcbc5ad0ffdae4b1fe92ba",
        "title": "临江仙 直自凤凰城破后",
        "author": "朱敦儒",
        "content": "直自凤凰城破后，掰钗破镜分飞。\n天涯海角信音稀。\n梦回辽海北，魂断玉关西。\n月解重圆星解聚，如何不见人归。\n今春还听杜鹃蹄。\n年年看塞雁，一十四番回。",
        "dynasty": "宋",
        "collection_info": null
    },
    {
        "uuid": "a83a179dd8074c4c700dec795f222892",
        "title": "临江仙 最好中秋秋夜月",
        "author": "朱敦儒",
        "content": "最好中秋秋夜月，常时易雨多阴。\n难逢此夜更无云。\n玉轮飞碧落，银幕换层城。\n桂子香浓凝瑞露，中兴气象分明。\n酒楼灯市管弦声。\n今宵谁肯睡，醉看晓参横。",
        "dynasty": "宋",
        "collection_info": null
    },
    {
        "uuid": "80b5dfe809fbe4314fd26d80bc69560d",
        "title": "临江仙 生长西都逢化日",
        "author": "朱敦儒",
        "content": "生长西都逢化日，行歌不记流年。\n花间相过酒家眠。\n乘风游二室，弄雪过三川。\n莫笑衰容双鬓改，自家风味依然。\n碧潭明月水中天。\n谁闲如老子，不肯作神仙。",
        "dynasty": "宋",
        "collection_info": null
    },
    {
        "uuid": "0e314924af1ae6d1e775873fc68a11d1",
        "title": "临江仙 纱帽篮舆青织盖",
        "author": "朱敦儒",
        "content": "纱帽篮舆青织盖，儿孙从我嬉游。\n绿池红径雨初收。\n秾桃偏会笑，细柳几曾愁。\n随分盘筵供笑语，花间社酒新篘。\n踏歌起舞醉方休。\n陶潜能啸傲，贺老最风流。",
        "dynasty": "宋",
        "collection_info": null
    },
    {
        "uuid": "120921f9b2f7a4ae045da9331885f1f8",
        "title": "临江仙 几日春愁无意绪",
        "author": "朱敦儒",
        "content": "几日春愁无意绪，拈金翦彩慵拈。\n小楼终日怕凭阑。\n一双新泪眼，千里旧关山。\n苦恨碧云音信断，只教征雁空还。\n早知盟约是虚言。\n枉裁诗字锦，悔寄泪痕笺。",
        "dynasty": "宋",
        "collection_info": null
    },
    {
        "uuid": "44413762ba6d7f107a067716261c66c7",
        "title": "临江仙 信取虚空无一物",
        "author": "朱敦儒",
        "content": "信取虚空无一物，个中着甚商量。\n风头紧后白云忙。\n风元无去住，云自没行藏。\n莫听古人闲语话，终归失马亡羊。\n自家肠肚自端详。\n一齐都打碎，放出大圆光。",
        "dynasty": "宋",
        "collection_info": null
    },
    {
        "uuid": "0030fc55e5283a6bcfe6a12e6c243c58",
        "title": "鹧鸪天 草草园林作洛川",
        "author": "朱敦儒",
        "content": "草草园林作洛川。\n碧宫红塔借风烟。\n虽无金谷花能笑，也有铜驼柳解眠。\n春似旧，酒依前。\n何妨倚杖雪垂肩。\n五陵侠少今谁健，似我亲逢建武年。",
        "dynasty": "宋",
        "collection_info": null
    },
    {
        "uuid": "c081e28b4c3c689753721765b1da7810",
        "title": "鹧鸪天 检尽历头冬又残",
        "author": "朱敦儒",
        "content": "检尽历头冬又残。\n爱他风雪忍他寒。\n拖条竹杖家家酒，上个篮舆处处山。\n添老大，转痴顽。\n谢天教我老来闲。\n道人还了鸳鸯债，纸帐梅花醉梦间。",
        "dynasty": "宋",
        "collection_info": null
    },
    {
        "uuid": "0803c0664b11c8c8a28abe389a07ada9",
        "title": "鹧鸪天 我是清都山水郎",
        "author": "朱敦儒",
        "content": "我是清都山水郎，天教懒慢带疏狂。\n曾批给露支风敕，累奏留云借月章。\n诗万首，酒千觞，几曾着眼看侯王？玉楼金阙慵归去，且插梅花醉洛阳。",
        "dynasty": "宋",
        "collection_info": null
    },
    {
        "uuid": "4a1cfff68dfe2fe433e592fc896a5575",
        "title": "鹧鸪天 唱得梨园绝代声",
        "author": "朱敦儒",
        "content": "唱得梨园绝代声。\n前朝惟数李夫人。\n自从惊破霓裳后，楚奏吴歌扇里新。\n秦嶂雁，越溪砧。\n西风北客两飘零。\n尊前忽听当时曲，侧帽停杯泪满巾。",
        "dynasty": "宋",
        "collection_info": null
    },
    {
        "uuid": "edf711ce7837bb9d02fb1c791d2d65f8",
        "title": "鹧鸪天 曾为梅花醉不归",
        "author": "朱敦儒",
        "content": "曾为梅花醉不归。\n佳人挽袖乞新词。\n轻红遍写鸳鸯带，浓碧争斟翡翠卮。\n人已老，事皆非。\n花前不饮泪沾衣。\n如今但欲关门睡，一任梅花作雪飞。",
        "dynasty": "宋",
        "collection_info": null
    },
    {
        "uuid": "8fafc4225013c10ee9b0a0f585504762",
        "title": "鹧鸪天 画舫东时洛水清",
        "author": "朱敦儒",
        "content": "画舫东时洛水清。\n别离心绪若为情。\n西风挹泪分携后，十年长亭九梦君。\n云背水，雁回汀。\n只应芳草见离魂。\n前回共采芙蓉处，风自凄凄月自明。",
        "dynasty": "宋",
        "collection_info": null
    },
    {
        "uuid": "8487d5629b789cb13cfe5e9de936766c",
        "title": "鹧鸪天 竹粉吹香杏子丹",
        "author": "朱敦儒",
        "content": "竹粉吹香杏子丹。\n试新纱帽纻衣宽。\n日长几案琴书静，地僻池塘鸥鹭闲。\n寻汗漫，听潺湲。\n澹然心寄水云间。\n无人共酌松黄酒，时有飞仙暗往还。",
        "dynasty": "宋",
        "collection_info": null
    },
    {
        "uuid": "66a650a9418fb6b6b7d9d8575b1372cc",
        "title": "鹧鸪天 至节先庚欲雪天",
        "author": "朱敦儒",
        "content": "至节先庚欲雪天。\n玳筵围锦帐青毡。\n嫖姚副帅招佳客，太守高明别乘贤。\n歌宛转，舞蹁迁。\n金钗十二拥婵娟。\n老人南极星边住，也趁梅花听管弦。",
        "dynasty": "宋",
        "collection_info": null
    },
    {
        "uuid": "672ebcd472a425f43a8cf8733f194385",
        "title": "鹧鸪天 凤烛星球初试灯",
        "author": "朱敦儒",
        "content": "凤烛星球初试灯。\n冰轮辗破碧棱层。\n来宵虽道十分满，未必胜如此夜明。\n留上客，换瑶觥。\n任教楼外晓参横。\n春风从旧偏怜我，那更姮娥是故人。",
        "dynasty": "宋",
        "collection_info": null
    },
    {
        "uuid": "749bebcd260ec5991d499de68386e785",
        "title": "鹧鸪天 通处灵犀一点真",
        "author": "朱敦儒",
        "content": "通处灵犀一点真。\n忺随紫橐步红茵，个中自是神仙住，花作帘栊玉作人。\n偏澹静，最尖新。\n等闲舞雪振歌尘。\n若教宋玉尊前见，应笑襄王梦里寻。",
        "dynasty": "宋",
        "collection_info": null
    },
    {
        "uuid": "2ce4dafff2b6f4aa941849dd319f84a8",
        "title": "鹧鸪天 天上人间酒最尊",
        "author": "朱敦儒",
        "content": "天上人间酒最尊。\n非甘非苦味通神。\n一杯能变愁山色，三盏全迥冷谷春。\n欢后笑，怒时瞋。\n醒来不记有何因。\n古时有个陶元亮，解道君当恕醉人。",
        "dynasty": "宋",
        "collection_info": null
    },
    {
        "uuid": "24c413bcb3cc9deb6715242b06bc960d",
        "title": "鹧鸪天 有个仙人捧玉卮",
        "author": "朱敦儒",
        "content": "有个仙人捧玉卮。\n满斟坚劝不须辞。\n瑞龙透顶香难比，甘露浇心味更奇。\n开道域，洗尘机。\n融融天乐醉瑶池。\n霓裳拽住君休去，待我醒时更一瓻。",
        "dynasty": "宋",
        "collection_info": null
    },
    {
        "uuid": "a375df476ff3ec25cb06f3195646d1d2",
        "title": "鹧鸪天 不系虚舟取性颠",
        "author": "朱敦儒",
        "content": "不系虚舟取性颠。\n浮河泛海不知年。\n乘风安用青帆引，逆浪何须锦缆牵。\n云荐枕，月铺毡。\n无朝无夜任横眠。\n太虚空里知谁管，有个明官唤做天。",
        "dynasty": "宋",
        "collection_info": null
    },
    {
        "uuid": "8c34ad2d3d90c3afcb954bc59eb3cefe",
        "title": "鹧鸪天 极目江湖水浸云",
        "author": "朱敦儒",
        "content": "极目江湖水浸云。\n不堪回首洛阳春。\n天津帐饮凌云客，花市行歌绝代人。\n穿绣陌，踏香尘。\n满城沈醉管弦声。\n如今远客休惆怅，饱向皇都见太平。",
        "dynasty": "宋",
        "collection_info": null
    },
    {
        "uuid": "937ca62bc753a049918572062a101055",
        "title": "木兰花・玉楼春 老后人间无去处",
        "author": "朱敦儒",
        "content": "老后人间无去处。\n多谢碧桃留我住。\n红尘回步旧烟霞，清境开扉新院宇。\n隐几日长香一缕。\n风散飞花红不聚。\n眼前寻见自家春，罢问玉霄云海路。",
        "dynasty": "宋",
        "collection_info": null
    },
    {
        "uuid": "396ebb3e94ef7336c77e821a4a8d3938",
        "title": "木兰花・玉楼春 前日寻梅椒样缀",
        "author": "朱敦儒",
        "content": "前日寻梅椒样缀。\n今日寻梅蜂已至。\n乍开绛萼欲生香，略绽粉苞先有意。\n古人今日升沈异。\n定是江南无驿使。\n自调弦管自开尊，笑把花枝花下醉。",
        "dynasty": "宋",
        "collection_info": null
    },
    {
        "uuid": "52ae43be73ea270e02e4699e0076b8f7",
        "title": "蓦山溪 邻家相唤",
        "author": "朱敦儒",
        "content": "邻家相唤，酒熟闲相过。\n竹径引篮舆，会乡老、吾曹几个。\n沈家姊妹，也是可怜人，回巧笑，发清歌，相间花间坐。\n高谈阔论，无可无不可。\n幸遇太平年，好时节、清明初破。\n浮生春梦，难得是欢娱，休要劝，不须辞，醉便花间卧。",
        "dynasty": "宋",
        "collection_info": null
    },
    {
        "uuid": "70f1105ffc867b76075feda639acbee6",
        "title": "蓦山溪 琼蔬玉蕊",
        "author": "朱敦儒",
        "content": "琼蔬玉蕊。\n久寄清虚里。\n春到碧溪东，下白云、寻桃问李。\n弹簧吹叶，懒傍少年场，遗楚佩，觅秦箫，踏破青鞋底。\n河桥酒熟，谁解留侬醉。\n两袖拂飞花，空一春、凄凉憔悴。\n东风误我，满帽洛阳尘，唤飞鸿，遮落日，归去烟霞外。",
        "dynasty": "宋",
        "collection_info": null
    },
    {
        "uuid": "ec8e22bd8a6c83201988c49fce4d739d",
        "title": "蓦山溪 西真姊妹",
        "author": "朱敦儒",
        "content": "西真姊妹。\n只这梅花是。\n乘醉下瑶池，粉燕支、何曾梳洗。\n冰姿素艳，无意压群芳，独自笑，有时愁，一点心难寄。\n雪添蕊佩。\n霜护盈盈泪。\n尘世悔重来，梦凄凉，玉楼十二。\n教些香去，说与惜花人，云黯澹，月朦胧，今夜谁同睡。",
        "dynasty": "宋",
        "collection_info": null
    },
    {
        "uuid": "28b92590bb9d9bc2ba7bef0866252e0e",
        "title": "蓦山溪 夜来雨过",
        "author": "朱敦儒",
        "content": "夜来雨过，桃李将开遍。\n策杖引儿童，也学人、随莺趁燕。\n青天许大，多少好风光，一岁去，一春来，只恁空扰乱。\n西池琼苑。\n游赏人何限。\n玉勒拥朱轮，各骋些、新欢旧怨。\n都齐醉也，说甚是和非，我笑他，他不觉，花落春风晚。",
        "dynasty": "宋",
        "collection_info": null
    },
    {
        "uuid": "4775e0210d04e535163c5028842eb7a4",
        "title": "蓦山溪 元来尘世",
        "author": "朱敦儒",
        "content": "元来尘世。\n放着希奇事。\n行到路穷时，果别有、真山真水。\n登临任意，随步白云生，三秀草，九花藤，满袖琼瑶蕊。\n何须曲老，浩荡心常醉。\n唱个快活歌，更说甚、黄梁梦里。\n苍颜华发，只是旧时人，不动步，却还家，处处新桃李。",
        "dynasty": "宋",
        "collection_info": null
    },
    {
        "uuid": "6605780a323e873f84567e7b674c7d9f",
        "title": "蓦山溪 东风不住",
        "author": "朱敦儒",
        "content": "东风不住。\n几阵黄梅雨。\n风外晓莺声，怨飘零、花残春暮。\n鸳鸯散后，供了十年愁，怀旧事，想前欢，忍记丁宁语。\n尘昏青镜，休照孤鸾舞。\n烟锁凤楼空，问吹箫、人今何处。\n小窗惊梦，携手似平生，阳台路。\n行云去。\n目断山无数。",
        "dynasty": "宋",
        "collection_info": null
    },
    {
        "uuid": "e635362e2eb3f5bd1d47859cb5943b6c",
        "title": "蓦山溪 西江东去",
        "author": "朱敦儒",
        "content": "西江东去，总是伤时泪。\n北陆日初长，对芳尊、多悲少喜。\n美人去后，花落几春风，杯漫洗。\n人难醉。\n愁见飞灰细。\n梅边雪外。\n风味犹相似。\n迤逦暖干坤，仗君主、雄风英气。\n吾曹老矣，端是有心人、追剑履。\n辞黄绮。\n珍重萧生意。",
        "dynasty": "宋",
        "collection_info": null
    },
    {
        "uuid": "43f291d5be421ae6426bd813987f5ade",
        "title": "朝中措 先生馋病老难医",
        "author": "朱敦儒",
        "content": "先生馋病老难医。\n赤米厌晨炊。\n自种畦中白菜，腌成瓮里黄齑。\n肥葱细点，香油慢煼，汤饼如丝。\n早晚一杯无害，神仙九转休痴。",
        "dynasty": "宋",
        "collection_info": null
    },
    {
        "uuid": "e358e334c35a2c38af5f3afb66f1638f",
        "title": "朝中措 先生筇杖是生涯",
        "author": "朱敦儒",
        "content": "先生筇杖是生涯。\n挑月更担花。\n把住都无憎爱，放行总是烟霞。\n飘然携去，旗亭问酒，萧寺寻茶。\n恰似黄鹂无定，不知飞到谁家。",
        "dynasty": "宋",
        "collection_info": null
    },
    {
        "uuid": "de7d152fdbb7538f897df94701fa8803",
        "title": "朝中措 当年弹铗五陵间",
        "author": "朱敦儒",
        "content": "当年弹铗五陵间。\n行处万人看。\n雪猎星飞羽箭，春游花簇雕鞍。\n飘零到此，天涯倦客，海上苍颜。\n多谢江南苏小，尊前怪我青衫。",
        "dynasty": "宋",
        "collection_info": null
    },
    {
        "uuid": "8bb156e00ae71dcf1da5d40b75563cad",
        "title": "朝中措 东方千骑拟三河",
        "author": "朱敦儒",
        "content": "东方千骑拟三河。\n灯夕试春罗。\n想是蟾宫高会，暂留暮雨姮娥。\n使君燕喜，王孙赋就，桃叶秋波。\n弱柳移来娇舞，落梅换了行歌。",
        "dynasty": "宋",
        "collection_info": null
    },
    {
        "uuid": "8d8df5f5322dfbbef2566102b3b9d5b8",
        "title": "朝中措 闲愁无奈指频弹",
        "author": "朱敦儒",
        "content": "闲愁无奈指频弹。\n芳景为谁残。\n可惜良宵虚过，且容草草谋欢。\n招要楚雨，留连汉佩，多谢青鸾。\n浓艳暗香争暖，罗帷不用遮寒。",
        "dynasty": "宋",
        "collection_info": null
    },
    {
        "uuid": "d41520ead168ad9b323426594a49b6b6",
        "title": "朝中措 元宵初过少吹弹",
        "author": "朱敦儒",
        "content": "元宵初过少吹弹。\n楼角彩灯残。\n踏雪闲寻深院，携壶试觅幽欢。\n麻姑暂语，文君未寝，五老双鸾。\n要共梅花同晓，薄罗不奈春寒。",
        "dynasty": "宋",
        "collection_info": null
    },
    {
        "uuid": "88f396971568d5bffe4aa8e6121d6b6e",
        "title": "朝中措 夜来听雪晓来看",
        "author": "朱敦儒",
        "content": "夜来听雪晓来看。\n惊失却尘寰。\n摇撼琼林玉树，心疑身是仙官。\n乘风缥缈，凌空径去，不怕高寒。\n却被孤鸿相劝，何如且在人间。",
        "dynasty": "宋",
        "collection_info": null
    },
    {
        "uuid": "a59c2cbf4e4602b9c23b3140b9e4699d",
        "title": "朝中措 新来省悟一生痴",
        "author": "朱敦儒",
        "content": "新来省悟一生痴。\n寻觅上天梯。\n抛失眼前活计，踏翻暗里危机。\n莫言就错，真须悔过，休更迟疑。\n要识天苏阤味，元来只是黄齑。",
        "dynasty": "宋",
        "collection_info": null
    },
    {
        "uuid": "4c8530dacd2ba2a7013121dd9df23878",
        "title": "朝中措 登临何处自销忧",
        "author": "朱敦儒",
        "content": "登临何处自销忧。\n直北看扬州。\n朱雀桥边晚市，石头城下新秋。\n昔人何在，悲凉故国，寂寞潮头。\n个是一场春梦，长江不住东流。",
        "dynasty": "宋",
        "collection_info": null
    },
    {
        "uuid": "7b15b8f591be017ad5aaf6a3ec438142",
        "title": "朝中措 胸中尘土久无奇",
        "author": "朱敦儒",
        "content": "胸中尘土久无奇。\n今夕借清辉。\n歌纵群英诸彦，舞狂蕙带荷衣。\n鸳鸯湖上，波平岸远，酒酽鱼肥。\n好是中秋圆月，分明天下人知。",
        "dynasty": "宋",
        "collection_info": null
    },
    {
        "uuid": "d636b73e2ee791de680b6a48caba8879",
        "title": "朝中措 红稀绿暗掩重门",
        "author": "朱敦儒",
        "content": "红稀绿暗掩重门。\n芳径罢追寻。\n已是老于前岁，那堪穷似他人。\n一杯自劝，江湖倦客，风雨残春。\n不是酴醿相伴，如何过得黄昏。",
        "dynasty": "宋",
        "collection_info": null
    },
    {
        "uuid": "088ca2d79343d834b27d3e0bcd9c708a",
        "title": "促拍丑奴儿 清露湿幽香",
        "author": "朱敦儒",
        "content": "清露湿幽香。\n想瑶台、无语凄凉。\n飘然欲去，依然如梦，云度银潢。\n又是天风吹澹月，佩丁东、携手西厢。\n泠泠玉磬，沈沈素瑟，舞遍霓裳。",
        "dynasty": "宋",
        "collection_info": null
    },
    {
        "uuid": "84e7f6c86dfd71bf0fc7196428534bff",
        "title": "醉落魄・一斛珠 海山叠翠",
        "author": "朱敦儒",
        "content": "海山叠翠。\n夕阳殷雨云堆雪。\n鹧鸪声里蛮花发。\n我共扁舟，江上两萍叶。\n东风落酒愁难说。\n谁教春梦分胡越。\n碧城芳草应销歇。\n曾识刘郎，惟有半弯月。",
        "dynasty": "宋",
        "collection_info": null
    },
    {
        "uuid": "53ef74d6e09627201f09fcd8a16963e1",
        "title": "醉思仙 倚晴空",
        "author": "朱敦儒",
        "content": "倚晴空。\n正三洲下叶，七泽收虹。\n叹年光催老，身世飘蓬。\n南歌客，新丰酒，但万里、云水俱东。\n谢故人，解系船访我，脱帽相从。\n人世欢易失，尊俎且更从容。\n任酒倾波碧，烛翦花红。\n君向楚，我归秦，便分路、青竹丹枫。\n恁时节，漫梦凭夜蝶，书倩秋鸿。",
        "dynasty": "宋",
        "collection_info": null
    },
    {
        "uuid": "e5b4ae51b097485b9ca74140f5825591",
        "title": "感皇恩 曾醉武陵溪",
        "author": "朱敦儒",
        "content": "曾醉武陵溪，竹深花好。\n玉佩云鬟共春笑。\n主人好事，坐客雨巾风帽。\n日斜青凤舞，金尊倒。\n歌断渭城，月沈星晓。\n海上归来故人少。\n旧游重到。\n但有夕阳衰草。\n恍然真一梦，人空老。",
        "dynasty": "宋",
        "collection_info": null
    },
    {
        "uuid": "5906cf82f69cea10767c374af4407ba2",
        "title": "感皇恩 早起未梳头",
        "author": "朱敦儒",
        "content": "早起未梳头，小园行遍。\n拄杖穿花露犹泫。\n菊篱瓜畹。\n最喜引枝添蔓。\n先生独自笑，流莺见。\n着意访寻，幽香国艳。\n千里移根未为远。\n浅深相间。\n最要四时长看。\n群芳休怪我，归来晚。",
        "dynasty": "宋",
        "collection_info": null
    },
    {
        "uuid": "4d390ffddf489899dafe9fae8009bac7",
        "title": "感皇恩 一个小园儿",
        "author": "朱敦儒",
        "content": "一个小园儿，两三亩地。\n花竹随宜旋装缀。\n槿篱茅舍，便有山家风味。\n等闲池上饮，林间醉。\n都为自家，胸中无事。\n风景争来趁游戏。\n称心如意。\n剩活人间几岁。\n洞天谁道在，尘寰外。",
        "dynasty": "宋",
        "collection_info": null
    },
    {
        "uuid": "b7dae63d24464e85599a71b85accf43f",
        "title": "杏花天 挂帘等月阑干曲",
        "author": "朱敦儒",
        "content": "挂帘等月阑干曲。\n厌永昼、劳烟倦局。\n单衣汗透鲛绡缩。\n脱帽梳犀枕玉。\n移床就、碧梧翠竹。\n寄语倩、姮娥伴宿。\n轻风澹露清凉足。\n云缀银河断续。",
        "dynasty": "宋",
        "collection_info": null
    },
    {
        "uuid": "69b503b67f4f70f6f078a814640f6038",
        "title": "杏花天 听蝉翦叶迎秋燕",
        "author": "朱敦儒",
        "content": "听蝉翦叶迎秋燕。\n画戟散、金铺开遍。\n清风占住秦筝怨。\n楼上衙牌易晚。\n飞雨过、绣幕尽卷。\n借水沈、龙涎旋碾。\n金盆弄水停歌扇。\n凉在冰肌粉面。",
        "dynasty": "宋",
        "collection_info": null
    },
    {
        "uuid": "06cbdc0d6216363b8572cb11482ac9f6",
        "title": "杏花天 残春庭院东风晓",
        "author": "朱敦儒",
        "content": "残春庭院东风晓。\n细雨打、鸳鸯寒峭。\n花尖望见秋千了。\n无路踏青斗草。\n人别后、碧云信杳。\n对好景、愁多欢少。\n等他燕子传音耗。\n红杏开也未到。",
        "dynasty": "宋",
        "collection_info": null
    },
    {
        "uuid": "2b4963c88bf4d5512c3501c8d0e9f6be",
        "title": "恋绣衾 木落江南感未平",
        "author": "朱敦儒",
        "content": "木落江南感未平。\n雨萧萧、衰鬓到今。\n甚处是长安路，水连空、山锁暮云。\n老人对酒今如此，一番新、残梦暗惊。\n又是洒黄花泪，问明年、此会怎生。",
        "dynasty": "宋",
        "collection_info": null
    },
    {
        "uuid": "e32eb15834b6ef0b23967d1064afd0dc",
        "title": "青玉案 芝房并蒂空称瑞",
        "author": "朱敦儒",
        "content": "芝房并蒂空称瑞。\n几曾见、香旎旎。\n也不论兰休比蕙。\n王孙高韵，说得的当，不减唐诸李。\n今朝影落琼杯里。\n共才子佳人斗高致。\n莫道衰翁都无意。\n为他丰韵，为他情味，销得真个醉。",
        "dynasty": "宋",
        "collection_info": null
    },
    {
        "uuid": "bc662dab74b02aaad1cd68d875cc0489",
        "title": "南歌子 住近沈香浦",
        "author": "朱敦儒",
        "content": "住近沈香浦，门前蕙草春。\n鸳鸯飞下柘枝新。\n见弄青梅初着、翠罗裙。\n怕唤拈歌扇，嫌催上舞茵。\n几时微步不生尘。\n来作维摩方丈、散花人。",
        "dynasty": "宋",
        "collection_info": null
    },
    {
        "uuid": "a172cb5aadf1a79d248935fe8192d643",
        "title": "苏幕遮 瘦仙人",
        "author": "朱敦儒",
        "content": "瘦仙人，穷活计。\n不养丹砂，不肯参同契。\n两顿家餐三觉睡。\n闭着门儿，不管人闲事。\n又经年，知几岁。\n老屋穿空，幸有天遮蔽。\n不饮香醪常似醉。\n白鹤飞来，笑我颠颠地。",
        "dynasty": "宋",
        "collection_info": null
    },
    {
        "uuid": "e26632901c378c88a397ae0e30c165ab",
        "title": "苏幕遮 酒壶空",
        "author": "朱敦儒",
        "content": "酒壶空，歌扇去。\n独倚危楼，无限伤心处。\n芳草连天云薄暮。\n故国山河，一阵黄梅雨。\n有奇才，无用处。\n壮节飘零，受尽人间苦。\n欲指虚无问征路。\n回首风云，未忍辞明主。",
        "dynasty": "宋",
        "collection_info": null
    },
    {
        "uuid": "64bf5d1bb38fefac2e83287f0f233756",
        "title": "浪淘沙 圆月又中秋",
        "author": "朱敦儒",
        "content": "圆月又中秋。\n南海西头。\n蛮云瘴雨晚难收。\n北客相逢弹泪坐，合恨分愁。\n无酒可销忧。\n但说皇州。\n天家宫阙酒家楼。\n今夜只应清汴水，呜咽东流。",
        "dynasty": "宋",
        "collection_info": null
    },
    {
        "uuid": "62055f75c7f2de0102fa983e08e8eef9",
        "title": "浪淘沙 风约雨横江",
        "author": "朱敦儒",
        "content": "风约雨横江。\n秋满篷窗。\n个中物色尽凄凉。\n更是行人行未得，独系归艎。\n拥被换残香。\n黄卷堆床。\n开愁展恨翦思量。\n伊是浮云侬是梦，休问家乡。",
        "dynasty": "宋",
        "collection_info": null
    },
    {
        "uuid": "981b55f8c406a274183d09b883564ad8",
        "title": "浪淘沙 白菊好开迟",
        "author": "朱敦儒",
        "content": "白菊好开迟。\n冷蝶空迷。\n沾风惹露也随时。\n何事深藏偏在后，天性难移。\n陶令最怜伊。\n同病相医。\n寒枝瘦叶更栽培。\n直待群芳零落后，独殿东篱。",
        "dynasty": "宋",
        "collection_info": null
    },
    {
        "uuid": "6308eecc6c78b31de265a5d52c4e9ff2",
        "title": "千秋岁 占秋呈瑞",
        "author": "朱敦儒",
        "content": "占秋呈瑞。\n四海杨公子。\n蹋拖尚带蓬壶体。\n清新春草句，潇洒兰亭字。\n宦情少，眠云弄月知心事。\n此去应无滞。\n稳步烟宵地。\n鹏万里，鹤千岁。\n他年黄阁老，访我清溪醉。\n青凤舞，贻君万斛瑶花蕊。",
        "dynasty": "宋",
        "collection_info": null
    },
    {
        "uuid": "a8186d14d85d3af2fd7d3ec66142848d",
        "title": "定风波 红药花前欲送春",
        "author": "朱敦儒",
        "content": "红药花前欲送春。\n金鞭柘弹趁芳尘。\n故傍绣帘挼柳线。\n恰见。\n澹梳妆映瘦腰身。\n闲倚金铺书闷字。\n尤殢。\n为谁憔悴减心情。\n放下彩毫匀粉泪。\n弹指。\n你不知人是不知人。",
        "dynasty": "宋",
        "collection_info": null
    },
    {
        "uuid": "3929cfb8bf74a5339ad05de718dcc071",
        "title": "踏莎行 梅倚江娥",
        "author": "朱敦儒",
        "content": "梅倚江娥，日舒宫线。\n老人星唤群仙宴。\n泛杯玉友暖飞浮，堆盘金橘光零乱。\n听命宽心，随缘适愿。\n痴狂赢取身长健。\n醉中等看碧桃春，尊前莫问蓬莱浅。",
        "dynasty": "宋",
        "collection_info": null
    },
    {
        "uuid": "87399d95de1392e8437609e3509fc6ba",
        "title": "踏莎行 花涨藤江",
        "author": "朱敦儒",
        "content": "花涨藤江，草熏鸭步。\n锦帆兰棹分春去。\n二翁元是一溪云，暂为山北山南雨。\n绿酒多斟，白须休觑。\n飞丹约定烟霞侣。\n与君先占赤城春，回桡早趁桃源路。",
        "dynasty": "宋",
        "collection_info": null
    },
    {
        "uuid": "1cb4e6ca5bb3d8fccbada2937e706f28",
        "title": "梦玉人引 浪萍风梗",
        "author": "朱敦儒",
        "content": "浪萍风梗，寄人间，倦为客。\n梦里瀛洲，姓名误题仙籍。\n敛翅归来，爱小园、蜕箨篔筜碧。\n新种幽花，戒儿童休摘。\n放怀随分，各逍遥，飞鷃等鹏翼。\n舍此萧闲，问君携杖安适。\n诸彦群英，诗酒皆勍敌。\n太平时，向花前，不醉如何休得。",
        "dynasty": "宋",
        "collection_info": null
    },
    {
        "uuid": "41572e62f5b9321f5b9a72e6f3d5cc40",
        "title": "一落索 一夜雨声连晓",
        "author": "朱敦儒",
        "content": "一夜雨声连晓。\n青灯相照。\n旧时情绪此时心，花不见、人空老。\n可惜春光闲了。\n阴多晴少。\n江南江北水连云，问何处、寻芳草。",
        "dynasty": "宋",
        "collection_info": null
    },
    {
        "uuid": "81a5ceb356db9713da2ada8bf75469c4",
        "title": "一落索 惯被好花留住",
        "author": "朱敦儒",
        "content": "惯被好花留住。\n蝶飞莺语。\n少年场上醉乡中，容易放、春归去。\n今日江南春暮。\n朱颜何处。\n莫将愁绪比飞花，花有数、愁无数。",
        "dynasty": "宋",
        "collection_info": null
    },
    {
        "uuid": "2c250073476ccaac4e7a577b42b8f2fc",
        "title": "渔家傲 谁转琵琶弹侧调",
        "author": "朱敦儒",
        "content": "谁转琵琶弹侧调。\n征尘万里伤怀抱。\n客散黄昏庭院悄。\n灯相照。\n春寒燕子归来早。\n可惜韶光虚过了。\n多情人已非年少。\n只恐莺啼春又老。\n知音少。\n人间何处寻芳草。",
        "dynasty": "宋",
        "collection_info": null
    },
    {
        "uuid": "48a39912bf4044e64d54cfe733d67f52",
        "title": "渔家傲 鉴水稽山尘不染",
        "author": "朱敦儒",
        "content": "鉴水稽山尘不染。\n归来贺老身强健。\n有客跨鲸游汗漫。\n留羽扇。\n玉船取酒青鸾劝。\n莫恨飞花容易散。\n仙家风味何曾减。\n春色一壶丹九转。\n堪为伴。\n雕粱幸有轻盈燕。",
        "dynasty": "宋",
        "collection_info": null
    },
    {
        "uuid": "e42d07d59a979e1134170cdb30dee119",
        "title": "渔家傲 畏暑闲寻湖上径",
        "author": "朱敦儒",
        "content": "畏暑闲寻湖上径。\n雨丝断送凉成阵。\n风里芙蓉斜不整。\n沈红影。\n约回萍叶波心静。\n催唤吴姬迎小艇。\n妆花烛焰明相映。\n饮到夜阑人却醒。\n风雨定。\n欲归更把阑干凭。",
        "dynasty": "宋",
        "collection_info": null
    },
    {
        "uuid": "eff42e340a7db3137d2f63866b5f86c5",
        "title": "望江南・忆江南 炎昼永",
        "author": "朱敦儒",
        "content": "炎昼永，初夜月侵床。\n露卧一丛莲叶畔，芙蓉香细水风凉。\n枕上是仙乡。\n浮世事，能有几多长。\n白日明朝依旧在，黄花非晚是重阳。\n不用苦思量。",
        "dynasty": "宋",
        "collection_info": null
    },
    {
        "uuid": "73597dd8eb153b4733c561a7818557b6",
        "title": "十二时・忆少年 连云衰草",
        "author": "朱敦儒",
        "content": "连云衰草，连天晚照，连山红叶。\n西风正摇落，更前溪呜咽。\n燕去鸿归音信绝。\n问黄花、又共谁折。\n征人最愁处，送寒衣时节。",
        "dynasty": "宋",
        "collection_info": null
    },
    {
        "uuid": "d89af91ad1e325082f8e2af60343da8b",
        "title": "南乡子 宫样细腰身",
        "author": "朱敦儒",
        "content": "宫样细腰身。\n玉带罗衫稳试新。\n小底走来宣对御，催频。\n曲殿西厢小苑门。\n歌舞斗轻盈。\n不许杨花上锦茵。\n劝得君王真个醉，承恩。\n金凤红袍印粉痕。",
        "dynasty": "宋",
        "collection_info": null
    },
    {
        "uuid": "7f36d16a8ec61030f16fce1b3aee8ded",
        "title": "南乡子 风雪打黄昏",
        "author": "朱敦儒",
        "content": "风雪打黄昏。\n别殿无人早闭门。\n拜了天香罗袖冷，低颦。\n催灭银灯解绣裙。\n金鸭卧残熏。\n看破屏风数泪痕。\n回首昭阳天样远，销魂。\n又过梅花一番春。",
        "dynasty": "宋",
        "collection_info": null
    },
    {
        "uuid": "620d9e88f207f5dfcfd2cca282dfeb78",
        "title": "行香子 宝篆香沈",
        "author": "朱敦儒",
        "content": "宝篆香沈。\n锦瑟尘侵。\n日长时、懒把金针。\n裙腰暗减，眉黛长颦。\n看梅花过，梨花谢，柳花新。\n春寒院落，灯火黄昏。\n悄无言、独自销魂。\n空弹粉泪，难托清尘。\n但楼前望，心中想，梦中寻。",
        "dynasty": "宋",
        "collection_info": null
    },
    {
        "uuid": "d95af00967ed7a2970b0213e80887af7",
        "title": "忆帝京 元来老子曾垂教",
        "author": "朱敦儒",
        "content": "元来老子曾垂教。\n挫锐和光为妙。\n因甚不听他，强要争工巧。\n只为忒惺惺，惹尽闲烦恼。\n你但莫、多愁早老。\n你但且、不分不晓。\n第一随风便倒拖，第二君言亦大好。\n管取没人嫌，便总道、先生俏。",
        "dynasty": "宋",
        "collection_info": null
    },
    {
        "uuid": "88bba90bb5026e6902b320ba7ec850c9",
        "title": "桃源忆故人 飘萧我是孤飞雁",
        "author": "朱敦儒",
        "content": "飘萧我是孤飞雁。\n不共红尘结怨。\n几度蓬莱清浅。\n侧翅曾傍看。\n有时飞入西真院。\n许趁风光流转。\n玉芯绿花开遍。\n可惜无人见。",
        "dynasty": "宋",
        "collection_info": null
    },
    {
        "uuid": "1aae830dfeceddde473bcd0d32277a75",
        "title": "桃源忆故人 小园雨霁秋光转",
        "author": "朱敦儒",
        "content": "小园雨霁秋光转。\n天气微寒犹暖。\n黄菊红蕉庭院。\n翠径苔痕软。\n眼前明快眉间展。\n细酌霞觞不浅。\n一曲广陵弹遍。\n目送飞鸿远。",
        "dynasty": "宋",
        "collection_info": null
    },
    {
        "uuid": "e168641a75bbe2fca408c33383455fb7",
        "title": "桃源忆故人 雨斜风横香成阵",
        "author": "朱敦儒",
        "content": "雨斜风横香成阵。\n春去空留春恨。\n欢少愁多因甚。\n燕子浑难问。\n碧尖蹙损眉慵晕。\n泪湿燕支红沁。\n可惜海棠吹尽。\n又是黄昏近。",
        "dynasty": "宋",
        "collection_info": null
    },
    {
        "uuid": "278d7bd0f912119b3290e5e4fe92fb3b",
        "title": "桃源忆故人 西楼几日无人到",
        "author": "朱敦儒",
        "content": "西楼几日无人到。\n依旧红围绿绕。\n楼下落花谁扫。\n不见长安道。\n碧云望断无音耗。\n倚遍阑干残照。\n试问泪弹多少。\n湿遍楼前草。",
        "dynasty": "宋",
        "collection_info": null
    },
    {
        "uuid": "576a559ccdc4bbfe3e6ff67135657a3a",
        "title": "桃源忆故人 谁能留得朱颜住",
        "author": "朱敦儒",
        "content": "谁能留得朱颜住。\n枉了百般辛苦。\n争似萧然无虑。\n任运随缘去。\n人人放着逍遥路。\n只怕君心不悟。\n弹指百年今古。\n有甚成亏处。",
        "dynasty": "宋",
        "collection_info": null
    },
    {
        "uuid": "406ee33927bd43214e688d250e27fac4",
        "title": "桃源忆故人 玉笙吹彻清商后",
        "author": "朱敦儒",
        "content": "玉笙吹彻清商后。\n寂寞弓弯舞袖。\n巧画远山不就。\n只为眉长皱。\n灵犀望断星难透。\n立到凄凉时候。\n今夜月明如昼。\n人共梅花瘦。",
        "dynasty": "宋",
        "collection_info": null
    },
    {
        "uuid": "5d50bc01ce1600e41ee747ffed004fbc",
        "title": "好事近 春雨细如尘",
        "author": "朱敦儒",
        "content": "春雨细如尘，楼外柳丝黄湿。\n风约绣帘斜去，透窗纱寒碧。\n美人慵翦上元灯，弹泪倚瑶瑟。\n却上紫姑香火，问辽东消息。",
        "dynasty": "宋",
        "collection_info": null
    },
    {
        "uuid": "38e14996653bac636c6c5c4dff4f4abe",
        "title": "好事近 春雨挠元宵",
        "author": "朱敦儒",
        "content": "春雨挠元宵，花绽柳眠无力。\n风峭画堂帘幕，卷金泥红湿。\n王孙开宴聚娇饶，越山洗愁碧。\n休说凤凰城里，少年时踪迹。",
        "dynasty": "宋",
        "collection_info": null
    },
    {
        "uuid": "798684bc5cda6189b726fab7f27439ec",
        "title": "好事近 惊见老仙来",
        "author": "朱敦儒",
        "content": "惊见老仙来，触目琳琅奇绝。\n打酒道人林下，奏醉翁三叠。\n接䍦倾倒海云飞，物色又催别。\n回棹晚江春雨，胜剡溪风雪。",
        "dynasty": "宋",
        "collection_info": null
    },
    {
        "uuid": "161e8f536622205809bf0e108710df5e",
        "title": "好事近 春去尚堪寻",
        "author": "朱敦儒",
        "content": "春去尚堪寻，莫恨老来难却。\n且趁禁烟百七，醉残英馀萼。\n坐间玉润赋妍辞，情语见真乐。\n引满瘿杯竹盏，胜黄金凿落。",
        "dynasty": "宋",
        "collection_info": null
    },
    {
        "uuid": "6a153a156296bca180c0f2490c2349ba",
        "title": "好事近 摇首出红尘",
        "author": "朱敦儒",
        "content": "摇首出红尘，醒醉更无时节。\n活计绿蓑青笠，惯披霜冲雪。\n晚来风定钓丝闲，上下是新月。\n千里水天一色，看孤鸿明灭。",
        "dynasty": "宋",
        "collection_info": null
    },
    {
        "uuid": "aa0e114a64eea81c0e792f6f26196cea",
        "title": "好事近 眼里数闲人",
        "author": "朱敦儒",
        "content": "眼里数闲人，只有钓翁潇洒。\n已佩水仙宫印，恶风波不怕。\n此心那许世人知，名姓是虚假。\n一棹五湖三岛，任船儿尖耍。",
        "dynasty": "宋",
        "collection_info": null
    },
    {
        "uuid": "5b245027bfe48185932a68ceba3bd119",
        "title": "好事近 渔父长身来",
        "author": "朱敦儒",
        "content": "渔父长身来，只共钓竿相识。\n随意转船回棹，似飞空无迹。\n芦花开落任浮生，长醉是良策。\n昨夜一江风雨，都不曾听得。",
        "dynasty": "宋",
        "collection_info": null
    },
    {
        "uuid": "edadcefb6c2799d34ef8fe130767dc24",
        "title": "好事近 拨转钓鱼船",
        "author": "朱敦儒",
        "content": "拨转钓鱼船，江海尽为吾宅。\n恰向洞庭沽酒，却钱塘横笛。\n醉颜禁冷更添红，潮落下前碛。\n经过子陵滩畔，得梅花消息。",
        "dynasty": "宋",
        "collection_info": null
    },
    {
        "uuid": "302815867d9dc42dc3eb1679ea3ef240",
        "title": "好事近 短棹钓船轻",
        "author": "朱敦儒",
        "content": "短棹钓船轻，江上晚烟笼碧。\n塞雁海鸥分路，占江天秋色。\n锦鳞拨刺满蓝鱼，取酒价相敌。\n风顺片帆归去，有何人留得。",
        "dynasty": "宋",
        "collection_info": null
    },
    {
        "uuid": "978e20ac3d61a546d12e6f9216f08519",
        "title": "好事近 猛向这边来",
        "author": "朱敦儒",
        "content": "猛向这边来，得个信音端的。\n天与一轮钓线，领烟波千亿。\n红尘今古转船头，鸥鹭已陈迹。\n不受世间拘束，任东西南北。",
        "dynasty": "宋",
        "collection_info": null
    },
    {
        "uuid": "40f21cd7c83796c55e193baa13fe8fc2",
        "title": "好事近 绿泛一瓯云",
        "author": "朱敦儒",
        "content": "绿泛一瓯云，留住欲飞胡蝶。\n相对夜深花下，洗萧萧风月。\n从容言笑醉还醒，争忍便轻别。\n只愿主人留客，更重斟金叶。",
        "dynasty": "宋",
        "collection_info": null
    },
    {
        "uuid": "86d85cf94076663f028f2928d1eaee85",
        "title": "好事近 失却故山云",
        "author": "朱敦儒",
        "content": "失却故山云，索手指空为客。\n莼菜鲈鱼留我，住鸳鸯湖侧。\n偶然添酒旧壶卢，小醉度朝夕。\n吹笛月波楼下，有何人相识。",
        "dynasty": "宋",
        "collection_info": null
    },
    {
        "uuid": "e5446482fb681d2f29e613dcd130ae2b",
        "title": "好事近 深住小溪春",
        "author": "朱敦儒",
        "content": "深住小溪春，好在柳枝桃叶。\n风澹水轩人静，数双飞胡蝶。\n日长时有一莺啼，兰佩为谁结。\n销散旧愁新恨，泛琴心三叠。",
        "dynasty": "宋",
        "collection_info": null
    },
    {
        "uuid": "ec1dd2f68afcdf2c29d8f14c3410b65c",
        "title": "好事近 我不是神仙",
        "author": "朱敦儒",
        "content": "我不是神仙，不会炼丹烧药。\n只是爱闲耽酒，畏浮名拘缚。\n种成桃李一园花，真处怕人觉。\n受用现前活计，且行歌行乐。",
        "dynasty": "宋",
        "collection_info": null
    },
    {
        "uuid": "6d4f2dfff8aa7ded562ce210e5962956",
        "title": "长相思 昨日晴",
        "author": "朱敦儒",
        "content": "昨日晴。\n今日阴。\n楼下飞花楼上云。\n阑干双泪痕。\n江南人。\n江北人。\n一样春风两样情。\n晚寒潮未平。",
        "dynasty": "宋",
        "collection_info": null
    },
    {
        "uuid": "84a12b66d0eab2c378244384e00ecc66",
        "title": "长相思 海云黄",
        "author": "朱敦儒",
        "content": "海云黄。\n橘洲霜。\n如箭滩流石似羊。\n溪船十丈长。\n人难量。\n水难量。\n过险方知着甚忙。\n归休老醉乡。",
        "dynasty": "宋",
        "collection_info": null
    },
    {
        "uuid": "94d1bf4e3bdee028465268903706e819",
        "title": "乌夜啼 翦胜迎春后",
        "author": "朱敦儒",
        "content": "翦胜迎春后，和风入律频催。\n前回下叶飞霜处，红绽一枝梅。\n正遇时调玉烛，须添酒满金杯。\n寻芳伴侣休闲过，排日有花开。",
        "dynasty": "宋",
        "collection_info": null
    },
    {
        "uuid": "8a66b9b21368c5bc3efa6ad2782e6f6e",
        "title": "沙塞子 万里飘零南越",
        "author": "朱敦儒",
        "content": "万里飘零南越，山引泪、酒添愁。\n不见凤楼龙阙、又惊秋。\n九日江亭闲望，蛮树绕，瘴云浮。\n肠断红蕉花晚、水西流。",
        "dynasty": "宋",
        "collection_info": null
    },
    {
        "uuid": "08d0ca391a17a260a24f08d9f82b0cb7",
        "title": "沙塞子 蛮径寻春春早",
        "author": "朱敦儒",
        "content": "蛮径寻春春早，千点雪，已飞梅。\n席地插花传酒、日西催。\n莫作楚囚相泣，倾银汉，洗瑶池。\n看尽人间桃李、拂衣归。",
        "dynasty": "宋",
        "collection_info": null
    },
    {
        "uuid": "2d22eaf739152ce3fae01433ea690ae8",
        "title": "西江月 澹澹熏风庭院",
        "author": "朱敦儒",
        "content": "澹澹熏风庭院，青青过雨园林。\n铜驼陌上旧莺声。\n今日江边重听。\n落帽酒中有趣，题桥琴里无心。\n香残沈水缕烟轻。\n花影阑干人静。",
        "dynasty": "宋",
        "collection_info": null
    },
    {
        "uuid": "22104b3a2da46f86f8b872082fc926b7",
        "title": "西江月 琴上金星正照",
        "author": "朱敦儒",
        "content": "琴上金星正照，砚中鸖眼相青。\n闲来自觉有精神。\n心海风恬浪静。\n且喜面前花好，更听林外莺新。\n瓮头清辣洞庭春。\n醉里徐行路稳。",
        "dynasty": "宋",
        "collection_info": null
    },
    {
        "uuid": "e21151f4774e33b92ac742749f115291",
        "title": "西江月 元是西都散汉",
        "author": "朱敦儒",
        "content": "元是西都散汉，江南今日衰翁。\n从来颠怪更心风。\n做尽百般无用。\n屈指八旬将到，回头万事皆空。\n云间鸿雁草间虫。\n共我一般做梦。",
        "dynasty": "宋",
        "collection_info": null
    },
    {
        "uuid": "701070aba1fa0770773afd6ca174181a",
        "title": "西江月 穷后常如囚系",
        "author": "朱敦儒",
        "content": "穷后常如囚系，老来半似心风。\n饥蚊饿蚤不相容。\n一夜何曾做梦。\n被我不扇不捉，廓然总是虚空。\n寺钟官角任西东。\n别弄些儿骨董。",
        "dynasty": "宋",
        "collection_info": null
    },
    {
        "uuid": "fcbd07698757a699bae9730f6ec4854d",
        "title": "西江月 世事短如春梦",
        "author": "朱敦儒",
        "content": "世事短如春梦，人情薄似秋云。\n不须计较苦劳心。\n万事原来有命。\n幸遇三杯酒好，况逢一朵花新。\n片时欢笑且相亲。\n明日阴晴未定。",
        "dynasty": "宋",
        "collection_info": null
    },
    {
        "uuid": "6d58847a84d2ddbe02aa41101ca963a5",
        "title": "西江月 日日深杯酒满",
        "author": "朱敦儒",
        "content": "日日深杯酒满，朝朝小圃花开。\n自歌自舞自开怀。\n且喜无拘无碍。\n青史几番春梦，黄泉多少奇才。\n不须计较与安排。\n领取而今现在。",
        "dynasty": "宋",
        "collection_info": null
    },
    {
        "uuid": "9c41208dbcd4ce1bbe7e5fa87a9c26ec",
        "title": "西江月 正月天饶阴雨",
        "author": "朱敦儒",
        "content": "正月天饶阴雨，江南寒在晨朝。\n娇莺声袅杏花梢。\n暗澹绿窗春晓。\n好梦空留被在，新愁不共香销。\n小楼帘卷路迢迢。\n望断天涯芳草。",
        "dynasty": "宋",
        "collection_info": null
    },
    {
        "uuid": "290030fb02bbc5c634b11748c1a847e2",
        "title": "西江月 织素休寻往恨",
        "author": "朱敦儒",
        "content": "织素休寻往恨，攀条幸有前缘。\n隔河彼此事经年。\n且说蓬莱清浅。\n障面重新团扇，倾鬟再整花钿。\n歌云舞雪画堂前。\n长共阿郎相见。",
        "dynasty": "宋",
        "collection_info": null
    },
    {
        "uuid": "6152d6bc0c077deb01b792015f3625fa",
        "title": "减字木兰花 挼花弄扇",
        "author": "朱敦儒",
        "content": "挼花弄扇。\n碧斗遥山眉黛晚。\n白玉阑干。\n倚遍春风翠袖寒。\n难寻可见。\n何似一双青翅燕。\n人瘦春残。\n芳草连云日下山。",
        "dynasty": "宋",
        "collection_info": null
    },
    {
        "uuid": "a8a8c69800644d1f2ef251de3c0ff6bb",
        "title": "减字木兰花 寻花携李",
        "author": "朱敦儒",
        "content": "寻花携李。\n红漾轻舟汀柳外。\n小簇春山。\n溪雨岩云不饱帆。\n相逢心醉。\n容易堆盘银烛泪。\n痛饮何言。\n犀箸敲残玉酒船。",
        "dynasty": "宋",
        "collection_info": null
    },
    {
        "uuid": "33a6c7cb48d58a4ead540f9a03504e45",
        "title": "减字木兰花 东风桃李",
        "author": "朱敦儒",
        "content": "东风桃李。\n春水绿波花影外。\n载酒胥山。\n祓禊相期落锦帆。\n吾曹一醉。\n却笑新亭人有泪。\n相对清言。\n不觉黄昏雨打船。",
        "dynasty": "宋",
        "collection_info": null
    },
    {
        "uuid": "4a94fa9540319f27b1fbcf307ea0e3e3",
        "title": "减字木兰花 闲人行李",
        "author": "朱敦儒",
        "content": "闲人行李。\n羽扇芒鞋尘世外。\n一叠溪山。\n也解分风送客帆。\n时平易醉。\n无复惊心并溅泪。\n长揖忘言。\n回棹桃花插满船。",
        "dynasty": "宋",
        "collection_info": null
    },
    {
        "uuid": "29207bc8a31cccae543ad7dcb56b1f87",
        "title": "减字木兰花 刘郎已老",
        "author": "朱敦儒",
        "content": "刘郎已老。\n不管桃花依旧笑。\n要听琵琶。\n重院莺啼觅谢家。\n曲终人醉。\n多似浔阳江上泪。\n万里东风。\n国破山河落照红。",
        "dynasty": "宋",
        "collection_info": null
    },
    {
        "uuid": "9696737b818011efc0fe5248460f01f4",
        "title": "减字木兰花 慵歌怕酒",
        "author": "朱敦儒",
        "content": "慵歌怕酒。\n今日春衫惊着瘦。\n双燕帘栊。\n金鸭香沈客泪中。\n琵琶重听。\n谁信人间多少恨。\n落日东风。\n吹得桃花满院红。",
        "dynasty": "宋",
        "collection_info": null
    },
    {
        "uuid": "1a7042aa46544182b7ac576f14443694",
        "title": "减字木兰花 古人误我",
        "author": "朱敦儒",
        "content": "古人误我。\n独舞西风双泪堕。\n鹤去无踪。\n木落西陵返照红。\n人间难住。\n掷下酒杯何处去。\n楼锁钟残。\n山北山南两点烟。",
        "dynasty": "宋",
        "collection_info": null
    },
    {
        "uuid": "803a449d4898d174a9cab57288466cbb",
        "title": "减字木兰花 无知老子",
        "author": "朱敦儒",
        "content": "无知老子。\n元住渔舟樵舍里。\n暂借权监。\n持节纡朱我甚惭。\n不能者止。\n免苦龟肠忧虎尾。\n身退心闲。\n剩向人间活几年。",
        "dynasty": "宋",
        "collection_info": null
    },
    {
        "uuid": "09a68994e473664bdaca02833abf8e1a",
        "title": "减字木兰花 斫鱼作鲊",
        "author": "朱敦儒",
        "content": "斫鱼作鲊。\n酒面打开香可醡。\n相唤同来。\n草草杯盘饮几杯。\n人生虚假。\n昨日梅花今日谢。\n不醉何为。\n从古英雄总是痴。",
        "dynasty": "宋",
        "collection_info": null
    },
    {
        "uuid": "f4a98073587c6ad1fd096c8eab73e276",
        "title": "减字木兰花 今年梅晚",
        "author": "朱敦儒",
        "content": "今年梅晚。\n懒趁寿阳钗上燕。\n月唤霜催。\n不肯人间取次开。\n低鬟掩袂。\n愁寄玉阑金井外。\n粉瘦香寒。\n独抱深心一点酸。",
        "dynasty": "宋",
        "collection_info": null
    },
    {
        "uuid": "d4961242b60e5eb3f5849360bd87f4da",
        "title": "减字木兰花 无人惜我",
        "author": "朱敦儒",
        "content": "无人惜我。\n我自殷勤怜这个。\n恧峭惺惺。\n不肯随人独自行。\n干坤许大。\n只在棘针尖上坐。\n依旧多情。\n搂着虚空睡到明。",
        "dynasty": "宋",
        "collection_info": null
    },
    {
        "uuid": "40507a12a0e9e09f3a7da6f80b1653b1",
        "title": "减字木兰花 年衰人老",
        "author": "朱敦儒",
        "content": "年衰人老。\n矍铄支离君莫笑。\n白日青天。\n我自心情胜少年。\n超凡入妙。\n游戏神通随意到。\n酒圣诗仙。\n舞棹虚空驾铁船。",
        "dynasty": "宋",
        "collection_info": null
    },
    {
        "uuid": "be1b52a8ba423f9c5c0cb28261d12906",
        "title": "减字木兰花 虚空无碍",
        "author": "朱敦儒",
        "content": "虚空无碍。\n你自痴迷不自在。\n撒手游行。\n到处笙歌拥路迎。\n天然美满。\n不用些儿心计算。\n莫听先生。\n引入深山百丈坑。",
        "dynasty": "宋",
        "collection_info": null
    },
    {
        "uuid": "659606308e5927631c9fbfe89e811229",
        "title": "减字木兰花 无人请我",
        "author": "朱敦儒",
        "content": "无人请我。\n我自铺毡松下坐。\n酌酒栽诗。\n调弄梅花作侍儿。\n心欢易醉。\n明月飞来花下睡。\n醉舞谁知。\n花满纱巾月满怀。",
        "dynasty": "宋",
        "collection_info": null
    },
    {
        "uuid": "cbe52c57891f13664693a93c592ad3e5",
        "title": "减字木兰花 花随人去",
        "author": "朱敦儒",
        "content": "花随人去。\n今夜钱塘江上雨。\n宿酒残更。\n潮过西窗不肯明。\n小罗金缕。\n结尽同心留不住。\n何处长亭。\n绣被春寒掩翠屏。",
        "dynasty": "宋",
        "collection_info": null
    },
    {
        "uuid": "c8fed15aa72f4bcb1c3cc4839b8d3092",
        "title": "减字木兰花 有何不可",
        "author": "朱敦儒",
        "content": "有何不可。\n依旧一枚闲底我。\n饭饱茶香。\n瞌睡之时便上床。\n百般经过。\n且喜青鞋踏不破。\n小院低窗。\n桃李花开春昼长。",
        "dynasty": "宋",
        "collection_info": null
    },
    {
        "uuid": "d3e9ef765fe2b4eb93658fe981fe5854",
        "title": "减字木兰花 江南春水",
        "author": "朱敦儒",
        "content": "江南春水。\n罗幕黄昏寒未退。\n好个相知。\n唱到姮娥敛黛眉。\n夜阑人醉。\n风露无情花有泪。\n画角残时。\n一片参旗红杏西。",
        "dynasty": "宋",
        "collection_info": null
    },
    {
        "uuid": "e525fc12610ff3027f2b3cafc2f42d70",
        "title": "点绛唇 淮海秋风",
        "author": "朱敦儒",
        "content": "淮海秋风，冶城飞下扬州叶。\n画船催发。\n倾酒留君别。\n卧倒金壶，相对天涯客。\n阳关彻。\n大江横绝。\n泪湿杯中月。",
        "dynasty": "宋",
        "collection_info": null
    },
    {
        "uuid": "64067753c49d213dbe2f888b0c8e9c7d",
        "title": "点绛唇 客梦初回",
        "author": "朱敦儒",
        "content": "客梦初回，卧听吴语开帆索。\n护霜云薄。\n澹澹芙蓉落。\n画舫无情，人去天涯角。\n思量着。\n翠蝉金雀。\n别后新梳掠。",
        "dynasty": "宋",
        "collection_info": null
    },
    {
        "uuid": "80e44ee443d2a1f031cd1a384953d661",
        "title": "点绛唇 至日春云",
        "author": "朱敦儒",
        "content": "至日春云，万般祥瑞朝来奏。\n太平时候。\n乐事家家有。\n玉指呵寒，酥点梅花瘦。\n金杯酒。\n与君为寿。\n只愿人长久。",
        "dynasty": "宋",
        "collection_info": null
    },
    {
        "uuid": "5c5bb48a8ca4a97594bb007f7e0971b9",
        "title": "点绛唇 春雨春风",
        "author": "朱敦儒",
        "content": "春雨春风，问谁染就江南草。\n燕娇莺巧。\n只是参军老。\n今古红尘，愁了人多少。\n尊前好。\n缓歌低笑。\n醉向花间倒。",
        "dynasty": "宋",
        "collection_info": null
    },
    {
        "uuid": "d7bafa5003ad0eaf32730d8ca4f183c8",
        "title": "点绛唇 缘径朱阑",
        "author": "朱敦儒",
        "content": "缘径朱阑，暖烟晴日春来早。\n自家亭沼。\n不问人寻讨。\n携酒提篮，儿女相随到。\n风光好。\n醉敧纱帽。\n索共梅花笑。",
        "dynasty": "宋",
        "collection_info": null
    },
    {
        "uuid": "0c9c9f675be454952f2a73f47d53cf0e",
        "title": "柳梢青 狂踪怪迹",
        "author": "朱敦儒",
        "content": "狂踪怪迹。\n谁料年老，天涯为客。\n帆展霜风，船随江月，山寒波碧。\n如今着处添愁，怎忍看、参西雁北。\n洛浦莺花，伊川云水，何时归得。",
        "dynasty": "宋",
        "collection_info": null
    },
    {
        "uuid": "88e30bb3f5c7fd24f3f49a18057a52b0",
        "title": "柳梢青 松江胜集",
        "author": "朱敦儒",
        "content": "松江胜集。\n中秋载酒，幽人闲客。\n云将迟疑，桂娥羞涩，一欢难得。\n天怜我辈凄凉，借万里、晴空湛碧。\n浩浩烟波，堂堂风月，今夕何夕。",
        "dynasty": "宋",
        "collection_info": null
    },
    {
        "uuid": "0132a1a7fdeacbe9a154fae3397aecfe",
        "title": "柳梢青 红分翠别",
        "author": "朱敦儒",
        "content": "红分翠别。\n宿酒半醒，征鞍将发。\n楼外残钟，帐前残烛，窗边残月。\n想伊绣枕无眠，记行客、如今去也。\n心下难拚，眼前难觅，口头难说。",
        "dynasty": "宋",
        "collection_info": null
    },
    {
        "uuid": "ed1873977ebbdf2fbc203268e615fdc7",
        "title": "柳梢青 梅蒸乍热",
        "author": "朱敦儒",
        "content": "梅蒸乍热。\n无处散策，芳菲初歇。\n席展凉莞，帐垂黄草，天然奇绝。\n披襟永昼清风，更荐枕、良宵皓月。\n一梦游仙，软云推倒，广寒宫阙。",
        "dynasty": "宋",
        "collection_info": null
    },
    {
        "uuid": "d6fec4ef7a961a4d842be95d42b73671",
        "title": "柳梢青 秋光正洁",
        "author": "朱敦儒",
        "content": "秋光正洁。\n仙家瑞草，黄花初发。\n物外高情，天然雅致，清标偏别。\n仙翁笑酌金杯，庆儿女、团圆喜悦。\n嫁与萧郎，凤凰台上，长生风月。",
        "dynasty": "宋",
        "collection_info": null
    },
    {
        "uuid": "99465e812ecfc40608280a3efea9b67b",
        "title": "柳梢青 水云晚照",
        "author": "朱敦儒",
        "content": "水云晚照。\n浮生了了，霜风衰草。\n日月金梭，江山春梦，天多人少。\n赤松认得虚空，便一向、飞腾缥缈。\n直上蓬瀛，回看沧海，凄然长啸。",
        "dynasty": "宋",
        "collection_info": null
    },
    {
        "uuid": "44fcdd817320c486b25b3ebf54a1563a",
        "title": "采桑子 扁舟去作江南客",
        "author": "朱敦儒",
        "content": "扁舟去作江南客，旅雁孤云。\n万里烟尘。\n回首中原泪满巾。\n碧山对晚汀洲冷，枫叶芦根。\n日落波平。\n愁损辞乡去国人。",
        "dynasty": "宋",
        "collection_info": null
    },
    {
        "uuid": "b2b03de01ebbaa1808f72f63daf9c6cb",
        "title": "采桑子 天高风劲尘寰静",
        "author": "朱敦儒",
        "content": "天高风劲尘寰静，佳节重阳。\n叶下潇湘。\n碧海晴空一陈霜。\n安排弦管倾芳酝，报答秋光。\n昼短歌长。\n红烛黄花夜未央。",
        "dynasty": "宋",
        "collection_info": null
    },
    {
        "uuid": "8ac436c2b00fc1d18526b4cb6bc613ff",
        "title": "采桑子 一番海角凄凉梦",
        "author": "朱敦儒",
        "content": "一番海角凄凉梦，却到长安。\n翠帐犀帘。\n依旧屏斜十二山。\n玉人为我调琴瑟，颦黛低鬟。\n云散香残。\n风雨蛮溪半夜寒。",
        "dynasty": "宋",
        "collection_info": null
    },
    {
        "uuid": "163f41c549d9069b858ab56fde73be21",
        "title": "忆秦娥 西江碧",
        "author": "朱敦儒",
        "content": "西江碧。\n江亭夜燕天涯客。\n天涯客。\n一杯相属，此夕何夕。\n烛残花冷歌声急。\n秦关汉苑无消息。\n无消息。\n戍楼吹角，故人难得。",
        "dynasty": "宋",
        "collection_info": null
    },
    {
        "uuid": "344b2b9cfd8b28223561d576a602dc9c",
        "title": "忆秦娥 霜风急",
        "author": "朱敦儒",
        "content": "霜风急。\n江南路上梅花白。\n梅花白。\n寒溪残月，冷村深雪。\n洛阳醉里曾同摘。\n水西竹外常相忆。\n常相忆。\n宝钗双凤，鬓边春色。",
        "dynasty": "宋",
        "collection_info": null
    },
    {
        "uuid": "eca439abfff567e1a3018c1c90e359be",
        "title": "忆秦娥 吴船窄",
        "author": "朱敦儒",
        "content": "吴船窄。\n吴江岸下长安客。\n长安客。\n惊尘心绪，转蓬踪迹。\n征鸿也是关河隔。\n孤飞万里谁相识。\n谁相识。\n三更月落，斗横西北。",
        "dynasty": "宋",
        "collection_info": null
    },
    {
        "uuid": "3726b892cfb4496383e29356b20c0da6",
        "title": "忆秦娥 歌锺列",
        "author": "朱敦儒",
        "content": "歌锺列。\n公堂盛会酬佳节。\n酬佳节。\n皇恩宣布，早梅争发。\n舞场椎鼓催回雪。\n金壶碹酒琼酥热。\n琼酥热。\n今朝不饮，几时欢悦。",
        "dynasty": "宋",
        "collection_info": null
    },
    {
        "uuid": "057c7fd4b8159bd2e3ce5b12da266ff2",
        "title": "卜算子 江上见新年",
        "author": "朱敦儒",
        "content": "江上见新年，年夜听春雨。\n有个人人领略春，粉澹红轻注。\n深劝玉东西，低唱黄金缕。\n拈底梅花总是愁，酒尽人归去。",
        "dynasty": "宋",
        "collection_info": null
    },
    {
        "uuid": "d5beddc503e7c2bd0103c8079e685fda",
        "title": "卜算子 陌上雪销初",
        "author": "朱敦儒",
        "content": "陌上雪销初，才得江梅信。\n翦彩盘金院落香，便觉烧灯近。\n乐事眼前多，春酒今年胜。\n好趁迎梅接柳时，满引金杯饮。",
        "dynasty": "宋",
        "collection_info": null
    },
    {
        "uuid": "1ce8e14a67d450f1eed1dccccb82902c",
        "title": "卜算子 碧瓦小红楼",
        "author": "朱敦儒",
        "content": "碧瓦小红楼，芳草江南岸。\n雨后纱窗几阵寒，零落梨花晚。\n看到水如云，送尽鸦成点。\n南北东西处处愁，独倚阑干遍。",
        "dynasty": "宋",
        "collection_info": null
    },
    {
        "uuid": "ad5620cedd3388b327bba5e7ea5a2ac9",
        "title": "卜算子 古涧一枝梅",
        "author": "朱敦儒",
        "content": "古涧一枝梅，免被园林锁。\n路远山深不怕寒，似共春相趓。\n幽思有谁知，托契都难可。\n独自风流独自香，明月来寻我。",
        "dynasty": "宋",
        "collection_info": null
    },
    {
        "uuid": "2726f116532995bab94a24bfda73a0c2",
        "title": "卜算子 灼灼一枝桃",
        "author": "朱敦儒",
        "content": "灼灼一枝桃，粉艳天然好。\n只被春风摆撼多，颜色凋零早。\n结子未为迟，悔恨随芳草。\n不下山来不出溪，待守刘郎老。",
        "dynasty": "宋",
        "collection_info": null
    },
    {
        "uuid": "5712f598e177bb38b52bd6fb862da942",
        "title": "卜算子 旅雁向南飞",
        "author": "朱敦儒",
        "content": "旅雁向南飞，风雨群初失。\n饥渴辛勤两翅垂，独下寒汀立。\n鸥鹭苦难亲，矰缴忧相逼。\n云海茫茫无处归，谁听哀鸣急。",
        "dynasty": "宋",
        "collection_info": null
    },
    {
        "uuid": "4196de6cf357585db3d5924b301fbc2a",
        "title": "卜算子 山晓鹧鸪啼",
        "author": "朱敦儒",
        "content": "山晓鹧鸪啼，云暗泷州路。\n榕叶阴浓荔子青，百尺桄榔树。\n尽日不逢人，猛地风吹雨。\n惨黯蛮溪鬼峒寒，隐隐闻铜鼓。",
        "dynasty": "宋",
        "collection_info": null
    },
    {
        "uuid": "03057fab99c9f5bc4120733ef77db8d9",
        "title": "清平乐 乱红深翠",
        "author": "朱敦儒",
        "content": "乱红深翠。\n楼阁春风外。\n胡蝶成团飞照水。\n睡鸭无人惊起。\n身闲更觉身轻。\n酒壶歌扇随行。\n芳草绿杨堤畔，一声初听啼莺。",
        "dynasty": "宋",
        "collection_info": null
    },
    {
        "uuid": "4bbdb5a66fec39dada17d1a04d76cda0",
        "title": "清平乐 人间花少",
        "author": "朱敦儒",
        "content": "人间花少。\n菊小芙蓉老。\n冷澹仙人偏得道。\n买定西风一笑。\n前身原是疏梅。\n黄姑点碎冰肌。\n惟有暗香长在，饱参清露霏微。",
        "dynasty": "宋",
        "collection_info": null
    },
    {
        "uuid": "5f65330c01512a4ae58df39022b6eae4",
        "title": "清平乐 相留不住",
        "author": "朱敦儒",
        "content": "相留不住。\n又趁东风去。\n楼外夕阳芳草路。\n今夜短亭何处。\n杏花斜压阑干。\n朱帘不卷春寒。\n惆怅黄昏前后，离愁酒病厌厌。",
        "dynasty": "宋",
        "collection_info": null
    },
    {
        "uuid": "dcbf8d0d6dfccec8c8ddad1df50ab34d",
        "title": "清平乐 多寒易雨",
        "author": "朱敦儒",
        "content": "多寒易雨。\n春事都相误。\n愁过黄昏无着处。\n宝篆烧残香缕。\n低鬟暗摘明珰。\n罗巾挹损残妆。\n檐外几声风玉，丁东敲断人肠。",
        "dynasty": "宋",
        "collection_info": null
    },
    {
        "uuid": "5d4d12c7317b5a2128e9c2f249ae7835",
        "title": "清平乐 春寒雨妥",
        "author": "朱敦儒",
        "content": "春寒雨妥。\n花萼红难破。\n绣线金针慵不作。\n要见秋千无那。\n西邻姊妹丁宁。\n寻芳更约清明。\n画个丙丁帖子，前阶后院求晴。",
        "dynasty": "宋",
        "collection_info": null
    },
    {
        "uuid": "f73619ae04abb88ff078b12ce8434f83",
        "title": "清平乐 当初相见",
        "author": "朱敦儒",
        "content": "当初相见。\n君恨相逢晚。\n一曲秦筝弹未遍。\n无奈昭阳人怨。\n便教恩浅情疏。\n隔花空望金舆。\n春晚不拈红粉，碧窗自录仙书。",
        "dynasty": "宋",
        "collection_info": null
    },
    {
        "uuid": "371b996fadda432af38bf1f39b0e6166",
        "title": "昭君怨 胧月黄昏亭榭",
        "author": "朱敦儒",
        "content": "胧月黄昏亭榭。\n池上秋千初架。\n燕子说春寒。\n杏花残。\n泪断愁肠难断。\n往事总成幽怨。\n幽怨几时休。\n泪还流。",
        "dynasty": "宋",
        "collection_info": null
    },
    {
        "uuid": "84e3d543761e47b83249c14ce298f0b2",
        "title": "浣溪沙 折桂归来懒觅官",
        "author": "朱敦儒",
        "content": "折桂归来懒觅官。\n十年风月醉家山。\n有人挟瑟伴清闲。\n楚畹飞香兰结佩，蓝田生暖玉连环。\n拥书万卷看双鸾。",
        "dynasty": "宋",
        "collection_info": null
    },
    {
        "uuid": "fec80106cb7f4f928a6efa1161e86a4a",
        "title": "浣溪沙 西塞山边白鹭飞",
        "author": "朱敦儒",
        "content": "西塞山边白鹭飞。\n吴兴江上绿杨低。\n桃花流水鳜鱼肥。\n青箬笠将风里戴，短蓑衣向雨中披。\n斜风细雨不须归。",
        "dynasty": "宋",
        "collection_info": null
    },
    {
        "uuid": "55e2db332606e0815ef28ba70fda885c",
        "title": "浣溪沙 银海清泉洗玉杯",
        "author": "朱敦儒",
        "content": "银海清泉洗玉杯。\n恰篘白酒冷偏宜。\n水林檎嫩折青枝。\n争看使君长寿曲，旋教法部太平词。\n快风凉雨火云摧。",
        "dynasty": "宋",
        "collection_info": null
    },
    {
        "uuid": "9704108f9688737c8d8cb77d1ee4f38e",
        "title": "浣溪沙 碧玉栏干白玉人",
        "author": "朱敦儒",
        "content": "碧玉栏干白玉人。\n倚花吹叶忍黄昏。\n萧郎一去又经春。\n眉澹翠峰愁易聚，脸残红雨泪难匀。\n纤腰减半绿罗裙。",
        "dynasty": "宋",
        "collection_info": null
    },
    {
        "uuid": "1280d2073488e860ab5819d0dcc3c49f",
        "title": "浣溪沙 雨湿清明香火残",
        "author": "朱敦儒",
        "content": "雨湿清明香火残。\n碧溪桥外燕泥寒。\n日长独自倚阑干。\n脱箨修篁初散绿，褪花新杏未成酸。\n江南春好与谁看。",
        "dynasty": "宋",
        "collection_info": null
    },
    {
        "uuid": "ea3bb4193bc3e3ab8c38a3785205a98e",
        "title": "浣溪沙 风落芙蓉画扇闲",
        "author": "朱敦儒",
        "content": "风落芙蓉画扇闲。\n凉随春色到人间。\n乍垂罗幕乍飞鸾。\n好把深杯添绿酒，休拈明镜照苍颜。\n浮生难得是清欢。",
        "dynasty": "宋",
        "collection_info": null
    },
    {
        "uuid": "564bee989c25a42771102b58d4b4d56d",
        "title": "浣溪沙 才子佳人相见难",
        "author": "朱敦儒",
        "content": "才子佳人相见难。\n舞收歌罢又更阑。\n密将春恨系幽欢。\n结子同心香佩带，帕儿双字玉连环。\n酒醒灯暗忍重看。",
        "dynasty": "宋",
        "collection_info": null
    },
    {
        "uuid": "2ad7d0371ca9eec97ebcae28fd2e8717",
        "title": "浣溪沙 晚菊花前敛翠蛾",
        "author": "朱敦儒",
        "content": "晚菊花前敛翠蛾。\n采花传酒缓声歌。\n柳枝团扇别离多。\n拥髻凄凉论旧事，曾随织女度银梭。\n当年今夕奈愁何。",
        "dynasty": "宋",
        "collection_info": null
    },
    {
        "uuid": "52dd41123e271ad5d2b518dcd0248c84",
        "title": "阮郎归 柳花陌上拈明珰",
        "author": "朱敦儒",
        "content": "柳花陌上拈明珰。\n娇红新样妆。\n匆匆曾贮一襟香。\n月痕金缕凉。\n分泪扇，掩离觞。\n春残人断肠。\n锦书难寄雁飞忙。\n池塘芳草长。",
        "dynasty": "宋",
        "collection_info": null
    },
    {
        "uuid": "e6558029636d257bb0bd00de18da5800",
        "title": "生查子 卧病独眠人",
        "author": "朱敦儒",
        "content": "卧病独眠人，无月中秋节。\n澹照碧纱灯，冷看银屏雪。\n风露转萧寒，砧杵添凄切。\n伏枕漫书空，到晓愁难说。",
        "dynasty": "宋",
        "collection_info": null
    },
    {
        "uuid": "8c15f42f97122293b6565f1ec173416c",
        "title": "眼儿媚 青锦成帏瑞香浓",
        "author": "朱敦儒",
        "content": "青锦成帏瑞香浓。\n雅称小帘栊。\n主人好事，金杯留客，共倚春风。\n不知因甚来尘世，香似旧曾逢。\n江梅退步，幽兰偷眼，回避芳丛。",
        "dynasty": "宋",
        "collection_info": null
    },
    {
        "uuid": "00f593ee6bc4efc08e90c2cfea8244af",
        "title": "眼儿媚 叠翠阑红斗纤浓",
        "author": "朱敦儒",
        "content": "叠翠阑红斗纤浓。\n云雨绮为栊。\n只忧谢了，偏须着意，障雨遮风。\n瑞云香雾虽难觅，蓦地有时逢。\n不妨守定，从他人笑，老入花丛。",
        "dynasty": "宋",
        "collection_info": null
    },
    {
        "uuid": "8fbd481a031c20edc126d4da8a05fead",
        "title": "眼儿媚 紫帔红襟艳争浓",
        "author": "朱敦儒",
        "content": "紫帔红襟艳争浓。\n光彩烁疏栊。\n香为小字，瑞为高姓，道骨仙风。\n此花合向瑶池种，可惜未遭逢。\n阿环见了，羞回眼尾，愁聚眉丛。",
        "dynasty": "宋",
        "collection_info": null
    },
    {
        "uuid": "fa159a0bf85de5ae99dfe2a8464ced02",
        "title": "诉衷情 青垂柳线水平池",
        "author": "朱敦儒",
        "content": "青垂柳线水平池。\n芳径燕初飞。\n日长事少人静，山茧换单衣。\n箫鼓远，篆香迟。\n卷帘低。\n半床花影，一枕松风，午醉醒时。",
        "dynasty": "宋",
        "collection_info": null
    },
    {
        "uuid": "79696c1c0611b38b6bcc5001a40bb1d5",
        "title": "诉衷情 老人无复少年欢",
        "author": "朱敦儒",
        "content": "老人无复少年欢。\n嫌酒倦吹弹。\n黄昏又是风雨，楼外角声残。\n悲故国，念尘寰。\n事难言。\n下了纸帐，曳上青毡，一任霜寒。",
        "dynasty": "宋",
        "collection_info": null
    },
    {
        "uuid": "35080dc039d5f5fddd51d721b46e3b26",
        "title": "诉衷情 青旗彩胜又迎春",
        "author": "朱敦儒",
        "content": "青旗彩胜又迎春。\n暖律应祥云。\n金盘内家生菜，宫院遍承恩。\n时节好，管弦新。\n度升平。\n惠风迟日，柳眼梅心，任醉芳尊。",
        "dynasty": "宋",
        "collection_info": null
    },
    {
        "uuid": "78d589cb503a4964db14eb9cc8192b1d",
        "title": "诉衷情 月中玉兔日中鸦",
        "author": "朱敦儒",
        "content": "月中玉兔日中鸦。\n随我度年华。\n不管寒暄风雨，饱饭热煎茶。\n居士竹，故侯瓜。\n老生涯。\n自然天地，本分云山，到处为家。",
        "dynasty": "宋",
        "collection_info": null
    },
    {
        "uuid": "d2b46b7a7f14c5b74c6d43ec3cae3ff0",
        "title": "菩萨蛮 老人谙尽人间苦",
        "author": "朱敦儒",
        "content": "老人谙尽人间苦。\n近来恰似心头悟。\n九九是重阳。\n重阳菊散芳。\n出门何处去。\n对面谁相语。\n枕臂卧南窗。\n铜炉柏子香。",
        "dynasty": "宋",
        "collection_info": null
    },
    {
        "uuid": "6712f746cb29904639f2b43361ba796c",
        "title": "菩萨蛮 芭蕉叶上秋风碧",
        "author": "朱敦儒",
        "content": "芭蕉叶上秋风碧。\n晚来小雨流苏湿。\n新窨木樨沈。\n香迟斗帐深。\n无人同向夕。\n还是愁成忆。\n忆昔结同心。\n鸳鸯何处寻。",
        "dynasty": "宋",
        "collection_info": null
    },
    {
        "uuid": "c4490eb9919966066e6c435f2dce7687",
        "title": "菩萨蛮 风流才子倾城色",
        "author": "朱敦儒",
        "content": "风流才子倾城色。\n红缨翠幰长安陌。\n夜饮小平康。\n暖生银字簧。\n持杯留上客。\n私语眉峰侧。\n半冷水沈香。\n罗帷宫漏长。",
        "dynasty": "宋",
        "collection_info": null
    },
    {
        "uuid": "e58091029e49b2c262498336126ea60f",
        "title": "菩萨蛮 乡关散尽当年客",
        "author": "朱敦儒",
        "content": "乡关散尽当年客。\n春风寂寞花无色。\n长日掩重门。\n江山眼外昏。\n画图高挂壁。\n嵩少参差碧。\n想见卧云人。\n松黄落洞门。",
        "dynasty": "宋",
        "collection_info": null
    },
    {
        "uuid": "4957a0cc1d00f0668abef34a9b819865",
        "title": "菩萨蛮 芙蓉红落秋风急",
        "author": "朱敦儒",
        "content": "芙蓉红落秋风急。\n夜寒纸帐霜华湿。\n枕畔木瓜香。\n晓来清兴长。\n轻舟青箬笠。\n短棹溪光碧。\n去觅谢三郎。\n芦花何处藏。",
        "dynasty": "宋",
        "collection_info": null
    },
    {
        "uuid": "2d8ff941bd8901b5a2e7523471fdd808",
        "title": "双 拂破秋江烟碧",
        "author": "朱敦儒",
        "content": "拂破秋江烟碧。\n一对双飞鸂鶒。\n应是远来无力。\n捎下相偎沙碛。\n小艇谁吹横笛。\n惊起不知消息。\n悔不当时描得。\n如今何处寻觅。",
        "dynasty": "宋",
        "collection_info": null
    },
    {
        "uuid": "d6b4efc146133f345f88a16831a9dd3f",
        "title": "鼓笛令 纸帐绸衾忒暖",
        "author": "朱敦儒",
        "content": "纸帐绸衾忒暖。\n尽自由、横翻倒转。\n睡觉西窗灯一盏。\n恰听打、三更三点。\n残梦不须深念。\n这些个、光阴煞短。\n解散缰绳休系绊。\n把从前、一笔句断。",
        "dynasty": "宋",
        "collection_info": null
    },
    {
        "uuid": "4d77252cce0a369cedacb1e25ec55b20",
        "title": "西湖曲・玉楼春 今冬寒早风光好",
        "author": "朱敦儒",
        "content": "今冬寒早风光好。\n休怪搀先敧絮帽。\n蟹肥一个可称斤，酒美三杯真合道。\n年年闲梦垂垂了。\n且喜风松吹不倒。\n平分两月是新春，却共梅花依旧笑。",
        "dynasty": "宋",
        "collection_info": null
    },
    {
        "uuid": "a8575c0aec8b001da91a040b3cc5a3d4",
        "title": "风蝶令・南歌子 试看何时有",
        "author": "朱敦儒",
        "content": "试看何时有，元来总是空。\n丹砂只在酒杯中。\n看取乃公双颊、照人红。\n花外庄周蝶，松间御寇风。\n古人漫尔说西东。\n何似自家识取、卖油翁。",
        "dynasty": "宋",
        "collection_info": null
    },
    {
        "uuid": "7be39de090cd922eeb66e301294bc4c7",
        "title": "谒金门 春怎恋",
        "author": "朱敦儒",
        "content": "春怎恋。\n楼外绿催红殿。\n短袖迎风愁半卷。\n手寒无处暖。\n目断蓬莱宫殿。\n引去谁怜谁怨。\n相见不如青翅燕。\n举头长安远。",
        "dynasty": "宋",
        "collection_info": null
    },
    {
        "uuid": "39590b9ffe22d50c6986cd014331836a",
        "title": "洛妃怨・昭君怨 拾翠当年延伫",
        "author": "朱敦儒",
        "content": "拾翠当年延伫。\n解佩感君诚素。\n微步过南冈。\n献明珰。\n襟上泪难再会。\n惆怅幽兰心事。\n心事永难忘。\n寄君王。",
        "dynasty": "宋",
        "collection_info": null
    },
    {
        "uuid": "c18d9296d4dde429ea07fad1ca41590f",
        "title": "燕归梁 帐掩秋风一半开",
        "author": "朱敦儒",
        "content": "帐掩秋风一半开。\n闲将玉笛吹。\n过云微雨散轻雷。\n夜参差、认楼台。\n暗香移枕新凉住，竹外漏声催。\n放教明月上床来。\n共清梦、两徘徊。",
        "dynasty": "宋",
        "collection_info": null
    },
    {
        "uuid": "3c5533917502a49f1db02842311209c8",
        "title": "相见欢 泷州几番清秋",
        "author": "朱敦儒",
        "content": "泷州几番清秋。\n许多愁。\n叹我等闲白了、少年头。\n人间事。\n如何是。\n去来休。\n自是不归归去、有谁留。",
        "dynasty": "宋",
        "collection_info": null
    },
    {
        "uuid": "aedf55f89351cb95462de2d4f17a61bc",
        "title": "相见欢 东风吹尽江梅",
        "author": "朱敦儒",
        "content": "东风吹尽江梅。\n橘花开。\n旧日吴王宫殿、长青苔。\n今古事。\n英雄泪。\n老相催。\n长恨夕阳西去、晚潮回。",
        "dynasty": "宋",
        "collection_info": null
    },
    {
        "uuid": "942e23229386912e857487ddb3b9ec3c",
        "title": "相见欢 金陵城上西楼",
        "author": "朱敦儒",
        "content": "金陵城上西楼。\n倚清秋。\n万里夕阳垂地、大江流。\n中原乱。\n簪缨散。\n几时收。\n试倩悲风吹泪、过扬州。",
        "dynasty": "宋",
        "collection_info": null
    },
    {
        "uuid": "2f4f2a48647e5c3eb37407642d000422",
        "title": "相见欢 秋风又到人间",
        "author": "朱敦儒",
        "content": "秋风又到人间。\n叶珊珊。\n四望烟波无尽、欠青山。\n浮生事。\n长江水。\n几时闲。\n幸是古来如此、且开颜。",
        "dynasty": "宋",
        "collection_info": null
    },
    {
        "uuid": "49f8d0a8606c8b518c8924d384a5cb57",
        "title": "相见欢 吟蛩作尽秋声",
        "author": "朱敦儒",
        "content": "吟蛩作尽秋声。\n月西沈。\n凄断馀香残梦、下层城。\n人不见。\n屏空掩。\n数残更。\n还自搴帷独坐、看青灯。",
        "dynasty": "宋",
        "collection_info": null
    },
    {
        "uuid": "df2cef1c2344cc45c15b867fbdf32409",
        "title": "相见欢 当年两上蓬瀛",
        "author": "朱敦儒",
        "content": "当年两上蓬瀛。\n燕殊庭。\n曾共群仙携手、斗吹笙。\n云涛晚。\n霓旌散。\n海鸥轻。\n却钓松江烟月、醉还醒。",
        "dynasty": "宋",
        "collection_info": null
    },
    {
        "uuid": "2697e474a3f422fc7a3992b76061343d",
        "title": "相见欢 深秋庭院初凉",
        "author": "朱敦儒",
        "content": "深秋庭院初凉。\n近重阳。\n篱畔一枝金菊、露微黄。\n鲈脍韵。\n橙齑品。\n酒新香。\n我是升平闲客、醉何妨。",
        "dynasty": "宋",
        "collection_info": null
    },
    {
        "uuid": "07694b0ce4585cf82512769f5f65cf58",
        "title": "如梦令 一夜新秋风雨",
        "author": "朱敦儒",
        "content": "一夜新秋风雨。\n客恨客愁无数。\n我是卧云人，悔到红尘深处。\n难住。\n难住。\n拂袖青山归去。",
        "dynasty": "宋",
        "collection_info": null
    },
    {
        "uuid": "5e701e42c72a4441e5ac1967d1be7f0f",
        "title": "如梦令 好个中秋时节",
        "author": "朱敦儒",
        "content": "好个中秋时节。\n莫恨今宵无月。\n岩壑一灯青，寒浸水香留客。\n留客。\n留客。\n相对无言无说。",
        "dynasty": "宋",
        "collection_info": null
    },
    {
        "uuid": "98d51b8a31b94e2cec2ccf20da4a4a1d",
        "title": "如梦令 盏底一盘金凤",
        "author": "朱敦儒",
        "content": "盏底一盘金凤。\n满泛酒光浮动。\n引我上烟霞，智力一时无用。\n无用。\n无用。\n蹋破十洲三洞。",
        "dynasty": "宋",
        "collection_info": null
    },
    {
        "uuid": "316427038ab9c3ec423da32e5c00c00b",
        "title": "如梦令 真个先生爱睡",
        "author": "朱敦儒",
        "content": "真个先生爱睡。\n睡里百般滋味。\n转面又翻身，随意十方游戏。\n游戏。\n游戏。\n到了元无一事。",
        "dynasty": "宋",
        "collection_info": null
    },
    {
        "uuid": "913195f620af4744f726009f7f168721",
        "title": "如梦令 莫恨中秋无月",
        "author": "朱敦儒",
        "content": "莫恨中秋无月。\n月又不甜不辣。\n幸有瓮头春，闲坐暖云香雪。\n香雪。\n香雪。\n满引水晶蕉叶。",
        "dynasty": "宋",
        "collection_info": null
    },
    {
        "uuid": "fc8f9cd5fd3cb49a5edf44b7ee10608a",
        "title": "如梦令 莫恨中秋无月",
        "author": "朱敦儒",
        "content": "莫恨中秋无月。\n多点金缸红蜡。\n取酒拥丝簧，迎取轻盈桃叶。\n桃叶。\n桃叶。\n唱我新歌白雪。",
        "dynasty": "宋",
        "collection_info": null
    },
    {
        "uuid": "2b9b215843bc7149f81296fd7f9a0497",
        "title": "如梦令 一夜蟠桃吹坼",
        "author": "朱敦儒",
        "content": "一夜蟠桃吹坼。\n刚道有人偷折。\n幸自没踪由，无奈蝶蜂胡说。\n胡说。\n胡说。\n方朔不须耳热。",
        "dynasty": "宋",
        "collection_info": null
    },
    {
        "uuid": "52faed128ae146ff1ed3990fcc717946",
        "title": "如梦令 好笑山翁年纪",
        "author": "朱敦儒",
        "content": "好笑山翁年纪。\n不觉七十有四。\n生日近元宵，占早烧灯欢会。\n欢会。\n欢会。\n坐上人人千岁。",
        "dynasty": "宋",
        "collection_info": null
    },
    {
        "uuid": "f95f3414fdd2816a9e975c35ecf56e44",
        "title": "春晓曲 西楼落月鸡声急",
        "author": "朱敦儒",
        "content": "西楼落月鸡声急。\n夜浸疏香寒淅沥。\n玉人酒渴嚼春冰。\n晓色入帘横宝瑟。",
        "dynasty": "宋",
        "collection_info": null
    },
    {
        "uuid": "363c3c5ae912e08507e835a5c7c31c60",
        "title": "柳枝・杨柳枝 江南岸",
        "author": "朱敦儒",
        "content": "江南岸。\n江北岸。\n折送行人无尽时。\n恨分离。\n酒一杯。\n泪双垂。\n君到长安百事违。\n几时归。",
        "dynasty": "宋",
        "collection_info": null
    },
    {
        "uuid": "4ac121e597be709b09aa68347124a3e0",
        "title": "念奴娇 别离情绪",
        "author": "朱敦儒",
        "content": "别离情绪，奈一番好景，一番悲戚。\n燕语莺啼人乍远，还是他乡寒食。\n桃李无言，不堪攀折，总是风流客。\n东君也自，怪人冷淡踪迹。\n花艳草草春工，酒随花意薄，疏狂何益。\n除却清风并皓月，脉脉此情谁识。\n料得文君，重帘不卷，且等闲消息。\n不如归去，受他真个怜惜。",
        "dynasty": "宋",
        "collection_info": null
    },
    {
        "uuid": "6de8eb0c361ebb08448283e298210402",
        "title": "小尽行",
        "author": "朱敦儒",
        "content": "藤州三月作小尽，梧州三月作大尽。\n哀哉官历今不颁，忆昔昇平泪成阵。\n我今何异桃源人，落叶为秋花作春。\n但恨未能与世隔，时闻丧乱空伤神。",
        "dynasty": "宋",
        "collection_info": null
    },
    {
        "uuid": "055dc323ead12ca16876161ed237a29b",
        "title": "种芜菁作羹",
        "author": "朱敦儒",
        "content": "且喜芜菁种得成，苔心散出碧纵横。\n脆甜肭子无反恶，肥嫩恙儿不杀生。\n乐羊岂断儿孙念，刘季宁无父子情。\n争似野人茅屋下，日高澹煮一杯羹。",
        "dynasty": "宋",
        "collection_info": null
    },
    {
        "uuid": "5472bd5a509d0b7e6102893a3dc1407a",
        "title": "历世",
        "author": "朱敦儒",
        "content": "面册面友风雨散，山鸟山花澹薄交。\n一榻氍毹容独卧，满盘杞菊是兼肴。",
        "dynasty": "宋",
        "collection_info": null
    },
    {
        "uuid": "4337986a46c5c793ab5570b42b6914f4",
        "title": "五言",
        "author": "朱敦儒",
        "content": "天寒犹着絮，雨湿欲蒸书。\n吴地人情薄，西人客计疏。\n无书堪着眼，有法可安心。",
        "dynasty": "宋",
        "collection_info": null
    },
    {
        "uuid": "e03245f6ed210e5e0e8e0fe6a9fa8656",
        "title": "绝句二首  其一",
        "author": "朱敦儒",
        "content": "谁倚黄旗唤阿瞒，令君终作可怜人。\n萧然惟有鹿门老，不带孙刘一点尘。",
        "dynasty": "宋",
        "collection_info": null
    },
    {
        "uuid": "fac9463ac0ef78daae90a585af72aa9d",
        "title": "绝句二首  其二",
        "author": "朱敦儒",
        "content": "轻阴小雨晚难收，柳瘦梅穷却似秋。\n可恨水仙花不语，无人共我说春愁。",
        "dynasty": "宋",
        "collection_info": null
    },
    {
        "uuid": "45e2688137b444750c8731a666874eef",
        "title": "春怨",
        "author": "朱敦儒",
        "content": "梨花雨送海棠风，不借臙脂作小红。\n几日无人吹玉笛，鸳鸯飞入馆娃宫。",
        "dynasty": "宋",
        "collection_info": null
    },
    {
        "uuid": "2e170c01850743823e2a12eceac85425",
        "title": "绝句",
        "author": "朱敦儒",
        "content": "青罗包髻白行缠，不是凡人不是仙。\n家在洛阳城裏住，卧吹铜笛过伊川。",
        "dynasty": "宋",
        "collection_info": null
    },
    {
        "uuid": "91dda348692a8449622834e444dd9886",
        "title": "忆旧",
        "author": "朱敦儒",
        "content": "早年京洛识前辈，晚景江湖无故人。\n难与儿童谈旧事，夜攀庭树数星辰。",
        "dynasty": "宋",
        "collection_info": null
    },
    {
        "uuid": "de2daeb65d609e7ed31b194bec5b3ab6",
        "title": "句  其一",
        "author": "朱敦儒",
        "content": "试将天下照，万象总分明。",
        "dynasty": "宋",
        "collection_info": null
    },
    {
        "uuid": "b7cfb00bada26606c085233d94449cc6",
        "title": "句  其二",
        "author": "朱敦儒",
        "content": "岭外江数百，会此清远峡。",
        "dynasty": "宋",
        "collection_info": null
    },
    {
        "uuid": "63f959c5f2d7254188d0abe4a5dea261",
        "title": "句  其三",
        "author": "朱敦儒",
        "content": "春林着雨绿自足，野水漾花红不知。",
        "dynasty": "宋",
        "collection_info": null
    },
    {
        "uuid": "3228d57e14b90c9be4d04a4c30b53b40",
        "title": "句  其四",
        "author": "朱敦儒",
        "content": "解唱阳关别调声，前朝惟有李夫人。",
        "dynasty": "宋",
        "collection_info": null
    },
    {
        "uuid": "8289ff397c7ed173fdcbecb749d8ec54",
        "title": "句  其五",
        "author": "朱敦儒",
        "content": "几许少年春欲夏，一番梦事绿催红。",
        "dynasty": "宋",
        "collection_info": null
    },
    {
        "uuid": "53fef7fc050e338e53ad78dd43abeea5",
        "title": "句  其六",
        "author": "朱敦儒",
        "content": "过时不语莺解事，怕客深藏鱼见机。",
        "dynasty": "宋",
        "collection_info": null
    },
    {
        "uuid": "a626a25430d3bfaef9f621fbdfb52789",
        "title": "句  其七",
        "author": "朱敦儒",
        "content": "人间万事老无味，天下四时秋最愁。",
        "dynasty": "宋",
        "collection_info": null
    },
    {
        "uuid": "f3f29dece4aca01ebfad2655d7f91c08",
        "title": "句  其八",
        "author": "朱敦儒",
        "content": "翦茅编鹤屋，筛米聚鸡粮。",
        "dynasty": "宋",
        "collection_info": null
    },
    {
        "uuid": "7c7b244408defa7912f16d5f81bd5899",
        "title": "句  其九",
        "author": "朱敦儒",
        "content": "灯昏鼠窥研，雨急犬穿篱。",
        "dynasty": "宋",
        "collection_info": null
    },
    {
        "uuid": "2b2087bff085e33b29c57908e9fa101f",
        "title": "句  其一○",
        "author": "朱敦儒",
        "content": "但能闭户酌季雅，安用驭风寻伯昏。",
        "dynasty": "宋",
        "collection_info": null
    },
    {
        "uuid": "ca38288abd160f6fbfa2f5c50a7d625d",
        "title": "句  其一一",
        "author": "朱敦儒",
        "content": "老鹤悔抛青嶂裏，客星倦倚紫微边。",
        "dynasty": "宋",
        "collection_info": null
    },
    {
        "uuid": "063b60ffac2c586904b5c239b5f2fa50",
        "title": "句  其一二",
        "author": "朱敦儒",
        "content": "而今心服陶元亮，作得人间第一流。",
        "dynasty": "宋",
        "collection_info": null
    },
    {
        "uuid": "29635ed1ce6a247c2224af5f906d985e",
        "title": "句  其一三",
        "author": "朱敦儒",
        "content": "佳人不耐冷，重迭着春衣。",
        "dynasty": "宋",
        "collection_info": null
    }
]