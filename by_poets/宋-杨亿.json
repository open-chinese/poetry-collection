[
    {
        "uuid": "1847da0a1d964012e122edeaab05f378",
        "title": "少年游 江南节物",
        "author": "杨亿",
        "content": "江南节物，水昏云淡，飞雪满前村。\n千寻翠岭，一枝芳艳，迢递寄归人。\n寿阳妆罢，冰姿玉态，的的写天真。\n等闲风雨又纷纷。\n更忍向、笛中闻。",
        "dynasty": "宋",
        "collection_info": null
    },
    {
        "uuid": "e94d4b4bff0775d95f25f4e40b916f14",
        "title": "奉和御制社日诗",
        "author": "杨亿",
        "content": "仙掌凌空沆瀣秋，大田多稼似云浮。\n天边霁景芙蓉阙，江上残芳杜若洲。\n东观羣儒宣宴乐，南荆遗俗重嬉游。\n宸章忽降容瞻睹，疑是神龟负九畴。",
        "dynasty": "宋",
        "collection_info": null
    },
    {
        "uuid": "92825f70dfa46d4d65db339c906f798d",
        "title": "奉和御制重阳五七言诗  其一",
        "author": "杨亿",
        "content": "宸居瑞霭重，阊阖正来风。\n憀栗惊秋气，丰穰美岁功。\n晓烟篱菊嫩，霄露畹兰红。\n重九登高会，欢娱处处同。",
        "dynasty": "宋",
        "collection_info": null
    },
    {
        "uuid": "716c1e8badff5cc174f61ad9e8061b7c",
        "title": "奉和御制重阳五七言诗  其二",
        "author": "杨亿",
        "content": "民在华胥正乐康，高秋宾雁指衡阳。\n蒹葭渐见凝清露，鶗鴂先惊歇众芳。\n节值登高真胜会，年逢大有是殊祥。\n宸心悦豫流新唱，星汉垂文示八方。",
        "dynasty": "宋",
        "collection_info": null
    },
    {
        "uuid": "fef590e7db605bd018ae1df7659a6e60",
        "title": "奉和圣制南郊礼毕五言六韵诗",
        "author": "杨亿",
        "content": "燔柴就阳位，烟燎达高穹。\n扫地铏㽅洁，严更鼓角雄。\n天心侔兑悦，皇泽比春融。\n帝享惟馨德，民苏解愠风。\n周郊四祭重，汉畤五祠同。\n灵贶昭玄感，神光望拜中。",
        "dynasty": "宋",
        "collection_info": null
    },
    {
        "uuid": "feea6cf68d948d320b7e338bc25638d3",
        "title": "奉和御制契丹出境将议迴銮五言六韵诗",
        "author": "杨亿",
        "content": "戎辂巡河右，天威詟鬼方。\n五营开细柳，三令凛飞霜。\n氛祲消千里，声名耀八荒。\n灵旗风助顺，黄道日呈祥。\n偃革边关静，迴銮海县康。\n欣陪从臣末，归跸奉高骧。",
        "dynasty": "宋",
        "collection_info": null
    },
    {
        "uuid": "4e855a9525f0818a97aebb74378ebd7f",
        "title": "奉和御制南郊七言六韵诗",
        "author": "杨亿",
        "content": "洁斋恭己奉苍旻，报本圜坛备物陈。\n酒缩楚茅三献毕，灰飞嶰管一阳新。\n高空瑞气长随辇，永夕清霜暗湿巾。\n泰畤迎年严汉祀，六宗祈福盛虞禋。\n鸿恩涣汗霑穷髮，睿藻昭回动紫宸。\n庶彙熙熙蒙帝力，徒知击壤效尧民。",
        "dynasty": "宋",
        "collection_info": null
    },
    {
        "uuid": "d56e294b8a66e0edf464f5c226d00bfe",
        "title": "奉和御制喜降时雪七言四韵诗",
        "author": "杨亿",
        "content": "一夕香街布玉尘，檀栾劲节露贞筠。\n兔园置酒皇欢洽，柏殿赓歌睿唱新。\n麦秀原田初望岁，花开苑树忽惊春。\n丰穰荐瑞民心悦，高下还随帝泽均。",
        "dynasty": "宋",
        "collection_info": null
    },
    {
        "uuid": "4f2cfa25de2abb296c7c32652fb9c546",
        "title": "后苑赏花应制",
        "author": "杨亿",
        "content": "宫花如锦水连漪，翠辇寻芳正是时。\n禁苑定知人未识，朱栏除有蝶偷窥。\n艶烘晓日迷天仗，香逐轻风落酒巵。\n何幸微臣陪镐宴，蓬壶春漏正迟迟。",
        "dynasty": "宋",
        "collection_info": null
    },
    {
        "uuid": "a582b8445d9e926ca9c07cadd21b7eda",
        "title": "应制赋射弓诗",
        "author": "杨亿",
        "content": "水涨方塘绿，花开禁籞红。\n同瞻万乘主，亲御六钧弓。\n曲应驺虞节，春迴太皥功。\n还须殪大兕，何只落惊鸿。\n一箭天山定，三边虎穴空。\n浔阳射蛟者，宁与此时同。",
        "dynasty": "宋",
        "collection_info": null
    },
    {
        "uuid": "aaae8dbd0035f32a89ba076856983acd",
        "title": "后苑赏花应制",
        "author": "杨亿",
        "content": "云罗霞绮媚芳辰，琼圃花开烂漫春。\n风递清香随凤辇，波涵倒影落龙津。\n仙葩四照烘初日，浓艶千苞赐近臣。\n向晚天街戴归处，游蜂舞蝶自随人。",
        "dynasty": "宋",
        "collection_info": null
    },
    {
        "uuid": "7466f8e902601efc3dee945e17ed4bac",
        "title": "宣召赴龙图阁观太宗御书应制",
        "author": "杨亿",
        "content": "非烟葱蔚苍龙阙，紫府深沉大帝居。\n羣玉中天开策府，神龟温洛荐图书。\n珠宫岑寂经行处，金简荧煌拭目初。\n曾是先朝受恩者，因探禹穴涕涟如。",
        "dynasty": "宋",
        "collection_info": null
    },
    {
        "uuid": "d7beea08bb24f6563d8a52e8928e9e17",
        "title": "后苑赏花钓鱼应制",
        "author": "杨亿",
        "content": "宜春小苑斗城旁，锡宴羣仙奉紫皇。\n汉沼乳鱼偏傍钓，青陵舞蝶自寻芳。\n波平鳌背浮昆阆，日转金茎艶赭黄。\n满酌流霞侍臣醉，暖风宫蘂杂炉香。",
        "dynasty": "宋",
        "collection_info": null
    },
    {
        "uuid": "772c1cb91711f6f4ca56652c7aef4973",
        "title": "别赋赏花一首",
        "author": "杨亿",
        "content": "仙山灵沼五城西，晓日花光照彩霓。\n露濯冰蚕铺瑞锦，风吹水麝拆香脐。\n芳葩散采添蜂蜜，红片狂飘杂燕泥。\n曾识壶中旧春色，桃源重到路犹迷。",
        "dynasty": "宋",
        "collection_info": null
    },
    {
        "uuid": "fbcae56b883739c65894d6b91ca4037b",
        "title": "龙图阁会宴应制",
        "author": "杨亿",
        "content": "册府藏书在紫微，退朝稽古助论思。\n中天召宴衢樽满，乙夜观文列象垂。\n綵鳯翩翻巢绮阁，灵龟夭矫冠金碑。\n大风发唱羣臣和，元首康哉庶绩熙。",
        "dynasty": "宋",
        "collection_info": null
    },
    {
        "uuid": "b08c3ade36ba684aab4584d0bd2c04d3",
        "title": "秘阁赐讌送右谏议大夫种放得假归终南山应制",
        "author": "杨亿",
        "content": "琐闱聊辍皂囊封，赐告归寻一亩宫。\n关路蒲轮千里远，岩扉蕙帐几年空。\n百壶天酒凝甘露，二雅宸章掩大风。\n旧隐暂还非久住，心期献可沃尧聪。",
        "dynasty": "宋",
        "collection_info": null
    },
    {
        "uuid": "258880d8cee7643fb722be85e31be050",
        "title": "初至郡斋书事",
        "author": "杨亿",
        "content": "地去京华远，年逢旱暵余。\n羣胥同黠马，比户甚枯鱼。\n煦妪心空切，澄清志莫舒。\n棼丝殊未治，错节讵能除。\n听讼棠阴密，行春柳影疏。\n宾筵求婉画，僧舍问真如。\n踰月窥除目，经时绝传车。\n素餐徒自饱，投刃岂曾虚。\n盈耳嫌敲扑，堆床厌簿书。\n故园无数舍，长日叹归欤。",
        "dynasty": "宋",
        "collection_info": null
    },
    {
        "uuid": "723090cd7bdf23d3025a1d004f8f0c26",
        "title": "次韵和十六兄先辈见寄",
        "author": "杨亿",
        "content": "秋风苦忆鲙霜鳞，暂剖铜符出紫宸。\n一路雪寒多挟纩，几程山险欲摧轮。\n清香扑鼻梅林近，秀色凝眸麦壠新。\n闭阁草玄终寂寞，下车为政尚因循。\n寻僧不厌携笻远，爱客宁辞举白频。\n簿领孜孜防黠吏，邱园矻矻访通民。\n鱼盐自与沧溟接，鸡犬仍将白社邻。\n官满会须抛印绶，武夷归去作闲人。",
        "dynasty": "宋",
        "collection_info": null
    },
    {
        "uuid": "878a3e997781a69f8a84c434f4429cde",
        "title": "次韵和章子美对雪",
        "author": "杨亿",
        "content": "破腊连空粉絮飘，离离一番长山苗。\n旗亭谁氏来沽酒，台笠何人去采樵。\n背日旋依松涧积，迎风先傍药畦消。\n袁安此际偏无赖，独掩闲门对一瓢。",
        "dynasty": "宋",
        "collection_info": null
    },
    {
        "uuid": "45a0ef02761a2464799a84bf5c71f9ae",
        "title": "送章頔归乡",
        "author": "杨亿",
        "content": "芜秽休嗟负郭田，蹉跎自过鹿鸣筵。\n荆山玉璞空三献，梁苑风尘已十年。\n疏入禁中犹未报，赋成都下早曾传。\n独携书剑归闽岭，共泛烟波入楚天。\n猎猎酒旗邀举白，招招渔艇劝烹鲜。\n棋枰斗胜疑成癖，砧杵惊愁几废眠。\n驿路数程烦託乘，郡斋终日喜谈玄。\n如何弃我还家去，相送津亭一黯然。",
        "dynasty": "宋",
        "collection_info": null
    },
    {
        "uuid": "56dc2674048c38ac297ee8ae9a9fd030",
        "title": "郡斋即事书怀十二韵呈诸官",
        "author": "杨亿",
        "content": "长乐疏钟自厌闻，汉庭谁不惜离羣。\n舟浮一水波澜阔，路入千山杳霭分。\n郡阁先忧迷簿领，村田聊得问耕耘。\n疲民深喜犹安堵，黠吏那知便舞文。\n照胆求瑕空察察，饮冰为政漫云云。\n玄台已分嘲扬子，桑野须防诮使君。\n别派东倾连涨海，故园西望隔晴氛。\n黛铺远岫秋将晚，绮散余霞日欲曛。\n小槛报春梅烂漫，满空呈瑞雪缤纷。\n题诗到处寻红叶，置酒终朝看白云。\n符竹偶分惭出守，櫜鞬暂佩愧从军。\n石渠旧署频牵梦，室有芝兰阁有芸。",
        "dynasty": "宋",
        "collection_info": null
    },
    {
        "uuid": "24cccb2a8254e73427850eb0346caff1",
        "title": "郡斋西亭即事十韵招丽水殿丞武功从事",
        "author": "杨亿",
        "content": "郡斋退食復何为，纵目西亭景物奇。\n迭嶂雨余泉眼出，澄潭风静钓丝垂。\n城临古戍寒芜阔，路转荒村野彴危。\n几处唱歌闻白纻，谁家酤酒见青旗。\n蝶随游妓穿花径，犬吠行人隔槿篱。\n桃李成蹊春尽后，鱼盐为市日中时。\n桑麻万顷晴氛散，丝竹千门夕照移。\n吟际岭云飞冉冉，望中壠麦秀离离。\n烟迷乔木莺迁早，水满芳塘鹭下迟。\n鹤盖翩然肯相顾，主人终宴岂知疲。",
        "dynasty": "宋",
        "collection_info": null
    },
    {
        "uuid": "67420d70158bd08fe0e4dd5ed734728a",
        "title": "送张彝宪归乡",
        "author": "杨亿",
        "content": "处处春波满稻畦，海棠零落子规啼。\n一麾远郡方留滞，十里长亭又解携。\n后夜滩声妨客梦，初晴云物入诗题。\n到家为问田园事，桃李犹应有旧蹊。",
        "dynasty": "宋",
        "collection_info": null
    },
    {
        "uuid": "90385f28b174e088f4f4143e5658dcdb",
        "title": "送韩永锡归阙",
        "author": "杨亿",
        "content": "缙云六载掌关征，学得阳冰小篆成。\n逋客几人曾识面，仙山到处便题名。\n桑郊又是乘轺去，铃阁虚烦解榻迎。\n旧读春秋究微旨，何须苦说不知兵。",
        "dynasty": "宋",
        "collection_info": null
    },
    {
        "uuid": "d014bf283502f9bb8fddd0cb9d36c0e2",
        "title": "次韵和致仕李殿丞寅见寄之什因以纪赠",
        "author": "杨亿",
        "content": "乡国驰名几十春，鸣皋一旦九天闻。\n翔鸾栖棘曾为吏，金鼎调梅未致君。\n百里象雷嫌碌碌，片言折狱厌云云。\n诗名已是齐康乐，笔力何曾减右军。\n抗表忽然干凤扆，拂衣殊欲谢人羣。\n都缘梁苑慵为赋，且免钟山被勒文。\n清夜独吟牛渚月，高秋时望帝乡云。\n鲤庭禀训门逾盛，兰畹传芳气益薫。\n尽室远依洪井侧，直鈎犹钓楚江濆。\n西山有药应须饵，待看蜺旌入紫氛。",
        "dynasty": "宋",
        "collection_info": null
    },
    {
        "uuid": "9f42b3332def7b44d4db32803ec49115",
        "title": "京师故人有以陇西鹦鹉遗予者因畜养之去年出守缙云提挈而至性灵甚慧触类能言公退翫之常若不足忽遇疾而逝因命瘗于小园作诗一章聊以追悼识者无罪予以贵畜也",
        "author": "杨亿",
        "content": "陇山秋树旧巢倾，远向江东逐斾旌。\n去国梦魂应缭绕，入春喉舌渐分明。\n一声警露何惭鹤，百啭迁乔肯让莺。\n终日雕笼心不恋，经年丹觜色犹轻。\n思归悒悒因成疾，顾主依依尚有情。\n死葬小园芳草地，夜来经雨绿苔生。",
        "dynasty": "宋",
        "collection_info": null
    },
    {
        "uuid": "3ebc39543d9ca9fe8e013c0591c27321",
        "title": "丽水甄殿丞移疾请告",
        "author": "杨亿",
        "content": "数日不逢黄叔度，胸中鄙吝一时生。\n如何民瘼偏能疗，却是诗魔未得平。\n夏景清和妨命驾，玄台寂寞阻飞觥。\n欲亲高论无由得，须作文殊问疾行。",
        "dynasty": "宋",
        "collection_info": null
    },
    {
        "uuid": "6c3ed66538fc7cea775c2b2b5eccd9e1",
        "title": "威上人",
        "author": "杨亿",
        "content": "五藴已空诸漏尽，冢间行道十年余。\n吟成南国碧云句，读徧西方贝叶书。\n清论弥天居士伏，高情出世俗流疏。\n问师心法都无语，笑指孤云在太虚。",
        "dynasty": "宋",
        "collection_info": null
    },
    {
        "uuid": "97b77111d3fe02ef3ccc89220f493d29",
        "title": "次韵和系郡斋书事之什",
        "author": "杨亿",
        "content": "竹使贪为郡，金门懒上书。\n征途沿木合，官舍类楼居。\n密叶藏啼鸟，澄潭跃戏鱼。\n波光摇岛屿，霁色露阎闾。\n圃蕙光风拂，山苗淑气嘘。\n开樽空爱客，函丈孰宗予。\n清唳频思鹤，长鸣几厌驴。\n颜贫一瓢足，嵇懒尺题疏。\n薄宦无劳说，长谣任所如。\n神明定来舍，庄室正虚虚。",
        "dynasty": "宋",
        "collection_info": null
    },
    {
        "uuid": "806e8f0d66f0c59232ba7a88eaf8eb02",
        "title": "次韵和章頔见寄",
        "author": "杨亿",
        "content": "鸡窗十载共论文，兰室依然有旧薫。\n雨雪共抛修竹苑，烟霞独访武夷君。\n随珠照乘元无类，天骥追风定不羣。\n犬子赋成犹未献，飘飘词气已凌云。",
        "dynasty": "宋",
        "collection_info": null
    },
    {
        "uuid": "b9ce6472b553489e80c64bba41feb7f3",
        "title": "孙及归吴兴",
        "author": "杨亿",
        "content": "家在霅溪傍，汀苹遶舍香。\n草玄偏寂寞，为客苦恓惶。\n泽国聊倾盖，春闱早擅场。\n陔兰行可采，月桂自应芳。\n税驾临沧海，迴辕指大梁。\n裂裳趋远道，负米及高堂。\n季子裘虽敝，安仁鬓未苍。\n明年杏园裏，輙莫负春光。",
        "dynasty": "宋",
        "collection_info": null
    },
    {
        "uuid": "bd5347c64cde62aff0ff8e10f6309ca7",
        "title": "己亥年郡中夏旱徧祷羣望喜有甘泽之应",
        "author": "杨亿",
        "content": "旱魃偏为虐，阳乌益以骄。\n何曾柱础润，惟恐土山焦。\n请祷弥增洁，阴灵亦孔昭。\n云兴不待族，风细欲鸣条。\n隐辚雷车转，霏微雨足飘。\n层阴低匝野，鸿霈近连宵。\n庭树含佳色，村田长善苗。\n藓痕缘屋壁，泉脉吐山椒。\n辙鲋那忧涸，园蔬岂待浇。\n官渠逗水急，客路裛尘销。\n掾吏阶前贺，耕夫壠上谣。\n秋成知有幸，岁欲近玄枵。",
        "dynasty": "宋",
        "collection_info": null
    },
    {
        "uuid": "79eeced016dec464d1f62b417da789f3",
        "title": "寄章征君",
        "author": "杨亿",
        "content": "水陆都无数舍程，鱼符龟印苦相萦。\n梦魂长绕龙门坂，姓字终悬月旦评。\n鲍室清琴应独抚，融樽渌醑共谁倾。\n春深诗石苔衣駮，雨过书斋草带生。\n鸿宝枕中初得术，丹台籍上已题名。\n清谈宛有南朝体，嘉遯全忘北阙情。\n金马深严堪避世，沧浪清浅未沾缨。\n诸儒正议明堂事，轧轧蒲轮即奉迎。",
        "dynasty": "宋",
        "collection_info": null
    },
    {
        "uuid": "fdf37dac9a28e46f904a4cda118f1e7a",
        "title": "次韵和衢州席刑部早秋",
        "author": "杨亿",
        "content": "朱火荧荧向夕流，林间一叶忽惊秋。\n风来野渡闻渔笛，雾敛晴天见蜃楼。\n艶爱芙蓉开幕府，香怜杜若老汀洲。\n使君鬓畔多玄髪，临水登山不用愁。",
        "dynasty": "宋",
        "collection_info": null
    },
    {
        "uuid": "e87af8f5395d057e7e5210a2ea39049c",
        "title": "次韵和席衢州忆洛阳春游十四韵",
        "author": "杨亿",
        "content": "周汉经营迹未遐，山川形胜最堪嘉。\n前瞻阙塞千寻出，旁逗伊流一派斜。\n子晋凤笙调夜月，宓妃罗袜映朝霞。\n何人贳酒青楼晓，几处寻春紫陌赊。\n骏足每从金埒试，芳丛多展翠帷遮。\n出逢胜境争飞盖，归逼残阳竞走车。\n庭竹惹烟披嫩箨，皋兰裛露长新芽。\n嵩峰崷崪疑摩斗，洛水清泠欲见沙。\n万井闾阎真陆海，九重宫阙是天家。\n禁林日暖空啼鸟，御苑风微自落花。\n关路行人偏络绎，津桥贾客苦諠譁。\n何当献赋论迁鼎，便欲抛官学种瓜。\n江海三年劳梦想，田园二顷有生涯。\n应知父老沾尧化，长挈壶浆望翠华。",
        "dynasty": "宋",
        "collection_info": null
    },
    {
        "uuid": "5893e92ee27399e6f0fb2d899555cb39",
        "title": "闻道卿途中授计司判官",
        "author": "杨亿",
        "content": "几年华省冠名曹，归棹夤缘入海涛。\n纔奉色难馨夕膳，便将心计析秋毫。\n政成婺女生祠在，地近明光伏奏劳。\n夜直乍谙绫被暖，晨趋频见露盘高。\n共期昼日承三接，莫许秋风长二毛。\n为郡今来最卑屑，劝君休更梦悬刀。",
        "dynasty": "宋",
        "collection_info": null
    },
    {
        "uuid": "8986a71336e3480b31c3be8f23564278",
        "title": "郡斋西亭夜坐",
        "author": "杨亿",
        "content": "凉飔初拂衽，皓魄正当轩。\n宿鸟林间定，流萤草际翻。\n苍茫迷野色，嘲哳辩方言。\n角罢重城掩，渔归别浦喧。\n断蛩吟坏壁，寒杵出遥村。\n树影成帷密，滩声激箭奔。\n夜长风露冷，川迥水烟昏。\n对景都无寐，冥心契混元。",
        "dynasty": "宋",
        "collection_info": null
    },
    {
        "uuid": "edffbaf530eaeee1e1c7acb8ae372588",
        "title": "秋晚",
        "author": "杨亿",
        "content": "秋晚弥岑寂，天空见泬寥。\n溪流拖白练，树叶翦红绡。\n露菊英初吐，霜钟韵渐调。\n清光开旭旦，爽气逐惊飈。\n鹰击秦原迥，鸿归楚水遥。\n星高汉将出，胶折虏兵骄。\n元亮田多废，安仁鬓恐凋。\n功名殊未立，对景自无憀。",
        "dynasty": "宋",
        "collection_info": null
    },
    {
        "uuid": "1c9067585893c7e544b93263916d7430",
        "title": "送温州聂从事赴阙",
        "author": "杨亿",
        "content": "佩鞬来海上，七见岁星移。\n务剧操刀割，书成插羽驰。\n诗传百越徧，诏下九霄迟。\n束带朝阊阖，归艎泛渺瀰。\n旧游聊税驾，雅饮且轩眉。\n郑驿欢相接，牙絃辱所知。\n病惊琼树瘦，醉露玉峰奇。\n上马便西笑，何须诉酒巵。",
        "dynasty": "宋",
        "collection_info": null
    },
    {
        "uuid": "dfb68490107a5cb987c5a4db126f1a37",
        "title": "送章安世赴举",
        "author": "杨亿",
        "content": "萤烛辛勤十载余，蔼然高价满州闾。\n一枝未折仙人桂，千里又随乡老书。\n梁苑雪花成赋后，禹门雷鼓化鳞初。\n山城日日望春榜，莫遣南来音信疏。",
        "dynasty": "宋",
        "collection_info": null
    },
    {
        "uuid": "8be933982b67caf7e66a8f31c8bf5eb4",
        "title": "偶兴",
        "author": "杨亿",
        "content": "芳兰滋九畹，萧蒿亦旁植。\n威凤翔丹山，鸱枭犹接翼。\n雅琴歌南风，蛙鸣不容息。\n骊珠媚清川，鱼目光激射。\n薫莸岂同器，云壤自悬隔。\n咄咄来逼人，薨薨止于棘。\n发迹由屠沽，操心希桀跖。\n天形固残毁，吏曹尝摈斥。\n狠羊远刀杌，黠马委衔策。\n心同溪壑险，恶比邱山积。\n天听本聪明，神道尤正直。\n当用御魑魅，岂令为鬼蜮。\n舂喉鲁阳戈，钩颈子云戟。\n肉委饿虎蹊，尸投穷髪北。\n饥鹰砺吻啄，猰貐磨牙食。\n魂气絷酆都，膏血涂荒碛。\n去草绝本根，决疽恣鍼石。\n所居必污潴，遗种尽刳剔。\n渠魁已殱殄，非类弥怵惕。\n稂莠既芟夷，善苗渐滋殖。\n君子益知命，视履如平昔。\n小人竞革音，灭身在漏刻。\n尧民率可封，汤网从此释。\n永跻仁寿期，共造华胥域。",
        "dynasty": "宋",
        "collection_info": null
    },
    {
        "uuid": "361c0d5eb40b05516534a47a29fecf9b",
        "title": "到郡满岁自遣",
        "author": "杨亿",
        "content": "迢递分符竹，因循度岁华。\n地将鲸海接，路与凤城赊。\n触石云频起，衔山日易斜。\n潮平聚渔市，水落见人家。\n吏隐偏知幸，民谣岂敢夸。\n无嫌勾漏僻，且得养丹砂。",
        "dynasty": "宋",
        "collection_info": null
    },
    {
        "uuid": "5c23e5d0057d673a7326a37e51b50910",
        "title": "己亥年十月十七日大雪",
        "author": "杨亿",
        "content": "六出俄呈瑞，三农始告休。\n兔园陈旨酒，金屋御重裘。\n壠麦青犹短，皋兰紫尚稠。\n严飈一夕起，瑞霰满空浮。\n林迥琼花吐，峰孤玉笋抽。\n疏鳞镂屋瓦，净练曳溪流。\n北户寒威盛，南方沴气收。\n时和人富寿，卒岁好优游。",
        "dynasty": "宋",
        "collection_info": null
    },
    {
        "uuid": "b07ba1cd8c6410186dff1124966fc945",
        "title": "郡中即事书怀",
        "author": "杨亿",
        "content": "海隅为郡真卑屑，簿领沉迷棰楚喧。\n王事更逾星火急，吏曹何啻米盐烦。\n甘棠听讼曾无倦，丹笔书刑幸不冤。\n境上送迎暂置驿，斋中宴喜懒开樽。\n逢人未免腰如磬，议政常防耳属垣。\n鲍臭恐将羣小化，虫疑难与俗流论。\n却思寂寞栖天禄，争得逍遥似漆园。\n外地粗官如竹苇，一麾出守岂堪言。",
        "dynasty": "宋",
        "collection_info": null
    },
    {
        "uuid": "e1cefee269b27ff53f5f907b201a8c30",
        "title": "次韵和润州刘度支见寄之什",
        "author": "杨亿",
        "content": "卜隐林泉未有期，春田耕事欲凭谁。\n一辞左掖鸳鸾侣，两见南州橘柚垂。\n酌醴不妨留客醉，饮冰长是畏人知。\n颁条求瘼无他术，深恨期年报政迟。",
        "dynasty": "宋",
        "collection_info": null
    },
    {
        "uuid": "58c9f9dae88a349ec93f32e409571dd4",
        "title": "郡民以岁稔刑清相率为斋以报善政永嘉聂从事赋诗纪其事因依韵足成一百言以谢之",
        "author": "杨亿",
        "content": "为郡临瓯越，云泉兴未乖。\n欢谣乏襦袴，归思满荆柴。\n偶遂丰年望，潜将乐土偕。\n流民争襁负，凶党绝椎埋。\n精力姦多露，清心政自谐。\n羣生不疵疠，比屋已绥怀。\n輙诣金人宇，同修香积斋。\n漫劳歌邵父，方待拍洪崖。\n治行非尤异，传闻及等侪。\n雕章忽垂赠，属和愧淫哇。",
        "dynasty": "宋",
        "collection_info": null
    },
    {
        "uuid": "c1119de93169f613574d52d65a13d802",
        "title": "岁暮有怀",
        "author": "杨亿",
        "content": "远辞金虎观，来守缙云城。\n鸣律行将尽，枯荄又向荣。\n匏瓜宣父叹，江海子牟情。\n求瘼曾无术，投虚岂有声。\n帝乡成久别，天吏苦遄征。\n漫贮青霞想，唯愁素髪生。\n澄清慵揽辔，芜秽欲归耕。\n簿领非吾事，丹台有姓名。",
        "dynasty": "宋",
        "collection_info": null
    },
    {
        "uuid": "697892a56db7465a33160480164ae555",
        "title": "次韵和酬永嘉聂从事除夜之什",
        "author": "杨亿",
        "content": "三百六旬今夜尽，寥寥虚室独凝神。\n莲城五鼓欲催晓，梅岭一枝先报春。\n邹律渐吹阴谷暖，尧蓂看傍土阶新。\n海隅留滞年华长，坐对寒釭浩叹频。",
        "dynasty": "宋",
        "collection_info": null
    },
    {
        "uuid": "ff653d37fe61a273d43fc95d7537b297",
        "title": "章征君见和所寄诗再次本韵酬赠",
        "author": "杨亿",
        "content": "武夷山秀建溪清，身隐心闲事不萦。\n前古是非为己任，故乡人物与谁评。\n劝农春壠巾频折，逢客秋郊盖暂倾。\n綵服趋翔娱寿母，绛帷谈论诱诸生。\n颍流洗耳殊非达，谷口躬耕亦近名。\n博奕自堪销永日，丝桐兼得助高情。\n莫嫌霜雪将侵鬓，须叹尘埃渐满缨。\n早晚鸣驺催上道，圣君虚左欲相迎。",
        "dynasty": "宋",
        "collection_info": null
    },
    {
        "uuid": "15261c0633218db82e0e630dbb37b6a6",
        "title": "中春喜雨",
        "author": "杨亿",
        "content": "土膏初脉起，东作向农时。\n隐辚雷车转，霏微雨足垂。\n龙蛇争奋跃，桃李渐离披。\n流润先从叶，余波更及私。\n讴谣耕父喜，渗漉稻畦滋。\n连夜空阶滴，愁吟水部诗。",
        "dynasty": "宋",
        "collection_info": null
    },
    {
        "uuid": "e12b65e45c3d9dd655d82253b255cf7d",
        "title": "闻北师克捷喜而成咏",
        "author": "杨亿",
        "content": "岁晏增冰合，烟尘起羯陲。\n文昌先命将，羽檄便征师。\n天迥星狼灭，宵寒月魄亏。\n前军临瀚海，后骑縳阏氏。\n蓟北胡沙静，河南露版驰。\n辽阳诸父老，重睹汉官仪。",
        "dynasty": "宋",
        "collection_info": null
    },
    {
        "uuid": "f950341fe6c0d7fc9a57b55b1aad268c",
        "title": "洞溪庆道人归上都",
        "author": "杨亿",
        "content": "精庐宴坐十经秋，瓶钵近为千里游。\n又是浮杯过沧海，便应飞锡入皇州。\n弥天谈论降时彦，结社因缘背俗流。\n此去定知诸念息，只除魂梦到东瓯。",
        "dynasty": "宋",
        "collection_info": null
    },
    {
        "uuid": "e74aaa9f1069269f4f715526403233c1",
        "title": "春郊即事",
        "author": "杨亿",
        "content": "黄鹂百啭宿烟疏，近郭行春独驻车。\n壠上劝耕聊问讯，棠阴听讼且踌躇。\n远林桑尽蚕成茧，野水萍开獭趁鱼。\n几处路旁垂苦李，游人不折意何如。",
        "dynasty": "宋",
        "collection_info": null
    },
    {
        "uuid": "f7aa3e5619c505c1d744eb67fc5d8b4f",
        "title": "偶书",
        "author": "杨亿",
        "content": "朱轮远守未成欢，薄宦令人意渐阑。\n郡阁政清慵按吏，乡园路近欲休官。\n梅花遶槛惊春早，布水当檐觉夏寒。\n已是三年不闻问，何如归去把鱼竿。",
        "dynasty": "宋",
        "collection_info": null
    },
    {
        "uuid": "9fcb66bc57f2595e824575594f6ec133",
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其一",
        "author": "杨亿",
        "content": "迅濑拖舟上，危梯蹑屐登。\n山光翠欲滴，水气热如蒸。\n路转藤萝暗，天开物象澄。\n邱园足逋客，应得荐贤能。",
        "dynasty": "宋",
        "collection_info": null
    },
    {
        "uuid": "baa741d28adb72e9dee368e821ee1e99",
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其二",
        "author": "杨亿",
        "content": "分忧从汉殿，捧诏出萧墻。\n路入三吴远，舟浮一水长。\n诗题石门侧，梦彻斗城傍。\n清晓见云物，依依认帝乡。",
        "dynasty": "宋",
        "collection_info": null
    },
    {
        "uuid": "c83b75ea456fd7561aac11a8657b5381",
        "title": "太常李博士史馆孙秘丞相继奉使浙右博士至郡以孙侯诗三章示予且以致意因次韵和酬  其三",
        "author": "杨亿",
        "content": "北极分忧瞩，东瓯布惠和。\n曾蒙倾盖分，偶得枉帆过。\n郑驿非常速，融樽復几何。\n孙侯不假道，鄙我信为多。",
        "dynasty": "宋",
        "collection_info": null
    },
    {
        "uuid": "f99f553163940c770e0187224b0f9e10",
        "title": "丽水甄殿丞手植朱李繁实盈枝折以贶予感而成咏",
        "author": "杨亿",
        "content": "五年为邑鬓霜侵，吏隐由来得趣深。\n不独絃歌长满耳，兼闻桃李已成阴。\n晨昏我有南陔恋，江海君怀北阙心。\n早晚飞沉俱遂志，愿将初服敌华簪。",
        "dynasty": "宋",
        "collection_info": null
    },
    {
        "uuid": "c7e541dbabdcf3364e66899c96f42278",
        "title": "闻扬州柴给事有弄璋之庆寄诗贺之",
        "author": "杨亿",
        "content": "华堂何夕梦熊罴，卫氏如今有一儿。\n三日悬弧应是喜，十年结实未为迟。\n预知驷马门闾盛，暗想天麟骨法奇。\n曾忝门墙摄齐者，待看孔鲤学闻诗。",
        "dynasty": "宋",
        "collection_info": null
    },
    {
        "uuid": "165bb7d4de9e2ef96cae7e85ec45c76a",
        "title": "题张浚所居壁",
        "author": "杨亿",
        "content": "三张旧族富英髦，仙墅重经散郁陶。\n深喜太邱家法在，须知定国里门高。\n分题毎日摇鸡距，合宴常时把蟹螯。\n独感戴侯恩未报，徘徊不觉涕沾袍。",
        "dynasty": "宋",
        "collection_info": null
    },
    {
        "uuid": "a84bfe2b95f1daa97239c266b9297445",
        "title": "留题南源院",
        "author": "杨亿",
        "content": "路入藤萝十里余，松窗潇洒竹房虚。\n鷰巢新旧金人殿，虫网纵横贝叶书。\n当昼风雷生洞穴，欲斋猿鸟下庭除。\n昔年曾此题诗句，犹拂流尘认鲁鱼。",
        "dynasty": "宋",
        "collection_info": null
    },
    {
        "uuid": "f29fbb41d019d781897341bf1b093944",
        "title": "留题张彝宪池亭",
        "author": "杨亿",
        "content": "潇洒危亭枕碧池，昔年飞盖此追随。\n正逢五綵承颜日，兼是三荆并秀时。\n夜坐不知银汉没，春游长诉玉杯迟。\n如今罢郡重登赏，喜见扶风旧白眉。",
        "dynasty": "宋",
        "collection_info": null
    },
    {
        "uuid": "d10459fc6326af44deec7260fab1f024",
        "title": "别聪道人归缙云",
        "author": "杨亿",
        "content": "二年假守栝苍城，郡榻唯师即送迎。\n捣药几怜春漏永，调琴长待夜蟾生。\n心猿已伏都无念，海鸟相逢自不惊。\n送别秋郊岂成恨，白云青嶂是归程。",
        "dynasty": "宋",
        "collection_info": null
    },
    {
        "uuid": "768bc4629dc3d4ad6a13b5cb4137daf8",
        "title": "题张居士壁",
        "author": "杨亿",
        "content": "迭巘参差翠遶门，雕梁贺燕自成羣。\n杀鸡日夕期嘉客，种竹寒暄对此君。\n且向东皋输黍稷，便应北阙降玄纁。\n子真漫说耕岩石，不奈声名四远闻。",
        "dynasty": "宋",
        "collection_info": null
    },
    {
        "uuid": "522170fa9632d7047e248182a5ce20c4",
        "title": "留题黄山院",
        "author": "杨亿",
        "content": "禾黍离离一径通，游人揽辔即过从。\n趁斋幽鸟闻疏磬，出定高僧见偃松。\n夜静龛灯凝古殿，雨余岩溜迸前峰。\n昔年曾此题名处，素壁欹斜翠藓重。",
        "dynasty": "宋",
        "collection_info": null
    },
    {
        "uuid": "6cf51e6eb21ce14161899c123e36d863",
        "title": "题弟晦所居壁",
        "author": "杨亿",
        "content": "制宅何其巧，连山復带溪。\n芳樽长有酒，嘉树自成蹊。\n学舍祥鳣堕，歌梁贺燕迷。\n调琴明月榭，繫马绿杨堤。\n好畤田园美，南华物我齐。\n终当解簪组，同此味天倪。",
        "dynasty": "宋",
        "collection_info": null
    },
    {
        "uuid": "c751e228cbd7ef5ebb564157f0dadb38",
        "title": "留别桐城主簿",
        "author": "杨亿",
        "content": "早曾兔苑传词赋，屈在桐乡勾簿书。\n薄宦交朋嗟绊骥，清贫人吏说悬鱼。\n二年领郡睽离久，一夕当樽鄙恡袪。\n苦恨秋风动行色，徘徊无计驻征车。",
        "dynasty": "宋",
        "collection_info": null
    },
    {
        "uuid": "f39f9a972aee71ee1e46976417533df8",
        "title": "行次颍州值雨留驻数日因贻郡守秘阁刁公",
        "author": "杨亿",
        "content": "梦想苍龙阙，盘桓汝水滨。\n郡侯偏爱客，秋雨更留人。\n馔盛尝鲈鲙，樽空倒角巾。\n羁愁不能遣，唯恐二毛新。",
        "dynasty": "宋",
        "collection_info": null
    },
    {
        "uuid": "b24da1783f99564082f7c5b29bc77094",
        "title": "旅中重阳有怀乡国",
        "author": "杨亿",
        "content": "嘉节临重九，羁游託异乡。\n茰房谁繫臂，菊蘂懒浮觞。\n野渡宾鸿急，村田晚稻黄。\n悲秋更怀土，只恐鬓成霜。",
        "dynasty": "宋",
        "collection_info": null
    },
    {
        "uuid": "2d83e65aefd2720874615a188b88090f",
        "title": "重阳日忆远",
        "author": "杨亿",
        "content": "逆旅重阳节，穷秋万里身。\n金英浮酒盏，珠泪湿衣巾。\n为客飘蓬远，思家落叶频。\n只应蝴蝶梦，夜夜得相亲。",
        "dynasty": "宋",
        "collection_info": null
    },
    {
        "uuid": "d5a80ad98bfbeef53b7c89467c55d6e2",
        "title": "代答",
        "author": "杨亿",
        "content": "征车苦迢递，节物感愁辛。\n已入授衣月，那经落帽辰。\n金樽难独酌，宝瑟任生尘。\n把菊流双泪，谁知忆远人。",
        "dynasty": "宋",
        "collection_info": null
    },
    {
        "uuid": "22917a5069148e7cdf382b63e183b86b",
        "title": "戏赠颍州万寿尉吴待问",
        "author": "杨亿",
        "content": "宦途南北最情亲，岁晏相逢颍水滨。\n旧日青衿同学校，暂时黄绶困埃尘。\n樽中满酌香醪美，门外高悬綵棒新。\n鷄黍留欢已慵发，可堪经雨折纱巾。",
        "dynasty": "宋",
        "collection_info": null
    },
    {
        "uuid": "e997a78ab07aca33bae4f55f6edf1781",
        "title": "题显道人壁",
        "author": "杨亿",
        "content": "心似寒灰不復然，寻常谈论即弥天。\n门临颍水多年住，法自曹溪几世传。\n儒士谁同翻贝叶，都人长见施金钱。\n翰林诗版分明在，曾与吾家有旧缘。",
        "dynasty": "宋",
        "collection_info": null
    },
    {
        "uuid": "ae68ed69101ead25f158bb3260427617",
        "title": "史馆阮比部知衢州因归建阳别墅二首  其一",
        "author": "杨亿",
        "content": "再入蓬丘席未暖，飘飘又建隼旟行。\n交朋莫惜河梁别，乡曲初期昼锦荣。\n竹箭波声随一棹，斧柯山色对双旌。\n子牟江海心应在，频上高楼望帝京。",
        "dynasty": "宋",
        "collection_info": null
    },
    {
        "uuid": "020c7c561fca51919e7454092c6965c0",
        "title": "史馆阮比部知衢州因归建阳别墅二首  其二",
        "author": "杨亿",
        "content": "少小乡关振大名，武夷山翠落门庭。\n郎君近折仙人桂，伯氏高分处士星。\n城郭辽东应改易，芝兰谢圃自分馨。\n吴民正待随车雨，莫苦淹留醉醁醽。",
        "dynasty": "宋",
        "collection_info": null
    },
    {
        "uuid": "b9f8b21d733beb4ef7c99ec3e594c881",
        "title": "集贤宿直寄中书李梁二舍人",
        "author": "杨亿",
        "content": "耿耿银釭照直庐，西风黄叶满庭除。\n愁心不忍闻宾雁，病眼犹能拾蠧鱼。\n欹枕微吟空展转，遶廊闲步自踌躇。\n铜龙漏滴传鈎盾，玉兔光芒射绮疏。\n薄宦久淹沧海郡，故交多入紫垣居。\n洛阳已在拜尘后，宣室那逢膝席初。\n投阁寂寥深自愧，抱关憔悴拟何如。\n宁思西掖五花判，且补河东三箧书。\n桑梓任抛万里外，蓬莱试住十年余。\n释之不调嵇康懒，终待休官学灌蔬。",
        "dynasty": "宋",
        "collection_info": null
    },
    {
        "uuid": "ecf2964e3381d18391c9362d39b85e11",
        "title": "翰林王学士奉使两川",
        "author": "杨亿",
        "content": "万里征西频告捷，九重喻蜀正裁书。\n忽闻召对浴堂殿，元是亲乘使者车。\n井邑凋残经乱后，军城鼓舞拜恩初。\n铜梁迢递驱驺骑，玉署深严锁直庐。\n星历更须占李合，雪园应恨欠相如。\n归来便在三台席，转与交亲礼数疏。",
        "dynasty": "宋",
        "collection_info": null
    },
    {
        "uuid": "b13374dcfe6709f5be562a071c83244c",
        "title": "董给事知洪州",
        "author": "杨亿",
        "content": "豫章南国一都会，夕拜东台最上流。\n捧诏暂辞青锁闼，携家便泛木兰舟。\n褰帷听讼民谣洽，解榻延宾主礼优。\n只恐征黄在朝暮，西山灵药未容求。",
        "dynasty": "宋",
        "collection_info": null
    },
    {
        "uuid": "a0c576515e77910e0df1faad97559753",
        "title": "梁舍人奉使巴中",
        "author": "杨亿",
        "content": "药署深严纔草诏，剑关迢递忽乘轺。\n霜天历历巴猿苦，山路骎骎莋马骄。\n梁苑寒风吹别袂，瞿塘春水送归桡。\n紫垣遣使非常例，应有星文动九霄。",
        "dynasty": "宋",
        "collection_info": null
    },
    {
        "uuid": "12faea2e94e2463ced64f30d165fb4de",
        "title": "次韵和族弟日华寄编修诸学士之什",
        "author": "杨亿",
        "content": "锁闱漫喜尘通籍，蓬巷无人肯顾庐。\n天禄解嘲纔答客，集仙置使又修书。\n非烟缭绕萦珠网，流水潺湲逗石渠。\n何必银台号三昧，此中更好味真如。",
        "dynasty": "宋",
        "collection_info": null
    },
    {
        "uuid": "8fc92c82e08207a8f8c42a38c3f830d5",
        "title": "次韵和光禄黄少卿学士感恩书事十六韵",
        "author": "杨亿",
        "content": "江夏门风盛，东吴族望高。\n才雄吐白凤，志大钓灵鳌。\n昔日参珠履，多年泛碧桃。\n陈琳巧书檄，谢客占风骚。\n曲宴飞三雅，沈机佐六韬。\n玳筵频岸帻，楯鼻几挥毫。\n託乘同归阙，临轩别赐袍。\n未离王俭幕，独得吕虔刀。\n粉署因扬历，朱门更郁陶。\n淮南荒桂苑，骑省泣霜毛。\n去国踰千里，为郎历几曹。\n和铅兼秘府，悬磬寓神皋。\n室静秋生白，庭閒雨长蒿。\n禁林俄召试，卿寺果垂褒。\n道在心无闷，恩深首重搔。\n依前领图史，紬绎肯辞劳。",
        "dynasty": "宋",
        "collection_info": null
    },
    {
        "uuid": "302c39291089f6979dd11a2058349788",
        "title": "次韵和史馆盛学士朝退书怀之什",
        "author": "杨亿",
        "content": "金壶待传点，瑶墀初辨色。\n闢仗开天阍，垂旒操斗极。\n百辟瞻尧眉，九州蒙禹力。\n朝政无阙遗，谏官惭旷职。",
        "dynasty": "宋",
        "collection_info": null
    },
    {
        "uuid": "c615bb2900d2cbc2368a522ae04495ec",
        "title": "次韵和盛博士寄赠李四寺丞因以述怀",
        "author": "杨亿",
        "content": "钱郎满腹贮精神，坐上诗成压倒人。\n相识只从抛竹马，留欢长是鲙金鳞。\n西园宴喜期清夜，曲水追随约暮春。\n不到门墻欲旬浃，已应悬榻满埃尘。",
        "dynasty": "宋",
        "collection_info": null
    },
    {
        "uuid": "06be6db05cf99b1b27ae9b8c9cb304ee",
        "title": "次韵和盛博士寄赠虞部李郎中之什",
        "author": "杨亿",
        "content": "门墻日以峻，德望闇然彰。\n弟草西垣诏，身为南省郎。\n埙箎欢并奏，龙虎俨成行。\n宴客牛心炙，朝天鸡舌香。\n曲池春涨水，碧瓦晓飞霜。\n此景知何事，留宾泛羽觞。",
        "dynasty": "宋",
        "collection_info": null
    },
    {
        "uuid": "3c79ceb4594830e6c24bd8e3b0962105",
        "title": "次韵和守邦道人寄编修诸学士之什",
        "author": "杨亿",
        "content": "修书何幸佐铅黄，日接羣英道自光。\n署近承明叨谒帝，赋成平乐谬为郎。\n孟坚已分酬宾戏，严助还思佩郡章。\n共忆东林社中客，满池莲叶吐清香。",
        "dynasty": "宋",
        "collection_info": null
    },
    {
        "uuid": "716149ecc86f2a21657d184338b3fd9c",
        "title": "大名府大安阁主道者",
        "author": "杨亿",
        "content": "释子修行与众殊，铜台连接起精庐。\n羣公共结二林社，万乘曾迴六尺舆。\n衣惹天香亲御座，阁成云构倚晴虚。\n浮生自恨犹贪禄，未得同翻贝叶书。",
        "dynasty": "宋",
        "collection_info": null
    },
    {
        "uuid": "750797716021e6e0861a1d1d50427384",
        "title": "次韵和盛博士寄许州任从事之什",
        "author": "杨亿",
        "content": "射策曾攀郄桂枝，从军犹赋仲宣诗。\n陈琳草檄应非久，贡禹弹冠素有期。\n梁苑胜游思霰雪，浔阳旧隐废茅茨。\n初筵樽斝不须恋，正好公车自荐时。",
        "dynasty": "宋",
        "collection_info": null
    },
    {
        "uuid": "ed66e5c4a4d6e4ebb8ad8d7ef118f3c6",
        "title": "次韵和盛博士雪霁之什",
        "author": "杨亿",
        "content": "六花新霁白皑皑，爽气飕飕拂面来。\n梁苑酒浓寒力减，谢池风细冻文开。\n天边几阵闻归鴈，江外千家见早梅。\n此际何人能访戴，剡溪清景好衔杯。",
        "dynasty": "宋",
        "collection_info": null
    },
    {
        "uuid": "b86e81e9d40e85b43836f4020724476c",
        "title": "次韵和太仆钱少卿寄赠编修主人宋承旨李舍人之什",
        "author": "杨亿",
        "content": "春官宗伯鲁诸生，翰苑纶闱占大名。\n一代典谟资润色，满朝文物仰悬衡。\n分班月殿趋金马，侍宴天池见石鲸。\n即日云屏应隔坐，不须东观待书成。",
        "dynasty": "宋",
        "collection_info": null
    },
    {
        "uuid": "2185b78e735ab724c07ef101584ab4da",
        "title": "宋殿丞广南东路转运",
        "author": "杨亿",
        "content": "天子忧南越，公卿荐陆生。\n九年须富国，万里便扬旌。\n封部诸蛮接，官曹六尚荣。\n交州何日到，鼓吹定相迎。",
        "dynasty": "宋",
        "collection_info": null
    },
    {
        "uuid": "95e8ae74aee8d0be7bf299fbd5032924",
        "title": "次韵和中书李舍人勉元氏道宗奉宗兄弟之什",
        "author": "杨亿",
        "content": "二难文彩少人过，落笔寻常只患多。\n兔苑暂游衝霰雪，龙门曾上困风波。\n一囊负米犹为客，百步穿杨待决科。\n更得词臣赠诗句，机云入洛拟如何。",
        "dynasty": "宋",
        "collection_info": null
    },
    {
        "uuid": "1ca578e6b795de9f1b8a7b5ca02b6d21",
        "title": "送僧之棣州谒王工部",
        "author": "杨亿",
        "content": "雪晴河水正流澌，风卷惊蓬满眼飞。\n客路飘飘携一锡，禅房寂寂掩双扉。\n曹溪衣钵何年得，庐阜香灯几日归。\n贤守相逢膜拜后，都人争劝施珠玑。",
        "dynasty": "宋",
        "collection_info": null
    },
    {
        "uuid": "248f0915925a97d16d48d09f905dbe1b",
        "title": "次韵和钱少卿早春对景有怀诸学士",
        "author": "杨亿",
        "content": "草树欣欣暖律迴，谢家池沼冻纹开。\n晴天独向高台望，春色先从上苑来。\n且待郢人歌白雪，莫听羌笛怨残梅。\n乞逢休沐便须去，引满何曾诉玉杯。",
        "dynasty": "宋",
        "collection_info": null
    },
    {
        "uuid": "29070165cf57c337526da0230bd6be3d",
        "title": "阁门廖舍人知袁州",
        "author": "杨亿",
        "content": "骎骎五马动征尘，太守风流世绝伦。\n身事汉庭为小相，家传楚国是骚人。\n烟波莫叹重湖远，桑梓仍将别墅邻。\n麦穗微黄稻苗绿，朱轓入境便行春。",
        "dynasty": "宋",
        "collection_info": null
    },
    {
        "uuid": "832b399479d3de6208448a588fea7cbe",
        "title": "次韵和李舍人拜命书怀寄馆殿旧僚之什",
        "author": "杨亿",
        "content": "拜命入星垣，偏承圣主恩。\n黄扉陪汉相，彩笔代尧言。\n佩玉天颜近，籝金世望喧。\n下僚今隔品，云路仰高轩。",
        "dynasty": "宋",
        "collection_info": null
    },
    {
        "uuid": "79a7f6845440d0eb4be25f7da64941e9",
        "title": "上元夜会慎大詹西斋分题得歌字",
        "author": "杨亿",
        "content": "帝里风光上元节，乌衣旧巷喜经过。\n樽中酒渌宁辞醉，梁上尘飞只欠歌。\n坐听禁城传玉漏，起看河汉转金波。\n主人爱客春宵永，彩笔题诗奈乐何。",
        "dynasty": "宋",
        "collection_info": null
    },
    {
        "uuid": "26609ae29b282b59f5e637b9ace2e9de",
        "title": "次韵和主人喜诸客见过之什",
        "author": "杨亿",
        "content": "金鸭喷香绕烛台，轻云散尽月光来。\n三千宾客连宵醉，十二城门彻晓开。\n何幸紫微容託乘，更烦红袖与传杯。\n明朝犹自放朝谒，心喜当关不见催。",
        "dynasty": "宋",
        "collection_info": null
    },
    {
        "uuid": "93defa2a8d07b23689df88368fc4da15",
        "title": "坐中朱博士言今荆南张谏议典襄阳日尝留意一妓公颇畏内终不得近及移郡荆渚泣别邮亭乃为歌词流布巴郢予感其事赓而成诗",
        "author": "杨亿",
        "content": "骎骎五马江陵去，寂寂双娥汉水头。\n一曲歌终眉黛敛，十分酒尽涙珠流。\n阳春郢客传新唱，暮雨高堂梦昔游。\n琼树无人敢亲近，章台京兆不胜愁。",
        "dynasty": "宋",
        "collection_info": null
    },
    {
        "uuid": "6f206141edc36432f2b3d7bffa862821",
        "title": "次韵和慎詹事述上元宵会之欢寄诸同舍之什",
        "author": "杨亿",
        "content": "休沐忻逢上元节，华堂高宴且盘桓。\n峨冠屡舞人多醉，刻烛狂吟夜向阑。\n月上珠帘侵坐白，霜飞碧瓦透衣寒。\n铜壶漏彻东方曙，归骑纷纷未尽欢。",
        "dynasty": "宋",
        "collection_info": null
    },
    {
        "uuid": "cc1d425d5fc88fa13d5a47535a370e87",
        "title": "次韵和李舍人立秋祠太一宫宿斋书事之什",
        "author": "杨亿",
        "content": "太乙祠宫肃，斋居荐至诚。\n已将茅缩酒，应用麵为牲。\n月映金天朗，风来玉宇清。\n玄谈知理胜，蔬食觉身轻。\n仙驭排云下，空歌遶殿声。\n仍闻得丹诀，簪绂顿忘情。",
        "dynasty": "宋",
        "collection_info": null
    },
    {
        "uuid": "35232d75338ae8edd50932e1abbbe1f2",
        "title": "同诸公寄阆州隆灵山王处士",
        "author": "杨亿",
        "content": "玄晏先生早着书，圣朝未降輭轮车。\n满头霜雪机心息，三径蓬蒿俗客疏。\n千首好诗传辇毂，一枝仙桂耀门闾。\n汉庭得意真知己，应为清宵诵子虚。",
        "dynasty": "宋",
        "collection_info": null
    },
    {
        "uuid": "aeefc003809f71fc7b9fc6a9eea2d44e",
        "title": "送僧之大名府谒长城侍郎",
        "author": "杨亿",
        "content": "东吴旧寺寄岩隈，驻锡神州久未迴。\n琴曲谁知流水意，诗篇自占碧云才。\n庐峰已结白莲社，邺下暂寻铜雀台。\n仙殿主人偏好事，春风铃阁且徘徊。",
        "dynasty": "宋",
        "collection_info": null
    },
    {
        "uuid": "e88e2b6d7c80a6127fe3302ee84bb27a",
        "title": "次韵和李寺丞寄石同院之作",
        "author": "杨亿",
        "content": "子云常在草玄台，不觉春风满眼来。\n闻道后车长载酒，无因曲水共流杯。\n石渠尽日芸籖拥，金谷何时绮席开。\n珍重主人偏爱客，乞逢休沐便追陪。",
        "dynasty": "宋",
        "collection_info": null
    },
    {
        "uuid": "e5f9767a93f6508fe1231e2eee2ba481",
        "title": "贺太仆钱少卿直秘阁",
        "author": "杨亿",
        "content": "几年宿卫向周庐，频贡文章白玉除。\n纔换月卿归少列，又来天禄校中书。\n东吴世胄王孙贵，北第门阑太仆居。\n春草题诗欺谢客，上林奏赋慕相如。\n石渠讲论应重席，翠辇巡游且奉车。\n禁籞风光暮春月，彯缨看是缀严徐。",
        "dynasty": "宋",
        "collection_info": null
    },
    {
        "uuid": "d254138a2d891d57a88e8e5137fd6c17",
        "title": "次韵和盛博士喜梅大丞授户部判官",
        "author": "杨亿",
        "content": "新来乘传抵秦川，会府须才果峻迁。\n应见流钱从地上，特闻聚米向君前。\n声华南国推高士，名姓丹台缀列仙。\n每话官曹苦拘束，归家长是夕阳天。",
        "dynasty": "宋",
        "collection_info": null
    },
    {
        "uuid": "c45171a9ec1004caf2075e81526d686e",
        "title": "次韵和李舍人忆北园寻春之作",
        "author": "杨亿",
        "content": "谢公别墅枕城闉，萧洒都无紫陌尘。\n五色丝纶贪草诏，一园桃李阻寻春。\n早朝禁漏犹传点，下直残阳已满身。\n除是禁烟容洗沐，直须偷暇赏芳辰。",
        "dynasty": "宋",
        "collection_info": null
    },
    {
        "uuid": "64f86b180e9b22b952c0bb62e6d1a2b4",
        "title": "次韵和阁长李舍人喜薛梁二舍人及予同时拜命之什",
        "author": "杨亿",
        "content": "西垣清切本无伦，虚薄将何缀侍臣。\n承露盘高云际晓，栖鷄树绿省中春。\n言成纶綍终非称，室蔼芝兰幸得亲。\n从此烟霄连步武，宸游长奉属车尘。",
        "dynasty": "宋",
        "collection_info": null
    },
    {
        "uuid": "a1c72d7ad49db6f9c588a833d1423460",
        "title": "次韵和承旨侍郎宿斋太乙宫之什",
        "author": "杨亿",
        "content": "北斗城南太乙祠，羽人多着九霞衣。\n竹宫肃穆珠旒拜，华表飘飖鹤驭归。\n遶殿步虚幢影密，登坛酌献佩声微。\n质明礼毕还台去，廐马翩翩速似飞。",
        "dynasty": "宋",
        "collection_info": null
    },
    {
        "uuid": "f5b4cb8a11ab5a9f498a3d7c3eaebf0c",
        "title": "十九哥赴舒州太湖簿仍得假归乡",
        "author": "杨亿",
        "content": "初官佐邑少嗟咨，且喜乡关得告归。\n松菊门前三径在，烟波江上片帆飞。\n枌榆旧社虽堪恋，星火严程不可违。\n莫为栖鸾尚卑屑，悔将锦袄换蓑衣。",
        "dynasty": "宋",
        "collection_info": null
    },
    {
        "uuid": "e207c84d0e691f9b101a089e64719886",
        "title": "酬谢光丞四丈见庆新命之什",
        "author": "杨亿",
        "content": "武夷归路苦迢遥，延阁官曹正寂寥。\n彩凤衔书俄锡命，黄金刻印便悬腰。\n紫微署近时当制，建礼门深日趁朝。\n咫尺天颜曾赐对，荧煌台座得为僚。\n鬼神清问忧前席，松柏深情见后凋。\n一曲阳春特相寄，惭将木李报琼瑶。",
        "dynasty": "宋",
        "collection_info": null
    },
    {
        "uuid": "e3b95e8808c3bfab194990e45590a752",
        "title": "信道人归西京",
        "author": "杨亿",
        "content": "寝邱遗业废多年，衣祴空藏命说篇。\n北阙上书陈祖德，上林结社会时贤。\n风尘不肯留京邑，龙象重归启梵筵。\n闻有道安虽未识，定应谈论已弥天。",
        "dynasty": "宋",
        "collection_info": null
    },
    {
        "uuid": "a83acf8241cc68e0a1806a67b52092a1",
        "title": "邵奉礼归乡",
        "author": "杨亿",
        "content": "应制曾亲白玉除，桐君溪畔是幽居。\n末登王子洛宾岁，已读黄香东观书。\n万里归寜承汉诏，三牲供膳奉潘舆。\n水衡得俸诚堪喜，莫便挥金学二疏。",
        "dynasty": "宋",
        "collection_info": null
    },
    {
        "uuid": "f8cafd7a8087a20dc2f185ca9d6d521c",
        "title": "史馆盛学士以诗相贺因而答之",
        "author": "杨亿",
        "content": "前年出守缙云城，曾枉骊歌慰远行。\n今日代言青锁闼，又披郢唱见深情。\n侧聆九奏都忘味，连得双金自满籝。\n红药阶前试吟嚼，胸中鄙吝一时平。",
        "dynasty": "宋",
        "collection_info": null
    },
    {
        "uuid": "1bfcf9d0f1f2322822a315ca64f17443",
        "title": "衢州阮比部学士得假归乡见过陋止留题诗什因以谢之",
        "author": "杨亿",
        "content": "千骑骎骎赴郡初，曾迂旌斾访吾庐。\n天边谁识郎官宿，门外空迴长者车。\n劝酒樽罍应引满，题诗屋壁是亲书。\n乡人闻有神仙客，远近争来看隼旟。",
        "dynasty": "宋",
        "collection_info": null
    },
    {
        "uuid": "6880cdb4857f8df68b023662b0688da5",
        "title": "致仕朱侍郎归江陵",
        "author": "杨亿",
        "content": "二年分直浴堂门，簪笔垂绅奉至尊。\n日过八砖批汉诏，宴开三殿挹尧樽。\n忽闻抗表干君父，切要悬车示子孙。\n碧落改官旌旧德，黄金加赐见深恩。\n羣公祖道争飞盖，故吏沾襟亦恋轩。\n定是辽东嘆城郭，肯同彭泽虑田园。\n捧觞莫诉前为寿，上马犹能左属鞬。\n临别延英对数刻，已应惇史记嘉言。",
        "dynasty": "宋",
        "collection_info": null
    },
    {
        "uuid": "7528c7db5174c9c62f0fa1ecf4afb40b",
        "title": "朱侍郎致仕南归上特锡宴于玉津园仍诏两制三馆并预其会以伸祖送輙赋诗美之",
        "author": "杨亿",
        "content": "征轮轧轧出皇都，行路咨嗟贤丈夫。\n天子特令供祖帐，国门聊且驻骊驹。\n旧僚送别倾三省，御醴分甘倒百壶。\n下诏已闻推异礼，乞言犹自渴嘉谟。\n冯公不是沉郎署，贺老缘何归鑑湖。\n明主恩深若为舍，梦魂应绕博山鑪。",
        "dynasty": "宋",
        "collection_info": null
    },
    {
        "uuid": "255ef8ff7128e533e12a12d1c405a6fc",
        "title": "元道宗弟兄东游",
        "author": "杨亿",
        "content": "王谢江东推世胄，机云洛下振才名。\n忽思油幕从知去，便挈幐囊冐暑行。\n高第自须求甲乙，嘉招未用赴弓旌。\n待看万里抟羊角，即是三秋听鹿鸣。\n朝彦赋诗争送别，藩侯置驿定相迎。\n不知谁啖牛心炙，又见清谈一座倾。",
        "dynasty": "宋",
        "collection_info": null
    },
    {
        "uuid": "c4ded338c48dd0a6c1914df84c6fe3ab",
        "title": "殿院卞侍御赴淮南转运",
        "author": "杨亿",
        "content": "莎庭治行推尤异，梁苑声华占上流。\n早是都人避骢马，近陪计相运牙筹。\n东南转粟承新命，淮海扬旌到旧游。\n骑置非时陈密启，壶浆几处望行舟。\n黄金刻印大如斗，白简飞霜凛若秋。\n岁满功成来会课，多应便拜富人侯。",
        "dynasty": "宋",
        "collection_info": null
    },
    {
        "uuid": "55031b0fe1ef87d8048b5db7ce4d058e",
        "title": "省中当直即事书怀兼简阁长李舍人",
        "author": "杨亿",
        "content": "两掖深沉大帝居，紫微西省掌泥书。\n天阍启钥趋朝后，侍史焚香起草初。\n五吏援毫才患少，万钱分膳食无余。\n凤池荀令连宾阁，骑省潘郎对直庐。\n烟气霏霏生屋瓦，雷声隐隐度宫车。\n沧波满壁浮兰橑，修竹当轩荫绮疏。\n性懒无堪过叔夜，思迟多病似相如。\n缭垣直北银台路，拭目看君侍玉除。",
        "dynasty": "宋",
        "collection_info": null
    },
    {
        "uuid": "8932342db9581372c1d4721a72e486be",
        "title": "中伏日省中当直",
        "author": "杨亿",
        "content": "火云烘爀临中伏，青锁深严直右曹。\n吏散阶庭时纵步，诗成几案独挥毫。\n相乌影转风微起，仙掌阴斜日渐高。\n何处赐冰和郢酒，谁人割炙动鸾刀。\n紫泥封诏防稽缓，寒水浮瓜散郁陶。\n丞相忧边稀出沐，延英三刻岂知劳。",
        "dynasty": "宋",
        "collection_info": null
    },
    {
        "uuid": "d9092f1219fb37693c43f230a9ef48e4",
        "title": "七夕",
        "author": "杨亿",
        "content": "东西燕子伯劳飞，新月如鈎玉露垂。\n河鼓天孙信灵匹，鹊桥星渚有佳期。\n穿针乞巧伫立久，织素成章报答迟。\n定与黄姑享偕老，晋宫休插奈花枝。",
        "dynasty": "宋",
        "collection_info": null
    },
    {
        "uuid": "4432336100ea0413c751c7bba6285d5a",
        "title": "胡秘丞知浔州",
        "author": "杨亿",
        "content": "兰台进秩通闺籍，熊轼临民奉诏条。\n风俗重寻南越志，乡关犹隔浙江潮。\n悬知坐啸讴谣洽，更想行春意气饶。\n远宦逢秋少悲咤，潘郎玄鬓恐先凋。",
        "dynasty": "宋",
        "collection_info": null
    },
    {
        "uuid": "d951327dfd370b9e528fb229d2499a66",
        "title": "次韵和盛太博寄赠阁长宿斋太乙宫之什",
        "author": "杨亿",
        "content": "汉武亲祈太乙坛，国朝特祭领祠官。\n羽旗摇曳晨曦上，素瑟凄清夜漏寒。\n驾鹤浮丘应暂下，偷桃方朔合留残。\n斋居数宿徧蔬食，定忆中厨政事餐。",
        "dynasty": "宋",
        "collection_info": null
    },
    {
        "uuid": "2f0d188e360628c058f5c37be56a0460",
        "title": "次韵和集贤李博士中元日见寄",
        "author": "杨亿",
        "content": "凤池容出沐，蜗舍喜端居。\n罢草芝泥诏，闲看紫素书。\n曲肱销永昼，行药遶前除。\n鬓换二毛近，林凋一叶初。\n香街连甲第，席户望朝车。\n暂别同心友，还嗟会面疏。",
        "dynasty": "宋",
        "collection_info": null
    },
    {
        "uuid": "b293c4d3b6df7f2ea37af246704fb23d",
        "title": "次韵奉和知府温尚书送致政朱侍郎十六韵",
        "author": "杨亿",
        "content": "拜章纳禄便归休，秘殿亲辞十二旒。\n阁笔罢批丹鳯尾，拂衣初下六鰲头。\n非缘荆渚依刘表，定欲箕山访许由。\n北阙子牟终眷恋，南朝安石本风流。\n明庭顾遇违三接，别墅生涯治一邱。\n身健宁烦策鸠杖，心闲无復梦刀州。\n素风有子堪传遗，禅论将谁共对酬。\n白璧赐多应尚在，黄金散尽不须留。\n人钦雅誉芝兰馥，帝忆嘉言水石投。\n祖帐特令开上苑，归帆那肯待高秋。\n几程邮驿经浓暑，千里山川见旧游。\n已是抛官玉堂署，尚思陪宴井干楼。\n时裁奏牍犹规谏，旋冩丹经自校雠。\n乡里高门表阴德，国朝惇史纪嘉猷。\n枌榆旧业须重葺，香火前缘莫废修。\n岁计将何资伏腊，龙阳千树木奴洲。",
        "dynasty": "宋",
        "collection_info": null
    },
    {
        "uuid": "6964b06b9c2ef9c1567fc0b5374a5f28",
        "title": "郑漙赴汀州判官",
        "author": "杨亿",
        "content": "家近祝融峰，登科遇至公。\n悲秋双鬓改，佐幕十年中。\n食蘗心常苦，占蓍命未通。\n瓯闽路虽远，荆楚俗多同。\n投刃应余地，当樽莫暂空。\n援毫如草檄，又是愈头风。",
        "dynasty": "宋",
        "collection_info": null
    },
    {
        "uuid": "c9701817c272439af4f14f0769959351",
        "title": "次韵和宗人安期见贺恩命之什",
        "author": "杨亿",
        "content": "分班晓入翔鸾阙，直阁旁连浴凤池。\n彩笔闲批五色诏，好风时动万年枝。\n勒移钟阜惭归晚，称疾文园恨思迟。\n何事吾宗心倍喜，春塘梦彻寄新诗。",
        "dynasty": "宋",
        "collection_info": null
    },
    {
        "uuid": "68b591307f024b81f10fd010767fa99a",
        "title": "早秋",
        "author": "杨亿",
        "content": "楚客悲秋至，庭柯一叶凋。\n鹤天惊晓露，兰畹怯凉飈。\n团扇流尘暗，单衣爽气饶。\n江东菰米熟，归梦隔寒潮。",
        "dynasty": "宋",
        "collection_info": null
    },
    {
        "uuid": "38cf60434877cee38204c70aacc60d74",
        "title": "义门胡生南归",
        "author": "杨亿",
        "content": "南国乌衣族，东京伯始孙。\n一枝须折桂，六阙旧旌门。\n归思鲈鱼脍，离筵竹叶樽。\n秋风正摇落，楚客莫销魂。",
        "dynasty": "宋",
        "collection_info": null
    },
    {
        "uuid": "c4705780f38a6e8fe1f376a3476129bc",
        "title": "首座昇大师赴西京知教门事",
        "author": "杨亿",
        "content": "高论弥天四海闻，久为龙象主空门。\n雪峰传法称开士，麟殿谈经奉至尊。\n香满赐衣归洛社，苔封文室寄梁园。\n梵书贝叶应携去，斋罢与谁相对翻。",
        "dynasty": "宋",
        "collection_info": null
    },
    {
        "uuid": "67be22978d3a3489c74538b21c07212f",
        "title": "度支梁谏议请病告以诗寄之",
        "author": "杨亿",
        "content": "经旬不谒未央宫，宴坐将谁笑语同。\n蜀郡相如非避事，浄名居士欲谈空。\n门前宾客窥行马，箧裏方书拾蠧虫。\n西省旧僚疏会面，顿惊鄙吝满胸中。",
        "dynasty": "宋",
        "collection_info": null
    },
    {
        "uuid": "2e55118e4c62581144488436d672c91b",
        "title": "诸公于石氏东斋宴郑工部分韵得愁秋浮",
        "author": "杨亿",
        "content": "楚客登临处，离怀重隐忧。\n二毛初入髩，一叶早惊秋。\n旅鴈他乡思，悲笳绝塞愁。\n凭何遣羁绪，菊蘂满杯浮。",
        "dynasty": "宋",
        "collection_info": null
    },
    {
        "uuid": "a6bb18e9261d221ad1b4585ef0230521",
        "title": "次韵和慎大詹中秋待月寄西掖三舍人之什",
        "author": "杨亿",
        "content": "凉飈送残暑，秋色望中新。\n天迥迷星斗，宵寒待月轮。\n境同牛渚上，诗寄凤池人。\n僚友东床客，冰清合许亲。",
        "dynasty": "宋",
        "collection_info": null
    },
    {
        "uuid": "93757ea978f2443e84091aede8a0cb2f",
        "title": "成都凤道人游终南山谒种征君",
        "author": "杨亿",
        "content": "何年出蜀访南宗，深锁闲房翠藓重。\n振锡忽闻游地肺，题门兼得谒人龙。\n行吟一路高秋月，投宿斜阳远寺钟。\n到日弥天清论罢，徧寻紫阁与圭峰。",
        "dynasty": "宋",
        "collection_info": null
    },
    {
        "uuid": "5c80e8b5c98e60043cf7145c0b5e5e80",
        "title": "何大博知晋州",
        "author": "杨亿",
        "content": "平明东省发鱼书，便拥彤襜出上都。\n别酒金英泛篱菊，去程黄叶堕关榆。\n叔孙旧礼妨绵蕝，廉范新歌待袴襦。\n满腹经纶殊未展，归来看践赤墀涂。",
        "dynasty": "宋",
        "collection_info": null
    },
    {
        "uuid": "f4b29e16ed5f64532add2da000b350de",
        "title": "孙寺丞知考城县",
        "author": "杨亿",
        "content": "早得东堂桂一枝，凌云词赋汉皇知。\n从军久在红莲幕，对策曾临白玉墀。\n霰雪陪游应不晚，絃歌为政莫嫌卑。\n春官宗伯大京兆，喜见门生趋府时。",
        "dynasty": "宋",
        "collection_info": null
    },
    {
        "uuid": "e101b671a8229a296b1d4990db1e2858",
        "title": "次韵和阁长修书毕退朝下直寄诸学士之什",
        "author": "杨亿",
        "content": "名园甲第接康衢，国典新成下直初。\n庭竹碧鲜吟不足，盘飱方丈食无余。\n炉中九转神仙药，案上百函亲故书。\n仍说颜回今饮酒，秋来宁遣宴游疏。",
        "dynasty": "宋",
        "collection_info": null
    },
    {
        "uuid": "9c43387c5d36665b712efc71552e1f7e",
        "title": "威道人归乡",
        "author": "杨亿",
        "content": "闻法灵山真佛子，驰名南国本诗流。\n二林曾有香灯约，一钵因为辇毂游。\n尘土化衣慵驻锡，江湖收潦忆归舟。\n何年应制登麟殿，犀柄谈空对冕旒。",
        "dynasty": "宋",
        "collection_info": null
    },
    {
        "uuid": "ae55d41f9acca2bf9577a14a6a403203",
        "title": "弟偁归乡",
        "author": "杨亿",
        "content": "吾家文雅占关西，五十年来桂两枝。\n突弁后生还可畏，籝金素业未应衰。\n江湖去为思鲈鲙，雾雨还归养豹姿。\n摩厉词锋莫中辍，惊人专听一鸣时。",
        "dynasty": "宋",
        "collection_info": null
    },
    {
        "uuid": "6b2a6dc15cd114488b3b3eed1e617eb0",
        "title": "史馆高司谏绅知华州",
        "author": "杨亿",
        "content": "谏署纔闻满岁迁，分符便见入秦川。\n援毫厌赋梁园雪，缓辔闲看华岳莲。\n竹简汗青妨约史，缣囊封皂且论边。\n三峰洞穴多灵药，莫便抛官去学仙。",
        "dynasty": "宋",
        "collection_info": null
    },
    {
        "uuid": "cd1ca7af127bc52fecd54eb4e754d2e5",
        "title": "送张蜕秀才",
        "author": "杨亿",
        "content": "许由流寓因相识，岁历今移十二辰。\n别墅已荒三径草，素衣犹化九衢尘。\n悬瓢颜巷安贫久，泣玉荆山失意频。\n莫向明时便招隐，重来须醉杏园春。",
        "dynasty": "宋",
        "collection_info": null
    },
    {
        "uuid": "c4f3270c43ffb7dde6b024155f214b9b",
        "title": "次韵和翰林师学士赠伦上人新居之什",
        "author": "杨亿",
        "content": "一径雨苔深，新居雅称心。\n天花飘昼讲，池草伴春吟。\n施食山禽下，题门野客寻。\n此中堪宴坐，何必在双林。",
        "dynasty": "宋",
        "collection_info": null
    },
    {
        "uuid": "4f98444bb363aa2cae74e3db47df7cf7",
        "title": "李殿丞知广济军",
        "author": "杨亿",
        "content": "鈎盾从来司六尚，上林寻见惣三官。\n颁条忽去凭熊轼，赐对还曾近露盘。\n民瘼乍求应有术，天伦少别不成欢。\n陶朱旧邑无多远，魏阙归心且自寛。",
        "dynasty": "宋",
        "collection_info": null
    },
    {
        "uuid": "68f70dd124c0503070c4f6d7f53e7bf3",
        "title": "章频得解后之陜府谒严洪二从事",
        "author": "杨亿",
        "content": "春闱犹隔闰，逆旅苦栖遑。\n忽尔游分陜，飘然出大梁。\n食贫忧桂玉，策蹇冐风霜。\n杏苑归期近，棠郊去路长。\n幕中逢旧友，岁晚在他乡。\n鷄黍且相对，休嗟髩髪苍。",
        "dynasty": "宋",
        "collection_info": null
    },
    {
        "uuid": "198462f5c9fd493bede3e766abf7d9a4",
        "title": "路学士知河中府",
        "author": "杨亿",
        "content": "一麾新自海滨还，又佩鱼符入故关。\n千里山河临剧郡，九天鸳鹭别通班。\n楼经往圣迴清跸，路接边夷献白环。\n版籍素多田赋错，干戈初息羽书閒。\n从军上客雕龙藻，佐酒妖姬堕马鬟。\n更遣府公吟思发，中条新霁碧孱颜。",
        "dynasty": "宋",
        "collection_info": null
    },
    {
        "uuid": "d63ab7405ddbb14e1340092c5e89583f",
        "title": "即席赋得笔送宗人大着通判广州",
        "author": "杨亿",
        "content": "着作蓬山局，职司华衮褒。\n已能成马史，何况梦江毫。\n金劲鷄摇距，霜寒兔堕毛。\n归来批凤诏，弄翰莫辞劳。",
        "dynasty": "宋",
        "collection_info": null
    },
    {
        "uuid": "3364b3983446c6ab38312fe8fe5a935b",
        "title": "职方彭员外惟节知韶州",
        "author": "杨亿",
        "content": "仙经旧得还丹诀，郎位高分列宿光。\n太守双旌指南越，使君千骑冠东方。\n饮冰清白临遐俗，昼锦辉荣过故乡。\n曾是重华张乐地，九韶闻处味应忘。",
        "dynasty": "宋",
        "collection_info": null
    },
    {
        "uuid": "28ee0fb57099c6d5a09e54fe49729a8e",
        "title": "宗人大着令问通判广州",
        "author": "杨亿",
        "content": "兰台大着作，族派共关西。\n南海分忧寄，东门叙解携。\n离城衝腊雪，宿馆听晨鷄。\n画鹢江波远，鸣驺岭路迷。\n陆梅香已尽，越鸟暖初啼。\n入境风生扇，行春柳拂堤。\n杀青前事在，饮水古人齐。\n卧理应多暇，无忘寄尺题。",
        "dynasty": "宋",
        "collection_info": null
    },
    {
        "uuid": "b19dd986d4b833c5e4ea6578d2d762af",
        "title": "冬夕与诸公宴集贤梅学士西斋分得今夕何夕探得云字",
        "author": "杨亿",
        "content": "今夕知何夕，良交会以文。\n烛花寒旋落，漏滴远稀闻。\n酒面轻浮蚁，歌喉细遏云。\n明河光未没，候管气初分。\n玉笛梅花怨，金炉蕙草焚。\n唯愁曙光发，搔首叹离羣。",
        "dynasty": "宋",
        "collection_info": null
    },
    {
        "uuid": "dd727842797ebc997965afd103186077",
        "title": "郑工部陜西随军转运",
        "author": "杨亿",
        "content": "西鄙欃枪未扫除，营中慷慨请行初。\n三军粒食资心计，一月星邮待捷书。\n宣室喜闻延贾谊，茂陵久叹滞相如。\n谤言盈箧亲曾见，反间千金计岂疏。\n遗爱道傍喧竹马，先声塞外慑穹庐。\n冯唐莫叹淹郎署，博望还忻拥使车。\n陇右行收万里地，关中坐致九年储。\n牙筹羽檄皆吾事，才刃飘飘两有余。",
        "dynasty": "宋",
        "collection_info": null
    },
    {
        "uuid": "1aaf57782863d3639a293a753fbfc2e3",
        "title": "黄从事随军",
        "author": "杨亿",
        "content": "买符来赴调，负羽去从军。\n五夜闻边角，三时看阵云。\n樽前还料敌，楯上更摛文。\n手笔人多许，须铭窦宪勋。",
        "dynasty": "宋",
        "collection_info": null
    },
    {
        "uuid": "6c926018127dfc67fdd9bf1dcecae86d",
        "title": "闻李四光丞频游北园因有怀寄",
        "author": "杨亿",
        "content": "汉相沙堤连甲第，石家金谷有名园。\n雍容陌上临邛骑，潋灔斋中北海樽。\n过闰已惊春色早，离城殊少俗尘喧。\n无由一寄南窗傲，相望迢迢西掖垣。",
        "dynasty": "宋",
        "collection_info": null
    },
    {
        "uuid": "9b8db80178c43c3bf54bad57e1390f51",
        "title": "次韵和集贤李学士寒食即事之什",
        "author": "杨亿",
        "content": "九逵初旭满辎軿，寒食东风二月天。\n陌上垫巾谁傲睨，江边解佩自婵娟。\n新粧几处登墙见，沉醉何人藉草眠。\n豪侠追欢殊未足，归蹄躞蹀夕阳前。",
        "dynasty": "宋",
        "collection_info": null
    },
    {
        "uuid": "0d4aecc1d93aac013483be989454e94b",
        "title": "和集贤李学士千字诗",
        "author": "杨亿",
        "content": "千仞溪何险，千仓稻已收。\n出骑千里马，醉典千金裘。\n千年河诞圣，千树橘封侯。\n千钟不及乱，千钱坐上头。",
        "dynasty": "宋",
        "collection_info": null
    },
    {
        "uuid": "02cc1e50ff16ff4dc5c4aed0b6d8bafc",
        "title": "妹婿黄补下第归乡",
        "author": "杨亿",
        "content": "家风早占无双誉，乡荐曾居第一流。\n昆岭本期争片玉，庖刀谁料失全牛。\n风尘不住梁王苑，烟水还依楚客舟。\n应负男儿四方志，故园归去莫淹留。",
        "dynasty": "宋",
        "collection_info": null
    },
    {
        "uuid": "0e85eca68d4d58874c714b189631aea2",
        "title": "黄觉东游",
        "author": "杨亿",
        "content": "乡关迢遰数千里，塲屋蹉跎二十年。\n三献犹垂卞和泪，几人先着祖生鞭。\n风尘漫索长安米，禾黍全荒负郭田。\n关外贤豪徧投分，赵囊迴日满金钱。",
        "dynasty": "宋",
        "collection_info": null
    },
    {
        "uuid": "54f9fc5e2183059b56da01fcdf65d93d",
        "title": "叶生归缙云",
        "author": "杨亿",
        "content": "出门西望长安笑，抱璞来求善价沽。\n惟罄囊装买羣籍，不持刺字谒当涂。\n鲈鱼渐熟思归切，羊酪初尝得味无。\n送子东还重销黯，我曾三载守仙都。",
        "dynasty": "宋",
        "collection_info": null
    },
    {
        "uuid": "bbbed5ac6617407f82b98c6ff689d490",
        "title": "慧初道人归青州养亲",
        "author": "杨亿",
        "content": "宴坐禅林度几秋，忽思归养指营邱。\n遥知北海孔文举，应重江南汤惠休。\n畏日流金征路远，长松偃盖旧房幽。\n庭闱晨夕供甘外，高论弥天不易酬。",
        "dynasty": "宋",
        "collection_info": null
    },
    {
        "uuid": "91940d3d4e011ecdffabfd7a1a200f64",
        "title": "省中当直书怀呈诸同舍",
        "author": "杨亿",
        "content": "太微西掖凤池边，阿阁凌空瓦起烟。\n綵笔时批尺一诏，直庐深在九重天。\n早朝螭陛炉香近，昼寝鸡人漏唱传。\n只恐承明难久恋，长安桂玉苦相煎。",
        "dynasty": "宋",
        "collection_info": null
    },
    {
        "uuid": "748de3628c32fed2eb9e187d8dbb80d1",
        "title": "王寺丞借西第避暑因有寄赠",
        "author": "杨亿",
        "content": "滕公甲第冠神州，昼日青烟瓦上浮。\n南榭薫风偏解愠，北阶萱草更忘忧。\n朝迴门闭人疑病，雨过凉生景似秋。\n角枕閒眠支体适，不知胡蝶是庄周。",
        "dynasty": "宋",
        "collection_info": null
    },
    {
        "uuid": "5285ff8db4203dbe40b8416fe0587650",
        "title": "元道宗下第东游",
        "author": "杨亿",
        "content": "举宗文雅孰能陪，须信菰芦出美才。\n失意不劳悲玉璞，投知应得上金台。\n晓离村店侵残月，昼歇津亭避疾雷。\n东道诸侯多重士，融樽处处为君开。",
        "dynasty": "宋",
        "collection_info": null
    },
    {
        "uuid": "bf5d3ed105a305f8ef1c06198dc41136",
        "title": "李四赴歙州",
        "author": "杨亿",
        "content": "分直蓬邱未再期，江东去去拥旌麾。\n名通南省郎官籍，卷续新安郡政诗。\n虎观清风留汗简，鸰原高韵忆吹篪。\n故人别后频南望，想见森森琼树枝。",
        "dynasty": "宋",
        "collection_info": null
    },
    {
        "uuid": "a1879eb28fa280a17a2c29a249231519",
        "title": "予以缙云进士周启明长书呈秘阁黄少卿黄颇叹重作诗六韵美之因次韵和酬",
        "author": "杨亿",
        "content": "缙云江外郡，封略古瓯中。\n早被唐虞化，已成邹鲁风。\n剖符曾出守，解榻值名公。\n失意嗟塲藿，缄书附塞鸿。\n掷金才少敌，泣玉恨还同。\n后夜蓬山宿，知君必荐雄。",
        "dynasty": "宋",
        "collection_info": null
    },
    {
        "uuid": "fa3f61c11fb31f4a3b22650b3ad0358f",
        "title": "史馆陈太丞知寿州",
        "author": "杨亿",
        "content": "忽佩鱼符下玉京，长安廐吏驾车迎。\n淮王旧地余风物，太史新书见姓名。\n弩矢前驱殊觉贵，河梁执别岂胜情。\n小山丛桂图经古，白马骊驹道路荣。\n鹏海三千须击水，隼旟四十且专城。\n长淮月色秋宵好，应助诗人思转清。",
        "dynasty": "宋",
        "collection_info": null
    },
    {
        "uuid": "43acd984563993fbc829d7bb0870cf78",
        "title": "钱大夫赴并州",
        "author": "杨亿",
        "content": "太原西北劲兵处，地直云中控定襄。\n六月出师平玁狁，九天选将下文昌。\n车鱼辟士应难得，诗礼临戎亦未妨。\n缓急羽书须自草，平安烽火镇相望。\n柳营禀畏将军令，毳幕怀来塞下羌。\n清啸肯饶刘越石，长缨终系左贤王。\n关山万里边尘静，亭馆三冬朔雪狂。\n笛怨梅花新度曲，樽倾竹叶浅飞觞。\n御寒应觉重裘暖，料敌悬忧两髩苍。\n只待今年破虏后，征归论道坐岩廊。",
        "dynasty": "宋",
        "collection_info": null
    },
    {
        "uuid": "2805e2240e4b565900de3db48acca836",
        "title": "次韵和表弟张湜秋霁之什",
        "author": "杨亿",
        "content": "轻飈习习起青苹，宿雾全开霁色新。\n高阁晴曦射疏牖，虚堂润气彻华茵。\n垫余巾角曾衝雨，晦尽琴徽旋拂尘。\n楚泽潦收湖水白，归舟遥忆洞庭人。",
        "dynasty": "宋",
        "collection_info": null
    },
    {
        "uuid": "fa4982b4637fd8f7d96dd46d69484969",
        "title": "初秋夜坐",
        "author": "杨亿",
        "content": "明河如练出城隅，朱火西流暑气徂。\n顾兔一轮浮月桂，流萤数点入烟芜。\n迢迢宫漏传银箭，淅淅天风下白榆。\n岸帻微吟自忘寐，披衣閒起遶庭梧。",
        "dynasty": "宋",
        "collection_info": null
    },
    {
        "uuid": "e7254d7acdfd1597526c45aba07bd137",
        "title": "秋日有怀乡国",
        "author": "杨亿",
        "content": "长安久客逢摇落，不独悲秋更忆乡。\n潘岳二毛行欲变，渊明三径已应荒。\n书裁尺素鸿难托，梦遶重湖蝶自狂。\n游宦十年归未得，尘缨却悔濯沧浪。",
        "dynasty": "宋",
        "collection_info": null
    },
    {
        "uuid": "a1460fbe54ae0f4c42ec22c3d6d3d32d",
        "title": "阁门钱舍人知全州",
        "author": "杨亿",
        "content": "家传吴越贤王后，郡压潇湘最上游。\n三殿从来奉宸扆，一麾今去典方州。\n蝉吟高柳隋堤暮，水涨平湖楚泽秋。\n入境壶浆填候馆，上官铙吹夹华辀。\n山川徧历骚人地，宵旰遐分圣主忧。\n应向桑郊停五马，青春太守本风流。",
        "dynasty": "宋",
        "collection_info": null
    },
    {
        "uuid": "c823253a55f9f4868d4a6b305f5c4f7b",
        "title": "次韵和章频下第书怀之什",
        "author": "杨亿",
        "content": "春闱三上败垂成，白雪新吟思转清。\n修竹园中曾献赋，慈恩塔下未题名。\n禹门烧尾他年事，楚客悲秋此日情。\n道在不须忧晚达，抟风九万是前程。",
        "dynasty": "宋",
        "collection_info": null
    },
    {
        "uuid": "b17a1314d12dd2991fe0e07905006abe",
        "title": "七夕",
        "author": "杨亿",
        "content": "金壶漏滴正迢迢，灵匹相从在此宵。\n月魄婵娟乌遶树，河流清浅鹊成桥。\n云轻天上榆花没，风细炉中麝炷飘。\n寂寞堪怜观渡女，无眠耿耿望青霄。",
        "dynasty": "宋",
        "collection_info": null
    },
    {
        "uuid": "a7f0f410dbdb4d20b08e520e94d3030c",
        "title": "石砚",
        "author": "杨亿",
        "content": "磊磊涧中石，成形本一拳。\n墨池遗号古，笔阵用功偏。\n得在燕台侧，采从昆岫巅。\n剖非藏赵璧，炼合补娲天。\n偶自他山上，来参绛帐前。\n光荣登玉案，挥洒助花笺。\n注水蟾蜍滴，题诗玳瑁筵。\n如何班定远，发愤便轻捐。",
        "dynasty": "宋",
        "collection_info": null
    },
    {
        "uuid": "d0c21572bc209ca13f6d875f3820e95e",
        "title": "大理赵寺丞世长知益州华阳县",
        "author": "杨亿",
        "content": "帝选循良抚远民，由来百里应星辰。\n征车蜀道闻猿苦，祖帐西郊落叶频。\n莫为割鷄轻邑宰，应须叱驭効忠臣。\n锦城自古繁华地，好与风光作主人。",
        "dynasty": "宋",
        "collection_info": null
    },
    {
        "uuid": "00c07ad0d33d47ee073135241c1408fd",
        "title": "咏醉",
        "author": "杨亿",
        "content": "刘伶石五斗，康成三百杯。\n欹斜星弁侧，嵬峨玉山頺。\n人语蜩螗沸，天形帟幕开。\n应知是狂药，何不学颜回。",
        "dynasty": "宋",
        "collection_info": null
    },
    {
        "uuid": "6a1059cdc4c5fa447d4f5f9441a3424d",
        "title": "笔",
        "author": "杨亿",
        "content": "月兔湘筠巧制全，何人大手称如椽。\n禁中铃索夜批诏，阁上芸香昼草玄。\n墨妙三分惭入木，华褒一字重编年。\n史官遗直真堪畏，千载独持生杀权。",
        "dynasty": "宋",
        "collection_info": null
    },
    {
        "uuid": "ba37c49ffb95c60a8609e95b1c8df29b",
        "title": "夜宴",
        "author": "杨亿",
        "content": "华堂高宴卜良宵，宾客当筵半珥貂。\n天转玉绳星落落，风传银箭漏迢迢。\n连浮大白须判醉，促驾鸣驺又趁朝。\n月落乌啼人散后，衣香数日未能销。",
        "dynasty": "宋",
        "collection_info": null
    },
    {
        "uuid": "fc3bff1a6e4b56166df924211a40fe36",
        "title": "张兖下第随桂阳乔监使之湘中",
        "author": "杨亿",
        "content": "建溪曾共听猿声，十载文塲未策名。\n流落只应孤剑在，穷愁已有二毛生。\n荆州暂去依刘表，汉殿无由荐马卿。\n一路骚人旧山水，登临且莫动归情。",
        "dynasty": "宋",
        "collection_info": null
    },
    {
        "uuid": "c4f6f87d3265da0a7cac3696a4522390",
        "title": "庭榴",
        "author": "杨亿",
        "content": "得种从西域，移根在帝乡。\n鲜葩猩染血，美味蔗为浆。\n入献殊诸果，敷荣后众芳。\n丹房高照日，绿叶半凋霜。\n酿酒扶南国，题诗白侍郎。\n浓阴兼茂实，相对度炎凉。",
        "dynasty": "宋",
        "collection_info": null
    },
    {
        "uuid": "b48f7f4b4bacfc73c43d6e0408987046",
        "title": "水部何郎中知鄂州",
        "author": "杨亿",
        "content": "褒博衣冠汉大儒，三千奏牍到宸居。\n郎官起草归华省，女史焚香伴直庐。\n出守新恩龟顾印，趋朝旧路雉随车。\n便分符竹从鸾掖，应有壶浆待隼旟。\n赐对移时亲斧扆，随行兼两载图书。\n淮南落木摇鞭裏，湓浦分风挂席初。\n郡阁平窥汉阳树，盘飱频荐武昌鱼。\n聚徒南郡传经盛，携妓东山退食余。\n天阙九重悬梦想，江关百战见坵墟。\n清曹祖德诗人后，时寄新吟一起予。",
        "dynasty": "宋",
        "collection_info": null
    },
    {
        "uuid": "971912c8efc26910950e9408c5dfbf03",
        "title": "可久道人之歙州兼简知郡李学士",
        "author": "杨亿",
        "content": "独携瓶锡新安去，寒雨西风落叶频。\n江水浅深清见底，山程高下险摧轮。\n社中香火延开士，肘后方书济俗人。\n乡树再寻南国路，禅房空锁帝城尘。\n旧传心印都忘念，自有衣珠岂患贫。\n四众仰瞻谁见顶，千家应供定分身。\n宰官多结空门友，外护须依守土臣。\n想到临川逢内史，翻经相对一嚬伸。",
        "dynasty": "宋",
        "collection_info": null
    },
    {
        "uuid": "96052e3f7e13b948edad22d490029f04",
        "title": "大理黄丞宗旦使颍州",
        "author": "杨亿",
        "content": "祥刑新佐张廷尉，出塞曾随霍冠军。\n露版裁书频倚马，甘泉献赋旧凌云。\n几瞻龙衮尧阶侧，暂驾星轺汝水濆。\n百万提封周制復，三千奏牍汉皇闻。\n依莲幕府游从近，聚米山川向背分。\n迴日受釐宣室对，又应前席动吾君。",
        "dynasty": "宋",
        "collection_info": null
    },
    {
        "uuid": "284791a027d0ef805cef0d265bcd0493",
        "title": "刘太丞仲宣归华山",
        "author": "杨亿",
        "content": "早年通籍苍龙阙，近日移家仙掌峰。\n方朔上书殊未报，平津开阁杳难逢。\n骚人章句多怀古，陶令田园且养慵。\n近郭离筵黄叶满，旧山归路白云重。\n洪崖饵术修丹竈，叔夜援琴对酒钟。\n应待輭轮征入觐，受釐前席始从容。",
        "dynasty": "宋",
        "collection_info": null
    },
    {
        "uuid": "5b79d8c714e4287f96b86420259c01b3",
        "title": "表弟章廷评得象知邵武军归化县",
        "author": "杨亿",
        "content": "几年索米住京师，新得东堂桂一枝。\n宰邑絃歌循吏政，还乡鷄黍故人期。\n于公阴德知终大，万石家风喜不衰。\n毛义动容初捧檄，太邱积德旧刊碑。\n甘棠二纪民犹爱，苦蘗三年吏不欺。\n桑梓经过身昼锦，庭闱扶侍鬓垂丝。\n元方惠化传遒铎，令伯欢心献寿巵。\n邦境中分同鲁卫，政声相应似埙篪。\n尝思竹马游从日，又见风鹏奋击时。\n执手勉君勤素业，归来更直凤凰池。",
        "dynasty": "宋",
        "collection_info": null
    },
    {
        "uuid": "2b7173adcf2a11a281f9b205ab28fe0c",
        "title": "次韵和李光丞见惠长绦之什",
        "author": "杨亿",
        "content": "貂裘已敝洛阳尘，空有陶家漉酒巾。\n双阙金章奉朝请，小斋纱帽养天真。\n久持梵行称居士，犹掌王言作侍臣。\n惠我长绦识君意，欲教莲社伴遗民。",
        "dynasty": "宋",
        "collection_info": null
    },
    {
        "uuid": "9a5944a9f95f30defc9b40d7f6e41c94",
        "title": "秋雨有怀李寺丞",
        "author": "杨亿",
        "content": "润气先从柱础知，寒宵滴滴助秋悲。\n桐圭遶树多黄落，苔锦缘阶更碧滋。\n爽彻衾裯慵就枕，凉生笺管欲题诗。\n高阳旧侣相思否，此景谁同把酒巵。",
        "dynasty": "宋",
        "collection_info": null
    },
    {
        "uuid": "36ecf87aa9610873d10902e0efb36385",
        "title": "王廷评臻知庐州舒城县",
        "author": "杨亿",
        "content": "颍水生贤自古奇，西游声价满京师。\n梁园献赋天将雪，潘县临民鬓未丝。\n南浦销魂分袂处，北堂献寿捧觞时。\n到官卧治成高趣，终日清谈吏不欺。",
        "dynasty": "宋",
        "collection_info": null
    },
    {
        "uuid": "0dcc15b73ad361d18fd583dffb4c8ec2",
        "title": "大理徐寺丞元榆知越州诸暨县",
        "author": "杨亿",
        "content": "子山词赋动南朝，近佐名卿掌玉条。\n治邑还持麈尾柄，携家便泛木兰桡。\n谢塘春昼偏多思，潘鬓秋风苦未凋。\n种秫公田供酩酊，弹琴官舍助逍遥。\n去程千里随宾鴈，宿馆三更听落潮。\n闻道临安有仙穴，莫抛印绶采芝苗。",
        "dynasty": "宋",
        "collection_info": null
    },
    {
        "uuid": "645812702fa18b068b7802b77e3c2a65",
        "title": "次韵和钱崇班见寄之什",
        "author": "杨亿",
        "content": "苹末风轻不动尘，承明朝罢见閒身。\n从容退食收芝检，迢遰驱车访玉人。\n酒贳十千那惜醉，丹封六一已应真。\n春塘丽句偏相寄，传诵朝来满缙绅。",
        "dynasty": "宋",
        "collection_info": null
    },
    {
        "uuid": "dbf165e614c956800d133d4aceb49efa",
        "title": "次韵和钱崇班再寄之什",
        "author": "杨亿",
        "content": "祖祢勤王国史褒，传家自有吕虔刀。\n雄豪结客欺燕侠，憀栗悲秋笑楚骚。\n奕世勋名金钺贵，出羣风格玉山高。\n诗中敏手兼无敌，射落霜鵰钓得鳌。",
        "dynasty": "宋",
        "collection_info": null
    },
    {
        "uuid": "7b4ff13f034c9214b5c022a31694ed71",
        "title": "盛京宰单州武成县",
        "author": "杨亿",
        "content": "子男印绶诸侯秩，邹鲁闾阎太古风。\n兔苑胜游抛霰雪，琴台善政继丝桐。\n征途朔吹貂裘暖，祖席清歌蚁酒空。\n令弟严君俱应宿，时瞻悬象向南宫。",
        "dynasty": "宋",
        "collection_info": null
    },
    {
        "uuid": "07ea89e6af07a95be994d05ea7273838",
        "title": "次韵和并州钱大夫夕次丰州道中见寄",
        "author": "杨亿",
        "content": "汉将从天下，胡兵值月残。\n孤烟戍楼逈，密雪战袍干。\n向暮三吹角，临风一据鞍。\n边城赖经略，重取地图看。",
        "dynasty": "宋",
        "collection_info": null
    },
    {
        "uuid": "516dc5e577c23e646d8bd722f5bdc0d5",
        "title": "董温其赴淮南幕",
        "author": "杨亿",
        "content": "岁晏梁园密雪飞，出关犹忆弃繻时。\n属鞬正是从军乐，插羽那忧草檄迟。\n陪宴初筵挥玉柄，从游别墅骋金羁。\n只应偏啖牛心炙，自此声名汉殿知。",
        "dynasty": "宋",
        "collection_info": null
    },
    {
        "uuid": "bf707b94746683fd67b46a251f4108ca",
        "title": "史馆凌职方知广州",
        "author": "杨亿",
        "content": "番禺出守重，汉殿拜恩初。\n华省郎官宿，名山太史书。\n剖符从琐闼，持节上轺车。\n左顾金龟印，前驱画隼旟。\n由来百粤地，曾督九年储。\n卉服要荒外，棠阴惠爱余。\n赍装天子赐，封部岛夷居。\n羽檄招溪洞，壶浆慰里闾。\n国风今已变，民瘼到应除。\n江海思归否，蓬山有直庐。",
        "dynasty": "宋",
        "collection_info": null
    },
    {
        "uuid": "33b76a12fa985dad29b5ec10d51b9bd2",
        "title": "十二月四日大雪就赐近臣宴饮即事",
        "author": "杨亿",
        "content": "向夕同云布海涯，丰年呈瑞在京华。\n相如赋就梁王苑，穆满歌传阿母家。\n农亩三冬偏积润，朝衣六出旋成花。\n天恩锡宴醉归处，几里香街覆玉沙。",
        "dynasty": "宋",
        "collection_info": null
    },
    {
        "uuid": "922937ac78b2c093e0762ef77f3fb24e",
        "title": "章琮赴广州东莞簿",
        "author": "杨亿",
        "content": "抱璞曾三献，悲秋忽二毛。\n十年嗟不调，一命尚徒劳。\n互市通蛮货，公田入海涛。\n贪泉虽酌饮，未肯染脂膏。",
        "dynasty": "宋",
        "collection_info": null
    },
    {
        "uuid": "b7698c97baecd807492d45843ee1bbd7",
        "title": "文慧大师归蜀",
        "author": "杨亿",
        "content": "南宗传法了，汉殿赐衣新。\n归路峨眉雪，旧房京洛尘。\n天花飘讲席，海月照吟身。\n谁结香灯社，金门贵近臣。",
        "dynasty": "宋",
        "collection_info": null
    },
    {
        "uuid": "76882809aff42bc16907b22e1b310212",
        "title": "王中庸赴河南巩县尉",
        "author": "杨亿",
        "content": "春风祖席引香醪，白马骊驹草色袍。\n官舍前临两京道，居民半杂五陵豪。\n卑飞碌碌犹栖棘，余地飘飘暂鼓刀。\n捧檄初同昔人喜，不应搔首叹徒劳。",
        "dynasty": "宋",
        "collection_info": null
    },
    {
        "uuid": "fbf82bb69ae839e6f560823c6ed618f3",
        "title": "比部朱员外知东明县",
        "author": "杨亿",
        "content": "宰邑承颜帝泽优，春郊数舍跃骅骝。\n絃歌平昔有遗爱，桑梓依前访旧游。\n乡里归时荣昼锦，庭闱到日洁晨羞。\n陶潜未省荒三径，班嗣何因乐一邱。\n兰长谢庭传赋咏，花开潘县占风流。\n薫炉绫被余香馥，省闼沉沉侍史愁。",
        "dynasty": "宋",
        "collection_info": null
    },
    {
        "uuid": "fb5922ff6d6df164ba19b0ca500d5be9",
        "title": "咸平六年二月十八日扈从宸游因成纪事二十二韵",
        "author": "杨亿",
        "content": "步辇下明光，鸣鞘出未央。\n属车多载酒，夹道竞焚香。\n云管飘梅吹，蜺旌错鸟章。\n从臣沙苑马，卫士羽林枪。\n玉辂天行健，金壶昼漏长。\n光风泛兰蕙，仙雾拂旗常。\n宿雨收林薄，晨曦艷屋梁。\n闾阎空里巷，旄罕隘康庄。\n託乘奉珍使，先驱执戟郎。\n从桥初转毂，凭轼见垂裳。\n暂驻时龙驭，前临戏马塲。\n由来讲武事，所以服遐荒。\n电影流机石，鵶羣发大黄。\n千钧宁觉重，七札岂曾妨。\n卒勇如虓虎，人观若堵墻。\n腰鞬晋元帅，扈跸汉诸王。\n聊用夸胡客，还闻詟鬼方。\n迴舆百里囿，锡宴九霞觞。\n射以驺虞节，歌为白雪倡。\n仙山鲸海上，御苑斗城旁。\n周镐欢麀鹿，虞韶集凤凰。\n瑶池春水渌，犹误濯沧浪。",
        "dynasty": "宋",
        "collection_info": null
    },
    {
        "uuid": "151d2754a8e22c9a58bbc940bcfb7e04",
        "title": "仆射李相公宅观花烛",
        "author": "杨亿",
        "content": "孙阁相君和鼎贵，秦楼爱婿坦床贤。\n东方千骑还居上，南极三星正在天。\n路入桃源花烂漫，桥横银汉水漪涟。\n乘龙择对真无比，月桂宫中第一仙。",
        "dynasty": "宋",
        "collection_info": null
    },
    {
        "uuid": "5c68021932a40fb9c395f08c3d0fd982",
        "title": "窦咏从淮阳军",
        "author": "杨亿",
        "content": "名题仙籍广寒宫，负羽从军意气雄。\n万石世家标国史，孔璋书檄愈头风。\n狂翻竹箭春波急，满酌榴花别酒空。\n腰佩吴鈎衣楚制，柳堤千里跃青骢。",
        "dynasty": "宋",
        "collection_info": null
    },
    {
        "uuid": "dbac2dcc9c38e736945943b082939287",
        "title": "廉上人归天台",
        "author": "杨亿",
        "content": "旧住赤城华顶峰，桂岩芝崦白云重。\n弥天曾共习凿齿，入洛因寻陆士龙。\n寒烛伴吟经腊雪，雨花开讲过晨钟。\n浮沤一念归心起，本寺房前见偃松。",
        "dynasty": "宋",
        "collection_info": null
    },
    {
        "uuid": "f11649a3952e2c7aaff01bc60590653f",
        "title": "次韵和李寺丞见寄之什",
        "author": "杨亿",
        "content": "云章承诏祝高穹，夜听空歌宿綘宫。\n正怯龟肠终日内，忽传雁信五城中。\n八珍伊鼎盐梅味，九夏尧厨萐莆风。\n苦恨斋居方慎独，朵颐大嚼与谁同。",
        "dynasty": "宋",
        "collection_info": null
    },
    {
        "uuid": "f8e852d1d391d585109dca7974949011",
        "title": "次韵和右巡李端公见寄之什",
        "author": "杨亿",
        "content": "首夏修时祭，斋居贵洗心。\n神光浮汉畤，熏吹发虞琴。\n偃树枝成盖，丰碑字有金。\n秘文窥宝箓，荣路厌朝簪。\n捉麈思嘉话，烹鱼得好音。\n迴瞻柏台署，佳气九门深。",
        "dynasty": "宋",
        "collection_info": null
    },
    {
        "uuid": "73ed22d049e9c8de456695fd95b33294",
        "title": "大理黄丞宗旦通判颍州",
        "author": "杨亿",
        "content": "曾随征虏出萧关，又案公田汝水湾。\n南亩万箱增地利，西清三刻对天颜。\n一麾通守彤襜贵，九棘评刑赤笔闲。\n闾里欢迎旧从事，随车雨气自应还。",
        "dynasty": "宋",
        "collection_info": null
    },
    {
        "uuid": "35ccc2265a5a06f000087226b341ed88",
        "title": "陈小着从易知邵武军",
        "author": "杨亿",
        "content": "奏牍金门奉帝俞，平明鸾省剖铜符。\n北堂送喜应占鹊，南国思归不为鲈。\n岁月天涯乡树老，烟波江上客帆孤。\n会稽友婿堪羞死，邑令今来负弩驱。",
        "dynasty": "宋",
        "collection_info": null
    },
    {
        "uuid": "a063cef2b3866c69eb11cf90375c2440",
        "title": "译经惣持大师致宗之泗上礼塔",
        "author": "杨亿",
        "content": "早传心印得衣珠，不学声闻证有余。\n犀柄屡登三殿讲，琅函新译五天书。\n莲华塔下焚香去，竹箭波间解缆初。\n随顺世缘无所住，经行宴坐自如如。",
        "dynasty": "宋",
        "collection_info": null
    },
    {
        "uuid": "5ed745bd25bc7a59bcb8faaee3a9eee3",
        "title": "欧阳使者监和州军",
        "author": "杨亿",
        "content": "新剖牙璋出护军，使车归养指江濆。\n綵衣楚国老莱子，白首长安万石君。\n虎眼波狂征棹急，鲈鱼鲙美寿杯醺。\n东南极目无氛祲，不假横戈看阵云。",
        "dynasty": "宋",
        "collection_info": null
    },
    {
        "uuid": "b2ae1870a164319e8a13f4edfe04e9a6",
        "title": "胡小着克顺知泉州惠安县兼过南昌别墅",
        "author": "杨亿",
        "content": "平明束简下兰台，海县鸣琴亦滞才。\n厌说风尘住京洛，贪看雪浪架蓬莱。\n楚江归思鲈鱼鲙，随岸离筵竹叶杯。\n通德旧居旌阙在，辽东鹤驭少徘徊。",
        "dynasty": "宋",
        "collection_info": null
    },
    {
        "uuid": "6c3e736616e5b44ffe6d4070cdc17a54",
        "title": "内当",
        "author": "杨亿",
        "content": "芝泥初熟诏书成，红药翻阶昼景清。\n屋瓦生烟宫漏永，时闻幽鸟自呼名。",
        "dynasty": "宋",
        "collection_info": null
    },
    {
        "uuid": "09b0af00a095497ae4f0aa1de024645a",
        "title": "读史学白体",
        "author": "杨亿",
        "content": "易牙昔日曾蒸子，翁叔当年亦杀儿。\n史笔是非空自许，世情真僞復谁知。",
        "dynasty": "宋",
        "collection_info": null
    },
    {
        "uuid": "da7ea018ca35733d0a291e2dfacdc5ed",
        "title": "闺思",
        "author": "杨亿",
        "content": "征夫万里戍交河，塞外萧条朔气多。\n古壁暗蛩催夜织，朝来一叶下庭柯。",
        "dynasty": "宋",
        "collection_info": null
    },
    {
        "uuid": "e04e6c1082316984184f31d0e9e8551e",
        "title": "李御史",
        "author": "杨亿",
        "content": "清晓乘骢出九逵，内朝簪笔坐前墀。\n天家御史非凡格，曾向昆崘服众芝。",
        "dynasty": "宋",
        "collection_info": null
    },
    {
        "uuid": "d1fe57ecb9109f3deea1ad2150de4053",
        "title": "王殿丞举通判桂州",
        "author": "杨亿",
        "content": "科名得玉向昆邱，家世长淮入海流。\n通籍殿中鈎盾省，颁条岭外桂林州。\n汉皇前席期清夜，楚客归帆指素秋。\n父老欢闻邻郡政，壶浆千里待鸣驺。",
        "dynasty": "宋",
        "collection_info": null
    },
    {
        "uuid": "109e0734fa75ef2f8ec1b58635690b9b",
        "title": "大名温尚书之任",
        "author": "杨亿",
        "content": "窣云楼堞古铜台，幕府池塘菡蓞开。\n毕万山河千里迥，亚夫钟鼓九天来。\n属鞬前队射鵰手，载笔初筵倚马才。\n命将文昌非细事，星光昨夜动昭回。",
        "dynasty": "宋",
        "collection_info": null
    },
    {
        "uuid": "31672ced44a1f6b823d9a4eee6a23b09",
        "title": "喜贺梁三入翰林",
        "author": "杨亿",
        "content": "六鳌云海冠蓬莱，玉署深严枕斗魁。\n汉殿论兵得颇牧，梁园作赋掩邹枚。\n趋朝御案香盈袖，侍宴仙茎露满杯。\n五色天书看视草，悬知独有长卿才。",
        "dynasty": "宋",
        "collection_info": null
    },
    {
        "uuid": "f7e628837e77afe01b0d63dccf4416db",
        "title": "次韵和昭侯立秋见寄",
        "author": "杨亿",
        "content": "云峰半敛火西流，桃簟微凉忽报秋。\n饮露吸风齐女怨，登山临水楚人愁。\n珠喉倚瑟华堂暮，桂烬薫衣别院幽。\n美疢已平休沐近，会应投辖一相留。",
        "dynasty": "宋",
        "collection_info": null
    },
    {
        "uuid": "1580e250be0aa753e9b8a6f76d2c497d",
        "title": "弟伋归宁",
        "author": "杨亿",
        "content": "一夕西风木叶飞，长安久客念庭闱。\n去随塞鴈衔芦远，归值家鷄啄黍肥。\n负郭生涯同季子，澄江诗景属玄晖。\n帝城紫陌多尘土，免化轻云白纻衣。",
        "dynasty": "宋",
        "collection_info": null
    },
    {
        "uuid": "90079eb29cf3a30a31b1a80edb7ad8a0",
        "title": "景阳谏议赴余杭",
        "author": "杨亿",
        "content": "浙水东西两节旄，君今于此握戎韬。\n油囊仙姥流霞酒，鰌穴灵胥白鹭涛。\n盘石起家传典训，翘车开幕聘英髦。\n子牟江海终非久，剩鲙鲈鱼把蟹螯。",
        "dynasty": "宋",
        "collection_info": null
    },
    {
        "uuid": "da61cad6a64f4ab60cb413886ea7a116",
        "title": "杭州严从事",
        "author": "杨亿",
        "content": "柳岸兰桡片席飞，秋风泽国季鹰归。\n幕中莲渚红衣脱，江外莼羮紫线肥。\n十部须知从事贵，双鱼莫遣尺书稀。\n西陵正接家山路，试为因人问钓矶。",
        "dynasty": "宋",
        "collection_info": null
    },
    {
        "uuid": "306603a0f81f01051027a5f476ba2c65",
        "title": "鄱阳皮录事",
        "author": "杨亿",
        "content": "松陵遗集占风骚，故国田园没海涛。\n三世青毡传旧物，十年黄绶叹徒劳。\n谢塘春草侵魂梦，潘县秋霜入鬓毛。\n鄱水黄金漫如粟，想君终不染脂膏。",
        "dynasty": "宋",
        "collection_info": null
    },
    {
        "uuid": "80fa49c653896e1e2c2e049001ef3787",
        "title": "史馆杨嵎学士以诗话及空门之事次韵和之",
        "author": "杨亿",
        "content": "双树金言付嘱频，阎浮外护託王臣。\n谁知天禄草玄客，曾是灵山受记人。",
        "dynasty": "宋",
        "collection_info": null
    },
    {
        "uuid": "46dae94aad607e9e85644db2c071ba48",
        "title": "诸暨簿张慈",
        "author": "杨亿",
        "content": "新官佐邑近闽禺，令伯欢心就养初。\n暂住梁园慵献赋，因经禹穴更探书。\n忘机海国亲鸥鸟，寄信京华託鲤鱼。\n迴日杀青兼两载，想君清俸亦无余。",
        "dynasty": "宋",
        "collection_info": null
    },
    {
        "uuid": "9df41f3dfca5dd8302c24b1ad55ec396",
        "title": "次韵和昭收寄银台李舍人之什",
        "author": "杨亿",
        "content": "柱下方书掌事机，深严侍从接论思。\n归鞍通德香街迥，前席延英昼漏迟。\n菊径顿疏陶靖节，月楼偏忆庾元规。\n华堂宴集应难去，玉斝醇醪满劝谁。",
        "dynasty": "宋",
        "collection_info": null
    },
    {
        "uuid": "6601aa4c175423b7f9217f156fcf7c0c",
        "title": "送吴航",
        "author": "杨亿",
        "content": "井臼荒凉旅鬓班，经年索米住长安。\n囊中卖赋金都尽，衣上悲秋泪不干。\n客路飘蓬殊未定，侯门置醴岂成欢。\n担簦忽起东游兴，庭树西风昨夜寒。",
        "dynasty": "宋",
        "collection_info": null
    },
    {
        "uuid": "33201210623e162d029f5d00ff4888ee",
        "title": "并州王谏议",
        "author": "杨亿",
        "content": "锁闱聊辍皂囊封，昼锦还乡意气雄。\n别墅挥金延父老，近郊骑竹见儿童。\n蒲卢善化终成政，蟋蟀深思未变风。\n更待出师平黠虏，戎衣献捷大明宫。",
        "dynasty": "宋",
        "collection_info": null
    },
    {
        "uuid": "b968a0649af6d55e6ad0137de83c8236",
        "title": "奉和翰林诸公贺阁长李公领银台之什",
        "author": "杨亿",
        "content": "西汉公车主上章，官曹秘邃接明光。\n天书时草凤凰诏，边奏亲开赤白囊。\n咫尺青规频借筯，离披金蘂阻飞觞。\n瀛洲仙侣相期处，铜马门中白玉堂。",
        "dynasty": "宋",
        "collection_info": null
    },
    {
        "uuid": "3f39a5d66536ce91393a7dfc6fc27822",
        "title": "姚起居赴两浙转运",
        "author": "杨亿",
        "content": "吴会商功利，蓬丘辍史臣。\n同僚供祖帐，属郡望行尘。\n富国催流马，编年废获麟。\n櫜鞬二千石，襦袴几州人。\n名姓丹台籍，封疆析木津。\n片言空犴狱，密启到鈎陈。\n且运方船粟，初尝千里莼。\n江山助诗思，新咏掩汀苹。",
        "dynasty": "宋",
        "collection_info": null
    },
    {
        "uuid": "a700a78d58f23a8a7a13e561493a5dda",
        "title": "集贤刘工部隲知衡州",
        "author": "杨亿",
        "content": "仁里古湘川，颁条命隽贤。\n腰垂丈二组，身下九重天。\n山水登临思，庭闱喜惧年。\n官曹郎位宿，衣袂御炉烟。\n记事成新史，赓歌有雅篇。\n为贪驱弩矢，不从泛楼船。\n治道山阴卒，离羣藏室仙。\n衡阳无过鴈，尺素若为传。",
        "dynasty": "宋",
        "collection_info": null
    },
    {
        "uuid": "51437f7c96d038294068e7a604f30b37",
        "title": "魏奉礼昭文知吉州龙泉县",
        "author": "杨亿",
        "content": "平昔登龙坂，因缘识玉人。\n庭中华毂满，膝下綵衣新。\n少列悲先露，高堂泣累茵。\n嘉宾碣馆闭，遗业寝邱贫。\n弓冶传家久，絃歌宰邑频。\n循良同汉吏，惠爱及齐民。\n又出夷门去，还临灨水滨。\n不须轻百里，自古应星辰。",
        "dynasty": "宋",
        "collection_info": null
    },
    {
        "uuid": "6c85bf2e262cc6aa5a075ec83da0ec15",
        "title": "作坊魏使知隰州",
        "author": "杨亿",
        "content": "几年供奉宣徽殿，一旦腰悬刺史鱼。\n戚里园林甲京洛，将坛家世阅诗书。\n离筵惜别空银榼，官舍思归梦玉除。\n四十专城谁不羡，骖驔千骑拥干旟。",
        "dynasty": "宋",
        "collection_info": null
    },
    {
        "uuid": "42f9cd2abe036d5af5566b00fb1479bb",
        "title": "司农栾少卿知洪州",
        "author": "杨亿",
        "content": "大农搜粟汉名卿，千里江西拥斾旌。\n腰下金龟三品绶，手中铜虎八州兵。\n属鞬牧伯趋庭见，骑竹儿童塞路迎。\n洪井主人今重士，肯教悬榻有尘生。",
        "dynasty": "宋",
        "collection_info": null
    },
    {
        "uuid": "887c2fda695b089ff22502ede01d33f1",
        "title": "送邵梁秀才",
        "author": "杨亿",
        "content": "君家罨画溪，岁晚忽思归。\n密雪不献赋，流尘空化衣。\n购书藏屋壁，温席奉庭闱。\n清世莫招隐，垂天待一飞。",
        "dynasty": "宋",
        "collection_info": null
    },
    {
        "uuid": "e058f2b882dda755236c08d7cfbb8021",
        "title": "酬秘阁黄少卿因见所作洞霄宫碑且有题记",
        "author": "杨亿",
        "content": "谯郡增严李母祠，神龟矫首负金碑。\n豆萁已乏不休思，韲臼兼无绝妙辞。\n翠琰雄文惭内史，黄庭美翰枉羲之。\n蓬丘丽句偏相许，胜得山龙衮服披。",
        "dynasty": "宋",
        "collection_info": null
    },
    {
        "uuid": "c7f78d1003e19950078fa170bf0cb4e3",
        "title": "弟僓归乡",
        "author": "杨亿",
        "content": "客儿诗思掩春塘，杖策来观上国光。\n举白万钱酤酒饮，杀青千卷买书藏。\n梁园绿篠将欹雪，楚岸苍葭已变霜。\n跃马还家那隔岁，预应干鹊报高堂。",
        "dynasty": "宋",
        "collection_info": null
    },
    {
        "uuid": "e84b4239f63c944636d1ffe31d58a87a",
        "title": "弟伸归乡",
        "author": "杨亿",
        "content": "泽国思归咏采兰，束书携剑出长安。\n天涯朝暮倚门望，岁晏风霜行路难。\n闽岭夕岚乡树老，楚江寒浪客衣单。\n岩前旧勒移文处，到日重须拂藓看。",
        "dynasty": "宋",
        "collection_info": null
    },
    {
        "uuid": "56b0ebcd811dbbf8d725323bd3bb8212",
        "title": "王尚食知凤翔",
        "author": "杨亿",
        "content": "露冕分忧辍近班，朝阳鸣凤古岐山。\n三刀吉梦频为郡，驷马高车又出关。\n宴客羽觞那有筭，题诗綵笔莫教閒。\n将坛义府平生事，早立边功振凯还。",
        "dynasty": "宋",
        "collection_info": null
    },
    {
        "uuid": "6783e6eea96a1785e54577ae3cf6413f",
        "title": "福州古田宰李堪",
        "author": "杨亿",
        "content": "由来百里应华星，何况牛刀乍发硎。\n五柳不须轻印绶，七闽聊且访图经。\n雪天畅饮连浮白，海县抄书剩杀青。\n公暇好裁封禅颂，圣皇将欲驾云亭。",
        "dynasty": "宋",
        "collection_info": null
    },
    {
        "uuid": "b5493afae25f19d64ee26647f85f37f7",
        "title": "黄旦宰江州德化县",
        "author": "杨亿",
        "content": "外台论荐达乘舆，花县絃歌制锦初。\n气直公车曾谏猎，政清官舍旧悬鱼。\n二林重结遗民社，五柳閒寻靖节居。\n好继谪仙留绝唱，云屏九叠倚晴虚。",
        "dynasty": "宋",
        "collection_info": null
    },
    {
        "uuid": "a028dfcdb08539cdda1f3f5dd1fe021e",
        "title": "赠文照大师",
        "author": "杨亿",
        "content": "读徧龙宫七佛书，一尘无念得衣珠。\n金园讲席天花满，沙界禅心水月孤。\n拥衲夜霜凝屋瓦，闭关春雨长庭芜。\n公卿半是空门友，瓶锡因循寄上都。",
        "dynasty": "宋",
        "collection_info": null
    },
    {
        "uuid": "d0a23643f27772eb9836c2862717ad46",
        "title": "慎大詹以吴柑见贶",
        "author": "杨亿",
        "content": "龙阳休说木奴洲，震泽黄柑占上流。\n承露玉浆仙掌曙，亚霜金颗洞庭秋。\n香黏素手吴娃丽，冷涤朝酲楚客愁。\n应似荔支催入贡，随河飞鸟逐鸣驺。",
        "dynasty": "宋",
        "collection_info": null
    },
    {
        "uuid": "fc74136ddd6603d92b9b7bf79bc38c64",
        "title": "秘阁舒职方知舒州",
        "author": "杨亿",
        "content": "西昆册府控千庐，鈆笔多年校鲁鱼。\n厌享双鷄太官膳，贪乘五马使君车。\n明光画省辞青琐，天柱仙坛访紫书。\n只恐政成抛印绶，携家深入白云居。",
        "dynasty": "宋",
        "collection_info": null
    },
    {
        "uuid": "bb9688412adbff5f9e1466cd954fec9d",
        "title": "夜宴",
        "author": "杨亿",
        "content": "玉壶春漏咽铜龙，画栋尘飞曲未终。\n樽酒渌醅和蚁泛，窗灯红熖隔纱烘。\n水沉烟袅风微起，霜桧阴圆月正中。\n苦恨当关催夙驾，平明入谒未央宫。",
        "dynasty": "宋",
        "collection_info": null
    },
    {
        "uuid": "b0a3bcde435143d3f0c1e59867799a6e",
        "title": "陈太博知建州",
        "author": "杨亿",
        "content": "梦笔山连化剑津，两乡人看锦衣新。\n北堂滫瀡三牲膳，南陌骖驔五马尘。\n画角声残铃阁暮，露牙香细茗园春。\n瓯闽自昔多居士，谁是贤侯席上珍。",
        "dynasty": "宋",
        "collection_info": null
    },
    {
        "uuid": "24165a52042ac1721f0c71b6f46e3b68",
        "title": "再别陈建州因以抒意",
        "author": "杨亿",
        "content": "北阙多年作侍臣，一枝烟雨忆南闽。\n留连五鼓趋丹禁，健羡双旌拥画轮。\n篱畔菊荒环堵宅，山中鹤怨未归人。\n州民刺字空漫灭，目断东方千骑尘。",
        "dynasty": "宋",
        "collection_info": null
    },
    {
        "uuid": "0df4562665f7b4ec065eda72179b9209",
        "title": "梁四谏议知凤翔府",
        "author": "杨亿",
        "content": "几日银台阅副封，岐阳西顾委秦中。\n函关叱驭经天险，豳国闻鷄接土风。\n云幕杯盘三省近，星邮章奏九门通。\n下车卧理应无事，莫遣融樽酒暂空。",
        "dynasty": "宋",
        "collection_info": null
    },
    {
        "uuid": "2c91145bf245ea246488a2e0ecbf8661",
        "title": "钱易赴蕲春",
        "author": "杨亿",
        "content": "名重星垣试，官閒月寺中。\n竹符千里郡，花浪一帆风。\n尘隙驹从度，霞觞酒莫空。\n公堂封笔塜，邮舍递诗筒。\n骚客休怀楚，词臣合荐雄。\n长庚谪仙骨，须入抃鳌宫。",
        "dynasty": "宋",
        "collection_info": null
    },
    {
        "uuid": "0a088b1ebc16bdfa231a3422986c231b",
        "title": "福州张从事",
        "author": "杨亿",
        "content": "万人都督古闽州，幕府旌门映碧油。\n阃外依莲滞英俊，樽前噉薤占风流。\n犀灯照水窥龙剑，鲸浪喷空见蜃楼。\n暇日登高赋沧海，添盐堪为昔贤羞。",
        "dynasty": "宋",
        "collection_info": null
    },
    {
        "uuid": "11122b9ea46365a82159c8fe568a4f1b",
        "title": "元净上人之新安谒李学士兼游庐阜",
        "author": "杨亿",
        "content": "双阙重城到几迴，两游千里忽浮杯。\n黟江春水浅深渌，庐岳夏莲倾倒开。\n谢守同翻贝叶字，汤师独占碧云才。\n旧房京寺门空闭，坐榻凝尘砌长苔。",
        "dynasty": "宋",
        "collection_info": null
    },
    {
        "uuid": "b0b47ce72866f247b362647e3d999255",
        "title": "京府狱空降诏因寄大尹学士",
        "author": "杨亿",
        "content": "长安恶少罢探丸，桴鼓声沉禁网寛。\n三尺旧章闲玉律，八行优诏下金銮。\n帝临宣室方前席，民值唐年耻画冠。\n终日讼庭无一事，早调伊鼎佐汤盘。",
        "dynasty": "宋",
        "collection_info": null
    },
    {
        "uuid": "7710ce0939e52865ed4d1b4609658604",
        "title": "叶秘书温知蜀州江原县",
        "author": "杨亿",
        "content": "秘省丞郎出字人，锦江偏好濯缨尘。\n酒垆千古风流地，花县三年烂漫春。\n白羽豫州慵草檄，青天蜀道厌摧轮。\n巴猿杜魄惊乡梦，莫遣霜华髩畔新。",
        "dynasty": "宋",
        "collection_info": null
    },
    {
        "uuid": "4a9f67c6611be8d99239082c31e1ce20",
        "title": "和酬秘阁钱少卿夜直见寄次韵",
        "author": "杨亿",
        "content": "甘瓜朱李郢醪浓，素绠银床荫碧桐。\n赐第旧连丹凤阙，直庐今在未央宫。\n承云仙掌延年露，转蕙熏絃解愠风。\n此夕蓬山好逃暑，月轩清话恨难同。",
        "dynasty": "宋",
        "collection_info": null
    },
    {
        "uuid": "0dd26cf9843163c8b8a97f7c25064a66",
        "title": "送石枕与参政王给事",
        "author": "杨亿",
        "content": "千古碧潭秋水骨，琢成孤枕冷于冰。\n因为江外朱轮守，得自林閒白足僧。\n月幌光寒吞桂魄，暑轩气爽压梅蒸。\n奇章好尚非流俗，愿向萧斋代曲肱。",
        "dynasty": "宋",
        "collection_info": null
    },
    {
        "uuid": "6601a8305841a1460879ba80484592a2",
        "title": "黄小着震知兴元府南郑县",
        "author": "杨亿",
        "content": "藏室仙郎罢属辞，暑天驱传出京畿。\n流年两鬓生华髪，宰邑全家住翠微。\n九折坂长须叱驭，三声猿苦莫霑衣。\n金门荐鹗知音在，不到瓜时捧诏归。",
        "dynasty": "宋",
        "collection_info": null
    },
    {
        "uuid": "26d07e02a080acd847fafd8ef9facef2",
        "title": "陈尧拱廷评致仕归蜀",
        "author": "杨亿",
        "content": "一家今有十朱轮，独忆云山欲退身。\n天邑繁华行乐厌，月曹清要命书新。\n西风跃马经秦甸，东道椎牛讌孟邻。\n秋稼万箱僮百指，羲皇之上更何人。",
        "dynasty": "宋",
        "collection_info": null
    },
    {
        "uuid": "3920e8b9345a6dca58ade9712b2850c5",
        "title": "史馆赵祠部况通判宿州",
        "author": "杨亿",
        "content": "风流华省含香客，籍甚先朝奏赋人。\n竹使三年劳佐郡，柳堤千里待行春。\n文园避事心长笑，天禄雠书鬓渐新。\n帝念河渠在封部，特缘经义委名臣。",
        "dynasty": "宋",
        "collection_info": null
    },
    {
        "uuid": "7011ea5f1705700f2d1be4437d0fd540",
        "title": "择良上人归天台",
        "author": "杨亿",
        "content": "片席然犀经水府，几程登陆望霞标。\n吟情晚日繁云合，归路秋风密叶凋。\n行道六时庐岳漏，浮杯千里浙江潮。\n旧房宴坐观空后，香积多年饭顿销。",
        "dynasty": "宋",
        "collection_info": null
    },
    {
        "uuid": "64c3ad38460503bf1c898c9f65b99004",
        "title": "表玄师归缙云有怀故雄阇黎成转韵六十四句",
        "author": "杨亿",
        "content": "括苍古名郡，生齿三万家。\n我昔自仙殿，捧诏临军牙。\n清心治朞月，讼息民无譁。\n雄公真大士，宴坐绵岁华。\n驾言造梵宇，室迩惊人遐。\n迎门虎溪屐，布地牛头花。\n庭松偃翠盖，涧泉漱金沙。\n坐闻师子吼，归恨踆乌斜。\n驿召还上都，腾装即修路。\n别师黄金园，赠我碧云句。\n我归步赤墀，代言红药署。\n弹指知苦空，观心得降住。\n藏识惭宿薫，轮迴悲晚悟。\n折简问南宗，寄言满缃素。\n绝念契真如，忘筌离文字。\n刼烧虽洞然，龙华决同遇。\n师名达宸扆，恩诏颁方袍。\n欢喜黑白众，萧衰霜雪毛。\n毗邪见有疾，示身如幻泡。\n双林忽归寂，人天但哀号。\n堆案遗札在，满钵香饭销。\n只应伸臂顷，未觉他方遥。\n犀柄挂空壁，鴈塔千层霄。\n七返暂来去，四大非坚牢。\n口占成尺题，手泽着纸尾。\n亲遣上足师，浮杯渡江水。\n云朵摇笔精，玉音锵里耳。\n遗我方石枕，斑文剪霞绮。\n谕我求菩提，心坚正如此。\n怆然悲梦形，汍澜泪盈眦。\n上足今去归，焚修益勤止。\n当续祖灯明，无令社莲死。",
        "dynasty": "宋",
        "collection_info": null
    },
    {
        "uuid": "596e3006af0c58a5100cdef2702aa84a",
        "title": "苏寺丞维甫知简州阳安县兼携家之任",
        "author": "杨亿",
        "content": "神鸡缥碧马金精，西海桑田一掌平。\n苜蓿度关风渐劲，莓苔登栈雨新晴。\n琴斋尽室无归梦，锦里当垆奈宿酲。\n麈柄清谈且为政，莫贪蒟酱学论兵。",
        "dynasty": "宋",
        "collection_info": null
    },
    {
        "uuid": "3f8b4692a1280e0d6d10bd1eaed75487",
        "title": "宿斋太乙宫答李寺丞次韵",
        "author": "杨亿",
        "content": "泰畤斋居肃，梧楸荫缭垣。\n露葵深得味，风铎乍成喧。\n绿髪松乔侣，丹经黄老言。\n心期阻良久，蝶梦绕朱门。",
        "dynasty": "宋",
        "collection_info": null
    },
    {
        "uuid": "1ae14c895d08c939119d66edb9f90eb6",
        "title": "建溪十咏 武夷山",
        "author": "杨亿",
        "content": "灵岳标真牒，孤峰入紫氛。\n藤萝暗仙穴，猿鸟骇人羣。\n古道千年在，悬流万壑分。\n汉坛秋藓驳，谁祀武夷君。",
        "dynasty": "宋",
        "collection_info": null
    },
    {
        "uuid": "0f2974014ca4373c5b249448053ecbc4",
        "title": "北苑焙",
        "author": "杨亿",
        "content": "灵芽呈雀舌，北苑雨前春。\n入贡先诸夏，分甘及近臣。\n越瓯犹借渌，蒙顶敢争新。\n鸿渐茶经在，区区不遇真。",
        "dynasty": "宋",
        "collection_info": null
    },
    {
        "uuid": "490d5207e938efef9f792be1c663ee8e",
        "title": "北苑焙 朗山寺",
        "author": "杨亿",
        "content": "层峦连近郭，占胜有招提。\n宿雾昏金像，飞泉溅石梯。\n钟声空谷答，塔影乱云齐。\n千骑时来此，寻幽独杖藜。",
        "dynasty": "宋",
        "collection_info": null
    },
    {
        "uuid": "95a5612617fc0ee8017472a1dbacc279",
        "title": "北苑焙 陆羽井",
        "author": "杨亿",
        "content": "陆羽不到此，标名慕昔贤。\n金瓶垂素绠，石甃湛寒泉。\n百汲甘宁竭，千金志不迁。\n真茶泛云液，一歠可延年。",
        "dynasty": "宋",
        "collection_info": null
    },
    {
        "uuid": "c99255c7e956fd31c76e01f0b271bc5a",
        "title": "北苑焙 梨山庙",
        "author": "杨亿",
        "content": "唐季临兹郡，生祠已荐馨。\n声诗传乐府，庙貎载图经。\n画壁流尘暗，金碑古藓青。\n细民时请福，挝鼓赛遗灵。",
        "dynasty": "宋",
        "collection_info": null
    },
    {
        "uuid": "419e13344a519d37562384721588b18b",
        "title": "北苑焙 勤公亭",
        "author": "杨亿",
        "content": "危亭压波面，屹若抃灵鳌。\n浮蚁酡颜数，飞鸿送目劳。\n吏围披簿领，僧伴话风骚。\n何日登悬榻，州民刺有毛。",
        "dynasty": "宋",
        "collection_info": null
    },
    {
        "uuid": "d3d6c08e38af5b9bf2e9a92c569e91d0",
        "title": "北苑焙 大中塔",
        "author": "杨亿",
        "content": "鷄园开净土，鴈塔倚寒空。\n风铎和清梵，晴幡映彩虹。\n香花倾海国，金碧拟天宫。\n绝顶登临处，溪山一掌中。",
        "dynasty": "宋",
        "collection_info": null
    },
    {
        "uuid": "e5f1802177377d9402a70f7a138dc0ff",
        "title": "北苑焙 仙人洲",
        "author": "杨亿",
        "content": "寒潭吞别派，孤屿屹中流。\n昔有骖鸾客，因名坠马洲。\n洪波长赴海，碧树几经秋。\n城郭何年变，空闻鹤语愁。",
        "dynasty": "宋",
        "collection_info": null
    },
    {
        "uuid": "e01bbe2ee21165d12c71f9b1f1071216",
        "title": "北苑焙 延平津",
        "author": "杨亿",
        "content": "积水深无际，神龙此屈蟠。\n媚川珠彩动，射斗剑光寒。\n燕脯谁能寄，犀灯岂易看。\n负图当瑞圣，何苦蛰洪澜。",
        "dynasty": "宋",
        "collection_info": null
    },
    {
        "uuid": "7d406ca4d3bed847e18ac75b320ebc2c",
        "title": "北苑焙 毛竹洞",
        "author": "杨亿",
        "content": "洞门生异竹，冉冉接同亭。\n石迸狂鞭怒，霜封密叶青。\n实应容凤食，杖欲变龙形。\n逋客归何日，岩阿已勒铭。",
        "dynasty": "宋",
        "collection_info": null
    },
    {
        "uuid": "fbc70097396822e92ed5ed0b7d3cdb80",
        "title": "因与西厅参政侍郎奕棋予输纸笔砚三物以诗见征属宣毫适尽但送蜀笺端砚继以此章",
        "author": "杨亿",
        "content": "多年燥吻苍苔砌，秃尽江南石上毫。\n五色蛮笺犹有剩，一拳端砚岂胜劳。\n萧斋幸预谈宾末，谢墅深降奕思高。\n微物供堂方犹豫，丹青笔下枉风骚。",
        "dynasty": "宋",
        "collection_info": null
    },
    {
        "uuid": "376e3d7e7bac651d7edcfb614ac6c57e",
        "title": "又以建茶代宣笔别书一绝",
        "author": "杨亿",
        "content": "青管演纶都已竭，文楸争道恨非高。\n辄将花苑先春茗，聊代山中堕月毫。",
        "dynasty": "宋",
        "collection_info": null
    },
    {
        "uuid": "534d5c8cfcaa1226ce107f5f0b0f162e",
        "title": "游王氏东园",
        "author": "杨亿",
        "content": "名园聊得拂尘衣，深入春丛一径微。\n万树未饶金谷富，百畦犹有汉阴机。\n青苹风暖天鷄出，文杏巢干海鷰归。\n向晚鸣驺九门路，柳堤回首独依依。",
        "dynasty": "宋",
        "collection_info": null
    },
    {
        "uuid": "816ef09f336b5662d543e064db98a94d",
        "title": "送僧归苏州",
        "author": "杨亿",
        "content": "说法雄音敌海潮，一栖京寺叶频凋。\n水田三事衣将敝，香积多年饭顿销。\n忽忆虎丘飞梦到，更闻莲社寄书招。\n好传祖印归南土，莫遣宗风渐寂寥。",
        "dynasty": "宋",
        "collection_info": null
    },
    {
        "uuid": "34815494370385dee7554c2497b49ed4",
        "title": "送僧归越州",
        "author": "杨亿",
        "content": "旧房稽岭锁春苔，猿鸟欢迎振锡迴。\n花雨六时飘讲席，樵风千里送浮杯。\n一乘了义刳心学，三藏真文盥手开。\n迹似孤云本无滞，飘飘新到帝乡来。",
        "dynasty": "宋",
        "collection_info": null
    },
    {
        "uuid": "97b240694ab8d6f7b4ba81f3017ea419",
        "title": "张泌东游",
        "author": "杨亿",
        "content": "玉籍参差未策名，东游聊得拂尘缨。\n长亭酒尽骊歌阕，下榻波狂鹢棹轻。\n泽国鲙鲈悬梦想，戟门罗雀断逢迎。\n秋期莫到槐花老，待听新文掷地声。",
        "dynasty": "宋",
        "collection_info": null
    },
    {
        "uuid": "2bbdb34ba54e0b444032978f15b4308e",
        "title": "喜王虞部赐进士及第",
        "author": "杨亿",
        "content": "中台高应列星文，千骑骖驔拥画轮。\n起草已夸双笔健，登科更占一枝春。\n龙津召宴芝泥湿，鴈塔题名麝墨新。\n只待甘泉重奏赋，彯缨长奉属车尘。",
        "dynasty": "宋",
        "collection_info": null
    },
    {
        "uuid": "20ff57ab7fec42bb90f833d0b693149b",
        "title": "送章四十舅翁东归",
        "author": "杨亿",
        "content": "乡党共推贤，干名二十年。\n早怀荆岫璞，迟下祖生鞭。\n敢谏书无报，徒行履欲穿。\n圣朝公道在，搔首赋归田。",
        "dynasty": "宋",
        "collection_info": null
    },
    {
        "uuid": "6cf0e67fec7b18e4a5a626cdb9c67311",
        "title": "范仪下第东归",
        "author": "杨亿",
        "content": "君住武夷乡，思归便促装。\n溪鳞丝缕细，园茗露牙香。\n雷火悲三上，金钱困一囊。\n长缨尘土满，会待濯沧浪。",
        "dynasty": "宋",
        "collection_info": null
    },
    {
        "uuid": "fc7e21bd211df2dec58dcbe5837aae4b",
        "title": "送章頔寺丞之巴陵",
        "author": "杨亿",
        "content": "涔阳从事有嘉声，外计封章荐姓名。\n再命便为千室宰，于飞又岀九重城。\n腰悬铜墨才犹屈，吟对江山思转清。\n楚客十年偏遂意，秋风满筯紫莼羹。",
        "dynasty": "宋",
        "collection_info": null
    },
    {
        "uuid": "e582424079946eb442807882a67b2bc1",
        "title": "外弟张湜西游",
        "author": "杨亿",
        "content": "六年随我客梁园，西上孤飞彻九门。\n抱璞有瑕唯叹命，泣岐无託更销魂。\n秦关百二聊乘兴，汉牍三千待叫阍。\n赤日炎风两京道，文章满腹与谁论。",
        "dynasty": "宋",
        "collection_info": null
    },
    {
        "uuid": "db47475a0cf444cb0ad1d8bf813dc877",
        "title": "章羣下第东归",
        "author": "杨亿",
        "content": "卓荦修词有古风，计偕西上剧飘蓬。\n梁园失意三春月，闽岭思归一亩宫。\n且喜还家仪舌在，莫嗟为客赵囊空。\n九天下诏崇儒术，好绝韦编待至公。",
        "dynasty": "宋",
        "collection_info": null
    },
    {
        "uuid": "5134b4327695a7f7f4381485d501d0f8",
        "title": "贺资政学士王侍郎",
        "author": "杨亿",
        "content": "沥恳青规动帝心，秋曹月殿宠光深。\n论思东序清閒宴，偃息西昆翰墨林。\n私第藏书皆有副，公庭种竹待成阴。\n卧龙禁闼应非久，救旱还须起作霖。",
        "dynasty": "宋",
        "collection_info": null
    },
    {
        "uuid": "8d27d804a37e9af77d9248f8f4c476c5",
        "title": "表弟廷评章得象知信州玉山县",
        "author": "杨亿",
        "content": "怀玉烟霞接武夷，我思祖德涕霑衣。\n县斋制锦留遗爱，庭树藏镮长旧围。\n彭泽公田今已废，辽东邑子半应非。\n津亭送别空搔首，籍在金门未得归。",
        "dynasty": "宋",
        "collection_info": null
    },
    {
        "uuid": "f748065c6cda2dca0d03a5fbc0849017",
        "title": "梁大谏自鳯翔乞留台寄诗言志次韵酬之",
        "author": "杨亿",
        "content": "联飞仙掖旧心朋，笑我池笼出未能。\n文陛彯缨空自愧，香山蜡屐与谁登。\n託身羿彀忧危甚，引领黄陂鄙吝增。\n二室风烟莫全占，会须携手蹑云层。",
        "dynasty": "宋",
        "collection_info": null
    },
    {
        "uuid": "0e57cbd2023ac133c9591379e3c390a2",
        "title": "石殿丞通判濮州",
        "author": "杨亿",
        "content": "龙虎游从分不疏，忽闻新命佐鱼符。\n经旬苦雨淹行斾，几曲洪河贯郡图。\n浮蚁酒浓频举白，折胶风劲好弯弧。\n贤侯东道欢相得，期月民谣待袴襦。",
        "dynasty": "宋",
        "collection_info": null
    },
    {
        "uuid": "eaa49fab30efb9eb5276c9a9533ad968",
        "title": "元奉宗宰绩溪",
        "author": "杨亿",
        "content": "游梁度几春，时誉蔼天伦。\n家寄汀苹久，名题桂籍新。\n溪鳞清可数，泽雉到应驯。\n黟歙非难治，民风自古淳。",
        "dynasty": "宋",
        "collection_info": null
    },
    {
        "uuid": "b96d9b92286d2b8c1d0ad7119c3160d3",
        "title": "李工部江南转运",
        "author": "杨亿",
        "content": "含香五字客，尚齿十年兄。\n旧奏梁园赋，新题汉柱名。\n出驱星使传，入佐地官征。\n献可方前笏，分忧又抗旌。\n富饶今泽国，佳丽古台城。\n错节投刀释，頺纲揽辔清。\n沃心期密启，衔尾待香秔。\n处处江山秀，行春莫计程。",
        "dynasty": "宋",
        "collection_info": null
    },
    {
        "uuid": "c5b0991c6e597de03d0b0d0b2c968756",
        "title": "杨日华宰钱塘",
        "author": "杨亿",
        "content": "洛社负才名，吾宗占宁馨。\n闻诗趋鲤室，袭庆堕鳣庭。\n力学窥堂奥，孤飞彻杳冥。\n一枝攀绿桂，百里应华星。\n汉网何曾密，吴歈正好听。\n油囊满醇酎，千日莫期醒。",
        "dynasty": "宋",
        "collection_info": null
    },
    {
        "uuid": "f7586ca7421bfa4de2f77072afe305e2",
        "title": "柳绅归缙云",
        "author": "杨亿",
        "content": "东瓯别业寄秋云，平昔题桥墨尚存。\n故郡曾登太守榻，上都频扫相君门。\n挥毫月殿香盈袖，锡讌星津酒满樽。\n归去吏民如问我，五年书命紫薇垣。",
        "dynasty": "宋",
        "collection_info": null
    },
    {
        "uuid": "93d1a4202dccff1c8a90a9daac8bd69a",
        "title": "表弟李宗元知桂州阳朔县",
        "author": "杨亿",
        "content": "桂林阳朔溪山秀，莫叹迢迢五岭南。\n百里字人须敏政，千金酌水更惩贪。\n鸣榔下濑潮程远，曵彩升堂寿讌酣。\n远地民淳无牒诉，县斋终日好清谈。",
        "dynasty": "宋",
        "collection_info": null
    },
    {
        "uuid": "bc71607dc343635253fb7a8d202b0b9d",
        "title": "高起居知广州",
        "author": "杨亿",
        "content": "作藩南越古称雄，五管皆归节制中。\n腰佩金龟三品绶，船开畵鹢一帆风。\n橘官手版趋尘远，梅使星车附信通。\n暂阻螭头夹香案，清宵应梦未央宫。",
        "dynasty": "宋",
        "collection_info": null
    },
    {
        "uuid": "a97f61376e3c25c7e8b188ea35defe59",
        "title": "丁集贤通判余杭",
        "author": "杨亿",
        "content": "辽东羽客富仙材，仙殿飞觞接上台。\n便道归宁白苹渚，经时赐对柏梁台。\n里中驱弩先行路，膝下斑衣庆寿杯。\n明诏许令过别墅，不忧郡阁简书催。",
        "dynasty": "宋",
        "collection_info": null
    },
    {
        "uuid": "6c9cde1be3a47bc8964b80b80ff1bfa5",
        "title": "吴航赴宜兴簿",
        "author": "杨亿",
        "content": "家住武夷峰，眉间道气浓。\n风尘久为客，雷火近成龙。\n试吏江城僻，宁亲岭路重。\n一廛期没齿，乐土定相容。",
        "dynasty": "宋",
        "collection_info": null
    },
    {
        "uuid": "29fabbe96d65c18395eddd51cda3c87c",
        "title": "十六兄赴韶州从事",
        "author": "杨亿",
        "content": "魏帝台邉拂战尘，初平山畔綵衣新。\n又攀高柳隋堤暮，却寄寒梅庾岭春。\n韶石閒寻张乐地，曹溪首访悟空人。\n男儿平昔四方志，莫厌区区走隻轮。",
        "dynasty": "宋",
        "collection_info": null
    },
    {
        "uuid": "aa04d5c99bc600cdb215fb1663205975",
        "title": "章频宰南昌",
        "author": "杨亿",
        "content": "孺亭洪井古南昌，曾是梅仙试吏乡。\n一邑絃歌荣制锦，几程鸡犬接维桑。\n年深为客貂裘敝，秋晚还家菊径荒。\n平昔题桥今遂志，且斟寿酒献高堂。",
        "dynasty": "宋",
        "collection_info": null
    },
    {
        "uuid": "240877348dca16de6ada038ae55274ca",
        "title": "李廷评昭迪使淝上",
        "author": "杨亿",
        "content": "画舸西风五两斜，淮淝将命去程賖。\n衣缨黄阁相君后，门巷青春学士家。\n驿路新袍欺草色，公筵大白醉榴花。\n谢庭兰玉多才思，休澣裁诗对客夸。",
        "dynasty": "宋",
        "collection_info": null
    },
    {
        "uuid": "f55b855873018bf08c4bd5070cb73148",
        "title": "书怀寄刘五",
        "author": "杨亿",
        "content": "风波名路壮心残，三径荒凉未得还。\n病起东阳衣带缓，愁多骑省髩毛斑。\n五年书命尘西阁，千古移文愧北山。\n独忆琼枝苦霜霰，清罇岁晏强酡颜。",
        "dynasty": "宋",
        "collection_info": null
    },
    {
        "uuid": "5c6219ab0ad3f7887fa18f054c6b8c3f",
        "title": "赵殿丞知河南县",
        "author": "杨亿",
        "content": "鼎邑闾阎有古风，清谈为治自从容。\n官联殿省通朝籍，路过津桥入县封。\n柳荫天街时案辔，云生少室好搘笻。\n龙门旧有题名处，石壁苍苔駮几重。",
        "dynasty": "宋",
        "collection_info": null
    },
    {
        "uuid": "7fcdb5ceae161b29703796ce66583a03",
        "title": "秘阁王校理知柳州",
        "author": "杨亿",
        "content": "南越尉佗国，罗池子厚神。\n桂林驱传远，芸阁解嘲频。\n行槖黄金满，归程皂盖新。\n一麾愁度岭，五綵喜宁亲。\n薏苡偏防疾，蒲芦善化人。\n蓬山直庐在，几砚日生尘。",
        "dynasty": "宋",
        "collection_info": null
    },
    {
        "uuid": "7edf040a44485756aca226a1897c01e8",
        "title": "送僧归越",
        "author": "杨亿",
        "content": "中林宴坐赤髭繁，水月禅心出世间。\n说法音同海潮震，随缘身比岳云閒。\n曹溪嫡嗣多参见，碧落仙卿徧往还。\n归去旧房秋色晚，涧松枝偃雨苔斑。",
        "dynasty": "宋",
        "collection_info": null
    },
    {
        "uuid": "a5954cb500fdd6683b589620694c80d3",
        "title": "吴延年宰武义",
        "author": "杨亿",
        "content": "精神满腹富青春，烧尾曾看上禹门。\n献赋多年梁苑客，谪仙重世武夷孙。\n一同印绶光初命，几驿桑麻接故园。\n泽国归程秋欲尽，丹枫黄菊动吟魂。",
        "dynasty": "宋",
        "collection_info": null
    },
    {
        "uuid": "24112042143eef00421008beea1275e5",
        "title": "吴待问之蒙城簿",
        "author": "杨亿",
        "content": "西来赴调合闗繻，黄绶风尘厌九衢。\n祖席且同开口笑，公庭未免折腰趋。\n长安车马偏欺客，鲁国衣冠肯戏儒。\n共忆故园归计晚，旧游烟树隔重湖。",
        "dynasty": "宋",
        "collection_info": null
    },
    {
        "uuid": "aee10ba8026f32c295fcbc433e9f6063",
        "title": "黄少卿惠绿云汤",
        "author": "杨亿",
        "content": "新甫奇材百尺标，秋空高干拂鹏霄。\n仙经药品夸难老，人世霜天贵后凋。\n千古贞魂愁化实，九原荒壠恨为樵。\n谁硏露叶和云液，几宿春酲一啜消。",
        "dynasty": "宋",
        "collection_info": null
    },
    {
        "uuid": "66b21c4a090852b63ed9c23990273ac9",
        "title": "灵隐长老归旧山",
        "author": "杨亿",
        "content": "浮杯心与海鸥亲，驻锡王城忽过春。\n麟殿九旬谈妙法，曹溪一滴渡迷津。\n狂翻竹箭波随棹，侧布黄金地绝尘。\n白黑欢迎猿鸟喜，绀园风定雨花新。",
        "dynasty": "宋",
        "collection_info": null
    },
    {
        "uuid": "5216cb4e7080d30b8f785c048f932ff0",
        "title": "皇甫太博知苏州",
        "author": "杨亿",
        "content": "长洲连岁得贤君，十万人家煦若春。\n激箭波狂浮画舸，散丝雨细逐朱轮。\n郡斋诗石铺轻藓，公宴歌喉落暗尘。\n未得休官作逋客，河梁归思满鲈莼。",
        "dynasty": "宋",
        "collection_info": null
    },
    {
        "uuid": "cd617936bd3fc4af8213b0181557e687",
        "title": "怀寄枢密王左丞",
        "author": "杨亿",
        "content": "高陪七圣从轩游，帷幄深严日运筹。\n口裏雌黄归品藻，盘中薤白想风流。\n珠宫地密妨趋谒，铜钵声沉断唱酬。\n独喜修书依绛帐，时登阙里受春秋。",
        "dynasty": "宋",
        "collection_info": null
    },
    {
        "uuid": "27dbc229bf450196b046cdde3d8c6fda",
        "title": "从叔郎中知潭州",
        "author": "杨亿",
        "content": "藩阃分忧重，关山去路賖。\n含香滞郎署，乘驲倦天涯。\n土贡千头橘，神祠万里沙。\n金碑纪风物，宝瑟怨年华。\n粉箨斑文簟，云腴紫笋芽。\n民田两岐麦，郡圃四时花。\n别恨休攀柳，归期待及瓜。\n鳣庭有遗训，清白自传家。",
        "dynasty": "宋",
        "collection_info": null
    },
    {
        "uuid": "8cca209e857cf19a6997b88ccaa4d001",
        "title": "黄刑部之陜西转运",
        "author": "杨亿",
        "content": "百二秦川四塞寛，甘泉烽火报平安。\n泥书双笔迁郎署，粒食千金仰县官。\n江海半生抛别墅，闗山何日解征鞍。\n定将鞭筭资心计，流马功成国史刊。",
        "dynasty": "宋",
        "collection_info": null
    },
    {
        "uuid": "1fb637f37a248f93595999f9f272c12d",
        "title": "史馆张学士知婺州",
        "author": "杨亿",
        "content": "鸾掖分符又出麾，津亭目送片帆飞。\n暂随越鸟栖烟树，重许吴侬见锦衣。\n属邑行春熊轼稳，公堂卜夜蟹螯肥。\n隐侯带眼看成缓，双阙恩深更忆归。",
        "dynasty": "宋",
        "collection_info": null
    },
    {
        "uuid": "7b9e6d3d33b9f0b3eefd49c7f6ecd1d1",
        "title": "答李光丞",
        "author": "杨亿",
        "content": "豹尾森森拂画檐，久留雕辇阅牙籖。\n字分三豕惭该博，馔费双鸡愧属厌。\n滥迹搢绅同北枳，草仪封禅待南鹣。\n相门兰玉裁新句，只恐京城纸价添。",
        "dynasty": "宋",
        "collection_info": null
    },
    {
        "uuid": "0348d8fb32ceb11a3f0a997fc7d358ef",
        "title": "寄并州张给事",
        "author": "杨亿",
        "content": "山河表裏绝狼烟，幕府朝朝醉玳筵。\n合乐中军雄鼓吹，传杯四座艳花钿。\n行春好驻桑郊骑，卜夜谁谈雪窦禅。\n梁苑并门杳千里，离怀愁对月婵娟。",
        "dynasty": "宋",
        "collection_info": null
    },
    {
        "uuid": "02c424226c7743f5147b16af85bd047f",
        "title": "寄刘秀州",
        "author": "杨亿",
        "content": "骑置迢迢阻玉音，左鱼江海遂初心。\n朱絃道直消浮谤，春草才多动苦吟。\n震泽析酲干树橘，华亭惊梦九皋禽。\n郡楼晴日东西望，几处甘棠接翠阴。",
        "dynasty": "宋",
        "collection_info": null
    },
    {
        "uuid": "7c1df2d675ca33fe12d84a76a67b2320",
        "title": "无为军王从事",
        "author": "杨亿",
        "content": "奏牍曾蒙乙夜观，擅场文价在金銮。\n貂裘岁久京尘暗，鹢路风高旅翮残。\n取酒黄金都已尽，食鱼长铗更须弹。\n时清水国无书檄，谁见挥毫一据鞍。",
        "dynasty": "宋",
        "collection_info": null
    },
    {
        "uuid": "b3bcaf898906790018d66536c730c212",
        "title": "密直任学士知益州",
        "author": "杨亿",
        "content": "玉垒求贤牧，金门辍近臣。\n龙荒使传远，鸡省命书新。\n殿柱题名久，刀州入梦频。\n悬鱼喧旧政，叱驭继芳尘。\n珠履平原客，壶浆左蜀人。\n北堂牵远念，南诏抚殊邻。\n宴榭峨眉雪，歌筵濯锦春。\n乐章传辩士，卜肆访逋民。\n幕府觞无筭，池塘思有神。\n知谁预交辟，空羡吐车茵。",
        "dynasty": "宋",
        "collection_info": null
    },
    {
        "uuid": "6a8fa963f9759dac0e638165d79b7487",
        "title": "休沐述怀寄秘阁钱少卿",
        "author": "杨亿",
        "content": "风号电笑雨平阶，纨素微凉暗入怀。\n昼枕乍成园吏梦，晨蔬聊学太常斋。\n名惭引籍通丹地，心愧移文刻翠崖。\n大隐金门犹自适，日亲方朔听诙谐。",
        "dynasty": "宋",
        "collection_info": null
    },
    {
        "uuid": "a6ad32676ac17dfcd8c06f6a1113411a",
        "title": "晏殊奉礼归宁",
        "author": "杨亿",
        "content": "垂髫婉娈便能文，骥子兰筋迥不羣。\n南国生刍人比玉，梁园修竹赋凌云。\n堵墻看试三公府，反哺知千万乘君。\n赐告归宁来别我，亭皋木叶正纷纷。",
        "dynasty": "宋",
        "collection_info": null
    },
    {
        "uuid": "0390a427e38c756f6168d9b52c358d36",
        "title": "送禅床与枢密王左丞",
        "author": "杨亿",
        "content": "北祖安禅唯看净，毗邪升座更谈空。\n须知密勿万机外，常在瑜伽三昧中。",
        "dynasty": "宋",
        "collection_info": null
    },
    {
        "uuid": "b8b2d1ebb893f7335cab6ada219204a0",
        "title": "受诏修书述怀感事三十韵",
        "author": "杨亿",
        "content": "太极垂裳日，中原偃革初。\n楼船秋发咏，衡石夜程书。\n好问虚前席，徴贤走传车。\n蓬莱侔汉制，煨烬访秦余。\n紬绎资金匮，规模出玉除。\n纷纶开四部，秘邃接千庐。\n饫赐双鸡膳，亲迴六尺舆。\n华芝下阊阖，白羽拥储胥。\n望气成龙虎，披文辩鲁鱼。\n清光无咫尺，玄览亦踌躇。\n羣彦挥铅笔，微生滥石渠。\n嵇康真懒慢，谢客本空疏。\n讲学情田埆，谈经腹笥虚。\n月评依许劭，文体慕相如。\n雅饮欢娱洽，清言鄙吝祛。\n弥旬容出沐，终日喜羣居。\n抚已惭鸣玉，归田忆荷锄。\n池笼养鱼鸟，章服裹猿狙。\n圜府愁尸禄，天阍愧弊裾。\n虚名同郑璞，散质类荘樗。\n国士谁知我，邻家或侮予。\n放怀齐指马，屏息度羲舒。\n寡妇宜忧纬，三公亦灌蔬。\n危心惟觳觫，直道忍蘧蒢。\n往圣容巢许，先儒美宁蘧。\n晨趋叹劳止，夕惕念归与。\n秦痔疏杯酒，颜瓢赖斗储。\n如谐曲肱卧，犹可直鈎渔。\n矫矫龟衔印，翩翩隼画旟。\n一麾终遂志，阮籍去骑驴。",
        "dynasty": "宋",
        "collection_info": null
    },
    {
        "uuid": "4971d7fe70aa16caffc9ccff50dd769c",
        "title": "分得朝野多欢娱",
        "author": "杨亿",
        "content": "皋壤惊秋气，仓箱有岁储。\n梁园从臣颂，谢墅富人车。\n休沐新颁诏，珍符不绝书。\n天心游蠖濩，民乐在华胥。\n击壤欢谣洽，凝脂密网除。\n行将封岱岳，持槖奉金舆。",
        "dynasty": "宋",
        "collection_info": null
    },
    {
        "uuid": "c3fbe59d3f481e3385f03caecc74ba1d",
        "title": "胡马嘶北风",
        "author": "杨亿",
        "content": "动地阴风劲，连云白草齐。\n闻琴空仰秣，践雪忆归蹄。\n金埒心宁恋，盐车困欲嘶。\n过关拖疋练，渡水惜鄣泥。\n五路鸾旗缓，千金碣馆迷。\n覉魂重怀土，不寐到晨鷄。",
        "dynasty": "宋",
        "collection_info": null
    },
    {
        "uuid": "537603b342e22aa80d33ec1dce5103d2",
        "title": "金马",
        "author": "杨亿",
        "content": "茂异纷纶集汉庭，求贤诏在竹书青。\n共趋金马门前路，谁识东方是岁星。",
        "dynasty": "宋",
        "collection_info": null
    },
    {
        "uuid": "66783c3f7e4a353ba6598cefa4702575",
        "title": "冬夜",
        "author": "杨亿",
        "content": "香街鼓绝暝烟深，檐近孤釭射宿禽。\n露井银床霜气冷，琐窗珠网月华侵。\n初沉远籁闻疏漏，旋拂流尘抚素琴。\n坐久星河渐侵没，萧萧朔吹度平林。",
        "dynasty": "宋",
        "collection_info": null
    },
    {
        "uuid": "a5ba6da0102ffbf6fee877ec88f29638",
        "title": "集贤李金部知颍州",
        "author": "杨亿",
        "content": "汝阴名郡拥朱轮，洛宅霜威尚袭人。\n门籍旧通仙禁近，书囊纔补殿帷新。\n金华入侍知非晚，石柱题名又几春。\n莫恋桑郊停五马，蓬邱几砚自生尘。",
        "dynasty": "宋",
        "collection_info": null
    },
    {
        "uuid": "f0bf3f323d0498cfefa92ae02f212869",
        "title": "海印大师归永嘉",
        "author": "杨亿",
        "content": "都城供应几经秋，海国归心不少留。\n雨雪片帆过北固，烟霞丈室寄东瓯。\n千灯续燄知无尽，一锡随缘信自由。\n更到石门题雅句，碧云从此掩汤休。",
        "dynasty": "宋",
        "collection_info": null
    },
    {
        "uuid": "7682cdcb3e4ee6a7757daab997ac7583",
        "title": "故枢密宋给事挽歌三首  其一",
        "author": "杨亿",
        "content": "宸游方扈从，移疾废枢机。\n步辇亲临问，肩舁遽告归。\n忽闻号左毂，旋见泣中闱。\n城郢遗言切，忠魂定有依。",
        "dynasty": "宋",
        "collection_info": null
    },
    {
        "uuid": "bb34f7dbbb1882f973e86c3087504d1f",
        "title": "故枢密宋给事挽歌三首  其二",
        "author": "杨亿",
        "content": "六龙初展义，七圣尽陪游。\n塞外狼烟起，军中羽檄稠。\n汉帷方借筯，荘壑忽沉舟。\n不奈良臣死，秦医亦漫求。",
        "dynasty": "宋",
        "collection_info": null
    },
    {
        "uuid": "1c683114e3a3944b4d59169ee70aea4d",
        "title": "故枢密宋给事挽歌三首  其三",
        "author": "杨亿",
        "content": "永辞温室地，长别谏书帷。\n玉恨埋黄壤，星愁析紫微。\n薤歌偏怨咽，衮敛更光辉。\n可惜岑文本，辽阳不共归。",
        "dynasty": "宋",
        "collection_info": null
    },
    {
        "uuid": "07df0a98c97fafb4b583a0b58fd176b2",
        "title": "故蕲州王刑部阁老挽歌五首  其一",
        "author": "杨亿",
        "content": "东观未绝笔，西垣俄解龟。\n罢裁青纸诏，重入白云司。\n流落成三黜，聫翩换一麾。\n黄岗与滁上，应立去思碑。",
        "dynasty": "宋",
        "collection_info": null
    },
    {
        "uuid": "ee710fb427e9edcb1953c9149d5ccbf5",
        "title": "故蕲州王刑部阁老挽歌五首  其二",
        "author": "杨亿",
        "content": "鸡省曾三入，鳌峰近十旬。\n命书批鳯尾，谏疏逆龙鳞。\n按部朱轓远，悲秋素髮新。\n茂陵终不起，遗札满埃尘。",
        "dynasty": "宋",
        "collection_info": null
    },
    {
        "uuid": "5349312f0f8ef831b949ce3b7af21366",
        "title": "故蕲州王刑部阁老挽歌五首  其三",
        "author": "杨亿",
        "content": "近署罹官谤，清淮绾郡章。\n平生不佞佛，晚岁尚为郎。\n得疾因卑湿，为文足感伤。\n纔蒙宣室召，奄忽叹云亡。",
        "dynasty": "宋",
        "collection_info": null
    },
    {
        "uuid": "39acc1ffb18e69cf95e809f3b4110794",
        "title": "故蕲州王刑部阁老挽歌五首  其四",
        "author": "杨亿",
        "content": "楚客离骚怨，子牟江海心。\n积忧偏损寿，多病未妨吟。\n野鸟俄窥舍，甘棠已结阴。\n郡中应罢市，遗爱在人深。",
        "dynasty": "宋",
        "collection_info": null
    },
    {
        "uuid": "ae2ef1f88c7a3b2ef104aaf61a395c28",
        "title": "故蕲州王刑部阁老挽歌五首  其五",
        "author": "杨亿",
        "content": "奏稿应盈箧，藏书復几车。\n门人谁渍酒，天子想投瓜。\n旅榇闗山阔，铭旌道路賖。\n趋庭有令子，清白自传家。",
        "dynasty": "宋",
        "collection_info": null
    },
    {
        "uuid": "ae780922170ef58ea583486056021e10",
        "title": "故比部李郎中挽歌四首  其一",
        "author": "杨亿",
        "content": "陇右华宗贵，朝端懿范存。\n哀乌光列宿，驷马庆高门。\n谒帝承明署，娱宾金谷园。\n人生忽至此，天道亦难论。",
        "dynasty": "宋",
        "collection_info": null
    },
    {
        "uuid": "2d172ecfc9c1c2797c95dc6da4ad7a9a",
        "title": "故比部李郎中挽歌四首  其二",
        "author": "杨亿",
        "content": "睦族衣无主，传家鼎有铭。\n沙堤连里巷，玉树接阶庭。\n北海樽常满，西山药不灵。\n肯堂归棣萼，含笑入泉扄。",
        "dynasty": "宋",
        "collection_info": null
    },
    {
        "uuid": "cf3c8a8e5bf07ad2961860034bfef734",
        "title": "故比部李郎中挽歌四首  其三",
        "author": "杨亿",
        "content": "鴈序分台阁，春卿有职司。\n云屏三殿宴，绵蕝一王仪。\n风韵灵和柳，襟怀叔度陂。\n善人无復见，执绋泪空垂。",
        "dynasty": "宋",
        "collection_info": null
    },
    {
        "uuid": "92bcb7ad22a91bd3e27bdd06c355c3ec",
        "title": "故比部李郎中挽歌四首  其四",
        "author": "杨亿",
        "content": "美疢漳濵卧，营魂东岱归。\n故人空渍酒，侍史罢熏衣。\n画像留家庙，铭旌出帝畿。\n浮生除寿考，享福似君稀。",
        "dynasty": "宋",
        "collection_info": null
    },
    {
        "uuid": "05e8427b56c2c4e6d104159dd035633a",
        "title": "明德皇太后挽歌词五首  其一",
        "author": "杨亿",
        "content": "母仪垂二纪，坤顺翊玄功。\n望断苍梧野，尊归长乐宫。\n金涂烘晓日，椒壁起香风。\n奄忽违尘世，攀号泣舜瞳。",
        "dynasty": "宋",
        "collection_info": null
    },
    {
        "uuid": "e07a78b86f033e07899c8f007ba125b9",
        "title": "明德皇太后挽歌词五首  其二",
        "author": "杨亿",
        "content": "轩星光太极，阴教正中闱。\n外戚黄金穴，深宫大练衣。\n雀台愁雾隔，驹隙暗尘飞。\n贝阙三山路，飘飖仙驭归。",
        "dynasty": "宋",
        "collection_info": null
    },
    {
        "uuid": "61217b4b9204ad6d61998dd37c736343",
        "title": "明德皇太后挽歌词五首  其三",
        "author": "杨亿",
        "content": "德契河洲什，心依黄老书。\n濯龙规诫在，飞羽豫游疏。\n復土文园接，凝尘丙殿虚。\n蒸蒸天子孝，泣血望涂车。",
        "dynasty": "宋",
        "collection_info": null
    },
    {
        "uuid": "1ddbada7b54446bbe12ef5a1eea70f71",
        "title": "明德皇太后挽歌词五首  其四",
        "author": "杨亿",
        "content": "世载河山誓，门无恩泽侯。\n公桑空茧馆，仙药阻蓬丘。\n愍册藏幽壤，哀笳咽素秋。\n后宫彤管在，千古纪徽猷。",
        "dynasty": "宋",
        "collection_info": null
    },
    {
        "uuid": "a9650531a92e4b84a7bd0e126b1ecfa4",
        "title": "明德皇太后挽歌词五首  其五",
        "author": "杨亿",
        "content": "阃范留椒闼，神游返玉清。\n鱼灯照玄寝，骑吹咽重城。\n运迫升仙日，人伤丧妣情。\n宫中旧长御，行哭尽吞声。",
        "dynasty": "宋",
        "collection_info": null
    },
    {
        "uuid": "0455558e14ff8b8dd857dc2997a840e5",
        "title": "又五首  其一",
        "author": "杨亿",
        "content": "太姒徽音盛，长秋命数崇。\n黄图分丙殿，玄象应轩宫。\n记注无穷美，声诗内助功。\n云阳復土后，陵柏自悲风。",
        "dynasty": "宋",
        "collection_info": null
    },
    {
        "uuid": "f78a0515795fbffbd3280b8a3307716a",
        "title": "又五首  其二",
        "author": "杨亿",
        "content": "甲族传仙李，遗言在濯龙。\n后宫皆率职，外戚早辞封。\n彤管流阴教，金根盛国容。\n真游一何遽，罢望九疑峰。",
        "dynasty": "宋",
        "collection_info": null
    },
    {
        "uuid": "196d87e5b46f0d7612ddf5baf2f34d66",
        "title": "又五首  其三",
        "author": "杨亿",
        "content": "轩游云杳杳，舜孝日蒸蒸。\n椒壁还生沴，铜台亦罢登。\n亲桑宁復见，尝药遂无徴。\n拱木玄堂闵，凄凉烟雾凝。",
        "dynasty": "宋",
        "collection_info": null
    },
    {
        "uuid": "c5aee1ba24c4d29a35625de225a23729",
        "title": "又五首  其四",
        "author": "杨亿",
        "content": "外家金穴贵，曩日玉衣祥。\n万寿瑶觞举，三朝复道长。\n小侯亲爼豆，女史焕缣缃。\n遽厌人间世，乘云归帝乡。",
        "dynasty": "宋",
        "collection_info": null
    },
    {
        "uuid": "6411b7ca556ee76509b381b81c3cf742",
        "title": "又五首  其五",
        "author": "杨亿",
        "content": "外族长安盛，尊名永乐崇。\n初陵凄草露，旧殿閴椒风。\n巩树迷凶仗，周原掩寿宫。\n圣君悲望处，泪雨泣重瞳。",
        "dynasty": "宋",
        "collection_info": null
    },
    {
        "uuid": "7e29bddad27cf58b80936f4616593575",
        "title": "太常乐章三十首 皇帝南郊前一日朝飨太庙奏理安曲迎神",
        "author": "杨亿",
        "content": "肃肃清庙，昭事祖祢。\n粢盛苾芬，四海来祭。\n皇灵格思，令容有睟。\n降福孔偕，以克永世。",
        "dynasty": "宋",
        "collection_info": null
    },
    {
        "uuid": "47a2045d05cd46accef8ebe3e0e2c998",
        "title": "太常乐章三十首 皇帝行奏隆安之曲",
        "author": "杨亿",
        "content": "祼鬯漙将，宾尸在位。\n玄德升闻，孝思光被。\n公卿庻政，傅御师氏。\n至諴感神，福禄来暨。",
        "dynasty": "宋",
        "collection_info": null
    },
    {
        "uuid": "326486027acc7a0a7a0bcd54fa9bafeb",
        "title": "太常乐章三十首 皇帝奠币奏瑞文之曲",
        "author": "杨亿",
        "content": "淳精育物，瑞木成文。\n元气陶冶，非烟郁纷。\n玄贶昭格，至和所薫。\n登歌祼献，肹蠁如闻。",
        "dynasty": "宋",
        "collection_info": null
    },
    {
        "uuid": "f1067d36cde2b66e1cb02c12bb4f0920",
        "title": "太常乐章三十首 皇帝酌献第一室奏大善之舞曲",
        "author": "杨亿",
        "content": "肃肃艺祖，肇基洪源。\n权舆光大，燕翼贻孙。\n载祀惟永，庆流后昆。\n威灵在天，顾我司存。",
        "dynasty": "宋",
        "collection_info": null
    },
    {
        "uuid": "f47658ff04d33d41ddbe554c4ea46b6d",
        "title": "太常乐章三十首 酌献第二室奏大宁之舞曲",
        "author": "杨亿",
        "content": "文思圣祖，长发其祥。\n锡羡蕃衍，德厚流光。\n眷命自天，卜世聿昌。\n肃祗孝享，降福无疆。",
        "dynasty": "宋",
        "collection_info": null
    },
    {
        "uuid": "87e270ff76cc19825a3a54416265a287",
        "title": "太常乐章三十首 皇帝饮福酒奏禧安之曲",
        "author": "杨亿",
        "content": "嘉栗旨酒，博腯牲牷。\n神鍳孔昭，享兹吉蠲。\n夙夜毖祀，孝以奉先。\n永锡纯嘏，功格于天。",
        "dynasty": "宋",
        "collection_info": null
    },
    {
        "uuid": "19c35a0999e1f5ed6b23eeb0ed585b9d",
        "title": "太常乐章三十首 退文舞出奏正安之曲",
        "author": "杨亿",
        "content": "左手执籥，右手秉翟。\n进旅退旅，万舞有翼。",
        "dynasty": "宋",
        "collection_info": null
    },
    {
        "uuid": "3e5671b9ab76c1a14be3a86799335e05",
        "title": "太常乐章三十首 迎武舞入奏武功之曲",
        "author": "杨亿",
        "content": "已象文治，乃观武成。\n总干山立，七德以贞。",
        "dynasty": "宋",
        "collection_info": null
    },
    {
        "uuid": "ed615156bf32b684ffc9e70320e0f199",
        "title": "太常乐章三十首 亚献终献送神并奏理安之曲",
        "author": "杨亿",
        "content": "神之来兮风肃然，神之去兮昇九天。\n排凌兢兮还恍惚，羽旄纷兮萧芗燔。",
        "dynasty": "宋",
        "collection_info": null
    },
    {
        "uuid": "f07b25a5b0a96e435a427f47ce735e73",
        "title": "太常乐章三十首 南郊降神奏高安之曲",
        "author": "杨亿",
        "content": "爰卜吉土，在国之阳。\n肆类于帝，锡羡无疆。\n备物致享，嘉生阜昌。\n纯嘏昭答，长发其祥。",
        "dynasty": "宋",
        "collection_info": null
    },
    {
        "uuid": "fb409677fc932614f02605b8d0c74b5a",
        "title": "太常乐章三十首 迎俎奏丰安之曲",
        "author": "杨亿",
        "content": "有牲斯纯，有爼斯陈。\n柔嘉登荐，昭事惟寅。",
        "dynasty": "宋",
        "collection_info": null
    },
    {
        "uuid": "7fbf07195eca6c4acb0f4064a7add8ce",
        "title": "太常乐章三十首 初献奏禧安之曲",
        "author": "杨亿",
        "content": "大报于帝，玄德升闻。\n醴齐良洁，粢盛苾芬。",
        "dynasty": "宋",
        "collection_info": null
    },
    {
        "uuid": "dd23524f392b92f4849ac3313fd40ec6",
        "title": "太常乐章三十首 皇帝饮福酒奏禧安之曲",
        "author": "杨亿",
        "content": "祀帝圆丘，九州献力。\n礼行于郊，百神受职。\n灵祗格思，享我明德。\n天鍳孔彰，玄祉昭锡。",
        "dynasty": "宋",
        "collection_info": null
    },
    {
        "uuid": "6a23bb318994aab3b9190f07bc778208",
        "title": "太常乐章三十首 皇帝御殿迎升御座奏隆安之曲",
        "author": "杨亿",
        "content": "金奏在悬，羣后在位。\n天威煌煌，嚮明负扆。\n玄覧穆清，弁冕端委。\n盛德日新，礼容有炜。",
        "dynasty": "宋",
        "collection_info": null
    },
    {
        "uuid": "8d4d006f263d1484e8474e01968f8504",
        "title": "太常乐章三十首 皇帝正冬御殿文舞第一",
        "author": "杨亿",
        "content": "八佾具陈，万邦有奕。\n既以象功，又以观德。\n进旅退旅，执籥秉翟。\n玄化怀柔，远人来格。",
        "dynasty": "宋",
        "collection_info": null
    },
    {
        "uuid": "394a89dfe8dc4db5eceb8e23507c813b",
        "title": "太常乐章三十首 第二",
        "author": "杨亿",
        "content": "偃伯灵台，功成作乐。\n以昭德容，以清戎索。\n万邦会同，羣慝箫勺。\n尽善尽美，侔彼韶箾。",
        "dynasty": "宋",
        "collection_info": null
    },
    {
        "uuid": "fe8920bc39e1780d711adf6ba1f53f12",
        "title": "太常乐章三十首 皇帝南郊迴御楼将索扇奏隆安之曲",
        "author": "杨亿",
        "content": "应门有翼，羽衞斯陈。\n山龙衮冕，律度声身。\n峨峨奉璋，肃肃九宾。\n清明在躬，志气如神。",
        "dynasty": "宋",
        "collection_info": null
    },
    {
        "uuid": "4bed5c1e0f9289c45ea06c72dbab0852",
        "title": "太常乐章三十首 皇帝御楼奏隆安之曲",
        "author": "杨亿",
        "content": "圜丘类上帝，六变降天神。\n禋燔礼云毕，使卫肃以陈。\n天颜瞻咫尺，王泽熙阳春。\n玉帛臻禹会，动植霑尧仁。",
        "dynasty": "宋",
        "collection_info": null
    },
    {
        "uuid": "615c638f26a79c799aecbd02923306da",
        "title": "太常乐章三十首 皇帝御楼毕奏隆安之曲",
        "author": "杨亿",
        "content": "肆类云毕，淳熙漙将。\n雷雨丽泽，云物効祥。\n礼容济济，天威煌煌。\n大赉四海，富寿无彊。",
        "dynasty": "宋",
        "collection_info": null
    },
    {
        "uuid": "8330e945622601dce327a089713a455e",
        "title": "又七首 白帝迎神高安曲",
        "author": "杨亿",
        "content": "西颢腾精，天地始肃。\n盛德在金，百嘉阜育。\n彍弩射牲，筑场登糓。\n明灵格思，旄罕纷属。",
        "dynasty": "宋",
        "collection_info": null
    },
    {
        "uuid": "3a23b6ed87ca44a15c35c3c207db8a05",
        "title": "又七首 奉币嘉安曲",
        "author": "杨亿",
        "content": "博硕肥腯，以炰以烹。\n嘉栗旨酒，有瀰斯盈。\n殽蓛维旅，肃肃蒸蒸。\n吉蠲偹物，享于克诚。",
        "dynasty": "宋",
        "collection_info": null
    },
    {
        "uuid": "d83abfd873d4e593c35450e0f94d50a7",
        "title": "又七首 送神理安曲",
        "author": "杨亿",
        "content": "飈轮戾止，光烛灵坛。\n金奏绎如，白露漙漙。",
        "dynasty": "宋",
        "collection_info": null
    },
    {
        "uuid": "0af3c24419c65d1c5daae05222af4083",
        "title": "又七首 朝日迎神",
        "author": "杨亿",
        "content": "阳德之母，羲御寅宾。\n得天久照，首兹三辰。\n正辞备物，肃肃振振。\n沦精降鉴，克享明禋。",
        "dynasty": "宋",
        "collection_info": null
    },
    {
        "uuid": "5a4b6fe22e112e58902d2bf07f3276be",
        "title": "又七首 奉币",
        "author": "杨亿",
        "content": "醴齐良洁，有牲斯纯。\n大采玄冕，乃昭其文。\n王宫定位，粢盛苾芬。\n民事以叙，玄德升闻。",
        "dynasty": "宋",
        "collection_info": null
    },
    {
        "uuid": "72d2799a2e62d01bf27896c594ac6ac1",
        "title": "又七首 送神",
        "author": "杨亿",
        "content": "悬象着明，照临下土。\n降福穰穰，德施周普。",
        "dynasty": "宋",
        "collection_info": null
    },
    {
        "uuid": "ed8d9b50851eeec390b86329b8caa131",
        "title": "又七首 饮福酒广安曲",
        "author": "杨亿",
        "content": "簠簋既陈，吉蠲登荐。\n洗心防邪，肃祗祭典。\n陟降惟寅，笾豆有践。\n百禄咸宜，淳耀丕显。",
        "dynasty": "宋",
        "collection_info": null
    },
    {
        "uuid": "f0fba3172fb731864a1b73ffc14bb3da",
        "title": "正冬御殿上寿乐章八首 皇帝举第二爵酒登歌奏祥麟之曲",
        "author": "杨亿",
        "content": "帝图会昌，仁兽効祥。\n双觡共抵，示武不伤。\n四灵为畜，玄枵耀芒。\n公族信厚，元元阜康。",
        "dynasty": "宋",
        "collection_info": null
    },
    {
        "uuid": "0459be5ca8e0ab58f32030cc9d828684",
        "title": "正冬御殿上寿乐章八首 赐羣臣第一盏酒宫悬奏正安之曲",
        "author": "杨亿",
        "content": "思皇多士，靖恭着位。\n鸣玉飞緌，锵锵济济。\n宴有折爼，以示慈惠。\n罔敢不祗，福禄来暨。",
        "dynasty": "宋",
        "collection_info": null
    },
    {
        "uuid": "f2b152757eb60c3277e0aa2ab4fd2b55",
        "title": "正冬御殿上寿乐章八首 赐羣臣第二盏酒宫悬作正安之曲",
        "author": "杨亿",
        "content": "金奏在悬，有酒斯旨。\n颙颙卬卬，嚮明负扆。\n湛湛露斯，式宴以喜。\n佩玉蕊兮，罔不由礼。",
        "dynasty": "宋",
        "collection_info": null
    },
    {
        "uuid": "e8238a77172c31a1a7a8e284dd7a4d7b",
        "title": "正冬御殿上寿乐章八首 皇帝举第四爵酒登歌奏河清之曲",
        "author": "杨亿",
        "content": "德水汤汤，发源灵长。\n皎鉴澄澈，千年効祥。\n积厚流湿，资生阜昌。\n朝宗润下，善利无疆。",
        "dynasty": "宋",
        "collection_info": null
    },
    {
        "uuid": "fcf587d120fc41c7ede05977a43d0c10",
        "title": "正冬御殿上寿乐章八首 礼毕降坐宫悬奏隆安之曲",
        "author": "杨亿",
        "content": "被衮当阳，穆穆皇皇。\n击石拊石，颂声洋洋。\n和乐优洽，终然允臧。\n礼成而退，荷天百祥。",
        "dynasty": "宋",
        "collection_info": null
    },
    {
        "uuid": "59c427084219d1ce0d3f8e2e649e78b9",
        "title": "南朝",
        "author": "杨亿",
        "content": "五鼓端门漏滴稀，夜籖声断翠华飞。\n繁星晓埭闻鸡度，细雨春场射雉归。\n步试金莲波溅袜，歌翻玉树涕沾衣。\n龙盘王气终三百，犹得澄澜对敞扉。",
        "dynasty": "宋",
        "collection_info": null
    },
    {
        "uuid": "9cd05ce8600a4615ccc28e4cf25eb060",
        "title": "禁中庭树",
        "author": "杨亿",
        "content": "直干依金闼，繁阴覆绮楹。\n纍珠晨露重，嘒管夜蝉清。\n霜桂丹丘路，星榆北斗城。\n岁寒徒自许，蜀柳笑孤贞。",
        "dynasty": "宋",
        "collection_info": null
    },
    {
        "uuid": "59826e65f27faefc31c898c61829e8cc",
        "title": "休沐端居有怀希圣少卿学士",
        "author": "杨亿",
        "content": "凝尘满榻素琴横，岸帻孤吟意未平。\n茗粥露芽消昼夜，柘浆云液浣朝酲。\n水沈朱李金瓶涩，风猎幽兰羽扇轻。\n独忆当筵试汤饼，谪仙冰骨照人清。",
        "dynasty": "宋",
        "collection_info": null
    },
    {
        "uuid": "b9a55c66d75edac69a5365579ac93964",
        "title": "再次首唱韵和",
        "author": "杨亿",
        "content": "碧树银塘接画楼，天人谁肯降琼辀。\n三山密信传青雀，五日归鞍跃紫骝。\n郢酒泛冰星弁侧，吴歈倚瑟黛娥愁。\n云峰得句怀真赏，瘦尽东阳沈隐侯。",
        "dynasty": "宋",
        "collection_info": null
    },
    {
        "uuid": "96282d2326c3431f26da3e2d6b61498e",
        "title": "槿花",
        "author": "杨亿",
        "content": "宿雾初披縠，晨霞暂照梁。\n千金经换笑，七驾未成章。\n尘暗神妃袜，衣残侍史香。\n深情传宝瑟，终古怨清湘。",
        "dynasty": "宋",
        "collection_info": null
    },
    {
        "uuid": "e6e4753df5bcba9ed96acb77c6f1bb3f",
        "title": "代意二首  其一",
        "author": "杨亿",
        "content": "梦兰前事悔成占，却羡归飞拂画檐。\n锦瑟惊絃愁别鹤，星机促杼怨新缣。\n舞腰罢试收纨袖，博齿慵开委玉奁。\n几夕离魂自无寐，楚天云断见凉蟾。",
        "dynasty": "宋",
        "collection_info": null
    },
    {
        "uuid": "82b077ef469968331b0466c3ed0d1472",
        "title": "代意二首  其二",
        "author": "杨亿",
        "content": "短梦残妆惨别魂，白头词苦怨文园。\n谁容五马传心曲，祗许双鸾见泪痕。\n易变肯随南地橘，忘忧虚对北堂萱。\n回文信断衣香歇，犹忆章台走画辕。",
        "dynasty": "宋",
        "collection_info": null
    },
    {
        "uuid": "d73ed47c16bc1e8ae4f3048ee53f84e8",
        "title": "汉武",
        "author": "杨亿",
        "content": "蓬莱银阙浪漫漫，弱水回风欲到难。\n光照竹宫劳夜拜，露漙金掌费朝餐。\n力通青海求龙种，死讳文成食马肝。\n待诏先生齿编贝，那敎索米向长安。",
        "dynasty": "宋",
        "collection_info": null
    },
    {
        "uuid": "5d51f9429afe28a294668688dc20df48",
        "title": "馆中新蝉",
        "author": "杨亿",
        "content": "碧城青阁好追凉，高柳新声逐吹长。\n贵伴金貂尊汉相，清含珠露怨齐王。\n兰台密侍初成赋，河朔欢游正举觞。\n云鬓翠緌徒自许，先秋楚客已回肠。",
        "dynasty": "宋",
        "collection_info": null
    },
    {
        "uuid": "1b64c8c1d47c2abe7471b5d75a70f1c9",
        "title": "夜宴",
        "author": "杨亿",
        "content": "凉宵绮宴开，醽醁湛芳罍。\n鹤盖留飞舄，珠喉怨落梅。\n薄云齐鬓腻，流雪楚腰迴。\n巧笑倾城媚，雕章刻烛催。\n盘空珠有泪，垆冷蕙成灰。\n巾角弹棋胜，琴心促轸哀。\n醉罗惊梦枕，愁黛怯妆台。\n风细传疏漏，犹歌起夜来。",
        "dynasty": "宋",
        "collection_info": null
    },
    {
        "uuid": "4a65b37eedc1a7fc07748ad6886f6548",
        "title": "鹤",
        "author": "杨亿",
        "content": "怅望青田碧草齐，帝乡归路阻丹梯。\n露浓汉苑宵犹警，雪满梁园昼乍迷。\n瑞世鸾凰徒自许，绕枝乌鹊未成栖。\n终年已结云罗恨，忍送西楼晓月低。",
        "dynasty": "宋",
        "collection_info": null
    },
    {
        "uuid": "9ec03b2d6ef1f1e2f4c3d60ad43a7d61",
        "title": "公子",
        "author": "杨亿",
        "content": "夹道青楼拂綵霓，月轩宫袖按前溪。\n锦鳞河伯供烹鲤，金距邻翁逐鬬鸡。\n细雨垫巾过柳市，轻风侧帽上铜堤。\n珊瑚击碎牛心热，香枣兰芳客自迷。",
        "dynasty": "宋",
        "collection_info": null
    },
    {
        "uuid": "f470867ef731768d068157c16842ba78",
        "title": "旧将",
        "author": "杨亿",
        "content": "平生苦战忆山西，拊剑临风气吐霓。\n戟户当衢容驷马，髯奴绕帐列生犀。\n新丰酒满清商咽，武库兵销太白低。\n髀肉渐生衣带缓，早朝空听汝南鸡。",
        "dynasty": "宋",
        "collection_info": null
    },
    {
        "uuid": "31d116f0b797ff317e08d763c0491a64",
        "title": "宣曲二十二韵",
        "author": "杨亿",
        "content": "宣曲更衣宠，高堂荐枕荣。\n十洲银阙峻，三阁玉梯横。\n鸾扇裁纨制，羊车插竹迎。\n南楼看马舞，北埭听鸡鸣。\n綵缕知延寿，灵符为避兵。\n粟眉长占额，虿髪俯侵缨。\n莲菂沈寒水，芝房照画楹。\n麝脐熏翠被，鹿爪试银筝。\n秦凤来何晓，燕兰梦未成。\n丝囊晨露湿，椒壁夜寒轻。\n绮段余霞散，瑶林密雪晴。\n流风秘舞罢，初日靓妆明。\n雷响金车度，梅残玉管清。\n银镮添旧恨，琼树怯新声。\n洛媛迷芝馆，星妃滞斗城。\n七丝縆绿绮，六箸鬬明琼。\n惯听端门漏，愁闻上苑莺。\n虚廊偏响屧，近署镇严更。\n剉蘗心长苦，投籖梦自惊。\n云波谁託意，璧月久含情。\n海阔桃难熟，天高桂渐生。\n销魂璧台路，千古乐池平。",
        "dynasty": "宋",
        "collection_info": null
    },
    {
        "uuid": "bc28ad98993a4518fd02e1c1d8b1d215",
        "title": "赤日",
        "author": "杨亿",
        "content": "赤日亭亭昼正賖，长风万里忆星槎。\n铜盘琼蕋三危露，素绠寒浆五色瓜。\n兰室冷光浮玉簟，柳营清吹逐金笳。\n翠微泉石终南路，千古离宫倚曙霞。",
        "dynasty": "宋",
        "collection_info": null
    },
    {
        "uuid": "d36b88c2fb3b1edfdda68a7ddd754742",
        "title": "明皇",
        "author": "杨亿",
        "content": "玉牒开观检未封，鬬鸡三百远相从。\n紫云度曲传浮世，白石标年凿半峰。\n河朔叛臣惊舞马，渭桥遗老识真龙。\n蓬山钿合愁通信，迴首风涛一万重。",
        "dynasty": "宋",
        "collection_info": null
    },
    {
        "uuid": "67a4d8360d058c8975fc50caa092c7ac",
        "title": "别墅",
        "author": "杨亿",
        "content": "别墅过从数，当年意气豪。\n象筵开旭日，金络骋平皋。\n託乘争飞盖，衔杯更藉糟。\n麝烟凝藻梲，鲙缕落霜刀。\n鸡耸花冠鬬，猿惊柘弹号。\n光风微转蕙，露井正开桃。\n武子牛探炙，梁家兔刻毛。\n东城归路晚，飞絮扑云袍。",
        "dynasty": "宋",
        "collection_info": null
    },
    {
        "uuid": "0fb4aff7d72545b92cf54cc1d3b31ce4",
        "title": "无题三首  其一",
        "author": "杨亿",
        "content": "曲池波暖蕙风轻，头白鸳鸯占绿萍。\n纔断歌云成梦雨，斗迴笑电作嗔霆。\n湘兰自古成幽怨，秦凤何年入杳冥。\n不待萱苏蠲薄怒，閒阶鬬雀有遗翎。",
        "dynasty": "宋",
        "collection_info": null
    },
    {
        "uuid": "1d0de3b0a806014ba5572a8eca3ac0ee",
        "title": "无题三首  其二",
        "author": "杨亿",
        "content": "合欢蠲忿亦休论，梦蝶翩翩逐怨魂。\n祗待倾城终未笑，不曾亾国自无言。\n风翩林叶迷归燕，露袅池荷触戏鸳。\n湘水东流何日竭，烟篁千古见啼痕。",
        "dynasty": "宋",
        "collection_info": null
    },
    {
        "uuid": "cce6d3231423953098d6702a88c679ea",
        "title": "无题三首  其三",
        "author": "杨亿",
        "content": "满天飞絮罥游丝，扣砌苔钱晦履綦。\n北渚自应流怨泪，东邻谁敢效颦眉。\n嫦娥桂独成幽恨，素女絃多有剩悲。\n几夕空机愁促杼，银河休问报章迟。",
        "dynasty": "宋",
        "collection_info": null
    },
    {
        "uuid": "661d312697b3cced1279b49c97cdc2bb",
        "title": "荷花",
        "author": "杨亿",
        "content": "绝岸疏烟合，回塘夕照和。\n水仙犹度曲，川后自收波。\n银汉桥横鹊，蘅皋袜溅罗。\n玉杯承露重，钿扇起风多。\n翠羽芳洲近，青丝快骑过。\n石城秋信断，搔首奈愁何。",
        "dynasty": "宋",
        "collection_info": null
    },
    {
        "uuid": "f8dea952ad4c9eacbb58e58b3af216e2",
        "title": "再赋",
        "author": "杨亿",
        "content": "舒女清泉满，黄姑别渚通。\n巴天迷峡雨，楚泽映江枫。\n思逐鲛丝乱，香愁翠被空。\n洒从琼蕋露，吹任石尤风。\n怨泪连疏竹，私书託过鸿。\n双鱼应共戏，休问叶西东。",
        "dynasty": "宋",
        "collection_info": null
    },
    {
        "uuid": "406d739e97630c37f0c9f1682ef01c3b",
        "title": "再赋七言",
        "author": "杨亿",
        "content": "翠幄飘香映绮襦，钿盘清晓露成珠。\n休啼为近鲛人室，欲笑谁投玉女壶。\n云气乍迴巫峡梦，水嬉犹记曲池图。\n金花却荐何人步，枉遣凌波袜缕濡。",
        "dynasty": "宋",
        "collection_info": null
    },
    {
        "uuid": "8cf01280474029cd3709446784945917",
        "title": "又赠一绝",
        "author": "杨亿",
        "content": "瑶水霓旌绮宴陈，汉宫渠怨露华新。\n谁然百炬金花烛，渡袜歌梁暗落尘。",
        "dynasty": "宋",
        "collection_info": null
    },
    {
        "uuid": "d497ed890e8c63443d5a20ab91c6f5c8",
        "title": "梨",
        "author": "杨亿",
        "content": "繁花如雪早伤春，千树封侯未是贫。\n汉苑漫传卢橘赋，骊山曾识荔支尘。\n九秋青女霜添味，五夜方诸月溜津。\n楚客狂酲朝已解，水风犹自猎汀苹。",
        "dynasty": "宋",
        "collection_info": null
    },
    {
        "uuid": "73e9bb98c9a19956d86e5892e5f4d76f",
        "title": "泪二首  其一",
        "author": "杨亿",
        "content": "锦字梭停掩夜机，白头吟苦怨新知。\n谁闻陇水迴肠后，更听巴猿拭袂时。\n汉殿微凉金屋闭，魏宫清晚玉壶欹。\n多情不待悲秋气，祗是伤春鬓已丝。",
        "dynasty": "宋",
        "collection_info": null
    },
    {
        "uuid": "5a45a739ce794a60d36d135468880ef1",
        "title": "泪二首  其二",
        "author": "杨亿",
        "content": "寒风易水已成悲，亡国何人见黍离。\n枉是荆王疑美璞，更令杨子怨多歧。\n胡笳暮应三挝鼓，楚舞春临百子池。\n未抵索居愁翠被，圆荷清晓露淋漓。",
        "dynasty": "宋",
        "collection_info": null
    },
    {
        "uuid": "be3b7663c59fa027bf72c56352acdcfa",
        "title": "七夕",
        "author": "杨亿",
        "content": "清浅银河暝霭收，汉宫还起曝衣楼。\n共瞻月树怜飞鹊，谁泛星槎见饮牛。\n弄杼暂应停素手，穿针空待贶明眸。\n匆匆一夕填桥苦，不似人间有造舟。",
        "dynasty": "宋",
        "collection_info": null
    },
    {
        "uuid": "ece84f0e5c2923ec10afe31262a9fe9e",
        "title": "成都",
        "author": "杨亿",
        "content": "五丁力尽蜀川通，千古成都绿酎浓。\n白帝仓空蛙在井，青天路险剑为峰。\n漫传西汉祠神马，已见南阳起卧龙。\n张载勒铭堪作戒，莫矜函谷一丸封。",
        "dynasty": "宋",
        "collection_info": null
    },
    {
        "uuid": "d5e87ead8fe3243af66b50205ff2d298",
        "title": "秋夜对月",
        "author": "杨亿",
        "content": "孤云飞陇首，颢气满商中。\n警鹤仙盘外，圆蟾浴殿东。\n浦寒珠有泪，岩迥树生风。\n星彩沈榆荚，霜华袭桂丛。\n光摇银烛乱，影射玉壶空。\n露馆迷秦甸，冰台接魏宫。\n绕枝惊暗鹊，促杼思阴虫。\n更想离居恨，回肠几处同。",
        "dynasty": "宋",
        "collection_info": null
    },
    {
        "uuid": "0382a45cb79d3d9a9e127178584f59d2",
        "title": "前槛十二韵",
        "author": "杨亿",
        "content": "前槛琼钩挂，深房斗帐褰。\n梨花飞白雪，蕙草吐青烟。\n彩凤依珠树，神龙护玉莲。\n惊禽时格磔，戏蝶自翩翾。\n度绣金针涩，迷钩画蜡煎。\n怨眉颦翠羽，危涕迸朱絃。\n远信三年字，空庭尺五天。\n行云愁梦彻，初日妒妆妍。\n织为回文乱，鬟非堕马偏。\n风车来未定，月杵望长悬。\n宝鑑肠空断，银潢眼欲穿。\n曾波自东注，微意若为传。",
        "dynasty": "宋",
        "collection_info": null
    },
    {
        "uuid": "65dad3aceb5cacc081f6f9824597c2cd",
        "title": "小园秋夕",
        "author": "杨亿",
        "content": "鸿都归晚直城賖，墙外连营咽暮笳。\n玉井梧倾犹待凤，金塘柳密更藏鸦。\n心摇云阙传疏漏，目断星津过迥槎。\n已是秋来移带眼，可堪玄髩有霜华。",
        "dynasty": "宋",
        "collection_info": null
    },
    {
        "uuid": "01e21fb60327e12364dbddf23bd3e7ef",
        "title": "始皇",
        "author": "杨亿",
        "content": "衡石量书夜漏深，咸阳宫阙杳沈沈。\n沧波沃日虚鞭石，白刃凝霜枉铸金。\n万里长城穿地脉，八方驰道听车音。\n儒坑未冷骊山火，三月青烟绕翠岑。",
        "dynasty": "宋",
        "collection_info": null
    },
    {
        "uuid": "2329a23d86b182b9faa823d644cac88d",
        "title": "初秋属疾",
        "author": "杨亿",
        "content": "潘郎已是入秋悲，属疾犹贪桂补羸。\n密雪才高閒赋笔，流波意远託琴丝。\n离愁尽日吟青案，蠲渴何人寄紫梨。\n昨夜西楼凉月满，清谈偏忆庾元规。",
        "dynasty": "宋",
        "collection_info": null
    },
    {
        "uuid": "a9e2800f4789f48fadcd0ac67b54af63",
        "title": "寄灵仙观舒职方学士",
        "author": "杨亿",
        "content": "绿髪郎潜不计年，却寻丹竈味灵篇。\n华阴学雾还成市，彭泽横琴岂要絃。\n晓案祗应餐沆瀣，夜滩谁见弄潺湲。\n须知吏隐金门客，待乞刀圭作地仙。",
        "dynasty": "宋",
        "collection_info": null
    },
    {
        "uuid": "a475fffb8d41aecd26a781afa708ba51",
        "title": "宋玉",
        "author": "杨亿",
        "content": "兰台清吹拂冠緌，薙草新居对渺瀰。\n丽赋朝云无处所，覊怀秋气动赍咨。\n三年送目愁邻媛，七泽迷魂怨楚词。\n独有江南哀句在，更传余恨到黄旗。",
        "dynasty": "宋",
        "collection_info": null
    },
    {
        "uuid": "cc956ee227d3800f66ebb05db9fca51f",
        "title": "夕阳",
        "author": "杨亿",
        "content": "夕籁起汀葭，秋空送目賖。\n绿芜平度鸟，红树远连霞。\n水阔迷归棹，风清咽迥笳。\n高楼未成下，天际玉钩斜。",
        "dynasty": "宋",
        "collection_info": null
    },
    {
        "uuid": "8463f38a1b3e639cc2e6816b85e89ff7",
        "title": "枢密王左丞宅新菊",
        "author": "杨亿",
        "content": "中枢多暇日，小圃占秋光。\n雕玉新成槛，繁金乍泛觞。\n陶篱侵柳色，罗宅掩兰芳。\n芝影连虚室，萱丛接后堂。\n傅岩犹借雨，丰岭未飞霜。\n温树徧分荫，芸籖亦鬬香。\n交枝迷露井，坠叶点横塘。\n桐录知延寿，千龄奉紫皇。",
        "dynasty": "宋",
        "collection_info": null
    },
    {
        "uuid": "eb00ceb122d5be83c4034563a31262d2",
        "title": "直夜",
        "author": "杨亿",
        "content": "缭垣嶤阙庆云深，画烛熏炉对拥衾。\n三殿夜籖传漏箭，九秋霜籁入风琴。\n阶前槁叶惊寒雨，天际孤鸿答迥砧。\n欹枕便成鱼鸟梦，岂知名路有机心。",
        "dynasty": "宋",
        "collection_info": null
    },
    {
        "uuid": "e8b86fa0fb3bd92244608b2988073883",
        "title": "洞户",
        "author": "杨亿",
        "content": "洞户飞甍接绮寮，一春幽恨寄兰苕。\n书题枉是藏三歳，壶矢谁同赛百娇。\n水国风霜凋社橘，仙山云雾隔江潮。\n东城剑骑何曾出，祗为离愁髀肉销。",
        "dynasty": "宋",
        "collection_info": null
    },
    {
        "uuid": "982890fe3709244955f408aa28b9b96b",
        "title": "柳絮",
        "author": "杨亿",
        "content": "琼蕊飘英逐吹繁，建章飞舞入千门。\n羌人自怨残梅曲，庄叟还迷梦蝶魂。\n汉苑风光随猎骑，洛城花雪扑离樽。\n锦帆蔽日隋堤远，枉逐东流箭浪翻。",
        "dynasty": "宋",
        "collection_info": null
    },
    {
        "uuid": "b5e1192f296c5d2816c8f4d4f2d1e31e",
        "title": "与客启明",
        "author": "杨亿",
        "content": "越客逃名误凿坯，汉庭初聘碧鸡才。\n操心四十知无惑，削牍三千耻自媒。\n苦吟多年依洛社，赋成他日上兰台。\n郡斋悬榻流尘满，七见东风落楚梅。",
        "dynasty": "宋",
        "collection_info": null
    },
    {
        "uuid": "4f41a22125084ebc7f41e2bda776fff7",
        "title": "无题",
        "author": "杨亿",
        "content": "巫阳归梦隔千峰，辟恶香销翠被空。\n桂魄渐亏愁晓月，蕉心不展怨春风。\n遥山黯黯眉长敛，一水盈盈语未通。\n漫託鵾絃传恨意，云鬟日夕似飞蓬。",
        "dynasty": "宋",
        "collection_info": null
    },
    {
        "uuid": "0c838650095cbdf0d312c43830203be2",
        "title": "译经光梵大师",
        "author": "杨亿",
        "content": "薪火灭双林，谁传七佛心。\n译筵香篆绝，经叶蠧鱼侵。\n猊座云雷歇，龙宫歳月深。\n青莲流半偈，白马度千岑。\n大士招提启，明君羽葆临。\n对翻天竺字，助发海潮音。\n空界花成雨，仁祠地布金。\n九旬谈妙理，三接简宸襟。\n净社延居士，生台集野禽。\n琅函香拂袂，奈苑树交阴。\n文字蹄求兔，机缘芥值针。\n龙华他日会，应记洛生吟。",
        "dynasty": "宋",
        "collection_info": null
    },
    {
        "uuid": "ac0d017ad0f37d75a3cf4e6027b55243",
        "title": "霜月",
        "author": "杨亿",
        "content": "月夕露为霜，心知厌独房。\n吟残犹拥鼻，望极自回肠。\n鬓减前秋绿，衣消外国香。\n星津谁待报，织素未成章。",
        "dynasty": "宋",
        "collection_info": null
    },
    {
        "uuid": "41eb90126d34acf6704af6be040aad1c",
        "title": "此夕",
        "author": "杨亿",
        "content": "此夕秋风猎败荷，玉钩斜影转庭柯。\n鲛人泪有千珠迸，楚客愁添万斛多。\n锦里琴心谁涤器，石城桃叶自横波。\n程乡酒薄难成醉，带眼频移奈瘦何。",
        "dynasty": "宋",
        "collection_info": null
    },
    {
        "uuid": "ed10ba4105a260ee37a68b20224c8c5b",
        "title": "刘校理属疾",
        "author": "杨亿",
        "content": "北窗风劲雪云繁，移疾端居避世喧。\n载酒谁过杨子宅，张罗休署翟公门。\n多才最许飘飘气，少别还销黯黯魂。\n促尔徘徊忆真赏，远天新月照黄昏。",
        "dynasty": "宋",
        "collection_info": null
    },
    {
        "uuid": "f3bdfd300076576a223c0f3ef1fc2257",
        "title": "劝石集贤饮",
        "author": "杨亿",
        "content": "日上三竿宿雾披，章台走马帽檐欹。\n祗传祖席觞无算，肯顾尚书对有期。\n芸省翻经终寂寞，柳堤飞鞚好追随。\n灵均不醉真何益，千古离骚怨楚词。",
        "dynasty": "宋",
        "collection_info": null
    },
    {
        "uuid": "2576af04dda32c26dc0220a6e7ffeb7c",
        "title": "即日",
        "author": "杨亿",
        "content": "急雨度前轩，池荷相对翻。\n峰奇云待族，蹊闇李无言。\n掩鼻生愁咏，披襟爽醉魂。\n一廛今已废，犹恋汉庭恩。",
        "dynasty": "宋",
        "collection_info": null
    },
    {
        "uuid": "9df2cc8f31becd1cd571bb46630c8cf5",
        "title": "灯夕寄献内翰虢略公",
        "author": "杨亿",
        "content": "琼楼十二玉梯斜，干鹊南飞转斗车。\n有客郢中歌白雪，几人天上醉流霞。\n金吾缇骑章台陌，素女繁絃太帝家。\n秦痔未痊齐阁掩，梦回宫树已啼鸦。",
        "dynasty": "宋",
        "collection_info": null
    },
    {
        "uuid": "1febc9df133b6a2b2e229e8572896f35",
        "title": "李舍人独直",
        "author": "杨亿",
        "content": "阁凤巢高拂綵霓，玉芝香杂武都泥。\n十行汉札如丝出，六幕尧天倚杵低。\n露井冰销垂素绠，仙茎日转射璇题。\n赫蹄云落知谁见，余力何妨颂碧鸡。",
        "dynasty": "宋",
        "collection_info": null
    },
    {
        "uuid": "4fc29223b4f0146e09b56a39386f434b",
        "title": "无题二首  其一",
        "author": "杨亿",
        "content": "铜盘蕙草起青烟，斗帐香囊四角悬。\n沈约愁多徒自瘦，相如意密有谁传。\n金塘雨过犹疑梦，翠袖风迴祗恐仙。\n日上秦楼休寄咏，东方千骑拥辎軿。",
        "dynasty": "宋",
        "collection_info": null
    },
    {
        "uuid": "dea5d778755e9c6ec56eb10a1ce95324",
        "title": "无题二首  其二",
        "author": "杨亿",
        "content": "露冷星翻月上絃，九枝银烛照金钿。\n应知韩掾偷香夜，犹记潘郎掷果年。\n天上明河虽可望，苑中高柳未经眠。\n乌啼人散青楼晓，堂下轻风转荚钱。",
        "dynasty": "宋",
        "collection_info": null
    },
    {
        "uuid": "967b17c410655186ba4578f7c5ec9bf3",
        "title": "怀旧居",
        "author": "杨亿",
        "content": "武夷仙穴近吾庐，鬬鸭阑摧菌阁虚。\n千匹歳储妨种橘，百金春事废观渔。\n北山烟雾迷归辙，南陌风尘化客裾。\n堂上金丝应已歇，岂惟兰菊旧丛疏。",
        "dynasty": "宋",
        "collection_info": null
    },
    {
        "uuid": "ea960cdb4cfa43eac7906f72dd665dfc",
        "title": "偶怀",
        "author": "杨亿",
        "content": "银砾飞晴霰，兰英湛冻胶。\n年光侵葆髪，春恨寄云袍。\n燕重衔泥远，鸿惊避弋高。\n平生林壑志，误佩吕虔刀。",
        "dynasty": "宋",
        "collection_info": null
    },
    {
        "uuid": "e98715efa184e0b8bab6ef3a0735696b",
        "title": "许洞归吴中",
        "author": "杨亿",
        "content": "春渚归艎不暂留，青丝如葆恐逢秋。\n骚人已得江山助，赋客终陪霰雪游。\n三径未荒休叹鵩，十浆先馈定惊鸥。\n洞庭霜橘疁田粟，歳计犹堪比彻侯。",
        "dynasty": "宋",
        "collection_info": null
    },
    {
        "uuid": "db14d7a2044ffd6d1a8be9ac203a20ea",
        "title": "上巳玉津园赐宴",
        "author": "杨亿",
        "content": "禊饮逢元巳，春游盛舞雩。\n流杯传楚俗，饫赐出尧厨。\n玉树天开苑，银潢水贯都。\n肆筵环曲沼，飞盖塞交衢。\n洛邑声诗逸，兰亭歳月徂。\n颜王有遗韵，待子一操觚。",
        "dynasty": "宋",
        "collection_info": null
    },
    {
        "uuid": "251d1fc58cbcb72a8571f4cfc765a3b6",
        "title": "致斋太一宫",
        "author": "杨亿",
        "content": "汉帝祈年馆，威神法太微。\n赤章修秘祝，盘石拂仙衣。\n雉雊灵光发，鸾歌彩雾霏。\n霓旌飘夕吹，瑶草泛春晖。\n琼屑晨杯满，芝苖昼茹肥。\n象樽犹一献，鳬舄自双飞。\n天迥飇轮度，宵残素瑟希。\n回看葱郁处，佳气接彤闱。",
        "dynasty": "宋",
        "collection_info": null
    },
    {
        "uuid": "0c840a390ae7621771594ad03c5fb430",
        "title": "直夜二首  其一",
        "author": "杨亿",
        "content": "月魄生宵晕，风乌送晚凉。\n飞蝇随镂管，浮蚁溢清觞。\n负郭春耕废，钧天晓梦长。\n玉籖声未断，落宿半宫墙。",
        "dynasty": "宋",
        "collection_info": null
    },
    {
        "uuid": "6f0edc78a0ab9ba76fe9559eeec6afd6",
        "title": "直夜二首  其二",
        "author": "杨亿",
        "content": "垆销香篆霭余芬，晏坐氍毹日易曛。\n虎圈微凉生夕籁，鹤天新霁见归云。\n通中梦稳春寒薄，肃唱声沈夜漏分。\n误濯尘缨成底事，岩阿千古有移文。",
        "dynasty": "宋",
        "collection_info": null
    },
    {
        "uuid": "cf362ef31c24e8c32080072a7f08ef27",
        "title": "樱桃",
        "author": "杨亿",
        "content": "离宫时荐罢，乐府艶歌新。\n石髓凝秦洞，珠胎剖汉津。\n三桃聊并列，百果独先春。\n清籞来君赐，雕盘助席珍。\n甘余应受和，圆极岂能神。\n楚客便羊酪，归期负紫莼。",
        "dynasty": "宋",
        "collection_info": null
    },
    {
        "uuid": "9890c2b8b61b1124ec9385a3c20dc10b",
        "title": "暑咏寄梅集贤",
        "author": "杨亿",
        "content": "点缀鲜云紫宙寛，微风淅淅起霜纨。\n魏台清暑开冰井，汉殿延年啜露盘。\n天外一飞期汗漫，水边千亩忆檀栾。\n流波意密知音少，可得延陵为试观。",
        "dynasty": "宋",
        "collection_info": null
    },
    {
        "uuid": "4236202f55aafdddade89c002c8ddd43",
        "title": "苦热",
        "author": "杨亿",
        "content": "极目长天度鸟稀，纤萝不动转晨晖。\n已裁圆月班姬扇，更换轻云子产衣。\n河朔一时觞对举，临淄万井汗交挥。\n冰丸雪散成虚设，欲借飇轮羾紫微。",
        "dynasty": "宋",
        "collection_info": null
    },
    {
        "uuid": "ca45e73c74b90f24592b88f3a6891ce5",
        "title": "属疾",
        "author": "杨亿",
        "content": "积日劳无补，弥天疾未瘳。\n马卿非避事，盛宪自多忧。\n目眩花成果，心惊蚁鬬牛。\n豳冰那浣热，洛笛更生愁。\n拂枕窗风度，穿帘隙日流。\n唾壶从已缺，博齿亦慵投。\n发箧寻桐录，支颐动越讴。\n平生江海志，夕梦绕沧洲。",
        "dynasty": "宋",
        "collection_info": null
    },
    {
        "uuid": "574fa6c058413fd634cd46a5492968f2",
        "title": "因人话建溪旧居",
        "author": "杨亿",
        "content": "听话吾庐忆翠微，石层悬瀑溅岩扉。\n风和林籁披襟久，月射溪光击浪归。\n露畹荒凉迷草带，雨墙阴湿长苔衣。\n终年已结南枝恋，更羡高鸿避弋飞。",
        "dynasty": "宋",
        "collection_info": null
    },
    {
        "uuid": "613be4efd80d43e4e9690b2c830c9c5a",
        "title": "清风十韵",
        "author": "杨亿",
        "content": "素魄离箕舌，鸣鸢载锦绸。\n微凉生玉宇，余韵泛兰皋。\n竿转相乌数，厨摇萐莆劳。\n渚苹偏靃靡，苑树更萧骚。\n五斗酲初析，三年翼自高。\n陶窗时拂袵，楚榭正挥毫。\n尘箧悲鸾扇，云帆戒鹭涛。\n洞庭惊木叶，骑省叹霜毛。\n势好抟羊角，心终忆蟹螯。\n泠然知有待，仙寇异吾曹。",
        "dynasty": "宋",
        "collection_info": null
    },
    {
        "uuid": "af2eed06ce8b546cd8e1b474bc1ec107",
        "title": "戊申年七夕五绝  其一",
        "author": "杨亿",
        "content": "六幕西迴斗转车，鲜云点缀玉钩斜。\n天孙已渡黄姑渚，阿母还来汉帝家。",
        "dynasty": "宋",
        "collection_info": null
    },
    {
        "uuid": "f605131272f4b85b46d9f42edd073771",
        "title": "戊申年七夕五绝  其二",
        "author": "杨亿",
        "content": "明河左界鹊南飞，汉苑高楼正曝衣。\n一夕匆匆停弄杼，谁将锦石暂支机。",
        "dynasty": "宋",
        "collection_info": null
    },
    {
        "uuid": "6f4816ed791e09a57340f780176035c8",
        "title": "戊申年七夕五绝  其三",
        "author": "杨亿",
        "content": "兰夜沈沈鹄漏移，羽车云幄有佳期。\n应将机上回文缕，分作人间乞巧丝。",
        "dynasty": "宋",
        "collection_info": null
    },
    {
        "uuid": "9022dec3b51e5cc6c098301e0e40c999",
        "title": "戊申年七夕五绝  其四",
        "author": "杨亿",
        "content": "神女欢娱一夕休，月娥孀独已千秋。\n争如灵匹年年会，莫恨牛津隔凤辀。",
        "dynasty": "宋",
        "collection_info": null
    },
    {
        "uuid": "3ee79dec72c2518af180231769d9fd7e",
        "title": "戊申年七夕五绝  其五",
        "author": "杨亿",
        "content": "玉女壶倾笑电频，白榆晴影接星津。\n神光奕奕云容薄，谁见凌波袜起尘。",
        "dynasty": "宋",
        "collection_info": null
    },
    {
        "uuid": "c086a683ab8dada1e65598dfedb4947b",
        "title": "秋夕池上",
        "author": "杨亿",
        "content": "莲塘带弋林，清吹涤烦襟。\n泉咽犹鸣玉，台倾旧筑金。\n僵桃虫自蠧，怪石藓交侵。\n此夜悲秋客，烟蛩亦伴吟。",
        "dynasty": "宋",
        "collection_info": null
    },
    {
        "uuid": "5c65308bac82cb154bb9425e1e7e3d79",
        "title": "偶作",
        "author": "杨亿",
        "content": "翘车蕊佩谒明光，禁籞多年费稻粱。\n祗羡泥涂龟曵尾，翻嫌雾雨豹成章。\n鸣鸠春{殻几=子}先畴废，寒蝶秋菘老圃荒。\n归计未成芳节晚，更忧禽鹿顿缨狂。",
        "dynasty": "宋",
        "collection_info": null
    },
    {
        "uuid": "de3b54fda0daab22104980735e0ecec8",
        "title": "萤",
        "author": "杨亿",
        "content": "爽籁生遥圃，斜晖落半岑。\n微芒浮草际，零乱起墙阴。\n武子窗尘积，隋家苑树深。\n灯光透疏隙，珠彩射清浔。\n野燐宵争出，星榆晓共沈。\n长门秋漏永，偏照泪涔涔。",
        "dynasty": "宋",
        "collection_info": null
    },
    {
        "uuid": "415289ed34dc6af485bc64ed35f777c5",
        "title": "送觐道人归故",
        "author": "杨亿",
        "content": "迹寄浮屠教，心将汗漫游。\n无眠长达曙，却立动经秋。\n秘诀神仙授，灵苖洞壑求。\n诛茅探虎穴，投杖涸龙湫。\n丹熟炉应冷，禅余室更幽。\n登山不累息，入夏亦重裘。\n名已标真籍，身犹隐沃洲。\n逍遥访岩穴，迢递别林丘。\n徧览缙云境，还浮一叶舟。\n三千功欲满，鹤驭恐难留。",
        "dynasty": "宋",
        "collection_info": null
    },
    {
        "uuid": "74d9cb56d33ed03906647fdb19f6756b",
        "title": "送高学士知越",
        "author": "杨亿",
        "content": "万壑千岩古剡中，锦旗朱毂此临戎。\n酒厨岁取公田秫，樵舸朝分射的风。\n阁吏蒸青藏史牍，席宾簪玳奉谈丛。\n海邦讼息多幽赏，禹穴奇书为一空。",
        "dynasty": "宋",
        "collection_info": null
    },
    {
        "uuid": "7afcd781bce0deefa33ebfa06b2d1510",
        "title": "喜朝京阙",
        "author": "杨亿",
        "content": "七闽波渺邈，双阙气岧峣。\n晓登云外岭，夜渡月中潮。\n愿秉清忠节，终身立圣朝。",
        "dynasty": "宋",
        "collection_info": null
    },
    {
        "uuid": "d24f06eb92aac13b208367f536b51f7d",
        "title": "贻诸馆阁",
        "author": "杨亿",
        "content": "闻戴宫花满鬓红，上林丝筦侍重瞳。\n蓬莱咫尺无因到，始信仙凡迥不同。",
        "dynasty": "宋",
        "collection_info": null
    },
    {
        "uuid": "4a3a54c1bf596aef9a9597a8a5f93df6",
        "title": "傀儡",
        "author": "杨亿",
        "content": "鲍老当筵笑郭郎，笑他舞袖太郎当。\n若教鲍老当筵舞，转更郎当舞袖长。",
        "dynasty": "宋",
        "collection_info": null
    },
    {
        "uuid": "9695fcbb7b6aa8cb21e6dcfc96af85a5",
        "title": "登楼",
        "author": "杨亿",
        "content": "危楼高百尺，手可摘星辰。\n不敢高声语，恐惊天上人。",
        "dynasty": "宋",
        "collection_info": null
    },
    {
        "uuid": "b548a24bbcfd0190f86a782b90a82966",
        "title": "禁直",
        "author": "杨亿",
        "content": "凤楼鸳瓦蟾波湿，众籁声沈百虫蛰。\n仙盘云表露成霜，何人夜半牛衣泣。\n芝泥香熟封诏书，河汉西倾移斗车。\n阴风摵摵起庭树，寒澌戛戛鸣宫渠。\n千庐迭唱传宵警，海山鳌背蓬壶顶。\n金釭珠网结绮钱，玉井银床垂素绠。\n前席受釐询硕生，观书百斤须中程。\n投籖乍应严鼓节，求衣误听苍蝇声。\n渴乌漏尽繁星曙，鱼钥建章开万户。\n初日曈昽艷屋梁，鸣鞭一声下天路。",
        "dynasty": "宋",
        "collection_info": null
    },
    {
        "uuid": "ecc53d7c3f1ee6be512135e51bc21143",
        "title": "至郡累旬恶风",
        "author": "杨亿",
        "content": "邓禹功曹器，马周令长才。\n叨临万室郡，骤致五风灾。\n大木行将拔，繁云黯不开。\n自知蒙闇极，民吏窃相咍。",
        "dynasty": "宋",
        "collection_info": null
    },
    {
        "uuid": "2d9b1382ac8979132fe9850bd66d7cff",
        "title": "狱多重囚",
        "author": "杨亿",
        "content": "铁锁银铛众，金科伏念频。\n绝闻空狱奏，深愧片言人。\n清颍黄公接，甘棠邵伯邻。\n怀贤不能继，多辟岂由民。",
        "dynasty": "宋",
        "collection_info": null
    },
    {
        "uuid": "f66d42db27093b35d3b844245c819817",
        "title": "民牛多疫死",
        "author": "杨亿",
        "content": "南海逸风如失性，东吴喘月不逢医。\n一元祀典古所重，九谷民天命在斯。\n真相柅车寜致问，族庖更刃亦焉施。\n炎神厉鬼争为虐，渡虎消蝗復是谁。",
        "dynasty": "宋",
        "collection_info": null
    },
    {
        "uuid": "86af003bc3a6a3dc943089a1a694ee2d",
        "title": "奉和御制中和",
        "author": "杨亿",
        "content": "佳节更春晦，长标令甲名。\n天渊摇绿浪，仙杏吐丹荣。\n连皷将惊蛰，高枝已变莺。\n云谣传下土，汉曲被新声。",
        "dynasty": "宋",
        "collection_info": null
    },
    {
        "uuid": "f91c3a3344dbb789d0b8adfa98f0b631",
        "title": "七夕",
        "author": "杨亿",
        "content": "天开翠帟暮氛消，盘熏朱煤惜易飘。\n月出南楼蟾桂长，笙来北里凤簧调。\n巧蛛露湿千丝网，倦鹊波横一夕桥。\n晒腹曝衣传故俗，阮庭布犊若为标。",
        "dynasty": "宋",
        "collection_info": null
    },
    {
        "uuid": "00b5430c183b01019ab0163ee498e983",
        "title": "上元",
        "author": "杨亿",
        "content": "天碧银河欲下来，月华如水浸楼台。\n谁将万斛金莲之，撤向星都五夜开。",
        "dynasty": "宋",
        "collection_info": null
    },
    {
        "uuid": "00fbe0d90da79b5212c8f2bcbffaf37d",
        "title": "樱桃",
        "author": "杨亿",
        "content": "团于火色贝，灿极日光珠。\n西海瑶池苑，曾城宝树区。\n凤帻生犹嫩，龙睛未脱枯。\n彤标与霞彩，紫府閟云腴。",
        "dynasty": "宋",
        "collection_info": null
    },
    {
        "uuid": "296ed7013523a34f16766c7786c0240a",
        "title": "送张无梦归天台山",
        "author": "杨亿",
        "content": "小隐琼台布水边，独披金诰味重玄。\n晨鳬化舄趋轩室，秋鹭翻涛逐楚船。\n养鹤七年知善舞，种芝三秀旧成田。\n飇轮不驻劳宸眷，犀管裁章与世传。",
        "dynasty": "宋",
        "collection_info": null
    },
    {
        "uuid": "6933bb13fe64b869410081adaf9ee740",
        "title": "送僧归天宁万年禅院",
        "author": "杨亿",
        "content": "暂别云山几度瓜，方袍初日耀兰芽。\n吟诗池上生春草，说法庭中散宝华。\n桂檝去依随岸柳，松轩归赏赤城霞。\n御书满箧新颁得，应向三吴到处夸。",
        "dynasty": "宋",
        "collection_info": null
    },
    {
        "uuid": "a413c99371d172831ca58515b5bef5b5",
        "title": "送钱易",
        "author": "杨亿",
        "content": "霜叶飞梁苑，风樯指上饶。\n江山应有助，别恨寄兰苕。",
        "dynasty": "宋",
        "collection_info": null
    },
    {
        "uuid": "b5d46165c0be03622e82c7093f89a96b",
        "title": "柳噪竹",
        "author": "杨亿",
        "content": "好在碧坛湾，丛底度岁寒。\n何堪栽凤律，祇好制鱼竿。\n拂水烟稍润，含风剑叶攒。\n芳荫聊奉庇，君试仰天看。",
        "dynasty": "宋",
        "collection_info": null
    },
    {
        "uuid": "c95e4a29a5fbd06b14082f54716cfea5",
        "title": "竹答柳",
        "author": "杨亿",
        "content": "我自虚心者，君能百尺芳。\n未闻凌雪秀，唯解刺天长。\n叶密招禽宿，皮枯任蠹藏。\n他年丹穴凤，恐不集垂杨。",
        "dynasty": "宋",
        "collection_info": null
    },
    {
        "uuid": "18b9ebc6c99f4bb15a24677394baf4cf",
        "title": "书怀寄刘五",
        "author": "杨亿",
        "content": "世事悠悠未遽央，虚名真意两相忘。\n休夸失马曾归塞，未省牵牛解服箱。\n四客高风惊楚汉，五君新咏弃山王。\n秋来安有渔樵梦，多在箕峰颍水傍。",
        "dynasty": "宋",
        "collection_info": null
    },
    {
        "uuid": "1048b6ed2a902aa52c824bd362415120",
        "title": "洛意",
        "author": "杨亿",
        "content": "蘅皋驻马独依依，寄恨微波带减围。\n泪迹不成双玉筯，身轻谁赋六铢衣。\n穿针静夜星榆出，摆手清晨雪絮飞。\n目断风帘旧巢燕，新看先傍杏梁归。",
        "dynasty": "宋",
        "collection_info": null
    },
    {
        "uuid": "eb63039045e08e2886c6cd0e679895ac",
        "title": "白莲",
        "author": "杨亿",
        "content": "昨夜三更裏，嫦娥坠玉簪。\n冯夷不敢受，捧出碧波心。",
        "dynasty": "宋",
        "collection_info": null
    },
    {
        "uuid": "8c4debcd50df42d7f1c9c2eaeeed4cb1",
        "title": "赠张季常",
        "author": "杨亿",
        "content": "迭巘参差翠绕门，雕梁贺燕自成羣。\n杀鸡日夕期嘉客，种竹寒暄对此君。\n且向东皋输黍稷，便应北阙降玄纁。\n子真漫说耕岩石，不奈声名四远闻。",
        "dynasty": "宋",
        "collection_info": null
    },
    {
        "uuid": "48524c465ce2b95c204b52e32a1c95ce",
        "title": "留别",
        "author": "杨亿",
        "content": "梦笔山前君别我，下沙桥上我思君。\n黄昏更过西阳岭，满目青山与白云。",
        "dynasty": "宋",
        "collection_info": null
    },
    {
        "uuid": "6934769b928a73ef66837a8e5e8c9dd3",
        "title": "独怀",
        "author": "杨亿",
        "content": "独依青桐听鼓声，参旗历落上三更。\n凉风捲雨忽中断，明月背云还倒行。\n赖有清吟消意马，岂无美酒破愁城。\n是非人世何须较，方外吾师阮步兵。",
        "dynasty": "宋",
        "collection_info": null
    },
    {
        "uuid": "d62745ca6ba616bce02e0751f1e26b19",
        "title": "诗一首",
        "author": "杨亿",
        "content": "沤生称沤灭，二法本来齐。\n要识真归处，赵州东院西。",
        "dynasty": "宋",
        "collection_info": null
    },
    {
        "uuid": "15e38b37704a907a98571c9c5ce3e630",
        "title": "咏华林书院",
        "author": "杨亿",
        "content": "闻说华林院，名将阙里偕。\n生徒似东鲁，书籍胜西斋。\n俎豆儒风盛，埙箎乐韵谐。\n门闾双桂茂，编秩九流排。\n讲学搴纱幕，题诗挂粉牌。\n荀陈传旧族，游夏结同侪。\n红实洲生橘，清阴世种槐。\n夜蟾穿户牖，晴瀑泻岩崖。\n远客来千里，新恩出两阶。\n横经定何日，凭此寄幽怀。",
        "dynasty": "宋",
        "collection_info": null
    },
    {
        "uuid": "fad3a8e9c6426cfc2759528a642aafcb",
        "title": "灵岳",
        "author": "杨亿",
        "content": "灵岳标真牒，孤峰入紫氛。\n藤萝暗仙穴，猿鸟骇人羣。\n白道千年在，县流万壑分。\n汉坛秋藓驳，曾祀武夷君。",
        "dynasty": "宋",
        "collection_info": null
    },
    {
        "uuid": "92e06ba1baeb417cc05b46f7d15856f7",
        "title": "句  其一",
        "author": "杨亿",
        "content": "眼中是面前人。",
        "dynasty": "宋",
        "collection_info": null
    },
    {
        "uuid": "556abc8e81c2e2f4072c1283b681e5d7",
        "title": "句  其二",
        "author": "杨亿",
        "content": "关榆渐落边鸿过，谁劝刘郎酒十分。",
        "dynasty": "宋",
        "collection_info": null
    },
    {
        "uuid": "6bba4b72231d4548c33ceeab571d94a1",
        "title": "句  其三",
        "author": "杨亿",
        "content": "峭帆横渡官桥柳，迭鼓警飞海岸鸥。",
        "dynasty": "宋",
        "collection_info": null
    },
    {
        "uuid": "01c99cc1adcf7080179f69f7530256cc",
        "title": "句  其四",
        "author": "杨亿",
        "content": "前瞰琵琶洲，后枕思禅寺。",
        "dynasty": "宋",
        "collection_info": null
    },
    {
        "uuid": "7487b5e89f964fec640670aa78e38e00",
        "title": "句  其五",
        "author": "杨亿",
        "content": "连天汉水鸭头春，乐府铜鞮艷曲新。",
        "dynasty": "宋",
        "collection_info": null
    },
    {
        "uuid": "92d5f6b658838e1dde0ca357a4013297",
        "title": "句  其六",
        "author": "杨亿",
        "content": "渡海鲸波息，登山豹雾清。",
        "dynasty": "宋",
        "collection_info": null
    },
    {
        "uuid": "7af4607fecd24a348db6cb78f1eeb833",
        "title": "句  其七",
        "author": "杨亿",
        "content": "不把一言裨万乘，祇叉双手揖三公。",
        "dynasty": "宋",
        "collection_info": null
    },
    {
        "uuid": "8a912746fadeee366f2325b02501e630",
        "title": "句  其八",
        "author": "杨亿",
        "content": "世人何人最得闲，司谏拂衣归华山。",
        "dynasty": "宋",
        "collection_info": null
    },
    {
        "uuid": "50e6cf02783b1e9c6587bd7800191533",
        "title": "句  其九",
        "author": "杨亿",
        "content": "江南堤柳拂人头，李白题诗徧酒楼。",
        "dynasty": "宋",
        "collection_info": null
    },
    {
        "uuid": "1fa5b1d7ae7cde1cef660027eae6459a",
        "title": "句  其一○",
        "author": "杨亿",
        "content": "独自凭阑干，衣襟生暮寒。",
        "dynasty": "宋",
        "collection_info": null
    },
    {
        "uuid": "922d7c3b41c26f74b19f1b55378216c3",
        "title": "句  其一一",
        "author": "杨亿",
        "content": "相公坐处幕瞒天。",
        "dynasty": "宋",
        "collection_info": null
    },
    {
        "uuid": "9012fb55cd90b11db52a83c2d55f8c3d",
        "title": "句  其一二",
        "author": "杨亿",
        "content": "祢狂无自屈岑牟。",
        "dynasty": "宋",
        "collection_info": null
    },
    {
        "uuid": "e784ebf98793a9374c7bc0a863e21548",
        "title": "句  其一三",
        "author": "杨亿",
        "content": "愁裏酒杯浮太白，梦回香冢上孤青。",
        "dynasty": "宋",
        "collection_info": null
    },
    {
        "uuid": "016e06cb3d4b871c536715b7a8f17fb3",
        "title": "句  其一四",
        "author": "杨亿",
        "content": "仙盘露冷蛛丝湿，绮阁香风风吹传。",
        "dynasty": "宋",
        "collection_info": null
    },
    {
        "uuid": "a446387a32863933854df1f8cfd1696f",
        "title": "句  其一五",
        "author": "杨亿",
        "content": "巍巍百尺楼上槐，夹楼清密叶已繁。",
        "dynasty": "宋",
        "collection_info": null
    },
    {
        "uuid": "f194453332d6fa33fe08caee8b602cfb",
        "title": "句  其一六",
        "author": "杨亿",
        "content": "好把长鞭便一挥。",
        "dynasty": "宋",
        "collection_info": null
    }
]