[
    {
        "uuid": "d20cd0ac3596d540cdabe1f64a5594e0",
        "title": "水龙吟 玉梅冲腊传香",
        "author": "胡寅",
        "content": "玉梅冲腊传香，瑞蓂秀荚开三四。\n莲花沉漏，熊罴占应，洛阳名裔。\n岁比甘罗，便疏同队，累棋观志。\n向修文寓直，仙楼侍宴，梁王宝、真难俪。\n多少襟怀未试，暂超然、壶中游戏。\n行看献策，归瞻旒藻，常勋斿记。\n歌畔巫云，舞回邹管，金钗扶醉。\n有阴功不乞，丹砂十纪，寿祺全畀。",
        "dynasty": "宋",
        "collection_info": null
    },
    {
        "uuid": "29c0d54703c25a259349982786f0f8bf",
        "title": "水调歌头 不见严夫子",
        "author": "胡寅",
        "content": "不见严夫子，寂寞富春山。\n空留千丈危石，高出暮云端。\n想象羊裘披了，一笑两望身世，来插钓鱼竿。\n肯似林间翮，飞倦始知还。\n中兴主，功业就，鬓毛斑。\n驱驰一世人物，相与济时艰。\n独委狂奴心事，未羡痴儿鼎足，放去任疏顽。\n爽气动星斗，终古照林峦。",
        "dynasty": "宋",
        "collection_info": null
    },
    {
        "uuid": "a9d644a6b46ea5d5ebaa207b2ddcce1a",
        "title": "寄张赵二相三首  其一",
        "author": "胡寅",
        "content": "贤哲不同才，论心则皆仁。\n去就不同趋，惟义乃可亲。\n仁非比周用，推己以逮人。\n义非楚越疏，顾不私其身。\n伊谁觉后世，凛凛周先民。\n姬公徂东山，流言起龂龂。\n召公发金匮，王逆绣裳新。\n它日奭有疑，不悦公未逡。\n子往暨汝济，公语尤谆谆。\n忠诚共白日，势利一飞尘。\n姬家八百祀，盛业两公因。\n其人不可见，此意常自真。\n吁嗟刎颈士，一失为参辰。\n我思尚友徒，表此三千臣。",
        "dynasty": "宋",
        "collection_info": null
    },
    {
        "uuid": "2f318d1e77424096cb641a072c55acb7",
        "title": "寄张赵二相三首  其二",
        "author": "胡寅",
        "content": "昨朝观抵戏，千步广场对。\n甲也乌获徒，顾步熊虎态。\n乙也乘势来，踯躅进復退。\n或有败甲心，弦矢立其背。\n甲初奋左臂，一箭奋者废。\n甲復举右股，再射举者坠。\n坐令乙取胜，或乃一笑快。\n因思中山赵，秦睨犹拾块。\n何为廉将军，耻与相如会。\n不念国之存，以吾两人在。\n一朝私仇破，两虎共穴内。\n他年蔺公薨，颇老仍见代。\n坑兵四十万，大福遂不再。\n依然卞庄子，拱手视成败。",
        "dynasty": "宋",
        "collection_info": null
    },
    {
        "uuid": "7c5a71cff0d9b26cf35fb44075d76871",
        "title": "寄张赵二相三首  其三",
        "author": "胡寅",
        "content": "河出昆崙墟，江出岷山底。\n涵涵受百渎，滚滚经万里。\n水惟准之平，而德鑑之比。\n离堆与砥柱，何事中流起。\n坐令平者倾，復使明者滓。\n臣门虽如市，臣心要如水。\n勿为砥柱激，乃作天地纪。\n在家而有怨，惟舜处父子。\n在邦而有怨，惟旦忧室毁。\n夫岂忿慾哉，过是非天理。\n萧曹贫贱交，隙自将相起。\n迄能除芥蔕，至死相推美。\n彼亦何所监，覆辙有余耳。\n同时秦汉人，异趣百代史。",
        "dynasty": "宋",
        "collection_info": null
    },
    {
        "uuid": "c318b872a876dfa3da758d3fc3a14626",
        "title": "题浯溪",
        "author": "胡寅",
        "content": "戎马胡为践神京，翠华东巡朝太清。\n扶桑大明涌少海，虎符百万屯云兴。\n皇威意无穷髮北，老傅坐筹自巾帼。\n谋臣猛将俄解体，吹入胡笳一萧瑟。\n塞南莽莽多穹庐，塞鴈年年不繫书。\n回首朔云清泪满，伤心玉坐碧苔虚。\n中兴圣主宣光类，羣材合沓风云会。\n会稽甲楯今几时，于铄王师尚时晦。\n最喜邺侯开肃宗，不谓晨昏急近功。\n竟使大唐宏业坠，丰碑有媿昭无穷。\n徙倚碑前三太息，江水东流岂终极。\n颂声谐激不为难，君王早访平戎策。",
        "dynasty": "宋",
        "collection_info": null
    },
    {
        "uuid": "78810615c171ab9338277dac162ba69b",
        "title": "和范元作五绝  其一",
        "author": "胡寅",
        "content": "马迁法左氏，实录繫日月。\n孰传经世学，傥可论绝笔。",
        "dynasty": "宋",
        "collection_info": null
    },
    {
        "uuid": "7022a8fa6b50d0d6c0288752e422d6ea",
        "title": "和范元作五绝  其二",
        "author": "胡寅",
        "content": "久矣閟大音，无讥郐以下。\n一闻入圣处，万古洗凡马。",
        "dynasty": "宋",
        "collection_info": null
    },
    {
        "uuid": "6eb98464f3fc2d2a2b01a1a1fb735c15",
        "title": "和范元作五绝  其三",
        "author": "胡寅",
        "content": "种学根不深，履道乃邮传。\n欲收反约功，必也破万卷。",
        "dynasty": "宋",
        "collection_info": null
    },
    {
        "uuid": "7c567893ad64ce1c911ab059f303830f",
        "title": "和范元作五绝  其四",
        "author": "胡寅",
        "content": "挟策博塞殊，愚智相千万。\n反躬诚且乐，此事要早办。",
        "dynasty": "宋",
        "collection_info": null
    },
    {
        "uuid": "32de331ce7a88722fbacd00f7f46c004",
        "title": "和范元作五绝  其五",
        "author": "胡寅",
        "content": "阅书五行下，未胜百迴读。\n至道一念存，请事不远復。",
        "dynasty": "宋",
        "collection_info": null
    },
    {
        "uuid": "962f411392dbc95e0e7076b5eb6db7fe",
        "title": "和韩司谏叔夏乐谷五吟 布被",
        "author": "胡寅",
        "content": "昔年司马公，清德如伯夷。\n箪瓢不改乐，又似吾先师。\n平生一布被，天地乃吾知。\n岂比平津侯，挟诈坐受嗤。\n公今蹈前修，自适性所宜。\n不受寒暑变，炎凉但相推。\n彼美锦绣温，蒙覆真虎皮。\n愧非三绝手，何以嗣铭诗。",
        "dynasty": "宋",
        "collection_info": null
    },
    {
        "uuid": "1dcaa8c925a1f8fcadc6cf2eb6272bbb",
        "title": "和韩司谏叔夏乐谷五吟 竹枕",
        "author": "胡寅",
        "content": "故乡清渭滨，一节取君子。\n相从大江南，展转秋风裏。\n清慵笑玉便，傲兀胜隠几。\n屏山烟景媚，醉倒日高起。\n此君通昼夜，俗士乃轻鄙。\n愿言一奠枕，四海春睡美。\n铿铿孙子荆，未便洗吾耳。\n得意大槐宫，古今真梦尔。",
        "dynasty": "宋",
        "collection_info": null
    },
    {
        "uuid": "803967a537d3bbdea2c3271650cfaf43",
        "title": "和韩司谏叔夏乐谷五吟 瓦炉",
        "author": "胡寅",
        "content": "灵台凈含光，虚室自生白。\n缥缈沉水香，瓦篆青幂幂。\n何用金狻猊，浮动罗绮席。\n缁黄手秉持，儿女衣篝僻。\n一从胡尘涨，岱华腥膻隔。\n君臣若际会，至治发明德。\n普熏遍十方，氤氲本埏埴。\n何人学孔祷，鼻观久已塞。",
        "dynasty": "宋",
        "collection_info": null
    },
    {
        "uuid": "be86f45047f0856d67c60e92c91fea97",
        "title": "和韩司谏叔夏乐谷五吟 蒲团",
        "author": "胡寅",
        "content": "少年慕简册，编蒲抄古书。\n有闻未能行，常恐迷厥初。\n青毡雪窗夜，卧起卷復舒。\n岁久亦穿穴，客冷不及渠。\n知公已坐忘，物我归如如。\n黄团稳迭足，绣茵一籧篨。\n传闻伏蒲谏，天子怀每虚。\n出处谅未免，裹轮联锋车。",
        "dynasty": "宋",
        "collection_info": null
    },
    {
        "uuid": "d09324d059d7a2b9789ba1d52d0a78f7",
        "title": "和韩司谏叔夏乐谷五吟 纸帐",
        "author": "胡寅",
        "content": "细皱卷寒波，轻明笼白雾。\n何以相徘徊，岁晚正凝冱。\n枕欹一尺竹，被展几幅布。\n贤哉楮先生，不以贫不顾。\n夜玉围红绡，羞涩强自赋。\n书生说富贵，志士安贫素。\n风惊银海潮，春在明月库。\n先生睡方浓，不觉糟床注。",
        "dynasty": "宋",
        "collection_info": null
    },
    {
        "uuid": "de9f4073489842a791ae8a921001d186",
        "title": "送黄彦达归建安",
        "author": "胡寅",
        "content": "漳滨读书夜復日，十七年间驹过隙。\n相逢忽认语音存，面皱髯张都不识。\n岁晚悬鹑百结穿，坐寒我亦无青毡。\n少时意气今何似，对此犹能吸百川。\n北风草木伤迟暮，秀岭长松色如故。\n须知忧道不忧贫，莫厌儒冠羡纨袴。\n坐悲四海方横流，长剑未试心未休。\n寄语幔亭云外客，他年终约紫霄游。",
        "dynasty": "宋",
        "collection_info": null
    },
    {
        "uuid": "cddf4a571dd25439ffc1bfbed0c7710d",
        "title": "题全州砻岩",
        "author": "胡寅",
        "content": "盖山限华夷，夷水不得出。\n涧壑相奋撞，竟朽此山骨。\n想其初洞达，借势有神物。\n臂开青石壁，黤黮乌龙窟。\n奔流成长溪，岩洞寒突兀。\n秉烛千步游，怪景纔彷佛。\n华髮结乳顶，空翠谁扫拂。\n石田耕未熟，石鼓响不没。\n灵仙眇羽化，古庙凛纡鬰。\n我来庚伏初，弄水解缨绂。\n清甘流渴肺，妙听含钟律。\n两腋御泠然，回首叹飘忽。",
        "dynasty": "宋",
        "collection_info": null
    },
    {
        "uuid": "8e6accc0705600fea5afed99db1ccdd3",
        "title": "示上封长老洪辩",
        "author": "胡寅",
        "content": "濯足潇湘湄，瘦藤拄衡岳。\n寻山半吴楚，何意得雄邈。\n青冥几石级，屐齿响荦硞。\n低昂度翳鬰，轩翥见披剥。\n下视千万山，碧海潮初落。\n无风浪自鼓，浮动汹岳岳。\n谁云地南倾，鳌足有踸踔。\n请看高几许，天近只一握。\n高寒变冲融，三伏谢焦灼。\n羣松何人种，凛立傲冰雹。\n况彼凡草木，跂望难簉着。\n精庐凭佛力，云外聊自託。\n上方连兜率，下界指蜗角。\n道人洪河辩，万卷归领畧。\n汤休以诗鸣，澄观老禅缚。\n相从尘垢外，一语符啐啄。\n愁云结苍梧，来雁眇燕朔。\n邺侯有旧隠，此兴吾数数。\n不须理牙籤，借问有三学。",
        "dynasty": "宋",
        "collection_info": null
    },
    {
        "uuid": "69741dbfa96c925adec37861b3f08d49",
        "title": "示高台足庵绍印",
        "author": "胡寅",
        "content": "万生纷纶堕迷网，谁能自拔起情想。\n隙尘初傍阴色空，烧草又趁春风长。\n将身出家参佛祖，此病中作膏肓养。\n足庵道人肯珍重，不与凡流较斤两。\n彼方弹雀弃隋珠，我自舍鱼取熊掌。\n高台平挹石廪翠，古辙下辗雷溪响。\n粥鱼斋鼓不经营，竹月松风静来往。\n定心古井波浪息，夜气灵源襟韵爽。\n忆昔幽寻度云壑，见投佳句论乡党。\n岂惟高格擅风骚，颇信中扃得平广。\n转头尘事还匆匆，入梦胜游真莽莽。\n山梅有信寄一枝，更欲青鞋快真赏。",
        "dynasty": "宋",
        "collection_info": null
    },
    {
        "uuid": "13a69e47f498356469f9788111e2f18d",
        "title": "记梦",
        "author": "胡寅",
        "content": "夜梦虚斋整衣冠，客五六辈相揖还。\n中有一人少留连，叩檐叩齿祷甚虔。\n顾谓吾侪曷倾耳，红药丛深鸟声美。\n翻枝飐叶缥缈间，俄有珍禽集雕栏。\n宛然小鹤未省见，羽翮绀碧光斓斑。\n凝眸一瞬观对立，忽成四鹤齐飞入。\n赴予纷泊若投林，藻锦萦带復动衿。\n绿毛么凤只倒挂，翠襟鹦鹉空好音。\n或将揽取不从手，相视眙愕萌争心。\n吾殊无言行且睨，与客徐理出户意。\n徘徊八翼疑骖鸾，杂沓诸儒竞连袂。\n不知剥啄谁扣门，推枕高树晨光暾。",
        "dynasty": "宋",
        "collection_info": null
    },
    {
        "uuid": "93420929fa984a3dc70a304103a80339",
        "title": "示能仁长老祖秀",
        "author": "胡寅",
        "content": "此世未可出，太虚无古今。\n一尘绝点染，万象罗萧森。\n白云从何来，舒卷亦无心。\n流风散远影，花雨释重阴。\n俄然际碧海，倏尔归遥岑。\n方来讵可执，已去谁能寻。\n何人知此意，鱼鸟徒高深。\n道人乃如许，洒落湘之南。\n冥鸿岂避弋，倦鹤亦投林。\n昔年淮泗间，清誉喧佩簪。\n石塔缝无际，盐官鼓无音。\n衡山亦何有，神廪供爨鬵。\n十年一纸衲，綵线穿金针。\n上方万壑外，微笑开我襟。\n幽怀久自契，俗虑何由侵。\n攀萝共明月，流水写瑶琴。",
        "dynasty": "宋",
        "collection_info": null
    },
    {
        "uuid": "85d4deed6a5a1e26c19ffa2c899a7268",
        "title": "题能仁照庵绍亨所建",
        "author": "胡寅",
        "content": "福州多僧天下闻，缁衣在处如云屯。\n何人能了一大事，斋鱼粥鼓徒纷纷。\n云中復表第二月，何异污渠鑑毛髮。\n不独诗人水镜昏，定知佛祖龛灯灭。\n道人朅来南山下，盖头随分茅一把。\n菩萨果地已孤高，石廪峯前更潇洒。\n草庵初就来乞名，试往寻之水竹清。\n莫讶此庵安四壁，大千沙界总分明。\n观君所至金碧焕，公才利用如澄观。\n隣僧无頼苦侵疆，何似古人不争畔。\n从他三毒痴贪嗔，我自元无一点尘。\n携庵南北东西住，万象光中独露身。",
        "dynasty": "宋",
        "collection_info": null
    },
    {
        "uuid": "9a5e9828d6060f6be3901adf6abf7fb3",
        "title": "送余泽还义兴",
        "author": "胡寅",
        "content": "挟策漳滨两韶稚，君后南随州计吏。\n相逢冠岁璧池头，顿觉词华使人惴。\n谓宜云路恣腾踏，岂料霜蹄多蹶踬。\n君才视我十倍加，蓄积那堪五经笥。\n已穷孟轲不动处，得丧穷通归一致。\n每怀会合未曾款，辄復鸿燕春秋异。\n寸莛才欲撞舂容，不尽之音耳空记。\n去年邂逅得所愿，千里过我少停辔。\n围炉烧栗忘夜分，蹙雪访梅喜春至。\n窥园细看百卉动，陟榭满挹千峯翠。\n读君旧诗黄钟律，观君新德清庙器。\n默求至善不近名，下视羣愚非饰智。\n常虞涉世伤坦率，见语躬行合谨细。\n值君隠忧方食蓼，而我美疹如紾臂。\n飞觞引满不復能，战饮吴门梦中事。\n采菊聊同茗碗清，丸艾时归药婆利。\n忠言赠公岂肉骨，益友贶予真补劓。\n浮云聚散古则尔，人生出处孰无累。\n闻道双珠已候门，便乘一叶同插翅。\n朱楼婉娩托旅梦，江树霏微搅离思。\n一区衡山勿负约，三绝麟经更涵粹。\n得时而驾谅不免，有使且寄相思字。",
        "dynasty": "宋",
        "collection_info": null
    },
    {
        "uuid": "40a929f41dfb3c298fefd1d6ca54dca3",
        "title": "送朱翌赴召",
        "author": "胡寅",
        "content": "青松出涧底，志已楝梁具。\n平生饱霜雪，岁晚中寻度。\n屈伸谅有时，穷达系所遇。\n如君才与学，八面有余裕。\n志修文自昌，身阨守愈固。\n已甘韫椟藏，宁愿莫邪铸。\n急趋冠盖林，万里便跬步。\n时来则卿相，慎勿负平素。\n霜繁千嶂晚，天阔三江注。\n倘遇子陵台，为我一回顾。",
        "dynasty": "宋",
        "collection_info": null
    },
    {
        "uuid": "d2602d40e07593aa248a92ecbd1439ab",
        "title": "与范信仲及严陵同官纳凉万松亭",
        "author": "胡寅",
        "content": "黄堂无徒真面壁，休暇相招出城北。\n千岩窈窕万松豪，把酒观棋得终日。\n此邦前修邈难继，严范千古堂堂色。\n用之折棰笞犬羊，否则持竿弄泉石。\n我才濩落何足道，行藏未有资身策。\n公当长啸起家声，云台高敞风尘息。",
        "dynasty": "宋",
        "collection_info": null
    },
    {
        "uuid": "00340cd58c345f22175fdd2a57e4d51c",
        "title": "和信仲酴醿",
        "author": "胡寅",
        "content": "化工收余春，不令寂寞回。\n殷勤三月尽，更放名花开。\n灿然白雪姿，乱洒青云堆。\n奇香满深院，冷艷绝浮埃。\n弟昆林下兰，执友岭上梅。\n何年蕊珠殿，移根画堂栽。\n邂逅得佳客，开窗设尊罍。\n檀心半未展，更着红烛催。\n惜无倾城髻，斜插一枝来。\n赏心不可奈，折取浸瑶醅。\n可怜清夜阑，迭鼓如轻雷。\n笙箫发梦想，云雨下阳台。\n樱厨未羞涩，高会意重陪。\n花魂入诗韵，属和愧非才。",
        "dynasty": "宋",
        "collection_info": null
    },
    {
        "uuid": "8a7468c6d876764f3e4aa3855765e595",
        "title": "和吴元衡",
        "author": "胡寅",
        "content": "先生颂酒夸两豪，使我读之如饮醪。\n诗情不逐春光老，春在毫端尤婉好。\n颇闻下堂小不佳，未欲颂公长者车。\n不道芳菲成一梦，满城寒食藉梨花。\n便把千峯名拟岘，同拨新醅酬阙典。",
        "dynasty": "宋",
        "collection_info": null
    },
    {
        "uuid": "d16e44dfe56a867f0609d37fb50fb06e",
        "title": "和元衡送牡丹",
        "author": "胡寅",
        "content": "春工知君亦好奇，倚槛山丹开压枝。\n山城何人识国艷，中州对此称花时。\n新诗秀色摇京洛，词锋生使侵疆拓。\n金明钓赏思见之，贡花驿使来莫迟。",
        "dynasty": "宋",
        "collection_info": null
    },
    {
        "uuid": "33f000800869f0f67d7a348904772908",
        "title": "题永州东山西亭",
        "author": "胡寅",
        "content": "此亭得名从子厚，琬琰一篇传不朽。\n我来相望三百年，误使承流称太守。\n初无施舍慰民心，漫有诗歌諠众口。\n东山妓女北海尊，歌舞春风醉花柳。\n欲回面势直西南，更植修篁遮培塿。\n卷舒云雨襟袖间，溅浣冠缨尘土后。\n近闻王师频奏凯，狂虏不復窥庐寿。\n吾君神武光宣上，将相宏畧方召偶。\n遄归北狩定有期，开拓中原岂无手。\n顾予疎懒归意迫，当世功名息心久。\n寄言怅望独醒人，欲报厚德乏琼玖。\n遥山蹙黛酒如江，劝我日饮无何有。",
        "dynasty": "宋",
        "collection_info": null
    },
    {
        "uuid": "0790a3e136c0a55aa8afa6191c872677",
        "title": "题朝阳阁",
        "author": "胡寅",
        "content": "潇水东来北流去，宛宛山城挟江住。\n城中万瓦蔽雄观，江外千岩自幽趣。\n朝阳近止潇之西，繫舸扪苔上石蹊。\n翠壁划开光黤湛，高萝垂覆绿冥迷。\n排岩闯水飞栏出，挂插洄潭老蛟脊。\n浑疑海蜃喷珠宫，復讶楼船褰绣帟。\n鸣鸾佩玉不须论，西雨南云手覆翻。\n寄语子牟来独夜，试看天阙瑞霞暾。",
        "dynasty": "宋",
        "collection_info": null
    },
    {
        "uuid": "c6092ed74a80aafe50cb97a4f47fd652",
        "title": "题永倅厅康功堂",
        "author": "胡寅",
        "content": "政拙催科永陵守，实頼贤僚明可否。\n邦人復嗣海沂歌，仓廪虽空闾里有。\n功成将去朝日边，更闢虚堂得昼眠。\n后圃好花初着土，前檐新竹已参天。\n貔貅未饱军需急，赤子如鱼釜中泣。\n若知王业在农桑，国势无劳忧岌岌。\n酒阑四壁读前碑，吏隠犹胜五马随。\n千古濂溪周别驾，一篇清献锦江诗。",
        "dynasty": "宋",
        "collection_info": null
    },
    {
        "uuid": "b3cb1c43bfe941c8da50b1f0ea47384e",
        "title": "送茶与陈霆用贾阁老韵",
        "author": "胡寅",
        "content": "闽相渺天涯，新茗谁与促。\n对兹火云候，漫说酒千斛。\n要须临水榭，满啜一瓯玉。\n泠然生两腋，万里那更仆。\n想君坐茅斋，口授汗如沃。\n饱餐先生馔，睡思莽难逐。\n玉川亦何有，撑拄文字腹。\n遣饷良未多，精品端不辱。",
        "dynasty": "宋",
        "collection_info": null
    },
    {
        "uuid": "710b7367a5806d7bd175803e1785bf42",
        "title": "用前韵示贾阁老",
        "author": "胡寅",
        "content": "壑源春未回，已着金鼓促。\n争先入包匦，价比金盈斛。\n何人敢僣睨，奉御食惟玉。\n草荈空有名，气格臣与仆。\n缅怀侍凝粹，苦口同启沃。\n散仙今得伴，鸾凤相追逐。\n雪泛定州甆，浇此饮河腹。\n饱食惭太仓，那復惊宠辱。",
        "dynasty": "宋",
        "collection_info": null
    },
    {
        "uuid": "b79373bcc1ffd9afc8240bfc0708a2de",
        "title": "游云湖",
        "author": "胡寅",
        "content": "衡湘久来往，眼到山辄对。\n爱山真自性，久看眼未碍。\n今朝渡石潭，兰桨乱青带。\n初升岸稍高，忽喜地更大。\n行行两垣间，沙路得平快。\n豁然见良畴，小览百里外。\n涵溶赵家汑，千顷疏几浍。\n人家隔杨柳，或映桑林背。\n连连麻麦墟，鸡犬达鸣吠。\n宛如京洛郊，北望一怅慨。\n古城谁所筑，隠隠仅如块。\n娉婷九冢藏，巧緻六宝在。\n想其夸壮时，岂念遗迹晦。\n主人陇西生，恳款具鲑菜。\n墅前稼尤美，弥壤黄云晒。\n云湖从此逝，日暖风不噫。\n循冈逶迤登，呀口骇漰沛。\n是名湖西缺，节缩有石埭。\n舍舆尚盘陀，渐见湖尾派。\n菰蒲傍篱落，猎猎村沽旆。\n曳筇大堤长，堤址屹然塞。\n胡床罗四五，植伞据其会。\n恍若画图张，綵笔穷物界。\n满奁开玉镜，万象自清汰。\n浮光散鹅鹜，沉影乱鳞介。\n纷纷渔舟子，点缀助姿态。\n其心曾未閒，讵比观者泰。\n东头输写处，百丈走霜濑。\n汇为碧泓深，囓漱垠崿坏。\n非兹两雄堨，何以镇横溃。\n尚云春水时，雷注聒天聩。\n田翁亦好事，巨艇遣迎载。\n山阴兴则同，所访何必戴。\n招提有豪客，置醴久相待。\n归途瞰乌泉，船首滞葭荟。\n朱楼亦近止，欲往思中败。\n刺竿小弯碕，迥眺长岭背。\n峯峦未可穷，却过陈家汇。\n幽寻何所得，憩倦茂林最。\n迴船漾中流，枵腹思勇嘬。\n羽觞凡五举，银鲫纔一鲙。\n山氓争睢盱，窥觇互惊怪。\n桃源果何似，此地良足爱。\n要当建亭榭，聊復艺苽芥。\n赏心浩无涯，羲驭惨欲退。\n吾侪幸强健，胜践莫辞再。\n人生贵欢娱，世俗苦埃壒。\n黄君早交友，闻善肯相诲。\n杨君素疎豁，为善克自裁。\n李君更清苦，有意饰纫佩。\n彪君知勉励，不但闻梗概。\n惟余真潦倒，道退齿徒迈。\n从游亦何幸，鱼目惭明琲。\n誓言来年春，景物重华綷。\n荷花千叶装，一一青罗盖。\n苍蒹没大浸，碧巘槛芳蔼。\n远陪鸥鹭羣，坐笑桔槹械。\n仍须少留宿，促驾古所戒。\n持鈎不求鱼，何用五十犗。\n优哉復悠哉，此乐未为太。",
        "dynasty": "宋",
        "collection_info": null
    },
    {
        "uuid": "4f43d484f83132e0912695014b2bd337",
        "title": "示龙王长老法讚",
        "author": "胡寅",
        "content": "东峯峨龙头，西岭掉其尾。\n蜿蜒藏爪鬣，云卧久未起。\n谁凭象教力，挂腹千柱启。\n重天飞铁凤，宝地按金指。\n于今几百年，松柏合抱峙。\n悄无车马尘，一径渺云水。\n我来亦何事，蜡屐自游徙。\n讚公好禅伯，道俗共懽喜。\n浮云本无心，锡杖聊壁倚。\n借问此山名，其实安所止。\n答云苍岑顶，万觞涌清泚。\n伊何司蓄洩，神物宜在此。\n又言干戈际，流血几万里。\n龙胡为自珍，岩洞深伏弭。\n笑挹香松槽，漱盥白玉齿。\n清风出长啸，月凈天如洗。",
        "dynasty": "宋",
        "collection_info": null
    },
    {
        "uuid": "076c5bf3487923de107444a7997b6577",
        "title": "示龙王长老法讚用旧韵先公佳城与寺相直",
        "author": "胡寅",
        "content": "堂堂感麟翁，耿耿跨箕尾。\n已垂百世芳，何用东山起。\n平生梦奠处，鬰鬰佳城启。\n禅枝附奕叶，鱼粥常千指。\n老龙卧颓波，秀木森嶷峙。\n堆螺沃黛山，泻玉摐金水。\n上人一锡拄，心寂倦他徙。\n我亦希子文，仕已忘愠喜。\n时来语道要，中立旁不倚。\n而君乐幻空，说定不说止。\n永怀先觉人，愧发汗流泚。\n彝伦出笔削，一是无彼此。\n修程不自勉，九十半百里。\n相彼齅世芬，所向辄摇弭。\n未知吾相马，异质遗毛齿。\n更须求真龙，万古资一洗。",
        "dynasty": "宋",
        "collection_info": null
    },
    {
        "uuid": "757c63818b41789fd7ba38c754638a76",
        "title": "赋韩叔夏雪斋",
        "author": "胡寅",
        "content": "君不见齐王筑宫夸孟子，瑶殿珠阶千柱启。\n只知歌舞暖娥眉，君未能贤宁乐此。\n又不见玉局文章万丈光，七年忍冻吟黄冈。\n忽骑白凤凌天去，江上空余一草堂。\n不如衡山乐谷藏春风，明窗小阁地炉红。\n物自涅缁分凈秽，我方瀌睍阅穷通。\n夜惊山竹珊瑚折，起爱溪松蒙晓月。\n蹇馿乌帽去相寻，可但子猷清兴发。",
        "dynasty": "宋",
        "collection_info": null
    },
    {
        "uuid": "8901c506170489e1b826ed8cda51499d",
        "title": "和仁仲归乡有感",
        "author": "胡寅",
        "content": "大堤蜿蜒挟江长，卉木同泛春风香。\n青青嘉蔬不用买，采撷烹瀹皆堪尝。\n羜肥豕腯白黑正，酒美鱼贱吞江乡。\n岂惟物产具丰好，地势固可争雄强。\n归来作赋兴不浅，一饭美芹心讵央。",
        "dynasty": "宋",
        "collection_info": null
    },
    {
        "uuid": "6effb878bc5922347d4be1525ef7ea68",
        "title": "登南纪楼",
        "author": "胡寅",
        "content": "西望巫峡峯，东望洞庭湖。\n南望大江横，北望楚王墟。\n平时十万户，鸳瓦百贾区。\n夜半车击毂，差鳞衔舳舻。\n麦麻漫沃衍，家家足粳鱼。\n深山鸡犬接，谁復识于菟。\n挻祸者何人，火猎而兵屠。\n庚戌日南至，渠魁宴宜都。\n一脍八百姬，坐无羊与猪。\n葛伯杀饷童，汤征自亳徂。\n恢恢天网漏，莽莽一纪余。\n遗民百存一，茨棘伏且逋。\n有田不敢耕，十倍出赋租。\n籍户析丁口，奏言民数敷。\n一县三十家，一城三百庐。\n指为太平象，苍穹焉可诬。\n翩翩两孤鹤，归自青海隅。\n长松虽好在，池圃伤榛芜。\n邦君能好客，授馆高明居。\n春风摇宇宙，惨澹心盘纡。\n玉花暗寒食，桑谷冻不苏。\n流民渡沔来，曳牛负其孥。\n似闻俶扰中，復有红巾徒。\n轇轕随邓间，厥意知何如。\n古来上流地，最重荆州符。\n形势在东南，横跨此其枢。\n皇文不用武，重闭闻勇夫。\n要当强楚蜀，莫使窥全吴。\n滔滔江与汉，晨夜朝宗趋。\n天聪方四达，庙算有良图。",
        "dynasty": "宋",
        "collection_info": null
    },
    {
        "uuid": "5a8f3805f10c0638bcdf113b0527cabb",
        "title": "题关云长庙",
        "author": "胡寅",
        "content": "西方有幻师，以利行幻术。\n利他乃甘言，自利则其实。\n曾微证形象，顾喜论恍惚。\n可怜亿兆人，明智百无一。\n泯然俱受绐，宁以鬼自怵。\n疑怖既迫心，祈祷便屈膝。\n千载浮屠氏，箇箇提一律。\n云长忠烈士，蜀汉凛三杰。\n许身初择义，遇主益秉节。\n一受先主知，不为曹公屈。\n最后围樊城，许南已无拂。\n智畧孙吴俦，议徙股胆栗。\n惜哉片言戾，壮志遂纡鬰。\n至今想英风，使我竦毛骨。\n庙祀礼则宜，为国有典秩。\n而彼天台僧，相此山水窟。\n欲缮庐而处，假灵宣鬼物。\n章乡城近止，将军此焉没。\n斯人兼畏仰，吾计行可必。\n唱云暴悍魂，岩壑擅营室。\n从吾受凈戒，父子归命佛。\n初犹未赫烜，灵响沉寂谧。\n奈何无尽翁，作记极词笔。\n一毛成万钧，财施日盈溢。\n精蓝敞千柱，城旦汹溟渤。\n捐身养惰游，小智之所弗。\n而况正直神，肯徇智颛汩。\n永怀王迹熄，异说竞蠭出。\n圣言甚微眇，学士迷祖述。\n佛徒窃其柄，高坐弄拳拂。\n翕张性命说，自谓了生灭。\n孤标类清远，阴趣尽攘夺。\n凡民何足算，吾党是可嫉。\n终始莽如梦，变化暗若漆。\n矧希有漏因，便怛无常猝。\n推波而助澜，司寇莫能诘。\n岂惟兹一庙，淫祀如髮密。\n谁将驱缁褐，南亩畀巾帻。\n幽明无俶扰，典祀不相昵。\n坐令宇宙间，礼乐兴炳蔚。",
        "dynasty": "宋",
        "collection_info": null
    },
    {
        "uuid": "dfe1f8fda1fb15e7f3e8516c39925475",
        "title": "和仁仲孱陵有感",
        "author": "胡寅",
        "content": "奸雄乘乱谋称帝，不暇从容问传器。\n荀公死坐靳殊锡，文举诛因白畿地。\n金根曲盖乘五时，谬以踞火尤吴儿。\n悬知以鼠睨汉献，终欲搏噬如饥狸。\n吁嗟白日蒙浮云，豫州奋臂提孤军。\n虎熊争先气烈烈，鱼水相契情氲氲。\n赤壁端如殽二陵，于操犹或称其能。\n身在行间一交战，阿瞒始信河难冯。\n仲谋亦恃江涛涨，岂忧炎德终沦丧。\n孱陵自驻遏吴师，要知身繫苍生望。\n丈夫盖棺事方休，未报平生宗国仇。\n英雄安得无块土，固令于此分荆州。\n春风吹花不濡滞，绿满郊原何蔽翳。\n前汉兴隆后汉颓，永怀启沃临行际。",
        "dynasty": "宋",
        "collection_info": null
    },
    {
        "uuid": "44c43fa76ee158f45d0689c3d5a0d6aa",
        "title": "和仁仲游桃源",
        "author": "胡寅",
        "content": "桃江稳楫兰舟渡，记得刘郎有仙路。\n未能趋海访神仙，且欲沿溪看红树。\n钓竿已自慰羁束，平生况得沧洲趣。\n最欣傲吏轻傥来，拟学渊明赋归去。\n与君一问桃花宿，岂但行如武陵暮。\n伯阳八十有一篇，立教清凈贵自然。\n神仙之说何所始，虚怪汗漫无中边。\n渔郎迷路去家久，虽践胜境终迴旋。\n雕辞饰实好事者，至令千载犹流传。\n宁闻自古有仙人，茂陵垂老一语真。\n岂伊冠履荐绅士，惑溺不异蚩蚩民。\n诚能御气友造物，陋彼蝉蜕悲埃尘。\n想见桃源之野花正开，牧儿模管吹出芳林来。\n不知人家尚几许，云屏玉帐空悠哉。\n霏红泛绿竟杳杳，我亦乘兴山阴迴。\n不如与君归种待蕡实成蹊，昼永无地生苍苔。",
        "dynasty": "宋",
        "collection_info": null
    },
    {
        "uuid": "6591da62b8fbbedef1cadb2bfc7c4afe",
        "title": "归舟濡滞示仁仲",
        "author": "胡寅",
        "content": "扁舟下荆江，信宿七百里。\n少萦玉州岸，翠壁红楼起。\n提携桃竹杖，飞步同徙倚。\n永啸来长风，极望际天水。\n登临兴未穷，归思孰能弭。\n枕湖驾高浪，万顷期一苇。\n飞廉不借便，进尺或退咫。\n莽苍入葭芦，回环乱洲沚。\n刺篙力言匮，挽缆路仍圮。\n物用各有时，奡荡未可鄙。\n风水亦何心，邂逅乃如此。\n快意得濡滞，赢缩固其理。\n子文三已仕，了不见愠喜。\n斯犹未称仁，胡不听行止。\n南山定非远，风驶一帆耳。\n携壶上翠微，旅琐为君洗。",
        "dynasty": "宋",
        "collection_info": null
    },
    {
        "uuid": "687941667c0dde30a589f11f9ec63a31",
        "title": "过方广不遇主僧留示",
        "author": "胡寅",
        "content": "崎岖荦确梁復矼，頳肩四力流汗杠。\n笋舆轧轧三十里，乃值道人游近邦。\n倦躯且借禅榻卧，仰睇杰阁丹青庞。\n泉湍夜挟风雨壮，撼床殷枕如涛江。\n晴峦空蒙染佛髻，白月皓皓团僧窗。\n高杉大松间修竹，烟旄雾盖参云幢。\n要须酒壶缀羊羫，哀箫怨笛歌鬟双。\n缅怀东岩谢太傅，提携靓艷凌崆㟅。\n不学香山白居士，只与如满相敦厖。\n想君闻之笑且{口厖}，西东分流岭头泷。\n归来亦復有何好，方寸坐以钟鱼降。\n留诗六反皆震动，鱼谁考击钟谁撞。",
        "dynasty": "宋",
        "collection_info": null
    },
    {
        "uuid": "11a8c0e7c0016d13d6c38915d66a6634",
        "title": "和叔夏海棠次东坡韵",
        "author": "胡寅",
        "content": "久矣心灰形槁木，有烂锦衾谁与独。\n殷勤调护得繁枝，抹黛施朱尽凡俗。\n池上靓粧开晓镜，露晞娇润离汤谷。\n佳人得意矜绝代，陋彼牵萝补茅屋。\n真赏幸逢尊有酒，清玩可使食无肉。\n十眉彷佛画难亲，百匝徘徊看未足。\n两旬绿秀承红嫩，一日篱槿何能淑。\n朝来但觉花照眼，夜去不梦松生腹。\n休夸艷杏荫白鷼，漫说夭桃夹疎竹。\n固知尤物人共爱，也使先生动心目。\n老坡有咏记江城，少陵无句惭巴蜀。\n顾我荒词陪绝唱，何异斥鷃追黄鹄。\n夜来风雨太豪横，惆怅遥峯萦度曲。\n不如却赋黑牡丹，寄语孔翠防抵触。",
        "dynasty": "宋",
        "collection_info": null
    },
    {
        "uuid": "4b6fee734200a66567b0aa09e4f09fb1",
        "title": "和彦达新居",
        "author": "胡寅",
        "content": "喜居夏屋成，竹树讙燕雀。\n门径眇云水，亦见轮蹄错。\n君本有用才，魏匏自濩落。\n平生五车勤，岁晏一箪乐。\n永言青眼旧，每笑春风薄。\n共保贞石心，火炎岂能铄。\n激志山岳耸，放怀宇宙廓。\n过我虽蹁跹，拄杖得所托。\n但惭城市远，兼味止葵藿。\n方罗玉麈挥，忽听金奏作。\n熏然陶天和，宁復慕人爵。\n澹泊道义交，已谢势利怍。\n遥知尊杓存，酒熟待同酌。",
        "dynasty": "宋",
        "collection_info": null
    },
    {
        "uuid": "4ad38dff3ebe438fb3c219189ebbdcd3",
        "title": "寄题义陵吴簿义方堂",
        "author": "胡寅",
        "content": "万生天地间，灵者乃知义。\n何独于义明，而利心亦炽。\n兹焉分两轨，君子小人异。\n秉义一毛輶，百川利趋亟。\n纷纷冒货贿，役役奔势位。\n资之以狼贪，攘之以螳臂。\n深较毫釐差，交攻兵刃𨧫。\n大贾五百金，徙蜀死无庇。\n小偷惭簠簋，褫魄对犴吏。\n一生几量屐，身后粪土弃。\n夫岂无良心，习惯遂殊致。\n试令呼之跖，悍目艴然视。\n又或号之夷，喜笑亦随至。\n也知清誉好，宁自浊污置。\n颓波日不反，方跖尚当愧。\n有美短簿贤，老矣能劼毖。\n善为子孙谋，闢堂寘经笥。\n松筠岁寒色，不种春藻媚。\n郴山固奇变，其江泻青翠。\n盘礴以蜿蟺，淑气宜产粹。\n是将出秀民，庸称名堂意。\n愿言承学子，不受流俗渍。\n虽共鸡鸣起，拳拳闵颜志。\n本原孝而恭，由此充其类。\n附翼而攀鳞，四科有升次。\n或夸诡遇功，固耻与之比。\n何况浮云侣，秋露草头坠。\n勿忘先师言，亦何必曰利。",
        "dynasty": "宋",
        "collection_info": null
    },
    {
        "uuid": "eea620a67a4345f167c4845982b2aa49",
        "title": "和仁仲赏梅",
        "author": "胡寅",
        "content": "万窍鸣饕风，千秋厄严雪。\n花心独冲融，足以慰愁绝。\n太和起孤根，枝上见明灭。\n稍稍占芳辰，时时破苞结。\n天葩忽晏粲，余卉尽骚屑。\n培植幸逢贤主人，平台翠竹承清熏。\n要看千树挂山月，肯把一枝萦鬓云。\n轻风休吹落缤纷，待我诗成酬继君。\n飞觞半酣未忍去，诗情花气相氤氲。\n须知魏夫人，元长姑射神。\n咄哉赵飞燕，况乃杨太真。\n但愿华筵对晴昊，年年领袖百花春。",
        "dynasty": "宋",
        "collection_info": null
    },
    {
        "uuid": "ee864500778cc7ddb8b4746ab63caf48",
        "title": "赴德秀海棠之集",
        "author": "胡寅",
        "content": "穿山復履塍，忽望翠林杳。\n渐近一崦环，茅檐凈而小。\n赴君鸡黍约，仍被酒壶绕。\n烂烂庭下花，迎予遍开了。\n谁将淡燕脂，染雪团枝袅。\n枯碁忘胜负，响铁听窈眇。\n烦襟浣一笑，至乐如此少。\n爱君富才艺，守约自强矫。\n诸子如松筠，意气在云表。\n幸是田舍隣，不作离别悄。",
        "dynasty": "宋",
        "collection_info": null
    },
    {
        "uuid": "84ea99df1d9897523226b2771888d561",
        "title": "和刘彦冲白髮",
        "author": "胡寅",
        "content": "避炎扫浄室，卧看浮炉烟。\n读君五字诗，鹤髮惊臞仙。\n缅怀少壮日，意气横无边。\n春风鬰双鬓，绿草争芳妍。\n酒豪既跌宕，花恼仍狂颠。\n涉境如刺绣，针行久忘邅。\n中路一线通，悟彼称世贤。\n不知老将至，此道闻尼宣。\n高山戴雪早，从人嘲乐天。\n青青復种种，荣谢理固然。\n市翁一弹籋，意眇飞鸿前。\n何况大丈夫，乃顾儿女怜。\n为语偓佺辈，痴心莫攀缘。\n褭蹄谅可铸，此物无由玄。",
        "dynasty": "宋",
        "collection_info": null
    },
    {
        "uuid": "2a885b85a59aeb43c8c753089e269de1",
        "title": "醉步前溪示彦冲",
        "author": "胡寅",
        "content": "溪南溪西渺双溪，中有良苗绿千畦。\n参差人家傍修竹，隠约负戴通山蹊。\n南溪先生冰雪胸，虚堂坐咏荷花风。\n西溪散人晞汗髮，半夜泉头饮明月。\n欲赏奇文析疑义，藴隆当路不可越。\n安得阿香轻着鞭，驱龙噀雨玄云边。\n径携枕簟就公宿，对床饱听秋声悬。",
        "dynasty": "宋",
        "collection_info": null
    },
    {
        "uuid": "9f01742925d8ef37909e8fc326b49cf6",
        "title": "和彦冲三日饮",
        "author": "胡寅",
        "content": "名园直万金，一顷连芳荫。\n秀峦千寻矗，石井百尺深。\n花残尚闻鶑，林胜不留鵀。\n时来觅清暑，却扇凉沉沉。\n三杯有道通，万户无法禁。\n平生师洙泗，正尔戒已甚。\n相彼无漏学，亦復忌疏渗。\n红颜不肯驻，白髮来寖寖。\n洗心聆妙语，至味良足饮。\n常闻丽泽兑，美润相灌浸。\n淡交那甘坏，谅直靡谗譛。\n此欢属吾辈，端匪异人任。\n又怜嗫嚅子，有口终自噤。\n不若更歌呼，醉挽溪流枕。",
        "dynasty": "宋",
        "collection_info": null
    },
    {
        "uuid": "231ed48f6a40cdae681e35a2e448470e",
        "title": "又和早饮",
        "author": "胡寅",
        "content": "零露漙漙风满塘，美人不来俨分行。\n天葩艷然出翠被，倚槛袅袅传秋香。\n对之索酒飞觞快，浩如一海朝千派。\n主人绝倒任忘形，接篱便向三花挂。\n狂夫未是诗酒豪，先生卓尔能禅逃。\n忽听雷声起渊默，坐使万窍皆呼号。",
        "dynasty": "宋",
        "collection_info": null
    },
    {
        "uuid": "c6fde380f589febe6bfa295e99b28fed",
        "title": "自开善寺饭已赴彦修之集新陂初成次其韵",
        "author": "胡寅",
        "content": "旱气欲流石，涧溪失盈溶。\n况逢青田渴，万锸决使东。\n南山思照影，三日云气重。\n玉蜺忽堕地，行君竹林中。\n润腾百年樟，翠写千丈松。\n澄之新汤横，浄绿涵秋容。\n是日看雨花，一香万缘空。\n归来趁清约，赏心还此同。\n桂枝耀三更，袅袅来天风。\n名觞或可醉，警读安得慵。\n永谢世味醺，敢怀归意浓。\n朝懽过狎洽，夜气方冲融。\n意超谑浪表，伊谁蹑斯踪。\n独愧和篇斐，不堪称两雄。",
        "dynasty": "宋",
        "collection_info": null
    },
    {
        "uuid": "8656ec1184e7aca460842b7c9475cef4",
        "title": "赋吴守友石台",
        "author": "胡寅",
        "content": "南圃缭粉墙，幽径便蜡屐。\n蒙然遇高荫，炎景不予赫。\n天成一高坫，为印子云宅。\n大藤如虬龙，陟降蜿尾脊。\n青冥搴茂叶，何异张翠帟。\n想见春风时，紫蕊浓可摘。\n富哉他山骨，辇致罗铁碧。\n或如爨桐断，或若林笋刺。\n或如五老拳，或若太华擘。\n或如虎方踞，或若羱欲踯。\n或崎难着足，或坦可敷席。\n或倚以憩惫，或坐以对弈。\n广轮两拓手，丛秀不迫窄。\n何须狻猊座，方丈出戏剧。\n况论芥子中，不与须弥隔。\n有之则似之，知君介如石。\n石中有良玉，终古不变易。\n兹游谢兰亭，何用嘆陈迹。",
        "dynasty": "宋",
        "collection_info": null
    },
    {
        "uuid": "7139487f77e3fbf41c991002eec12930",
        "title": "示吴守",
        "author": "胡寅",
        "content": "汲湔明月泉，散襟清风亭。\n秋阳不能暑，宿酒爽以醒。\n佳哉此胜原，历览所未经。\n一溪曲折白，万嶂低昂青。\n上有蛰龙湫，比渭不比泾。\n天边建河汉，地底奔雷霆。\n物产不储秀，伊谁当炳灵。\n早负李固笈，夜拾车公萤。\n古学探奥穾，高文掞天庭。\n善刀随所遇，小试常发硎。\n胡为岭南州，尚屈摩霄翎。\n人生多离合，泛泛如流萍。\n忽焉復邂逅，岂辞倒公瓶。\n着身山水窟，已浣埃𡏖形。\n况乃家塾间，美诵盈客听。\n颀颀两孙子，玉立此宁馨。\n居然五经笥，问岁纔十龄。\n诗成使之哦，清越公其聆。",
        "dynasty": "宋",
        "collection_info": null
    },
    {
        "uuid": "cd0051cbd837e7ea4a43033847b42dc2",
        "title": "题泉石轩",
        "author": "胡寅",
        "content": "过桥忽与平畴对，石路鳞鳞蹴蛇背。\n登堂面势修竹林，百迭青瑶衬其外。\n就中新着小轩奇，湩乳披崖草树滋。\n苍牙砑然如虎饮，一泓寒碧湛琉璃。\n雪花茗盌浮谈席，欲去泠然生两腋。\n留诗聊足记岁年，更写轩题号泉石。",
        "dynasty": "宋",
        "collection_info": null
    },
    {
        "uuid": "3bb918a0a2f9b7a98e85529bda5c1702",
        "title": "和刘仲固痛饮四迭",
        "author": "胡寅",
        "content": "旧诗未酬新句新，向来毒酲与死滨。\n颓然一榻谁料理，子思之侧知无人。\n华筵再开不辞醉，夜碧千钟慰愁肺。\n盍簪如雾君不来，岂念清游后难继。\n朱唇少罢凌风歌，莲舟小桨翻青罗。\n笛声无哀亦无怨，唤取月色今宵多。\n狂时骀荡醒时耻，情景循环亦何已。\n但愁霜过沾人衣，埘上嘐嘐坐当起。",
        "dynasty": "宋",
        "collection_info": null
    },
    {
        "uuid": "5efd70b205c1481ee47c2bb75e4d4113",
        "title": "晓乘大雾访仲固",
        "author": "胡寅",
        "content": "稚金不耐老火铸，有烈秋阳尚骄倨。\n汗流亭午忆凄风，气应佳辰欣白露。\n朝来开窗迷眼界，雾色无边莽回互。\n谁为夜半有力者，窃负羣山着何处。\n却驱沧海白潮来，涛浪初平不成怒。\n人家惨淡暗渔浦，水墨微茫认烟树。\n我行有似江湖雀，彼岸应怪浮杯渡。\n从教弱水三万里，一棹桃源未迷路。\n忽然五霞漏激射，清飈作阵翻空鹜。\n渤澥尽输无极底，祖龙枉被徐生误。\n云屏俨映蓬峤矗，凤翼鶱带瀛洲嫮。\n连苍接翠层迭青，秀色着绚忘初素。\n前观象罔非梦迷，后瞩离娄岂惊寤。\n真化自然相隠显，幻士谬尔生智故。\n有真无幻信诞分，此境易透亦难觑。\n要知万理无不寔，聚散一致此焉悟。\n常记向时闻剧论，知自少年得真趣。\n风云变态襟抱开，山水之乐仁智具。\n胡为颦呻不料理，冰炭受坐疟鬼怖。\n愿君读此一醒然，未负当年少陵句。",
        "dynasty": "宋",
        "collection_info": null
    },
    {
        "uuid": "9c6722b8c1c159f3d060e6aa319681ff",
        "title": "题傅氏真意堂",
        "author": "胡寅",
        "content": "高柟落繁荫，茂竹疏泠风。\n小亭寻丈景，已冠一亩宫。\n况復哆北楹，方池渺溶溶。\n游鯈亦何乐，动影相冲融。\n卉木罗以差，想见芳菲容。\n香枝寒月碎，雪架春云浓。\n我来秋暮时，山叶般般红。\n乃眷黄金花，尚閟东篱丛。\n维君抱材气，志通身则穷。\n和璧献未售，夜半光腾虹。\n乐岁突尚冷，初筵尊未空。\n恨我早病衰，不能卷千钟。\n喜闻涤尘话，冰壶莹心胸。\n又知此胜境，芹溪萦砚峯。\n昔有遗世士，烟霞眇飞踪。\n先生傥邂逅，问讯为我通。\n芝苗不足饱，多谢甪里翁。\n相期玉京路，手把青芙蓉。",
        "dynasty": "宋",
        "collection_info": null
    },
    {
        "uuid": "d725365dcedf9cbef62cf3b6db3047a7",
        "title": "和彦冲",
        "author": "胡寅",
        "content": "七载飞电迈，百虑秋水澄。\n独余故乡念，居然常兢兢。\n同是幔亭仙，乘风钓湘蒸。\n鱼寄水千里，历传云万层。\n十论赐甚腆，一篇蒙未曾。\n登堂话衮衮，寓寝香凝凝。\n看君道气充，可仰谁敢朋。\n寸阴谢尺璧，默然耀千灯。\n世路多招呼，掉首未渠譍。\n幽寻嘆川逝，彼宁记云腾。\n但愿我辈人，拳拳知服膺。\n圣门无阂辙，自画理岂应。\n君子有所病，没身名莫称。\n虚生既何补，浪死诚堪惩。\n君仍诗律高，愧我酒量能。\n属耳风雅颂，因忘斗与升。\n山林足奇观，朱阑盍时凭。",
        "dynasty": "宋",
        "collection_info": null
    },
    {
        "uuid": "f9f4aa4887ed21d78873c3f06e47bc3c",
        "title": "和彦冲",
        "author": "胡寅",
        "content": "诗腑五字城，酒肠九曲湾。\n兴来摧高坚，觞至输潺湲。\n眷此山涧曲，素缁邀畿寰。\n人境俱寄陶，陋巷同乐颜。\n新黍酿初熟，小槽泣微潜。\n仅堪代汤茗，敢望颓玉山。\n独余要眇音，超然难追攀。\n所頼见宽假，悲呜三日閒。\n清风又吹句，玉佩峥瑶环。\n使我发深省，迷芜自除删。\n得意言语外，放怀天地间。\n人生贵知心，愿言长往还。",
        "dynasty": "宋",
        "collection_info": null
    },
    {
        "uuid": "8b77a059c8dfb8ab23d6c4a77e0348df",
        "title": "清湖山大火",
        "author": "胡寅",
        "content": "青天露坐月敛昏，忽见山烧明溪村。\n转移胡床饱寓目，猎猎变态真难论。\n清湖之山峨帝阍，盘陀四隤如云屯。\n千章大材翳山黑，忽作秋树繁鲜缊。\n得非祝融张南军，周騵汉帜杂邀巡。\n萆山夺壁秣且猎，陈皮较获羣毛骍。\n又疑栖岩穷道人，鏖砂竈破宝魄沦。\n丹光飞飞弄明灭，怪气闪闪腾轮囷。\n随风廓爆声何喧，遇涧缘绝势復分。\n金虬赭虺怒鬰律，紫凤朱鸟惊翔鶱。\n欲寻仙家访桃源，武陵太守驰双轓。\n纷敷绛雪土不湿，近远蒸霞山正燃。\n离离点点罗星垣，灿灿烂烂披缬纹。\n巫阳研朱尽屈曲，盘印缭烬香氤氲。\n山清宛然大裘尊，藻粉之间绣光焞。\n侍官服章画彤韎，佩玉环玦皆琼璊。\n谁移太华玉井根，开此翠巘芙蓉园。\n徒劳禅宫咏火伞，岂媿花岛歌红云。\n连冈槎牙宣空龈，缺壑侈哆呀殷唇。\n眉峰胡为变贼赤，顶髻何事从僧髠。\n翻思元宵游端门，巨鳌岌载蓬莱蹲。\n蜿蜒双衔照天炬，十万油蜡争晨暾。\n只今留滞磎河盘，青荧一灯读书残。\n野人亦解相暖热，坐使寒谷惊龙鸾。\n吁嗟此山美崇峦，若动若植方涵春。\n闽氓力耕地无草，岁岁爇薙供犂犉。\n火行于寒反行暄，忍使秀绿余焦痕。\n为翻银河一洗濯，回禄虽炽应逃奔。\n每钦韩公观陆浑，雄词险句咻而炖。\n我犹皇甫爝不息，看君续焰辉无垠。",
        "dynasty": "宋",
        "collection_info": null
    },
    {
        "uuid": "6f9403d249f6d1be26a8839f76cb6fd8",
        "title": "游将军岩",
        "author": "胡寅",
        "content": "初识后亭山，一赏北岩秀。\n更闻将军隠，飞策过云岫。\n何为英烈姿，石壁寄门窦。\n得非马力竭，依险聊自救。\n无乃弃长弓，一念希不漏。\n余情尚悭滞，嗔客来径簉。\n唏云翳凡木，涕雨滑峻甃。\n以君智慧铠，与我忠信胄。\n才刃及诗锋，胜客杂前后。\n悬崖虽仡仡，有进寂寞斗。\n山灵方恫悔，敛迹祈恕宥。\n坐令蒙蔽景，倏变清明昼。\n前峯霄汉近，矗矗骇猱狖。\n绝涧云练明，宛宛出篆籀。\n奇观固难值，况復有清酎。\n不须待重九，菊蕊已堪齅。",
        "dynasty": "宋",
        "collection_info": null
    },
    {
        "uuid": "215b3ac835e6229906000caa9cfc877f",
        "title": "观柳源瀑布",
        "author": "胡寅",
        "content": "遐归获胜践，风日清广宙。\n途巘意未阑，景绝愿初副。\n回峦豁大壑，万古贮天漏。\n无人识秋河，此地一源透。\n镕银谁戏剧，捣玉供喷漱。\n未知三峡桥，与此孰雄陋。\n却来据盘石，云气满襟袖。\n指顾组练军，汹涌出左右。\n八元坐收功，独听九韶奏。\n摧岩决涧手，笑我泫寒溜。\n出入更回头，云水莽迷覆。\n归瓶注小瀑，雪乳尚真斗。",
        "dynasty": "宋",
        "collection_info": null
    },
    {
        "uuid": "057e2214520d6eff1991135fd0bc4663",
        "title": "题栖云阁",
        "author": "胡寅",
        "content": "青山画出天台障，溪流宛是桃源漾。\n一庵深着翠微间，高阁更搴云气上。\n道人于此几经春，七闰不作黄杨屯。\n孤标如松自磊砢，爽气映竹长清真。\n炉中寒灰与心寂，世味只今余好客。\n横潭一笑得烹鲜，通道三杯酬蜡屐。\n愿君勿羡飞升天，亦莫面壁沉幽禅。\n问云何心不出岫，归与吾党相周旋。",
        "dynasty": "宋",
        "collection_info": null
    },
    {
        "uuid": "ef878f02711357691eb28b481e479abe",
        "title": "题四画 清湖骤雨",
        "author": "胡寅",
        "content": "银竹森空映，湖光莽苍中。\n不因风捲去，那得见冲融。",
        "dynasty": "宋",
        "collection_info": null
    },
    {
        "uuid": "1431057250046502809e62f8b382ff52",
        "title": "题四画 潭溪秋碧",
        "author": "胡寅",
        "content": "秋容何处佳，淡泊寄寒水。\n无滓湛遥天，我心正如此。",
        "dynasty": "宋",
        "collection_info": null
    },
    {
        "uuid": "aa348d54c1ced376be338a93e66ab3a8",
        "title": "题四画 石峰春霭",
        "author": "胡寅",
        "content": "腾龙纷野马，非雾亦非烟。\n心共春山远，诗凭淡墨传。",
        "dynasty": "宋",
        "collection_info": null
    },
    {
        "uuid": "26c8dd4d7a3bf998d75cd44e76472b03",
        "title": "题四画 屏山夜雪",
        "author": "胡寅",
        "content": "熟醉莲荡风，未赏梅溪胜。\n踏雪访屏山，今年得乘兴。",
        "dynasty": "宋",
        "collection_info": null
    },
    {
        "uuid": "1ae3f5c435689475dcb75eee794b9976",
        "title": "陪叔夏游法轮",
        "author": "胡寅",
        "content": "不雨度十旬，山行尚清美。\n兹晨岣嵝南，昔者紫盖尾。\n三益伏蒲公，眷我共游徙。\n晋时云龙寺，辉辉千柱启。\n老禅赡幽思，静室更经始。\n梁橑杉桂馥，窗户水云洗。\n况逢月几望，天宇澹无滓。\n空庭竹柏影，藻荇漾流水。\n散衣捧皤腹，行食蹑细履。\n不随羽人梦，当处广寒裏。\n何须霓裳曲，梵呗亦不起。\n纷纷共尘世，清绝乃有此。\n又嗟情事隔，不得久栖止。\n人生谁定閒，吾行未云已。",
        "dynasty": "宋",
        "collection_info": null
    },
    {
        "uuid": "30abc9b87bed2c2aa736e10bbb34631b",
        "title": "赋向宣卿有裕堂堂在伊山桓伊旧隠也",
        "author": "胡寅",
        "content": "仕进行所志，退居适吾情。\n本无颠瞑患，那有得失惊。\n想彼贪者狼，跋疐不少宁。\n又哀触藩羝，两角挂紫荆。\n君子但居易，肯与世辙争。\n彼以戚戚终，我以坦坦生。\n斯堂谁所筑，向公勇且英。\n百炼见刚质，千寻抵孤清。\n艺兰畹畹滋，栽竹箇箇成。\n无復笛三弄，只闻絃诵声。\n客来引壶觞，客去山峥嵘。\n咄哉狙诈儿，夸眩机巧呈。\n揶揄復揶揄，镜空难遁形。\n天命有通塞，况公负时名。\n唐济嗣先业，选抡待扬庭。\n一朝看游刃，光芒发新硎。\n十步即千里，紫气无留行。\n青蝇失榛棘，周道如砥平。",
        "dynasty": "宋",
        "collection_info": null
    },
    {
        "uuid": "e7f893e0482e8fcdbb0a6031291f7890",
        "title": "以墨一品饷叔夏",
        "author": "胡寅",
        "content": "人墨两相磨，此语昔贤嘆。\n平生几两屐，何用积不散。\n未忘文字耳，四宝且同案。\n陶泓有润泽，毛颖称词翰。\n论交楮先生，相厚不相贯。\n直须造玄默，乃可发三粲。\n南山太古松，盈壑凌霄汉。\n煤珠贵轻远，胶结要坚捍。\n修圭及圆餠，脱手千金焕。\n寄君亦何意，往作文房伴。\n君子万卷读，胸次春冰泮。\n翻水即千篇，烨若云锦烂。\n猎华将食实，以道自澡盥。\n当年伏蒲疏，慨欲排世难。\n民瘼今益深，山谷宁可玩。\n请君携此宝，慎勿比医炭。\n恭惟上隆宽，缮写臣谨按。\n当从黝然处，凛有光芒观。\n继君诸皇祖，勋德侑清祼。",
        "dynasty": "宋",
        "collection_info": null
    },
    {
        "uuid": "8f79997ff6d63c2902385d07f04a66bb",
        "title": "和诸友春雪",
        "author": "胡寅",
        "content": "蛰虫恰好雷声发，更听阳春歌白雪。\n仙葩乱坠絮缤纷，奇韵相高山崄绝。\n笔尖不为风力退，酒面肯作冰澌冽。\n千林万木绚华滋，玉李银桃几时结。\n不将瑶草充大药，独爱浮筠凛高节。\n天公悯世缁尘土，故使万秽蒙一洁。\n涵濡之力启丰登，后稷资为天下烈。\n手寒固已懒抟玩，齿病那敢夸嚼啮。\n清欢怅然怀旧赏，白战漫尔踵前哲。\n却欣淑气扫余寒，杲日当天不劳揭。",
        "dynasty": "宋",
        "collection_info": null
    },
    {
        "uuid": "29856f6299e8eebae45f26ff5f619482",
        "title": "上元寄向令丰之",
        "author": "胡寅",
        "content": "雪罢梅残烟柳浮，上元灯火春风柔。\n红莲万枝开岳县，比似河阳花定羞。\n官松有明不敢斫，乌桕作烛供清愁。\n君能分光到蜗舍，为遣华星三百毬。",
        "dynasty": "宋",
        "collection_info": null
    },
    {
        "uuid": "243356ec80b97a8d7e38c664eb15e799",
        "title": "赠邢子友",
        "author": "胡寅",
        "content": "忆昔筮仕初，典教洛学省。\n故家多遗俗，往叩冠屡整。\n得交邢公子，伯仲皆豪颖。\n湖园万竿竹，伊水注深静。\n藤林与花岛，转步即殊景。\n梅台更称奇，云玉粲寒耿。\n官閒日从君，何宴不酩酊。\n每闻魁伟论，虽醉洒然醒。\n寻幽访古径，并辔缓无骋。\n向来春风鬓，忽忽雪飘颈。\n三川在何处，会合乃潭永。\n久要见襟抱，意态谢炎冷。\n顾予衰懦质，酬答忘形影。\n泛舟三百里，念我特相省。\n酒酣摅剧论，壮气尚雄猛。\n乐将高歌发，忠以微语警。\n岂无一可恨，不肯破空境。\n石坛夜焚香，岩寺朝供茗。\n相逢多讥评，墨守卒未领。\n湘流平似席，告别理归艇。\n愿言频惠音，庶以代咳謦。\n它年当扣门，此话欲重请。",
        "dynasty": "宋",
        "collection_info": null
    },
    {
        "uuid": "32a3fc053c3d24d5ae2e045370ae3bb8",
        "title": "示法轮宗觉",
        "author": "胡寅",
        "content": "身如槁木藏春色，眼似澄江映秋碧。\n洞庭湖上月同圆，石廪峯前人不识。\n从来说法闹云林，直措人心定难得。\n岂关佛运有穷通，自是担肩无膂力。\n看君古井直浪尽，阅世空花等尘寂。\n虽然独饭一盂香，争似分甘千百亿。",
        "dynasty": "宋",
        "collection_info": null
    },
    {
        "uuid": "c477b2d5f4db99bb106af4e08090fcf5",
        "title": "仁仲小圃",
        "author": "胡寅",
        "content": "白云不为轻风起，閒影融融映秋水。\n静中观物万象呈，借问此心何所始。\n蚊飞蠓过那足问，要识人生行乐耳。\n君开小圃富幽致，自外而观如画裏。\n陶公高兴只柴桑，晏子之居徒近市。\n春归森森青竹上，秋尽离离从草靡。\n岁华流转只常在，月魄盈亏未尝死。\n经纶胸次自开泰，语笑尊前即倾否。\n君知消息何处来，于穆我师纯不已。",
        "dynasty": "宋",
        "collection_info": null
    },
    {
        "uuid": "6d87f9fd5523cf641f21506480fc46c4",
        "title": "人日惊蛰前数日大雪寄孙奇父韩叔夏",
        "author": "胡寅",
        "content": "腊雪不溉旱，天公念嘉生。\n稚春乃祁寒，号令如冬行。\n栗烈鼓噫气，碎訇动霆声。\n初疑雨翻盆，旋觉霰洒甍。\n暂止俄并集，中宵遽开明。\n衾裯起棱角，屏幌同户楹。\n淅淅纸窗战，铛铛铜漏惊。\n鸡寒罢晓唱，鸦冻犹晨鸣。\n惊戒臧获起，吹嘘燎炉頳。\n开关醉魂醒，倚杖诗思清。\n便欲披鹤氅，岂思饮银铛。\n空蒙势转盛，飞舞祥争呈。\n月池方漫汗，潮山正峥嵘。\n讵应柳皆絮，却讶梅始英。\n荆璞羞自献，蓝田遣谁耕。\n尘埃争受洗，粪壤叨蒙荣。\n幸已陴巘崿，若为投涧坑。\n分功雨露泽，绚綵冰霜精。\n良足润麦麰，未能浃粱秔。\n经旬苦料峭，三日观荧晶。\n恍忆游汴洛，都忘在湘衡。\n瑶林鄙王衍，冠玉怀陈平。\n亦念袁邵公，长安门自撑。\n更奇李侍中，淮蔡功先成。\n渐喜云解駮，频瞻日舒晴。\n昂然秀松出，倏尔危檐倾。\n墙角仅委积，瓦沟那持盈。\n朝暾破凝冱，淑气苏鳏茕。\n断决冈陇色，斩余白蛇横。\n泮流溪谷响，击碎珊瑚琤。\n瓶去蚌珠餐，庭空狮子狞。\n粉图记姿态，不屑供使令。\n陡觉时序正，不令寒温争。\n冰泥就涸涩，卉木纷勾萌。\n蒨蒨弄池柳，煌煌然山樱。\n了无半面粧，强学六出霙。\n二老久不觌，千篇谅难评。\n羔醪忍独酌，凤茗宜同烹。\n或且放笔快，敢言当敌勍。\n木桃得琼玖，耳属长谣赓。",
        "dynasty": "宋",
        "collection_info": null
    },
    {
        "uuid": "4db4fa0ae51c9c2125385d6d42ba5f24",
        "title": "送智京长老智京普融上足也",
        "author": "胡寅",
        "content": "人生如浮云，片片随所起。\n值遇初偶然，解散亦俄尔。\n识君湘水头，凝袂衡岳裏。\n十年去何住，新化五百里。\n乘兴出山来，相对淡无滓。\n因思相见初，贼帜森未弭。\n世事几秋叶，壮怀今止水。\n堂堂普融老，鹤瘦松孤峙。\n广舌浩江输，迅机无箭拟。\n八请六道场，到处万人喜。\n一灯千百焰，高第君得髓。\n法席既绍隆，诗鸣亦能似。\n衡门鲜晤语，杖锡盍留止。\n翩然復告辞，母病急甘旨。\n故知秉彝性，谁或外此理。\n为话本来心，闻闻即弹指。",
        "dynasty": "宋",
        "collection_info": null
    },
    {
        "uuid": "d95094afcc436a8911917e07b099d787",
        "title": "示端推单普",
        "author": "胡寅",
        "content": "我是瘴岭跕，谁为青田真。\n若使新羽燕，老鹰安得亲。\n君行何方来，袖有三吴云。\n访予堕珠玉，蛰户开青春。\n无以答嘉赠，深衷宜重陈。\n仲尼且待贾，至宝宜贵珍。",
        "dynasty": "宋",
        "collection_info": null
    },
    {
        "uuid": "5eb7657b45e04b0a0e2f73db73d1a9ff",
        "title": "谢杨珣梅栽",
        "author": "胡寅",
        "content": "南土梅不贵，往往薪槱束。\n倖然傍寒厅，久亦未见录。\n墙隈非所恨，自可凌冬发。\n奈何瑶台伴，辱近紫姑闼。\n佳人虽薄命，时运忽来復。\n一朝蒙闵嘆，移近东家屋。\n孤根便静深，池上映天碧。\n我为渠主人，梅是先生客。\n且须创幽榭，剩与种修竹。\n炎荒无雪片，且对冰花馥。\n西施佩生麝，姑射步微月。\n何当见旧官，应使中肠热。",
        "dynasty": "宋",
        "collection_info": null
    },
    {
        "uuid": "9db6e56e0711752d939977469b7a369e",
        "title": "赠陈生",
        "author": "胡寅",
        "content": "茅容杀一鸡，留半置庋板。\n奉亲须肉味，对客但蔬饭。\n仲由身负米，岂顾人嗤莞。\n参乎三釜乐，不羡千金产。\n古今履诚信，薄俗行苟简。\n竞敲声利关，汲汲组绶绾。\n指兹为显荣，于义遑復拣。\n贤如郭林宗，尚负牲牢赧。\n孝衰百行失，岂特厚宾馔。\n为人在我尔，谁以力自限。\n今君修古道，田土亦未昄。\n带经已能克，扶耒意无撊。\n似闻收一稔，铚艾工日僝。\n茂筠为载具，泛壑出𡾰嵼。\n归家鱼菽美，愉婉已在眼。\n君非沮溺流，文字富编撰。\n中扃务恬息，外慕正除刬。\n晚交慰荒芜，切磋兼瑟僩。\n何时还过我，望望车有栈。\n梅花开正繁，飞雪待浮盏。",
        "dynasty": "宋",
        "collection_info": null
    },
    {
        "uuid": "8a378935bf5bc3650d14793ab6a8aecd",
        "title": "简黎生生时旅寓郡庠",
        "author": "胡寅",
        "content": "雨多杖藜阻，室迩言少赊。\n示病今如何，起居谅能佳。\n小市禁宰割，每无鱼与蛙。\n何以侑旅食，顷当羹苋茄。\n在昔多贫师，况自接东家。\n药物有所缺，谕我心莫遐。\n明日能相遇，煮茗看荷花。",
        "dynasty": "宋",
        "collection_info": null
    },
    {
        "uuid": "7194ac3c24982f6b07d09dbf3c067061",
        "title": "和蔡生",
        "author": "胡寅",
        "content": "吾生惭松独，天赋比樗散。\n学道纔窥藩，圣门未容款。\n老来忧患集，鵻草经湿暵。\n衣带垂有余，樗腹无可坦。\n跫然喜君至，肯就我乎馆。\n一醉老瓦盆，宁用玻璃碗。\n春风正骀荡，柳暗月欲满。\n蚩蚩万物类，混化胎与卵。\n吾侪幸襟灵，诗书足相伴。\n浩然天宇内，未暇论修短。\n扬雄正希颜，曾子岂顾管。\n希声非折杨，下士每大莞。",
        "dynasty": "宋",
        "collection_info": null
    },
    {
        "uuid": "d7ca1ce51ff7b797bb598308e4bd0df5",
        "title": "送张倩归衡岳",
        "author": "胡寅",
        "content": "鄙人丽丹书，分合堕荒杳。\n玉郎胡为来，高谊云共眇。\n一年常惜日，四序乃过鸟。\n安能久相留，话别情太悄。\n离筵亦何有，瘴雨对蛮醥。\n羞以蛙与蛇，茹以芹及蓼。\n相将丹荔熟，怅望剥绛皎。\n爱君温克姿，不被欢伯绕。\n缅怀君祖烈，德粹学甚窈。\n乃翁才情富，未试嗟折夭。\n早交论金兰，晚契託萝茑。\n顾惭兼金赠，聊用苦语晓。\n发身在求仁，此理悟者少。\n人虽处尘世，心盍度尘表。\n凌霄而俛睨，万物孰不小。\n规模要宏廓，闻见忌寡謏。\n南方君子居，吾敢废强矫。\n勿兴儿女恋，后会龟已兆。\n千山空棱层，万水自漭渺。\n行行得夷路，长辔策騕褭。",
        "dynasty": "宋",
        "collection_info": null
    },
    {
        "uuid": "cf0b41c481d8a355bfa46e09b6d9b632",
        "title": "邀朱推单令周尉赏西邻野人屋前梅花次单令韵",
        "author": "胡寅",
        "content": "西崦一株梅，在野何清丽。\n遥知不是雪，香散青林际。\n肆筵宾沓来，秉炬仆相递。\n幸蒙五字诗，妙敌一言蔽。\n便恐清夜阑，行酒莫濡滞。\n莓苔何必扫，月地作瑶砌。\n细蕊护檀心，已带轻酸味。\n为语青裙妪，斤斧烦叱卫。\n会有移根人，趁得春风至。\n颗颗调君羹，年年映尘世。\n来游者谁子，此兴恐难继。",
        "dynasty": "宋",
        "collection_info": null
    },
    {
        "uuid": "03c1d368cb8fba3e76a6eef4ca7c7e40",
        "title": "周尉不来用单令韵见寄和之",
        "author": "胡寅",
        "content": "秾李太秾华，夭桃苦夭丽。\n不如姑射子，仙质淡难际。\n破寒传芳信，春意岂迢递。\n亭亭映碧霄，茨屋安得蔽。\n一壶扫花阴，聊散客愁滞。\n千珠联万玉，襞积谁所砌。\n飞英时落杯，草木吾臭味。\n颇嫌三弄笛，声杂郑和卫。\n二公何惠然，怅望周郎至。\n哦诗要何似，孤绝表一世。\n风吹佳句来，端可使人继。",
        "dynasty": "宋",
        "collection_info": null
    },
    {
        "uuid": "583e3677ecaa147f7e0af79b773b7e85",
        "title": "示周尉",
        "author": "胡寅",
        "content": "官酒不可求，村酿不足酤。\n似闻糟床注，滴沥真珠露。\n载醪欲相过，好语亦已屡。\n梅花虽零落，残雪尚可顾。\n已捉笼中鸡，仍撷园中茹。\n一壶便堪醉，不必更携具。\n数朝风雨湿，两日已通路。\n行乐贵及时，蟋蟀岁云暮。",
        "dynasty": "宋",
        "collection_info": null
    },
    {
        "uuid": "300a630cfab8638259bf22caae7605ab",
        "title": "题单令双清阁",
        "author": "胡寅",
        "content": "中扃有天游，一室四海见。\n倘无空虚地，六凿互争战。\n琴堂故萧爽，向也正墙面。\n棘茨莽蒙蔽，鼷鼠纷旋转。\n刬除资豁达，顿觉云水眩。\n瞰临幽阁出，率畧重营缮。\n从容五六客，尚得摇歌扇。\n西山隔雉楼，佛髻三两现。\n渺然宜北望，深碧湛芳蒨。\n羣峰涌翠浪，远迩相明绚。\n珍禽知几种，演漾花雪片。\n有时惠风来，轻皱蹙霜练。\n最怜明月夜，酒渴光可咽。\n主人蔼优政，不媿宓子贱。\n挠之莫能浊，聊用青白燕。\n心澄迹自洁，眼静照还徧。\n他年腾踏去，回观等邮传。\n只今檐前渌，但足注诗砚。\n予方混泥涂，每媿陪高宴。\n更书梁栋间，何以贲花县。",
        "dynasty": "宋",
        "collection_info": null
    },
    {
        "uuid": "5e3e8285a716bef0d2ac9a07205123a1",
        "title": "赠朱推",
        "author": "胡寅",
        "content": "浄绿环城亦何有，跳锦潜银不容取。\n尚余翠盖拥红粧，两两三三早秋后。\n秋官公廨临池傍，结筠为筏开轩窗。\n落日轻风泛船好，欢呼取笑徒相望。\n忽闻报予酒初熟，亟往从之倾白玉。\n疎蝉有思曳长缲，寒露无声洗残燠。\n君才岂合州县劳，前云后晖家世高。\n一经不但有遗训，千古记注谈滔滔。\n新州州土烝岚瘴，从来只是居流放。\n于今多住四方人，况復为官气条畅。\n山肴野蔌应时须，真率相期久已渝。\n君今满秩稍淹此，牛刀又欲将鸡屠。\n嗟予衰谢人所去，晚交幸作年家遇。\n浮生聚首安得常，一笑倾怀亦难屡。\n莫辞瓶罄烛再然，异日重逢歌此篇。\n岁时岂忍无记述，明朝仲朔青龙年。",
        "dynasty": "宋",
        "collection_info": null
    },
    {
        "uuid": "e5e6001c1beceae557988200685640ec",
        "title": "题蔡生竹裏茅檐似野航",
        "author": "胡寅",
        "content": "诛茅自结林中屋，林密先删百竿竹。\n南山献状漏南亭，北路行歌喧北曲。\n谁知江海蔡中郎，岁晚栖栖泊岭阳。\n未有浄名方丈室，小斋聊寄锦江航。\n劝君须学逃名隠，题揭徒然绚黛粉。\n请看郑圃四十年，妙在不知而不愠。\n我今亦住茅竹间，身世浑如繫缆船。\n空洞之中何所有，圣门勋业浩无边。\n此君且伴幽人趣，时来岂不茅连茹。\n瓶罍果醉两三人，会约伊渠杖藜去。",
        "dynasty": "宋",
        "collection_info": null
    },
    {
        "uuid": "2506b04fffaa1cd0b8b27f799f800694",
        "title": "求木硙于周尉",
        "author": "胡寅",
        "content": "舂簸精粗期适口，老夫脱粟艰难久。\n它山木臼纔百金，四市营求辄无有。\n愿惟仁者试咄嗟，要使赤脚治胜斗。\n岂惟软饭慰无牙，亦冀糠粞及鸡狗。",
        "dynasty": "宋",
        "collection_info": null
    },
    {
        "uuid": "65e9b4dab5459b52d9b585b85e1af021",
        "title": "同蒋德施诸人赏简园梨花",
        "author": "胡寅",
        "content": "君不见韩退之，招唤刘师命。\n醉赏长安西郭梨，青天白日交相映。\n岂料炎荒中，好事如简翁。\n雕冰剪玉春不融，二十五树高笼松。\n风流八仙携草具，轻阴阁雨相随去。\n朝同去，暮同归，回头翠微明日玉花飞。",
        "dynasty": "宋",
        "collection_info": null
    },
    {
        "uuid": "c7741bcc5d6482b7fbc79ec68a202050",
        "title": "画马",
        "author": "胡寅",
        "content": "曹霸丹青彻马骨，应师伯乐遗毛物。\n请看此图笔外意，万里人寰定超越。",
        "dynasty": "宋",
        "collection_info": null
    },
    {
        "uuid": "2ab2bfa23ffbd2d23a0e8be168a041d3",
        "title": "画牛",
        "author": "胡寅",
        "content": "江上春犂雨，当年力共强。\n只今对图画，臧谷两亡羊。\n牧子鞭绳急，防渠犯苗稼。\n人人白水牯，岂必沩山下。",
        "dynasty": "宋",
        "collection_info": null
    },
    {
        "uuid": "67ca4ef9e18fc67b0ea33cbdfc9b9c0c",
        "title": "题胜业悦亭",
        "author": "胡寅",
        "content": "欲结衡山茅，未买修竹径。\n杖藜借危亭，面势五峯正。\n何人纵恶木，墙外巧翳映。\n挥斤快望眼，岳色涵空镜。\n连岫忽生云，又厄登临兴。\n吹开指顾间，独立西风劲。\n天机进人事，众定两相胜。\n不竞独此心，万象同一莹。",
        "dynasty": "宋",
        "collection_info": null
    },
    {
        "uuid": "8fca00e8e39d343381a92a9c592345cb",
        "title": "古今豪逸自放之士鲜不嗜酒以其类也虽以此致失者不少而清坐不饮醒眼看醉人亦未必尽得盖可考矣予好饮而尝患不给二顷种秫之念往来于怀世网婴之未有其会因作五言酒诗一百韵以寄吾意虽寄古人陈迹并及酒德之大概以为开闢醉乡之羽檄参差反復不能论次也同年兄唐仲章闻而悦之因录以寄庶几兹乡他日不乏宝邻尔",
        "author": "胡寅",
        "content": "美禄无过酒，星泉奠两仪。\n端由皆作圣，意趣少人知。\n肇命惟元祀，迎春祝寿祺。\n功深资药石，力厚起疲羸。\n若羡千钟美，休嫌九醖迟。\n忘情惟大禹，无量乃宣尼。\n抔饮觞初滥，留连祸始基。\n先王防以礼，后世利其资。\n默识人情异，参稽俗习移。\n放怀无事矣，问口纵言之。\n惑溺终长夜，奢残竟作池。\n包茅齐服楚，奏鼓胤征羲。\n大泽斩蛇后，当炉折券时。\n彭城正高会，睢水已填尸。\n谪去忧占鵩，归来喜受釐。\n缾盆感田父，餔餟念湘纍。\n壑谷中宵问，糟丘一篑亏。\n怒排樊哙盾，吐卧允之颐。\n击帻笼钱凤，争权杀魏其。\n脱靴惭力士，飞燕忤杨妃。\n司隶要殊切，虞人猎已驰。\n魏文敦信义，王猛用钤锤。\n有客言虽吃，何人字识奇。\n裸身荒已甚，涤器事还卑。\n软饱深形颂，醒狂屈受讥。\n虽将齐物我，亦合悼功缌。\n渭水歌初阕，高阳伴蚤稀。\n湖船回太白，水殿燕西施。\n薤露停杯唱，鲸鱼入海骑。\n缅怀七子会，怅望八仙期。\n潇洒斜川影，风流曲水湄。\n日斜休百拜，罍耻便三辞。\n头上巾频漉，腰间锸自随。\n谅难操北斗，且復坐东篱。\n西海桃垂实，南山豆落萁。\n无违商士诰，宜葺杜康祠。\n李脱朱温穽，刘为石勒縻。\n死生当有在，王伯岂由斯。\n五斗酲方解，三人影对嬉。\n高谈倾坐听，痛饮亦吾师。\n责味曾围鲁，提筒更忆郫。\n安能洗晏粉，聊復涨黄陂。\n章子以孝显，酆舒因俊危。\n夫妻不成属，父母或贻罹。\n讵比华茵污，宁虞窟室隳。\n壁悬疑角影，车载号鸱夷。\n口不挂臧否，酰犹和薄醨。\n立苗讽锄恶，种秫待充饥。\n雨落香檀注，春融绿髓脂。\n云轻浮蚁子，金嫩写鹅儿。\n滴滴葡萄颗，涵涵鹦鹉巵。\n胸吞九云梦，笔走万蛟螭。\n风月江山好，宾朋笑语宜。\n绣帘初静捲，银烛已高垂。\n俨雅神仙坐，纷罗水陆奇。\n色深迷琥珀，光溢艷琉璃。\n绿笛翻罗袖，红潮上玉肌。\n献酬俱缱绻，沾洽尽融怡。\n不问檐花落，惟愁画角吹。\n初筵何抑抑，屡舞忽僛僛。\n寒食梨花发，重阳菊蕊披。\n龙山犹可想，洛浦尚能追。\n月满倚琼树，雨余攀柳枝。\n高飞鸿鹄远，左手蟹螯持。\n贤圣分清浊，青齐辨等衰。\n市沽难共食，家酿恐成私。\n算爵商壶矢，忘杯泥夹棋。\n资深酣道韵，端的露天倪。\n翠竹沉云色，酴醿浸玉蕤。\n过咽输浩渺，赴吻重涟漪。\n捲尽青荷叶，颠飘白接篱。\n野畦供鼓吹，幽鸟奏埙箎。\n但看朱成碧，那知玉作瓷。\n长瓶卧荒草，山郭飐青旗。\n目井欣投辖，窥门怅絷骊。\n提壶留客住，杜宇劝人归。\n碧嶂下红日，飞霜点黑髭。\n邴原良自苦，毕卓未为痴。\n处士林泉适，骚人景物悲。\n放臣离国恨，迁客去乡思。\n须藉杯中物，聊舒镜裏眉。\n蹔时浇磊磈，到处吐虹霓。\n但戒零霜露，无劳洒涕洟。\n从教禁网密，莫遣醉乡迷。\n为沃尘生肺，应防水克脾。\n破除閒病恼，断送老头皮。\n埋玉空烦酹，挥金莫计赀。\n三行何法制，五齐孰官司。\n喜怒或交作，阴阳因并毗。\n达人眇天地，曲士谨毫釐。\n夜汲文园井，朝餐大谷梨。\n渴心便渌醑，大户怕甘酏。\n滋味将何比，经纶倘在兹。\n一尊常准拟，三顷要耘治。\n吾道久榛莽，世途多虎貔。\n黄封忆内醖，絺绣念宗彝。\n傅说膺新命，曹参守旧规。\n羣生思覆护，寰海厌浇漓。\n倘负膏肓疾，须凭国手医。\n欲传方法者，把盏咏吾诗。",
        "dynasty": "宋",
        "collection_info": null
    },
    {
        "uuid": "08bf03560f593206413c575c9f33a76c",
        "title": "送黎才翁往荆门",
        "author": "胡寅",
        "content": "圣道原来不易穷，君今何处觅同风。\n唐虞世远精神在，邹鲁人归事业崇。\n德性未尊须强学，道心纔胜即收功。\n他时杯酒论暌阔，应有微言激懦衷。",
        "dynasty": "宋",
        "collection_info": null
    },
    {
        "uuid": "18460bd516528bd0c01053e32223e7d5",
        "title": "文定题范氏壁次韵",
        "author": "胡寅",
        "content": "四海兵戈裏，一家风雨中。\n逢人问消息，策杖去西东。\n历数前朝乱，何曾扫地空。\n山居自有乐，时对主人翁。",
        "dynasty": "宋",
        "collection_info": null
    },
    {
        "uuid": "59e3a610b34fc27a92ce8cb7f26a3c6b",
        "title": "初至青湘闻安仁帅司为曹成所袭四首  其一",
        "author": "胡寅",
        "content": "风急滩声乱，云红雪意酣。\n空庭初霰集，寒砚忽冰涵。\n天造推移密，人情冷暖谙。\n江头聊问信，春到一枝南。",
        "dynasty": "宋",
        "collection_info": null
    },
    {
        "uuid": "de2469bdff9f92de82eb1e379f12d035",
        "title": "初至青湘闻安仁帅司为曹成所袭四首  其二",
        "author": "胡寅",
        "content": "税鞅年华暮，围炉夜饮酣。\n雪梅清共映，沙水冻相涵。\n远意人谁会，殊方俗未谙。\n前冬发湖北，今日滞湘南。",
        "dynasty": "宋",
        "collection_info": null
    },
    {
        "uuid": "a08da80a29e08c3474f8161b5ebbf9d2",
        "title": "初至青湘闻安仁帅司为曹成所袭四首  其三",
        "author": "胡寅",
        "content": "有道持危国，无人识素书。\n屡惊时易失，更觉意难如。\n莽莽旌旗暗，纷纷组绶纡。\n白云一天地，今日又迁居。",
        "dynasty": "宋",
        "collection_info": null
    },
    {
        "uuid": "534fd51a44b9bf018e37d862a0a8a919",
        "title": "初至青湘闻安仁帅司为曹成所袭四首  其四",
        "author": "胡寅",
        "content": "结束趋安地，征营报急书。\n诸军闻好在，元帅竟何如。\n岁晏风云惨，天低岭海纡。\n悲歌抚长剑，吾道敢怀居。",
        "dynasty": "宋",
        "collection_info": null
    },
    {
        "uuid": "c075beae9c00b7be5b7f8af5806fd1a3",
        "title": "题岳麓西轩三绝  其一",
        "author": "胡寅",
        "content": "偶向红尘得此生，岁寒松竹尚多情。\n道人亦有生前契，幽处开轩巧见迎。",
        "dynasty": "宋",
        "collection_info": null
    },
    {
        "uuid": "9d0a7a7b6774a269bdc1a530d35c9de5",
        "title": "题岳麓西轩三绝  其二",
        "author": "胡寅",
        "content": "月户风窗悄不扃，静中真乐故难名。\n山泉未识幽人意，自作穿林写壑声。",
        "dynasty": "宋",
        "collection_info": null
    },
    {
        "uuid": "0a14c59b0188e2761d35b4c49c51e57c",
        "title": "题岳麓西轩三绝  其三",
        "author": "胡寅",
        "content": "山雨冥蒙久未晴，袖中长笛为君横。\n一声吹破浮云色，归去呼船载月明。",
        "dynasty": "宋",
        "collection_info": null
    },
    {
        "uuid": "60bc8f1f2d9c294ab85d7beb6b64a470",
        "title": "题指南轩二绝  其一",
        "author": "胡寅",
        "content": "老屋萧疎四五椽，瓦炉香冷断诸缘。\n客来若问名轩意，莫似维摩但默然。",
        "dynasty": "宋",
        "collection_info": null
    },
    {
        "uuid": "9fe2f92e15922b4e8f4d94b1eee85164",
        "title": "题指南轩二绝  其二",
        "author": "胡寅",
        "content": "轩辕逸驾已旋归，赤水玄珠却背驰。\n南去北来何处是，坐令杨子泣多岐。",
        "dynasty": "宋",
        "collection_info": null
    },
    {
        "uuid": "d9d98907b74ad975bfcb7c1602a04401",
        "title": "和邓友直",
        "author": "胡寅",
        "content": "坐看嘉树溢枯流，快作南江汗漫游。\n晓岸林峦光写镜，夜窗风露冷涵秋。\n謏闻岂解论三豕，涩思真如曳九牛。\n但喜维舟时接席，一篇珠玉胜封侯。",
        "dynasty": "宋",
        "collection_info": null
    },
    {
        "uuid": "6c3a22484dfbc50254db0532b9849b21",
        "title": "示黄冈长老二绝  其一",
        "author": "胡寅",
        "content": "归兴逢山便解颐，上人多思乞留诗。\n千岩万壑经行处，他日烦师觅旧题。",
        "dynasty": "宋",
        "collection_info": null
    },
    {
        "uuid": "e8296d8e64db7f6b838f794bf75ef134",
        "title": "示黄冈长老二绝  其二",
        "author": "胡寅",
        "content": "落日溪桥伫立时，溪云归尽月生迟。\n溪声漏洩真消息，借问溪翁却不知。",
        "dynasty": "宋",
        "collection_info": null
    },
    {
        "uuid": "8bcbbd6e6d48413979b26cb8ee5b052c",
        "title": "题上饶半月岩四绝  其一",
        "author": "胡寅",
        "content": "何年落月挂苍山，长似瑶梳插翠鬟。\n拟琢半轮营魄处，莫教如玦只如环。",
        "dynasty": "宋",
        "collection_info": null
    },
    {
        "uuid": "35e22661e3f952351a92b6a6f8f64ed0",
        "title": "题上饶半月岩四绝  其二",
        "author": "胡寅",
        "content": "琼楼玉宇匝天开，织女天孙静往来。\n月姊故应羞老退，谴除私馆堕岩隈。",
        "dynasty": "宋",
        "collection_info": null
    },
    {
        "uuid": "6b26fc075d9166d92e1ce5a329d5d9ab",
        "title": "题上饶半月岩四绝  其三",
        "author": "胡寅",
        "content": "每见云端上下弦，遥怜破镜两娟娟。\n愿移此景蟾宫去，日月当令一再圆。",
        "dynasty": "宋",
        "collection_info": null
    },
    {
        "uuid": "3abdb832bcb9c5f77f1e243db57f69da",
        "title": "题上饶半月岩四绝  其四",
        "author": "胡寅",
        "content": "非关狡兔月中藏，肯与痴蟆饱寸肠。\n只恐世人嫌冷看，故依云岫掩寒光。",
        "dynasty": "宋",
        "collection_info": null
    },
    {
        "uuid": "8595664b9b003169fc52b85aa860cf5e",
        "title": "题郭伯成画竹月岩寺",
        "author": "胡寅",
        "content": "夫君自是雪霜姿，落笔风生更不疑。\n留向岩前弄明月，桂枝相伴影参差。",
        "dynasty": "宋",
        "collection_info": null
    },
    {
        "uuid": "cc4e09c4c6391d51df27887360ac0cc6",
        "title": "题郭伯成画竹道傍人家作雨势",
        "author": "胡寅",
        "content": "可但文翁会写真，典型今见一枝新。\n含风带雨萧然意，共看林宗垫角巾。",
        "dynasty": "宋",
        "collection_info": null
    },
    {
        "uuid": "0e39066c61ecab0361c7e46bea0e1d50",
        "title": "过疏山题一览亭梁溪公所书也二首  其一",
        "author": "胡寅",
        "content": "手遮西日到疎山，忽得昏鸦敛翅间。\n未暇拈香参佛祖，且须幞被扣禅关。\n月林散影参差静，风磬传音窈渺閒。\n拟买一廛通水竹，杖藜他日寄疎顽。",
        "dynasty": "宋",
        "collection_info": null
    },
    {
        "uuid": "e986183fd7b59d9a1afe59ed918aa79f",
        "title": "过疏山题一览亭梁溪公所书也二首  其二",
        "author": "胡寅",
        "content": "林梢斜月堕金盆，接影苍茫白雾翻。\n欲倚小栏收遁景，试凭长啸卷遐昏。\n寒山濯濯空堆皱，野水瀰瀰不待源。\n莫道此亭观览富，未如宾日上天门。",
        "dynasty": "宋",
        "collection_info": null
    },
    {
        "uuid": "05f4495009582c1e1bc24397dc2dfbeb",
        "title": "同余汝霖游西湖观天竺观音永怀林和靖三绝  其一",
        "author": "胡寅",
        "content": "莫话蒋陵陈迹，青松翠碧跻攀。\n此别再游何日，梦魂长遶湖山。",
        "dynasty": "宋",
        "collection_info": null
    },
    {
        "uuid": "85ff4da42943513b20642bb322006835",
        "title": "同余汝霖游西湖观天竺观音永怀林和靖三绝  其二",
        "author": "胡寅",
        "content": "岩前晴日荫树，林下微风采兰。\n临水更无尘想，望云时有遐观。",
        "dynasty": "宋",
        "collection_info": null
    },
    {
        "uuid": "2d4ae6209ea416b7b9e1e1506ba274b5",
        "title": "同余汝霖游西湖观天竺观音永怀林和靖三绝  其三",
        "author": "胡寅",
        "content": "劫火不烧大士，寒泉谁荐先生。\n跋马与君弔古，西风落日凄清。",
        "dynasty": "宋",
        "collection_info": null
    },
    {
        "uuid": "8cfa8bb97eaad161f340ace088aff750",
        "title": "初归范伯达弟相会夜归有成",
        "author": "胡寅",
        "content": "乱后风尘稍破昏，归来骨肉喜全存。\n饮君竹叶醉不惜，映我梅花香正繁。\n问学据今宜了了，唱酬从此定源源。\n夜寒踏碎滩头浪，为笃平生友弟恩。",
        "dynasty": "宋",
        "collection_info": null
    },
    {
        "uuid": "6fce1385f0614269c8cb5ec054e9dd9d",
        "title": "癸丑元日文定时留丰城今归青湘唁家",
        "author": "胡寅",
        "content": "去年已向爆声残，晓气絪缊雨不寒。\n玉佩想闻趋桂殿，綵衣遥祝献椒盘。\n千龄帝运方更始，一统王春正履端。\n不与时光共流转，此心那更觅人安。",
        "dynasty": "宋",
        "collection_info": null
    },
    {
        "uuid": "14d9f81c3aac9f8799ae07ffdd45a38a",
        "title": "和仁仲春日十绝  其一",
        "author": "胡寅",
        "content": "雪后云收万里天，春从何处着山川。\n红边绿外无穷思，莫道今年似去年。",
        "dynasty": "宋",
        "collection_info": null
    },
    {
        "uuid": "f415c5ad5616d4154ae30db27a73bf36",
        "title": "和仁仲春日十绝  其二",
        "author": "胡寅",
        "content": "气浃高深物物苏，问言还有欠春无。\n桃红李白犹閒事，麟凤应来瑞此都。",
        "dynasty": "宋",
        "collection_info": null
    },
    {
        "uuid": "423ec1f75d62fa32cd662bbcde8fa744",
        "title": "和仁仲春日十绝  其三",
        "author": "胡寅",
        "content": "雨细云轻隠隠雷，东君行乐正徘徊。\n欲教游客留连醉，须放名花次第开。",
        "dynasty": "宋",
        "collection_info": null
    },
    {
        "uuid": "ed1cc84c84e28ce68ccf9312053951a7",
        "title": "和仁仲春日十绝  其四",
        "author": "胡寅",
        "content": "莫笑游人冷落时，风光流转不须疑。\n去年草色空成恨，今岁花光又满枝。",
        "dynasty": "宋",
        "collection_info": null
    },
    {
        "uuid": "11fe498c342d44986a5a180b90312bdc",
        "title": "和仁仲春日十绝  其五",
        "author": "胡寅",
        "content": "燕舞方酣鶑又啼，草堂春睡日平西。\n枝头有酒寻花去，小雨冥冥渐作泥。",
        "dynasty": "宋",
        "collection_info": null
    },
    {
        "uuid": "64334a596fceaaf35d3c99f1680810b6",
        "title": "和仁仲春日十绝  其六",
        "author": "胡寅",
        "content": "行春对酒满壶频，乐此春风自在身。\n须信壶中春不老，何人作计强留春。",
        "dynasty": "宋",
        "collection_info": null
    },
    {
        "uuid": "55c3d37bef6f91a15ee95454b688b32d",
        "title": "和仁仲春日十绝  其七",
        "author": "胡寅",
        "content": "年年绿水送残红，不怨东君只怨风。\n芳草连云愁更远，劝君当醉万花中。",
        "dynasty": "宋",
        "collection_info": null
    },
    {
        "uuid": "3be3fe7f93793df1144af6a42ae69e86",
        "title": "和仁仲春日十绝  其八",
        "author": "胡寅",
        "content": "万卉千葩自不同，吹开只是一般风。\n对花不见花开处，却恐嬉游兴易穷。",
        "dynasty": "宋",
        "collection_info": null
    },
    {
        "uuid": "385c2a1414cbc62a5dfb5a0b2c66492d",
        "title": "和仁仲春日十绝  其九",
        "author": "胡寅",
        "content": "洛阳风俗事栽花，流水园林眇一涯。\n移得旧根春不老，错疑蜂蝶过隣家。",
        "dynasty": "宋",
        "collection_info": null
    },
    {
        "uuid": "8dca9a84fcecfc3e44494645420910c4",
        "title": "和仁仲春日十绝  其一○",
        "author": "胡寅",
        "content": "陋巷当年只屡空，于今还咏舞雩风。\n已推宝瑟铿然后，莫认青春醉眼中。",
        "dynasty": "宋",
        "collection_info": null
    },
    {
        "uuid": "f88cb966611b85eb0135d116e814987a",
        "title": "将次钟乡先寄处厚唐丈",
        "author": "胡寅",
        "content": "试问云山数岁华，寒梅吹尽两年花。\n倦游吴楚六千里，幸脱兵戈三四家。\n那用有田从桀溺，且欣无疾住毗耶。\n欲将别后从头说，满眼春酤尽更赊。",
        "dynasty": "宋",
        "collection_info": null
    },
    {
        "uuid": "009bdea452d45dce97d0526fdb8af3bc",
        "title": "示阮冠",
        "author": "胡寅",
        "content": "一行作吏掷分阴，世路尘劳满客襟。\n三语风流归梦想，十年书问寄浮沉。\n门前种柳春光好，堂上鸣絃古意深。\n别后新诗都觅取，对哦湘渌醉还斟。",
        "dynasty": "宋",
        "collection_info": null
    },
    {
        "uuid": "12ec0262125df94e6ea1cc31ee52ad0c",
        "title": "再游岳麓示法光其邻道林人言陶士衡旧居也五绝  其一",
        "author": "胡寅",
        "content": "雄城千雉压江横，倒影蛟龙十里明。\n欲倚危栏舒远眺，东风无力暮云平。",
        "dynasty": "宋",
        "collection_info": null
    },
    {
        "uuid": "267db0afee39efd8b8a12ad62a6a43bf",
        "title": "再游岳麓示法光其邻道林人言陶士衡旧居也五绝  其二",
        "author": "胡寅",
        "content": "火宅清凉定几时，三车门外世终迷。\n青莲绀宇凭何住，片雪红炉只自知。",
        "dynasty": "宋",
        "collection_info": null
    },
    {
        "uuid": "f20b0c1235e65bb4b12019b31954e5d2",
        "title": "再游岳麓示法光其邻道林人言陶士衡旧居也五绝  其三",
        "author": "胡寅",
        "content": "楼船东下启扶桑，千古英明日月光。\n未必此心如古井，且应苍桧比甘棠。",
        "dynasty": "宋",
        "collection_info": null
    },
    {
        "uuid": "c2cf6fa679ca55ffef4bbc95a4efbb42",
        "title": "再游岳麓示法光其邻道林人言陶士衡旧居也五绝  其四",
        "author": "胡寅",
        "content": "旧诗不省作何言，新句无奇墨乱翻。\n要是云山通宿契，故将文字寄深论。",
        "dynasty": "宋",
        "collection_info": null
    },
    {
        "uuid": "0ffd675bcf1262aa96526b07eaa8247b",
        "title": "再游岳麓示法光其邻道林人言陶士衡旧居也五绝  其五",
        "author": "胡寅",
        "content": "草堂何日傍云根，借问隣家两足尊。\n欲买渔舟繫江树，先凭屐齿记苔痕。",
        "dynasty": "宋",
        "collection_info": null
    },
    {
        "uuid": "2c3676ab2e48a617823e8aed4b7d339e",
        "title": "题湘西小景",
        "author": "胡寅",
        "content": "身在山中不见山，山前行客未能閒。\n何人水墨秋毫外，十里湖西尺寸间。",
        "dynasty": "宋",
        "collection_info": null
    },
    {
        "uuid": "064ad20de9c1e96c0a5efd0dd0f8d5b0",
        "title": "题浯溪小景",
        "author": "胡寅",
        "content": "卜宅元郎岂偶然，江山千古共流传。\n干坤巨石知多少，待看中兴第二篇。",
        "dynasty": "宋",
        "collection_info": null
    },
    {
        "uuid": "b31a6c5d454daa3cf9f838353b4c1c3c",
        "title": "自胜业寺过铨德观",
        "author": "胡寅",
        "content": "出岫无心倦即还，悠然信马望南山。\n忽惊莲社青萍合，却到蓬壶白日閒。\n方士内丹论九转，导师平地设三关。\n不知洙泗真消息，谁可相期一解颜。",
        "dynasty": "宋",
        "collection_info": null
    },
    {
        "uuid": "56f017faa6eaec7c5365480b1db260da",
        "title": "题铨德秋声堂",
        "author": "胡寅",
        "content": "紫极题诗岁月深，秋风怀感重沉吟。\n殷勤种此一庭玉，回薄依然万古心。\n独有佳名追綵笔，谁将幽思入瑶琴。\n萧萧醉扫笔池石，水月光中觅至音。",
        "dynasty": "宋",
        "collection_info": null
    },
    {
        "uuid": "eefeb5df684437632c61b934d783c99a",
        "title": "和钟漕汝强四首  其一",
        "author": "胡寅",
        "content": "雾豹成文不厌深，喧卑何事竞翰音。\n为言墨客夸三赋，那似仙翁振八吟。\n欲继高踪其敢后，下看浮世岂须临。\n何时蜡屐携筇杖，来拨衡云一万寻。",
        "dynasty": "宋",
        "collection_info": null
    },
    {
        "uuid": "3c990968670512a83eda307b518ee84b",
        "title": "和钟漕汝强四首  其二",
        "author": "胡寅",
        "content": "丈人爱客酒杯深，更和南山白石音。\n大户不知濡首节，逸才应笑捻髭吟。\n箴规有过风雷益，儆策无穷地泽临。\n每忆向来谈讌处，桃花流水路难寻。",
        "dynasty": "宋",
        "collection_info": null
    },
    {
        "uuid": "868bfc1cd6020bcc4762708a456e3e87",
        "title": "和钟漕汝强四首  其三",
        "author": "胡寅",
        "content": "风日熏熏草树深，黄鹂迁木送新音。\n有怀春服成雩咏，遥想青山伴醉吟。\n诗老幽栖虽地僻，圣君高拱正天临。\n未须静处论方药，会见蒲轮远访寻。",
        "dynasty": "宋",
        "collection_info": null
    },
    {
        "uuid": "1a5983fc31635a2e6a8ff7b7a15c49f0",
        "title": "和钟漕汝强四首  其四",
        "author": "胡寅",
        "content": "云自高閒水自深，此间谁契不传音。\n倦飞偶作归田赋，高卧时为梁甫吟。\n为己宫墙当独诣，过门车马肯相临。\n惟公知我迂愚甚，枉直何曾较尺寻。",
        "dynasty": "宋",
        "collection_info": null
    },
    {
        "uuid": "018275f55feb201c2e04479a9a83dae5",
        "title": "和曾漕吉甫",
        "author": "胡寅",
        "content": "本来秋月映澄潭，墙面犹须学二南。\n径路枉寻难直尺，巵言暮四等朝三。\n文如楮叶何劳刻，道在蒲团恐费参。\n玉帛雍雍王会处，禹宫惆怅一精蓝。",
        "dynasty": "宋",
        "collection_info": null
    },
    {
        "uuid": "9f34021c1a3732a16af7c18b4208684f",
        "title": "题云峰齐云阁示住山思达二绝  其一",
        "author": "胡寅",
        "content": "舒捲高低晴復阴，澹然无滓亦无心。\n不知底处相齐得，且倚危栏一散襟。",
        "dynasty": "宋",
        "collection_info": null
    },
    {
        "uuid": "6caaff642b02575ec36ccf1f005c1600",
        "title": "题云峰齐云阁示住山思达二绝  其二",
        "author": "胡寅",
        "content": "秀色参差千万端，浩然无碍碧天宽。\n上人若见相齐处，试与凭栏指似看。",
        "dynasty": "宋",
        "collection_info": null
    },
    {
        "uuid": "6f16c486d251f3ee435bbbd4d2cb15e1",
        "title": "题浄明观",
        "author": "胡寅",
        "content": "长官冰操正飘缨，嘆息东流宰木青。\n佳句不随方士化，故应留作换鹅经。",
        "dynasty": "宋",
        "collection_info": null
    },
    {
        "uuid": "4700f783147c789b4a4007df40aa1e07",
        "title": "题刘练师屋壁",
        "author": "胡寅",
        "content": "谁言无路出尘氛，丹竈初闻一语真。\n窗外未堆千嶂玉，坐中先盎一壶春。",
        "dynasty": "宋",
        "collection_info": null
    },
    {
        "uuid": "b689182446aaa593da7e15f37ad4ffdd",
        "title": "题草衣岩",
        "author": "胡寅",
        "content": "石室流传一草衣，草衣消息了无违。\n此山只是如如体，休向山中觅祖师。",
        "dynasty": "宋",
        "collection_info": null
    },
    {
        "uuid": "ef23525efcbf8c61e18bb27d59548817",
        "title": "腊雷春雪示吉甫",
        "author": "胡寅",
        "content": "晓色空明衡岳南，一尘那復隔仙凡。\n贯时松竹色自好，破腊雷霆声未咸。\n万里鲛绡开步障，千金火浣试春衫。\n渔舟不与人供画，独驾云涛月满帆。",
        "dynasty": "宋",
        "collection_info": null
    },
    {
        "uuid": "a4cb889fa8f75d33e5a26250e489d2d2",
        "title": "同邢子晋范伯达游方广二绝  其一",
        "author": "胡寅",
        "content": "黄梅作雨暗朝曛，山北山南路不分。\n知我与君非俗驾，晓天收尽五峯云。",
        "dynasty": "宋",
        "collection_info": null
    },
    {
        "uuid": "b37e02263f4694610736f0b01f4b07e4",
        "title": "同邢子晋范伯达游方广二绝  其二",
        "author": "胡寅",
        "content": "瑶阶金殿涌青莲，此是南山小有天。\n诗客若为深避酒，道人无奈不参禅。",
        "dynasty": "宋",
        "collection_info": null
    },
    {
        "uuid": "d1f0c756096854206ccd187fa7ea8160",
        "title": "仲秋赴伯达浴儿会不见月",
        "author": "胡寅",
        "content": "准拟清光满十分，论文那用醉红裙。\n天公有意韬阴采，风伯无威扫曳云。\n东道浴儿方洗腆，南斋留客更殷勤。\n朦胧碧涧三更路，衣袂翛然桂子芬。",
        "dynasty": "宋",
        "collection_info": null
    },
    {
        "uuid": "db79e43f89e887bb9ae6818c77d696d6",
        "title": "将游上封先寄南台珏老",
        "author": "胡寅",
        "content": "淅淅风摇玉露秋，尚怀分柿半山不。\n众香肯共维摩饭，元亮聊同惠远游。\n荟蔚雕零岩壑露，佩环清越涧泉幽。\n青鞋本自无泥滓，更约诸峯最上头。",
        "dynasty": "宋",
        "collection_info": null
    },
    {
        "uuid": "9ab7a8ef2e963ea05aefaaedfd01950a",
        "title": "登上封三绝  其一",
        "author": "胡寅",
        "content": "仰止高高几梦思，跻攀乘兴遂忘疲。\n直须驻足青冥上，方信前山次第卑。",
        "dynasty": "宋",
        "collection_info": null
    },
    {
        "uuid": "c1d8eac289ac401067b25fddca8e9c55",
        "title": "登上封三绝  其二",
        "author": "胡寅",
        "content": "山下阴睛只蔽亏，山中烟霭更迷离。\n天风忽与游人便，吴楚屯云万里披。",
        "dynasty": "宋",
        "collection_info": null
    },
    {
        "uuid": "d2c316a698441601a9c7bfe22b4783b4",
        "title": "登上封三绝  其三",
        "author": "胡寅",
        "content": "北斗回杓正指西，丹梯从此与天齐。\n为君挹注银潢水，一洗人间火宅迷。",
        "dynasty": "宋",
        "collection_info": null
    },
    {
        "uuid": "0f7db2f37373713b9e8cdea729055152",
        "title": "和上封洪辩用明察院韵",
        "author": "胡寅",
        "content": "绣衣御史有前闻，衲子禅师亦好文。\n出禀圣谟苏瘵俗，坐持诗律战魔军。\n访寻水石閒招隠，际会风云偶策勋。\n喧寂两忘归一致，此心何处不超羣。",
        "dynasty": "宋",
        "collection_info": null
    },
    {
        "uuid": "bcfd8cbafad4e07cd8509f17de590545",
        "title": "同宣卿和仲仲达游上封值雨而归时上封辩病南台珏同行",
        "author": "胡寅",
        "content": "不到峯头正一年，兹游新客更超然。\n浄名不语元无病，惠远同行定有缘。\n风雨不期相邂逅，云山未许独留连。\n归途绝景何人见，万顷银涛涨楚天。",
        "dynasty": "宋",
        "collection_info": null
    },
    {
        "uuid": "117bb6f51635591b70d440eb0817c0d3",
        "title": "酬宣卿见和",
        "author": "胡寅",
        "content": "不向杯中觅圣贤，独于山水意翛然。\n相门事业方传世，官路升沉祗信缘。\n万卷图书资博约，九衢车马任颠连。\n翠微卜宅须相近，且住蓬壶小有天。",
        "dynasty": "宋",
        "collection_info": null
    },
    {
        "uuid": "4ab617c714adbb476aa1f6e779c5f4f4",
        "title": "谨次家君元日之韵",
        "author": "胡寅",
        "content": "熏然和气爆声残，贺客充庭上庆笺。\n令节共欣元会日，本朝新数中兴年。\n仰观北斗书王正，合起东山付国权。\n天佑斯文知有在，称觞还咏福如川。",
        "dynasty": "宋",
        "collection_info": null
    },
    {
        "uuid": "607eb7cb640e4a7d719650998dde4aae",
        "title": "和宣风寺壁间韵",
        "author": "胡寅",
        "content": "客梦到何许，南山桃李园。\n未能忘蜡屐，何意谒金门。\n愿举汉三杰，尽戡周陆浑。\n虎皮包剑㦸，农务看村村。",
        "dynasty": "宋",
        "collection_info": null
    },
    {
        "uuid": "e39e2fe0622eebeb71a8baa1a91761bf",
        "title": "游三角寺",
        "author": "胡寅",
        "content": "再游三角寺，胜践十人偕。\n雨后林峦媚，心同笑语谐。\n碧兰初秀畹，红药渐翻阶。\n若问经行意，春风写客怀。",
        "dynasty": "宋",
        "collection_info": null
    },
    {
        "uuid": "dda5e1ca86455857e81a0ef874f4b7a5",
        "title": "酬邦鑑见和",
        "author": "胡寅",
        "content": "恭诵亲征诏，戈矛与子偕。\n叛徒三鼓竭，凯奏八音谐。\n上主开宣室，羣公拥泰阶。\n惭无经济学，感激漫装怀。",
        "dynasty": "宋",
        "collection_info": null
    },
    {
        "uuid": "08344545cf9d8b7cc627a01ba454770b",
        "title": "和路枢四首  其一",
        "author": "胡寅",
        "content": "图书虽是旧生涯，翰墨那能掞国华。\n戏綵便甘辞五马，退朝犹想覆千花。\n先民事业高三代，将圣春秋自一家。\n他日登门谢佳句，剧谈当许岸乌纱。",
        "dynasty": "宋",
        "collection_info": null
    },
    {
        "uuid": "dc1b79376eb8deb0ecec66dfc800b815",
        "title": "和路枢四首  其二",
        "author": "胡寅",
        "content": "前筹初见翊元枢，何事扁舟泛五湖。\n脱屣红尘谁肯办，挂冠黑髮世应无。\n愿陪几杖登南阜，遥想氛埃暗北区。\n晚节功名端不免，云台依旧矗天都。",
        "dynasty": "宋",
        "collection_info": null
    },
    {
        "uuid": "9c382df2bf7f0f369699b1b2d3234fed",
        "title": "和路枢四首  其三",
        "author": "胡寅",
        "content": "林壑苍茫渺一涯，辱公词藻借光华。\n大声岂直金投地，清梦悬知笔有花。\n不似罢兵初度岭，应同奏疏早名家。\n曳裾未惬平生志，常恐追锋侍绛纱。",
        "dynasty": "宋",
        "collection_info": null
    },
    {
        "uuid": "0dc5d3737615d997f3ec74cecbab3353",
        "title": "和路枢四首  其四",
        "author": "胡寅",
        "content": "进退行藏合道枢，讵分廊庙与江湖。\n愿陪东阁留宾后，定向南山卜宅无。\n不为避喧隣懒瓒，祗缘尝药访臾区。\n勉搜累句酬高韵，端似无盐簉子都。",
        "dynasty": "宋",
        "collection_info": null
    },
    {
        "uuid": "60689ae42a78e38f3a22382492c65ea4",
        "title": "子正生日以黄柑为寿",
        "author": "胡寅",
        "content": "正论风流不辱亲，高文还称掌丝纶。\n岂惟补衮须词伯，自是安邦出诤臣。\n岁晚已回松柏操，时来休爱水云身。\n欲为公寿倡优拙，戏遣商山四老人。",
        "dynasty": "宋",
        "collection_info": null
    },
    {
        "uuid": "35ccdecd6ad778843e4ee71dda30c182",
        "title": "和余汝霖雪七绝  其一",
        "author": "胡寅",
        "content": "无数天花斗舞风，迷离玉色映寒空。\n共夸破腊逾三白，更喜新诗报屡丰。",
        "dynasty": "宋",
        "collection_info": null
    },
    {
        "uuid": "cd8986ad245b7d1964378913f8820036",
        "title": "和余汝霖雪七绝  其二",
        "author": "胡寅",
        "content": "虽无谐谑去相携，且乏舆梁济涉溪。\n之子惠然须痛饮，醉眠应梦镇帏犀。",
        "dynasty": "宋",
        "collection_info": null
    },
    {
        "uuid": "8d6d166c5e4b82fe29513766917c8164",
        "title": "和余汝霖雪七绝  其三",
        "author": "胡寅",
        "content": "日日东园探早梅，那知一夕万林开。\n君诗还似扬州句，扫尽因风柳絮才。",
        "dynasty": "宋",
        "collection_info": null
    },
    {
        "uuid": "5f550b9d5fd8b7cd4e0df78d8c0002a9",
        "title": "和余汝霖雪七绝  其四",
        "author": "胡寅",
        "content": "周宣闢国号中宗，六月兴师洒汗同。\n莫为苦寒辞出塞，采薇归戍亦论功。",
        "dynasty": "宋",
        "collection_info": null
    },
    {
        "uuid": "9aa211aaeaeaeeee7abccc1c0b5b7c2a",
        "title": "和余汝霖雪七绝  其五",
        "author": "胡寅",
        "content": "燕山大雪暗胡云，将士何人欲赐勋。\n闻道玉宸温诏出，绝胜纯纩被三军。",
        "dynasty": "宋",
        "collection_info": null
    },
    {
        "uuid": "732872e75fc28d37e7773f6a56ae41ea",
        "title": "和余汝霖雪七绝  其六",
        "author": "胡寅",
        "content": "低唱谁家有女伶，映窗那用读书声。\n何当翠被同君猎，得兽雄夸得句清。",
        "dynasty": "宋",
        "collection_info": null
    },
    {
        "uuid": "ae82cd98fb2c539d1f8dd738a8b4a71e",
        "title": "和余汝霖雪七绝  其七",
        "author": "胡寅",
        "content": "朱老能诗更谨虔，叶公好学亦穷年。\n饥寒共保凌霜操，未羡重裘食万钱。",
        "dynasty": "宋",
        "collection_info": null
    },
    {
        "uuid": "294637ea35b1be50904a41b3a24fa52b",
        "title": "再和  其一",
        "author": "胡寅",
        "content": "纷纷狼籍下天风，万里寒光镜色空。\n莫学袁安但高卧，也须斗酒醉新丰。",
        "dynasty": "宋",
        "collection_info": null
    },
    {
        "uuid": "675b62e462e9cfbd1d2f0048e05b9c89",
        "title": "再和  其二",
        "author": "胡寅",
        "content": "迥眺层台酒屡携，千峰攒玉映瑶溪。\n南枝更有东风面，未减争妍灿瓠犀。",
        "dynasty": "宋",
        "collection_info": null
    },
    {
        "uuid": "4eb7db4dc0bcfe5ff8a1df647b642d24",
        "title": "再和  其三",
        "author": "胡寅",
        "content": "今年花是去年梅，又对春风一笑开。\n不似飞霙能顷刻，香中更有和羹才。",
        "dynasty": "宋",
        "collection_info": null
    },
    {
        "uuid": "e21a68dd76d1b22319d582d0155de927",
        "title": "再和  其四",
        "author": "胡寅",
        "content": "埋玉腰间觅性宗，儒冠谋道有谁同。\n笔尖冻折新诗就，但可徒收翰墨功。",
        "dynasty": "宋",
        "collection_info": null
    },
    {
        "uuid": "d7694d8db0516347d25a38b38d76b05d",
        "title": "再和  其五",
        "author": "胡寅",
        "content": "猛将谋臣气霭云，兴邦雪耻在奇勋。\n因思卫国琼瑶报，更忆吴人组练军。",
        "dynasty": "宋",
        "collection_info": null
    },
    {
        "uuid": "2f51705797c630835ff62c2694d1602a",
        "title": "再和  其六",
        "author": "胡寅",
        "content": "剑峯犀利拙优伶，果听淮南奏凯声。\n阴翳便随朝雪尽，东风还放晓光清。",
        "dynasty": "宋",
        "collection_info": null
    },
    {
        "uuid": "aca53441ee4f5d010fbc40910604621a",
        "title": "再和  其七",
        "author": "胡寅",
        "content": "自笑兵厨吏不虔，冻醅如蜜只年年。\n却思踏雪江头路，屡费诗人一斗钱。",
        "dynasty": "宋",
        "collection_info": null
    },
    {
        "uuid": "dc1608cc4016d7c03f6235d402f0918a",
        "title": "岁除示汝霖三绝  其一",
        "author": "胡寅",
        "content": "柏酒椒花又盍簪，莫将谈笑枉光阴。\n自怜四十无闻者，欲问如何不动心。",
        "dynasty": "宋",
        "collection_info": null
    },
    {
        "uuid": "083207d8e933317cadb9790af89f44cf",
        "title": "岁除示汝霖三绝  其二",
        "author": "胡寅",
        "content": "邂逅遮留阅岁寒，山肴溪蔌且同盘。\n不忧绝学商量少，只怕新诗属和难。",
        "dynasty": "宋",
        "collection_info": null
    },
    {
        "uuid": "49688b18cc0f2cd30b1e0dc305a09014",
        "title": "岁除示汝霖三绝  其三",
        "author": "胡寅",
        "content": "紫盖峯前万壑流，长松修竹与云浮。\n欲分一半谁人可，子若能来亦易谋。",
        "dynasty": "宋",
        "collection_info": null
    },
    {
        "uuid": "fb9da245627ae6d4196185c5c56575a7",
        "title": "和汝霖三首  其一",
        "author": "胡寅",
        "content": "客思如春日日深，莫令鶗鴂损芳阴。\n忽逢佳士能倾盖，那用高眠有抱衾。\n陌上正歌归缓缓，尊前聊酌夜沉沉。\n君诗也得池塘梦，沈谢风流尚可寻。",
        "dynasty": "宋",
        "collection_info": null
    },
    {
        "uuid": "171578235e7d0a57c4c29241ebcce233",
        "title": "和汝霖三首  其二",
        "author": "胡寅",
        "content": "圣门功业海同深，大禹犹曾惜寸阴。\n知有诗书消永日，不将狐貉愧寒衾。\n定心应已观川逝，阔步何须叹陆沉。\n闻道北山兰正好，果堪纫佩即幽寻。",
        "dynasty": "宋",
        "collection_info": null
    },
    {
        "uuid": "08d1d764c17026dcc3a521c1ac6c8b11",
        "title": "和汝霖三首  其三",
        "author": "胡寅",
        "content": "桃李无言春事深，便看园树欲交阴。\n永怀北固吹长笛，一醉春风典破衾。\n金羽喜从幽谷出，锦鳞贪引翠竿沉。\n好传消息睎曾点，莫把平生问李寻。",
        "dynasty": "宋",
        "collection_info": null
    },
    {
        "uuid": "14afd2d348bcdc4ed46bcbac2f30f474",
        "title": "和朱成伯  其一",
        "author": "胡寅",
        "content": "劫劫官身未许收，江山到处发诗愁。\n弃繻西上今将老，幞被东来又欲秋。\n安得紫箫横鹤背，漫从清钓觅羊裘。\n黄梅正作冥冥雨，每咏新篇兴转悠。",
        "dynasty": "宋",
        "collection_info": null
    },
    {
        "uuid": "328d819e64557bcc06a176c53b7571e7",
        "title": "和朱成伯  其二",
        "author": "胡寅",
        "content": "澜翻笔墨浩难收，妙处端能浣客愁。\n落笔千章轻万户，思君一日胜三秋。\n持身贵比琥璜爵，得句精如狐白裘。\n应有二南风骨在，令人辗转更优悠。",
        "dynasty": "宋",
        "collection_info": null
    },
    {
        "uuid": "1cd8405430576046f089e1e0f69e1bd3",
        "title": "荷花",
        "author": "胡寅",
        "content": "梦到南塘翠盖稠，姹然得意敛然羞。\n惊鸿远映朝霞色，白鹭先窥霁雨秋。\n袅袅芳馨烦折赠，霏霏凉吹想追游。\n天花欲试维摩病，衣袂何曾一片留。",
        "dynasty": "宋",
        "collection_info": null
    },
    {
        "uuid": "a5ded6edd3e58d219b38e2f81e0ffd9a",
        "title": "酬诸同官见和三首  其一",
        "author": "胡寅",
        "content": "初看绿浄已红稠，有艷无情不障羞。\n依倚铅华閒写镜，霏微风露早涵秋。\n虎溪香社应难入，玉井长梯未许游。\n同赋诸仙语皆妙，坐令芳色句中留。",
        "dynasty": "宋",
        "collection_info": null
    },
    {
        "uuid": "9a8c8d7471d2e18c53908c28cb063009",
        "title": "酬诸同官见和三首  其二",
        "author": "胡寅",
        "content": "兰塘清暑瞰稀稠，早见排房结子羞。\n照水华灯宜独夜，熏香翠被欲争秋。\n潜珍不荐霓裳步，凝伫谁同汉女游。\n欲种此花须摘实，自怜踏藕漫淹留。",
        "dynasty": "宋",
        "collection_info": null
    },
    {
        "uuid": "0d507b110dd45973d328c12c818a2e30",
        "title": "酬诸同官见和三首  其三",
        "author": "胡寅",
        "content": "莫道同时岸卉稠，背萱无态侧葵羞。\n金蓬未实犹韬日，玉节深藏更耐秋。\n肯把仙姿供鹭悦，故标高致待龟游。\n期君秀色莲峯似，终古名垂华岳留。",
        "dynasty": "宋",
        "collection_info": null
    },
    {
        "uuid": "1b95120a28a9d9e349b201dcb87ee075",
        "title": "和信仲喜雨二首  其一",
        "author": "胡寅",
        "content": "云汉吁嗟堕杳冥，德音雷动走羣灵。\n天心自契犠牲祷，田畯先闻黍稷馨。\n帘捲西山增爽气，水通南涧漫平汀。\n一篇可嗣东坡记，北榭今成喜雨亭。",
        "dynasty": "宋",
        "collection_info": null
    },
    {
        "uuid": "abfcfff39ba5f6abb515c991c467b1cb",
        "title": "和信仲喜雨二首  其二",
        "author": "胡寅",
        "content": "天公知我亦顽冥，不许山川借宠灵。\n何事民谣为膏泽，祇因君德荐明馨。\n楩楠未厌云迷谷，鸥鹭初便水满汀。\n试揽秋光澄北榭，千峯争翠岌岩亭。",
        "dynasty": "宋",
        "collection_info": null
    },
    {
        "uuid": "d957def6bd6c405cff816b411bd3a43a",
        "title": "祷雨",
        "author": "胡寅",
        "content": "久閟天公泽，焦然品彙情。\n遏云虹屡饮，击海电空明。\n祷祀山川遍，熏修道释并。\n帝心终闵物，国力未休兵。\n帽覆乌龙顶，军移黑蚁营。\n乍看云叶密，遥想浪花平。\n早熟搀先刈，高荒趁晚耕。\n归逋庭少讼，交润水无争。\n喜气连城洽，余波集浍盈。\n蕉心重自展，荷叶密相倾。\n菊映兰兼茂，松连竹共清。\n杯觞初料理，书帙尚纵横。\n欲赋田园乐，犹惭组绶萦。\n隠沦千古重，名利一丝轻。\n钓客风流远，农师局次生。\n庶几逃责罚，户户有坻京。",
        "dynasty": "宋",
        "collection_info": null
    },
    {
        "uuid": "24b8125dece0720804029ce9662d3968",
        "title": "酬信仲见和二首  其一",
        "author": "胡寅",
        "content": "数篇新雨意，真见古人情。\n当拜王灵及，非关祀事明。\n雷声空自碾，云气不相并。\n试为驱潜物，安能役鬼兵。\n晓来闻鹊唶，座上扫蝇营。\n地脉沾濡遍，天心赋与平。\n远惭白水政，坐想有莘耕。\n各竞千峯秀，谁平两港争。\n稻花重扑扑，莲脸更盈盈。\n但欲禾麻穟，无令栋宇倾。\n教心蘧叟化，官况伯夷清。\n霁电金蛇掣，晴霞绮凤横。\n仙人归缥缈，诗客思纡萦。\n句屑余霏妙，人涵晚吹轻。\n故园三径绿，新水半篙生。\n遂有乘槎兴，秋风白玉京。",
        "dynasty": "宋",
        "collection_info": null
    },
    {
        "uuid": "edf0b3a1ebf5eb18d987600ef865219e",
        "title": "酬信仲见和二首  其二",
        "author": "胡寅",
        "content": "不作悲秋赋，犹牵梦雨情。\n人心空恳迫，天听自昭明。\n骤岂风能靡，和非雹与并。\n溜悬庐阜瀑，山映羽林兵。\n已洒临菑汗，将漂石勒营。\n循良惭召父，调燮頼陈平。\n方士田俱溉，先生道可耕。\n乱飘丝未理，急点射方争。\n愿补天无漏，谁占坎不盈。\n云披心屡折，雷属耳常倾。\n未说千箱满，聊欣八极清。\n幸令鹅贳死，那恤虹仍横。\n银竹森犹亚，檐花落更萦。\n昆阳万矢尽，沧海几沤轻。\n反照霞初散，中秋月已生。\n一杯相属处，忧虑洗京京。",
        "dynasty": "宋",
        "collection_info": null
    },
    {
        "uuid": "f935f477ae1f4e3e08bcda87a11c6366",
        "title": "以崇正辩示新仲",
        "author": "胡寅",
        "content": "不羡飞仙术，仍修谤佛书。\n知音鼓琴后，覆瓿草玄余。\n龙象空相蹙，鸢鱼祗自如。\n更烦君印可，底处认吾庐。",
        "dynasty": "宋",
        "collection_info": null
    },
    {
        "uuid": "da1df29f990cb5134798c0e1c7660f42",
        "title": "酬新仲见和二首  其一",
        "author": "胡寅",
        "content": "自喜逢端友，初蒙赏异书。\n不讥吾好辩，更请慎其余。\n术业须三代，宗风谢一如。\n与公俱目击，纸上亦蘧庐。",
        "dynasty": "宋",
        "collection_info": null
    },
    {
        "uuid": "f63efe2ae1b87c9797a644d3a70a20f9",
        "title": "酬新仲见和二首  其二",
        "author": "胡寅",
        "content": "蓬蒿翳环堵，左右只图书。\n面壁知无累，心斋谅有余。\n经纶今贾谊，词赋昔相如。\n莫广离骚意，行看直禁庐。",
        "dynasty": "宋",
        "collection_info": null
    },
    {
        "uuid": "5e33d13140d5659e44ab425e87f246e9",
        "title": "赋向伯共五老小山六言五绝  其一",
        "author": "胡寅",
        "content": "奇石来公几案，参差仙掌规模。\n遂欲强名五老，逍遥鹏鷃羌庐。",
        "dynasty": "宋",
        "collection_info": null
    },
    {
        "uuid": "890a3ba4046899a0d3de3db575c9f2c4",
        "title": "赋向伯共五老小山六言五绝  其二",
        "author": "胡寅",
        "content": "闻说身依莲社，坐蒙敕赐芗林。\n五老与公为六，何须诗酒棋琴。",
        "dynasty": "宋",
        "collection_info": null
    },
    {
        "uuid": "7c0125008c4b33cba8b666994008af40",
        "title": "赋向伯共五老小山六言五绝  其三",
        "author": "胡寅",
        "content": "问法想应得髓，好奇那復忘疲。\n此石未同瓦砾，耆年直是儿嬉。",
        "dynasty": "宋",
        "collection_info": null
    },
    {
        "uuid": "7c8666fc835f9059588d00e82398ec9a",
        "title": "赋向伯共五老小山六言五绝  其四",
        "author": "胡寅",
        "content": "山石讵闻变化，苍颜能復婴孩。\n想见轻葱秀色，正如兰玉陪阶。",
        "dynasty": "宋",
        "collection_info": null
    },
    {
        "uuid": "7a217d235b3a38b19bb04f073c4ae2ab",
        "title": "赋向伯共五老小山六言五绝  其五",
        "author": "胡寅",
        "content": "文简风流未泯，公孙节气谁班。\n当与皋夔佐舜，莫寻黄绮商山。",
        "dynasty": "宋",
        "collection_info": null
    },
    {
        "uuid": "1ffd713d26d4f705253b0fa282f27820",
        "title": "和钱孙叔委心亭二绝  其一",
        "author": "胡寅",
        "content": "交衢尘雾祗相煎，回首山林去未缘。\n安得委心无一事，陪公清话许忘年。",
        "dynasty": "宋",
        "collection_info": null
    },
    {
        "uuid": "f4f18dbeae210e98c66c00a80821f7b1",
        "title": "和钱孙叔委心亭二绝  其二",
        "author": "胡寅",
        "content": "寄傲羲皇以上人，古今虽隔意常亲。\n圣时方欲询黄髮，未许公收致主身。",
        "dynasty": "宋",
        "collection_info": null
    },
    {
        "uuid": "e8bd74468eb5d6031ef96b1449673b50",
        "title": "奉家君自胜业迁居书堂久雨乍晴道中口占",
        "author": "胡寅",
        "content": "五峯收卷万层云，一水流通四海春。\n南极有星天地久，东风无际柳梅均。",
        "dynasty": "宋",
        "collection_info": null
    },
    {
        "uuid": "1e420da255616b374008ebf6992bd904",
        "title": "谢人惠舂陵石山",
        "author": "胡寅",
        "content": "何人蹙缩九疑山，迭映公家几砚间。\n欲识神鱼閟凝湛，试看云气出孱颜。\n新蒲已结根千岁，旧藓犹窥晕一斑。\n举饷敢辞归载重，要将奇绝寄幽閒。",
        "dynasty": "宋",
        "collection_info": null
    },
    {
        "uuid": "efaaff74dff0aea13c969c43d7df7361",
        "title": "和贾陶二老二首  其一",
        "author": "胡寅",
        "content": "已愧名邦忝，仍无秀句传。\n花光随处好，草色与愁连。\n讼少庭常寂，心閒地更偏。\n先生肯乘兴，一醉赏风烟。",
        "dynasty": "宋",
        "collection_info": null
    },
    {
        "uuid": "216e54c300921282a132279c516bba09",
        "title": "和贾陶二老二首  其二",
        "author": "胡寅",
        "content": "节物怱怱度，边烽幸不传。\n名花空雨堕，秀树已云连。\n孤负杯莲倒，萧条烛蕊偏。\n但欣民小泰，凝寝有炉烟。",
        "dynasty": "宋",
        "collection_info": null
    },
    {
        "uuid": "e2d03fcd573cb63e27ca12589561f631",
        "title": "和邢子友",
        "author": "胡寅",
        "content": "可怜牒讼汩华年，頼有神交肯惠然。\n万石同登高柳外，一尊相属晚花前。\n浮云空解遮人境，止水何曾染世缘。\n安得小舟衔尾去，风樯激箭不须鞭。",
        "dynasty": "宋",
        "collection_info": null
    },
    {
        "uuid": "4808ef252096e47320cb137721d8ff2e",
        "title": "和赵生二首  其一",
        "author": "胡寅",
        "content": "徧游南北与西东，欲访人间国士风。\n处世甚疎皆笑我，宅心无累独奇公。\n诗才自愧非三上，酒圣相从又一中。\n芍药待开应且住，莫令清赏转头空。",
        "dynasty": "宋",
        "collection_info": null
    },
    {
        "uuid": "756cfcf907794e6fa1d51b67a8cb175e",
        "title": "和赵生二首  其二",
        "author": "胡寅",
        "content": "冠月裾云佩绿霞，百年将此送生涯。\n愁心别后无诗草，病眼灯前有醉花。\n落笔擅场聊写意，背山临水遂成家。\n也须南亩多栽秫，休似东陵只种瓜。",
        "dynasty": "宋",
        "collection_info": null
    },
    {
        "uuid": "5bd8953c8598fafc36c8492739c6425a",
        "title": "游淡竹岩",
        "author": "胡寅",
        "content": "岩好城还近，山南路却西。\n淡交同鲁卫，新酿到青齐。\n桑密家家茧，秧稠处处犂。\n朱陵更清绝，何必此幽栖。",
        "dynasty": "宋",
        "collection_info": null
    },
    {
        "uuid": "79e7d6c2ec0d4808f14d76cbf9fd0a9e",
        "title": "题贾氏超然堂",
        "author": "胡寅",
        "content": "超然华榜照新堂，兀尔忘机入醉乡。\n城外有山心共远，壶中无事日偏长。\n月留粉壁檀栾影，栏俯冰池菡萏香。\n最爱南窗通北牖，好风时送一襟凉。",
        "dynasty": "宋",
        "collection_info": null
    },
    {
        "uuid": "fbf05b3b691035a233a78895ed377e51",
        "title": "又题迎月亭",
        "author": "胡寅",
        "content": "从来共惜隔年期，刬却东山尚恐迟。\n欲向尘中先得眼，故应云表屡扬眉。\n停杯专待寒光举，起舞还愁素影移。\n常与此亭相照耀，更须佳什焕梁榱。",
        "dynasty": "宋",
        "collection_info": null
    },
    {
        "uuid": "f60d51f66e6abd2c9b4f9ea4fec77cc9",
        "title": "和贾阁老三首  其一",
        "author": "胡寅",
        "content": "新柳逢秋叶尚阴，晚莲披露色难禁。\n坐听玉屑轩犀麈，静对山炉扬水沉。\n绿酒浅深皆有味，白云来去本无心。\n辱公丽藻相留句，且復追随翰墨林。",
        "dynasty": "宋",
        "collection_info": null
    },
    {
        "uuid": "b2573425db465b03b184996257638530",
        "title": "和贾阁老三首  其二",
        "author": "胡寅",
        "content": "来朝杲日破顽阴，共指秋成喜不禁。\n寸碧遥岑供眺望，长空飞鸟自消沉。\n四时景物千钟酒，万古功名一寸心。\n尚媿先生游佛海，两忘轩冕与山林。",
        "dynasty": "宋",
        "collection_info": null
    },
    {
        "uuid": "cfb90b746b55878f68c610697bd806c8",
        "title": "和贾阁老三首  其三",
        "author": "胡寅",
        "content": "西云十日结重阴，葵箑桃笙自不禁。\n书帙有缘灯耿耿，酒杯无伴雨沉沉。\n君恩未报空怀禄，民瘼难医只媿心。\n为问野麋何处好，鶑鸣雕槛隔长林。",
        "dynasty": "宋",
        "collection_info": null
    },
    {
        "uuid": "04cb4513e93f3c84537864c5edea1a2c",
        "title": "中秋寄贾阁老",
        "author": "胡寅",
        "content": "香雾沉秋气，迷云捲暮天。\n金篦撩眼浄，玉斧斲冰圆。\n无復霓裳舞，空歌水调篇。\n新亭偏得景，一醉岂无缘。",
        "dynasty": "宋",
        "collection_info": null
    },
    {
        "uuid": "cc752f9f88e2067ee02dfc921f136bee",
        "title": "和彦达九日",
        "author": "胡寅",
        "content": "满头黄菊斗芳妍，人与秋光两静便。\n试把杯觞论旧日，未须筋力较明年。\n诗惭戏马台头客，目断归鸿渚上天。\n更愧白衣能送酒，坐令彭泽意空传。",
        "dynasty": "宋",
        "collection_info": null
    },
    {
        "uuid": "cdf57f2c2dda275551fc27df5b84e295",
        "title": "和唐寿隆上元五首  其一",
        "author": "胡寅",
        "content": "满城和气在春台，玉漏沉沉铁锁开。\n明月谁知千里共，华灯同照万人来。\n市桥渐涨丰容柳，江路犹残的皪梅。\n欲与先生拚醉赏，未须归去隠蒿莱。",
        "dynasty": "宋",
        "collection_info": null
    },
    {
        "uuid": "e18014ae78038aa9d23a4929e9dfbe68",
        "title": "和唐寿隆上元五首  其二",
        "author": "胡寅",
        "content": "明月升天镜上台，灯如莲沼万枝开。\n恨无立部歌仍舞，空有游人往更来。\n续法未能窥佛祖，赓歌聊得继欧梅。\n壮心消尽嬉游兴，矧復斑衣怅老莱。",
        "dynasty": "宋",
        "collection_info": null
    },
    {
        "uuid": "8b251ee99100f4781e1a4416e17a6e94",
        "title": "和唐寿隆上元五首  其三",
        "author": "胡寅",
        "content": "名章络绎走陪台，得对春风一笑开。\n楼外未知明月出，袖中疑有夜光来。\n秀如王子登门竹，味胜曹公止渴梅。\n已向歌谣挹和气，预知丰稔变污莱。",
        "dynasty": "宋",
        "collection_info": null
    },
    {
        "uuid": "2bb36fdf6113b7dfa3e0395ad0d97664",
        "title": "和唐寿隆上元五首  其四",
        "author": "胡寅",
        "content": "山褰云色暗阳台，俄復晨曦万里开。\n行雨忽随新梦断，春风还似故人来。\n精神总属陶潜柳，燮理须归傅说梅。\n已共此邦同乐岁，更须躬稼辟田莱。",
        "dynasty": "宋",
        "collection_info": null
    },
    {
        "uuid": "745904b1447d66437ecb0a5ec8fcd857",
        "title": "和唐寿隆上元五首  其五",
        "author": "胡寅",
        "content": "几年踪迹远中台，梦想传柑宴斚开。\n懒拥牙旗穿市去，纵看玉李堕天来。\n从教独照青藜炬，莫使轻吹画角梅。\n也有江风浮綵巘，坐令形势卷东莱。",
        "dynasty": "宋",
        "collection_info": null
    },
    {
        "uuid": "1560cd4262215ed169ea53ea45b5a883",
        "title": "寄题吴郁养素轩",
        "author": "胡寅",
        "content": "到处风尘染素衣，蜉蝣掘阅尚何知。\n似闻扫雪开三径，可但移梅探一枝。\n分我高山弹旧曲，乞君明月斲新诗。\n几时把酒临窗槛，借问如何湼不缁。",
        "dynasty": "宋",
        "collection_info": null
    },
    {
        "uuid": "ff6c6f1358d43548bc70aae788f15c91",
        "title": "和次山游朝阳岩",
        "author": "胡寅",
        "content": "画船浮客到岩阿，小阁经年又一过。\n天远恍如开翠幕，江春浑似遶青罗。\n雨晴风日山山丽，花发园林处处多。\n早喜四郊膏泽徧，试从尧壤嗣农歌。",
        "dynasty": "宋",
        "collection_info": null
    },
    {
        "uuid": "4422505027177595ef304a8e1c9edf4d",
        "title": "和范元作二首  其一",
        "author": "胡寅",
        "content": "江北风尘静，江南水竹居。\n世交论契厚，岁晚莫情疎。\n斸雪重培菊，临溪易买鱼。\n潇湘有旧约，相就不投书。",
        "dynasty": "宋",
        "collection_info": null
    },
    {
        "uuid": "1f2a710529be937a54fb62796124c914",
        "title": "和范元作二首  其二",
        "author": "胡寅",
        "content": "仇虏何须杀，调和乃妙机。\n又闻坚誓约，不用讲攻围。\n六月鹏南徙，三春雁北归。\n自知同斥鷃，蓬艾且卑飞。",
        "dynasty": "宋",
        "collection_info": null
    },
    {
        "uuid": "03873c57fb167c2907736b59fc894798",
        "title": "和李子扬题龙源田舍",
        "author": "胡寅",
        "content": "旧隠今何许，新宫定几间。\n红尘昏北道，青壁睨南山。\n若拟崧和颍，犹胜蒯与菅。\n君方二顷得，我爱一生閒。\n荫石多云树，行田有翠湾。\n客来那更问，门设不须关。\n世味浮云薄，颠毛小雪斑。\n功名当未免，亦念早来还。",
        "dynasty": "宋",
        "collection_info": null
    },
    {
        "uuid": "18731b16733d65841a4f96aa24ece0e3",
        "title": "又和湘滨卜居",
        "author": "胡寅",
        "content": "闻道园池各着名，起予归梦过临蒸。\n已开尘外寻山眼，更曲堂中饮水肱。\n有地且须多种秫，好閒何必苦邀僧。\n杖藜他日端来去，但恐公朝正与能。",
        "dynasty": "宋",
        "collection_info": null
    },
    {
        "uuid": "3070bc180ca7cfc9e2294f2d011d59c5",
        "title": "郭伟求鄙文",
        "author": "胡寅",
        "content": "少时文墨已非工，渐老才情更觉蒙。\n空有簿书相汩没，了无朋友共磨礲。\n功名也只浮云似，富贵还应逝水同。\n寄语宅心何处所，晚春沂上舞雩风。",
        "dynasty": "宋",
        "collection_info": null
    },
    {
        "uuid": "4f858b781917c69e0d703832bc4e4d7d",
        "title": "思归八绝  其一",
        "author": "胡寅",
        "content": "天柱峯前又一区，已闻松菊渐荒芜。\n近来更草归田赋，敢以无功恋左符。",
        "dynasty": "宋",
        "collection_info": null
    },
    {
        "uuid": "485b2c937bc91189ea7c93ce47de14a5",
        "title": "思归八绝  其二",
        "author": "胡寅",
        "content": "昨日春风花满山，回头秋叶锦斑斑。\n终年窃禄惭忧寄，何事迟留久未还。",
        "dynasty": "宋",
        "collection_info": null
    },
    {
        "uuid": "1618b9f1854c141e3e38f703b949866b",
        "title": "思归八绝  其三",
        "author": "胡寅",
        "content": "壮时尝有意功名，不觉星星白髮生。\n眼亦渐花心更短，归与犹可事农耕。",
        "dynasty": "宋",
        "collection_info": null
    },
    {
        "uuid": "42a73526d82b601b312413d595705525",
        "title": "思归八绝  其四",
        "author": "胡寅",
        "content": "夜梦俞音出帝闱，朝来江雨已生肥。\n扁舟载酒吹长笛，未减辽东独鹤归。",
        "dynasty": "宋",
        "collection_info": null
    },
    {
        "uuid": "f14a8da9e3adb50886e69ac337b76c0b",
        "title": "思归八绝  其五",
        "author": "胡寅",
        "content": "上圣心唯赤子矜，庶邦可以佐军兴。\n自书政拙催科考，今古舂陵復永陵。",
        "dynasty": "宋",
        "collection_info": null
    },
    {
        "uuid": "2f2064feec215a66d01017764f6afb84",
        "title": "思归八绝  其六",
        "author": "胡寅",
        "content": "屡督平反狱易空，深惭龙断货谁笼。\n后来倘念全齐寄，应筑虚堂致盖公。",
        "dynasty": "宋",
        "collection_info": null
    },
    {
        "uuid": "c3edb9f42a57674b029cf47e16765f80",
        "title": "思归八绝  其七",
        "author": "胡寅",
        "content": "传家素业祗图书，永日沉涵乐有余。\n方信此心无所着，山林钟鼎一蘧庐。",
        "dynasty": "宋",
        "collection_info": null
    },
    {
        "uuid": "75a9db92379255e53864e7f67573f9bc",
        "title": "思归八绝  其八",
        "author": "胡寅",
        "content": "画角声中欵乃歌，野人应未许云和。\n扣船我欲赓余唱，更沐西风雨一蓑。",
        "dynasty": "宋",
        "collection_info": null
    },
    {
        "uuid": "4629b23a6511c36d7ad455f9f90d75a6",
        "title": "和孙奇父",
        "author": "胡寅",
        "content": "揽辔丹青久更恬，挂冠高处静尤厌。\n情田不是年年熟，世味安能种种廉。\n虎鼠乘时争用舍，鸢鱼适意自飞潜。\n也应及取仙舟下，同向南山看水帘。",
        "dynasty": "宋",
        "collection_info": null
    },
    {
        "uuid": "029a30bbbb0bb58e9b3a2ff9e9f28eb9",
        "title": "留别唐次山",
        "author": "胡寅",
        "content": "占君州土负沉痾，饱听溪山欵乃歌。\n季路漫传能折狱，阳城元自拙催科。\n苟逃谴责恩波厚，更喜逢迎廪粟多。\n珍重老人分手意，论文何日再经过。",
        "dynasty": "宋",
        "collection_info": null
    },
    {
        "uuid": "073a548c34070ea9318c5884a38c5195",
        "title": "和次山赠别",
        "author": "胡寅",
        "content": "牧养惟闻政失中，茇棠深愧召南风。\n却归旧隠三家市，回望耆儒一亩宫。\n蕙帐我今寻怨鹤，苹洲君復送惊鸿。\n别怀不得同杯酒，西柄居然挹大东。",
        "dynasty": "宋",
        "collection_info": null
    },
    {
        "uuid": "ab88ea79fe55a2e75223655bbfe29f3f",
        "title": "留别贾阁老",
        "author": "胡寅",
        "content": "熙朝侍从老堂堂，和气如春与物昌。\n未见峨冠真楚越，思逢倾盖在潇湘。\n放怀缱绻情何厚，忧世艰难话更长。\n果有南山求问意，芷兰犹冀袭清芳。",
        "dynasty": "宋",
        "collection_info": null
    },
    {
        "uuid": "940f41d51beec1a9a6ba1ee4c3636d01",
        "title": "和任大夫赠别",
        "author": "胡寅",
        "content": "未老先衰负疾忧，敢贪荣禄尚为州。\n已惭骚客能招隠，更愧疲民欲借留。\n斤斧且应存夜气，江湖那得献辰猷。\n新诗满把珠玑重，归艇全胜载石舟。",
        "dynasty": "宋",
        "collection_info": null
    },
    {
        "uuid": "7f65871f817d029e6980c24338856007",
        "title": "赠张德余",
        "author": "胡寅",
        "content": "平生骯脏孰如君，破屋荒山饭煮芹。\n不寐耿怀留落月，有时扶杖看浮云。\n严平推测归前定，原宪家风饫旧闻。\n欲挽鲋鱼无气力，须知予是故将军。",
        "dynasty": "宋",
        "collection_info": null
    },
    {
        "uuid": "b39b0c279b60c0c845455a2a67bac20f",
        "title": "观棋",
        "author": "胡寅",
        "content": "平地纵横十九条，古今争向此中消。\n干坤二策归皇极，愚智殊途祖帝尧。\n竞胜鲜能思自活，临机谁肯暂相饶。\n旁观有着如当局，敢道今无国手超。",
        "dynasty": "宋",
        "collection_info": null
    },
    {
        "uuid": "53632240d59820aa99019bf22d870ff8",
        "title": "溪旁大楮为水所浸将蹶有感",
        "author": "胡寅",
        "content": "树引江流得自滋，不虞波浪啮根基。\n愿言捧土加培植，长荫行人暍暑时。",
        "dynasty": "宋",
        "collection_info": null
    },
    {
        "uuid": "d158f5ed2f9649c65e130b6eb940cf65",
        "title": "杨秀才书屋有墨竹一枝为其添补数叶五绝  其一",
        "author": "胡寅",
        "content": "老榦枯枝傲雪霜，何人写影向华堂。\n为君补缀枝头叶，坐觉春风细细香。",
        "dynasty": "宋",
        "collection_info": null
    },
    {
        "uuid": "b5c9eaabc4bc6bf491dda85cbbf5780d",
        "title": "杨秀才书屋有墨竹一枝为其添补数叶五绝  其二",
        "author": "胡寅",
        "content": "叶染青云节抱霜，一枝聊寄墨君堂。\n故园根拨依然在，会见龙孙脱箨香。",
        "dynasty": "宋",
        "collection_info": null
    },
    {
        "uuid": "020364d765517b9a481441a7a4cf593d",
        "title": "杨秀才书屋有墨竹一枝为其添补数叶五绝  其三",
        "author": "胡寅",
        "content": "穿壁扶苏稍避霜，干霄形势自堂堂。\n如何耿介琅玕色，也带双鸦宝墨香。",
        "dynasty": "宋",
        "collection_info": null
    },
    {
        "uuid": "b4ba991391bc2117e6559a61ee4f7c6b",
        "title": "杨秀才书屋有墨竹一枝为其添补数叶五绝  其四",
        "author": "胡寅",
        "content": "莫惊绿叶衬玄霜，更上幽人白玉堂。\n为与苍官论久要，笔端应借远烟香。",
        "dynasty": "宋",
        "collection_info": null
    },
    {
        "uuid": "c7e003d442c98d40a82a69c882625e56",
        "title": "杨秀才书屋有墨竹一枝为其添补数叶五绝  其五",
        "author": "胡寅",
        "content": "扫尽鹅溪匹练霜，未知三尺映茅堂。\n此君不是尘中物，何必区区较色香。",
        "dynasty": "宋",
        "collection_info": null
    },
    {
        "uuid": "a9e3c8b631c24c22be85f24f742b824f",
        "title": "和叔夏岁除",
        "author": "胡寅",
        "content": "新年节物推排有，旧岁光阴扫荡无。\n白髮任教装鬓换，青春元自与心符。\n茹芝休慕商山老，舍瑟当睎鲁国儒。\n三益况逢天下士，夷途从此得归愚。",
        "dynasty": "宋",
        "collection_info": null
    },
    {
        "uuid": "262bf7f97838985e5730487f2f9a67ff",
        "title": "和叔夏水仙时见于宣卿坐上叔夏折一枝以归八绝  其一",
        "author": "胡寅",
        "content": "玉质檀心翠羽衣，寒梅开后独当时。\n一枝折得将谁赠，想见花容出雾帷。",
        "dynasty": "宋",
        "collection_info": null
    },
    {
        "uuid": "58ef0a929674ff6d998bda2b14cbf44d",
        "title": "和叔夏水仙时见于宣卿坐上叔夏折一枝以归八绝  其二",
        "author": "胡寅",
        "content": "梅后宁知花便无，不从香草寄相如。\n为君表出风流冠，只有春兰仅比渠。",
        "dynasty": "宋",
        "collection_info": null
    },
    {
        "uuid": "83e4a837cd8e8b3f5b8e36f8e4eea3bd",
        "title": "和叔夏水仙时见于宣卿坐上叔夏折一枝以归八绝  其三",
        "author": "胡寅",
        "content": "叶是青霞剪作衣，花如静女不争时。\n岂应更浥蔷薇露，撩得窥园不下帷。",
        "dynasty": "宋",
        "collection_info": null
    },
    {
        "uuid": "530f9e07e27853dc54c76bb07f3d59af",
        "title": "和叔夏水仙时见于宣卿坐上叔夏折一枝以归八绝  其四",
        "author": "胡寅",
        "content": "洒然仙意指虚无，罗袜凌波定不如。\n织女未忘银汉会，空烦浊水映清渠。",
        "dynasty": "宋",
        "collection_info": null
    },
    {
        "uuid": "4a4f273578a9b88e2e5fb6192a2b95f9",
        "title": "和叔夏水仙时见于宣卿坐上叔夏折一枝以归八绝  其五",
        "author": "胡寅",
        "content": "荪桡兰楫芰荷衣，袅娜愁予二八时。\n嫁与湘君捐袂褋，玉搔头映白罗帷。",
        "dynasty": "宋",
        "collection_info": null
    },
    {
        "uuid": "e0807cd6a1aa2a0267e26e5c5fe03a5d",
        "title": "和叔夏水仙时见于宣卿坐上叔夏折一枝以归八绝  其六",
        "author": "胡寅",
        "content": "海岸仙人绝代无，清扬白日坐如如。\n若从妙色光香觅，须信先生未识渠。",
        "dynasty": "宋",
        "collection_info": null
    },
    {
        "uuid": "f0c178766476f2a9fab00a422a11e0b1",
        "title": "和叔夏水仙时见于宣卿坐上叔夏折一枝以归八绝  其七",
        "author": "胡寅",
        "content": "萱草盈阶是绿衣，玉簪陪槛敢同时。\n更余溅水无聊頼，都向仙姿共一帷。",
        "dynasty": "宋",
        "collection_info": null
    },
    {
        "uuid": "19609debaef1fc275806a247fb537086",
        "title": "和叔夏水仙时见于宣卿坐上叔夏折一枝以归八绝  其八",
        "author": "胡寅",
        "content": "为花求偶岂全无，梅与山矾姊弟如。\n我已冥心芗泽观，何须江水对轩渠。",
        "dynasty": "宋",
        "collection_info": null
    },
    {
        "uuid": "fc14e488db26c11422c361561c81aa0c",
        "title": "寄唐坚伯",
        "author": "胡寅",
        "content": "君诗平昔思如泉，无事寻医孰使然。\n礼尚往来思报玖，情深汲引屡抛砖。\n岂能遽造忘言地，应有沉吟得意联。\n待听钟声撼清夜，明朝纸贵万人传。",
        "dynasty": "宋",
        "collection_info": null
    },
    {
        "uuid": "9db650b203e96bc062edcfb99a30b11d",
        "title": "游元阳观",
        "author": "胡寅",
        "content": "矫首元阳观，峥嵘度十年。\n忽逢尘外客，因访洞中仙。\n横蹑修蛇路，低看破衲田。\n萦纡篁竹岭，窈窕碧松川。\n抚石斋坛古，围棋烧劫迁。\n谅无翻榼术，安得远庖烟。\n擗尽苍麟脯，弹余别鹤絃。\n晴香烘拆蕊，暝色绕归鞭。\n太白浮桥上，孤灯炫马前。\n黄冠纷雨散，紫盖杳云连。\n鸟爪休爬背，鸾骖漫拍肩。\n子真随处隠，何必大罗天。",
        "dynasty": "宋",
        "collection_info": null
    },
    {
        "uuid": "711a889c6150bf962127ee3c5e8aa504",
        "title": "早梅",
        "author": "胡寅",
        "content": "何事悲摇落，空林有早春。\n光辉一笑粲，领畧万花新。\n看去疑山雪，攀来效席珍。\n妙香风送远，秀影月传真。\n肌冷冰难斲，妆初粉未匀。\n商量开瘦蕊，剩得占芳辰。",
        "dynasty": "宋",
        "collection_info": null
    },
    {
        "uuid": "ff5cf76f4c79aa6bd59eb29bb7f5f78c",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一",
        "author": "胡寅",
        "content": "折绵威力漫相侵，根暖怡然独秀林。\n万紫千红非我对，为渠无有岁寒心。",
        "dynasty": "宋",
        "collection_info": null
    },
    {
        "uuid": "5cedaa799cd9750516734aafa8c11e46",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其二",
        "author": "胡寅",
        "content": "间错浮筠冷更严，长松低顾拂苍髯。\n清标总是君朋侣，桃李相望几陛廉。",
        "dynasty": "宋",
        "collection_info": null
    },
    {
        "uuid": "208402b5d6c38618f0e8e67db76634f0",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其三",
        "author": "胡寅",
        "content": "欣逢冷艷破冬温，更待飞霙涤昼昏。\n剩欲约君移酒处，小桥斜过竹边门。",
        "dynasty": "宋",
        "collection_info": null
    },
    {
        "uuid": "49feefd3403b775de469f5136962fdb2",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其四",
        "author": "胡寅",
        "content": "未开疎蕊着诗催，依约蜂声欲隠雷。\n姑射坐中亲绰约，岭头空有路萦迴。",
        "dynasty": "宋",
        "collection_info": null
    },
    {
        "uuid": "149cd3823e4654a9e65053869b892137",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其五",
        "author": "胡寅",
        "content": "六出谁人剪刻成，侵凌飘洒正纵横。\n仙姿不頼相黏缀，浣尽浮埃艷更明。",
        "dynasty": "宋",
        "collection_info": null
    },
    {
        "uuid": "33990e9560442a18f52e2e765b7b683f",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其六",
        "author": "胡寅",
        "content": "泼落琼华作雨蒙，迷离高树映寒空。\n莫寻云外瑶台侣，且对尊前鹤髮翁。",
        "dynasty": "宋",
        "collection_info": null
    },
    {
        "uuid": "10ac435aad2243e4be1ad9521303f9c2",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其七",
        "author": "胡寅",
        "content": "东阁题诗得绪余，溪头千树绕幽居。\n来禽青李曾何算，底事犹传逸少书。",
        "dynasty": "宋",
        "collection_info": null
    },
    {
        "uuid": "9d488f772c189c7b63cb90844558ac7b",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其八",
        "author": "胡寅",
        "content": "清溪练练影全呈，绝胜斜梢出竹横。\n便是霓裳临晓镜，搔头初插未行行。",
        "dynasty": "宋",
        "collection_info": null
    },
    {
        "uuid": "bc059453cb11196e3be3099858b8a394",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其九",
        "author": "胡寅",
        "content": "意态衝寒不自持，桂华相伴亦多时。\n未须细覩青春面，且看扶疎写影宜。",
        "dynasty": "宋",
        "collection_info": null
    },
    {
        "uuid": "e236dd2a9e8199a7f648adbc6a635c9f",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一○",
        "author": "胡寅",
        "content": "畴昔黄金入汉宫，只今娇额为谁容。\n嫦娥也觅孤栖伴，併照巫阳十二峯。",
        "dynasty": "宋",
        "collection_info": null
    },
    {
        "uuid": "95ed816d2dce658ad5a8ef8a3f299327",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一一",
        "author": "胡寅",
        "content": "若道残冬不是春，洗妆那得一枝新。\n杏园芳洒真顦顇，争似而今敛路尘。",
        "dynasty": "宋",
        "collection_info": null
    },
    {
        "uuid": "fb17d7d77e805c08f3d885bc75d484d4",
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一二",
        "author": "胡寅",
        "content": "博山汤气馥笼寒，裛尽啼痕作醉欢。\n赏去角巾从小垫，接䍦何惜一生酸。",
        "dynasty": "宋",
        "collection_info": null
    },
    {
        "uuid": "90cdac6f486803b189abcfa6875d4685",
        "title": "马扩作亭湘江之上来求名以饮江名之",
        "author": "胡寅",
        "content": "畴昔纵横虎豹韬，旆旌悠缅马萧萧。\n饱闻国士无双誉，今见将军第五桥。\n秀句自堪消永日，壮怀仍復在中朝。\n楼前拍拍湘江绿，安得从公举一瓢。",
        "dynasty": "宋",
        "collection_info": null
    },
    {
        "uuid": "33e8b3366edb8b59adde5a69272c6125",
        "title": "中秋雨",
        "author": "胡寅",
        "content": "待赏今宵定几人，岂应于毕遽相亲。\n坐令华烛风头捲，却喜枯檐雨脚匀。\n拱璧何妨藏韫椟，湛铜那得蔽游尘。\n明年记取瞻银阙，万里秋光景更新。",
        "dynasty": "宋",
        "collection_info": null
    },
    {
        "uuid": "532930b08177e2bcd731e11ea56d2fa4",
        "title": "忆端子三首  其一",
        "author": "胡寅",
        "content": "当年梦赉见清伊，劲气全归目与眉。\n髫齓已能庄语笑，嬉游元只在书诗。\n青松不及明堂用，黄壤空余白玉悲。\n精爽有无何处去，岂能知我痛心时。",
        "dynasty": "宋",
        "collection_info": null
    },
    {
        "uuid": "70657e425e8d6dc0394c8c89781131ad",
        "title": "忆端子三首  其二",
        "author": "胡寅",
        "content": "不知埋玉已经年，忽值生朝倍黯然。\n空向梦魂期远大，谬于方技觅安全。\n翩翩翰墨留身后，炯炯精神在目前。\n桂折兰摧千古恨，泪痕那得到黄泉。",
        "dynasty": "宋",
        "collection_info": null
    },
    {
        "uuid": "b05c0e01662922dcace02aec27353547",
        "title": "忆端子三首  其三",
        "author": "胡寅",
        "content": "不见佳儿正一年，钟情难遣故依然。\n久知朝菌同年寿，终惜童乌早弃捐。\n箧裏诗书迷白日，堂中珠玉堕黄泉。\n汝翁去此知多少，安得忘怀未死前。",
        "dynasty": "宋",
        "collection_info": null
    },
    {
        "uuid": "12b26a615fbd8a1647896ac3e2316076",
        "title": "又题草衣岩",
        "author": "胡寅",
        "content": "携手童乌三尺强，已知经术胜文章。\n可怜不见凌云日，迸洒西风泪几行。",
        "dynasty": "宋",
        "collection_info": null
    },
    {
        "uuid": "0bc5f27430c02e4666bd47c6146cfa2c",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一",
        "author": "胡寅",
        "content": "石滑梯山祗自疲，谁云此法妙难思。\n便教元亮荒三径，也胜杨朱泣两岐。",
        "dynasty": "宋",
        "collection_info": null
    },
    {
        "uuid": "cf650ead81741e1ea376d80b4bf53924",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其二",
        "author": "胡寅",
        "content": "衣薪难以大留形，破石空山浪予名。\n倘信此心无起灭，一身那得有三生。",
        "dynasty": "宋",
        "collection_info": null
    },
    {
        "uuid": "2db1f2ab948c67dd4e3d56e8381b9c70",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其三",
        "author": "胡寅",
        "content": "仰止春风泼黛山，亦应秋色两难攀。\n祗嫌痼疾烟霞上，且爱陶镕水石间。",
        "dynasty": "宋",
        "collection_info": null
    },
    {
        "uuid": "16abb3033bc5100d13047aeb7fdba962",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其四",
        "author": "胡寅",
        "content": "游梁屐齿破苍苔，深沼筇枝骇蛰雷。\n如海乱山争起伏，碧波直欲撼蓬莱。",
        "dynasty": "宋",
        "collection_info": null
    },
    {
        "uuid": "b5c078a98ff2a88c959c65e4cf4d918d",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其五",
        "author": "胡寅",
        "content": "祝融朝日丽东天，袅袅西风紫雁前。\n千玉散青攒迭巘，万云流白涨晴川。",
        "dynasty": "宋",
        "collection_info": null
    },
    {
        "uuid": "d9b02be7635baaf777ba253a84fd4436",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其六",
        "author": "胡寅",
        "content": "大明遗甃已荆生，列宿名桥但板横。\n宅险跨危能几日，空教狐兔饱经行。",
        "dynasty": "宋",
        "collection_info": null
    },
    {
        "uuid": "094824cddd4d25904dc0971e1007d3fe",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其七",
        "author": "胡寅",
        "content": "宝楼香殿隘空山，都谢茨亭竹石间。\n静有客棋真掩映，悄无僧话更清閒。",
        "dynasty": "宋",
        "collection_info": null
    },
    {
        "uuid": "11d11e94f7a2997e6c09a0f8607b6bd4",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其八",
        "author": "胡寅",
        "content": "西岭回看天柱峯，却行山背蹴苍龙。\n雄奇未有诗章写，深秀惟将顾盼供。",
        "dynasty": "宋",
        "collection_info": null
    },
    {
        "uuid": "50d81b9e6e929c1178509b742f9d6689",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其九",
        "author": "胡寅",
        "content": "大林深护栋梁材，蔽日韬风万壑哀。\n不见斧斤寻谷去，只看薪槱出山来。",
        "dynasty": "宋",
        "collection_info": null
    },
    {
        "uuid": "e9d205fb65058354d3ec7f844bf90532",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一○",
        "author": "胡寅",
        "content": "茂樾初无一鸟鸣，晴曦参错昼阴清。\n枫林霜后未全赤，岩菊冬来方自荣。",
        "dynasty": "宋",
        "collection_info": null
    },
    {
        "uuid": "ce414e06854eebe38afc6f187bfc9af8",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一一",
        "author": "胡寅",
        "content": "大壑谽谺十里宽，云庄高榭渺雄观。\n西天日堕余霞绚，南嶂猿啼晓月寒。",
        "dynasty": "宋",
        "collection_info": null
    },
    {
        "uuid": "b2665585da4d6c4cb18c6b6f7d9973a8",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一二",
        "author": "胡寅",
        "content": "谁闻玉磬即过门，漫说金灯不破昏。\n等是此身俱物化，云何五百至今存。",
        "dynasty": "宋",
        "collection_info": null
    },
    {
        "uuid": "adb6e3f447faecaa1aa557d4f821a79e",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一三",
        "author": "胡寅",
        "content": "山北山南久问津，瘦藤芒屩最相亲。\n况逢日下云间客，那用馿前马后人。",
        "dynasty": "宋",
        "collection_info": null
    },
    {
        "uuid": "d3ffe4148661c204a2ac5fdf66e20d52",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一四",
        "author": "胡寅",
        "content": "冻雨笼山秀木冰，斜阳侧镜远峯澄。\n罢籹羣玉褰云障，宝髻珠花几万层。",
        "dynasty": "宋",
        "collection_info": null
    },
    {
        "uuid": "b285b0b24935c7417ab6a1b335c1d2a8",
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一五",
        "author": "胡寅",
        "content": "鞭笞鸾凤地行仙，变化鵾鹏背负天。\n他日寓言真十九，只今功行已三千。",
        "dynasty": "宋",
        "collection_info": null
    },
    {
        "uuid": "c35f90d2b1c190e17d32333a6d0fde8e",
        "title": "题叔夏乐谷",
        "author": "胡寅",
        "content": "君知至乐本难名，何事犹令谷应声。\n植杖自锄园草绿，挂瓢时浥涧泉清。\n了无歌吹娱宾从，只有诗书养性情。\n却恐仁人尚蒿目，又须凭酒破愁城。",
        "dynasty": "宋",
        "collection_info": null
    },
    {
        "uuid": "faf7fff1036800d7916e437e1bfbfd9e",
        "title": "和叔夏田舍三绝  其一",
        "author": "胡寅",
        "content": "尚恨山前尘土侵，去耕山后白云深。\n下泉不使苞稂秀，夫子宁忘济物心。",
        "dynasty": "宋",
        "collection_info": null
    },
    {
        "uuid": "2954c56d8b22afcd915db18f45200d07",
        "title": "和叔夏田舍三绝  其二",
        "author": "胡寅",
        "content": "作堨辛勤雨更迟，桔槔谁语汉阴知。\n不嫌机事侵纯白，一日何妨灌百畦。",
        "dynasty": "宋",
        "collection_info": null
    },
    {
        "uuid": "efdfaa3646d2abdaee65c887f387e672",
        "title": "和叔夏田舍三绝  其三",
        "author": "胡寅",
        "content": "日望云霓手揠苗，何时能和快哉谣。\n不如且种陶公柳，赢得长饥舞细腰。",
        "dynasty": "宋",
        "collection_info": null
    },
    {
        "uuid": "0793564193622bf9c57d416fabd3deba",
        "title": "又和松碧轩三绝  其一",
        "author": "胡寅",
        "content": "欣此幽居惜未深，时搴芳秀浣尘襟。\n栋梁自是君材器，铁石空余我寸心。",
        "dynasty": "宋",
        "collection_info": null
    },
    {
        "uuid": "7bf1718fbdc30ab34fe2b6f3c71bcaf4",
        "title": "又和松碧轩三绝  其二",
        "author": "胡寅",
        "content": "闻说锄耰手自持，力耕初不愿天知。\n却防有客携壶到，杞菊应添一两畦。",
        "dynasty": "宋",
        "collection_info": null
    },
    {
        "uuid": "dcb8f2fa529dd75bcf793517aecd9208",
        "title": "又和松碧轩三绝  其三",
        "author": "胡寅",
        "content": "新陂剩水沃良苗，想见当时相杵谣。\n尚有荒余须快犊，何须塌具更悬腰。",
        "dynasty": "宋",
        "collection_info": null
    },
    {
        "uuid": "2495a711b8d35c0a89ea9afed8617d2d",
        "title": "和奇父壁间留题",
        "author": "胡寅",
        "content": "竹杖轻坚野服宽，岁寒应得见苍官。\n世情无限残霜叶，昨日青青今日丹。",
        "dynasty": "宋",
        "collection_info": null
    },
    {
        "uuid": "6a70d367cbbf1cd3b5b83d465cff39a1",
        "title": "冬至前半月赴季父梅花之集与韩蒲向宪唐干诸人唱和十首  其一",
        "author": "胡寅",
        "content": "今年共嘆物华迟，春信孤根独早知。\n未到书云十五日，已看缀雪两三枝。\n寒香宛是临风好，冷艷还于照水宜。\n莫待江头千树暗，只今携酒正当时。",
        "dynasty": "宋",
        "collection_info": null
    },
    {
        "uuid": "754803a696310e090931511d72da7f12",
        "title": "冬至前半月赴季父梅花之集与韩蒲向宪唐干诸人唱和十首  其二",
        "author": "胡寅",
        "content": "天寒袖薄竹光侵，溪转桥横草阁深。\n妃子定应来月窟，宁馨谁说是瑶林。\n颜开玉色春光满，香动冰姿冷不禁。\n漫道江南好诗句，只夸红蜡与黄金。",
        "dynasty": "宋",
        "collection_info": null
    },
    {
        "uuid": "2fdffe8d99d318541b14ab050d13fbbe",
        "title": "冬至前半月赴季父梅花之集与韩蒲向宪唐干诸人唱和十首  其三",
        "author": "胡寅",
        "content": "南人惯识赏来迟，北客相逢胜旧知。\n何必粉图争画样，更劳饧糁乱粘枝。\n天饶绝品千花外，人换新籹一笑宜。\n佳句定非横笛比，温存疎蘂半开时。",
        "dynasty": "宋",
        "collection_info": null
    },
    {
        "uuid": "6d38ac552fd9a99b926567017f7d178f",
        "title": "冬至前半月赴季父梅花之集与韩蒲向宪唐干诸人唱和十首  其四",
        "author": "胡寅",
        "content": "不管霜威日夜侵，肯教飞蝶到深深。\n六花漫尔呈三白，一萼居然映万林。\n软玉香冰空自恼，芳心愁思遣谁禁。\n市桥江路风流别，枉费千颦买笑金。",
        "dynasty": "宋",
        "collection_info": null
    },
    {
        "uuid": "7cbe2558d6d0a028960c2f6bcbcd3323",
        "title": "冬至前半月赴季父梅花之集与韩蒲向宪唐干诸人唱和十首  其五",
        "author": "胡寅",
        "content": "追陪强韵思犹迟，寄语疏林恐未知。\n酒半寻香攀近蘂，夜分然烛照高枝。\n莫愁花浪翻天远，且看鲛鮹剪玉宜。\n冠冕众芳归独步，固应桃李不同时。",
        "dynasty": "宋",
        "collection_info": null
    },
    {
        "uuid": "8fc0ef46f108604aff3159d63b59191b",
        "title": "冬至前半月赴季父梅花之集与韩蒲向宪唐干诸人唱和十首  其六",
        "author": "胡寅",
        "content": "冰围风战雪交侵，方是春工属意深。\n绿萼已开栽乐谷，一枝那得寄芗林。\n依然照水如相媚，粲者巡檐也未禁。\n香白檀心谁解赋，頼公戛玉更摐金。",
        "dynasty": "宋",
        "collection_info": null
    },
    {
        "uuid": "712b7ffdb258e32438254f2f32e04e79",
        "title": "冬至前半月赴季父梅花之集与韩蒲向宪唐干诸人唱和十首  其七",
        "author": "胡寅",
        "content": "好花不恨好诗迟，国色须蒙国士知。\n漫比玉容歌璧月，空将鹭羽斗琼枝。\n旁无绰约天仙对，中有甘酸鼎味宜。\n闻说北枝开亦徧，一尊相属定何时。",
        "dynasty": "宋",
        "collection_info": null
    },
    {
        "uuid": "acbc7bfe67e096c06002ed9030705529",
        "title": "冬至前半月赴季父梅花之集与韩蒲向宪唐干诸人唱和十首  其八",
        "author": "胡寅",
        "content": "爱花从使二毛侵，嘆赏孤高与靓深。\n调护腊前珠结蘂，荡摇年后玉成林。\n莫教三弄飘飘落，剩把千篇得得禁。\n姑射肌肤最温润，夜眠无用辟寒金。",
        "dynasty": "宋",
        "collection_info": null
    },
    {
        "uuid": "7ddab32aa44beebb8104e7c7153156a6",
        "title": "冬至前半月赴季父梅花之集与韩蒲向宪唐干诸人唱和十首  其九",
        "author": "胡寅",
        "content": "的皪凝情开自迟，风亭微馥许君知。\n直须藉草倾松叶，绝胜登楼唱竹枝。\n韩寿香囊难取似，何郎粉面且随宜。\n岂知万颗垂黄实，擢秀前村夜雪时。",
        "dynasty": "宋",
        "collection_info": null
    },
    {
        "uuid": "6d31841e18e840342c79ba7144616fce",
        "title": "冬至前半月赴季父梅花之集与韩蒲向宪唐干诸人唱和十首  其一○",
        "author": "胡寅",
        "content": "不辞开后苦寒侵，为与骚人托契深。\n可但风光回岁律，更分华色掞儒林。\n欲歌白雪词难和，试挽幽香力尚禁。\n等是美名无玷染，腊梅何事色如金。",
        "dynasty": "宋",
        "collection_info": null
    },
    {
        "uuid": "f5f088c440f40916a2dcc79253fe966e",
        "title": "和彦达至日木冰",
        "author": "胡寅",
        "content": "千林木稼苦低垂，惟有长松不受欺。\n兰雪方怀萧悫句，河冰还读鲍昭诗。\n卧闻写竹惊残梦，戏折寒枝调小儿。\n寄语达官不须怕，勉旃戈甲渡淮师。",
        "dynasty": "宋",
        "collection_info": null
    },
    {
        "uuid": "ee20a8bcd9aadc9382b8d9b75434775c",
        "title": "宁乡有感与仁仲彦达同行",
        "author": "胡寅",
        "content": "太和熏宇宙，王旅不亲征。\n雁北同兄弟，鶑迁得友生。\n正便春入望，莫厌雨稽程。\n何限山花发，遥看为拟名。",
        "dynasty": "宋",
        "collection_info": null
    },
    {
        "uuid": "5264c935298188320fb067bf176594a1",
        "title": "过益阳",
        "author": "胡寅",
        "content": "侨寄家连楚，归游岳背衡。\n川原渐旧国，鲑菜惬平生。\n淮海风难定，江湖浪岂平。\n春融一杯酒，下马且同倾。",
        "dynasty": "宋",
        "collection_info": null
    },
    {
        "uuid": "2d700a174efcd530a4dacd4cea572287",
        "title": "和仁仲过滨江",
        "author": "胡寅",
        "content": "沩山未暇往，石磴上云端。\n初识清修路，遥怜菡萏寒。\n野宽耕仅有，民殄政犹残。\n总使林泉稳，那能寝饭安。",
        "dynasty": "宋",
        "collection_info": null
    },
    {
        "uuid": "3b675393a5b0839cf7b3ae45f53119a1",
        "title": "遇雨晚宿和彦达",
        "author": "胡寅",
        "content": "天以春归野，云将雨暗山。\n三人行甚乐，五字句何艰。\n每喜诗偿债，还须酒破颜。\n禽声接芳树，和气亦关关。",
        "dynasty": "宋",
        "collection_info": null
    },
    {
        "uuid": "a35b971d9229c50eac70b89eaef13e88",
        "title": "出益阳和仁仲",
        "author": "胡寅",
        "content": "兀梦三山马，投鞭四壁家。\n暮天云泼墨，春树雪添花。\n游宦初无补，归休渐有涯。\n渺然江海兴，篷笠钓烟沙。",
        "dynasty": "宋",
        "collection_info": null
    },
    {
        "uuid": "3fcbdcebb390b9d6cad30a8cd26a20ed",
        "title": "夜大风雪次日快晴",
        "author": "胡寅",
        "content": "造物非难料，寒温本一家。\n衝风来雨雪，暖日放鶑花。\n行矣春方嫩，悠哉兴未涯。\n芦蒿媚烟渚，荻笋破江沙。",
        "dynasty": "宋",
        "collection_info": null
    },
    {
        "uuid": "ff376332de9022f9ae5841a697e58994",
        "title": "过鼎澧",
        "author": "胡寅",
        "content": "沅澧春风拂马鞭，客愁何事四无边。\n于今榛棘三州地，自昔坻京百姓天。\n安得鸣鸡连比屋，空余归雁落平川。\n一觞莫酹怀沙魄，且对桃红李白传。",
        "dynasty": "宋",
        "collection_info": null
    },
    {
        "uuid": "0737b9942c56c87ffe1da23a16e97d4e",
        "title": "和仁仲过五溪",
        "author": "胡寅",
        "content": "沅水千年非旧波，英风元自振关河。\n本怀国士知心早，岂念柽函挟恨多。\n龟固有神宁豫罔，鸿虽高举畏虞罗。\n椒兰从古能如此，何有沉湘作九歌。",
        "dynasty": "宋",
        "collection_info": null
    },
    {
        "uuid": "b5af6bc6638ebc3277897925119c164b",
        "title": "和彦达至公安",
        "author": "胡寅",
        "content": "未识南阳有卧龙，阿瞒先已畏南风。\n如何赤壁分三国，不向神州决两雄。\n营峡晚图千虑失，截江初意一丸封。\n苍茫汉日西南落，莫道无由却復中。",
        "dynasty": "宋",
        "collection_info": null
    },
    {
        "uuid": "7f95e7c60ca30952ad038edc9319a2a4",
        "title": "和仁仲至荆门",
        "author": "胡寅",
        "content": "虞帝当年闢四门，三苗那更蠢迷昏。\n茫茫旧楚祗芳草，处处朱楼空断垣。\n不愿耦耕招素隠，要看良耜接深村。\n韩公守戒谁能用，虎豹难凭折柳樊。",
        "dynasty": "宋",
        "collection_info": null
    },
    {
        "uuid": "f957044c10d2cb2ac7f4f687d4a54a74",
        "title": "清明风雪小酌庄舍示黎才翁",
        "author": "胡寅",
        "content": "月压梨花坠，风扶柳絮新。\n故园寒食路，回首踏青人。\n万窍方号籁，千山忽涌银。\n拥衾听窈眇，举盏寄经纶。\n浩荡寰中意，逍遥物外身。\n赓歌咸当律，谑浪亦淘真。\n又理沙边棹，将浮雪后春。\n兰亭非达者，空嘆迹成陈。",
        "dynasty": "宋",
        "collection_info": null
    },
    {
        "uuid": "942f5bc9d1a8488c22ba8dc2e32b12dd",
        "title": "拜大父中大茔和彦达",
        "author": "胡寅",
        "content": "仙翁真气与神游，宰树参天也不樛。\n怅念青春家塾日，共闻规训有源流。",
        "dynasty": "宋",
        "collection_info": null
    },
    {
        "uuid": "a9cab7c07f1b965ecc8f3947368e06f3",
        "title": "和彦达过先公旧居有感",
        "author": "胡寅",
        "content": "论文斆学两髫年，访旧同来雪上颠。\n我步鲤庭心欲折，公登龙坂足何缘。\n后凋尚喜无双士，不韡真惭大少连。\n桂楫又浮湘水去，家山回首共悽然。",
        "dynasty": "宋",
        "collection_info": null
    },
    {
        "uuid": "8078438ede0f81b02ad7479fb3c9c307",
        "title": "和玉泉达老饷笋",
        "author": "胡寅",
        "content": "箨龙孤介亦骈阗，不比花嫣与柳眠。\n雪裏顿超千佛地，风来应上四禅天。\n饱参玉版头头是，秀出芗林箇箇圆。\n知我远庖薇蕨少，倒笼登俎共便娟。",
        "dynasty": "宋",
        "collection_info": null
    },
    {
        "uuid": "2e69bd52565da21a5e801f92da799b8d",
        "title": "留别王元治师中谭纯益三首  其一",
        "author": "胡寅",
        "content": "儿钓童游几梦思，春风千里恨归迟。\n君今旧隠治三径，我尚他州寄一枝。\n载酒犹惭来问字，对花深欲共论诗。\n不堪又听阳关曲，想见酴醿喷雪时。",
        "dynasty": "宋",
        "collection_info": null
    },
    {
        "uuid": "c339467dd4fc8a28d4dcb1e2bb595c8f",
        "title": "留别王元治师中谭纯益三首  其二",
        "author": "胡寅",
        "content": "幸不当官也去思，春江风日正舒迟。\n少留画鹢呼桃叶，捲尽红螺看柘枝。\n三爵劝酬三益友，四并除扫四愁诗。\n渭城景色朝朝是，不用丹青李伯时。",
        "dynasty": "宋",
        "collection_info": null
    },
    {
        "uuid": "498ffa85dc9225470ce17fbcb16217e6",
        "title": "留别王元治师中谭纯益三首  其三",
        "author": "胡寅",
        "content": "欲步夷途盍近思，行寻捷径却成迟。\n大弨不必穿杨叶，古乐何曾唱竹枝。\n须信孔门无用赋，也知高叟漫为诗。\n功名易立书难读，努力当乘少壮时。",
        "dynasty": "宋",
        "collection_info": null
    },
    {
        "uuid": "f0f59c6c7524dd33f48dfdb0659c52c4",
        "title": "酬师中见和",
        "author": "胡寅",
        "content": "乱定谁人不土思，如何乡井尚陵迟。\n莫嗟钓艇重湖隔，终待书堂一木枝。\n彼美独高鹦鹉赋，孔怀均契鹡鸰诗。\n愿君再起临流阁，约我花汀柳岸时。",
        "dynasty": "宋",
        "collection_info": null
    },
    {
        "uuid": "ef4dbbedddf839034865381c0abbf9ca",
        "title": "酬任正叔见和",
        "author": "胡寅",
        "content": "莫嗤文子动三思，我亦今来去鲁迟。\n潦草荷锄开菊径，殷勤持酒对花枝。\n韦编旧服精三易，绛帐新开讲四诗。\n把钓不须嗟岁久，大鱼端有上鈎时。",
        "dynasty": "宋",
        "collection_info": null
    },
    {
        "uuid": "775c33299ad7ec95376b33fadcad515f",
        "title": "岳阳楼杂咏十二绝  其一",
        "author": "胡寅",
        "content": "沅澧澬湘此并行，涨流洄薄又东倾。\n西南或与天为际，禹贡如何不记名。",
        "dynasty": "宋",
        "collection_info": null
    },
    {
        "uuid": "49827ba9ea095c80763b43d0c51d7f00",
        "title": "岳阳楼杂咏十二绝  其二",
        "author": "胡寅",
        "content": "朱楼深稳可凭栏，万顷波光一目间。\n不见惊鸿偏凤髻，空余天鑑写云鬟。",
        "dynasty": "宋",
        "collection_info": null
    },
    {
        "uuid": "1e5ac6e6beb4b61edd134460a9d6ee5c",
        "title": "岳阳楼杂咏十二绝  其三",
        "author": "胡寅",
        "content": "黄帝钧天曲未终，至今烟浪舞鱼龙。\n临风更欲吹长笛，摇荡波心碧玉峯。",
        "dynasty": "宋",
        "collection_info": null
    },
    {
        "uuid": "7499a0e4f3e1e8f3f92fce741023e567",
        "title": "岳阳楼杂咏十二绝  其四",
        "author": "胡寅",
        "content": "祖龙游豫亦荒哉，风折云颿促驾迴。\n一怒赭山何所损，依然苍翠似蓬莱。",
        "dynasty": "宋",
        "collection_info": null
    },
    {
        "uuid": "db8d641ea2273f475ea9359f4af490e8",
        "title": "岳阳楼杂咏十二绝  其五",
        "author": "胡寅",
        "content": "虏马超江又饮湖，湖中今有卧龙无。\n青蛇袖手将何用，漫说飞仙胆气粗。",
        "dynasty": "宋",
        "collection_info": null
    },
    {
        "uuid": "d93b5d78a9a7e1e7b894dd220c38974a",
        "title": "岳阳楼杂咏十二绝  其六",
        "author": "胡寅",
        "content": "汨潭桂酒奠三闾，尚想夷犹泛五潴。\n进退存亡皆有义，怀沙处死是何如。",
        "dynasty": "宋",
        "collection_info": null
    },
    {
        "uuid": "019a20357a89ff31f42ca963b37159ef",
        "title": "岳阳楼杂咏十二绝  其七",
        "author": "胡寅",
        "content": "玄德骁雄世所知，蛟龙宁肯在污池。\n馆于贰室谋何陋，借与全荆意自奇。",
        "dynasty": "宋",
        "collection_info": null
    },
    {
        "uuid": "35a8c3bd309762aa2ae6762bb70724e4",
        "title": "岳阳楼杂咏十二绝  其八",
        "author": "胡寅",
        "content": "风烈言言滕子京，岂于荒怪未全明。\n尼姑狡狯遥相幻，雷电那知有姓名。",
        "dynasty": "宋",
        "collection_info": null
    },
    {
        "uuid": "2a1be2ffc6ef8ef8a90bfa072e08dee3",
        "title": "岳阳楼杂咏十二绝  其九",
        "author": "胡寅",
        "content": "有时风浪战城西，何啻渔阳万鼓鼙。\n狎水蚩蚩忘垫溺，谁人能续偃虹堤。",
        "dynasty": "宋",
        "collection_info": null
    },
    {
        "uuid": "cf2073ef5378954ff74eb92e41996d80",
        "title": "岳阳楼杂咏十二绝  其一○",
        "author": "胡寅",
        "content": "大手文章浪得名，佐王功业亦何成。\n独余不证元忠事，努力还因宋广平。",
        "dynasty": "宋",
        "collection_info": null
    },
    {
        "uuid": "b921c90ecac2bafad3e2caf8d7f917db",
        "title": "岳阳楼杂咏十二绝  其一一",
        "author": "胡寅",
        "content": "李杜词源广更深，数篇春涨渺云岑。\n争如一首修楼记，妙写仁人出处心。",
        "dynasty": "宋",
        "collection_info": null
    },
    {
        "uuid": "15d653b07a3d359b271ae4e7ab045af8",
        "title": "岳阳楼杂咏十二绝  其一二",
        "author": "胡寅",
        "content": "范公才具济川舟，翰墨居然第一流。\n每向遗文窥远意，愿言忧乐继前修。",
        "dynasty": "宋",
        "collection_info": null
    },
    {
        "uuid": "60157cb0a847703569bb710de1100115",
        "title": "泝江濡滞",
        "author": "胡寅",
        "content": "何处难忘酒，舟行不进时。\n漫流迷縴道，数日诮篙师。\n近树久犹见，远山都未移。\n此时无一盏，吾意亦纾迟。",
        "dynasty": "宋",
        "collection_info": null
    },
    {
        "uuid": "b0404167631b82092f4bba8e664e6e70",
        "title": "和仁仲舟中三绝  其一",
        "author": "胡寅",
        "content": "异代纷争战伐多，楼船赢负倚苍波。\n如今天险如平地，讐虏深谋只用和。",
        "dynasty": "宋",
        "collection_info": null
    },
    {
        "uuid": "a4363e403eb4c87f04256dd4d3cff749",
        "title": "和仁仲舟中三绝  其二",
        "author": "胡寅",
        "content": "支川千百欲归东，不得江湖不会同。\n可但中流能击楫，也知高浪要乘风。",
        "dynasty": "宋",
        "collection_info": null
    },
    {
        "uuid": "586aa3d7da8c7e89c7ec69a0e3ff1fef",
        "title": "和仁仲舟中三绝  其三",
        "author": "胡寅",
        "content": "湘君谁识是皇英，占得君山冷淡青。\n月满湖平相照处，姮娥应得见娉婷。",
        "dynasty": "宋",
        "collection_info": null
    },
    {
        "uuid": "21f3b0477e1760096dd8b4ee480ed43d",
        "title": "归次湘西元作以诗见迎和之",
        "author": "胡寅",
        "content": "十载重湖阅使星，坐令疲瘵洒然醒。\n从来骏足轻千里，岂但词源荡四溟。\n笑我林间投倦翼，辱公江上访归舲。\n南山幸有为隣约，何日来分一半青。",
        "dynasty": "宋",
        "collection_info": null
    },
    {
        "uuid": "4c9c99f06af20bedecde580135a65b44",
        "title": "赋永宁严老幻庵",
        "author": "胡寅",
        "content": "物理初无妄，云何以幻观。\n得非心有碍，坐使肉生瘢。\n日月当天久，山河着地安。\n波斯不别宝，学道古来难。",
        "dynasty": "宋",
        "collection_info": null
    },
    {
        "uuid": "ed601d3ded257252533e97d35e7b54c6",
        "title": "题浄明观用旧韵简黎才翁",
        "author": "胡寅",
        "content": "得酒相逢笑绝缨，而今双鬓不全青。\n蓬莱尚说三四浅，何况方平与蔡经。",
        "dynasty": "宋",
        "collection_info": null
    },
    {
        "uuid": "15794b51864aa17df0b9eceab6aeab48",
        "title": "示诗僧了信",
        "author": "胡寅",
        "content": "伊谁遣子着袈裟，幸自同源又一家。\n尚喜深山閟珍璞，曾看枯枿粲奇葩。\n空言组绣真无用，实际津途亦易差。\n衣敝履穿头欲雪，定于何处作生涯。",
        "dynasty": "宋",
        "collection_info": null
    },
    {
        "uuid": "7efd040acc763cf402712dfafcf9895e",
        "title": "春雪",
        "author": "胡寅",
        "content": "北客南来十五春，今年春雪妙洪钧。\n梅花着子无堪比，柳絮藏条未有因。\n何限萌芽烦蹙缩，几多峯岭倦颦伸。\n红桃颒面还添粉，翠竹垂头讵辱身。\n争似松枝擎蒨绚，恰如桂魄浄埃尘。\n无人敢琢非牢玉，有客曾歌是烂银。\n一夜东风吹地匝，四檐甘雨落阶匀。\n天公变化谁能测，坐看郊原景物新。",
        "dynasty": "宋",
        "collection_info": null
    },
    {
        "uuid": "2f4fcf5d2fa58e4855ef728c2993594c",
        "title": "谢诸友见和",
        "author": "胡寅",
        "content": "飞霙三日太欺春，扑地鹅毛积万钧。\n沙上几人迷去迹，风前何处问来因。\n谅非天造夸工巧，当是神机有屈伸。\n松竹未应寒改操，龙蛇有喜蛰存身。\n绿窗朱户偏饶色，琼树瑶林不染尘。\n笑粲争妍人似玉，狂歌先醉髮如银。\n方看衣袂天花集，俄见庭除木屑匀。\n多谢众诗相映发，笔端六出更尖新。",
        "dynasty": "宋",
        "collection_info": null
    },
    {
        "uuid": "dd5060ada2b137850c658d49ee600083",
        "title": "和李生九日二首  其一",
        "author": "胡寅",
        "content": "节物休惊木叶催，相逢佳节兴悠哉。\n尊如北海聊同醉，菊傍东篱也自开。\n乌帽任教吹脱落，紫萸仍得看徘徊。\n诸君合有登高赋，为继当年戏马台。",
        "dynasty": "宋",
        "collection_info": null
    },
    {
        "uuid": "56148a7047f7edec7ad06090af4ffd7d",
        "title": "和李生九日二首  其二",
        "author": "胡寅",
        "content": "骚客悲秋心易催，主人醪醴正时哉。\n登高何必仙家术，酬节聊凭笑口开。\n凤岭胜游诗自好，龙山高宴首空回。\n独余眇莽梁园念，想见黄花满吹台。",
        "dynasty": "宋",
        "collection_info": null
    },
    {
        "uuid": "914fb55cc0b2b25373a1adf7535fc8db",
        "title": "过明田寺会杨李二生于碧玉三首  其一",
        "author": "胡寅",
        "content": "已宅连延紫盖椒，寻山依旧不辞遥。\n借床未暇桑三宿，解饭还须水一瓢。\n风外野云俱淡荡，雨余秋气亦萧条。\n故人适有登高约，又拄枯藤过野桥。",
        "dynasty": "宋",
        "collection_info": null
    },
    {
        "uuid": "1b9df0cec39bf51c7e03c998ffc01241",
        "title": "过明田寺会杨李二生于碧玉三首  其二",
        "author": "胡寅",
        "content": "骚人空自怨兰椒，更遣招辞叹远遥。\n争似夷齐饱薇蕨，每同嵇阮醉觚瓢。\n清歌窈眇成珠贯，仙步虚徐按玉条。\n最忆向来携手处，云平溪树水平桥。",
        "dynasty": "宋",
        "collection_info": null
    },
    {
        "uuid": "10a595069a0d9d49a1efe2b6108327cb",
        "title": "过明田寺会杨李二生于碧玉三首  其三",
        "author": "胡寅",
        "content": "浆酒香浮桂与椒，此间谁惜马蹄遥。\n爱君涧壑沉吟树，笑我江湖濩落瓢。\n前日好风犹泛座，只今零露已盈条。\n东山妓女诚何算，颇羡周郎得小桥。",
        "dynasty": "宋",
        "collection_info": null
    },
    {
        "uuid": "6a52124236224cf66a9da4200ff854b3",
        "title": "和叔夏视穫三首  其一",
        "author": "胡寅",
        "content": "閒客何如乐圣时，欣闻威凤再鸣岐。\n且将诗笔耕尧壤，宁记书囊集汉帷。\n日错碎金归野菊，风欺危绿战棠梨。\n殷勤云将丰年问，无奈鸿蒙谢不知。",
        "dynasty": "宋",
        "collection_info": null
    },
    {
        "uuid": "f21bd7a89ea02b5843257e2fb8281cdf",
        "title": "和叔夏视穫三首  其二",
        "author": "胡寅",
        "content": "莫嗤公子务农时，后稷生民亦嶷岐。\n稻割黄金镰似月，汗挥白雨袂连帷。\n愿趋座上鸡和黍，未种胸中枣与梨。\n此乐若嫌儿辈觉，后知何以頼先知。",
        "dynasty": "宋",
        "collection_info": null
    },
    {
        "uuid": "132624d1926fc7d1499b7efb9f470b9f",
        "title": "和叔夏视穫三首  其三",
        "author": "胡寅",
        "content": "天赐丰年岂不时，闵公荒度效徂岐。\n经丘烈日能焦扇，独夜秋风已泛帷。\n岂愧石兄推竹弟，聊斟杜酒破张梨。\n过门若有樊迟问，老子于中正遍知。",
        "dynasty": "宋",
        "collection_info": null
    },
    {
        "uuid": "4e31eb71794eebc605fbf3f59d209c73",
        "title": "和叔夏游双峰二首  其一",
        "author": "胡寅",
        "content": "有佛留深境，无僧阐大音。\n殷勤五字句，摇荡众香林。\n自适登临兴，谁窥隠显心。\n从来多暇日，悔不早追寻。",
        "dynasty": "宋",
        "collection_info": null
    },
    {
        "uuid": "9c158e31a352e75661cff4f8f55fb570",
        "title": "和叔夏游双峰二首  其二",
        "author": "胡寅",
        "content": "山拥交加翠，风传琐碎音。\n想闻尊有酒，待得月穿林。\n真乐难陪席，芜词漫写心。\n要须专一壑，散策每相寻。",
        "dynasty": "宋",
        "collection_info": null
    },
    {
        "uuid": "956ae8c149a61cf609ebfac3ba57698d",
        "title": "阻雪慈云有怀叔夏",
        "author": "胡寅",
        "content": "常恨山阳少，篮舆故出郊。\n玄冥方北骛，屏翳又南交。\n劲气将凝海，寒威便折胶。\n白云揉尽碎，黑壤势全包。\n着袂成花唾，沉波异雨泡。\n万方齐秽洁，一润浃肥硗。\n比色羞铅粉，量多诮斗筲。\n祷神休奠璧，谢佛寝鸣铙。\n独鹤惊羣舞，晨难误晓嘐。\n峯峦蒙似秃，沟陇划如抓。\n巧谢盐相比，甘宜蜜共抄。\n戾天鸢冻跕，啸壑虎饥虓。\n薏苡连车载，珊瑚列树敲。\n鲛绡从剪制，火布任焚炮。\n野漫鳞鳞碛，林攒翯翯巢。\n颇思驰骏足，快意舍鸣髇。\n及远翻银雁，搜潜动玉蛟。\n出畋瞻翠被，入贺听红鞘。\n瑶席瑚玗器，珠盘璪瑮肴。\n一时簪琲蘂，相与藉琼茅。\n莫计消并积，聊平凸与凹。\n可怜诗繫带，更有火烘骹。\n断手超三界，坚冰工六爻。\n飞霙终见睍，素馔阙盈庖。\n迭巘方名假，团毬未忍抛。\n要看朝日杲，思达泮泥淆。\n对饮宜空榼，离羣奈繫匏。\n似闻梅雪在，犹冀挽香梢。",
        "dynasty": "宋",
        "collection_info": null
    },
    {
        "uuid": "3b69f8de32f9ae0ca777541a148cee65",
        "title": "雪中寄黎才翁",
        "author": "胡寅",
        "content": "寒日已无晖，饕风更擅威。\n暝山雷虺虺，阴壑雨霏霏。\n酒绿思同酌，炉红忆共围。\n不辞泥径远，要看雪花飞。\n天与人情契，春从草树归。\n幻成银世界，偷取日光辉。\n安得千金舞，来翻六出衣。\n南枝香破玉，别有好芳菲。",
        "dynasty": "宋",
        "collection_info": null
    },
    {
        "uuid": "ffb91ff8d3d080a32db8e502ecfc3a52",
        "title": "和奇父叔夏雪五首  其一",
        "author": "胡寅",
        "content": "不须十日照胥敖，且要仙花丽隰皋。\n集霰果然归望望，同云因得蔽高高。\n辉山玉璞韬虹气，乱眼烟霄隘羽毛。\n欲叩小斋拚醉赏，最怜纤玉劝持醪。",
        "dynasty": "宋",
        "collection_info": null
    },
    {
        "uuid": "d44389d851f6cb941600107c617d4735",
        "title": "和奇父叔夏雪五首  其二",
        "author": "胡寅",
        "content": "谁能逐兽搏于敖，敏捷诗才笑鲁皋。\n桂魄梅花俱自好，海山银阙两相高。\n回风最爱翻双袖，润物全胜拔一毛。\n打底和成真少味，空惭清酎映甜醪。",
        "dynasty": "宋",
        "collection_info": null
    },
    {
        "uuid": "7ebc2758046725d41f621544f950c7b0",
        "title": "和奇父叔夏雪五首  其三",
        "author": "胡寅",
        "content": "懒把冬雷问告敖，休将玉雪试方皋。\n但惊梁苑风流在，难继阳春格调高。\n宫女妆梅皆妬色，仙山花石总泠毛。\n自惭涸思无多子，糟粕何由更取醪。",
        "dynasty": "宋",
        "collection_info": null
    },
    {
        "uuid": "5ed1ab55435a7fe3928274578e7ed58a",
        "title": "和奇父叔夏雪五首  其四",
        "author": "胡寅",
        "content": "乍霁初离房与敖，又看云气压神皋。\n昆冈屡得因心友，东郭真惭举趾高。\n最爱谢儿方柳絮，可怜汉使囓毡毛。\n水晶盐是何人得，拜赐曾同御缥醪。",
        "dynasty": "宋",
        "collection_info": null
    },
    {
        "uuid": "16e55233abfd0df2cadda19b4e245154",
        "title": "和奇父叔夏雪五首  其五",
        "author": "胡寅",
        "content": "善游不必慕阎敖，避雨休寻夏后皋。\n共喜九天羲驭整，要登千仞祝融高。\n交情自分居龙尾，酒算何妨剧猬毛。\n闻道雷池尚残雪，且携茗碗罢壶醪。",
        "dynasty": "宋",
        "collection_info": null
    },
    {
        "uuid": "fafa76e965846a39e555a03998c8668e",
        "title": "和奇父竹斋小池及游春五绝  其一",
        "author": "胡寅",
        "content": "虚斋要使暑天寒，移得扶疎惬静观。\n不但好风生殿角，已应春笋斗春阑。",
        "dynasty": "宋",
        "collection_info": null
    },
    {
        "uuid": "572c5203c1f3115c712c22d737904704",
        "title": "和奇父竹斋小池及游春五绝  其二",
        "author": "胡寅",
        "content": "绿竹丛边筑小塘，泉来何处已洸洸。\n未涵北户星辰影，斗觉南风藻荇香。",
        "dynasty": "宋",
        "collection_info": null
    },
    {
        "uuid": "d0f1f6ca4abb876f0c53260589889a14",
        "title": "和奇父竹斋小池及游春五绝  其三",
        "author": "胡寅",
        "content": "不瞻犀柄动经旬，忽报巾车独辗春。\n曾作天津歌酒伴，此间谁是识花人。",
        "dynasty": "宋",
        "collection_info": null
    },
    {
        "uuid": "5e2fa4037484bdafd07e07785a3f6903",
        "title": "和奇父竹斋小池及游春五绝  其四",
        "author": "胡寅",
        "content": "春事已惊飞柳絮，香醪何日酿松脂。\n要平万点风前恨，莫遣千钟醒后知。",
        "dynasty": "宋",
        "collection_info": null
    },
    {
        "uuid": "ce5f9fa14e5bf44bdcf7475d5bc78751",
        "title": "和奇父竹斋小池及游春五绝  其五",
        "author": "胡寅",
        "content": "东风不放两般春，只繫胸怀故与新。\n为问漆园蝴蝶梦，何如沂水舞雩人。",
        "dynasty": "宋",
        "collection_info": null
    },
    {
        "uuid": "2f3a42a3dd38b533a556dbb43b0f8e55",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其一",
        "author": "胡寅",
        "content": "醉骑生马却扶舆，雪洒春衫二月初。\n行乐偶从山寺始，他年重到未成虚。",
        "dynasty": "宋",
        "collection_info": null
    },
    {
        "uuid": "16389ccbb8dbb9b9a942f8bcd0e07dbb",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其二",
        "author": "胡寅",
        "content": "久闻人境寄陶庐，深约同游驾小车。\n文举旧传樽有酒，冯驩宁叹食无鱼。",
        "dynasty": "宋",
        "collection_info": null
    },
    {
        "uuid": "5668226a21515c959b83ef684afaacdb",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其三",
        "author": "胡寅",
        "content": "前僧已着草茅培，后死犹来瘗骨灰。\n一醉剧谈非为尔，自浇胸次有崔巍。",
        "dynasty": "宋",
        "collection_info": null
    },
    {
        "uuid": "b13f86f88d6e6ab725db897478f11b59",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其四",
        "author": "胡寅",
        "content": "马饥人困日西昏，无限归鸦已着村。\n记取东禅风雨夕，卧无床荐阖无门。",
        "dynasty": "宋",
        "collection_info": null
    },
    {
        "uuid": "d2662318d62d14844da8a89d9d3842c4",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其五",
        "author": "胡寅",
        "content": "不惜衝泥步步前，为闻幽处有明川。\n峯回路转酬劳客，一派琉璃春正妍。",
        "dynasty": "宋",
        "collection_info": null
    },
    {
        "uuid": "e2878b9c28f9742ee0e107cae797b133",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其六",
        "author": "胡寅",
        "content": "跨溪临岸各清真，上客来临景更新。\n幽树好花修竹色，相鲜浮动镜中春。",
        "dynasty": "宋",
        "collection_info": null
    },
    {
        "uuid": "bbaeb6600cccc5ae69bd0336c151d1ea",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其七",
        "author": "胡寅",
        "content": "种竹何时匝两垠，只今疎翠已情亲。\n会看染合全溪影，照映来游碧落身。",
        "dynasty": "宋",
        "collection_info": null
    },
    {
        "uuid": "0c449a102f6befb131b85063e64a29a2",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其八",
        "author": "胡寅",
        "content": "谑浪澜翻间诋诃，绝胜歌贯舞婆娑。\n解颐为听谈诗妙，脱腕空传草檄多。",
        "dynasty": "宋",
        "collection_info": null
    },
    {
        "uuid": "d820239f570d73c58f52207d9682aa06",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其九",
        "author": "胡寅",
        "content": "莫笑田翁不任真，好贤留客意殊亲。\n海棠半拆山丹重，京洛何曾远客身。",
        "dynasty": "宋",
        "collection_info": null
    },
    {
        "uuid": "43893b20a9e2666e89c2a5de19c99c9f",
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其一○",
        "author": "胡寅",
        "content": "重按东皋岂自归，曾闻归思勇如飞。\n只因昨夜沉香帐，虮虱夤缘金缕衣。",
        "dynasty": "宋",
        "collection_info": null
    },
    {
        "uuid": "fd3fb04e26c272f20738c8f4e84ae1e0",
        "title": "赴宣卿牡丹之集和奇父二首  其一",
        "author": "胡寅",
        "content": "胜业看花暖正繁，玉仙洪福且休论。\n初筵爱客尊俱尽，落笔成诗水共翻。\n京洛追游真似梦，风光流转绝无言。\n武林亦有西池否，安得姚黄奉至尊。",
        "dynasty": "宋",
        "collection_info": null
    },
    {
        "uuid": "8326287af479b8ea63373d49c4d36013",
        "title": "赴宣卿牡丹之集和奇父二首  其二",
        "author": "胡寅",
        "content": "移得仙丹手自封，护花云结秀阴浓。\n未嫌芍药争时发，却有酴醿作酒供。\n喜见典型开朶，宁须绯紫计重重。\n定知禾黍胜桃李，何似犁牛问老农。",
        "dynasty": "宋",
        "collection_info": null
    },
    {
        "uuid": "b8fdf7cb9654d2f988d1177046274e8e",
        "title": "和子扬云峯留题",
        "author": "胡寅",
        "content": "夙有水云趣，倦游尘土间。\n衝山为谁秀，几案我江山。",
        "dynasty": "宋",
        "collection_info": null
    },
    {
        "uuid": "329b311e5e0c251aae51bc5a06652465",
        "title": "题能仁竹轩竹皆猫头也",
        "author": "胡寅",
        "content": "负崖临壑几千竿，掩映虚堂绕曲栏。\n森矗翠幢参玉槊，毰毸绿凤戏青鸾。\n三冬已见龙孙起，六月犹便虎啸寒。\n置酒会歌貍首节，要令鼠子不相干。",
        "dynasty": "宋",
        "collection_info": null
    },
    {
        "uuid": "5212a0520095e2919ae17f86d2b79c78",
        "title": "和彦达",
        "author": "胡寅",
        "content": "扶藤有兴即东西，不用花骢向月啼。\n閒看浮云倚危峤，静临流水瞰寒溪。\n过频幸乐鸡豚社，归暮何忧虎豹蹊。\n肯似世尘名利客，班荆折柳怅分携。",
        "dynasty": "宋",
        "collection_info": null
    },
    {
        "uuid": "8584db53fd27631f191fcd713a1579a6",
        "title": "上封登高",
        "author": "胡寅",
        "content": "今朝的的是重阳，独步崔巍觅醉乡。\n饱日山枫千树赤，绚秋岩菊一枝黄。\n幽禅出应耶城供，倦客来迎宴寝香。\n閒读旧题嗟岁月，功名回首鬓毛苍。",
        "dynasty": "宋",
        "collection_info": null
    },
    {
        "uuid": "bbed6eab554cd9be8b80d16bc7e4d19f",
        "title": "题石头庵",
        "author": "胡寅",
        "content": "剥落烟云秋晚晴，身心无累此閒行。\n正听万壑松风满，想见西南新月生。",
        "dynasty": "宋",
        "collection_info": null
    },
    {
        "uuid": "2d3bc466793a6ea8dd3131b8bc76a962",
        "title": "送姜医与能仁西堂印老能仁韦宙读书之地",
        "author": "胡寅",
        "content": "韦公挟策漫荆榛，牧子亡羊也未真。\n百迭乱山秋思杳，半岩修竹岁寒亲。\n不须招手游莲社，且可冥心舍筏津。\n山芋畦蔬正味好，饷君姜醢助芳辛。",
        "dynasty": "宋",
        "collection_info": null
    },
    {
        "uuid": "12602cd514ed2d397dffbf50d6b70909",
        "title": "和唐坚伯留题庄舍  其一",
        "author": "胡寅",
        "content": "无端世故若连环，独未忘怀𤱶亩间。\n不问落花随水远，最怜修竹伴人閒。\n非求垣屋须穷僻，自爱巾车得往还。\n已谕耕奴多艺秫，免教华髮变朱颜。",
        "dynasty": "宋",
        "collection_info": null
    },
    {
        "uuid": "dfc1dc1e657b2c14ca25be9f32f50fc8",
        "title": "和唐坚伯留题庄舍  其二",
        "author": "胡寅",
        "content": "卧看月落半瑶环，起唤清风紫翠间。\n玩意诗书千古乐，放怀天地一身閒。\n几多倦鸟归何晚，无限浮云去未还。\n不向此中真得趣，更论盘谷与商颜。",
        "dynasty": "宋",
        "collection_info": null
    },
    {
        "uuid": "19d012cb80d45b61d0568565292c1f38",
        "title": "和赵用明梅",
        "author": "胡寅",
        "content": "浄几寒窗日，翛然万虑忘。\n诗筒忽到手，花信已催籹。\n茅舍斜斜彴，冰溪短短墙。\n仙肤下姑射，娇额映昭阳。\n崔竹翻新画，龙涎出古香。\n有金攒蘂细，无绿认条长。\n慰荐骚人寂，挑撩酒态狂。\n雪游空泛剡，兰佩枉沉湘。\n隔屋吹生麝，盈枝纵夜光。\n讵能烦驿使，聊自占年芳。\n渡尽鸿飞影，迎开柳带黄。\n繁华收拾后，结子又先尝。",
        "dynasty": "宋",
        "collection_info": null
    },
    {
        "uuid": "c1f64439c18b9092f1b52d8650c0dd98",
        "title": "再次前韵",
        "author": "胡寅",
        "content": "经年与花别，花意不相忘。\n绰约素情在，扫除时世籹。\n楚人轻剪伐，北客护垣墙。\n半树竹亭亚，几株溪水阳。\n可模非绝代，难学是生香。\n当结珠宫伴，休吹玉笛长。\n赏心甘烂醉，被恼漫颠狂。\n正当映乔岳，未应浮碧湘。\n松筠共潇洒，雪月佐辉光。\n自保孤根暖，宁随百草芳。\n远天方绚白，细雨便垂黄。\n佳实收功地，君羹必可尝。",
        "dynasty": "宋",
        "collection_info": null
    },
    {
        "uuid": "4db6357a03843edf384a6a206283d76d",
        "title": "用明有携酒赏梅之约久而未至復和以督之",
        "author": "胡寅",
        "content": "美酒名花并，无情即易忘。\n小槽应注瀑，大树欲残籹。\n虽则通达道，其如隔缭墙。\n寄人惭大庾，求伴媿高阳。\n好傍枝间醉，时闻盏面香。\n已勤赓唱久，未覩肆筵长。\n月下疎疎映，风余片片狂。\n可怜花似雪，那得酒如湘。\n梦作瑶林去，斟浮玉斚光。\n八仙当避席，百卉定羞芳。\n莫待松醪碧，休寻蜜萼黄。\n风流贵公子，火急效原尝。",
        "dynasty": "宋",
        "collection_info": null
    },
    {
        "uuid": "2ad1f86d77dbad8c15fbe8134f8d36aa",
        "title": "和用明梅十三绝  其一",
        "author": "胡寅",
        "content": "的皪轻临宋玉墙，世间颜色尽凡籹。\n病夫欲作天花观，无奈时时得暗香。",
        "dynasty": "宋",
        "collection_info": null
    },
    {
        "uuid": "70c608c66abe78ee60b9e18445693f0e",
        "title": "和用明梅十三绝  其二",
        "author": "胡寅",
        "content": "若道南枝春信微，如何开向雪飞时。\n却堪谢女因风句，休咏杨家腻肉肥。",
        "dynasty": "宋",
        "collection_info": null
    },
    {
        "uuid": "6c28f10c4dfce957234c9f6b99cb9e64",
        "title": "和用明梅十三绝  其三",
        "author": "胡寅",
        "content": "宁须较短復论长，拖白施朱亦两忘。\n有羡广平能草赋，病来无绪不成章。",
        "dynasty": "宋",
        "collection_info": null
    },
    {
        "uuid": "471d7eb7fa99398b8f076d428d33df75",
        "title": "和用明梅十三绝  其四",
        "author": "胡寅",
        "content": "雪消天气一番新，水际逢春淑且真。\n未信长安多丽者，定知空谷有佳人。",
        "dynasty": "宋",
        "collection_info": null
    },
    {
        "uuid": "3555567792fcd99ab89f41bdb469167b",
        "title": "和用明梅十三绝  其五",
        "author": "胡寅",
        "content": "绿萼全胜红萼好，新枝争亚旧枝长。\n赏心未减春风蝶，傍蘂穿花栩栩狂。",
        "dynasty": "宋",
        "collection_info": null
    },
    {
        "uuid": "718d2bd8df84db1633ac8aabdbccf3e5",
        "title": "和用明梅十三绝  其六",
        "author": "胡寅",
        "content": "半开何惜恣追游，最怕风飘万点愁。\n倘是仙山有真籍，待凭方士更迟留。",
        "dynasty": "宋",
        "collection_info": null
    },
    {
        "uuid": "1d24f835d98db0eb116a67aa4266eef1",
        "title": "和用明梅十三绝  其七",
        "author": "胡寅",
        "content": "要写横斜临水枝，应从淡墨见依稀。\n画师未必传天巧，争似西厢月影微。",
        "dynasty": "宋",
        "collection_info": null
    },
    {
        "uuid": "7ed46748fc489462cdf96d22b205a837",
        "title": "和用明梅十三绝  其八",
        "author": "胡寅",
        "content": "玉管吹残满地霜，去年遗恨不能忘。\n还来月下呈疎影，先向风前试晚籹。",
        "dynasty": "宋",
        "collection_info": null
    },
    {
        "uuid": "fb65ade31beb29d4e97fb8820dde3eb8",
        "title": "和用明梅十三绝  其九",
        "author": "胡寅",
        "content": "寒梅应不是甘棠，我辈为诗岂面墙。\n便对雪霜矜节操，未妨云雨下巫阳。",
        "dynasty": "宋",
        "collection_info": null
    },
    {
        "uuid": "cd67f4ffef14ef37e6fc0ed647458406",
        "title": "和用明梅十三绝  其一○",
        "author": "胡寅",
        "content": "漫说琼花淮海阳，要知兰蕙不能香。\n人间草木如相对，宁遣诗仙引兴长。",
        "dynasty": "宋",
        "collection_info": null
    },
    {
        "uuid": "3c63ba9c87997b95e74abb62fee213f5",
        "title": "和用明梅十三绝  其一一",
        "author": "胡寅",
        "content": "醉把天葩嚼蘂香，笔端翻水趁诗狂。\n结成却荐和羹鼎，妙手先从锜釜湘。",
        "dynasty": "宋",
        "collection_info": null
    },
    {
        "uuid": "8697b73f84993536c80de728e286bc04",
        "title": "和用明梅十三绝  其一二",
        "author": "胡寅",
        "content": "公子曾游翰墨场，诗成寒律带春光。\n杯中竹叶悠悠梦，句裏梅花字字芳。",
        "dynasty": "宋",
        "collection_info": null
    },
    {
        "uuid": "c05e3f1a52a9291dcd5546c5071be65a",
        "title": "和用明梅十三绝  其一三",
        "author": "胡寅",
        "content": "指数春回驱岁寒，催令花落鼻先酸。\n要须晴昊开芳草，乱插繁华足意看。",
        "dynasty": "宋",
        "collection_info": null
    },
    {
        "uuid": "3ed294e6208e591006e31f99afedeb58",
        "title": "和赵庙欲携尊赏残梅二绝  其一",
        "author": "胡寅",
        "content": "为惜纷纷作雪飞，忍看桃李便芳菲。\n小瓶留得春风面，尚可携壶一醉归。",
        "dynasty": "宋",
        "collection_info": null
    },
    {
        "uuid": "bbae55881257dad75df958550505a8b3",
        "title": "和赵庙欲携尊赏残梅二绝  其二",
        "author": "胡寅",
        "content": "离离疎蘂抱寒条，开晚浑疑雪未消。\n风雨助君悭且涩，吹将诗句淡相撩。",
        "dynasty": "宋",
        "collection_info": null
    },
    {
        "uuid": "9e9cf61a1e2bbaa912cce6bcdfeb92dd",
        "title": "出门偶成",
        "author": "胡寅",
        "content": "饭已柴扉手自开，杖藜三径久徘徊。\n忽惊无雨溪流涨，遥认他山雪浪来。\n叶暗青云环舍竹，树团香玉绕池梅。\n春光已近宜行乐，未怕年华冉冉催。",
        "dynasty": "宋",
        "collection_info": null
    },
    {
        "uuid": "8c478ef3a46b63aae99ee5b0f7cf7a26",
        "title": "寄奇父",
        "author": "胡寅",
        "content": "似闻北舍与南隣，各向西畴答问津。\n独使丈人留阒寂，更无佳客奉光尘。\n思公待泛山阴雪，破闷须携麯米春。\n往行前言未多识，古来元重老成人。",
        "dynasty": "宋",
        "collection_info": null
    },
    {
        "uuid": "f38df195003d80b5af9bc3df34fe0bee",
        "title": "携酒访奇父小酌竹斋以诗来谢次其韵",
        "author": "胡寅",
        "content": "优游林麓避尘沙，杖策巾横一幅纱。\n却老自烧金鼎药，醒心时进玉川茶。\n鈎窗爱日频迁坐，荫竹流泉屡满漥。\n常记此欢同醉处，歈歌折柳舞传巴。",
        "dynasty": "宋",
        "collection_info": null
    },
    {
        "uuid": "5121059d689199b985b06f7b57f745a7",
        "title": "和奇父再寄首韵奇父易用",
        "author": "胡寅",
        "content": "酒影何时有画蛇，灯光不必罩红纱。\n幸能真率时添菜，未忆柔纤笑捧茶。\n世路风波常起伏，醉乡田地绝隆漥。\n爱公诗句如清瑟，自比流鱼感瓠巴。",
        "dynasty": "宋",
        "collection_info": null
    },
    {
        "uuid": "5fa913a34635b1278d86e16fe42addb3",
        "title": "碧泉芍药四首  其一",
        "author": "胡寅",
        "content": "晕紫层红各自花，翠痕稠叶整还斜。\n有情岂必含春泪，自是殷勤管岁华。",
        "dynasty": "宋",
        "collection_info": null
    },
    {
        "uuid": "7eea1a19cad598b824f6adb8f3502832",
        "title": "碧泉芍药四首  其二",
        "author": "胡寅",
        "content": "林影溪光风力微，黄鹂隔叶啭还飞。\n从教万点飘浮去，頼有庭花愿不违。",
        "dynasty": "宋",
        "collection_info": null
    },
    {
        "uuid": "d1d2f0cdc41f387c4a28a647f23ab01d",
        "title": "碧泉芍药四首  其三",
        "author": "胡寅",
        "content": "春事纷纶去，槐阴襞积来。\n此花方靓丽，待我正徘徊。\n堕砌晨霞烂，凌波锦帐开。\n有怀能赋客，把酒独登台。",
        "dynasty": "宋",
        "collection_info": null
    },
    {
        "uuid": "382a8f329833264654d4fd5f2abc07bd",
        "title": "碧泉芍药四首  其四",
        "author": "胡寅",
        "content": "乐水频频到，寻花特特来。\n余春初自媚，清赏未能回。\n雨裹仙苞重，风扶秀脸开。\n宝刀移造化，单叶变楼台。",
        "dynasty": "宋",
        "collection_info": null
    },
    {
        "uuid": "df4190e2eeca8409a6617ad5c150e095",
        "title": "三月晦和唐人韵诗云三月正当三十日风光别我苦吟身共君今夜不须寐未到五更犹是春",
        "author": "胡寅",
        "content": "一气冲融转大钧，四时舒卷见全身。\n若云春向晨钟断，须信诗人未识春。",
        "dynasty": "宋",
        "collection_info": null
    },
    {
        "uuid": "f4848b5c0119c5e25c3b61f0209855a4",
        "title": "和坚伯碧泉留题",
        "author": "胡寅",
        "content": "欲濯冠缨尘垢侵，梁亭横占一源深。\n碧纱演漾苍鱼色，黛白因依翠木阴。\n疏沼岂惟三凤饮，买山初听一龙吟。\n请君莫惜来游屡，耆旧风流尚可寻。",
        "dynasty": "宋",
        "collection_info": null
    },
    {
        "uuid": "978a38c4788d9f2bec9f4ad5c37225fb",
        "title": "和毛生瑞香",
        "author": "胡寅",
        "content": "久雨妨园涉，奇芬待客吹。\n今朝搴翠幄，晴日丽繁枝。\n一一花相簇，翩翩蝶未知。\n熏篝蒙紫锦，香过每轻披。",
        "dynasty": "宋",
        "collection_info": null
    },
    {
        "uuid": "6b9abe94cdfae1cd571babb2d59c0116",
        "title": "赠刘仲固",
        "author": "胡寅",
        "content": "恭惟事契逾三纪，一醉昇州十八年。\n回念壮游多契阔，欣逢情话重留连。\n珠庭骨相封侯在，金奏诗章落笔传。\n预恐西风送离袂，莫孤南阜好林泉。",
        "dynasty": "宋",
        "collection_info": null
    },
    {
        "uuid": "efb1731e7f056ce3a022d40dc9666a15",
        "title": "谢彦修携具见过",
        "author": "胡寅",
        "content": "识字深惭扬子云，载醪何以塞殷勤。\n山腾海浪兼天碧，雨荐秋声映烛闻。\n秘藏未能窥佛界，剧谈聊足张吾军。\n浮蛆玉色人间少，判却陶然引十分。",
        "dynasty": "宋",
        "collection_info": null
    },
    {
        "uuid": "4104eb60d1bd2dbd001d8e4f0216235e",
        "title": "和彦冲晚饮",
        "author": "胡寅",
        "content": "北涧霜翻浪，南山翠竹堆。\n早酣随梦断，晚酌傍池开。\n莫放清欢阙，从教急管催。\n精深与雄健，剩欲见天才。",
        "dynasty": "宋",
        "collection_info": null
    },
    {
        "uuid": "95881cd429f44710944e641eacd9dba9",
        "title": "和彦仲长汀铺留题",
        "author": "胡寅",
        "content": "瘦马鞭犹懒，长亭室正虚。\n五言留败壁，一饭饱新蔬。\n阅世但如许，浮生宁愿余。\n茅檐与藻梲，等观是蘧庐。",
        "dynasty": "宋",
        "collection_info": null
    },
    {
        "uuid": "8d085eaa6fdea30b1adfebb561964840",
        "title": "和彦冲云际院留题",
        "author": "胡寅",
        "content": "久闻幽寺渺云间，且向新诗见一斑。\n不羡宝华承白足，最怜澄水漾秋山。\n飞车要度重重岭，繫艇还思浅浅湾。\n弹指大千何远近，却将游想付无还。",
        "dynasty": "宋",
        "collection_info": null
    },
    {
        "uuid": "87adfa624ed115aa01f974e5ba738053",
        "title": "和彦冲茉莉二首  其一",
        "author": "胡寅",
        "content": "易刻无瑕玉，难匀不汗籹。\n有谁同素绚，无物比生香。\n宝靥三年笑，氷肌六月凉。\n畹兰何足佩，怀瑾枉沉湘。",
        "dynasty": "宋",
        "collection_info": null
    },
    {
        "uuid": "96c6d39366fa6dffce761ed1b895d9db",
        "title": "和彦冲茉莉二首  其二",
        "author": "胡寅",
        "content": "谪堕天仙子，生憎袨服籹。\n华云油泼碧，花雪麝开香。\n晒喜金鸦热，洗宜玉井凉。\n芳根如可乞，携取诧娥湘。",
        "dynasty": "宋",
        "collection_info": null
    },
    {
        "uuid": "9a1725d66c2d05aa343102860f0c1232",
        "title": "和彦冲新凉",
        "author": "胡寅",
        "content": "河朔时堪拟，溟南意懒图。\n相羊逢胜地，潇洒似精庐。\n暝翠千山合，芳红一雨濡。\n跳金鱼亦乐，烁石暑全无。\n昨梦暌神女，沉疴问鬼臾。\n无轮生四角，有愤反三隅。\n方羡溪塘满，俄趋岸柳疎。\n共欣甘入稻，仍喜脆归蔬。\n歌舞还萦座，盘肴不趁虚。\n放言庸喋喋，引釂愿徐徐。\n有客敦农圃，多忧出赋租。\n但教鱼菽具，何必囷仓余。\n来卷千钟尽，归乘万窍呼。\n御风非数数，爱酒亦如如。",
        "dynasty": "宋",
        "collection_info": null
    },
    {
        "uuid": "4635ac79f408c5f662ccf3af3030112f",
        "title": "小饮武夷道士吴之奇竹坡兼示章副观",
        "author": "胡寅",
        "content": "福地今身到，玄天旧迹非。\n溪声宁有谓，山意了无机。\n俨立千云纛，同来二羽衣。\n酒新良可饮，棋妙不须围。",
        "dynasty": "宋",
        "collection_info": null
    },
    {
        "uuid": "5c474926fcb4cea6b5d4e568c3ab0bcc",
        "title": "游武夷赠刘生",
        "author": "胡寅",
        "content": "六曲睎真馆，千松夺秀亭。\n回桡失相值，载酒约重经。\n小雨装图画，红尘隔杳冥。\n更烦横铁笛，吹与众仙聆。",
        "dynasty": "宋",
        "collection_info": null
    },
    {
        "uuid": "9ebc98883d75371c586937e86d039078",
        "title": "十二月二十一日见雪于籍溪",
        "author": "胡寅",
        "content": "何事团炉一笑譁，穷冬纔许见琼花。\n细论剪刻谁能解，欲斗轻明岂易加。\n且共落梅纷沼鑑，未须融玉挂檐牙。\n知君素有阳春句，可但梁园着赋夸。",
        "dynasty": "宋",
        "collection_info": null
    },
    {
        "uuid": "a23341d6e154f7dacd6914e05af90d7a",
        "title": "谢道醇见和",
        "author": "胡寅",
        "content": "畏隹于喁处处譁，先春吹出万林花。\n要看腊瑞三番白，宁许霜威十倍加。\n瓦陇未平俄淅沥，冰池难合漫槎牙。\n若嫌吾土山川暖，蜀客相逢尚可夸。",
        "dynasty": "宋",
        "collection_info": null
    },
    {
        "uuid": "bf6708d68c3b8c2c42a921954ec20eb5",
        "title": "二十七日立春夜雪高下尽白闽中所谓大雪也",
        "author": "胡寅",
        "content": "晓来儿女共諠譁，喜见东风扬水花。\n鹤羽赐衣方一袭，小巅冠玉已三加。\n高眠有客关蓬户，低唱无人拍翠牙。\n白帝出游应最乐，月旌蜺旆正豪夸。",
        "dynasty": "宋",
        "collection_info": null
    },
    {
        "uuid": "70ebd5db12a99947aaac35c70ac0e48f",
        "title": "二十八日快晴",
        "author": "胡寅",
        "content": "阴机谁使弄譁譁，摽彼无梅漫有花。\n银海夜潮犹未落，火轮朝驭早相加。\n应惭余润归麰麦，未怯隆寒战齿牙。\n莫笑鬓毛轻点缀，龙钟姦黠两矜夸。",
        "dynasty": "宋",
        "collection_info": null
    },
    {
        "uuid": "c9b1d57d8f682b52874d631f1ab8da40",
        "title": "读礼至五十始衰有感示彦冲",
        "author": "胡寅",
        "content": "虚斋永昼玩陈编，千古昭昭尚有传。\n昨梦饱经全盛日，此生俄叹始衰年。\n不须把镜删鬚雪，且愿疏封拓酒泉。\n咫尺刘郎住仙境，桃溪应许刺鱼船。",
        "dynasty": "宋",
        "collection_info": null
    },
    {
        "uuid": "6b46a696e58d0b340c14ce4622d582e9",
        "title": "和仲固",
        "author": "胡寅",
        "content": "多谢春风吹雨晴，出遨今日计初程。\n去随碧涧䙰褷上，归与閒云澹沱行。\n顺理以观皆有趣，会心之乐最难名。\n山间桃柳宁知此，敛笑舒颦亦自情。",
        "dynasty": "宋",
        "collection_info": null
    },
    {
        "uuid": "8bf9eb22bda82d3d70ef97a07a0207ef",
        "title": "春日幽居示仲固彦冲十绝  其一",
        "author": "胡寅",
        "content": "映空微雨不成丝，约勒桃花欲动时。\n争奈东风有情思，晓红轻笑竹边枝。",
        "dynasty": "宋",
        "collection_info": null
    },
    {
        "uuid": "ce3549ca4ae328f1e86e491c6d88edab",
        "title": "春日幽居示仲固彦冲十绝  其二",
        "author": "胡寅",
        "content": "碧沙承水漾娇春，弱柳萦烟作浅颦。\n正好追寻沂上侣，未须攀赠灞桥人。",
        "dynasty": "宋",
        "collection_info": null
    },
    {
        "uuid": "cd7db9555abfb26823304ef0038ed72a",
        "title": "春日幽居示仲固彦冲十绝  其三",
        "author": "胡寅",
        "content": "残梅昨日尚盈盈，一夜溪桥风雨声。\n不是微酸注香蒂，箇中幽恨即难平。",
        "dynasty": "宋",
        "collection_info": null
    },
    {
        "uuid": "3ca8f31dc0edcae7aa437cc51ee9b54b",
        "title": "春日幽居示仲固彦冲十绝  其四",
        "author": "胡寅",
        "content": "人日春愁连上元，薄寒吹雨罩花村。\n传柑说道昇平復，梦断鳌灯放五门。",
        "dynasty": "宋",
        "collection_info": null
    },
    {
        "uuid": "f65742f626f8b00b842b32f8c7d27ad2",
        "title": "春日幽居示仲固彦冲十绝  其五",
        "author": "胡寅",
        "content": "微茫烟溆见人家，四合青山雨遍遮。\n画出江乡二三月，河豚安得配芦芽。",
        "dynasty": "宋",
        "collection_info": null
    },
    {
        "uuid": "2100b183c222b2949877a9a428018bf8",
        "title": "春日幽居示仲固彦冲十绝  其六",
        "author": "胡寅",
        "content": "花事先从桃李来，海棠红杏即相催。\n化工节度重重好，护得山丹最后开。",
        "dynasty": "宋",
        "collection_info": null
    },
    {
        "uuid": "9f76ed451313a0eff5590cefaf9ce556",
        "title": "春日幽居示仲固彦冲十绝  其七",
        "author": "胡寅",
        "content": "红含宿雨两三枝，浄插铜瓶浥注之。\n不是灵芸初一见，也非迷路武陵时。",
        "dynasty": "宋",
        "collection_info": null
    },
    {
        "uuid": "418ee60f6f01503267123e3fa5319463",
        "title": "春日幽居示仲固彦冲十绝  其八",
        "author": "胡寅",
        "content": "晚菘争上碧瑶簪，芥也芳心苦復甘。\n未见菜头论白黑，何人携钵肯同参。",
        "dynasty": "宋",
        "collection_info": null
    },
    {
        "uuid": "8be891e23aab3fb63ae6f6cc4d719a97",
        "title": "春日幽居示仲固彦冲十绝  其九",
        "author": "胡寅",
        "content": "菊本离离趁雨栽，杞根成壠更深培。\n诗人自古无供给，倘有敲门载酒来。",
        "dynasty": "宋",
        "collection_info": null
    },
    {
        "uuid": "a0e2069b539bffe97fc8df3154f14632",
        "title": "春日幽居示仲固彦冲十绝  其一○",
        "author": "胡寅",
        "content": "染溪曾是竹千竿，岁久生鳞化碧滩。\n頼有龙孙振根拨，且须深蛰捍涛澜。",
        "dynasty": "宋",
        "collection_info": null
    },
    {
        "uuid": "74b35a8cefba8528ad592efc4911f33e",
        "title": "和仲固春日村居即事十二绝  其一",
        "author": "胡寅",
        "content": "临流负巘百年居，手植松楠合抱株。\n传写春光入诗句，味之如对辋川图。",
        "dynasty": "宋",
        "collection_info": null
    },
    {
        "uuid": "3d9e49b181145af6c248f35ab493e357",
        "title": "和仲固春日村居即事十二绝  其二",
        "author": "胡寅",
        "content": "有兴相寻即扣门，不须招致简书繁。\n试从大雅歌鶑谷，未羡词人侈兔园。",
        "dynasty": "宋",
        "collection_info": null
    },
    {
        "uuid": "111e5dbda58609f9fd5a4af8a2ec0825",
        "title": "和仲固春日村居即事十二绝  其三",
        "author": "胡寅",
        "content": "欲驻长春学道家，如何白雪是黄芽。\n聊凭高士五株柳，为问仙人三朶花。",
        "dynasty": "宋",
        "collection_info": null
    },
    {
        "uuid": "ce1e813c751e95c8b481efe51adb581b",
        "title": "和仲固春日村居即事十二绝  其四",
        "author": "胡寅",
        "content": "旧花一一斩新春，慰荐经行自在身。\n且使缓开常照眼，莫教轻堕恐伤神。",
        "dynasty": "宋",
        "collection_info": null
    },
    {
        "uuid": "c3b38c48b36fea6aace7152070a350d0",
        "title": "和仲固春日村居即事十二绝  其五",
        "author": "胡寅",
        "content": "西园闻道径封苔，落落髯仙去不回。\n安石中年离索意，吾徒笑口且频开。",
        "dynasty": "宋",
        "collection_info": null
    },
    {
        "uuid": "104b2104287f5657723a485b1b002d22",
        "title": "和仲固春日村居即事十二绝  其六",
        "author": "胡寅",
        "content": "春半曾无决定晴，今朝初上九天明。\n槛花莞尔窥人意，林鸟嘤然求友声。",
        "dynasty": "宋",
        "collection_info": null
    },
    {
        "uuid": "90de3fa2245361c38ac1163f3a6df91a",
        "title": "和仲固春日村居即事十二绝  其七",
        "author": "胡寅",
        "content": "陶公春日事西畴，不是同羣沮溺流。\n君亦荷锄贪雨足，谁知幽意在沧洲。",
        "dynasty": "宋",
        "collection_info": null
    },
    {
        "uuid": "7f53dd21da8fd6cfd5c29951748b9322",
        "title": "和仲固春日村居即事十二绝  其八",
        "author": "胡寅",
        "content": "仙居何异武陵溪，泛出残红春水肥。\n拟欲泝流兼载酒，应容艇子傍苔矶。",
        "dynasty": "宋",
        "collection_info": null
    },
    {
        "uuid": "9ee3fd1b1b6a4186c70d4bd33b38c5d3",
        "title": "和仲固春日村居即事十二绝  其九",
        "author": "胡寅",
        "content": "箨龙本是飞天物，养鳖宜充照席珍。\n一饭午窗春睡起，羲皇而上更何人。",
        "dynasty": "宋",
        "collection_info": null
    },
    {
        "uuid": "1e691845485356d559762412cad0e5dd",
        "title": "和仲固春日村居即事十二绝  其一○",
        "author": "胡寅",
        "content": "栽培君子要添丁，护惜龙儿出锦綳。\n莫学当年馋太守，直须脱粟伴藜羹。",
        "dynasty": "宋",
        "collection_info": null
    },
    {
        "uuid": "15c8fcb372514ce422d1d67ffc9bc2ac",
        "title": "和仲固春日村居即事十二绝  其一一",
        "author": "胡寅",
        "content": "正眼如君了了明，未尝沉醉本来醒。\n自将周易规儿辈，白马空传一藏经。",
        "dynasty": "宋",
        "collection_info": null
    },
    {
        "uuid": "7bac434b0768666c6a33d891ff4bbbb3",
        "title": "和仲固春日村居即事十二绝  其一二",
        "author": "胡寅",
        "content": "似闻寂寂带经锄，老圃何知莫问渠。\n况是汉阴机事息，岂忧芳草翳嘉蔬。",
        "dynasty": "宋",
        "collection_info": null
    },
    {
        "uuid": "cc4976e22c9540b7a46cbac18c5c35f3",
        "title": "题翁道人竹轩",
        "author": "胡寅",
        "content": "寄语东阳翁道人，开轩种竹意何亲。\n经春又看龙孙上，晚岁宁忧凤食贫。\n风月肯来聊竞爽，尘嚣不到独相亲。\n何时柱杖敲门去，若比王猷懒更真。",
        "dynasty": "宋",
        "collection_info": null
    },
    {
        "uuid": "06c4ba996f3c73a013b6fb47b478f5c6",
        "title": "题斯行厚亲庵世祀阁二首  其一",
        "author": "胡寅",
        "content": "轩冕身犹寄，金赀意不存。\n永怀三釜乐，当把一经翻。\n静室依松柏，清规遗子孙。\n里仁如长者，真使薄夫敦。",
        "dynasty": "宋",
        "collection_info": null
    },
    {
        "uuid": "81c4696b40d032585182d4ec4c3760f9",
        "title": "题斯行厚亲庵世祀阁二首  其二",
        "author": "胡寅",
        "content": "不用登临趣，凭高心重催。\n庞公勤上冢，束晳更循陔。\n羊枣终身慕，莪蒿鞠子哀。\n年年拜寒食，岂但数云来。",
        "dynasty": "宋",
        "collection_info": null
    },
    {
        "uuid": "3b1d71bb20815da8fbc522808f82f9af",
        "title": "赠李子扬",
        "author": "胡寅",
        "content": "洛社看花各妙年，那知关塞起狼烟。\n旧游只有山川在，佳政时闻岭峤传。\n对酒鲜欢吾老矣，登高能赋子依然。\n不忘鸡黍平生约，更泛潇湘下水船。",
        "dynasty": "宋",
        "collection_info": null
    },
    {
        "uuid": "cb93ea0fcb6f25e6e0ac7d689281ffad",
        "title": "和彦达落梅",
        "author": "胡寅",
        "content": "为问东风有底忙，吹成疏雪洒林塘。\n应知剩馥归香骨，谁拾残英试粉粧。\n安得反魂三折臂，漫披能赋九迴肠。\n枝间頼有青青子，不遣行人折过墙。",
        "dynasty": "宋",
        "collection_info": null
    },
    {
        "uuid": "0e46a07ee452c1615549439722678edb",
        "title": "简奇父",
        "author": "胡寅",
        "content": "累旬不见孙夫子，闻学神农阖户眠。\n药物谅能收近效，精神应復类癯仙。\n欲趋丈室求高论，恐费华池溉下田。\n指日春风动花柳，也须乘兴慕斜川。",
        "dynasty": "宋",
        "collection_info": null
    },
    {
        "uuid": "bd0b989d3e402d945e50aa3331b0313a",
        "title": "从赵庙求菖蒲",
        "author": "胡寅",
        "content": "欲从蒲涧问安期，仙事茫茫不可知。\n何许寸根仍穊节，解教霜鬓却青丝。\n风流公子茝兰伴，憔悴骚人香草诗。\n乞取萧踈映窗几，苍然常揖岁寒姿。",
        "dynasty": "宋",
        "collection_info": null
    },
    {
        "uuid": "e04a0f7243f717216368cb42deded28c",
        "title": "和赵荣州",
        "author": "胡寅",
        "content": "兵戎暌隔几春秋，又向南州话北州。\n一饭识君尘外趣，三川回首梦中游。\n可堪丽藻相华宠，自断沉疴合罢休。\n安得卜隣如二老，杖藜来往亦风流。",
        "dynasty": "宋",
        "collection_info": null
    },
    {
        "uuid": "9328e0c66d5dd2cf9795e33f51bda177",
        "title": "和奇父二首  其一",
        "author": "胡寅",
        "content": "示病维摩体暂癯，习閒中散礼诚疏。\n已知道义能相与，故使情交得自如。\n前日又欣挥麈尾，何时重见命巾车。\n栖迟甘就衡门下，不见龙章卧草庐。",
        "dynasty": "宋",
        "collection_info": null
    },
    {
        "uuid": "48e3db47fc787b5a1007da477cf044e6",
        "title": "和奇父二首  其二",
        "author": "胡寅",
        "content": "丈室虚明了不扃，寸田芜废正须耕。\n容颜半叹年华改，品目犹烦月旦评。\n洗砺子荆真可慕，中庸伯始竟何成。\n且将礼节规儿辈，不止文书记姓名。",
        "dynasty": "宋",
        "collection_info": null
    },
    {
        "uuid": "695d95c2ffbb8e9ac55d96c4f2b07da0",
        "title": "和洪秀才八首  其一",
        "author": "胡寅",
        "content": "杖策纷纷是，谁能志大猷。\n觕衣与粝饭，长夏及清秋。\n辩论轻三耳，斋明见两眸。\n圣门多要妙，文艺不须游。",
        "dynasty": "宋",
        "collection_info": null
    },
    {
        "uuid": "579e70a3c45d5027b2359e74bfaa58a9",
        "title": "和洪秀才八首  其二",
        "author": "胡寅",
        "content": "自昔超羣者，无非远大猷。\n要令心似镜，莫遣气横秋。\n末学多墙面，深窥异瞽眸。\n君看颜氏子，何以过商游。",
        "dynasty": "宋",
        "collection_info": null
    },
    {
        "uuid": "4f9216fbd7591277d57cfd368119e17d",
        "title": "和洪秀才八首  其三",
        "author": "胡寅",
        "content": "爱酒希元亮，敲门重子猷。\n孤松将秀岭，万竹已摇秋。\n懒去手搔髮，兴来书映眸。\n此生当皎皎，毋作梦中游。",
        "dynasty": "宋",
        "collection_info": null
    },
    {
        "uuid": "d831ffce72958d830feb5e0afac81ec5",
        "title": "和洪秀才八首  其四",
        "author": "胡寅",
        "content": "于今闻议论，自昔际风猷。\n劲柏君凌雪，衰蒲我望秋。\n读书钦满腹，歌舞倦回眸。\n岂但人称善，无惭马少游。",
        "dynasty": "宋",
        "collection_info": null
    },
    {
        "uuid": "e031e1f0a2de20ed0926d519a02f4cfd",
        "title": "和洪秀才八首  其五",
        "author": "胡寅",
        "content": "栽花为事业，种秫是谋猷。\n不羡两蜗角，从教双鬓秋。\n登楼山抹黛，垂钓水澄眸。\n此乐应谁侣，雩风昔从游。",
        "dynasty": "宋",
        "collection_info": null
    },
    {
        "uuid": "ef7e7f94ae31d755c0bc871b4dacd374",
        "title": "和洪秀才八首  其六",
        "author": "胡寅",
        "content": "鄙人闻道晚，何以播芳猷。\n未就三年刻，还惊一叶秋。\n论交无白足，对客有青眸。\n之子怀仙趣，相期汗漫游。",
        "dynasty": "宋",
        "collection_info": null
    },
    {
        "uuid": "da430b97ce2becaa975afd07397e5da1",
        "title": "和洪秀才八首  其七",
        "author": "胡寅",
        "content": "有烦推后觉，未克继先猷。\n痼疾资医缓，心专慕弈秋。\n远游方策足，参倚在凝眸。\n更仗磋磨力，时时警惰游。",
        "dynasty": "宋",
        "collection_info": null
    },
    {
        "uuid": "c029d928f786890f990c7f0072329850",
        "title": "和洪秀才八首  其八",
        "author": "胡寅",
        "content": "闻说频频党，深遵秩秩猷。\n题评归月旦，裁鑑比阳秋。\n赋谢雕虫手，诗通美盼眸。\n看君多直谅，端似汉朱游。",
        "dynasty": "宋",
        "collection_info": null
    },
    {
        "uuid": "e6c00bc1a2323c9d6f29bc7e64094392",
        "title": "示法轮长老",
        "author": "胡寅",
        "content": "人间膏火日烹煎，尘外光阴可判年。\n路转峯回能几许，鸟啼花发故依然。\n同游多病空携酒，相对忘机不话禅。\n请撤溪桥休送客，却须多种远公莲。",
        "dynasty": "宋",
        "collection_info": null
    },
    {
        "uuid": "b4dfb3f4cb4c6f2da0c0c353a46cb1e8",
        "title": "题樟源岭下老妪井栏妪百五岁",
        "author": "胡寅",
        "content": "嘻嘻呀呀三伏中，投鞭拭汗一亩宫。\n铜瓶击深响鞺鞳，翠绠引重声珰东。\n雪花下咽肌骨醒，风腋泛驾仙灵通。\n百年老妪羽化久，名与甘井垂无穷。",
        "dynasty": "宋",
        "collection_info": null
    },
    {
        "uuid": "838183cc138052fb43febac48ba11178",
        "title": "和杨秀才二首  其一",
        "author": "胡寅",
        "content": "林下何所乐，放怀天地中。\n青山供客眼，明月与君同。\n静听蕉窗雨，閒披芰沼风。\n未忘蒿目意，时一梦周公。",
        "dynasty": "宋",
        "collection_info": null
    },
    {
        "uuid": "650f019aed98bc3abfad27da1519ea60",
        "title": "和杨秀才二首  其二",
        "author": "胡寅",
        "content": "林下何所乐，游心书史中。\n时窥言语外，默想圣贤同。\n沂水有余咏，舞雩多好风。\n区区守一介，未肯易三公。",
        "dynasty": "宋",
        "collection_info": null
    },
    {
        "uuid": "5348f0e7dd61c0b274cf99e2de445912",
        "title": "和仁仲",
        "author": "胡寅",
        "content": "岩壑风烟可写忧，千竿筠玉凈修修。\n弟兄无故兼三乐，杯斚相欢第一秋。\n岂似墨卿夸楚泽，最宜从事到青州。\n胸中固自春风在，小试安能学太丘。",
        "dynasty": "宋",
        "collection_info": null
    },
    {
        "uuid": "c187bf89782ac4906e42e0522b2b67de",
        "title": "示延平日者",
        "author": "胡寅",
        "content": "万物森然播大钧，一言鈎诀妙通神。\n捲帘与客谈忠孝，袖手观时任屈伸。\n燕石勒名应有日，凌烟图像果何人。\n且从冠盖林中看，莫滞天涯与水滨。",
        "dynasty": "宋",
        "collection_info": null
    },
    {
        "uuid": "5f6304135e4561c44e2e92d1e48a8cba",
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其一",
        "author": "胡寅",
        "content": "云归龙泽寺，风引墨池船。\n谁识行藏妙，空惊岁序迁。\n从行矜壮齿，抚事嘆华颠。\n约略人间世，耆僧亦怃然。",
        "dynasty": "宋",
        "collection_info": null
    },
    {
        "uuid": "5b30384de98706d1081d542e51979637",
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其二",
        "author": "胡寅",
        "content": "车骑纷来去，帆樯竞泝沿。\n云閒天淡淡，江静竹娟娟。\n耻学飞腾术，慵参寂灭禅。\n春风常满意，无处不怡然。",
        "dynasty": "宋",
        "collection_info": null
    },
    {
        "uuid": "33a466f358a9aa6707cb31519db2f928",
        "title": "宿余干临江高寺题清音寺",
        "author": "胡寅",
        "content": "閒身何事有尘劳，憩息欣逢一榻高。\n瀼水转湾如玉玦，曲洲斜抱记檀槽。\n凭栏偶见飞鸿翼，对酒仍持紫蟹螯。\n畴昔未观东汇泽，片帆聊欲驾洪涛。",
        "dynasty": "宋",
        "collection_info": null
    },
    {
        "uuid": "d188a09bc2a3cd7b47a3d1642848f3aa",
        "title": "题中元观次黎才翁韵",
        "author": "胡寅",
        "content": "挂了衣冠却问农，几回欹枕听晨钟。\n壮怀不与浮云渺，宿疹犹资大药功。\n想像濠梁宁有趣，追寻风驭岂无踪。\n道人要识春台乐，须向壶公问所从。",
        "dynasty": "宋",
        "collection_info": null
    },
    {
        "uuid": "3ed387acd36160988d3daa2362e901e6",
        "title": "十二月酴醾盛开",
        "author": "胡寅",
        "content": "不虞集霰与飞霜，可但寒梅度暗香。\n翠碧重敷秋后叶，玉明争绚晓来粧。\n应怜高架袅清艷，谁道疎条无妙芳。\n折向清尊沾剩馥，与君冬日对春阳。",
        "dynasty": "宋",
        "collection_info": null
    },
    {
        "uuid": "aead4ee640910d31b98adf68a18129f0",
        "title": "和仁仲治圃三首  其一",
        "author": "胡寅",
        "content": "扶持嘉树起条枚，未觉风前齿髮颓。\n深凿坐邀千涧水，纵观如步九层台。\n云间秀巘浓还淡，案上陈编阖又开。\n莫似昔贤夸独乐，与人同处首应回。",
        "dynasty": "宋",
        "collection_info": null
    },
    {
        "uuid": "27dad494ac56a08db293b795b7580735",
        "title": "和仁仲治圃三首  其二",
        "author": "胡寅",
        "content": "不遣身心同槁灰，化工随手自量裁。\n一栏仙蘤端倪露，九畹崇兰次第栽。\n生意可观那画得，暗香难觅偶吹来。\n柴门漫说何曾闭，俗驾经过也未猜。",
        "dynasty": "宋",
        "collection_info": null
    },
    {
        "uuid": "85042a33fa278eb39da0142491c5ac3f",
        "title": "和仁仲治圃三首  其三",
        "author": "胡寅",
        "content": "愦瞀年来药渐须，喜君犹自手抄书。\n尘冠固合悬圬壁，羽扇何当出草庐。\n胜景但逢诗发遣，壮怀聊用酒驱除。\n寄身扰扰胶胶者，奇货从来不可居。",
        "dynasty": "宋",
        "collection_info": null
    },
    {
        "uuid": "68ff9458374c86e9fc94d6b58480a127",
        "title": "谪居新昌过黄罴岭",
        "author": "胡寅",
        "content": "昔年曾作守，旌骑拥山头。\n省己无遗爱，投荒历旧游。\n妻儿相翼卫，风雨漫淹留。\n力学如何验，仁人乃不忧。",
        "dynasty": "宋",
        "collection_info": null
    },
    {
        "uuid": "851a605cb257df8c4905cec488021ab7",
        "title": "游龙山寺六祖故居也",
        "author": "胡寅",
        "content": "范阳卢以仕南迁，卜宅空山不计年。\n间气有钟超象类，美材无匠制方圆。\n谁能判断风旛话，等是追随粥饭缘。\n携客同来又同去，浮屠依旧插苍烟。",
        "dynasty": "宋",
        "collection_info": null
    },
    {
        "uuid": "02f00ea83874d80b64565758f6182263",
        "title": "次刘坦见和",
        "author": "胡寅",
        "content": "君以苛留我罪迁，乡情相值且忘年。\n归心莫共孤云远，定性当如皓月圆。\n沂水舞雩方有咏，曹溪寻派即无缘。\n向来策杖经行地，不碍浑如石壁烟。",
        "dynasty": "宋",
        "collection_info": null
    },
    {
        "uuid": "c7bd9df2a89bc9ca502c24e4432d30bf",
        "title": "喜雨",
        "author": "胡寅",
        "content": "闻说频年旱，先怀併日忧。\n家书不易到，囷米谅难求。\n一雨连三夕，千仓裕九秋。\n若为知帝力，鼓腹听蛮讴。",
        "dynasty": "宋",
        "collection_info": null
    },
    {
        "uuid": "ddef00cec655c25a79ae36ceb7518533",
        "title": "治园二首  其一",
        "author": "胡寅",
        "content": "涉圃亲锄草，分畦剩种蔬。\n润通隣沼近，色映野云虚。\n瘴重难求药，心閒易看书。\n但令羹有梜，那嘆食无鱼。",
        "dynasty": "宋",
        "collection_info": null
    },
    {
        "uuid": "7273b7296ce2d167e60a644e2a766a1d",
        "title": "治园二首  其二",
        "author": "胡寅",
        "content": "莱菔瑶英体，芜菁翠羽丛。\n压黄千叶韭，竞秀一畦葱。\n渰渰金茎露，翻翻玉宇风。\n不忘藏聚力，酰醤有无同。",
        "dynasty": "宋",
        "collection_info": null
    },
    {
        "uuid": "12090d09128fcf038070dff3090e0714",
        "title": "喜义卿得子端倅摄新守",
        "author": "胡寅",
        "content": "喜乐民宜甚，平反笑屡春。\n故应熊梦协，还见凤毛新。\n桂籍他年继，桑弧旧俗因。\n岂无汤餠会，也合到穷宾。",
        "dynasty": "宋",
        "collection_info": null
    },
    {
        "uuid": "c4791414b82ba54f6ebcb7b8141257ab",
        "title": "和郡将劝农",
        "author": "胡寅",
        "content": "仁政惟敦本，躬行岂好夸。\n舞停衫扬雪，盘藉绮如霞。\n童马争骑竹，村厖息吠花。\n向来观馌地，和气满家家。",
        "dynasty": "宋",
        "collection_info": null
    },
    {
        "uuid": "0e6ee678d4f88120e076ac31169a87b6",
        "title": "酬黄执礼见和",
        "author": "胡寅",
        "content": "闻从轺车出，勤农不务夸。\n欢谣驱宿雾，飞盖乱晨霞。\n醉偃风前草，诗装锦上花。\n也将求二顷，输税补公家。",
        "dynasty": "宋",
        "collection_info": null
    },
    {
        "uuid": "081529862cba02b15730f6e01224f28e",
        "title": "再美劝农",
        "author": "胡寅",
        "content": "邦本古攸重，民天辞匪夸。\n讵能皆辟谷，漫道独餐霞。\n一笑为良茧，力耕无卖花。\n信知豳七月，于耜起周家。",
        "dynasty": "宋",
        "collection_info": null
    },
    {
        "uuid": "2b5fd2e2e3fe4c09653e6ae70faeb92c",
        "title": "观诸人唱和",
        "author": "胡寅",
        "content": "五言虽窘步，才力竞雄夸。\n壑耸千章木，霄霏五色霞。\n声谐金掷地，梦到笔生花。\n岂谓明珠贯，清辉照蔀家。",
        "dynasty": "宋",
        "collection_info": null
    },
    {
        "uuid": "0b944acec6772d89b13d315f77f2ada0",
        "title": "和王维三首  其一",
        "author": "胡寅",
        "content": "老矣鸡栖爱一廛，生涯随分不求全。\n一杯那復思身后，三爵聊将补食前。",
        "dynasty": "宋",
        "collection_info": null
    },
    {
        "uuid": "9fb1b7ddbefeae97a6bbfed51a4a6321",
        "title": "和王维三首  其二",
        "author": "胡寅",
        "content": "素不能诗復戒吟，辱君笙鹤堕清音。\n何须风月三千首，已洗尘埃一寸心。",
        "dynasty": "宋",
        "collection_info": null
    },
    {
        "uuid": "683d254c5e605df075c17a035f740041",
        "title": "和王维三首  其三",
        "author": "胡寅",
        "content": "蓬门相直是南山，傍着丹梯尚可攀。\n野兴旧同流水远，道心今共白云閒。",
        "dynasty": "宋",
        "collection_info": null
    },
    {
        "uuid": "8a470e10899a6e9dc04dffbf2dd38c29",
        "title": "和黄执礼六首  其一",
        "author": "胡寅",
        "content": "税得东家一亩宫，向来喧市马牛风。\n誓将尤悔加深省，肯为饥寒嘆屡空。\n十里溪山愁眼外，数家梧竹画屏中。\n惠然更感无双子，时有高谈发蔽蒙。",
        "dynasty": "宋",
        "collection_info": null
    },
    {
        "uuid": "a0b78ddcc9da34e49359e16694445831",
        "title": "和黄执礼六首  其二",
        "author": "胡寅",
        "content": "赐墙那及仲尼宫，妄意坚高立下风。\n志士有求虽汲汲，鄙夫无得漫空空。\n诗鸣寡学安能善，酒圣多愁讵敢中。\n惟頼有朋想博约，过情之誉岂宜蒙。",
        "dynasty": "宋",
        "collection_info": null
    },
    {
        "uuid": "9affd6b08adae9f6104aca5a5b010657",
        "title": "和黄执礼六首  其三",
        "author": "胡寅",
        "content": "浮生均是大槐宫，永日聊便竹簟风。\n若要语言求要妙，犹将笔墨画虚空。\n一区聊寄尘嚣外，万景皆归眺望中。\n敢似越鸡孵鹄卵，正惭云将问鸿蒙。",
        "dynasty": "宋",
        "collection_info": null
    },
    {
        "uuid": "1fb230f693fb270042413887a4ed2898",
        "title": "和黄执礼六首  其四",
        "author": "胡寅",
        "content": "律吕旋相六十宫，声如佳句比南风。\n自非诗印全提得，难使言瑕一洗空。\n已向襟灵窥致远，更从彪炳见弸中。\n读书有益非虚语，请看孙权与阿蒙。",
        "dynasty": "宋",
        "collection_info": null
    },
    {
        "uuid": "b7257587f66b18a3c833a90c08ad95d1",
        "title": "和黄执礼六首  其五",
        "author": "胡寅",
        "content": "尚德南宫勇北宫，羡君兼有古人风。\n无双自昔称江夏，第一于今鄙解空。\n会友更求三以上，策名应簉二之中。\n须惭颣语赓黄绢，但可厨人作醤蒙。",
        "dynasty": "宋",
        "collection_info": null
    },
    {
        "uuid": "35b0dbf7a87e70bc82bc42cada410cf1",
        "title": "和黄执礼六首  其六",
        "author": "胡寅",
        "content": "文才久合步蟾宫，未肯争抟九万风。\n剩欲论诗宗典乐，故应怜我隶司空。\n高山宛在绿琴裏，白髮从多清镜中。\n要识起予真赏意，圣门千古望龟蒙。",
        "dynasty": "宋",
        "collection_info": null
    },
    {
        "uuid": "e43541895f3d57dc004d96cbdfa983fb",
        "title": "送茶与执礼以诗来谢和之",
        "author": "胡寅",
        "content": "箪瓢曾不饱颜回，何事新茶转海来。\n八餠尚怀经幄赐，一苞聊对岭云开。\n分君要使浇书腹，待客应须罢酒罍。\n自笑玉川空两腋，清风无梦到蓬莱。",
        "dynasty": "宋",
        "collection_info": null
    },
    {
        "uuid": "ffcffc1a01e9bd79467463462b3216a0",
        "title": "黄倅生日送茶寿之",
        "author": "胡寅",
        "content": "北苑仙芽紫玉方，年年包篚贡甘香。\n愿君饮罢风生腋，飞到蓬莱日月长。",
        "dynasty": "宋",
        "collection_info": null
    },
    {
        "uuid": "bd78802e95a1daa21e793bb8dcf615ee",
        "title": "和李靖",
        "author": "胡寅",
        "content": "三间茅屋陋无人，聊着投荒罪垢身。\n此地相逢应有数，他年重见復何因。\n雅骚我岂堪嘉赠，逸足君宜据要津。\n更把一尊当雨霁，坐看冰鑑拓秋旻。",
        "dynasty": "宋",
        "collection_info": null
    },
    {
        "uuid": "878f6be59b71b45c7345efd0b211dd4e",
        "title": "寄题赵化州清白亭",
        "author": "胡寅",
        "content": "闻话维城刺史尊，关西夫子是师门。\n太清不取班超论，坚白宁同惠子言。\n棐几萧然心似寄，银鈎精甚势如鶱。\n政成归报蘧庐子，常使甘棠庇本根。",
        "dynasty": "宋",
        "collection_info": null
    },
    {
        "uuid": "2de2ab9e4a7a4537a56a7ca1e2e8bbe1",
        "title": "和黄倅祈求有应",
        "author": "胡寅",
        "content": "海山和气四时连，太守宾僚自十仙。\n明恕而行非苟尔，感通之效固昭然。\n萌心甘泽云从地，举意晴旸日丽天。\n可但南冠瓶有粟，家家酣咏太平年。",
        "dynasty": "宋",
        "collection_info": null
    },
    {
        "uuid": "979678d0f761d118b7a98e6c33547691",
        "title": "又和锦阜登高",
        "author": "胡寅",
        "content": "久废危亭也待时，俄然榱栋出镃基。\n已应气象轩城表，更觉登临冠海湄。\n万里秋风宜落帽，四并高会称传巵。\n幽人但把东篱菊，坐看南山久未移。",
        "dynasty": "宋",
        "collection_info": null
    },
    {
        "uuid": "d61e15789f8728cb86d9080bfb65b0c5",
        "title": "再和前韵本欲创亭以穫时而止",
        "author": "胡寅",
        "content": "不因修筑废农时，欲以仁心翊化基。\n野草从来丰可藉，量陂元自渺无湄。\n登临有惬三檛鼓，衰病多惭一斗巵。\n独喜高秋对黄菊，风吹乌帽看云移。",
        "dynasty": "宋",
        "collection_info": null
    },
    {
        "uuid": "e90d8561b00d960cdfd72a94d9d32a28",
        "title": "和陈生三首  其一",
        "author": "胡寅",
        "content": "此道存亡仁不仁，遗编所载岂其真。\n若非象外冥心契，宁向环中得意新。\n玉麈有文堪悟道，锦囊无句不藏春。\n箪瓢倘可分留客，更欲闻君一语亲。",
        "dynasty": "宋",
        "collection_info": null
    },
    {
        "uuid": "2a15c0388715f9a5813a5ee5f099acfb",
        "title": "和陈生三首  其二",
        "author": "胡寅",
        "content": "车尘马足两纷纶，谈叟浑如谷口真。\n闹裏光阴渠不驻，静中滋味我尝新。\n高眠展转三竿日，熟饮频烦一瓮春。\n请看夏畦劳瘁者，岁寒当与子相亲。",
        "dynasty": "宋",
        "collection_info": null
    },
    {
        "uuid": "cb712b6cbb6c38abfa9b512e06a62d4a",
        "title": "和陈生三首  其三",
        "author": "胡寅",
        "content": "挂却衣冠把钓纶，那知藏拙未全真。\n余生意态无相顾，未死工夫有自新。\n弦绝谁传流水曲，瑟希曾对舞雩春。\n晚交况得陈丘子，不但波澜子建亲。",
        "dynasty": "宋",
        "collection_info": null
    },
    {
        "uuid": "097a54dddbe488ba21ccdb965c0953d7",
        "title": "示程生二首  其一",
        "author": "胡寅",
        "content": "利域名途较少多，人生那用学灯蛾。\n如君甘作长贫士，视古宁惭独行科。\n雀可罗时烦宠顾，鸢尝跕处重经过。\n扁舟又指闽山隠，奈此苍凉别意何。",
        "dynasty": "宋",
        "collection_info": null
    },
    {
        "uuid": "1444328b28cfd385bdeef24bd9ea188e",
        "title": "示程生二首  其二",
        "author": "胡寅",
        "content": "柴桑风度极清真，地位当齐古逸民。\n不为儿曹营饱暖，聊将诗句写经纶。\n喜君自得超遥趣，与世相忘寂寞滨。\n正欲细论嗟遽别，空惭祖谢响然臻。",
        "dynasty": "宋",
        "collection_info": null
    },
    {
        "uuid": "00c64e6ce7ce9a60e08b24c27279abe9",
        "title": "和单普二首  其一",
        "author": "胡寅",
        "content": "能向词江挹彼清，爱君诗句早知名。\n百家悬镜知妍丑，一字提衡有重轻。\n画话岂淹三友益，简才方廓四聪明。\n肯临蔀屋相辉映，自愧常谈只老生。",
        "dynasty": "宋",
        "collection_info": null
    },
    {
        "uuid": "0f550eeadcb3ba3070877f2c0af6b637",
        "title": "和单普二首  其二",
        "author": "胡寅",
        "content": "弃捐孤陋与谁隣，插棘诛茅漫隠沦。\n乱思诗书随手揭，慰怀风月逐时新。\n惭无用舍行藏道，有愧东西南北人。\n久矣笔端尘土暗，因君聊復拟心神。",
        "dynasty": "宋",
        "collection_info": null
    },
    {
        "uuid": "aa7df474f28286258f929ffbb52e3b65",
        "title": "谢朱推梅栽",
        "author": "胡寅",
        "content": "南国虽云有学堂，了无松菊径徒荒。\n瘴痕元爱冰花洗，衰鬓聊依玉树芳。\n便觉小池招秀影，更令寒月映新粧。\n从今剩醖萸香酒，指拟春风摘子尝。",
        "dynasty": "宋",
        "collection_info": null
    },
    {
        "uuid": "00fb4c081b3615baf83c317ae9306708",
        "title": "示临川曾革",
        "author": "胡寅",
        "content": "阙里三千盛，参乎一唯优。\n古来宗德业，谁復继风猷。\n晚派南丰衍，贤名内相尤。\n高文推大手，奥学擅前修。\n有美清江彦，胡为瘴岭陬。\n宗盟标姓望，海若富源流。\n侯馆甘鱼食，宾筵听鹿呦。\n会须题雁塔，聊尔敝貂裘。\n美玉宜深韫，明珠谢暗投。\n自嗟鸢跕堕，空羡鹤夷犹。\n三釜古云乐，一箪今漫忧。\n但令心了了，那畏力仇仇。\n繫马竹云凈，飞觞梅雪稠。\n愧君相属厚，弱水讵胜舟。",
        "dynasty": "宋",
        "collection_info": null
    },
    {
        "uuid": "77500b24538175389c07d270a53c54bd",
        "title": "寄陈生",
        "author": "胡寅",
        "content": "穷冬纔得雨梢梢，梅已无余柳渐包。\n且把简编遮病眼，时拖衾絮拥寒骹。\n讥诃驳杂怀张籍，联续诗章忆孟郊。\n归卧萧斋谅安稳，可无消息到衡茅。",
        "dynasty": "宋",
        "collection_info": null
    },
    {
        "uuid": "9386ca1a7140829cf33c3c4f51488b23",
        "title": "谢赵戎惠白菘甚腴且再求之",
        "author": "胡寅",
        "content": "已是居无竹，那堪食一箪。\n烦君饷园茹，使我助盘餐。\n秀色春风早，甘肥晓露漙。\n美材今又阙，小摘更相宽。",
        "dynasty": "宋",
        "collection_info": null
    },
    {
        "uuid": "27368dee38bb6189de2e8c922c792fc9",
        "title": "送黄熙赴韶推",
        "author": "胡寅",
        "content": "籯金不取义方严，孝友家庭岭海瞻。\n力古共推经笥富，决科争看笔锋铦。\n才非俗契心难展，清畏人知德尚潜。\n鹏翼垂天终九万，固应鳬舄未能淹。",
        "dynasty": "宋",
        "collection_info": null
    },
    {
        "uuid": "4b9f7603751d224f39df31827920416c",
        "title": "送黄权守归八桂三首  其一",
        "author": "胡寅",
        "content": "展骥官良是，凭熊职未专。\n中和已成颂，清浄岂无传。\n楼雘环新堞，丁黄溢旧编。\n圣朝方考绩，华宠定颁宣。",
        "dynasty": "宋",
        "collection_info": null
    },
    {
        "uuid": "d01790db8680711c624c5d9e7744523e",
        "title": "送黄权守归八桂三首  其二",
        "author": "胡寅",
        "content": "乐物羁栖伴，筋骸放逐余。\n自甘门有雀，宁嘆食无鱼。\n倾盖情文腆，投醪笑语舒。\n晚途多感慨，頼此得时祛。",
        "dynasty": "宋",
        "collection_info": null
    },
    {
        "uuid": "6341cd4974f2d254423a4e4db6172533",
        "title": "送黄权守归八桂三首  其三",
        "author": "胡寅",
        "content": "雨岸溪纹蹙，风亭柳带萦。\n借留无上策，送别有兼程。\n望杳云间旆，班余野外荆。\n路从簪玉去，增我故山情。",
        "dynasty": "宋",
        "collection_info": null
    },
    {
        "uuid": "631813c0109ed0072d8cdabb25f7d8ba",
        "title": "迓黄守再来二首  其一",
        "author": "胡寅",
        "content": "旧治重临宠渥新，圣朝因任慰斯民。\n芾棠不拜阴如幄，骑竹争迎气似春。\n金重百斤兼赐爵，车高一丈更施茵。\n能名籍甚宜蒙此，颍水卢溪共演深。",
        "dynasty": "宋",
        "collection_info": null
    },
    {
        "uuid": "b2606eb948076665f0595de5ae1cd149",
        "title": "迓黄守再来二首  其二",
        "author": "胡寅",
        "content": "柴扉虽设悄无隣，听说君来气又振。\n鸥鹭点开愁意思，诗书吟起病精神。\n也知憔悴嫌杯酒，可尚谈谐对席珍。\n旌旆悠悠将入眼，争除三径待朱轮。",
        "dynasty": "宋",
        "collection_info": null
    },
    {
        "uuid": "e06f5eb7a92e4d44710b4cc72ad8af46",
        "title": "和黄秀才",
        "author": "胡寅",
        "content": "羹藜饭糗自无余，身世萧条亦自如。\n十里溪山连枕席，一堂风月伴琴书。\n畹兰幸袭仙人佩，径草欣承长者车。\n四海弟兄非浪语，先生何恨九夷居。",
        "dynasty": "宋",
        "collection_info": null
    },
    {
        "uuid": "9ba6d2aa3b108aa3371eef5377768117",
        "title": "寒食日约蔡生以雨不至",
        "author": "胡寅",
        "content": "细雨斜风恼弄春，荒郊不见踏青人。\n伤心湖外松楸域，弔影天涯露电身。\n杨柳杏花何处好，石泉槐火一时新。\n举杯幸有君相属，更待泥干步屧匀。",
        "dynasty": "宋",
        "collection_info": null
    },
    {
        "uuid": "5518ab1e8ce91fb5e21ec3a0f60c9175",
        "title": "谢蔡生见和",
        "author": "胡寅",
        "content": "三分已过二分春，尚想绵田一善人。\n冷食未平千载恨，浮云何与百年身。\n从教对雨携壶阻，自爱观风得句新。\n芍药酴醾无復见，花林芳草翠初匀。",
        "dynasty": "宋",
        "collection_info": null
    },
    {
        "uuid": "72ccd604edc90e75a9413c45cb3a5f23",
        "title": "二弟在远经年无书张倩忽来相看蔡生以诗见庆次其韵",
        "author": "胡寅",
        "content": "鸿雁分飞接翼难，稻粱谋隔水云寒。\n千山路远劳魂梦，一纸书来强笑欢。\n东榻人材惭润玉，西昆诗韵胜芳兰。\n从今更励男儿操，金铁为心石作肝。",
        "dynasty": "宋",
        "collection_info": null
    },
    {
        "uuid": "d5fd2692dc5e18d17023a9976aea671a",
        "title": "病中有感",
        "author": "胡寅",
        "content": "武侯辅世侔伊尹，明道传心继孟轲。\n五十四年而已矣，小儒如此岂非多。",
        "dynasty": "宋",
        "collection_info": null
    },
    {
        "uuid": "f2107f647e875d03e04c9552acdb271b",
        "title": "送英州推官",
        "author": "胡寅",
        "content": "素业平生笔砚交，粗官何事管榜敲。\n自伤放逐生中热，时对清风解外胶。\n掞藻更窥青玉案，分甘常记绿罗袍。\n扁舟北上英州幕，卜吉应逢泰拔茅。",
        "dynasty": "宋",
        "collection_info": null
    },
    {
        "uuid": "0567ce4f7389927606be5930c84ecea7",
        "title": "和单令",
        "author": "胡寅",
        "content": "炎州暑令比烝炊，茅屋深更未掩扉。\n倦鹊绕林飞又上，流萤照水乱还稀。\n寡尤正尔三缄口，新浴又思一振衣。\n独怯诗坛把麾将，欲摩坚垒费攻围。",
        "dynasty": "宋",
        "collection_info": null
    },
    {
        "uuid": "7a2a37332f7d2d622c1ae05ca3212104",
        "title": "和周尉游简园",
        "author": "胡寅",
        "content": "敝屣稀行故不穿，荒陬何处赏芳妍。\n诗人邂逅能乘兴，野客勤劬便肆筵。\n满壁画图俱俨若，一川风物更萧然。\n攀翻百树梨花雪，醉拟春风二月天。",
        "dynasty": "宋",
        "collection_info": null
    },
    {
        "uuid": "70887c18ece0c39b5dabec50007db6c4",
        "title": "简单令",
        "author": "胡寅",
        "content": "十月絺无斁，中冬木尚荣。\n愿为寒玉佩，思灌阆风清。\n之子牛刀暇，寻余兔径行。\n已携从事至，旋觉大庖盈。\n荒郡书云节，虚檐写雨声。\n寂寥无一事，浩荡有閒情。\n草树环居密，云山极望平。\n羁愁添绣线，乡味得金橙。\n独酌临空迥，高歌彻晦明。\n醉惟凭曲几，穷不念方兄。\n诗怕吟来拙，书便读后精。\n纹楸忘胜负，绿绮混亏成。\n忽见江梅蕊，如披瑞雪英。\n旅中相慰荐，箇裏自分明。\n更待涂茨了，仍看艺竹生。\n茅柴如可压，为吾糁藜羹。",
        "dynasty": "宋",
        "collection_info": null
    },
    {
        "uuid": "9199ba1620ed776b8b54181f87b6bb7c",
        "title": "周尉以诗致霅鲙次韵为谢",
        "author": "胡寅",
        "content": "新兴何事忆吴兴，因话鲈鱼割素鳞。\n不是南烹无口实，要看西子授厨人。\n堆盘雪缕开花面，泛艇秋风想钓纶。\n玉醴浮来为乡导，金橙研破助芳辛。\n老饕难继苏公赋，一饱鲜腴敢更频。",
        "dynasty": "宋",
        "collection_info": null
    },
    {
        "uuid": "dce7404775b619204ebc31093f3361b4",
        "title": "再谢见寄",
        "author": "胡寅",
        "content": "非关粮尽不能兴，自嘆车中蹭蹬鳞。\n诗客颇能怜逐客，饔人知復受鲛人。\n为怜飞箸千条玉，不忘牵潭百尺纶。\n腹似鼓鼙无塌处，诗如姜蒜有余辛。\n阌乡少府新权尔，争比周郎美味频。",
        "dynasty": "宋",
        "collection_info": null
    },
    {
        "uuid": "5e5d690ba4be505d076e302460ad2dd5",
        "title": "周尉丹砂次其韵",
        "author": "胡寅",
        "content": "日镊苍浪鬓，还童意未赊。\n易衰如下阪，难熟似烝砂。\n不信三峯妄，曾闻九转夸。\n刀圭何太少，薏苡旧盈车。",
        "dynasty": "宋",
        "collection_info": null
    },
    {
        "uuid": "2688ddd7d748418a16c1e491c3111673",
        "title": "和周尉立春二首  其一",
        "author": "胡寅",
        "content": "筮易欣逢天地交，送残寒晷石光敲。\n化工造物初施手，天仗迎春已在郊。\n一饭及辰堆细菜，千花从此放香苞。\n欲赓妙句无余味，久矣庖人不治庖。",
        "dynasty": "宋",
        "collection_info": null
    },
    {
        "uuid": "b61961c1975cbd0aacfb90c229338c35",
        "title": "和周尉立春二首  其二",
        "author": "胡寅",
        "content": "新年仍復得诗交，和气排门不待敲。\n藏谷寒冰犹北陆，应时甘雨背西郊。\n松筠挺挺浮烟色，桃杏纷纷拆绣苞。\n准拟寻春多酒肆，芳羶何必费良庖。",
        "dynasty": "宋",
        "collection_info": null
    },
    {
        "uuid": "a50764a4a30f9ed63b12c6e45eaf76ad",
        "title": "用前韵简单令",
        "author": "胡寅",
        "content": "斑白欣逢子墨交，悬知琴化息榜敲。\n不从冻竽窥侯喜，端向长松倚孟郊。\n窜逐自甘藜不糁，太平还见苇方苞。\n全牛妙割须君手，笑我铅刀似族庖。",
        "dynasty": "宋",
        "collection_info": null
    },
    {
        "uuid": "9df3eda8eaec68c52956aad0b40e6900",
        "title": "谢周尉用前韵致丹砂且见劝葆真",
        "author": "胡寅",
        "content": "寒衾未暖睫先交，晓漏那闻促点敲。\n非有真丹存下海，讵同和气满春郊。\n王弘颇亦知陶令，仲达何劳诮石苞。\n为报迩来幽意惬，箨龙拳鳖渐充庖。",
        "dynasty": "宋",
        "collection_info": null
    },
    {
        "uuid": "5fb16b6be7a21e731cf58e295c3d0431",
        "title": "李簿携具用前韵和之",
        "author": "胡寅",
        "content": "春禽遭冻息交交，不及风筝迭递敲。\n睡起依然开白屋，客来仍是俯青郊。\n方兄无势宁能热，穷鬼多羞祗自苞。\n载酒刲羊烦厚意，当年莘野尚烹庖。",
        "dynasty": "宋",
        "collection_info": null
    },
    {
        "uuid": "2c4dc453c6679c1a8fa3dbd0e4f92ee9",
        "title": "和单令春日",
        "author": "胡寅",
        "content": "新历自披展，故交谁与欢。\n颜容羞把镜，菘韭强登盘。\n袖手笼东老，侵肌料峭寒。\n大钧方播物，吾道岂艰难。",
        "dynasty": "宋",
        "collection_info": null
    },
    {
        "uuid": "054cdc996e648a1a20adfd7202858422",
        "title": "金沙",
        "author": "胡寅",
        "content": "海棠开后数金沙，谁料炎荒有此花。\n青玉案头张重锦，碧云堆裏漏彤霞。\n高枝已写清尊照，嫩蘂犹须翠幕遮。\n未信东风肯吹谢，且教游客看繁华。",
        "dynasty": "宋",
        "collection_info": null
    },
    {
        "uuid": "a35f0d8d7e0306f6784485d552237edb",
        "title": "简单周二子  其一",
        "author": "胡寅",
        "content": "回首清明远矣哉，和风还挟禊辰来。\n丽人空忆行歌乐，曲水难追翰墨才。\n鬓髮飘萧吾自祓，形骸放荡孰相开。\n早知胜集荷塘上，何不飞觞看耻罍。",
        "dynasty": "宋",
        "collection_info": null
    },
    {
        "uuid": "d15dc42f27a9ca7d4ee71208a06f86cd",
        "title": "简单周二子  其二",
        "author": "胡寅",
        "content": "音尘疎阔思悠哉，有底匆匆不我来。\n阵合鹳鹅须敌手，诗成珠玉要奇才。\n新荷雨定如兰馥，曲沼风閒作镜开。\n况是凉蟾方半璧，清光应欲照金罍。",
        "dynasty": "宋",
        "collection_info": null
    },
    {
        "uuid": "72df236402e2585a6d25c953cc996926",
        "title": "简单令",
        "author": "胡寅",
        "content": "烝炊不奈瘴氛侵，一霎微凉属晚阴。\n自轴疎檐扫阶砌，却凭安几看云林。\n风中梧竹旌幢乱，雨外江山水墨深。\n来日小槽篘酾白，眷言骚客肯相临。",
        "dynasty": "宋",
        "collection_info": null
    },
    {
        "uuid": "1b28bba096f07097da6c78d7e96a75db",
        "title": "杨尉见招朱推单令与焉月色甚佳",
        "author": "胡寅",
        "content": "南郭无缘到北城，却因招唤得同行。\n四郊禾黍未全熟，满眼云山何限情。\n幸有好风能洒袂，况无閒事称挥觥。\n篮舆欲去留还住，爱此月凉河汉明。",
        "dynasty": "宋",
        "collection_info": null
    },
    {
        "uuid": "10b8aa47cd134ca5f96720c420958e69",
        "title": "七月十八日与诸人集真于燕誉堂",
        "author": "胡寅",
        "content": "盍簪相与记春芳，落去争如桂影香。\n故觅层台延旷望，可无尊酒泛寒光。\n交挥玉麈倾怀尽，半仄冰轮耿夜长。\n坐到银河分晓色，彤霞金晕更苍凉。",
        "dynasty": "宋",
        "collection_info": null
    },
    {
        "uuid": "e7896ad7a37956d1939d2e6b3161f056",
        "title": "吴守祈雨有应",
        "author": "胡寅",
        "content": "延陵宿望冠三吴，又见熙朝老大夫。\n善政旧闻风偃草，清规今信浦还珠。\n山川每应精神祷，禾稼全凭润泽苏。\n可但邦人歌五袴，也知还客慰焦枯。",
        "dynasty": "宋",
        "collection_info": null
    },
    {
        "uuid": "33cc4633414c23f1208eee4a568e0bb7",
        "title": "和单令自龙山迎月而归",
        "author": "胡寅",
        "content": "招提炉上宝香氲，问信浮屠作祖人。\n想得妙心同水镜，故应归路见冰轮。\n清辉万里无穷雪，浄观千山不隔尘。\n欲识新诗惟累句，颇惭曹植与君亲。",
        "dynasty": "宋",
        "collection_info": null
    },
    {
        "uuid": "8f63e1140f4c2c650d04b45564b277b4",
        "title": "重九简单令",
        "author": "胡寅",
        "content": "殊方令节也堪怜，可咏江涵雁影篇。\n买得紫萸虚市裏，种成黄菊小池边。\n相逢便是华胥国，一醉宁惭玳瑁筵。\n何必登临追旧俗，南山秋气自超然。",
        "dynasty": "宋",
        "collection_info": null
    },
    {
        "uuid": "e7e4e1f36dfe37bbdd9ba1c4482ee584",
        "title": "和单令",
        "author": "胡寅",
        "content": "朝雨催寒细似毛，宾鸿带影朔云高。\n菊萸不分簪华髮，糕酒无因拜赭袍。\n笑我功名如堕甑，爱君情义比投胶。\n病衰阻趁芙蓉约，木末搴翻独咏骚。",
        "dynasty": "宋",
        "collection_info": null
    },
    {
        "uuid": "2e213783fc71d1ef0f451577b342549c",
        "title": "吴守生朝",
        "author": "胡寅",
        "content": "梅信初传冬未深，高门熊梦庆相寻。\n三朝耆旧人皆仰，一德纯全众所钦。\n难老椿龄方演迤，后凋松色正阴森。\n愿公常记茱萸酿，每岁兹辰细细斟。",
        "dynasty": "宋",
        "collection_info": null
    },
    {
        "uuid": "8cf1faac141bddf5ccd7742d89ef0422",
        "title": "和蔡生迁居二首蔡学佛故用杜老与赞公故事蔡常令一妪持简来  其一",
        "author": "胡寅",
        "content": "浮生何处不蘧庐，且喜飘然乍卜居。\n一室未应忘洒扫，四隣聊復认亲疎。\n荔蕉饷客还堪饱，笋蕨登盘莫愿余。\n有意相寻即扶杖，无烦赤足致双鱼。",
        "dynasty": "宋",
        "collection_info": null
    },
    {
        "uuid": "096cf696c37b836379eede8676126367",
        "title": "和蔡生迁居二首蔡学佛故用杜老与赞公故事蔡常令一妪持简来  其二",
        "author": "胡寅",
        "content": "一壶村酒要同尝，脯醢葅肴取次将。\n谈话翠微修竹径，追随斜照晚风冈。\n梅花淡淡传春意，柳色依依作岁阳。\n只么往来成乐土，岂知身世落南荒。",
        "dynasty": "宋",
        "collection_info": null
    },
    {
        "uuid": "1b5fe3c30311a96fbedbdb2e8de91eb6",
        "title": "和单令除夕二首  其一",
        "author": "胡寅",
        "content": "又闻幽谷有鶑迁，况復山晴花向然。\n泥犊戒耕呈岁岁，户灵呵鬼换年年。\n茅檐剩有三竿日，秫地曾无二顷田。\n且买东江百花酒，与君同棹十分船。",
        "dynasty": "宋",
        "collection_info": null
    },
    {
        "uuid": "1585f7146782bb5d06621ddf597552a6",
        "title": "和单令除夕二首  其二",
        "author": "胡寅",
        "content": "坐阅流年同掷梭，未曾闻道合如何。\n击壶安用铁如意，爱酒犹须金叵罗。\n重读豳诗赓节物，还师鲁圣对乡傩。\n东风渐次开桃李，之子宁能不我过。",
        "dynasty": "宋",
        "collection_info": null
    },
    {
        "uuid": "c5503034465a8e325dabfcee40578cb7",
        "title": "新春即事二首  其一",
        "author": "胡寅",
        "content": "竹爆腊寒尽，桃符春事来。\n和风已披拂，暖日便徘徊。\n曳杖閒挑菜，攀枝齼摘梅。\n太牢虽有味，岂必胜登台。",
        "dynasty": "宋",
        "collection_info": null
    },
    {
        "uuid": "dbd79296a518b50435ad2559b3aaf9f1",
        "title": "新春即事二首  其二",
        "author": "胡寅",
        "content": "恰赋春还柳，俄闻地出雷。\n雨丝分织作，风籁急喧豗。\n寂寂炉无火，欣欣瓮有醅。\n临寒插羔袖，雪观亦悠哉。",
        "dynasty": "宋",
        "collection_info": null
    },
    {
        "uuid": "12660892db67e9fbc3346e551d3e9e24",
        "title": "同蒋教授单令访竹里",
        "author": "胡寅",
        "content": "迟日芳郊路，寒暄气已分。\n共寻茅屋趣，一醉竹光云。\n藴藉潘怀县，清修郑广文。\n衰迟亦何幸，併得友多闻。",
        "dynasty": "宋",
        "collection_info": null
    },
    {
        "uuid": "6a7f69a08dd32a0a0a1c364535201d69",
        "title": "即事",
        "author": "胡寅",
        "content": "梧叶经冬不识霜，杞茅蒙润已宜汤。\n夜除爱日太和境，衣袂轻风单薄装。\n盘绾翠丝春意近，盏浮清艷腊容光。\n东君又试芳菲手，行乐宁嗟鬓转苍。",
        "dynasty": "宋",
        "collection_info": null
    },
    {
        "uuid": "b79315d06c78b1b5315dc961acf373c5",
        "title": "次德施见和",
        "author": "胡寅",
        "content": "头如衰葆更加霜，身似陈茶不奈汤。\n春服又陪曾点咏，归心尤美陆生装。\n山川浮动风云气，草木欣荣日月光。\n剩种鸡头剥温软，不教无齿愧张苍。",
        "dynasty": "宋",
        "collection_info": null
    },
    {
        "uuid": "96dbfcd01e1b6a7ecbcaa0dd8dbc2123",
        "title": "和单令",
        "author": "胡寅",
        "content": "曾步雩风咏晚春，肯教清镜受纤尘。\n诗书渐与心为一，文字终惭笔有神。\n弈局不争先后手，醉乡常值圣贤人。\n得时花卉千千状，须倩能诗为写真。",
        "dynasty": "宋",
        "collection_info": null
    },
    {
        "uuid": "99db2fcae34779067e15ce1f6f5c05a6",
        "title": "送朱推于水东口",
        "author": "胡寅",
        "content": "送客水东口，散襟城北头。\n清风正骀荡，细雨忽飞浮。\n荒传少来燕，平田多乳鸠。\n何时理归棹，横笛下沧洲。",
        "dynasty": "宋",
        "collection_info": null
    },
    {
        "uuid": "d8a7feca28004e4f55d99c7d8cbef291",
        "title": "和德施赏金沙",
        "author": "胡寅",
        "content": "笼纱未暗尘，锦幄又经春。\n有艷晓酣酒，无言时恼人。\n后先争绚倩，开落自仍频。\n相对长松树，香心结蘂新。",
        "dynasty": "宋",
        "collection_info": null
    },
    {
        "uuid": "76fa142eb3ab554f29292d06e511255b",
        "title": "令节即事简睎仲德施",
        "author": "胡寅",
        "content": "寒食清明节令佳，禁烟遗俗渺天涯。\n清醇只向丹田暖，料峭犹烦翠幕遮。\n长短骤看森雨笋，高低难觅旋风花。\n小斋寂寂谁为伴，水底初闻两部蛙。",
        "dynasty": "宋",
        "collection_info": null
    },
    {
        "uuid": "89a7633473ef0f4c926a1c85c7ef0618",
        "title": "同单令游延明寺",
        "author": "胡寅",
        "content": "下马敲门扁蝠飞，乱鸦啼晚客还归。\n村江浅可褰裳涉，美酒清宜满斚挥。\n独树高花红啄玉，繁丛嫩蘂细编玑。\n追随冠者皆行乐，借问何人鼓瑟希。",
        "dynasty": "宋",
        "collection_info": null
    },
    {
        "uuid": "6406d4f3223c852fe054b3267af26d41",
        "title": "和单令简园梨花四绝  其一",
        "author": "胡寅",
        "content": "梅花如梦李成尘，却伴酴醾过晚春。\n未要烘晴千树白，且看带雨一枝新。",
        "dynasty": "宋",
        "collection_info": null
    },
    {
        "uuid": "069068c1cabe90995d030335ec028a43",
        "title": "和单令简园梨花四绝  其二",
        "author": "胡寅",
        "content": "野老山园未省开，今朝何事客俱来。\n炎荒有此清凉地，剪水装林绝点埃。",
        "dynasty": "宋",
        "collection_info": null
    },
    {
        "uuid": "07ced31be40af86e85070d583f3038eb",
        "title": "和单令简园梨花四绝  其三",
        "author": "胡寅",
        "content": "共传嘉树锁山阴，冰彩瑶光自一林。\n未必甘滋追大谷，照人风韵故能深。",
        "dynasty": "宋",
        "collection_info": null
    },
    {
        "uuid": "a4ae2d2e9680c400e9b1b687b3705119",
        "title": "和单令简园梨花四绝  其四",
        "author": "胡寅",
        "content": "清游当日兴怡融，无奈如丝雨映空。\n闻道只今方烂漫，莫教飞趁楝花风。",
        "dynasty": "宋",
        "collection_info": null
    },
    {
        "uuid": "8075537db5384f300be525f12b202408",
        "title": "和单令九日二绝  其一",
        "author": "胡寅",
        "content": "爽气深秋彻九霄，凭高眼界迥寥寥。\n凄风但可开黄菊，零露行应到蓼萧。",
        "dynasty": "宋",
        "collection_info": null
    },
    {
        "uuid": "0c771dff660f1dc13dbbfc4ac442b6aa",
        "title": "和单令九日二绝  其二",
        "author": "胡寅",
        "content": "行乐从来贵及辰，况逢节物一番新。\n病夫久矣捐杯酌，怅望临风落帽人。",
        "dynasty": "宋",
        "collection_info": null
    },
    {
        "uuid": "143cbd81b37cf1849870d11a18f4f31c",
        "title": "题清远峡山寺",
        "author": "胡寅",
        "content": "清远峡山寺，几年闻汝名。\n维舟得眺望，满目慰经行。\n壁立巉天秀，溪閒写镜清。\n岭云方北上，涛雪漫南倾。\n罪垢三熏凈，归风两腋轻。\n皇慈天共大，睿知日同明。\n重起阙廷恋，敢怀山水情。\n生绡无画手，聊此寄真形。",
        "dynasty": "宋",
        "collection_info": null
    },
    {
        "uuid": "2fa7f89316093ba9a971496373bc2ee0",
        "title": "归次义彬老人廖康吉惠灵寿杖以二十八字谢之",
        "author": "胡寅",
        "content": "绿鬓投荒白髮归，瘴余浑欲不胜衣。\n烦将扶老殷勤赠，未怕登高足力微。",
        "dynasty": "宋",
        "collection_info": null
    },
    {
        "uuid": "b403ba1dfacb9afdab9466c8a320c71c",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其一",
        "author": "胡寅",
        "content": "绍兴乙卯选贤时，弋水鸣琴有去思。\n文石对扬言动听，演纶无愧改官词。",
        "dynasty": "宋",
        "collection_info": null
    },
    {
        "uuid": "f870dbb58306f7447feba2e3cce41d91",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其二",
        "author": "胡寅",
        "content": "滁莱千顷变嘉禾，两岁之中绩效多。\n赏格虽悬初不用，柄臣何事有偏颇。",
        "dynasty": "宋",
        "collection_info": null
    },
    {
        "uuid": "e17271da9f6912eaa7f280d4b08b9981",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其三",
        "author": "胡寅",
        "content": "汉水萦州北且南，大堤花映府潭潭。\n若非刺史裨颓缺，鸭绿浇成几醉酣。",
        "dynasty": "宋",
        "collection_info": null
    },
    {
        "uuid": "5a72cdca4373afc361d7efce554c133c",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其四",
        "author": "胡寅",
        "content": "解到周公谓鲁公，尚书深见古人风。\n流传顿广谁之力，千古须知魏与洪。",
        "dynasty": "宋",
        "collection_info": null
    },
    {
        "uuid": "eef165881f9158b4f0d631499b1088c5",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其五",
        "author": "胡寅",
        "content": "天涯羁枕看三山，一日皇恩诏使还。\n君子但知为善乐，岂同余臭满人间。",
        "dynasty": "宋",
        "collection_info": null
    },
    {
        "uuid": "52cba78e3c45ab59cd0c7aac2d022332",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其六",
        "author": "胡寅",
        "content": "名酒烦将一斛来，瘴余衰病不胜杯。\n醉中独爱舂容奏，恰似春潮卷海迴。",
        "dynasty": "宋",
        "collection_info": null
    },
    {
        "uuid": "83aebc33a26ff5c943043378b352a855",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其七",
        "author": "胡寅",
        "content": "闻说仙居窈復宽，湖山全似画图看。\n谪归正值皇纲整，莫向斯时咏考槃。",
        "dynasty": "宋",
        "collection_info": null
    },
    {
        "uuid": "b02f3be01ef96b056b2c13790aabe8c8",
        "title": "简彦达",
        "author": "胡寅",
        "content": "别来鱼雁半浮湛，一日掀杯酒便深。\n照水颜容皆欲老，荫门槐竹尽成阴。\n驱山塞海成何事，饭糗羹藜只此心。\n但愿岁丰人共乐，扶筇有兴即相寻。",
        "dynasty": "宋",
        "collection_info": null
    },
    {
        "uuid": "72d7176dc32f797efd691a0325a197e9",
        "title": "将归南岳黎才翁命萧復来相迎且以二诗见贶因作一绝谢之",
        "author": "胡寅",
        "content": "涑水分携首重回，南山指日可徘徊。\n殷勤问讯烦甥友，更遣新诗两咏来。",
        "dynasty": "宋",
        "collection_info": null
    },
    {
        "uuid": "c12a660e335983d809c3b15c2c1cae46",
        "title": "挽吴丞相  其一",
        "author": "胡寅",
        "content": "妙龄一月了群书，未壮声华众已孚。\n器远况曾师旧德，时来俄看献嘉谟。\n亲扶日毂升天路，不许金戈入帝都。\n大节已全名自永，讵同姦慝苟全躯。",
        "dynasty": "宋",
        "collection_info": null
    },
    {
        "uuid": "b5b2c0d009e9947eb7091ee0ea3df4d3",
        "title": "挽吴丞相  其二",
        "author": "胡寅",
        "content": "追念宣和国势孤，上公元宰导人谀。\n妖氛已觉前星暗，皇泽宁论少海枯。\n谁谓玉华传玉座，共知青琐伏青蒲。\n谗言一发堪流涕，祸在同升有鄙夫。",
        "dynasty": "宋",
        "collection_info": null
    },
    {
        "uuid": "6cfa60f9c17c6d1e962d0c94563fd45f",
        "title": "挽吴丞相  其三",
        "author": "胡寅",
        "content": "黄扉清启帝之初，俊乂招徕念远图。\n桃李舒华方雨露，鸳鸿戢翼又江湖。\n当年举国蒙休烈，至死无人雪厚诬。\n圆觉妙明何计此，独疑遗恨遶苍梧。",
        "dynasty": "宋",
        "collection_info": null
    },
    {
        "uuid": "b7264bf65bde3ce41bb6bbd12d7faac6",
        "title": "挽刘忠显  其一",
        "author": "胡寅",
        "content": "念昔京都昼掩关，黑云黄雾塞人寰。\n南城扫雪迎耶律，北道闻风拜禄山。\n不为身谋心皎皎，已终臣事意闲闲。\n何人得与高名并，千古常山谅可班。",
        "dynasty": "宋",
        "collection_info": null
    },
    {
        "uuid": "c88ffe3b2bfc64fc56c4f8ecd3ecaada",
        "title": "挽刘忠显  其二",
        "author": "胡寅",
        "content": "未识堂堂玉立姿，已传薤露满山悲。\n空余父执修恭意，谩继词流纪德诗。\n诸子尽贤门益大，万家余地冢初纍。\n纷然尽夺三军帅，谁识公心死不移。",
        "dynasty": "宋",
        "collection_info": null
    },
    {
        "uuid": "8ad70409598ebd8d9ac13132a9d57bc7",
        "title": "挽陈几叟",
        "author": "胡寅",
        "content": "妙质曾挥匠石斤，久于其道更超群。\n皂貂破敝头蒙雪，黔突凄凉气吐云。\n忽上谏坡规帝德，又陪经殿劝皇坟。\n事功难必清名在，未辱先贤付託勤。",
        "dynasty": "宋",
        "collection_info": null
    },
    {
        "uuid": "fdc8f301079101eb59e0ec864686bb36",
        "title": "挽杨训母荚氏",
        "author": "胡寅",
        "content": "戚戚秋风飐旐旌，送车千辆咽佳城。\n令妻寿母名兼美，孝子慈孙礼备成。\n望士有诗歌绋綍，梵坊无侣献铙钲。\n更惭朴语书铭石，万一幽光久更明。",
        "dynasty": "宋",
        "collection_info": null
    },
    {
        "uuid": "8760ec8020f0bdc11372a4d4f27e71be",
        "title": "挽某氏",
        "author": "胡寅",
        "content": "慈祥令淑禀于天，宗族闺门共仰贤。\n中馈克修惟六二，义方能教亦三迁。\n艺萱无復忘忧日，种柏行看合抱年。\n旧欲升堂今已矣，大招成些重凄然。",
        "dynasty": "宋",
        "collection_info": null
    },
    {
        "uuid": "489352b128d438c3f0d361b1d81c765e",
        "title": "挽李太孺人",
        "author": "胡寅",
        "content": "桂水无情日夜东，空余丹旐泝西风。\n一经不负门闾望，五鼎端宜馈祀丰。\n茂渥出纶观有炜，芳徽勒石播何穷。\n遥知祖送诗千首，挽铎声悲大队中。",
        "dynasty": "宋",
        "collection_info": null
    },
    {
        "uuid": "353c817286880854f6b9e6de71b6027d",
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其一",
        "author": "胡寅",
        "content": "每惜南冠懒读书，欣逢之子富三余。\n文章户牖虽频闯，师友源流或未疏。\n底事箇中纷侘傺，坐教淫末费驱除。\n昭昭奄作冥冥去，悼尔能无一束刍。",
        "dynasty": "宋",
        "collection_info": null
    },
    {
        "uuid": "2a7c90b8af42569b71ebd4ee51a05418",
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其二",
        "author": "胡寅",
        "content": "锯屑霏谈涉往今，濡毫洒纸掞词林。\n听歌鹿野三章后，帐下龙门九曲深。\n十口西畴贫索莫，一官南选晚侵寻。\n早知大易无思虑，应悔生前未洗心。",
        "dynasty": "宋",
        "collection_info": null
    },
    {
        "uuid": "99c98a72e939cb06c37f87ba79fbd757",
        "title": "挽黎承事  其一",
        "author": "胡寅",
        "content": "北正黎司地，南来得姓繁。\n清时能教子，余润必高门。\n珠蚌他年誉，金籝晚岁温。\n王师勤佐馈，乡斗待平反。",
        "dynasty": "宋",
        "collection_info": null
    },
    {
        "uuid": "990ec864b219977db628f2490cffe22a",
        "title": "挽黎承事  其二",
        "author": "胡寅",
        "content": "援手遗嫠难，酬心乐泮恩。\n凄凉投辖井，慨叹给孤园。\n艺槚平居近，攀松永慕敦。\n流年驹过隙，不辱付诸昆。",
        "dynasty": "宋",
        "collection_info": null
    },
    {
        "uuid": "3c5e7ff1371d31a601d26e978199dc0e",
        "title": "挽谭邦鑑  其一",
        "author": "胡寅",
        "content": "忠烈延康子，期颐致政孙。\n文词金震荡，行治玉纯温。\n梦熟黄粱早，名余绛旐骞。\n伤哉九京路，白日閟泉门。",
        "dynasty": "宋",
        "collection_info": null
    },
    {
        "uuid": "708dac5de65449e230c2c1c5d4f777ec",
        "title": "挽谭邦鑑  其二",
        "author": "胡寅",
        "content": "契好联三世，交情晚更深。\n宦游乖握手，书到岂论心。\n叹失超胜愿，愁闻相挽音。\n平生一尊酒，已矣不同斟。",
        "dynasty": "宋",
        "collection_info": null
    },
    {
        "uuid": "63423fdd5b01bca40affbe6ffd6d7eaf",
        "title": "挽杨子川",
        "author": "胡寅",
        "content": "倾盖小冠市，论文乔岳阳。\n一生能几屐，两鬓忽成霜。\n我尚栖南岭，君俄赴北邙。\n无因浇絮酒，回首重呻伤。",
        "dynasty": "宋",
        "collection_info": null
    },
    {
        "uuid": "f56acbf91ee8eca7f8cfe77fc02f01f7",
        "title": "永州天申节锡宴致语口号",
        "author": "胡寅",
        "content": "门开阊阖晓霞鲜，剑佩称觞玉座前。\n五福惠心敷下土，三呼稽首望层天。\n龙旗已荡淮濆祲，狼燧行清朔塞烟。\n復会东都临四海，众星环拱万斯年。",
        "dynasty": "宋",
        "collection_info": null
    },
    {
        "uuid": "daf9487dbaba5bd9eb66e7358cef5b62",
        "title": "新州鹿鸣宴致语口号",
        "author": "胡寅",
        "content": "秋气清高肃雁行，贤侯劝驾会黄堂。\n宾朋满座曳珠履，鼓吹喧天飞羽觞。\n题柱弃繻俱有志，班荆折桂正相望。\n明年春色催行李，衣锦荣归耀故乡。",
        "dynasty": "宋",
        "collection_info": null
    },
    {
        "uuid": "fae2d33094e46f21f19cc7d2ad49ec6f",
        "title": "句  其一",
        "author": "胡寅",
        "content": "更烦横铁笛，吹与众山听。",
        "dynasty": "宋",
        "collection_info": null
    },
    {
        "uuid": "10f965142cc62826daa90db3b29141ad",
        "title": "句  其二",
        "author": "胡寅",
        "content": "更于何处觅桃源，此地端疑小洞天。",
        "dynasty": "宋",
        "collection_info": null
    }
]