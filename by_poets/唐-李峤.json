[
    {
        "uuid": "f6ab8fa16fe07e9bdce3064eb87179be",
        "title": "杂曲歌辞 东飞伯劳歌",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，五马千金照陌头。\n罗裙玉佩当轩出，点翠施红竞春日。\n佳人二八盛舞歌，羞将百万呈双娥。\n庭前芳树朝夕改，空驻妍华欲谁待。",
        "dynasty": "唐",
        "collection_info": null
    },
    {
        "uuid": "74e5ed5eefcf6de2ef1ff76f61259cd4",
        "title": "杂曲歌辞 桃花行 一",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊侍圣君。",
        "dynasty": "唐",
        "collection_info": null
    },
    {
        "uuid": "b3710dafc9601e9033212cf465962ec2",
        "title": "杂曲歌辞 桃花行 二",
        "author": "李峤",
        "content": "绮蕚成蹊遍籞芳，红英扑地满筵香。\n莫将秋宴传王母，来比春华寿圣皇。",
        "dynasty": "唐",
        "collection_info": null
    },
    {
        "uuid": "5bd82409ebd25aaf84c41060208f1a08",
        "title": "杂曲歌辞 桃花行 三",
        "author": "李峤",
        "content": "源水丛花无数开，丹跗红蕚间青梅。\n从今结子三千岁，预喜仙游復摘来。",
        "dynasty": "唐",
        "collection_info": null
    },
    {
        "uuid": "345d98acb6e4cb9de8fd6ce60c694e4f",
        "title": "杂曲歌辞 桃花行 四",
        "author": "李峤",
        "content": "桃花灼灼有光辉，无数成蹊点更飞。\n为见芳林含笑待，遂同温树不言归。",
        "dynasty": "唐",
        "collection_info": null
    },
    {
        "uuid": "c61e102adcb0e5b115dd36d1d0c752d1",
        "title": "杂曲歌辞 桃花行 五",
        "author": "李峤",
        "content": "红蕚竞妍春苑曙，粉茸新向御筵开。\n长年愿奉西王宴，近侍惭无东朔才。",
        "dynasty": "唐",
        "collection_info": null
    },
    {
        "uuid": "f606626b173ae49ab41cae40416f031e",
        "title": "奉教追赴九成宫途中口号",
        "author": "李峤",
        "content": "委质承仙翰，只命遄遥策。\n事偶从梁游，人非背淮客。\n长驱历川阜，迥眺穷原泽。\n郁郁桑柘繁，油油禾黍积。\n雨余林气静，日下山光夕。\n未攀丛桂岩，犹倦飘蓬陌。\n行当奉麾盖，慰此劳行役。",
        "dynasty": "唐",
        "collection_info": null
    },
    {
        "uuid": "be78e435d36e5fee5d9f4ef6921cd1ba",
        "title": "秋山望月酬李骑曹",
        "author": "李峤",
        "content": "愁客坐山隈，怀抱自悠哉。\n况復高秋夕，明月正裴回。\n亭亭出迥岫，皎皎映层台。\n色带银河满，光含玉露开。\n淡云笼影度，虚晕抱轮回。\n谷邃凉阴静，山空夜响哀。\n寒催数雁过，风送一萤来。\n独轸离居恨，遥想故人杯。",
        "dynasty": "唐",
        "collection_info": null
    },
    {
        "uuid": "4d9e3a418a1e5fba463d0afb2b505946",
        "title": "和同府李祭酒休沐田居",
        "author": "李峤",
        "content": "列位簪缨序，隐居林野躅。\n徇物爽全直，栖真昧均俗。\n若人兼吏隐，率性夷荣辱。\n地藉朱邸基，家在青山足。\n暂弭西园盖，言事东皋粟。\n筑室俯涧滨，开扉面岩曲。\n庭幽引夕雾，檐迥通晨旭。\n迎秋谷黍黄，含露园葵绿。\n胜情狎兰杜，雅韵锵金玉。\n伊我怀丘园，愿心从所欲。",
        "dynasty": "唐",
        "collection_info": null
    },
    {
        "uuid": "75520834dcd6a6cef51b83c1d0fdac69",
        "title": "扈从还洛呈侍从羣官",
        "author": "李峤",
        "content": "四海帝王家，两都周汉室。\n观风昔来幸，御气今旋跸。\n雷奋六合开，天行万乘出。\n玄冥奉时驾，白拒参戎律。\n后队咽笳箫，前驱严罕罼。\n辉光射东井，禁令横西秩。\n帐殿别阳秋，旌门临甲乙。\n将交洛城雨，稍远长安日。\n邙巩云外来，咸秦雾中失。\n孟冬霜霰下，是月农功毕。\n天道向归余，皇情美阴隲。\n行存名岳礼，逓问高年疾。\n祝鸟既开罗，调人更张瑟。\n登原采讴诵，俯谷求才术。\n邑罕悬磬贫，山无挂瓢逸。\n施恩浃寰宇，展义该文质。\n德泽盛轩游，哀矜深禹恤。\n申歌地庐骇，献寿衢尊溢。\n瑞色抱氤氲，寒光变萧飋。\n宗枝旦奭辅，侍从王刘匹。\n并辑蛟龙书，同簪凤皇笔。\n陶甄荷吹万，颂叹归明一。\n欢与道路长，顾随谈笑密。\n叨承廊庙选，谬齿夔龙弼。\n喜构大厦成，惭非栋隆吉。",
        "dynasty": "唐",
        "collection_info": null
    },
    {
        "uuid": "a0c759a8c710b19184c0d3e3ffdbb214",
        "title": "奉使筑朔方六州城率尔而作",
        "author": "李峤",
        "content": "奉诏受边服，总徒筑朔方。\n驱彼犬羊族，正此戎夏疆。\n子来多悦豫，王事宁怠遑。\n三旬无愆期，百雉郁相望。\n雄视沙漠垂，有截北海阳。\n二庭已顿颡，五岭尽来王。\n驱车登崇墉，顾眄凌大荒。\n千里何萧条，草木自悲凉。\n凭轼讯古今，慨焉感兴亡。\n汉障缘河远，秦城入海长。\n顾无庙堂策，贻此中夏殃。\n道隐前业衰，运开今化昌。\n制为百王式，举合千载防。\n马牛被路隅，锋镝销战场。\n岂不怀贤劳，所图在永康。\n王事何为者，称代陈颂章。",
        "dynasty": "唐",
        "collection_info": null
    },
    {
        "uuid": "f3d40d92c50bad31a5e344f3c28151b4",
        "title": "早发苦竹馆",
        "author": "李峤",
        "content": "合沓岩嶂深，朦胧烟雾晓。\n荒阡下樵客，野猿惊山鸟。\n开门听潺湲，入径寻窈窕。\n栖鼯抱寒木，流萤飞暗篠。\n早霞稍霏霏，残月犹皎皎。\n行看远星稀，渐觉游氛少。\n我行抚轺传，兼得傍林沼。\n贪玩水石奇，不知川路渺。\n徒怜野心旷，讵恻浮年小。\n方解宠辱情，永託累尘表。",
        "dynasty": "唐",
        "collection_info": null
    },
    {
        "uuid": "b25c187eb18f185e7d4546544062d872",
        "title": "安辑岭表事平罢归",
        "author": "李峤",
        "content": "云端想京县，帝乡如可见。\n天涯望越台，海路几悠哉。\n六月飞鹏去，三年瑞雉来。\n境遥铜柱出，山险石门开。\n自我违瀍洛，瞻途屡挥霍。\n朝朝寒路多，夜夜征衣薄。\n白简承朝宪，朱方抚夷落。\n既弘天覆广，且谕皇恩博。\n皇恩溢外区，憬俗咏来苏。\n声朔臣天子，坛场拜老夫。\n降宫韬将略，黄石寝兵符。\n返斾收龙虎，空营集鸟乌。\n日落澄氛霭，凭高视襟带。\n东瓯抗于越，南斗临吴会。\n春色绕边陲，飞花出荒外。\n卉服纷如积，长川思游客。\n风生丹桂晚，云起苍梧夕。\n去舳舣清江，归轩趋紫陌。\n衣裳会百蛮，琛賮委重关。\n不学金刀使，空持宝劒还。",
        "dynasty": "唐",
        "collection_info": null
    },
    {
        "uuid": "ac94357adb59a8f96632c26a0d76a43a",
        "title": "鹧鸪",
        "author": "李峤",
        "content": "可怜鹧鸪飞，飞向树南枝。\n南枝日照暖，北枝霜露滋。\n露滋不堪栖，使我常夜啼。\n愿逢云中鹤，衔我向寥廓。\n愿作城上乌，一年生九雏。\n何不旧巢住，枝弱不得去。\n何意道苦辛，客子常畏人。",
        "dynasty": "唐",
        "collection_info": null
    },
    {
        "uuid": "0ed330026f746b332b189c70e832306f",
        "title": "清明日龙门游泛",
        "author": "李峤",
        "content": "晴晓国门通，都门蔼将发。\n纷纷洛阳道，南望伊川阙。\n衍漾乘和风，清明送芬月。\n林窥二山动，水见千龛越。\n罗袂罥杨丝，香桡犯苔髮。\n羣心行乐未，唯恐流芳歇。",
        "dynasty": "唐",
        "collection_info": null
    },
    {
        "uuid": "37bf33f9902ba2457c269174f0b8f897",
        "title": "云",
        "author": "李峤",
        "content": "大梁白云起，氛氲殊未歇。\n锦文触石来，盖影凌天发。\n烟煴万年树，掩映三秋月。\n会入大风歌，从龙赴圆阙。",
        "dynasty": "唐",
        "collection_info": null
    },
    {
        "uuid": "7036734d4fe1746c54dafe3fd810e028",
        "title": "拟古东飞伯劳西飞燕",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，五马千金照陌头。\n罗裙玉佩当轩出，点翠施红竞春日。\n佳人二八盛舞歌，羞将百万呈双蛾。\n庭前芳树朝夕改，空驻妍华欲谁待。",
        "dynasty": "唐",
        "collection_info": null
    },
    {
        "uuid": "b95587ed672eeff5044688d78d54c6b1",
        "title": "宝劒篇",
        "author": "李峤",
        "content": "吴山开，越溪涸，三金合冶成宝锷。\n淬绿水，鉴红云，五采焰起光氛氲。\n背上铭为万年字，胸前点作七星文。\n龟甲参差白虹色，辘轳宛转黄金饰。\n骇犀中断宁方利，骏马羣騑未拟直。\n风霜凛凛匣上清，精气遥遥斗间明。\n避灾朝穿晋帝屋，逃乱夜入楚王城。\n一朝运偶逢大仙，虎吼龙鸣腾上天。\n东皇提昇紫微座，西皇佩下赤城田。\n承平久息干戈事，侥幸得充文武备。\n除灾辟患宜君王，益寿延龄后天地。",
        "dynasty": "唐",
        "collection_info": null
    },
    {
        "uuid": "1c12eb46ab4e18acaa11023c580870ae",
        "title": "汾阴行",
        "author": "李峤",
        "content": "君不见昔日西京全盛时，汾阴后土亲祭祠。\n斋宫宿寝设储供，撞钟鸣鼓树羽旗。\n汉家五叶才且雄，宾延万灵朝九戎。\n栢梁赋诗高宴罢，诏书法驾幸河东。\n河东太守亲扫除，奉迎至尊导銮舆。\n五营夹道列容衞，三河纵观空里闾。\n回旌驻跸降灵场，焚香奠醑邀百祥。\n金鼎发色正焜煌，灵祇炜烨摅景光。\n埋玉陈牲礼神毕，举麾上马乘舆出。\n彼汾之曲嘉可游，木兰为楫桂为舟。\n棹歌微吟綵鹢浮，箫鼓哀鸣白云秋。\n欢娱宴洽赐羣后，家家復除户牛酒。\n声明动天乐无有，千秋万岁南山寿。\n自从天子向秦关，玉辇金车不復还。\n珠帘羽扇长寂寞，鼎湖龙髯安可攀。\n千龄人事一朝空，四海为家此路穷。\n豪雄意气今何在，坛场宫馆尽蒿篷。\n路逢故老长叹息，世事回环不可测。\n昔时青楼对歌舞，今日黄埃聚荆棘。\n山川满目泪沾衣，富贵荣华能几时。\n不见秪今汾水上，唯有年年秋雁飞。",
        "dynasty": "唐",
        "collection_info": null
    },
    {
        "uuid": "382ed7dc0b8f4de9498dd7f7f943c8e6",
        "title": "中宗降诞日长宁公主满月侍宴应制",
        "author": "李峤",
        "content": "神龙见像日，仙凤养雏年。\n大火乘天正，明珠对月圆。\n作新金箧裏，歌奏玉筐前。\n今日宜孙庆，还参祝寿篇。",
        "dynasty": "唐",
        "collection_info": null
    },
    {
        "uuid": "84cefc7cb7838751ad729132d9790fd7",
        "title": "奉和送金城公主适西蕃应制",
        "author": "李峤",
        "content": "汉帝抚戎臣，丝言命锦轮。\n还将弄机女，远嫁织皮人。\n曲怨关山月，妆消道路尘。\n所嗟秾李树，空对小榆春。",
        "dynasty": "唐",
        "collection_info": null
    },
    {
        "uuid": "46c1fd65a9e0526fc1382e00330718e2",
        "title": "侍宴长宁公主东庄应制",
        "author": "李峤",
        "content": "别业临青甸，鸣銮降紫霄。\n长筵鹓鹭集，仙管凤皇调。\n树接南山近，烟含北渚遥。\n承恩咸已醉，恋赏未还镳。",
        "dynasty": "唐",
        "collection_info": null
    },
    {
        "uuid": "ea312e5fc8842db22e9c5eb013f4cf7c",
        "title": "立春日侍宴内殿出剪綵花应制",
        "author": "李峤",
        "content": "早闻年欲至，剪綵学芳辰。\n缀绿奇能似，裁红巧逼真。\n花从箧裏发，叶向手中春。\n不与时光竞，何名天上人。",
        "dynasty": "唐",
        "collection_info": null
    },
    {
        "uuid": "dd1aaa7b5678efc6bb1310dfc954a580",
        "title": "奉和人日清晖阁宴羣臣遇雪应制",
        "author": "李峤",
        "content": "三阳偏胜节，七日最灵辰。\n行庆传芳蚁，升高缀綵人。\n阶前蓂候月，楼上雪惊春。\n今日衔天造，还疑上汉津。",
        "dynasty": "唐",
        "collection_info": null
    },
    {
        "uuid": "c963ca102491a48fb24ce52384a09858",
        "title": "奉和春日游苑喜雨应制",
        "author": "李峤",
        "content": "仙跸九成台，香筵万寿杯。\n一旬初降雨，二月早闻雷。\n叶向朝隮密，花含宿润开。\n幸承天泽豫，无使日光催。",
        "dynasty": "唐",
        "collection_info": null
    },
    {
        "uuid": "04e8ec72c4e147113305d09e9ab6f1f7",
        "title": "春日侍宴幸芙蓉园应制",
        "author": "李峤",
        "content": "年光竹裏遍，春色杏间遥。\n烟气笼青阁，流文荡画桥。\n飞花随蝶舞，艳曲伴鸎娇。\n今日陪欢豫，还疑陟紫霄。",
        "dynasty": "唐",
        "collection_info": null
    },
    {
        "uuid": "efca9a9ef8c47dc01c394094253dcc5b",
        "title": "甘露殿侍宴应制",
        "author": "李峤",
        "content": "月宇临丹地，云窗网碧纱。\n御筵陈桂醑，天酒酌榴花。\n水向浮桥直，城连禁苑斜。\n承恩恣欢赏，归路满烟霞。",
        "dynasty": "唐",
        "collection_info": null
    },
    {
        "uuid": "ea7dce2a9b80e3a0722ccfd2a849b770",
        "title": "奉和七夕两仪殿会宴应制",
        "author": "李峤",
        "content": "灵匹三秋会，仙期七夕过。\n查来人泛海，桥渡鹊填河。\n帝缕升银阁，天机罢玉梭。\n谁言七襄咏，重入五弦歌。",
        "dynasty": "唐",
        "collection_info": null
    },
    {
        "uuid": "dd334a310d30526bcbd5c450e650c988",
        "title": "奉和九月九日登慈恩寺浮图应制",
        "author": "李峤",
        "content": "瑞塔千寻起，仙舆九日来。\n萸房陈宝席，菊橤散花台。\n御气鹏霄近，升高凤野开。\n天歌将梵乐，空裏共裴回。",
        "dynasty": "唐",
        "collection_info": null
    },
    {
        "uuid": "383d4a3ba721281a358a161a67931a90",
        "title": "闰九月九日幸总持寺登浮图应制",
        "author": "李峤",
        "content": "闰节开重九，真游下大千。\n花寒仍荐菊，座晚更披莲。\n剎凤回雕辇，帆虹间綵旃。\n还将西梵曲，助入南熏弦。",
        "dynasty": "唐",
        "collection_info": null
    },
    {
        "uuid": "8f314f69d7b07183f4f7dc275c16bb83",
        "title": "奉和骊山高顶寓目应制",
        "author": "李峤",
        "content": "步辇陟山巅，山高入紫烟。\n忠臣还捧日，圣后欲扪天。\n迥识平陵树，低看华岳莲。\n帝乡应不远，空见白云悬。",
        "dynasty": "唐",
        "collection_info": null
    },
    {
        "uuid": "3f1b4e61e4de60a317cd2f97631bb107",
        "title": "游禁苑陪幸临渭亭遇雪应制",
        "author": "李峤",
        "content": "同云接野烟，飞雪暗长天。\n拂树添梅色，过楼助粉妍。\n光含班女扇，韵入楚王弦。\n六出迎仙藻，千箱荅瑞年。",
        "dynasty": "唐",
        "collection_info": null
    },
    {
        "uuid": "5682a411a531a9b62dc4fc3a4eed78ed",
        "title": "幸白鹿观应制",
        "author": "李峤",
        "content": "驻跸三天路，回旃万仞溪。\n真庭羣帝飨，洞府百灵栖。\n玉酒仙垆酿，金方暗壁题。\n伫看青鸟入，还陟紫云梯。",
        "dynasty": "唐",
        "collection_info": null
    },
    {
        "uuid": "65c13d3078fbb62fec07b0d7d39e2d8e",
        "title": "送沙门弘景道俊玄奘还荆州应制",
        "author": "李峤",
        "content": "三乘归净域，万骑饯通庄。\n就日离亭近，弥天别路长。\n荆南旋杖钵，渭北限津梁。\n何日纡真果，还来入帝乡。",
        "dynasty": "唐",
        "collection_info": null
    },
    {
        "uuid": "8502766735219c4199d1a7852c3b68de",
        "title": "酬杜五弟晴朝独坐见赠",
        "author": "李峤",
        "content": "平明坐虚馆，旷望几悠哉。\n宿雾分空尽，朝光度隙来。\n影低藤架密，香动药阑开。\n未展山阳会，空留池上杯。",
        "dynasty": "唐",
        "collection_info": null
    },
    {
        "uuid": "b6c21f1c37c3ed8c0bf8f8570951ae60",
        "title": "同赋山居七夕",
        "author": "李峤",
        "content": "明月青山夜，高天白露秋。\n花庭开粉席，云岫敞针楼。\n石类支机影，池似泛槎流。\n暂惊河女鹊，终狎野人鸥。",
        "dynasty": "唐",
        "collection_info": null
    },
    {
        "uuid": "e7e2931c73bea261e050d39feb1e3112",
        "title": "送崔主簿赴沧州",
        "author": "李峤",
        "content": "紫陌追随日，青门相见时。\n宦游从此去，离别几年期。\n芳桂尊中酒，幽兰下调词。\n他乡有明月，千里照相思。",
        "dynasty": "唐",
        "collection_info": null
    },
    {
        "uuid": "4d4853533ff4476e4f6195ea9c8550b2",
        "title": "寒食清明日早赴王门率成",
        "author": "李峤",
        "content": "游客趋梁邸，朝光入楚台。\n槐烟乘晓散，榆火应春开。\n日带晴虹上，花随早蝶来。\n雄风乘令节，余吹拂轻灰。",
        "dynasty": "唐",
        "collection_info": null
    },
    {
        "uuid": "4007004a06f9899acac07088e3c71bd5",
        "title": "和周记室从驾晓发合璧宫",
        "author": "李峤",
        "content": "濯龙春苑曙，翠凤晓旗舒。\n野色开烟后，山光澹月余。\n风长笳响咽，川迥骑行疎。\n珠履陪仙驾，金声振属车。",
        "dynasty": "唐",
        "collection_info": null
    },
    {
        "uuid": "7666509909d2a01219a7ef3c169eeca8",
        "title": "和杜侍御太清台宿直旦有怀",
        "author": "李峤",
        "content": "貂冠朝彩振，乌署晓光分。\n欲啸迁乔侣，先飞掷地文。\n庭虚麦雨润，林静蕙风熏。\n嵇驾终难仰，梁凫且自羣。",
        "dynasty": "唐",
        "collection_info": null
    },
    {
        "uuid": "2d22b8b46cfb36fb91814f0a70d9fea3",
        "title": "和杜学士江南初霁羁怀",
        "author": "李峤",
        "content": "大江开宿雨，征棹下春流。\n雾卷晴山出，风恬晚浪收。\n岸花明水树，川鸟乱沙洲。\n羁眺伤千里，劳歌动四愁。",
        "dynasty": "唐",
        "collection_info": null
    },
    {
        "uuid": "2908095ca8a24ed1930a4cc7c12f73a7",
        "title": "晚景怅然简二三子",
        "author": "李峤",
        "content": "楚客秋悲动，梁台夕望赊。\n梧桐稍下叶，山桂欲开花。\n气引迎寒露，光收向晚霞。\n长歌白水曲，空对绿池华。",
        "dynasty": "唐",
        "collection_info": null
    },
    {
        "uuid": "f4dab56f53d0dc75bbec883b52f1c850",
        "title": "送李邕",
        "author": "李峤",
        "content": "落日荒郊外，风景正凄凄。\n离人席上起，征马路傍嘶。\n别酒倾壶赠，行书掩泪题。\n殷勤御沟水，从此各东西。",
        "dynasty": "唐",
        "collection_info": null
    },
    {
        "uuid": "8a334ac11484d6dd10e75bcd16c1dce4",
        "title": "又送别",
        "author": "李峤",
        "content": "岐路方为客，芳尊暂解颜。\n人随转蓬去，春伴落梅还。\n白云度汾水，黄河遶晋关。\n离心不可问，宿昔鬓成斑。",
        "dynasty": "唐",
        "collection_info": null
    },
    {
        "uuid": "36d591a780ece348361fae6662134e45",
        "title": "饯骆四二首 一",
        "author": "李峤",
        "content": "平生何以乐，斗酒夜相逢。\n曲中惊别绪，醉裏失愁容。\n星月悬秋汉，风霜入曙钟。\n明日临沟水，青山几万重。",
        "dynasty": "唐",
        "collection_info": null
    },
    {
        "uuid": "2c06228a68ba6cc1b46bb436b6251729",
        "title": "饯骆四二首 二",
        "author": "李峤",
        "content": "甲第驱车入，良宵秉烛游。\n人追竹林会，酒献菊花秋。\n霜吹飘无已，星河漫不流。\n重嗟欢赏地，翻召别离忧。",
        "dynasty": "唐",
        "collection_info": null
    },
    {
        "uuid": "863bafb097d9153900466da1bfffa8ad",
        "title": "春日游苑喜雨应诏",
        "author": "李峤",
        "content": "园楼春正归，入苑弄芳菲。\n密雨迎僊步，低云拂御衣。\n危花霑易落，度鸟湿难飞。\n膏泽登千庾，欢情徧九围。",
        "dynasty": "唐",
        "collection_info": null
    },
    {
        "uuid": "d8271dc2f5b5ab5109e64e55264b1e92",
        "title": "九日应制得欢字",
        "author": "李峤",
        "content": "令节三秋晚，重阳九日欢。\n仙杯还泛菊，宝馔且调兰。\n御气云霄近，乘高宇宙宽。\n今朝万寿引，宜向曲中弹。",
        "dynasty": "唐",
        "collection_info": null
    },
    {
        "uuid": "f3a01e3dd6e3b5fce640303fad3b264f",
        "title": "二月奉教作",
        "author": "李峤",
        "content": "柳陌鸎初啭，梅梁燕始归。\n和风泛紫若，柔露濯青薇。\n日艳临花影，霞翻入浪晖。\n乘春重游豫，淹赏玩芳菲。",
        "dynasty": "唐",
        "collection_info": null
    },
    {
        "uuid": "c7884004aafe69f85a7af28d22e007e3",
        "title": "三月奉教作",
        "author": "李峤",
        "content": "银井桐花发，金堂草色齐。\n韶光爱日宇，淑气满风蹊。\n蝶影将花乱，虹文向水低。\n芳春随意晚，佳赏日无暌。",
        "dynasty": "唐",
        "collection_info": null
    },
    {
        "uuid": "c47cf2c33e16ae83bb74292985e75697",
        "title": "四月奉教作",
        "author": "李峤",
        "content": "暄籥三春谢，炎钟九夏初。\n润浮梅雨夕，凉散麦风余。\n叶暗庭帏满，花残院锦疎。\n胜情多赏託，尊酒狎林箊。",
        "dynasty": "唐",
        "collection_info": null
    },
    {
        "uuid": "545cc5ca8d9fc110e3e1504968174125",
        "title": "五月奉教作",
        "author": "李峤",
        "content": "绿树炎氛满，朱楼夏景长。\n池含冻雨气，山映火云光。\n果院新樱熟，花庭曙槿芳。\n欲逃三伏暑，还泛十旬觞。",
        "dynasty": "唐",
        "collection_info": null
    },
    {
        "uuid": "4b4f56bfcb058f92b45b2fe0ee69bc67",
        "title": "六月奉教作",
        "author": "李峤",
        "content": "养日暂裴回，畏景尚悠哉。\n避暑移琴席，追凉□□□。\n竹风依扇动，桂酒溢壶开。\n劳饵□飞雪，自可□□□。",
        "dynasty": "唐",
        "collection_info": null
    },
    {
        "uuid": "7066339842d345269abe247a271a8be6",
        "title": "八月奉教作",
        "author": "李峤",
        "content": "黄叶秋风起，苍葭晓露团。\n鹤鸣初警候，雁上欲凌寒。\n月镜如开匣，云缨似缀冠。\n清尊对旻序，高宴有余欢。",
        "dynasty": "唐",
        "collection_info": null
    },
    {
        "uuid": "1313755f5898eef3e82dbbbaea3a74e2",
        "title": "九月奉教作",
        "author": "李峤",
        "content": "曲池朝下雁，幽砌夕吟蛩。\n叶径兰芳尽，花潭菊气浓。\n寒催四序律，霜度九秋钟。\n还当明月夜，飞盖远相从。",
        "dynasty": "唐",
        "collection_info": null
    },
    {
        "uuid": "e35af471759eee5f8e45bebd78e2e5f5",
        "title": "十月奉教作",
        "author": "李峤",
        "content": "白藏初送节，玄律始迎冬。\n林枯黄叶尽，水耗绿池空。\n霜待临庭月，寒随入牖风。\n别有欢娱地，歌舞应丝桐。",
        "dynasty": "唐",
        "collection_info": null
    },
    {
        "uuid": "32b43b943aaac26981e8d6265bf3747d",
        "title": "十一月奉教作",
        "author": "李峤",
        "content": "凝阴结暮序，严气肃长飙。\n霜犯狐裘夕，寒侵兽火朝。\n冰深遥架浦，雪冻近封条。\n平原已从猎，日暮整还镳。",
        "dynasty": "唐",
        "collection_info": null
    },
    {
        "uuid": "2907be92534b0f5d9c56cf989b0465e2",
        "title": "十二月奉教作",
        "author": "李峤",
        "content": "玉烛年行尽，铜史漏犹长。\n池冷凝宵冻，庭寒积曙霜。\n兰心未动色，梅馆欲含芳。\n裴回临岁晚，顾步伫春光。",
        "dynasty": "唐",
        "collection_info": null
    },
    {
        "uuid": "32847accaaaf858f8666058f69f5c1e7",
        "title": "和曲典设扈从东郊忆弟使往安西冬至日恨不得同申拜庆",
        "author": "李峤",
        "content": "玉关方叱驭，桂苑正陪舆。\n桓岭嗟分翼，姜川限馈鱼。\n雪花含□晚，云叶带荆舒。\n重此西流咏，弥伤南至初。",
        "dynasty": "唐",
        "collection_info": null
    },
    {
        "uuid": "30632be9051abd5f4a02d96f265212c7",
        "title": "马武骑挽歌二首 一",
        "author": "李峤",
        "content": "五日皆休沐，三泉独不归。\n池台金阙是，尊酒玳筵非。\n巷静游禽入，门闲过客稀。\n唯余昔年凤，尚绕故楼飞。",
        "dynasty": "唐",
        "collection_info": null
    },
    {
        "uuid": "62f4ebc252ba4cd1b73b4c4bf9cba2cf",
        "title": "马武骑挽歌二首 二",
        "author": "李峤",
        "content": "昔下天津馆，尝过帝子家。\n夜倾金屋酒，春舞玉台花。\n试马依红埒，吹箫弄紫霞。\n谁言东郭路，翻枉北门车。",
        "dynasty": "唐",
        "collection_info": null
    },
    {
        "uuid": "d6c56c57ac6e51afb2d32c424ecc8d11",
        "title": "武三思挽歌",
        "author": "李峤",
        "content": "玉匣金为缕，银钩石作铭。\n短歌伤薤曲，长暮泣松扃。\n事往昏朝雾，人亡折夜星。\n忠贤良可惜，图画入丹青。",
        "dynasty": "唐",
        "collection_info": null
    },
    {
        "uuid": "558eeb067545ffbd2a2ad016bd86d4b9",
        "title": "天官崔侍郎夫人吴氏挽歌",
        "author": "李峤",
        "content": "宠服当年盛，芳魂此地穷。\n劒飞龙匣在，人去鹊巢空。\n簟怆孤生竹，琴哀半死桐。\n唯当青史上，千载仰嫔风。",
        "dynasty": "唐",
        "collection_info": null
    },
    {
        "uuid": "ab49c1ad17073a9af9c847c39625c728",
        "title": "日",
        "author": "李峤",
        "content": "旦出扶桑路，遥升若木枝。\n云间五色满，霞际九光披。\n东陆苍龙驾，南郊赤羽驰。\n倾心比葵藿，朝夕奉光曦。",
        "dynasty": "唐",
        "collection_info": null
    },
    {
        "uuid": "4dfdf72e3c5b2c6586488d57f741534b",
        "title": "月",
        "author": "李峤",
        "content": "桂满三五夕，蓂开二八时。\n清辉飞鹊鑑，新影学蛾眉。\n皎洁临疎牖，玲珑鉴薄帷。\n愿言从爱客，清夜幸同嬉。",
        "dynasty": "唐",
        "collection_info": null
    },
    {
        "uuid": "e3367b027140394b893899cd603629ba",
        "title": "星",
        "author": "李峤",
        "content": "蜀郡灵槎转，丰城宝劒新。\n将军临北塞，天子入西秦。\n未作三台辅，宁为五老臣。\n今宵颍川曲，谁识聚贤人。",
        "dynasty": "唐",
        "collection_info": null
    },
    {
        "uuid": "0558327356cefbf53da66148d8e8338e",
        "title": "风",
        "author": "李峤",
        "content": "落日生苹末，摇扬徧远林。\n带花疑凤舞，向竹似龙吟。\n月动临秋扇，松清入夜琴。\n若至兰台下，还拂楚王襟。",
        "dynasty": "唐",
        "collection_info": null
    },
    {
        "uuid": "dda406468172b81488764e0b69fabe73",
        "title": "云",
        "author": "李峤",
        "content": "英英大梁国，郁郁秘书台。\n碧落从龙起，青山触石来。\n官名光邃古，盖影耿轻埃。\n飞感高歌发，威加四海回。",
        "dynasty": "唐",
        "collection_info": null
    },
    {
        "uuid": "c144a74e78fc517fffb3e4c913976221",
        "title": "烟",
        "author": "李峤",
        "content": "瑞气凌青阁，空蒙上翠微。\n迥浮双阙路，遥拂九仙衣。\n桑柘迎寒色，松篁暗晚晖。\n还当紫霄上，时接彩鸾飞。",
        "dynasty": "唐",
        "collection_info": null
    },
    {
        "uuid": "c38016b4c7c5394f86318451fb244a5c",
        "title": "露",
        "author": "李峤",
        "content": "滴沥明花苑，葳蕤泫竹丛。\n玉垂丹棘上，珠湛绿荷中。\n夜警千年鹤，朝零七月风。\n愿凝仙掌内，长奉未央宫。",
        "dynasty": "唐",
        "collection_info": null
    },
    {
        "uuid": "1944d247d6d0dce8d4b819259e76215f",
        "title": "雾",
        "author": "李峤",
        "content": "曹公迷楚泽，汉帝出平城。\n涿鹿妖氛静，丹山霁色明。\n类烟飞稍重，方雨散还轻。\n倘入非熊兆，宁思玄豹情。",
        "dynasty": "唐",
        "collection_info": null
    },
    {
        "uuid": "36af46552ecbb741fba11cf105113a9d",
        "title": "雨",
        "author": "李峤",
        "content": "西北云肤起，东南雨足来。\n灵童出海见，神女向台回。\n斜影风前合，圆文水上开。\n十旬无破块，九土信康哉。",
        "dynasty": "唐",
        "collection_info": null
    },
    {
        "uuid": "b0e1c53f5280c949961289dcd08bc955",
        "title": "雪",
        "author": "李峤",
        "content": "瑞雪惊千里，同云暗九霄。\n地疑明月夜，山似白云朝。\n逐舞花光动，临歌扇影飘。\n大周天阙路，今日海神朝。",
        "dynasty": "唐",
        "collection_info": null
    },
    {
        "uuid": "9646b3f3df4b93d05ffa3ea48aefaa18",
        "title": "山",
        "author": "李峤",
        "content": "地镇标神秀，峩峩上翠氛。\n泉飞一道带，峰出半天云。\n古壁丹青色，新花绮绣纹。\n已开封禅所，希谒圣明君。",
        "dynasty": "唐",
        "collection_info": null
    },
    {
        "uuid": "a92b2241e982b217030692188649522c",
        "title": "石",
        "author": "李峤",
        "content": "宗子维城固，将军饮羽威。\n岩花鑑裏发，云叶锦中飞。\n入宋星初陨，过湘燕早归。\n倘因持补极，宁復想支机。",
        "dynasty": "唐",
        "collection_info": null
    },
    {
        "uuid": "4c8dd85fa25c45be374ffd3eaa441043",
        "title": "原",
        "author": "李峤",
        "content": "王粲销忧日，江淹起恨年。\n带川遥绮错，分隰迥阡眠。\n□□横周甸，莓苔阙晋田。\n方知急难响，长在脊令篇。",
        "dynasty": "唐",
        "collection_info": null
    },
    {
        "uuid": "29a35a2c0730f77a8838c860b18f2a06",
        "title": "野",
        "author": "李峤",
        "content": "凤出秦郊迥，鹑飞楚塞空。\n苍梧云影去，涿鹿雾光通。\n草暗少原绿，花明入蜀红。\n谁言版筑士，犹处傅岩中。",
        "dynasty": "唐",
        "collection_info": null
    },
    {
        "uuid": "9544c2a7d95333bae4889b27b72855a0",
        "title": "田",
        "author": "李峤",
        "content": "贡禹怀书日，张衡作赋辰。\n杏花开凤轸，菖叶布龙鳞。\n瑞麦两岐秀，嘉禾同颖新。\n宁知帝王力，击壤自安贫。",
        "dynasty": "唐",
        "collection_info": null
    },
    {
        "uuid": "ea706fc8574e63462981c1a2755e4d32",
        "title": "道",
        "author": "李峤",
        "content": "铜驼分巩洛，劒阁低临邛。\n紫徼三千里，青楼十二重。\n玉关尘似雪，金穴马如龙。\n今日中衢上，尧尊更可逢。",
        "dynasty": "唐",
        "collection_info": null
    },
    {
        "uuid": "4cc65e96085c494534c63a7f27345286",
        "title": "海",
        "author": "李峤",
        "content": "习坎疏丹壑，朝宗合紫微。\n三山巨鰲涌，万里大鹏飞。\n楼写春云色，珠含明月辉。\n会因添雾露，方逐众川归。",
        "dynasty": "唐",
        "collection_info": null
    },
    {
        "uuid": "47952f01a51b8e62ff59e125bbea77d4",
        "title": "江",
        "author": "李峤",
        "content": "日夕三江望，灵潮万里回。\n霞津锦浪动，月浦练花开。\n湍似黄牛去，涛从白马来。\n英灵已杰出，谁识卿云才。",
        "dynasty": "唐",
        "collection_info": null
    },
    {
        "uuid": "b28f67c650ce3bb94041d6b9e46a61b8",
        "title": "河",
        "author": "李峤",
        "content": "源出昆崙中，长波接汉空。\n桃花来马颊，竹箭入龙宫。\n德水千年变，荣光五色通。\n若披兰叶检，□□□□□。",
        "dynasty": "唐",
        "collection_info": null
    },
    {
        "uuid": "7c1b0064d1b41ddf6d22df4d1dc0e9cb",
        "title": "洛",
        "author": "李峤",
        "content": "九洛韶光媚，三川物候新。\n花明丹凤浦，日映玉鸡津。\n元礼期仙客，陈王覩丽人。\n神龟方锡瑞，绿字重来臻。",
        "dynasty": "唐",
        "collection_info": null
    },
    {
        "uuid": "75ffbc5c7497957add3176bc2381865a",
        "title": "城",
        "author": "李峤",
        "content": "四塞称天府，三河建洛都。\n飞云霭层阙，白日丽南隅。\n独下仙人凤，羣惊御史乌。\n何辞一万里，边徼捍匈奴。",
        "dynasty": "唐",
        "collection_info": null
    },
    {
        "uuid": "a2fc8ff183ccff2a233f637e167b1c27",
        "title": "门",
        "author": "李峤",
        "content": "奕奕彤闱下，煌煌紫禁隈。\n阿房万户列，阊阖九重开。\n疏广遗荣去，于公待驷来。\n讵知金马侧，方朔有奇才。",
        "dynasty": "唐",
        "collection_info": null
    },
    {
        "uuid": "515e4503a237448832e54493f640a164",
        "title": "市",
        "author": "李峤",
        "content": "阛阓开三市，旗亭起百寻。\n渐离初击筑，司马正弹琴。\n细柳龙鳞映，长槐兔月阴。\n徒知观衞玉，讵肯挂秦[金]。",
        "dynasty": "唐",
        "collection_info": null
    },
    {
        "uuid": "02cce38c4bbaabff96b8f74e3a54fa49",
        "title": "井",
        "author": "李峤",
        "content": "玉甃谈仙客，铜台赏魏君。\n蜀都宵映火，杞国旦生云。\n向日莲花净，含风李树熏。\n已开千里国，还聚五星文。",
        "dynasty": "唐",
        "collection_info": null
    },
    {
        "uuid": "0f6dd2b19d4b927c51535cdfca85af9d",
        "title": "宅",
        "author": "李峤",
        "content": "寂寞蓬蒿径，喧喧湫隘庐。\n屡逢长者辙，时引故人车。\n孟母迁邻罢，将军辞第初。\n谁怜草玄处，独对一床书。",
        "dynasty": "唐",
        "collection_info": null
    },
    {
        "uuid": "c33738f27d971e974fcab5d5036e6c46",
        "title": "池",
        "author": "李峤",
        "content": "綵棹浮太液，清触醉习家。\n诗情对明月，云曲拂流霞。\n烟散龙形净，波含凤影斜。\n安仁动秋兴，鱼鸟思空赊。",
        "dynasty": "唐",
        "collection_info": null
    },
    {
        "uuid": "07e06bad9a4c040ea8970ee0c9237fb9",
        "title": "楼",
        "author": "李峤",
        "content": "百尺重城际，千寻大道隈。\n汉宫井干起，吴国落星开。\n笛怨绿珠去，箫随弄玉来。\n销忧聊暇日，谁识仲宣才。",
        "dynasty": "唐",
        "collection_info": null
    },
    {
        "uuid": "aec286c473f648e6d595c4d7d4c8dee8",
        "title": "桥",
        "author": "李峤",
        "content": "乌鹊填应满，黄公去不归。\n势疑虹始见，形似雁初飞。\n妙应七星制，高分半月辉。\n秦王空构石，仙岛远难依。",
        "dynasty": "唐",
        "collection_info": null
    },
    {
        "uuid": "53ca1e55632baf9c802f60de7fedbf96",
        "title": "经",
        "author": "李峤",
        "content": "汉室鸿儒盛，邹堂大义明。\n五千道德阐，三百礼仪成。\n青紫方拾芥，黄金徒满籝。\n谁知怀逸辩，重席冠羣英。",
        "dynasty": "唐",
        "collection_info": null
    },
    {
        "uuid": "0777c4f4804558e8e805c1af812b58d6",
        "title": "史",
        "author": "李峤",
        "content": "马记天官设，班图地里新。\n善谈方亹亹，青简见彬彬。\n方朔初闻汉，荆轲昔向秦。\n正辞堪载笔，终翼作良臣。",
        "dynasty": "唐",
        "collection_info": null
    },
    {
        "uuid": "5754a934ad4f17fa8e891a810ce8a320",
        "title": "诗",
        "author": "李峤",
        "content": "都尉仙凫远，梁王驷马来。\n扇中纨素制，机上锦纹回。\n天子三章传，陈王七步才。\n缁衣久擅美，祖德信悠哉。",
        "dynasty": "唐",
        "collection_info": null
    },
    {
        "uuid": "e4e66c3298c1af10daba141d438e1eae",
        "title": "赋",
        "author": "李峤",
        "content": "布义孙卿子，登高楚屈平。\n铜台初下笔，乐观正飞缨。\n乍有凌云势，时闻掷地声。\n造端长体物，无復大夫名。",
        "dynasty": "唐",
        "collection_info": null
    },
    {
        "uuid": "6f9fdc580217ab41ae895ed6cc9a9167",
        "title": "书",
        "author": "李峤",
        "content": "削简龙文见，临池鸟迹舒。\n河图八卦出，洛范九畴初。\n垂露春光满，崩云骨气余。\n请君看入木，一寸乃非虚。",
        "dynasty": "唐",
        "collection_info": null
    },
    {
        "uuid": "95e9599b7353df065aef49f60a61fa4d",
        "title": "檄",
        "author": "李峤",
        "content": "羽檄本宣明，由来□木声。\n联翩至汉国，迢递入燕营。\n毛义持书去，张仪韫璧行。\n曹风虽觉愈，陈草始知名。",
        "dynasty": "唐",
        "collection_info": null
    },
    {
        "uuid": "edbb0ad1fcd461a61cda2cb09780fd69",
        "title": "纸",
        "author": "李峤",
        "content": "妙迹蔡侯施，芳名左伯驰。\n云飞锦绮落，花发缥红披。\n舒卷随幽显，廉方合轨仪。\n莫惊反掌字，当取葛洪规。",
        "dynasty": "唐",
        "collection_info": null
    },
    {
        "uuid": "e1a7e6cf071fb815dfcadd559e390d19",
        "title": "笔",
        "author": "李峤",
        "content": "握管门庭侧，含毫山水隈。\n霜辉简上发，锦字梦中开。\n鹦鹉摛文至，麒麟绝句来。\n何当遇良史，左右振奇才。",
        "dynasty": "唐",
        "collection_info": null
    },
    {
        "uuid": "26324b5f95a3874c336e2cdecba3ff91",
        "title": "砚",
        "author": "李峤",
        "content": "左思裁赋日，王充作论年。\n光随锦文发，形带石岩圆。\n积润循毫裏，开池小学前。\n君苗徒见爇，谁咏士衡篇。",
        "dynasty": "唐",
        "collection_info": null
    },
    {
        "uuid": "c241eba5ad4af96e77be69c587e0c6ca",
        "title": "墨",
        "author": "李峤",
        "content": "长安分石炭，上党结松心。\n遶画蝇初落，含滋绶更深。\n悲丝光易染，迭素彩还沈。\n别有张芝学，书池幸见临。",
        "dynasty": "唐",
        "collection_info": null
    },
    {
        "uuid": "889c45fb61273748a4855de484887b9b",
        "title": "劒",
        "author": "李峤",
        "content": "我有昆吾劒，求趋夫子庭。\n白虹时切玉，紫气夜干星。\n锷上芙蓉动，匣中霜雪明。\n倚天持报国，画地取雄名。",
        "dynasty": "唐",
        "collection_info": null
    },
    {
        "uuid": "038ef963a1e8d102fe23257f8ae9a16f",
        "title": "刀",
        "author": "李峤",
        "content": "列辟鸣鸾至，惟良佩犊旋。\n带环疑写月，引鑑似含泉。\n入梦华梁上，含锋彩笔前。\n莫惊开百炼，特拟定三边。",
        "dynasty": "唐",
        "collection_info": null
    },
    {
        "uuid": "1c535f5a417a1f88482b6e82d2f36fad",
        "title": "箭",
        "author": "李峤",
        "content": "汉甸初收羽，燕城忽解围。\n影随流水急，光带落星飞。\n夏列三成范，尧沈九日辉。\n断蛟云梦泽，希为识忘归。",
        "dynasty": "唐",
        "collection_info": null
    },
    {
        "uuid": "1aeee1605f804252d3815e42135b6d34",
        "title": "弹",
        "author": "李峤",
        "content": "侠客持苏合，佳游满帝乡。\n避丸深可诮，求炙遂难忘。\n金迸疑星落，珠沈似月光。\n谁知少孺子，将此见吴王。",
        "dynasty": "唐",
        "collection_info": null
    },
    {
        "uuid": "000bbd497c6e46ede73f9504c1bf8821",
        "title": "弩",
        "author": "李峤",
        "content": "挺质本轩皇，申威振远方。\n机张惊雉雊，玉彩耀星芒。\n高鸟行应尽，清猿坐见伤。\n苏秦六百步，持此说韩王。",
        "dynasty": "唐",
        "collection_info": null
    },
    {
        "uuid": "5f90daf7a21f85909d88477e6a9f79db",
        "title": "旗",
        "author": "李峤",
        "content": "桂影承宵月，虹辉接曙云。\n纵横齐八阵，舒卷引三军。\n日薄蛟龙影，风翻鸟隼文。\n谁知怀勇志，蟠地几缤纷。",
        "dynasty": "唐",
        "collection_info": null
    },
    {
        "uuid": "91b8ff7a187738dbe24a7f7a626f64e8",
        "title": "旌",
        "author": "李峤",
        "content": "告善康庄侧，求贤市肆中。\n拥麾分彩雉，持节曳丹虹。\n影丽天山雪，光摇朔塞风。\n方知美周政，抗斾赋车攻。",
        "dynasty": "唐",
        "collection_info": null
    },
    {
        "uuid": "41a42b3f92253d33fccebe646f985e3f",
        "title": "戈",
        "author": "李峤",
        "content": "富父舂喉日，殷辛漂杵年。\n晓霜含白刃，落影驻雕鋋。\n夕摈金门侧，朝提玉塞前。\n愿随龙影度，横□阵云边。",
        "dynasty": "唐",
        "collection_info": null
    },
    {
        "uuid": "98b43d37b1c479cacd60bc7830e6e0a4",
        "title": "鼓",
        "author": "李峤",
        "content": "舜日谐鼗响，尧年韵土声。\n向楼疑吹击，震谷似雷惊。\n仙鹤排门起，灵鼍带水鸣。\n乐云行已奏，礼曰冀相成。",
        "dynasty": "唐",
        "collection_info": null
    },
    {
        "uuid": "06bcb3ba00d706ec75eaaace3c24c87f",
        "title": "弓",
        "author": "李峤",
        "content": "桃文称辟恶，桑质表初生。\n宛转雕鞬际，依稀半月明。\n遥弯落雁影，虚引怯猿声。\n徒切乌号思，攀龙遂不成。",
        "dynasty": "唐",
        "collection_info": null
    },
    {
        "uuid": "1e61990815cf8555fc02cf3460e8fcb0",
        "title": "琴",
        "author": "李峤",
        "content": "名士竹林隈，鸣琴宝匣开。\n风前中散至，月下步兵来。\n淮海多为室，梁岷旧作台。\n子期如可听，山水响余哀。",
        "dynasty": "唐",
        "collection_info": null
    },
    {
        "uuid": "23d43e63ff4d4ac6036be4ccf1edaafe",
        "title": "琴",
        "author": "李峤",
        "content": "隐士竹林隈，英声寳匣开。\n风前緑绮弄，月下白云来。\n淮海多为室，梁岷旧作台。\n子期如可聴，山水响余哀。",
        "dynasty": "唐",
        "collection_info": null
    },
    {
        "uuid": "e3e9ef8c69e84980c7967c9b3025a821",
        "title": "瑟",
        "author": "李峤",
        "content": "伏羲初制法，素女昔传名。\n流水嘉鱼跃，丛台舞凤惊。\n嘉宾饮未极，君子娱俱幷。\n倘入丘之户，应知由也情。",
        "dynasty": "唐",
        "collection_info": null
    },
    {
        "uuid": "3c5e7e402526834e61dbcd045c6abb48",
        "title": "琵琶",
        "author": "李峤",
        "content": "朱丝闻岱谷，铄质本多端。\n半月分弦出，丛花拂面安。\n将军曾制曲，司马屡陪观。\n本是胡中乐，希君马上弹。",
        "dynasty": "唐",
        "collection_info": null
    },
    {
        "uuid": "2de11dfeafb7463de1ebb5ca1093909f",
        "title": "筝",
        "author": "李峤",
        "content": "蒙恬芳轨设，游楚妙弹开。\n新曲帐中发，清音指下来。\n钿装模六律，柱列配三才。\n莫听西秦奏，筝筝有剩哀。",
        "dynasty": "唐",
        "collection_info": null
    },
    {
        "uuid": "44a0fe847e01961f0815b44d8970a517",
        "title": "钟",
        "author": "李峤",
        "content": "既接南邻磬，还随北里笙。\n平陵通曙响，长乐警宵声。\n秋至含霜动，春归应律鸣。\n欲知常待扣，金簴有余清。",
        "dynasty": "唐",
        "collection_info": null
    },
    {
        "uuid": "1060f23a65c3bdc1f8a5931bd3e376cb",
        "title": "箫",
        "author": "李峤",
        "content": "虞舜调清管，王襃赋雅音。\n参差横凤翼，搜索动人心。\n□□□□□，□□□□□。\n□□□□□，□□□□□。",
        "dynasty": "唐",
        "collection_info": null
    },
    {
        "uuid": "44aa60ccc83787f6639cba5ae1336b57",
        "title": "笛",
        "author": "李峤",
        "content": "羗笛写龙声，长吟入夜清。\n关山孤月下，来向陇头鸣。\n逐吹梅花落，含春柳色惊。\n行观向子赋，坐忆旧邻情。",
        "dynasty": "唐",
        "collection_info": null
    },
    {
        "uuid": "c79dbf009b405f909ecf0caec828a54e",
        "title": "笙",
        "author": "李峤",
        "content": "悬匏曲沃上，孤篠汶阳隈。\n形写歌鸾翼，声随舞凤哀。\n欢娱分北里，纯孝即南陔。\n今日虞音奏，跄跄鸟兽来。",
        "dynasty": "唐",
        "collection_info": null
    },
    {
        "uuid": "a7eabaf2b1f041077e270de3cddb0b93",
        "title": "歌",
        "author": "李峤",
        "content": "汉帝临汾水，周仙去洛滨。\n郢中吟白雪，梁上绕飞尘。\n响发行云驻，声随子夜新。\n愿君听扣角，当自识贤臣。",
        "dynasty": "唐",
        "collection_info": null
    },
    {
        "uuid": "48586c44f8a5a44ed7467fbcda2ecf16",
        "title": "舞",
        "author": "李峤",
        "content": "妙伎游金谷，佳人满石城。\n霞衣席上转，花岫雪前明。\n仪凤谐清曲，回鸾应雅声。\n非君一顾重，谁赏素腰轻。",
        "dynasty": "唐",
        "collection_info": null
    },
    {
        "uuid": "f36864c4d6566eda7eb927368179bd98",
        "title": "珠",
        "author": "李峤",
        "content": "灿烂金舆侧，玲珑玉殿隈。\n昆池明月满，合浦夜光回。\n彩逐灵蛇转，行随舞凤来。\n甘泉宫起罢，花媚望风台。",
        "dynasty": "唐",
        "collection_info": null
    },
    {
        "uuid": "4ce67d05532515263776391e28565a71",
        "title": "玉",
        "author": "李峤",
        "content": "映石先过魏，连城欲向秦。\n洛阳陪胜友，燕赵类佳人。\n方水晴虹媚，常山瑞马新。\n徒为卞和识，不遇楚王珍。",
        "dynasty": "唐",
        "collection_info": null
    },
    {
        "uuid": "8031660da15a5482aac7b9dea6f8e47a",
        "title": "金",
        "author": "李峤",
        "content": "南楚标前贡，西秦识旧城。\n祭天封汉岭，掷地警孙声。\n向日披沙净，含风振铎鸣。\n方同杨伯起，独有四知名。",
        "dynasty": "唐",
        "collection_info": null
    },
    {
        "uuid": "6842066b242b610463ca7322ea94b541",
        "title": "银",
        "author": "李峤",
        "content": "思妇屏辉掩，游人烛影长。\n玉壶初下箭，桐井共安床。\n色带长河色，光浮满月光。\n灵山有珍瓮，仙阙荐君王。",
        "dynasty": "唐",
        "collection_info": null
    },
    {
        "uuid": "8e5e167bfb4477c118483037c3755c2c",
        "title": "钱",
        "author": "李峤",
        "content": "汉日五铢建，姬年九府流。\n天龙带泉宝，地马列金沟。\n赵壹囊初乏，何曾箸欲收。\n金门应入论，玉井冀来求。",
        "dynasty": "唐",
        "collection_info": null
    },
    {
        "uuid": "3f47c39656cb6f33ed61f14ed6de9bc7",
        "title": "锦",
        "author": "李峤",
        "content": "汉使巾车远，河阳步障陈。\n云浮仙石日，霞满蜀江春。\n机迥回文巧，绅兼束髪新。\n若逢楚王贵，不作夜行人。",
        "dynasty": "唐",
        "collection_info": null
    },
    {
        "uuid": "e4701e2cb6a91603b65eb006af6a236d",
        "title": "罗",
        "author": "李峤",
        "content": "妙舞随裙动，行歌入扇清。\n莲花依帐发，秋月鉴帷明。\n云薄衣初捲，蝉飞翼转轻。\n若珍三代服，同擅绮纨名。",
        "dynasty": "唐",
        "collection_info": null
    },
    {
        "uuid": "14f891546d0ed138ccb0b2803a2f6b06",
        "title": "绫",
        "author": "李峤",
        "content": "金缕通秦国，为裘指魏君。\n落花遥写雾，飞鹤近图云。\n马眼冰凌影，竹根雪霰文。\n何当画秦女，烟际坐氤氲。",
        "dynasty": "唐",
        "collection_info": null
    },
    {
        "uuid": "ba204a60e8eed57cc58ea32610be5cd2",
        "title": "素",
        "author": "李峤",
        "content": "□□□□女，纤腰洛浦妃。\n□□远方望，雁足上林飞。\n妙夺鲛绡色，光腾月扇辉。\n非君下路去，谁赏故人机。",
        "dynasty": "唐",
        "collection_info": null
    },
    {
        "uuid": "b5953c2031e9399f1f4632524ded9aad",
        "title": "布",
        "author": "李峤",
        "content": "御绩创羲黄，缁冠表素王。\n瀑飞临碧海，火浣擅炎方。\n孙被登三相，刘衣阐四方。\n伫因舂斗粟，来晓棣华芳。",
        "dynasty": "唐",
        "collection_info": null
    },
    {
        "uuid": "d5ecab90327bfcdd77fd451c188d3013",
        "title": "舟",
        "author": "李峤",
        "content": "征棹三江暮，连樯万里回。\n相乌风际转，画鹢浪前开。\n羽客乘霞至，仙人弄月来。\n何当同傅说，特展巨川材。",
        "dynasty": "唐",
        "collection_info": null
    },
    {
        "uuid": "8d849e287d9a8d09ae0a10fa11522dde",
        "title": "车",
        "author": "李峤",
        "content": "天子驭金根，蒲轮闢四门。\n五神趋雪至，双毂似雷奔。\n丹凤栖金辖，非熊载宝轩。\n无阶忝虚左，珠乘奉王言。",
        "dynasty": "唐",
        "collection_info": null
    },
    {
        "uuid": "bc5997b7ddb655582fe5d6b8486c9098",
        "title": "床",
        "author": "李峤",
        "content": "传闻有象床，畴昔献君王。\n玳瑁千金起，珊瑚七宝妆。\n桂筵含柏馥，兰席拂沈香。\n愿奉罗帷夜，长乘秋月光。",
        "dynasty": "唐",
        "collection_info": null
    },
    {
        "uuid": "86b13c67c24e9c35c424f562ccf32520",
        "title": "席",
        "author": "李峤",
        "content": "避席承宣父，重筵揖戴公。\n桂香浮半月，兰气袭回风。\n舞拂丹霞上，歌清白雪中。\n伫将文绮色，舒卷帝王宫。",
        "dynasty": "唐",
        "collection_info": null
    },
    {
        "uuid": "cf8024dfc83ab7eb784a158054de04f3",
        "title": "帷",
        "author": "李峤",
        "content": "久闭先生户，高褰太守车。\n罗将翡翠合，锦逐凤皇舒。\n明月弹琴夜，清风入幌初。\n方知决胜策，黄石受兵书。",
        "dynasty": "唐",
        "collection_info": null
    },
    {
        "uuid": "448608e0f69a2d8215fecf50d690ba48",
        "title": "帘",
        "author": "李峤",
        "content": "清风时入燕，紫殿几含秋。\n暧暧笼铃阁，纤纤上玉钩。\n窗中翡翠动，户外水精浮。\n巧作盘龙势，长迎飞燕游。",
        "dynasty": "唐",
        "collection_info": null
    },
    {
        "uuid": "296773e336189285cf50d7174ed304ff",
        "title": "屏",
        "author": "李峤",
        "content": "洞彻琉璃蔽，威纡屈膝回。\n锦中云母列，霞上织成开。\n山上含春动，神仙倒景来。\n修身兼竭节，谁识作铭才。",
        "dynasty": "唐",
        "collection_info": null
    },
    {
        "uuid": "73415806a9db31786fe364a4888d20e5",
        "title": "被",
        "author": "李峤",
        "content": "桂友寻东阁，兰交聚北堂。\n象筵分锦绣，罗荐合鸳鸯。\n光逸偷眠稳，王章泣恨长。\n孔怀欣共寝，棣萼几含芳。",
        "dynasty": "唐",
        "collection_info": null
    },
    {
        "uuid": "f4e03bbb9dff50797355f83971ba0556",
        "title": "鑑",
        "author": "李峤",
        "content": "明鑑掩尘埃，含情照魏台。\n日中乌鹊至，花裏凤皇来。\n玉彩疑冰彻，金辉似月开。\n方知乐彦辅，自有鉴人才。",
        "dynasty": "唐",
        "collection_info": null
    },
    {
        "uuid": "b5b0d077a02349f554dce6ae1faa0fb5",
        "title": "扇",
        "author": "李峤",
        "content": "翟羽旧传名，蒲葵价不轻。\n花芳不满面，罗薄讵障声。\n御热含风细，临秋带月明。\n同心如可赠，持表合欢情。",
        "dynasty": "唐",
        "collection_info": null
    },
    {
        "uuid": "00cdca82871c048cec227899057a1c65",
        "title": "烛",
        "author": "李峤",
        "content": "兔月清光隐，龙盘画烛新。\n三星花入夜，四序玉调晨。\n浮炷依罗幌，吹香匝绮茵。\n若逢燕国相，持用举贤人。",
        "dynasty": "唐",
        "collection_info": null
    },
    {
        "uuid": "6985d23237621178f4294e287773d11f",
        "title": "酒",
        "author": "李峤",
        "content": "孔坐洽良俦，陈筵几献酬。\n临风竹叶满，湛月桂香浮。\n每接高阳宴，长陪河朔游。\n会从玄石饮，云雨出圆丘。",
        "dynasty": "唐",
        "collection_info": null
    },
    {
        "uuid": "c85a5c0a78bda3e258f6f3f429675b10",
        "title": "兰",
        "author": "李峤",
        "content": "虚室重招寻，忘言契断金。\n英浮汉家酒，雪俪楚王琴。\n广殿轻香发，高台远吹吟。\n河汾应擢秀，谁肯访山阴。",
        "dynasty": "唐",
        "collection_info": null
    },
    {
        "uuid": "364d026a1e3596fc6804cb4cab15ea03",
        "title": "菊",
        "author": "李峤",
        "content": "玉律三秋暮，金精九日开。\n荣舒洛媛浦，香泛野人杯。\n靃靡寒潭侧，丰茸晓岸隈。\n黄花今日晚，无復白衣来。",
        "dynasty": "唐",
        "collection_info": null
    },
    {
        "uuid": "a239d6fdaf4f28eacae5be640e0c621b",
        "title": "竹",
        "author": "李峤",
        "content": "高簳楚江濆，婵娟含曙氛。\n白花摇凤影，青节动龙文。\n叶埽东南日，枝捎西北云。\n谁知湘水上，流泪独思君。",
        "dynasty": "唐",
        "collection_info": null
    },
    {
        "uuid": "dce9dae82df327713fd9afee07d6caaf",
        "title": "藤",
        "author": "李峤",
        "content": "吐叶依松磴，舒苗长石台。\n神农尝药罢，质子寄书来。\n色映蒲萄架，花分竹叶杯。\n金堤不见识，玉润几重开。",
        "dynasty": "唐",
        "collection_info": null
    },
    {
        "uuid": "871ae7e9dffbaf5f07c9f712ad3ebbe9",
        "title": "萱",
        "author": "李峤",
        "content": "屣步寻芳草，忘忧自结丛。\n黄英开养性，绿叶正依笼。\n色湛仙人露，香传少女风。\n还依北堂下，曹植动文雄。",
        "dynasty": "唐",
        "collection_info": null
    },
    {
        "uuid": "2e5a9edf4b045300bd47670253f3cf7f",
        "title": "茅",
        "author": "李峤",
        "content": "楚甸供王日，衡阳入贡年。\n麏包青野外，鸱啸绮楹前。\n尧帝成茨罢，殷汤祭雨旋。\n方期大君锡，不惧小巫捐。",
        "dynasty": "唐",
        "collection_info": null
    },
    {
        "uuid": "83acab0e3db61cea1b3d737fbe956eb3",
        "title": "荷",
        "author": "李峤",
        "content": "新溜满澄陂，圆荷影若规。\n风来香气远，日落盖阴移。\n鱼戏排缃叶，龟浮见绿池。\n魏朝难接采，楚服但同披。",
        "dynasty": "唐",
        "collection_info": null
    },
    {
        "uuid": "fd4f87c216dddfac9a0e9a66db7dcd6e",
        "title": "萍",
        "author": "李峤",
        "content": "二月虹初见，三春蚁正浮。\n青苹含吹转，紫蒂带波流。\n屡逐明神荐，常随旅客游。\n既能甜似蜜，还遶楚王舟。",
        "dynasty": "唐",
        "collection_info": null
    },
    {
        "uuid": "44afb3c685d50f2187705c9062b10252",
        "title": "菱",
        "author": "李峤",
        "content": "鉅野韶光暮，东平春溜通。\n影摇江浦月，香引棹歌风。\n日色翻池上，潭花发镜中。\n五湖多赏乐，千里望难穷。",
        "dynasty": "唐",
        "collection_info": null
    },
    {
        "uuid": "17bd3611dd74780ac4381f8d0cbc3951",
        "title": "瓜",
        "author": "李峤",
        "content": "欲识东陵味，青门五色瓜。\n龙蹄远珠履，女臂动金花。\n六子方呈瑞，三仙实可嘉。\n终朝奉絺绤，谒帝伫非赊。",
        "dynasty": "唐",
        "collection_info": null
    },
    {
        "uuid": "263429bef88115a445f2c802bb76ad2f",
        "title": "松",
        "author": "李峤",
        "content": "郁郁高岩表，森森幽涧陲。\n鹤栖君子树，风拂大夫枝。\n百尺条阴合，千年盖影披。\n岁寒终不改，劲节幸君知。",
        "dynasty": "唐",
        "collection_info": null
    },
    {
        "uuid": "3bacd5846d9282db3e1184d4ed14fd25",
        "title": "桂",
        "author": "李峤",
        "content": "未[殖]银宫裏，宁移玉殿幽。\n枝生无限月，花满自然秋。\n侠客条为马，仙人叶作舟。\n愿君期道术，攀折可淹留。",
        "dynasty": "唐",
        "collection_info": null
    },
    {
        "uuid": "2ff671a51b863d0fb82a9333f3cbe58b",
        "title": "槐",
        "author": "李峤",
        "content": "暮律移寒火，春宫长旧栽。\n叶生驰道侧，花落凤庭隈。\n烈士怀忠触，鸿儒访业来。\n何当赤墀下，疎干拟三台。",
        "dynasty": "唐",
        "collection_info": null
    },
    {
        "uuid": "286a791562150785d3af21065d8bd069",
        "title": "柳",
        "author": "李峤",
        "content": "杨柳郁氤氲，金堤总翠氛。\n庭前花类雪，楼际叶如云。\n列宿分龙影，芳池写凤文。\n短箫何以奏，攀折为思君。",
        "dynasty": "唐",
        "collection_info": null
    },
    {
        "uuid": "d1f14629c10ea5a4cd6285e02b0baab9",
        "title": "桐",
        "author": "李峤",
        "content": "孤秀峄阳岑，亭亭出众林。\n春光杂凤影，秋月弄圭阴。\n高映龙门迥，双依玉井深。\n不因将入爨，谁谓作鸣琴。",
        "dynasty": "唐",
        "collection_info": null
    },
    {
        "uuid": "e19fa50e7570162c144b2bbea5f56327",
        "title": "桃",
        "author": "李峤",
        "content": "独有成蹊处，秾华发井傍。\n山风凝笑脸，朝露泫啼妆。\n隐士颜应改，仙人路渐长。\n还欣上林苑，千岁奉君王。",
        "dynasty": "唐",
        "collection_info": null
    },
    {
        "uuid": "777b24bb0469d67515a4c075b383c772",
        "title": "李",
        "author": "李峤",
        "content": "潘岳闲居日，王戎戏陌辰。\n蝶游芳径馥，鸎啭弱枝新。\n叶暗青房晚，花明玉井春。\n方知有灵干，特用表真人。",
        "dynasty": "唐",
        "collection_info": null
    },
    {
        "uuid": "85dee9c4fbc00a6c91237de669328021",
        "title": "梨",
        "author": "李峤",
        "content": "擅美玄光侧，传芳瀚海中。\n凤文疎象郡，花影丽新丰。\n色对瑶池紫，甘依大谷红。\n若令逢汉主，还冀识张公。",
        "dynasty": "唐",
        "collection_info": null
    },
    {
        "uuid": "9b8663d869d29599263169696a5818ba",
        "title": "梅",
        "author": "李峤",
        "content": "大庾敛寒光，南枝独早芳。\n雪含朝暝色，风引去来香。\n妆面回青镜，歌尘起画梁。\n若能遥止渴，何暇泛琼浆。",
        "dynasty": "唐",
        "collection_info": null
    },
    {
        "uuid": "8259c6112eef1f3726fb1b2d764a83c4",
        "title": "橘",
        "author": "李峤",
        "content": "万里盘根植，千秋布叶繁。\n既荣潘子赋，方重陆生言。\n玉蘤含霜动，金衣逐吹翻。\n愿辞湘水曲，长茂上林园。",
        "dynasty": "唐",
        "collection_info": null
    },
    {
        "uuid": "777cd14313e60b9525e756e979b7c366",
        "title": "凤",
        "author": "李峤",
        "content": "有鸟居丹穴，其名曰凤皇。\n九苞应灵瑞，五色成文章。\n屡向秦楼侧，频过洛水阳。\n鸣岐今日见，阿阁伫来翔。",
        "dynasty": "唐",
        "collection_info": null
    },
    {
        "uuid": "6286ad9331cc4a0f88105ab78b92735f",
        "title": "鹤",
        "author": "李峤",
        "content": "黄鹤远联翩，从鸾下紫烟。\n翱翔一万里，来去几千年。\n已憩青田侧，时游丹禁前。\n莫言空警露，犹冀一闻天。",
        "dynasty": "唐",
        "collection_info": null
    },
    {
        "uuid": "b64ec313a4aef46ebf7bb185f56b32c2",
        "title": "乌",
        "author": "李峤",
        "content": "日路朝飞急，霜台夕影寒。\n联翩依月树，迢递绕风竿。\n白首何年改，青琴此夜弹。\n灵台如可託，千里向长安。",
        "dynasty": "唐",
        "collection_info": null
    },
    {
        "uuid": "46d7269abe519af008601b43a25a38b8",
        "title": "鹊",
        "author": "李峤",
        "content": "不分荆山抵，甘从石印飞。\n危巢畏风急，绕树觉星稀。\n喜逐行人至，愁随织女归。\n倘游明镜裏，朝夕动光辉。",
        "dynasty": "唐",
        "collection_info": null
    },
    {
        "uuid": "4e981443b858266085e82538ad59d3d1",
        "title": "雁",
        "author": "李峤",
        "content": "春晖满朔方，归雁发衡阳。\n望月惊弦影，排云结阵行。\n往还倦南北，朝夕苦风霜。\n寄语能鸣侣，相随入帝乡。",
        "dynasty": "唐",
        "collection_info": null
    },
    {
        "uuid": "80045aea6e701c930a1b3fd4b0bddebe",
        "title": "凫",
        "author": "李峤",
        "content": "飒沓睢阳涘，浮游汉水隈。\n钱飞出井见，鹤引入琴哀。\n李陵赋诗罢，王乔曳舄来。\n何当归太液，翱集动成雷。",
        "dynasty": "唐",
        "collection_info": null
    },
    {
        "uuid": "74fbebeccb4983d2d1ddb400cb537de0",
        "title": "鸎",
        "author": "李峤",
        "content": "芳树杂花红，羣鸎乱晓空。\n声分折杨吹，娇韵落梅风。\n写啭清弦裏，迁乔暗木中。\n友生若可冀，幽谷响还通。",
        "dynasty": "唐",
        "collection_info": null
    },
    {
        "uuid": "145c78bb308be422e922fb20200a8ea1",
        "title": "雉",
        "author": "李峤",
        "content": "白雉振朝声，飞来表太平。\n楚郊疑凤出，陈宝若鸡鸣。\n童子怀仁至，中郎作赋成。\n冀君看饮啄，耿介独含情。",
        "dynasty": "唐",
        "collection_info": null
    },
    {
        "uuid": "fcdd1d7b79deb419591d7c00b0781152",
        "title": "燕",
        "author": "李峤",
        "content": "天女伺辰至，玄衣澹碧空。\n差池沐时雨，颉颃舞春风。\n相贺雕阑侧，双飞翠幕中。\n勿惊留爪去，犹冀识吴宫。",
        "dynasty": "唐",
        "collection_info": null
    },
    {
        "uuid": "e5ab609335612795cf0854d88097aa26",
        "title": "雀",
        "author": "李峤",
        "content": "大厦初成日，嘉宾集杏梁。\n衔书表周瑞，入幕应王祥。\n暮宿江城裏，朝游涟水傍。\n愿齐鸿鹄至，希逐凤皇翔。",
        "dynasty": "唐",
        "collection_info": null
    },
    {
        "uuid": "fea9a4957e742c992a1e9eaa9cc610ee",
        "title": "龙",
        "author": "李峤",
        "content": "衔烛耀幽都，含章拟凤雏。\n西秦饮渭水，东洛荐河图。\n带火移星陆，升云出鼎湖。\n希逢圣人步，庭阙正晨趋。",
        "dynasty": "唐",
        "collection_info": null
    },
    {
        "uuid": "099c2ba94002fa4ee1ff2e8f85a776a0",
        "title": "麟",
        "author": "李峤",
        "content": "汉祀应祥开，鲁郊西狩回。\n奇音中钟吕，成角喻英才。\n画像临仙阁，藏书入帝台。\n若惊能吐哺，为待凤皇来。",
        "dynasty": "唐",
        "collection_info": null
    },
    {
        "uuid": "7ab693f2af6ec749821ff2a5b95f1e4a",
        "title": "象",
        "author": "李峤",
        "content": "郁林开郡毕，维扬作贡初。\n万推方演梦，惠子正焚书。\n执燧奔吴战，量舟入魏墟。\n六牙行致远，千叶奉高居。",
        "dynasty": "唐",
        "collection_info": null
    },
    {
        "uuid": "751c4c146a70515136c2825c95236bea",
        "title": "马",
        "author": "李峤",
        "content": "天马本来东，嘶惊御史骢。\n苍龙遥逐日，紫燕迥追风。\n明月来鞍上，浮云落盖中。\n得随穆天子，何假唐成公。",
        "dynasty": "唐",
        "collection_info": null
    },
    {
        "uuid": "0a1c6b04de21fcddb18e3a26d3a7d9ba",
        "title": "牛",
        "author": "李峤",
        "content": "齐歌初入相，燕阵早横功。\n欲向桃林下，先过梓树中。\n在吴频喘月，奔梦屡惊风。\n不用五丁士，如何九折通。",
        "dynasty": "唐",
        "collection_info": null
    },
    {
        "uuid": "ed954d82b669face10db4a47640e579c",
        "title": "豹",
        "author": "李峤",
        "content": "车法肇宗周，鼷文阐大猷。\n还将君子变，来蕴太公筹。\n委质超羊鞟，飞名列虎侯。\n若令逢雨露，长隐南山幽。",
        "dynasty": "唐",
        "collection_info": null
    },
    {
        "uuid": "d2ca154d1331c65eb8a8a1fd8a5fb7cb",
        "title": "熊",
        "author": "李峤",
        "content": "导洛宜阳右，乘春别馆前。\n昭仪忠汉日，太傅翊周年。\n列射三侯满，兴师七步旋。\n莫言舒紫褥，犹异饮清泉。",
        "dynasty": "唐",
        "collection_info": null
    },
    {
        "uuid": "4e8ec766053e62ea80c6607fdc7df721",
        "title": "鹿",
        "author": "李峤",
        "content": "涿鹿闻中冀，秦原闢帝畿。\n柰花开旧苑，萍叶蔼前诗。\n道士乘仙日，先生折角时。\n方怀丈夫志，抗首别心期。",
        "dynasty": "唐",
        "collection_info": null
    },
    {
        "uuid": "314f4bf9527d4ce0dd66b9eace43a9e0",
        "title": "羊",
        "author": "李峤",
        "content": "绝饮惩浇俗，行驱梦逸材。\n仙人拥石去，童子驭车来。\n夜玉含星动，晨毡映雪开。\n莫言鸿渐力，长牧上林隈。",
        "dynasty": "唐",
        "collection_info": null
    },
    {
        "uuid": "6fd5c02ab2249eb96ff9ef2bf75d5522",
        "title": "兔",
        "author": "李峤",
        "content": "上蔡应初击，平冈远不稀。\n目随槐叶长，形逐桂条飞。\n汉月澄秋色，梁园映雪辉。\n唯当感纯孝，郛郭引兵威。",
        "dynasty": "唐",
        "collection_info": null
    },
    {
        "uuid": "ff46c5f0afed18b88f1de7b3b2112aa2",
        "title": "人日侍宴大明宫恩赐綵缕人胜应制",
        "author": "李峤",
        "content": "凤城景色已含韶，人日风光倍觉饶。\n桂吐半轮迎此夜，蓂开七叶应今朝。\n鱼猜水冻行犹涩，鸎喜春熙弄欲娇。\n媿奉登高摇彩翰，欣逢御气上丹霄。",
        "dynasty": "唐",
        "collection_info": null
    },
    {
        "uuid": "1d1dd940559bb23e74c56093714c323e",
        "title": "奉和初春幸太平公主南庄应制",
        "author": "李峤",
        "content": "主家山第接云开，天子春游动地来。\n羽骑参差花外转，霓旌摇曳日边回。\n还将石溜调琴曲，更取峰霞入酒杯。\n鸾辂已辞乌鹊渚，箫声犹绕凤皇台。",
        "dynasty": "唐",
        "collection_info": null
    },
    {
        "uuid": "35b7c464a43cc57a9db1c8ab55c18efc",
        "title": "太平公主山亭侍宴应制",
        "author": "李峤",
        "content": "黄金瑞牓绛河隈，白玉仙舆紫禁来。\n碧树青岑云外耸，朱楼画阁水中开。\n龙舟下瞰鲛人室，羽节高临凤女台。\n遽惜欢娱歌吹晚，挥戈更却曜灵回。",
        "dynasty": "唐",
        "collection_info": null
    },
    {
        "uuid": "89797ce3b14a1cd51e7d74213896de9f",
        "title": "奉和拜洛应制",
        "author": "李峤",
        "content": "七萃銮舆动，千年瑞检开。\n文如龟负出，图似凤衔来。\n殷荐三神享，明禋万国陪。\n周旗黄鸟集，汉幄紫云回。\n日暮鈎陈转，清歌上帝台。",
        "dynasty": "唐",
        "collection_info": null
    },
    {
        "uuid": "eb0edc47aab2fe519f464961ee93b7b4",
        "title": "奉和幸大荐福寺应制",
        "author": "李峤",
        "content": "雁沼开香域，鹦林降綵旃。\n还窥图凤宇，更坐跃龙川。\n桂轝朝羣辟，兰宫列四禅。\n半空银阁断，分砌宝绳连。\n甘雨苏燋泽，慈云动沛篇。\n独惭贤作砺，空喜福成田。",
        "dynasty": "唐",
        "collection_info": null
    },
    {
        "uuid": "9ef1d36bfb878398d8a1b85ef9bbd037",
        "title": "奉和幸长安故城未央宫应制",
        "author": "李峤",
        "content": "旧宫贤相筑，新苑圣君来。\n运改城隍变，年深栋宇摧。\n后池无復水，前殿久成灰。\n莫辨祈风观，空传承露杯。\n宸心千载合，睿律九韶开。\n今日联章处，犹疑上柏台。",
        "dynasty": "唐",
        "collection_info": null
    },
    {
        "uuid": "fbeb5ea94743928f4498a7ef56825e9c",
        "title": "奉和幸望春宫送朔方总管张仁亶",
        "author": "李峤",
        "content": "玉塞征骄子，金符命老臣。\n三军张武斾，万乘饯行轮。\n猛气凌玄朔，崇恩降紫宸。\n投醪还结士，辞第本忘身。\n露下鹰初击，风高雁欲宾。\n方销塞北祲，还靖漠南尘。",
        "dynasty": "唐",
        "collection_info": null
    },
    {
        "uuid": "a60771d4226d97451ee3443a5e4a89c1",
        "title": "奉和幸三会寺应制",
        "author": "李峤",
        "content": "故台苍颉里，新邑紫泉居。\n岁在开金寺，时来降玉舆。\n龙形虽近剎，鸟迹尚留书。\n竹是蒸青外，池仍点墨余。\n天文光圣草，宝思合真如。\n谬奉千龄日，欣陪十地初。",
        "dynasty": "唐",
        "collection_info": null
    },
    {
        "uuid": "52112db637e946d6ead416017280c53a",
        "title": "奉和天枢成宴夷夏羣僚应制",
        "author": "李峤",
        "content": "辙迹光西崦，勋庸纪北燕。\n何如万方会，颂德九门前。\n灼灼临黄道，迢迢入紫烟。\n仙盘正下露，高柱欲承天。\n山类丛云起，珠疑大火悬。\n声流尘作刼，业固海成田。\n帝泽倾尧酒，宸歌掩舜弦。\n欣逢下生日，还覩上皇年。",
        "dynasty": "唐",
        "collection_info": null
    },
    {
        "uuid": "d9e5ca258c06d0c246a2416ae902abed",
        "title": "皇帝上礼抚事述怀",
        "author": "李峤",
        "content": "配极辉光远，承天顾託隆。\n负图济多难，脱履归成功。\n圣道昭永锡，邕言让在躬。\n还推万方重，咸仰四门聪。\n恭己忘自逸，因人体至公。\n垂旒沧海晏，解网法星空。\n云散天五色，春还日再中。\n称觞合缨弁，率舞应丝桐。\n凯乐深居镐，传歌盛饮丰。\n小臣滥簪笔，无以颂唐风。",
        "dynasty": "唐",
        "collection_info": null
    },
    {
        "uuid": "b2c5a1b3446a3fa4a1960d81fdb02849",
        "title": "奉和幸韦嗣立山庄侍宴应制",
        "author": "李峤",
        "content": "南洛师臣契，东岩王佐居。\n幽情遗绂冕，宸眷属樵渔。\n制下峒山跸，恩回灞水舆。\n松门驻旌盖，薜幄引簪裾。\n石磴平黄陆，烟楼半紫虚。\n云霞仙路近，琴酒俗尘疎。\n乔木千龄外，悬泉百丈余。\n崖深经炼药，穴古旧藏书。\n树宿抟风鸟，池潜纵壑鱼。\n宁知天子贵，尚忆武侯庐。",
        "dynasty": "唐",
        "collection_info": null
    },
    {
        "uuid": "a027803ec72c3402988f4c8aeaa6cbed",
        "title": "倡妇行",
        "author": "李峤",
        "content": "十年倡家妇，三秋边地人。\n红妆楼上歇，白髮陇头新。\n夜夜风霜苦，年年征戍频。\n山西长落日，塞北久无春。\n团扇辞恩宠，回文赠苦辛。\n胡兵屡攻战，汉使绝和亲。\n消息如瓶井，沈浮似路尘。\n空余千里月，照妾两眉嚬。",
        "dynasty": "唐",
        "collection_info": null
    },
    {
        "uuid": "f37fd7483ef11ee36d0d638d94179faf",
        "title": "饯薛大夫护边",
        "author": "李峤",
        "content": "荒隅时未通，副相下临戎。\n授律星芒动，分兵月晕空。\n犀皮拥青橐，象齿饰雕弓。\n决胜三河勇，长驱六郡雄。\n登山窥代北，屈指计辽东。\n伫见燕然上，抽毫颂武功。",
        "dynasty": "唐",
        "collection_info": null
    },
    {
        "uuid": "3fe2fbb48491e9cf16ec9b6bac8bcbc2",
        "title": "和杜学士旅次淮口阻风",
        "author": "李峤",
        "content": "夕吹生寒浦，清淮上暝潮。\n迎风欲举棹，触浪反停桡。\n淼漫烟波阔，参差林岸遥。\n日沈丹气敛，天敞白云销。\n水雁衔芦叶，沙鸥隐荻苗。\n客行殊未已，川路几迢迢。",
        "dynasty": "唐",
        "collection_info": null
    },
    {
        "uuid": "815631260dc22c1d47895436147c46a8",
        "title": "送光禄刘主簿之洛",
        "author": "李峤",
        "content": "函谷双崤右，伊川二陕东。\n仙舟窅将隔，芳斝暂云同。\n朋席余欢尽，文房旧侣空。\n他乡千里月，岐路九秋风。\n背枥嘶班马，分洲呌断鸿。\n别后青山外，相望白云中。",
        "dynasty": "唐",
        "collection_info": null
    },
    {
        "uuid": "18723ee1786fd9dfde3b73c5ac0c4ab0",
        "title": "送骆奉礼从军",
        "author": "李峤",
        "content": "玉塞边烽举，金坛庙略申。\n羽书资锐笔，戎幕引英宾。\n剑动三军气，衣飘万里尘。\n琴尊留别赏，风景惜离晨。\n笛梅含晚吹，营柳带余春。\n希君勒石返，歌舞入城闉。",
        "dynasty": "唐",
        "collection_info": null
    },
    {
        "uuid": "7e8b6b3aef76ad4a4176cbe27ddd3f68",
        "title": "王屋山第之侧杂构小亭暇日与羣公同游",
        "author": "李峤",
        "content": "桂亭依绝巘，兰榭俯回溪。\n绮栋鱼鳞出，雕甍凤羽栖。\n引泉聊涨沼，凿磴且通蹊。\n席上山花落，帘前野树低。\n弋林开曙景，钓渚发晴霓。\n狎水惊梁雁，临风听楚鸡。\n復看题柳叶，弥喜荫桐圭。",
        "dynasty": "唐",
        "collection_info": null
    },
    {
        "uuid": "3cdc26594083703db3c056dc645916f8",
        "title": "奉和杜员外扈从教阅",
        "author": "李峤",
        "content": "杪冬严杀气，穷纪送颓光。\n薄狩三农隙，大阅五戎塲。\n菜田初起烧，兰野正开防。\n夹岸虹旗转，分朋兽罟张。\n燕弧带晓月，吴劒动秋霜。\n原启前禽路，山萦后骑行。\n云区坠日羽，星苑毙天狼。\n礼振军容肃，威宣武节扬。\n神心体殷祝，灵兆叶姬祥。\n幸陪仙驾末，欣采翰林芳。",
        "dynasty": "唐",
        "collection_info": null
    },
    {
        "uuid": "198e55322cf5932b642de98ea7d3fb4d",
        "title": "军师凯旋自邕州顺流舟中",
        "author": "李峤",
        "content": "鸣鞞入嶂口，泛舸历川湄。\n尚想江陵阵，犹疑下濑师。\n岸回帆影疾，风逆鼓声迟。\n萍叶沾兰桨，林花拂桂旗。\n弓鸣苍隼落，劒动白猿悲。\n芳树吟羗管，幽篁入楚词。\n全军多胜策，无战在明时。\n寄谢山东妙，长缨徒自欺。",
        "dynasty": "唐",
        "collection_info": null
    },
    {
        "uuid": "06a3c762acf666952182215908fe02dc",
        "title": "夏晚九成宫呈同僚",
        "author": "李峤",
        "content": "碣馆分襄野，平台架射峰。\n英藩信炜烨，胜地本从容。\n林引梧庭凤，泉归竹沼龙。\n小轩恆共处，长坂属相从。\n野席兰琴奏，山台桂酒醲。\n一枰移昼景，六着尽宵钟。\n枚藻清词律，邹谈耀辩锋。\n结欢良有裕，联寀愧无庸。\n暂悦丘中赏，还希物外踪。\n风烟远近至，鱼鸟去来逢。\n月涧横千丈，云崖列万重。\n树红山果熟，崖绿水苔浓。\n愿以西园柳，长间北岩松。",
        "dynasty": "唐",
        "collection_info": null
    },
    {
        "uuid": "a40d59c59b90637d9584e15704d066d6",
        "title": "田假限疾不获还庄载想田园兼思亲友率成短韵用写长怀赠杜幽素",
        "author": "李峤",
        "content": "游宦劳牵网，风尘久化衣。\n迹驰东苑路，望阻北岩扉。\n及此承休告，聊将狎遯肥。\n十旬俄委疾，三径且殊归。\n茂陵窅难即，灵台暂可依。\n疲痾旅城寺，延想属郊畿。\n夕梦园林是，晨瞻邑里非。\n绿畴良已秽，清濠旷不追。\n野花何处落？山月几秋辉。\n彼美符商政，优游绝汉机。\n高情物累遣，逸气烟霞飞。\n乐道方无闷，怀贤独有违。\n尊虚旧园酒，琴静故人徽。\n夏沼莲初发，秋田麦稍稀。\n何当携手去，岁暮采芳菲。",
        "dynasty": "唐",
        "collection_info": null
    },
    {
        "uuid": "ae20065c8429870707ba5042f663541c",
        "title": "刘侍读见和山邸十篇重申此赠",
        "author": "李峤",
        "content": "神岳瑶池圃，仙宫玉树林。\n乘时警天御，清暑涤宸襟。\n梁驾陪玄赏，淄庭掩翠岑。\n对岩龙岫出，分壑雁池深。\n檐迥松萝映，窗高石镜临。\n落泉奔涧响，惊吹助猿吟。\n野气迷凉燠，山花杂古今。\n英藩盛宾侣，胜景想招寻。\n践径披兰叶，攀崖引桂阴。\n穆生时泛醴，邹子或调琴。\n雉翳分塲合，鱼钩向浦沈。\n朝游极斜景，夕宴待横参。\n顾己惭铅锷，叨名齿玳簪。\n暂依朱邸馆，还畅白云心。\n丘壑信多美，烟霞得所钦。\n寓言摅宿志，窃吹简知音。\n奖价踰珍石，酬文重振金。\n方从仁智所，携手濯清浔。",
        "dynasty": "唐",
        "collection_info": null
    },
    {
        "uuid": "3b99e5004b96c15b2895ff148c8716ab",
        "title": "晚秋喜雨",
        "author": "李峤",
        "content": "积阳躔首夏，隆旱届徂秋。\n炎威振皇服，歊景暴神州。\n气涤朝川朗，光澄夕照浮。\n草木委林甸，禾黍悴原畴。\n国惧流金眚，人深悬磬忧。\n紫宸兢履薄，丹扆念推沟。\n望肃坛场祀，冤申囹圄囚。\n御车迁玉殿，荐菲撤琼羞。\n济窘邦储发，蠲穷井赋优。\n服闲云骥屏，冗术土龙修。\n睿感通三极，天诚贯六幽。\n夏祈良未拟，商祷讵为俦。\n穴蚁祯符应，山蛇毒影收。\n腾云八际满，飞雨四溟周。\n聚霭笼仙阙，连霏绕画楼。\n旱陂仍积水，涸沼更通流。\n晚穗萎还结，寒苗瘁復抽。\n九农欢岁阜，万宇庆时休。\n野洽如坻咏，途喧击壤讴。\n幸闻东李道，欣奉北场游。",
        "dynasty": "唐",
        "collection_info": null
    },
    {
        "uuid": "071adc72b3811519b99823ebbc255470",
        "title": "中秋月二首 一",
        "author": "李峤",
        "content": "盈缺青冥外，东风万古吹。\n何人种丹桂，不长出轮枝。",
        "dynasty": "唐",
        "collection_info": null
    },
    {
        "uuid": "dee95a537018494bc5de9b4df841dd1c",
        "title": "中秋月二首 二",
        "author": "李峤",
        "content": "圆魄上寒空，皆言四海同。\n安知千里外，不有雨兼风。",
        "dynasty": "唐",
        "collection_info": null
    },
    {
        "uuid": "4dade032f43e134bb79406aa64c4d71f",
        "title": "侍宴桃花园咏花应制",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊待圣君。",
        "dynasty": "唐",
        "collection_info": null
    },
    {
        "uuid": "0a59088c14e616cf7dc16af220b468a6",
        "title": "奉和圣制幸韦嗣立山庄应制",
        "author": "李峤",
        "content": "万骑千官拥帝车，八龙三马访仙家。\n凤皇原上开青壁，鹦鹉杯中弄紫霞。",
        "dynasty": "唐",
        "collection_info": null
    },
    {
        "uuid": "612a1f90dee0a881795da3d67cd997e2",
        "title": "游苑遇雪应制",
        "author": "李峤",
        "content": "散漫祥云逐圣回，飘飖瑞雪绕天来。\n不能落后争飞絮，故欲迎前赛早梅。",
        "dynasty": "唐",
        "collection_info": null
    },
    {
        "uuid": "5b44b5886fe0071eccd75f3d3cfa6ccc",
        "title": "送司马先生",
        "author": "李峤",
        "content": "蓬阁桃源两处分，人间海上不相闻。\n一朝琴裏悲黄鹤，何日山头望白云。",
        "dynasty": "唐",
        "collection_info": null
    },
    {
        "uuid": "0787464bb5230fd205adc881b75f8487",
        "title": "风",
        "author": "李峤",
        "content": "解落三秋叶，能开二月花。\n过江千尺浪，入竹万竿斜。",
        "dynasty": "唐",
        "collection_info": null
    },
    {
        "uuid": "316adbbd5cfe2d524faa408552e198de",
        "title": "上清晖閤遇雪",
        "author": "李峤",
        "content": "千钟圣酒御筵披，六出祥英乱绕枝。\n即此神仙对琼圃，何须辙迹向瑶池。",
        "dynasty": "唐",
        "collection_info": null
    },
    {
        "uuid": "e2ee329272a5f33f001c1fb0f6d23d79",
        "title": "石淙",
        "author": "李峤",
        "content": "羽盖龙旗下绝冥，兰除薜幄坐云扃。\n鸟和百籁疑调管，花发千岩似画屏。\n金竈浮烟朝漠漠，石床寒水夜泠泠。\n自然碧洞窥仙境，何必丹丘是福庭。",
        "dynasty": "唐",
        "collection_info": null
    },
    {
        "uuid": "e6d210428bf91833eefaa8006641b4e7",
        "title": "原",
        "author": "李峤",
        "content": "王粲销忧日，江淹起恨年。\n带川遥绮错，分隰迥阡眠。\n膴膴横周甸，莓莓阙晋田。\n方知急难响，长在鹡鸰篇。",
        "dynasty": "唐",
        "collection_info": null
    },
    {
        "uuid": "c15699394d9a06832916d7b4c6d7d123",
        "title": "河",
        "author": "李峤",
        "content": "河出昆崙中，长波接汉空。\n桃花生马颊，竹箭入龙宫。\n德水千年变，荣光五色通。\n若披兰叶检，还沐土皇风。",
        "dynasty": "唐",
        "collection_info": null
    },
    {
        "uuid": "6e0f285c80e58fdf958d7de08bb90f93",
        "title": "檄",
        "author": "李峤",
        "content": "羽檄本宣明，由来敷木声。\n联翩通汉国，迢递入燕营。\n毛义持书去，张仪韫璧行。\n曹风虽觉愈，陈草始知名。",
        "dynasty": "唐",
        "collection_info": null
    },
    {
        "uuid": "13b02ecc40fafcbddda0a1480e1dbde6",
        "title": "戈",
        "author": "李峤",
        "content": "富父舂喉日，殷辛漂杵年。\n晓霜含白刃，落影驻琱鋋。\n夕摈金门侧，朝提玉塞前。\n愿随龙影度，横阵彗云边。",
        "dynasty": "唐",
        "collection_info": null
    },
    {
        "uuid": "fd41a3c66430bbaf37e9c7caeac6f877",
        "title": "箫",
        "author": "李峤",
        "content": "虞舜调清管，王褒赋雅音。\n参差横凤翼，搜索动猿吟。\n灵鹤时来到，仙人幸见寻。\n为听杨柳曲，行役几伤心。",
        "dynasty": "唐",
        "collection_info": null
    },
    {
        "uuid": "8d11836a503141f5349603e3e22f3974",
        "title": "素",
        "author": "李峤",
        "content": "濯手天津女，纤腰洛浦妃。\n鱼肠远方至，鴈足上林飞。\n妙夺鲛绡色，光腾月扇辉。\n非君下路去，谁赏故人机。",
        "dynasty": "唐",
        "collection_info": null
    },
    {
        "uuid": "baa258865345ff9565b91b46a4de20ee",
        "title": "钱",
        "author": "李峤",
        "content": "九府五铢世上珍，鲁襃曾咏道通神。\n劝君觅得须知足，虽解荣人也辱人。\n（《古今图书集成·食货典》三五八《钱钞部》）。",
        "dynasty": "唐",
        "collection_info": null
    },
    {
        "uuid": "1f3ca2ce0fb8558057f1634cbc34875a",
        "title": "池",
        "author": "李峤",
        "content": "日落天泉暮，烟虚习池静。\n镜潭明月辉，锦帻流霞景。\n花摇仙凤色，云浮濯龙影。\n欲识江湖心，秋来赋潘省。",
        "dynasty": "唐",
        "collection_info": null
    },
    {
        "uuid": "b69a2d31894e16f56212dfc95be5536a",
        "title": "筝",
        "author": "李峤",
        "content": "蒙恬芳轨设，游楚清音列。\n形通天地规，絃写阴阳节。\n郑音既寥亮，秦声復凄切。\n君听陌上桑，为辨罗敷洁。\n（以上见《佚存丛书》本《李峤杂咏百二十首》卷下）（按：《佚存丛书》本《李峤咏百二十首》，所录诸诗文字与《全唐诗》所载者差异较大。\n以上二诗完全不同，故另录出。\n有一句或数句不同者，录如次。\n仅个别文字不同者从略。\n〖1〗《风》首二句作「落日正沈沈，微风生北林」。\n〖2〗《雾》三四两句作「别有丹山雾，玲珑素月明」。\n〖3〗《梨》五六两句作「春暮条应紫，秋来叶正红」。\n〖4〗《楼》三四两句作「落星临画阁，井干起高台」。\n〖5〗《桥》后四句作「巧作七星影，能图半月辉。\n即今沧海宴，无復白云威」。\n）（〖6〗《帘》首二句作「晓风清竹殿，初日映秦楼」。\n第三句作「暧暧笼珠网」。\n第五句作「窗中月影入」。\n〖7〗《扇》第二句作「蒲葵实晓清」。\n第五句作「逐暑含风转」。\n第七句作「还取同心契」。\n〖8〗《墨》第六句作「皂迭映逾沈」。\n〖9〗《刀》第五句作「割锦红鲜裏」。\n〖10〗《弹》首句作「侠客遥相望」。\n三四两句作「共持苏合弹，来此傍垂杨」。\n末二句作「莫欣黄雀至，须惮微躯伤」。\n〖11〗《琵琶》首句作「裁规势渐团」。\n〖12〗《珠》末二句作「谁怜被褐者，怀宝自多才」。\n〖13〗《绫》第二句作「为衾值汉君」。\n五六两句作「色带冰绫影，光含霜雪文」。\n〖14〗《素》五六两句作「碪杵调风响，绫纨写月辉」。\n〖15〗《锦》第七句作「若逢朱太守」。\n〖16〗《布》三四两句作「瀑泉飞挂鹤，浣火有炎光」。\n末句作「来穆采花芳」。\n另伯三七三八卷存李峤杂咏二首又四句，斯五五五卷存六首又三句，其文字与《全唐诗》有较多不同，录其要者如次。\n伯三七三卷载《凤》第六句作「频过颍水汤」。\n《兔》五、六、七三句作「汉殿跧容伏，梁园隐迹微，方知感纯孝」。\n）。",
        "dynasty": "唐",
        "collection_info": null
    },
    {
        "uuid": "1de2e56540a0892acfb897e54db315bc",
        "title": "杂曲歌辞：东飞伯劳歌",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，佳人二八盛舞歌，羞将百万呈双娥。\n庭前芳树朝夕改，",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "uuid": "031539d340de72c224d9dcc0498de61f",
        "title": "杂曲歌辞：桃花行",
        "author": "李峤",
        "content": "岁去无言忽憔悴，时来含笑吐氛氲。\n不能拥路迷仙客，故欲开蹊侍圣君。",
        "dynasty": "唐",
        "collection_info": {
            "collection": "御定全唐诗",
            "volume": "卷二十八"
        }
    },
    {
        "uuid": "3ce60a1f7097c355fa04d142533473bb",
        "title": "奉教追赴九成宫途中口号",
        "author": "李峤",
        "content": "委质承仙翰，祗命遄遥策。\n事偶从梁游，人非背淮客。\n长驱历川阜，迥眺穷原泽。\n郁郁桑柘繁，油油禾黍积。\n雨余林气静，日下山光夕。\n未攀丛桂岩，犹倦飘蓬陌。\n行当奉麾盖，慰此劳行役。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "7302e061bdaaa5ac9005f09fbcb1af96",
        "title": "秋山望月酬李骑曹",
        "author": "李峤",
        "content": "愁客坐山隈，怀抱自悠哉。\n况复高秋夕，明月正裴回。\n亭亭出迥岫，皎皎映层台。\n色带银河满，光含玉露开。\n淡云笼影度，虚晕抱轮回。\n谷邃凉阴静，山空夜响哀。\n寒催数雁过，风送一萤来。\n独轸离居恨，遥想故人杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "1ed7166ff8c2180b41d8c03fa1b204a4",
        "title": "扈从还洛呈侍从群官",
        "author": "李峤",
        "content": "四海帝王家，两都周汉室。\n观风昔来幸，御气今旋跸。\n雷奋六合开，天行万乘出。\n玄冥奉时驾，白拒参戎律。\n后队咽笳箫，前驱严罕毕。\n辉光射东井，禁令横西秩。\n帐殿别阳秋，旌门临甲乙。\n将交洛城雨，稍远长安日。\n邙巩云外来，咸秦雾中失。\n孟冬霜霰下，是月农功毕。\n天道向归余，皇情美阴骘。\n行存名岳礼，递问高年疾。\n祝鸟既开罗，调人更张瑟。\n登原采讴诵，俯谷求才术。\n邑罕悬磬贫，山无挂瓢逸。\n施恩浃寰宇，展义该文质。\n德泽盛轩游，哀矜深禹恤。\n申歌地庐骇，献寿衢尊溢。\n瑞色抱氤氲，寒光变萧飋。\n宗枝旦奭辅，侍从王刘匹。\n并辑蛟龙书，同簪凤凰笔。\n陶甄荷吹万，颂汉归明一。\n欢与道路长，顾随谈笑密。\n叨承廊庙选，谬齿夔龙弼。\n喜构大厦成，惭非栋隆吉。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "d7818bd8eec08f1cab91221544abd097",
        "title": "早发苦竹馆",
        "author": "李峤",
        "content": "合沓岩嶂深，朦胧烟雾晓。\n荒阡下樵客，野猿惊山鸟。\n开门听潺湲，入径寻窈窕。\n栖鼯抱寒木，流萤飞暗筱。\n早霞稍霏霏，残月犹皎皎。\n行看远星稀，渐觉游氛少。\n我行抚轺传，兼得傍林沼。\n贪玩水石奇，不知川路渺。\n徒怜野心旷，讵恻浮年小。\n方解宠辱情，永托累尘表。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "a276c7dd2f3a54a6d888411ad26db632",
        "title": "安辑岭表事平罢归",
        "author": "李峤",
        "content": "云端想京县，帝乡如可见。\n天涯望越台，海路几悠哉。\n六月飞鹏去，三年瑞雉来。\n境遥铜柱出，山险石门开。\n自我违瀍洛，瞻途屡挥霍。\n朝朝寒露多，夜夜征衣薄。\n白简承朝宪，朱方抚夷落。\n既弘天覆广，且谕皇恩博。\n皇恩溢外区，憬俗咏来苏。\n声朔臣天子，坛场拜老夫。\n绛宫韬将略，黄石寝兵符。\n返旆收龙虎，空营集鸟乌。\n日落澄氛霭，凭高视襟带。\n东瓯抗于越，南斗临吴会。\n春色绕边陲，飞花出荒外。\n卉服纷如积，长川思游客。\n风生丹桂晚，云起苍梧夕。\n去舳舣清江，归轩趋紫陌。\n衣裳会百蛮，琛赆委重关。\n不学金刀使，空持宝剑还。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "827f96cd9a0a2b5ce0562f512a95c563",
        "title": "清明日龙门游泛",
        "author": "李峤",
        "content": "晴晓国门通，都门蔼将发。\n纷纷洛阳道，南望伊川阙。\n衍漾乘和风，清明送芬月。\n林窥二山动，水见千龛越。\n罗袂罥杨丝，香桡犯苔发。\n群心行乐未，唯恐流芳歇。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "88185a52f29d8be8e109e9c4d886b6ff",
        "title": "云",
        "author": "李峤",
        "content": "大樑白云起，氛氲殊未歇。\n锦文触石来，盖影凌天发。\n烟煴万年树，掩映三秋月。\n会入大风歌，从龙赴圆阙。",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "a6ecac6c3876f8a9a1c6b825b7707e8a",
        "title": "拟古东飞伯劳西飞燕",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，佳人二八盛舞歌，羞将百万呈双蛾。\n庭前芳树朝夕改，",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "d7eb175c0ca1b46479066b5cd8293eea",
        "title": "宝剑篇",
        "author": "李峤",
        "content": "吴山开，越溪涸，三金合冶成宝锷。\n淬绿水，鉴红云，龟甲参差白虹色，辘轳宛转黄金饰。\n骇犀中断宁方利，避灾朝穿晋帝屋，逃乱夜入楚王城。\n一朝运偶逢大仙，承平久息干戈事，侥倖得充文武备。\n除灾避患宜君王，",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "8ba55dd446c8262ca39394ddcef665dc",
        "title": "汾阴行",
        "author": "李峤",
        "content": "君不见昔日西京全盛时，汾阴后土亲祭祠。\n斋宫宿寝设储供，撞钟鸣鼓树羽旗。\n汉家五叶才且雄，河东太守亲扫除，奉迎至尊导銮舆。\n五营夹道列容卫，金鼎发色正焜煌，灵祇炜烨摅景光。\n埋玉陈牲礼神毕，棹歌微吟彩鹢浮，箫鼓哀鸣白云秋。\n欢娱宴洽赐群后，自从天子向秦关，玉辇金车不復还。\n珠帘羽扇长寂寞，豪雄意气今何在，坛场宫馆尽蒿蓬。\n路逢故老长叹息，山川满目泪沾衣，富贵荣华能几时。\n不见只今汾水上，",
        "dynasty": "唐",
        "collection_info": {
            "collection": "御定全唐诗",
            "volume": "卷五十七"
        }
    },
    {
        "uuid": "b99264ca97aa1a696af69e85c9d78a94",
        "title": "侍宴长宁公主东庄应制",
        "author": "李峤",
        "content": "别业临青甸，鸣銮降紫霄。\n长筵鹓鹭集，仙管凤凰调。\n树接南山近，烟含北渚遥。\n承恩咸已醉，恋赏未还镳。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "3c156ca50e27c39deb9de04d9bcdb409",
        "title": "奉和人日清晖阁宴群臣遇雪应制",
        "author": "李峤",
        "content": "三阳偏胜节，七日最灵辰。\n行庆传芳蚁，升高缀彩人。\n阶前蓂候月，楼上雪惊春。\n今日衔天造，还疑上汉津。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "afe834caa754f7eba297c581928037a9",
        "title": "春日侍宴幸芙蓉园应制",
        "author": "李峤",
        "content": "年光竹裏遍，春色杏间遥。\n烟气笼青阁，流文荡画桥。\n飞花随蝶舞，艳曲伴莺娇。\n今日陪欢豫，还疑陟紫霄。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "a4f178e05f2a8baeda4024163001de2b",
        "title": "奉和九月九日登慈恩寺浮图应制",
        "author": "李峤",
        "content": "瑞塔千寻起，仙舆九日来。\n萸房陈宝席，菊蕊散花台。\n御气鹏霄近，升高凤野开。\n天歌将梵乐，空裏共裴回。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "306793b7935059b0481b613571070eda",
        "title": "闰九月九日幸总持寺登浮图应制",
        "author": "李峤",
        "content": "闰节开重九，真游下大千。\n花寒仍荐菊，座晚更披莲。\n刹凤回雕辇，帆虹间彩旃。\n还将西梵曲，助入南熏弦。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "ff66e2d6b8e42e83268c0848dc364a4b",
        "title": "游禁苑陪幸临渭亭遇雪应制",
        "author": "李峤",
        "content": "同云接野烟，飞雪暗长天。\n拂树添梅色，过楼助粉妍。\n光含班女扇，韵入楚王弦。\n六出迎仙藻，千箱答瑞年。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "c18bf24365484e9ed7d7d2f1e979ef10",
        "title": "幸白鹿观应制",
        "author": "李峤",
        "content": "驻跸三天路，回旃万仞溪。\n真庭群帝飨，洞府百灵栖。\n玉酒仙垆酿，金方暗壁题。\n伫看青鸟入，还陟紫云梯。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "62e52397593d57313e72d765ebc21dd8",
        "title": "酬和杜五弟晴朝独坐见赠",
        "author": "李峤",
        "content": "平明坐虚馆，旷望几悠哉。\n宿雾分空尽，朝光度隙来。\n影低藤架密，香动药阑开。\n未展山阳会，空留池上杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "ec6b74e5de403cfec3bb5b5792c13734",
        "title": "和周记室从驾晓发合璧宫",
        "author": "李峤",
        "content": "濯龙春苑曙，翠凤晓旗舒。\n野色开烟后，山光澹月余。\n风长笳响咽，川迥骑行疏。\n珠履陪仙驾，金声振属车。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "286e9e2dd6ac8f7d59f47ddd77a2c83f",
        "title": "和杜侍御太清台宿直旦有怀",
        "author": "李峤",
        "content": "貂冠朝彩振，乌署晓光分。\n欲啸迁乔侣，先飞掷地文。\n庭虚麦雨润，林静蕙风熏。\n嵇驾终难仰，梁凫且自群。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "9e58b60e23c692a12a7dac971939add7",
        "title": "又送别",
        "author": "李峤",
        "content": "岐路方为客，芳尊暂解颜。\n人随转蓬去，春伴落梅还。\n白云度汾水，黄河绕晋关。\n离心不可问，宿昔鬓成斑。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "ea49f47a6bb291fcc8e60f4b33c11302",
        "title": "饯骆四二首",
        "author": "李峤",
        "content": "平生何以乐，斗酒夜相逢。\n曲中惊别绪，醉裏失愁容。\n星月悬秋汉，风霜入曙钟。\n明日临沟水，青山几万重。\n甲第驱车入，良宵秉烛游。\n人追竹林会，酒献菊花秋。\n霜吹飘无已，星河漫不流。\n重嗟欢赏地，翻召别离忧。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "4c93c3cc07d10ce90c8375e29128d4ae",
        "title": "春日游苑喜雨应诏",
        "author": "李峤",
        "content": "园楼春正归，入苑弄芳菲。\n密雨迎仙步，低云拂御衣。\n危花沾易落，度鸟湿难飞。\n膏泽登千庾，欢情遍九围。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "f5aa058aa43b0325bffdc682cf148f9f",
        "title": "二月奉教作",
        "author": "李峤",
        "content": "柳陌莺初啭，梅梁燕始归。\n和风泛紫若，柔露濯青薇。\n日艳临花影，霞翻入浪晖。\n乘春重游豫，淹赏玩芳菲。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "44d36b9bf731db0b416ee97c35d7337d",
        "title": "四月奉教作",
        "author": "李峤",
        "content": "暄钥三春谢，炎钟九夏初。\n润浮梅雨夕，凉散麦风余。\n叶暗庭帏满，花残院锦疏。\n胜情多赏托，尊酒狎林箊。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "64f2c6a934b3b5c620f69ea97292fb1b",
        "title": "和麹典设扈从东郊忆弟使往安西冬至日恨不得同申拜庆",
        "author": "李峤",
        "content": "玉关方叱驭，桂苑正陪舆。\n桓岭嗟分翼，姜川限馈鱼。\n雪花含□晚，云叶带荆舒。\n重此西流咏，弥伤南至初。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "fe2de60ee9ce79631d4cf9d9217d39b1",
        "title": "马武骑挽歌二首",
        "author": "李峤",
        "content": "五日皆休沐，三泉独不归。\n池台金阙是，尊酒玳筵非。\n巷静游禽入，门闲过客稀。\n唯余昔年凤，尚绕故楼飞。\n昔下天津馆，尝过帝子家。\n夜倾金屋酒，春舞玉台花。\n试马依红埒，吹箫弄紫霞。\n谁言东郭路，翻枉北门车。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "be3928df07ff06d73b00677738e2abfa",
        "title": "天官崔侍郎夫人吴氏挽歌",
        "author": "李峤",
        "content": "宠服当年盛，芳魂此地穷。\n剑飞龙匣在，人去鹊巢空。\n簟怆孤生竹，琴哀半死桐。\n唯当青史上，千载仰嫔风。",
        "dynasty": "唐",
        "collection_info": {
            "collection": "御定全唐诗",
            "volume": "卷五十八"
        }
    },
    {
        "uuid": "e98d8b531db3c409cedba0bfab1b1016",
        "title": "月",
        "author": "李峤",
        "content": "桂满三五夕，蓂开二八时。\n清辉飞鹊鉴，新影学蛾眉。\n皎洁临疏牖，玲珑鉴薄帷。\n愿言从爱客，清夜幸同嬉。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "3ffc7b1cdf87267a2c78b6279460bf9e",
        "title": "星",
        "author": "李峤",
        "content": "蜀郡灵槎转，丰城宝剑新。\n将军临北塞，天子入西秦。\n未作三台辅，宁为五老臣。\n今宵颍川曲，谁识聚贤人。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "336fb7fa40efbdc342b83be0f2645f2c",
        "title": "风",
        "author": "李峤",
        "content": "落日生苹末，摇扬遍远林。\n带花疑凤舞，向竹似龙吟。\n月动临秋扇，松清入夜琴。\n若至兰台下，还拂楚王襟。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "f50599c63833b92338b82c4a3ee02c68",
        "title": "云",
        "author": "李峤",
        "content": "英英大樑国，郁郁秘书台。\n碧落从龙起，青山触石来。\n官名光邃古，盖影耿轻埃。\n飞感高歌发，威加四海回。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "017186c92a5288a4880a2262af84dd7d",
        "title": "烟",
        "author": "李峤",
        "content": "瑞气凌青合，空蒙上翠微。\n迥浮双阙路，遥拂九仙衣。\n桑柘迎寒色，松篁暗晚晖。\n还当紫霄上，时接彩鸾飞。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "7ccb6356ba8745fc8ccda5679203eccd",
        "title": "山",
        "author": "李峤",
        "content": "地镇标神秀，峨峨上翠氛。\n泉飞一道带，峰出半天云。\n古壁丹青色，新花绮绣纹。\n已开封禅所，希谒圣明君。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "b293166264b97e4f6829754ecd5f6e29",
        "title": "石",
        "author": "李峤",
        "content": "宗子维城固，将军饮羽威。\n岩花鉴裏发，云叶锦中飞。\n入宋星初陨，过湘燕早归。\n倘因持补极，宁复想支机。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "b9402fa5cc986b29baf506580e9f0894",
        "title": "道",
        "author": "李峤",
        "content": "铜驼分巩洛，剑阁低临邛。\n紫徼三千里，青楼十二重。\n玉关尘似雪，金穴马如龙。\n今日中衢上，尧尊更可逢。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "a063fcf8e164f3eb96d887a60ed0cee9",
        "title": "海",
        "author": "李峤",
        "content": "习坎疏丹壑，朝宗合紫微。\n三山巨鳌涌，万里大鹏飞。\n楼写春云色，珠含明月辉。\n会因添雾露，方逐众川归。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "bcf1e15b308d667c469ccc3b14358282",
        "title": "河",
        "author": "李峤",
        "content": "源出昆仑中，长波接汉空。\n桃花来马颊，竹箭入龙宫。\n德水千年变，荣光五色通。\n若披兰叶检，□□□□□。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "31fa462069a689c0bb884cff2d97cfba",
        "title": "洛",
        "author": "李峤",
        "content": "九洛韶光媚，三川物候新。\n花明丹凤浦，日映玉鸡津。\n元礼期仙客，陈王睹丽人。\n神龟方锡瑞，绿字重来臻。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "5cbb82bf1cfaca2dbdd778707329702a",
        "title": "城",
        "author": "李峤",
        "content": "四塞称天府，三河建洛都。\n飞云霭层阙，白日丽南隅。\n独下仙人凤，群惊御史乌。\n何辞一万里，边徼捍匈奴。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "f75f52a23f0635aa98708d6d98dcea4a",
        "title": "市",
        "author": "李峤",
        "content": "阛阓开三市，旗亭起百寻。\n渐离初击筑，司马正弹琴。\n细柳龙鳞映，长槐兔月阴。\n徒知观卫玉，讵肯挂秦金。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "9185e1d7a3bcceb19c2a8148b9efe40a",
        "title": "池",
        "author": "李峤",
        "content": "彩棹浮太液，清觞醉习家。\n诗情对明月，云曲拂流霞。\n烟散龙形净，波含凤影斜。\n安仁动秋兴，鱼鸟思空赊。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "2e46502978d4154638e0ee1d02fcb239",
        "title": "经",
        "author": "李峤",
        "content": "汉室鸿儒盛，邹堂大义明。\n五千道德阐，三百礼仪成。\n青紫方拾芥，黄金徒满籝。\n谁知怀逸辩，重席冠群英。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "9dc67764e2501cabf78debad008cc266",
        "title": "史",
        "author": "李峤",
        "content": "马记天官设，班图地裏新。\n善谈方亹亹，青简见彬彬。\n方朔初闻汉，荆轲昔向秦。\n正辞堪载笔，终冀作良臣。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "61819c1d991ff862e2d385614f2475d5",
        "title": "赋",
        "author": "李峤",
        "content": "布义孙卿子，登高楚屈平。\n铜台初下笔，乐观正飞缨。\n乍有凌云势，时闻掷地声。\n造端长体物，无复大夫名。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "9cb700ebfc85a8ff9fe760cb30ff5d35",
        "title": "墨",
        "author": "李峤",
        "content": "长安分石炭，上党结松心。\n绕画蝇初落，含滋绶更深。\n悲丝光易染，迭素彩还沉。\n别有张芝学，书池幸见临。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "829a4bd52092513331a92a77ad780f05",
        "title": "剑",
        "author": "李峤",
        "content": "我有昆吾剑，求趋夫子庭。\n白虹时切玉，紫气夜干星。\n锷上芙蓉动，匣中霜雪明。\n倚天持报国，画地取雄名。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "92bb0a549475acfd691c1324c708e502",
        "title": "刀",
        "author": "李峤",
        "content": "列辟鸣鸾至，惟良佩犊旋。\n带环疑写月，引鉴似含泉。\n入梦华梁上，含锋彩笔前。\n莫惊开百炼，特拟定三边。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "a19b0d1230f57fed14abe91db58fbd58",
        "title": "箭",
        "author": "李峤",
        "content": "汉甸初收羽，燕城忽解围。\n影随流水急，光带落星飞。\n夏列三成范，尧沉九日辉。\n断蛟云梦泽，希为识忘归。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "0d06f6d9c7474550da9f8a12ad4c98ac",
        "title": "弹",
        "author": "李峤",
        "content": "侠客持苏合，佳游满帝乡。\n避丸深可诮，求炙遂难忘。\n金迸疑星落，珠沉似月光。\n谁知少孺子，将此见吴王。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "9dc343dacd26ea1f325ad750fc5f9199",
        "title": "旌",
        "author": "李峤",
        "content": "告善康庄侧，求贤市肆中。\n拥麾分彩雉，持节曳丹虹。\n影丽天山雪，光摇朔塞风。\n方知美周政，抗旆赋车攻。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "6f7caacb0f871c13be7b0c078f7c4385",
        "title": "鼓",
        "author": "李峤",
        "content": "舜日谐鼗响，尧年韵士声。\n向楼疑吹击，震谷似雷惊。\n仙鹤排门起，灵鼍带水鸣。\n乐云行已奏，礼曰冀相成。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "ee06617cc005335b5f8333279d58c618",
        "title": "瑟",
        "author": "李峤",
        "content": "伏羲初制法，素女昔传名。\n流水嘉鱼跃，丛台舞凤惊。\n嘉宾饮未极，君子娱俱并。\n倘入丘之户，应知由也情。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "6c5f0ac7b623097426b0c26c30ff001c",
        "title": "钟",
        "author": "李峤",
        "content": "既接南邻磬，还随北裏笙。\n平陵通曙响，长乐警宵声。\n秋至含霜动，春归应律鸣。\n欲知常待扣，金簴有余清。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "a99022bfb4f12135c0ccad7813198f53",
        "title": "箫",
        "author": "李峤",
        "content": "虞舜调清管，王褒赋雅音。\n参差横凤翼，搜索动人心。\n□□□□□，□□□□□。\n□□□□□，□□□□□。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "35121b57570358b1f7a1aa160eeca039",
        "title": "笛",
        "author": "李峤",
        "content": "羌笛写龙声，长吟入夜清。\n关山孤月下，来向陇头鸣。\n逐吹梅花落，含春柳色惊。\n行观向子赋，坐忆旧邻情。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "1a26b5cb4887668ebf2049b0f600117c",
        "title": "笙",
        "author": "李峤",
        "content": "悬匏曲沃上，孤筱汶阳隈。\n形写歌鸾翼，声随舞凤哀。\n欢娱分北裏，纯孝即南陔。\n今日虞音奏，跄跄鸟兽来。",
        "dynasty": "唐",
        "collection_info": {
            "collection": "御定全唐诗",
            "volume": "卷五十九"
        }
    },
    {
        "uuid": "de4123eca71a3642618805417c650596",
        "title": "珠",
        "author": "李峤",
        "content": "灿烂金舆侧，玲珑玉殿隈。\n昆池明月满，合浦夜光回。\n彩逐灵蛇转，形随舞凤来。\n甘泉宫起罢，花媚望风台。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "db11eedcb445dd33e566b7647de062d8",
        "title": "锦",
        "author": "李峤",
        "content": "汉使巾车远，河阳步障陈。\n云浮仙石日，霞满蜀江春。\n机迥回文巧，绅兼束发新。\n若逢楚王贵，不作夜行人。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "a3e92d12171f64a287af8906164772d7",
        "title": "罗",
        "author": "李峤",
        "content": "妙舞随裙动，行歌入扇清。\n莲花依帐发，秋月鉴帷明。\n云薄衣初卷，蝉飞翼转轻。\n若珍三代服，同擅绮纨名。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "abbbe9830241e5d82e234819335ca251",
        "title": "车",
        "author": "李峤",
        "content": "天子驭金根，蒲轮辟四门。\n五神趋雪至，双毂似雷奔。\n丹凤栖金辖，非熊载宝轩。\n无阶忝虚左，珠乘奉王言。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "d8681609ff99b035a88fa3a21b6bd3c7",
        "title": "床",
        "author": "李峤",
        "content": "传闻有象床，畴昔献君王。\n玳瑁千金起，珊瑚七宝妆。\n桂筵含柏馥，兰席拂沉香。\n愿奉罗帷夜，长乘秋月光。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "887a5fa458a44239aa60aa1f5e60a218",
        "title": "帷",
        "author": "李峤",
        "content": "久闭先生户，高褰太守车。\n罗将翡翠合，锦逐凤凰舒。\n明月弹琴夜，清风入幌初。\n方知决胜策，黄石受兵书。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "0c1855b2105191e5edfc480cd76dcf29",
        "title": "屏",
        "author": "李峤",
        "content": "洞彻琉璃蔽，威纡屈膝回。\n锦中云母列，霞上织成开。\n山水含春动，神仙倒景来。\n修身兼竭节，谁识作铭才。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "40256e388799734074f43381df72843c",
        "title": "鉴",
        "author": "李峤",
        "content": "明鉴掩尘埃，含情照魏台。\n日中乌鹊至，花裏凤凰来。\n玉彩疑冰彻，金辉似月开。\n方知乐彦辅，自有鉴人才。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "dce375f3c85561e8ed09f6e55d1e936f",
        "title": "菊",
        "author": "李峤",
        "content": "玉律三秋暮，金精九日开。\n荣舒洛媛浦，香泛野人杯。\n靃靡寒潭侧，丰茸晓岸隈。\n黄花今日晚，无复白衣来。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "5948cb365fb327b4b4913f004264b4e2",
        "title": "竹",
        "author": "李峤",
        "content": "高簳楚江濆，婵娟含曙氛。\n白花摇凤影，青节动龙文。\n叶扫东南日，枝捎西北云。\n谁知湘水上，流泪独思君。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "da01a5a668b64a3abb8eda0db3a8fb73",
        "title": "萍",
        "author": "李峤",
        "content": "二月虹初见，三春蚁正浮。\n青苹含吹转，紫蒂带波流。\n屡逐明神荐，常随旅客游。\n既能甜似蜜，还绕楚王舟。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "b22133fe3773a6a9d8c05d4bac654ef3",
        "title": "桂",
        "author": "李峤",
        "content": "未殖银宫裏，宁移玉殿幽。\n枝生无限月，花满自然秋。\n侠客条为马，仙人叶作舟。\n愿君期道术，攀折可淹留。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "eb68ec4c1ac8dd2ec6c87cb5febbf093",
        "title": "槐",
        "author": "李峤",
        "content": "暮律移寒火，春宫长旧栽。\n叶生驰道侧，花落凤庭隈。\n烈士怀忠触，鸿儒访业来。\n何当赤墀下，疏干拟三台。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "6238611d3c616a83ac08e27af67735c7",
        "title": "桃",
        "author": "李峤",
        "content": "独有成蹊处，秾华髮井傍。\n山风凝笑脸，朝露泫啼妆。\n隐士颜应改，仙人路渐长。\n还欣上林苑，千岁奉君王。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "0571dbec88044e79abae8470f883d163",
        "title": "李",
        "author": "李峤",
        "content": "潘岳閒居日，王戎戏陌辰。\n蝶游芳径馥，莺啭弱枝新。\n叶暗青房晚，花明玉井春。\n方知有灵干，特用表真人。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "e3c2c67bd4c04a3ebb6ed51cbc98726d",
        "title": "梨",
        "author": "李峤",
        "content": "擅美玄光侧，传芳瀚海中。\n凤文疏象郡，花影丽新丰。\n色对瑶池紫，甘依大谷红。\n若令逢汉主，还冀识张公。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "c04b3265baa7a0c3136074f4deb913b8",
        "title": "橘",
        "author": "李峤",
        "content": "万里盘根植，千秋布叶繁。\n既荣潘子赋，方重陆生言。\n玉花含霜动，金衣逐吹翻。\n愿辞湘水曲，长茂上林园。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "723348a23f8618dd6c950da4c6f81317",
        "title": "凤",
        "author": "李峤",
        "content": "有鸟居丹穴，其名曰凤凰。\n九苞应灵瑞，五色成文章。\n屡向秦楼侧，频过洛水阳。\n鸣岐今日见，阿合伫来翔。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "743238e4ef803f7446fd78160860522f",
        "title": "乌",
        "author": "李峤",
        "content": "日路朝飞急，霜台夕影寒。\n联翩依月树，迢递绕风竿。\n白首何年改，青琴此夜弹。\n灵台如可托，千里向长安。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "551a2ff4947db97e8f87ccb98f268794",
        "title": "莺",
        "author": "李峤",
        "content": "芳树杂花红，群莺乱晓空。\n声分折杨吹，娇韵落梅风。\n写啭清弦裏，迁乔暗木中。\n友生若可冀，幽谷响还通。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "b08b772317beff276ae8041e3e92784f",
        "title": "雀",
        "author": "李峤",
        "content": "大厦初成日，嘉宾集杏梁。\n衔书表周瑞，入幕应王祥。\n暮宿江城裏，朝游涟水傍。\n愿齐鸿鹄至，希逐凤凰翔。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "82f8d594ed0cbbaaa56249f7ef9b2a96",
        "title": "麟",
        "author": "李峤",
        "content": "汉祀应祥开，鲁郊西狩回。\n奇音中钟吕，成角喻英才。\n画像临仙阁，藏书入帝台。\n若惊能吐哺，为待凤凰来。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "2fdf003f3be1f0ea142fddd5d13b8923",
        "title": "鹿",
        "author": "李峤",
        "content": "涿鹿闻中冀，秦原辟帝畿。\n柰花开旧苑，萍叶蔼前诗。\n道士乘仙日，先生折角时。\n方怀丈夫志，抗首别心期。",
        "dynasty": "唐",
        "collection_info": {
            "collection": "御定全唐诗",
            "volume": "卷六十"
        }
    },
    {
        "uuid": "0474fca53e8ee026b930622921896da4",
        "title": "人日侍宴大明宫恩赐彩缕人胜应制",
        "author": "李峤",
        "content": "凤城景色已含韶，人日风光倍觉饶。\n桂吐半轮迎此夜，愧奉登高摇彩翰，欣逢御气上丹霄。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "530536206abcd476b422de65a91495b2",
        "title": "奉和初春幸太平公主南庄应制",
        "author": "李峤",
        "content": "主家山第接云开，天子春游动地来。\n羽骑参差花外转，鸾辂已辞乌鹊渚，箫声犹绕凤凰台。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "384c621f1dde2556b4000b7281e2b227",
        "title": "太平公主山亭侍宴应制",
        "author": "李峤",
        "content": "黄金瑞榜绛河隈，白玉仙舆紫禁来。\n碧树青岑云外耸，遽惜欢娱歌吹晚，挥戈更却曜灵回。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "45160b1f1b88cbe3be9d10b53d9f24fe",
        "title": "奉和拜洛应制",
        "author": "李峤",
        "content": "七萃銮舆动，千年瑞检开。\n文如龟负出，图似凤衔来。\n殷荐三神享，明禋万国陪。\n周旗黄鸟集，汉幄紫云回。\n日暮钩陈转，清歌上帝台。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "38d82d7f80753f2306f54be842e2f750",
        "title": "奉和幸大荐福寺应制",
        "author": "李峤",
        "content": "雁沼开香域，鹦林降彩旃。\n还窥图凤宇，更坐跃龙川。\n桂舆朝群辟，兰宫列四禅。\n半空银合断，分砌宝绳连。\n甘雨苏燋泽，慈云动沛篇。\n独惭贤作砺，空喜福成田。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "2d2f0ce8cf79a9ac15024dbf57fcc3c5",
        "title": "奉和幸长安故城未央宫应制",
        "author": "李峤",
        "content": "旧宫贤相筑，新苑圣君来。\n运改城隍变，年深栋宇摧。\n后池无复水，前殿久成灰。\n莫辨祈风观，空传承露杯。\n宸心千载合，睿律九韵开。\n今日联章处，犹疑上柏台。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "52d401e1aa3fc8b0d6939284d31fa0cd",
        "title": "奉和幸望春宫送朔方总管张仁亶",
        "author": "李峤",
        "content": "玉塞征骄子，金符命老臣。\n三军张武旆，万乘饯行轮。\n猛气凌玄朔，崇恩降紫宸。\n投醪还结士，辞第本忘身。\n露下鹰初击，风高雁欲宾。\n方销塞北祲，还靖漠南尘。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "1a562c538b3744daa7287b21ed20e600",
        "title": "奉和幸三会寺应制",
        "author": "李峤",
        "content": "故台苍颉裏，新邑紫泉居。\n岁在开金寺，时来降玉舆。\n龙形虽近刹，鸟迹尚留书。\n竹是蒸青外，池仍点墨余。\n天文光圣草，宝思合真如。\n谬奉千龄日，欣陪十地初。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "e6782c7303f6bd1e75d87ab5ea65a943",
        "title": "奉和天枢成宴夷夏群僚应制",
        "author": "李峤",
        "content": "辙迹光西崦，勋庸纪北燕。\n何如万方会，颂德九门前。\n灼灼临黄道，迢迢入紫烟。\n仙盘正下露，高柱欲承天。\n山类丛云起，珠疑大火悬。\n声流尘作劫，业固海成田。\n帝泽倾尧酒，宸歌掩舜弦。\n欣逢下生日，还睹上皇年。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "62caadb26a50ec0bcd81ca1252c0045f",
        "title": "皇帝上礼抚事述怀",
        "author": "李峤",
        "content": "配极辉光远，承天顾托隆。\n负图济多难，脱履归成功。\n圣道昭永锡，邕言让在躬。\n还推万方重，咸仰四门聪。\n恭已忘自逸，因人体至公。\n垂旒沧海晏，解网法星空。\n云散天五色，春还日再中。\n称觞合缨弁，率舞应丝桐。\n凯乐深居镐，传歌盛饮丰。\n小臣滥簪笔，无以颂唐风。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "c962e6f8e59c585b5933e103cc6be692",
        "title": "奉和幸韦嗣立山庄侍宴应制",
        "author": "李峤",
        "content": "南洛师臣契，东岩王佐居。\n幽情遗绂冕，宸眷属樵渔。\n制下峒山跸，恩回灞水舆。\n松门驻旌盖，薜幄引簪裾。\n石磴平黄陆，烟楼半紫虚。\n云霞仙路近，琴酒俗尘疏。\n乔木千龄外，悬泉百丈余。\n崖深经炼药，穴古旧藏书。\n树宿抟风鸟，池潜纵壑鱼。\n宁知天子贵，尚忆武侯庐。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "8a283a3f25a868ece034fc1f39d8d2bc",
        "title": "倡妇行",
        "author": "李峤",
        "content": "十年倡家妇，三秋边地人。\n红妆楼上歇，白髮陇头新。\n夜夜风霜苦，年年征戍频。\n山西长落日，塞北久无春。\n团扇辞恩宠，回文赠苦辛。\n胡兵屡攻战，汉使绝和亲。\n消息如瓶井，沉浮似路尘。\n空余千里月，照妾两眉嚬。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "57e25b07d6d6685aa43f19e3b90b9a63",
        "title": "和杜学士旅次淮口阻风",
        "author": "李峤",
        "content": "夕吹生寒浦，清淮上暝潮。\n迎风欲举棹，触浪反停桡。\n淼漫烟波阔，参差林岸遥。\n日沉丹气敛，天敞白云销。\n水雁衔芦叶，沙鸥隐荻苗。\n客行殊未已，川路几迢迢。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "6577c59929dc6e17eec0966695740b3e",
        "title": "送光禄刘主簿之洛",
        "author": "李峤",
        "content": "函谷双崤右，伊川二陕东。\n仙舟窅将隔，芳斝暂云同。\n朋席余欢尽，文房旧侣空。\n他乡千里月，岐路九秋风。\n背枥嘶班马，分洲叫断鸿。\n别后青山外，相望白云中。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "2b8d6480460474674f03a4c04f609dfb",
        "title": "王屋山第之侧杂构小亭，暇日与群公同游",
        "author": "李峤",
        "content": "桂亭依绝巘，兰榭俯回溪。\n绮栋鱼鳞出，雕甍凤羽栖。\n引泉聊涨沼，凿磴且通蹊。\n席上山花落，帘前野树低。\n弋林开曙景，钓渚发晴霓。\n狎水惊梁雁，临风听楚鸡。\n复看题柳叶，弥喜荫桐圭。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "4c5b9bc8bc97116d0d3db1e3eafed225",
        "title": "奉和杜员外扈从教阅",
        "author": "李峤",
        "content": "杪冬严杀气，穷纪送颓光。\n薄狩三农隙，大阅五戎场。\n菜田初起烧，兰野正开防。\n夹岸虹旗转，分朋兽罟张。\n燕弧带晓月，吴剑动秋霜。\n原启前禽路，山萦后骑行。\n云区坠日羽，星苑毙天狼。\n礼振军容肃，威宣武节扬。\n神心体殷祝，灵兆叶姬祥。\n幸陪仙驾末，欣采翰林芳。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "f58d163f8a3cd115a4db24d06561e0c9",
        "title": "军师凯旋自邕州顺流舟中",
        "author": "李峤",
        "content": "鸣鞞入嶂口，泛舸历川湄。\n尚想江陵阵，犹疑下濑师。\n岸回帆影疾，风逆鼓声迟。\n萍叶沾兰桨，林花拂桂旗。\n弓鸣苍隼落，剑动白猿悲。\n芳树吟羌管，幽篁入楚词。\n全军多胜策，无战在明时。\n寄谢山东妙，长缨徒自欺。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "999b99ec1658df990d8fd880b9a97b11",
        "title": "夏晚九成宫呈同僚",
        "author": "李峤",
        "content": "碣馆分襄野，平台架射峰。\n英藩信炜烨，胜地本从容。\n林引梧庭凤，泉归竹沼龙。\n小轩恒共处，长阪属相从。\n野席兰琴奏，山台桂酒醲。\n一枰移昼景，六着尽宵钟。\n枚藻清词律，邹谈耀辩锋。\n结欢良有裕，联寀愧无庸。\n暂悦丘中赏，还希物外踪。\n风烟远近至，鱼鸟去来逢。\n月涧横千丈，云崖列万重。\n树红山果熟，崖绿水苔浓。\n愿以西园柳，长间北岩松。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "c833b78e13fd51ce51b8088223b0a986",
        "title": "田假限疾不获还庄载想田园兼思亲友率成短韵用写长怀赠杜幽素",
        "author": "李峤",
        "content": "游宦劳牵网，风尘久化衣。\n迹驰东苑路，望阻北岩扉。\n及此承休告，聊将狎遁肥。\n十旬俄委疾，三径且殊归。\n茂陵窅难即，灵台暂可依。\n疲痾旅城寺，延想属郊畿。\n夕梦园林是，晨瞻邑裏非。\n绿畴良已秽，清濠旷不追。\n野花何处落，山月几秋辉。\n彼美符商政，优游绝汉机。\n高情物累遣，逸气烟霞飞。\n乐道方无闷，怀贤独有违。\n尊虚旧园酒，琴静故人徽。\n夏沼莲初发，秋田麦稍稀。\n何当携手去，岁暮采芳菲。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "1d32c91e48440b232d44fd786fdc3279",
        "title": "刘侍读见和山邸十篇重申此赠",
        "author": "李峤",
        "content": "神岳瑶池圃，仙宫玉树林。\n乘时警天御，清暑涤宸襟。\n梁驾陪玄赏，淄庭掩翠岑。\n对岩龙岫出，分壑雁池深。\n檐迥松萝映，窗高石镜临。\n落泉奔涧响，惊吹助猿吟。\n野气迷凉燠，山花杂古今。\n英藩盛宾侣，胜景想招寻。\n践径披兰叶，攀崖引桂阴。\n穆生时泛醴，邹子或调琴。\n雉翳分场合，鱼钩向浦沉。\n朝游极斜景，夕宴待横参。\n顾己惭铅锷，叨名齿玳簪。\n暂依朱邸馆，还畅白云心。\n丘壑信多美，烟霞得所钦。\n寓言摅宿志，窃吹简知音。\n奖价逾珍石，酬文重振金。\n方从仁智所，携手濯清浔。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "e3ee0b6a7649d7e986ee32a330eec9ec",
        "title": "晚秋喜雨",
        "author": "李峤",
        "content": "积阳躔首夏，隆旱届徂秋。\n炎威振皇服，歊景暴神州。\n气涤朝川朗，光澄夕照浮。\n草木委林甸，禾黍悴原畴。\n国惧流金眚，人深悬磬忧。\n紫宸兢履薄，丹扆念推沟。\n望肃坛场祀，冤申囹圄囚。\n御车迁玉殿，荐菲撤琼羞。\n济窘邦储发，蠲穷井赋优。\n服闲云骥屏，冗术土龙修。\n睿感通三极，天诚贯六幽。\n夏祈良未拟，商祷讵为俦。\n穴蚁祯符应，山蛇毒影收。\n腾云八际满，飞雨四溟周。\n聚霭笼仙阙，连霏绕画楼。\n旱陂仍积水，涸沼更通流。\n晚穗萎还结，寒苗瘁复抽。\n九农欢岁阜，万宇庆时休。\n野洽如坻咏，途喧击壤讴。\n幸闻东李道，欣奉北场游。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "d066062a69a322101e7e46295f7547b4",
        "title": "中秋月二首",
        "author": "李峤",
        "content": "盈缺青冥外，东风万古吹。\n何人种丹桂，不长出轮枝。\n圆魄上寒空，皆言四海同。\n安知千裏外，不有雨兼风。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "2f319f3f523e370b7e21e8e40da23ac9",
        "title": "侍宴桃花园咏桃花应制",
        "author": "李峤",
        "content": "岁去无言忽憔悴，时来含笑吐氛氲。\n不能拥路迷仙客，故欲开蹊待圣君。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "48f699533f9b28d2110ce36958c6bbda",
        "title": "奉和圣制幸韦嗣立山庄应制",
        "author": "李峤",
        "content": "万骑千官拥帝车，八龙三马访仙家。\n凤凰原上开青壁，鹦鹉杯中弄紫霞。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "c17b47b8eafdde6e35174f3cf17e839b",
        "title": "上清晖合遇雪",
        "author": "李峤",
        "content": "千钟圣酒御筵披，六出祥英乱绕枝。\n即此神仙对琼圃，何须辙迹向瑶池。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    },
    {
        "uuid": "69a082bcfb2ba2e9a3a300961eecff92",
        "title": "石淙",
        "author": "李峤",
        "content": "羽盖龙旗下绝冥，兰除薜幄坐云扃。\n鸟和百籁疑调管，自然碧洞窥仙境，何必丹丘是福庭。",
        "dynasty": "唐",
        "collection_info": {
            "collection": "御定全唐诗",
            "volume": "卷六十一"
        }
    }
]