[
    {
        "title": "鼓吹曲辞 朱鹭",
        "author": "张籍",
        "content": "翩翩兮朱鹭，来泛春塘栖绿树。\n羽毛如翦色如染，远飞欲下双翅敛。\n避人引子入深壍，动处水纹开滟滟。\n谁知豪家网尔躯，不如饮啄江海隅。",
        "dynasty": "唐",
        "collection_info": null
    },
    {
        "title": "横吹曲辞 陇头",
        "author": "张籍",
        "content": "陇头已断人不行，胡骑夜入凉州城。\n汉家处处格鬬死，一朝尽没陇西地。\n驱我边人胡中去，散放牛羊食禾黍。\n去年中国养子孙，今着毡裘学胡语。\n谁能更使李轻车，收取凉州属汉家。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "张籍",
        "content": "秋塞雪初下，将军远出师。\n分营长记火，放马不收旗。\n月冷边帐湿，沙昏夜探迟。\n征人皆白首，谁见灭胡时。",
        "dynasty": "唐",
        "collection_info": null
    },
    {
        "title": "横吹曲辞 望行人",
        "author": "张籍",
        "content": "秋风窗下起，旅雁向南飞。\n日日出门望，家家行客归。\n无因见边使，空待寄寒衣。\n独闭青楼暮，烟深鸟雀稀。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "张籍",
        "content": "秋月朗朗关山上，山中行人马蹄响。\n关山秋来雨雪多，行人见月唱边歌。\n海边漠漠天气白，胡儿夜度黄龙碛。\n军中探骑暮出城，伏兵暗处低旌戟。\n溪水连地霜草平，野駞寻水碛中鸣。\n陇头风急雁不下，沙场苦战多流星。\n可怜万国关山道，年年战骨多秋草。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "张籍",
        "content": "江南人家多橘树，吴姬舟上织白纻。\n土地卑湿饶虫蛇，连木为牌入江住。\n江村亥日长为市，落帆渡桥来浦裏。\n青莎覆城竹为屋，无井家家饮潮水。\n长江午日酤春酒，高高酒旗悬江口。\n倡楼两岸悬水栅，夜唱竹枝留北客。\n江南风土欢乐多，悠悠处处尽经过。",
        "dynasty": "唐",
        "collection_info": null
    },
    {
        "title": "相和歌辞 楚妃叹",
        "author": "张籍",
        "content": "湘云初起江沈沈，君王遥在云梦林。\n江南雨多旌旗暗，台下朝朝春水深。\n章华殿前朝万国，君心独自终无极。\n楚兵满地能逐禽，谁用一身继筋力。\n西江若飜云梦中，麋鹿死尽应还宫。",
        "dynasty": "唐",
        "collection_info": null
    },
    {
        "title": "相和歌辞 楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银缾秋水冷。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "张籍",
        "content": "青天荡荡高且虚，上有白日无根株。\n流光暂出还入地，催我少年不须臾。\n与君相逢不寂寞，衰老不復如今乐。\n玉卮盛酒置君前，再拜愿君千万年。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "张籍",
        "content": "南山北山树冥冥，猛虎白日绕林行。\n向晚一身当道食，山中麋鹿尽无声。\n年年养子在深谷，雌雄上山不相逐。\n谷中近窟有山村，长向村家取黄犊。\n五陵年少不敢射，空来林下看行迹。",
        "dynasty": "唐",
        "collection_info": null
    },
    {
        "title": "相和歌辞  董逃行",
        "author": "张籍",
        "content": "洛阳城头火曈曈，乱兵烧我天子宫。\n宫城南面有深山，尽将老幼藏其间。\n重岩为屋橡为食，丁男夜行候消息。\n闻道官军犹掠人，旧里如今归未得。\n董逃行，汉家几时重太平。",
        "dynasty": "唐",
        "collection_info": null
    },
    {
        "title": "相和歌辞 白头吟",
        "author": "张籍",
        "content": "请君膝上琴，弹我白头吟。\n忆昔君前娇笑语，两情宛转如萦素。\n宫中为我起高楼，更开华池种芳树。\n春天百草秋始衰，弃我不待白头时。\n罗襦玉珥色未暗，今朝已道不相宜。\n扬州青铜作明镜，暗中持照不见影。\n人心回互自无穷，眼前好恶那能定。\n君恩已去若再返，菖蒲花生月长满。",
        "dynasty": "唐",
        "collection_info": null
    },
    {
        "title": "相和歌辞 乌栖曲",
        "author": "张籍",
        "content": "西山作宫潮满池，宫乌晓鸣茱萸枝。\n吴姬自唱采莲曲，君王昨夜舟中宿。",
        "dynasty": "唐",
        "collection_info": null
    },
    {
        "title": "相和歌辞 贾客乐",
        "author": "张籍",
        "content": "金陵向西贾客多，船中生长乐风波。\n欲发移船近江口，船头祭神各浇酒。\n停杯共说远行期，入蜀经蛮远别离。\n金多众中为上客，夜夜算缗眠独迟。\n秋江初月猩猩语，孤帆夜发满湘渚。\n水工持檝防暗滩，直过山边及前侣。\n年年逐利西復东，姓名不在县籍中。\n农夫税多长辛苦，弃业长为贩卖翁。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "张籍",
        "content": "秋江岸边莲子多，采莲女儿凭船歌。\n青房圆实齐戢戢，争前竞折荡漾波。\n试牵绿茎下寻藕，断处丝多刺伤手。\n白练束腰袖半卷，不插玉钗妆梳浅。\n船中未满度前洲，借问谁家家住远。\n归时共待暮潮上，自弄芙蓉还荡桨。",
        "dynasty": "唐",
        "collection_info": null
    },
    {
        "title": "舞曲歌辞 白纻歌",
        "author": "张籍",
        "content": "皎皎白纻白且鲜，将作春衫称少年。\n裁缝长短不能定，自持刀尺向姑前。\n復恐兰膏污纤指，常遣傍人收堕珥。\n衣裳着时寒食下，还把玉鞭鞭白马。",
        "dynasty": "唐",
        "collection_info": null
    },
    {
        "title": "琴曲歌辞 别鹤",
        "author": "张籍",
        "content": "双鹤出云溪，分飞各自迷。\n空巢在松杪，折羽落江泥。\n寻水终不饮，逢林亦未栖。\n别离应易老，万里两凄凄。",
        "dynasty": "唐",
        "collection_info": null
    },
    {
        "title": "琴曲歌辞 乌夜啼引",
        "author": "张籍",
        "content": "秦乌啼哑哑，夜啼长安吏人家。\n吏人得罪囚在狱，倾家卖产将自赎。\n少妇起听夜啼乌，知是官家有赦书。\n下床心喜不重寐，未明上堂贺舅姑。\n少妇语啼乌，汝啼慎勿虚。\n借汝庭树作高巢，年年不令伤尔雏。",
        "dynasty": "唐",
        "collection_info": null
    },
    {
        "title": "琴曲歌辞 宛转行",
        "author": "张籍",
        "content": "华屋重翠幄，绮席雕象床。\n远漏微更疎，薄衾中夜凉。\n炉氲暗裴回，寒灯背斜光。\n妍姿结宵态，寝臂幽梦长。\n宛转復宛转，忆忆更未央。",
        "dynasty": "唐",
        "collection_info": null
    },
    {
        "title": "杂曲歌辞 伤歌行",
        "author": "张籍",
        "content": "黄门诏下促收捕，京兆君繫御史府。\n出门无復部曲随，亲戚相逢不容语。\n辞成谪尉南海州，受命不得须臾留。\n身着青衫骑恶马，东门之东无送者。\n邮夫防吏急喧驱，往往惊堕马蹏下。\n长安里中荒大宅，朱门已除十二戟。\n高堂舞榭锁管弦，美人遥望西南天。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "张籍",
        "content": "薄命妇，良家子，无事从军去万里。\n汉家天子平四夷，护羌都尉裹尸归。\n念君此行为死别，对君裁缝泉下衣。\n与君一日为夫妇，千年万岁亦相守。\n君爱龙城征战功，妾愿青楼欢乐同。\n人生各各有所欲，讵得将心入君腹。",
        "dynasty": "唐",
        "collection_info": null
    },
    {
        "title": "杂曲歌辞 春日行",
        "author": "张籍",
        "content": "春日融融池上暖，竹牙出土兰心短。\n草堂晨起酒半醒，家僮报我园花满。\n头上皮冠未曾整，直入花间不寻径。\n树树殷勤尽遶行，举枝未徧春日暝。\n不用积金着青天，不用服药求神仙。\n但愿园裏花长好，一生饮酒花前老。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "张籍",
        "content": "少年从出猎长杨，禁中新拜羽林郎。\n独到辇前射双虎，君王手赐黄金铛。\n日日鬬鸡都市裏，赢得宝刀重刻字。\n百里报讐夜出城，平明还在倡楼醉。\n遥闻虏到平陵下，不待诏书行上马。\n斩得名王献桂宫，封侯起第一日中。\n不为六郡良家子，百战始取边城功。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "张籍",
        "content": "征人遥遥出古城，双轮齐动驷马鸣。\n山川无处无归路，念君长作万里行。\n野田人稀秋草绿，日暮放马车中宿。\n惊麏游兔在我傍，独唱乡歌对僮仆。\n君家大宅凤城隅，年年道上随行车。\n愿为玉銮繫华轼，终日有声在君侧。\n门前旧辙久已平，无由復得君消息。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "张籍",
        "content": "湘东行人长叹息，十年离家归未得。\n弊裘羸马苦难行，童仆饥寒少筋力。\n君不见床头黄金尽，壮士无颜色。\n龙蟠泥中未有云，不能生彼升天翼。",
        "dynasty": "唐",
        "collection_info": null
    },
    {
        "title": "杂曲歌辞 远别离",
        "author": "张籍",
        "content": "莲叶团团杏花拆，长江鲤鱼鳍鬣赤。\n念君少年弃亲戚，千里万里独为客。\n谁言远别心不易，天星坠地能为石。\n几时断得城南陌，勿使居人有行役。",
        "dynasty": "唐",
        "collection_info": null
    },
    {
        "title": "杂曲歌辞 别离曲",
        "author": "张籍",
        "content": "行人结束出门去，马蹏几时踏门路。\n忆昔君初纳綵时，不言身属辽阳戍。\n早知今日当别离，成君家计良为谁。\n男儿生身自有役，那得悞我少年时。\n不如逐君征战死，谁能独老空闺裏。",
        "dynasty": "唐",
        "collection_info": null
    },
    {
        "title": "杂曲歌辞 筑城曲",
        "author": "张籍",
        "content": "筑城去，千人万人齐抱杵。\n重重土坚试行锥，军吏执鞭催作迟。\n来时一年深碛裏，着尽短衣渴无水。\n力尽不得抛杵声，杵声未定人皆死。\n家家养男当门户，今日作君城下土。",
        "dynasty": "唐",
        "collection_info": null
    },
    {
        "title": "杂曲歌辞 秋夜长",
        "author": "张籍",
        "content": "秋天如水夜未央，天汉东西月色光。\n愁人不寐畏枕席，暗虫唧唧遶我傍。\n荒城为村无更声，起看北斗天未明。\n白露满田风褭褭，千声万声鹖鸟鸣。",
        "dynasty": "唐",
        "collection_info": null
    },
    {
        "title": "杂曲歌辞 春江曲",
        "author": "张籍",
        "content": "春江无云潮水平，蒲心出水凫雏鸣。\n长干夫壻爱远行，自染春衣缝已成。\n妾身生长金陵侧，去年随夫住江北。\n春来未到父母家，舟小风多渡不得。\n欲辞舅姑先问人，私向江头祭水神。",
        "dynasty": "唐",
        "collection_info": null
    },
    {
        "title": "杂曲歌辞 凉州词 一",
        "author": "张籍",
        "content": "边城暮雨鴈飞低，芦笋初生渐欲齐。\n无数铃声遥过碛，应驮白练到安西。",
        "dynasty": "唐",
        "collection_info": null
    },
    {
        "title": "杂曲歌辞 凉州词 二",
        "author": "张籍",
        "content": "古镇城门白碛开，胡兵往往傍沙堆。\n巡边使客行应早，每待平安火到来。",
        "dynasty": "唐",
        "collection_info": null
    },
    {
        "title": "杂曲歌辞 凉州词 三",
        "author": "张籍",
        "content": "凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": null
    },
    {
        "title": "杂歌谣辞 吴楚歌",
        "author": "张籍",
        "content": "庭前春鸟啄林声，红夹罗襦缝未成。\n今朝社日停针线，起向朱樱树下行。",
        "dynasty": "唐",
        "collection_info": null
    },
    {
        "title": "杂歌谣辞 白鼍鸣",
        "author": "张籍",
        "content": "天欲雨，有东风，南溪白鼍鸣窟中。\n六月人家井无水，夜闻白鼍人尽起。",
        "dynasty": "唐",
        "collection_info": null
    },
    {
        "title": "寄远曲",
        "author": "张籍",
        "content": "美人来去春江暖，江头无人湘水满。\n浣沙石上水禽栖，江南路长春日短。\n兰舟桂楫常渡江，无因重寄双琼珰。",
        "dynasty": "唐",
        "collection_info": null
    },
    {
        "title": "行路难",
        "author": "张籍",
        "content": "湘东行人长叹息，十年离家归未得。\n弊裘羸马苦难行，僮仆饥寒少筋力。\n君不见床头黄金尽，壮士无颜色。\n龙蟠泥中未有云，不能生彼升天翼。",
        "dynasty": "唐",
        "collection_info": null
    },
    {
        "title": "征妇怨",
        "author": "张籍",
        "content": "九月匈奴杀边将，汉军全没辽水上。\n万里无人收白骨，家家城下招魂葬。\n妇人依倚子与夫，同居贫贱心亦舒。\n夫死战场子在腹，妾身虽存如昼烛。",
        "dynasty": "唐",
        "collection_info": null
    },
    {
        "title": "白纻歌",
        "author": "张籍",
        "content": "皎皎白纻白且鲜，将作春衣称少年。\n裁缝长短不能定，自持刀尺向姑前。\n復恐兰膏污纤指，常遣傍人收堕珥。\n衣裳着时寒食下，还把玉鞭鞭白马。",
        "dynasty": "唐",
        "collection_info": null
    },
    {
        "title": "野老歌",
        "author": "张籍",
        "content": "老农家贫在山住，耕种山田三四亩。\n苗疎税多不得食，输入官仓化为土。\n岁暮锄犂傍空室，呼儿登山收橡实。\n西江贾客珠百斛，船中养犬长食肉。",
        "dynasty": "唐",
        "collection_info": null
    },
    {
        "title": "寄衣曲",
        "author": "张籍",
        "content": "织素缝衣独苦辛，远因回使寄征人。\n官家亦自寄衣去，贵从妾手着君身。\n高堂姑老无侍子，不得自到边城裏。\n殷勤为看初着时，征夫身上宜不宜。",
        "dynasty": "唐",
        "collection_info": null
    },
    {
        "title": "送远曲",
        "author": "张籍",
        "content": "戏马台南山簇簇，山边饮酒歌别曲。\n行人醉后起登车，席上回尊劝僮仆。\n青天漫漫覆长路，远游无家安得住。\n愿君到处自题名，他日知君从此去。",
        "dynasty": "唐",
        "collection_info": null
    },
    {
        "title": "筑城词",
        "author": "张籍",
        "content": "筑城处，千人万人齐把杵。\n重重土坚试行锥，军吏执鞭催作迟。\n来时一年深碛裏，尽着短衣渴无水。\n力尽不得抛杵声，杵声未尽人皆死。\n家家养男当门户，今日作君城下土。",
        "dynasty": "唐",
        "collection_info": null
    },
    {
        "title": "猛虎行",
        "author": "张籍",
        "content": "南山北山树冥冥，猛虎白日绕林行。\n向晚一身当道食，山中麋鹿尽无声。\n年年养子在空谷，雌雄上山不相逐。\n谷中近窟有山村，长向村家取黄犊。\n五陵年少不敢射，空来林下看行迹。",
        "dynasty": "唐",
        "collection_info": null
    },
    {
        "title": "别离曲",
        "author": "张籍",
        "content": "行人结束出门去，几时更踏门前路。\n忆昔君初纳采时，不言身属辽阳戍。\n早知今日当别离，成君家计良为谁。\n男儿生身自有役，那得误我少年时。\n不如逐君征战死，谁能独老空闺裏。",
        "dynasty": "唐",
        "collection_info": null
    },
    {
        "title": "牧童词",
        "author": "张籍",
        "content": "远牧牛，遶村四面禾黍稠。\n陂中饥乌啄牛背，令我不得戏壠头。\n入陂草多牛散行，白犊时向芦中鸣。\n隔堤吹叶应同伴，还鼓长鞭三四声。\n牛牛食草莫相触，官家截尔头上角。",
        "dynasty": "唐",
        "collection_info": null
    },
    {
        "title": "沙堤行呈裴相公",
        "author": "张籍",
        "content": "长安大道沙为堤，早风无尘雨无泥。\n宫中玉漏下三刻，朱衣导骑丞相来。\n路傍高楼息歌吹，千车不行行者避。\n街官闾吏相传呼，当前十里惟空衢。\n白麻诏下移相印，新堤未成旧堤尽。",
        "dynasty": "唐",
        "collection_info": null
    },
    {
        "title": "求仙行",
        "author": "张籍",
        "content": "汉皇欲作飞仙子，年年采药东海裏。\n蓬莱无路海无边，方士舟中相枕死。\n招摇在天迴白日，甘泉玉树无仙实。\n九皇真人终不下，空向离宫祠太乙。\n丹田有气凝素华，君能保之昇绛霞。",
        "dynasty": "唐",
        "collection_info": null
    },
    {
        "title": "古钗叹",
        "author": "张籍",
        "content": "古钗堕井无颜色，百尺泥中今復得。\n凤凰宛转有古仪，欲为首饰不称时。\n女伴传看不知主，罗袖拂拭生光辉。\n兰膏已尽股半折，雕文刻样无年月。\n虽离井底入匣中，不用还与坠时同。",
        "dynasty": "唐",
        "collection_info": null
    },
    {
        "title": "各东西",
        "author": "张籍",
        "content": "游人别，一东復一西。\n出门相背两不返，惟信车轮与马蹄。\n道路悠悠不知处，山高海阔谁辛苦。\n远游不定难寄书，日日空寻别时语。\n浮云上天雨堕地，暂时会合终离异。\n我今与子非一身，安得死生不相弃。",
        "dynasty": "唐",
        "collection_info": null
    },
    {
        "title": "节妇吟寄东平李司空师道",
        "author": "张籍",
        "content": "君知妾有夫，赠妾双明珠。\n感君缠绵意，繫在红罗襦。\n妾家高楼连苑起，良人执戟明光裏。\n知君用心如日月，事夫誓拟同生死。",
        "dynasty": "唐",
        "collection_info": null
    },
    {
        "title": "讌客词",
        "author": "张籍",
        "content": "上客不用顾金羁，主人有酒君莫违。\n请君看取园中花，地上渐多枝上稀。\n山头树影不见石，溪水无风应更碧。\n人人齐醉起舞时，谁觉翻衣与倒帻。\n明朝花尽人已去，此地独来空绕树。",
        "dynasty": "唐",
        "collection_info": null
    },
    {
        "title": "永嘉行",
        "author": "张籍",
        "content": "黄头鲜卑入洛阳，胡儿执戟升明堂。\n晋家天子作降虏，公卿奔走如牛羊。\n紫陌旌幡暗相触，家家鸡犬惊上屋。\n妇人出门随乱兵，夫死眼前不敢哭。\n九州诸侯自顾土，无人领兵来护主。\n北人避胡多在南，南人至今能晋语。",
        "dynasty": "唐",
        "collection_info": null
    },
    {
        "title": "采莲曲",
        "author": "张籍",
        "content": "秋江岸边莲子多，采莲女儿凭船歌。\n青房圆实齐戢戢，争前竞折漾微波。\n试牵绿茎下寻藕，断处丝多刺伤手。\n白练束腰袖半卷，不插玉钗妆梳浅。\n船中未满度前洲，借问阿谁家住远。\n归时共待暮潮上，自弄芙蓉还荡桨。",
        "dynasty": "唐",
        "collection_info": null
    },
    {
        "title": "伤歌行",
        "author": "张籍",
        "content": "黄门诏下促收捕，京兆尹繫御史府。\n出门无復部曲随，亲戚相逢不容语。\n辞成谪尉南海州，受命不得须臾留。\n身着青衫骑恶马，中门之外无送者。\n邮夫防吏急諠驱，往往惊堕马蹄下。\n长安里中荒大宅，朱门已除十二戟。\n高堂舞榭锁管絃，美人遥望西南天。",
        "dynasty": "唐",
        "collection_info": null
    },
    {
        "title": "吴宫怨",
        "author": "张籍",
        "content": "吴宫四面秋江水，江清露白芙蓉死。\n吴王醉后欲更衣，座上美人娇不起。\n宫中千门復万户，君恩反覆谁能数。\n君心与妾既不同，徒向君前作歌舞。\n茱萸满宫红实垂，秋风袅袅生繁枝。\n姑苏台上夕燕罢，佗人侍寝还独归。\n白日在天光在地，君今那得长相弃。",
        "dynasty": "唐",
        "collection_info": null
    },
    {
        "title": "北邙行",
        "author": "张籍",
        "content": "洛阳北门北邙道，丧车辚辚入秋草。\n车前齐唱薤露歌，高坟新起白峨峨。\n朝朝暮暮人送葬，洛阳城中人更多。\n千金立碑高百尺，终作谁家柱下石。\n山头松柏半无主，地下白骨多于土。\n寒食家家送纸钱，乌鸢作窠衔上树。\n人居朝市未解愁，请君暂向北邙游。",
        "dynasty": "唐",
        "collection_info": null
    },
    {
        "title": "关山月",
        "author": "张籍",
        "content": "秋月朗朗关山上，山中行人马蹄响。\n关山秋来雨雪多，行人见月唱边歌。\n海边茫茫天气白，胡儿夜度黄龙碛。\n军中探骑暮出城，伏兵暗处低旌戟。\n溪水连天霜草平，野驼寻水碛中鸣。\n陇头风急雁不下，沙场苦战多流星。\n可怜万国关山道，年年战骨多秋草。",
        "dynasty": "唐",
        "collection_info": null
    },
    {
        "title": "陇头行",
        "author": "张籍",
        "content": "陇头路断人不行，胡骑夜入凉州城。\n汉兵处处格鬬死，一朝尽没陇西地。\n驱我边人胡中去，散放牛羊食禾黍。\n去年中国养子孙，今着毡裘学胡语。\n谁能更使李轻车，收取凉州入汉家。",
        "dynasty": "唐",
        "collection_info": null
    },
    {
        "title": "楚妃叹",
        "author": "张籍",
        "content": "湘云初起江沉沉，君王遥在云梦林。\n江南雨多旌旗暗，台下朝朝春水深。\n章华殿前朝万国，君心独自无终极。\n楚兵满地能逐禽，谁用一身骋筋力。\n西江若飜云梦中，麋鹿死尽应还宫。",
        "dynasty": "唐",
        "collection_info": null
    },
    {
        "title": "春日行",
        "author": "张籍",
        "content": "春日融融池上暖，竹牙出土兰心短。\n草堂晨起酒半醒，家僮报我园花满。\n头上皮冠未曾整，直入花间不寻径。\n树树殷勤尽遶行，攀枝未徧春日暝。\n不用积金着青天，不用服药求神仙。\n但愿园裏花长好，一生饮酒花前老。",
        "dynasty": "唐",
        "collection_info": null
    },
    {
        "title": "秋夜长",
        "author": "张籍",
        "content": "秋天如水夜未央，天汉东西月色光。\n愁人不寐畏枕席，暗虫唧唧遶我傍。\n荒城为村无更声，起看北斗天未明。\n白露满田风袅袅，千声万声鹖鸟鸣。",
        "dynasty": "唐",
        "collection_info": null
    },
    {
        "title": "白鼍鸣",
        "author": "张籍",
        "content": "天欲雨，有东风，南溪白鼍鸣窟中。\n六月人家井无水，夜闻鼍声人尽起。",
        "dynasty": "唐",
        "collection_info": null
    },
    {
        "title": "洛阳行",
        "author": "张籍",
        "content": "洛阳宫阙当中州，城上峨峨十二楼。\n翠华西去几时返，枭巢乳鸟藏蛰燕。\n御门空锁五十年，税彼农夫修玉殿。\n六街朝暮鼓冬冬，禁兵持戟守空宫。\n百官月月拜章表，驿使相续长安道。\n上阳宫树黄復绿，野豺入苑食麋鹿。\n陌上老翁双泪垂，共说武皇巡幸时。",
        "dynasty": "唐",
        "collection_info": null
    },
    {
        "title": "春江曲",
        "author": "张籍",
        "content": "春江无云潮水平，蒲心出水凫雏鸣。\n长干夫壻爱远行，自染春衣缝已成。\n妾身生长金陵侧，去年随夫住江北。\n春来未到父母家，舟小风多渡不得。\n欲辞舅姑先问人，私向江头祭水神。",
        "dynasty": "唐",
        "collection_info": null
    },
    {
        "title": "送远曲",
        "author": "张籍",
        "content": "吴门向西流水长，水长柳暗烟茫茫。\n行人送客各惆怅，话离叙别倾清觞。\n吟丝竹，鸣笙簧，酒酣性逸歌猖狂。\n行人告我挂帆去，此去何时返故乡。\n殷勤振衣两相嘱，世事近来还浅促。\n愿君看取吴门山，带雪经春依旧绿。\n行人行处求知亲，送君去去徒酸辛。",
        "dynasty": "唐",
        "collection_info": null
    },
    {
        "title": "塞下曲",
        "author": "张籍",
        "content": "边州八月修城堡，候骑先烧碛中草。\n胡风吹沙度陇飞，陇头林木无北枝。\n将军阅兵青塞下，鸣鼓逢逢促猎围。\n天寒山路石断裂，白日不销帐上雪。\n乌孙国乱多降胡，诏使名王持汉节。\n年年征战不得闲，边人杀尽唯空山。",
        "dynasty": "唐",
        "collection_info": null
    },
    {
        "title": "董逃行",
        "author": "张籍",
        "content": "洛阳城头火曈曈，乱兵烧我天子宫。\n宫城南面有深山，尽将老幼藏其间。\n重岩为屋橡为食，丁男夜行候消息。\n闻道官军犹掠人，旧里如今归未得。\n董逃行，汉家几时重太平。",
        "dynasty": "唐",
        "collection_info": null
    },
    {
        "title": "少年行",
        "author": "张籍",
        "content": "少年从猎出长杨，禁中新拜羽林郎。\n独对辇前射双虎，君王手赐黄金珰。\n日日鬬鸡都市裏，赢得宝刀重刻字。\n百里报仇夜出城，平明还在娼楼醉。\n遥闻虏到平陵下，不待诏书行上马。\n斩得名王献桂宫，封侯起第一日中。\n不为六郡良家子，百战始取边城功。",
        "dynasty": "唐",
        "collection_info": null
    },
    {
        "title": "白头吟",
        "author": "张籍",
        "content": "请君漆上琴，弹我白头吟。\n忆昔君前娇笑语，两情宛转如萦素。\n宫中为我起高楼，更开花池种芳树。\n春天百草秋始衰，弃我不待白头时。\n罗襦玉珥色未暗，今朝已道不相宜。\n扬州青铜作明镜，暗中持照不见影。\n人心回互自无穷，眼前好恶那能定。\n君恩已去若再返，菖蒲花开月长满。",
        "dynasty": "唐",
        "collection_info": null
    },
    {
        "title": "将军行",
        "author": "张籍",
        "content": "弹筝峡东有胡尘，天子择日拜将军。\n蓬莱殿前赐六纛，还领禁兵为部曲。\n当朝受诏不辞家，夜向咸阳原上宿。\n战车彭彭旌旗动，三十六军齐上陇。\n陇头战胜夜亦行，分兵处处收旧城。\n胡儿杀尽阴碛暮，扰扰唯有牛羊声。\n边人亲戚曾战没，今逐官军收旧骨。\n碛西行见万里空，幕府独奏将军功。",
        "dynasty": "唐",
        "collection_info": null
    },
    {
        "title": "贾客乐",
        "author": "张籍",
        "content": "金陵向西贾客多，船中生长乐风波。\n欲发移船近江口，船头祭神各浇酒。\n停杯共说远行期，入蜀经蛮谁别离。\n金多众中为上客，夜夜算缗眠独迟。\n秋江初月猩猩语，孤帆夜发潇湘渚。\n水工持檝防暗滩，直过山边及前侣。\n年年逐利西復东，姓名不在县籍中。\n农夫税多长辛苦，弃业长为贩宝翁。",
        "dynasty": "唐",
        "collection_info": null
    },
    {
        "title": "羁旅行",
        "author": "张籍",
        "content": "远客出门行路难，停车敛策在门端。\n荒城无人霜满路，野火烧桥不得度。\n寒虫入窟鸟归巢，僮仆问我谁家去。\n行寻田头暝未息，双毂长辕碍荆棘。\n缘冈入涧投田家，主人舂米为夜食。\n晨鸡喔喔茅屋傍，行人起扫车上霜。\n旧山已别行已远，身计未成难復返。\n长安陌上相识稀，遥望天山白日晚。\n谁能听我辛苦行，为向君前歌一声。",
        "dynasty": "唐",
        "collection_info": null
    },
    {
        "title": "车遥遥",
        "author": "张籍",
        "content": "征人遥遥出古城，双轮齐动驷马鸣。\n山川无处不归路，念君长作万里行。\n野田人稀秋草绿，日暮放马车中宿。\n惊麏游兔在我傍，独唱乡歌对僮仆。\n君家大宅凤城隅，年年道上随行车。\n愿为玉銮繫华轼，终日有声在君侧。\n门前旧辙久已平，无由復得君消息。",
        "dynasty": "唐",
        "collection_info": null
    },
    {
        "title": "妾薄命",
        "author": "张籍",
        "content": "薄命妇，良家子，无事从军去万里。\n汉家天子平四夷，护羌都尉裹尸归。\n念君此行为死别，对君裁缝泉下衣。\n与君一日为夫妇，千年万岁亦相守。\n君爱龙城征战功，妾愿青楼歌乐同。\n人生各各有所欲，讵得将心入君腹。",
        "dynasty": "唐",
        "collection_info": null
    },
    {
        "title": "朱鹭",
        "author": "张籍",
        "content": "翩翩兮朱鹭，来泛春塘栖绿树。\n羽毛如翦色如染，远飞欲下双翅敛。\n避人引子入深壍，动处水纹开滟滟。\n谁知豪家网尔躯，不如饮啄江海隅。",
        "dynasty": "唐",
        "collection_info": null
    },
    {
        "title": "远别离",
        "author": "张籍",
        "content": "莲叶团团杏花拆，长江鲤鱼鬐鬣赤。\n念君少年弃亲戚，千里万里独为客。\n谁言远别心不易，天星坠地能为石。\n几时断得城南陌，勿使居人有行役。",
        "dynasty": "唐",
        "collection_info": null
    },
    {
        "title": "楚宫行",
        "author": "张籍",
        "content": "章华宫中九月时，桂花半落红橘垂。\n江头骑火照辇道，君王夜从云梦归。\n霓旌凤盖到双阙，台上重重歌吹发。\n千门万户开相当，烛笼左右列成行。\n下辇更衣入洞房，洞房侍女尽焚香。\n玉阶罗幕微有霜，齐言此夕乐未央。\n玉酒湛湛盈华觞，丝竹次第鸣中堂。\n巴姬起舞向君王，迴身垂手结明珰。\n愿君千年万年寿，朝出射麋夜饮酒。",
        "dynasty": "唐",
        "collection_info": null
    },
    {
        "title": "江南行",
        "author": "张籍",
        "content": "江南人家多橘树，吴姬舟上织白苎。\n土地卑湿饶虫蛇，连木为牌入江住。\n江村亥日长为市，落帆度桥来蒲裏。\n清莎覆城竹为屋，无井家家饮潮水。\n长干午日沽春酒，高高酒旗悬江口。\n娼楼两岸临水栅，夜唱竹枝留北客。\n江南风土欢乐多，悠悠处处尽经过。",
        "dynasty": "唐",
        "collection_info": null
    },
    {
        "title": "乌夜啼引",
        "author": "张籍",
        "content": "秦乌啼哑哑，夜啼长安吏人家。\n吏人得罪囚在狱，倾家卖产将自赎。\n少妇起听夜啼乌，知是官家有赦书。\n下床心喜不重寐，未明上堂贺舅姑。\n少妇语啼乌，汝啼慎勿虚。\n借汝庭树作高巢，年年不令伤尔雏。",
        "dynasty": "唐",
        "collection_info": null
    },
    {
        "title": "促促词",
        "author": "张籍",
        "content": "促促復促促，家贫夫妇欢不足。\n今年为人送租船，去年捕鱼在江边。\n家中姑老子復小，自执吴绡输税钱。\n家家桑麻满地黑，念君一身空努力。\n愿教牛蹄团团羊角直，君身常在应不得。",
        "dynasty": "唐",
        "collection_info": null
    },
    {
        "title": "宛转行",
        "author": "张籍",
        "content": "华屋重翠幄，绮席雕象床。\n远漏微更疎，薄衾中夜凉。\n炉气暗裴徊，寒灯背斜光。\n妍姿结宵态，寝臂幽梦长。\n宛转復宛转，忆君更未央。",
        "dynasty": "唐",
        "collection_info": null
    },
    {
        "title": "短歌行",
        "author": "张籍",
        "content": "青天荡荡高且虚，上有白日无根株。\n流光暂出还入地，使我年少不须臾。\n与君相逢勿寂寞，衰老不復如今乐。\n玉巵盛酒置君前，再拜愿君千万年。",
        "dynasty": "唐",
        "collection_info": null
    },
    {
        "title": "山头鹿",
        "author": "张籍",
        "content": "山头鹿，角芟芟，尾促促。\n贫儿多租输不足，夫死未葬儿在狱。\n早日熬熬蒸野冈，禾黍不收无狱粮。\n县家唯忧少军食，谁能令尔无死伤。",
        "dynasty": "唐",
        "collection_info": null
    },
    {
        "title": "湘江曲",
        "author": "张籍",
        "content": "湘水无潮秋水阔，湘中月落行人发。\n送人发，送人归，白苹茫茫鹧鸪飞。",
        "dynasty": "唐",
        "collection_info": null
    },
    {
        "title": "楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银缾秋水冷。",
        "dynasty": "唐",
        "collection_info": null
    },
    {
        "title": "离宫怨",
        "author": "张籍",
        "content": "高堂别馆连湘渚，长向春光开万户。\n荆王去去不復来，宫中美人自歌舞。",
        "dynasty": "唐",
        "collection_info": null
    },
    {
        "title": "成都曲",
        "author": "张籍",
        "content": "锦江近西烟水绿，新雨山头荔枝熟。\n万里桥边多酒家，游人爱向谁家宿。",
        "dynasty": "唐",
        "collection_info": null
    },
    {
        "title": "寒塘曲",
        "author": "张籍",
        "content": "寒塘沉沉柳叶疎，水暗人语惊栖凫。\n舟中少年醉不起，持烛照水射游鱼。",
        "dynasty": "唐",
        "collection_info": null
    },
    {
        "title": "春别曲",
        "author": "张籍",
        "content": "长江春水绿堪染，莲叶出水大如钱。\n江头橘树君自种，那不长繫木兰船。",
        "dynasty": "唐",
        "collection_info": null
    },
    {
        "title": "春堤曲",
        "author": "张籍",
        "content": "野塘鵁鶄飞树头，绿蒲紫菱盖碧流。\n狂客谁家爱云水，日日独来城下游。",
        "dynasty": "唐",
        "collection_info": null
    },
    {
        "title": "乌栖曲",
        "author": "张籍",
        "content": "西山作宫潮满池，宫鸟晓鸣茱萸枝。\n吴姬采莲自唱曲，君王昨夜舟中宿。",
        "dynasty": "唐",
        "collection_info": null
    },
    {
        "title": "雀飞多",
        "author": "张籍",
        "content": "雀飞多，触网罗，网罗高树颠。\n汝飞蓬蒿下，勿復投身网罗间。\n粟积仓，禾在田。\n巢之雏，望其母来还。",
        "dynasty": "唐",
        "collection_info": null
    },
    {
        "title": "泗水行",
        "author": "张籍",
        "content": "泗水流急石纂纂，鲤鱼上下红尾短。\n春冰销散日华满，行舟往来浮桥断。\n城边鱼市人早行，水烟漠漠多棹声。",
        "dynasty": "唐",
        "collection_info": null
    },
    {
        "title": "废居行",
        "author": "张籍",
        "content": "胡马崩腾满阡陌，都人避乱唯空宅。\n宅边青桑垂宛宛，野蚕食叶还成茧。\n黄雀衔草入燕窠，啧啧啾啾白日晚。\n去时禾黍埋地中，饥兵掘土翻重重。\n鸱枭养子庭树上，曲墙空屋多旋风。\n乱定几人还本土，唯有官家重作主。",
        "dynasty": "唐",
        "collection_info": null
    },
    {
        "title": "寄菖蒲",
        "author": "张籍",
        "content": "石上生菖蒲，一寸十二节。\n仙人劝我食，令我头青面如雪。\n逢人寄君一绛囊，书中不得传此方。\n君能来作栖霞侣，与君同入丹玄乡。",
        "dynasty": "唐",
        "collection_info": null
    },
    {
        "title": "江村行",
        "author": "张籍",
        "content": "南塘水深芦笋齐，下田种稻不作畦。\n耕场磷磷在水底，短衣半染芦中泥。\n田头刈莎结为屋，归来繫牛还独宿。\n水淹手足尽有疮，山蝱遶身飞扬扬。\n桑林椹黑蚕再眠，妇姑采桑不向田。\n江南热旱天气毒，雨中移秧颜色鲜。\n一年耕种长苦辛，田熟家家将赛神。",
        "dynasty": "唐",
        "collection_info": null
    },
    {
        "title": "樵客吟",
        "author": "张籍",
        "content": "上山采樵选枯树，深处樵多出辛苦。\n秋来野火烧栎林，枝柯已枯堪采取。\n斧声坎坎在幽谷，采得齐梢青葛束。\n日西待伴同下山，竹担弯弯向身曲。\n共知路傍多虎窟，未出深林不敢歇。\n村西地暗狐兔行，稚子呌时相应声。\n采樵客，莫采松与栢。\n松栢生枝直且坚，与君作屋成家宅。",
        "dynasty": "唐",
        "collection_info": null
    },
    {
        "title": "湖南曲",
        "author": "张籍",
        "content": "潇湘多别离，风起芙蓉洲。\n江上人已远，夕阳满中流。\n鸳鸯东南飞，飞上青山头。",
        "dynasty": "唐",
        "collection_info": null
    },
    {
        "title": "春水曲",
        "author": "张籍",
        "content": "鸭鸭，觜唼唼。\n青蒲生，春水狭。\n荡漾木兰船，中有双少年。\n少年醉，鸭不起。",
        "dynasty": "唐",
        "collection_info": null
    },
    {
        "title": "云童行",
        "author": "张籍",
        "content": "云童童，白龙之尾垂江中。\n今年天旱不作雨，水足墙上有禾黍。",
        "dynasty": "唐",
        "collection_info": null
    },
    {
        "title": "新桃行",
        "author": "张籍",
        "content": "桃生叶婆娑，枝叶四向多。\n高未出墙颠，蒿苋相凌摩。\n植之三年余，今年初试花。\n秋来已成实，其阴良已嘉。\n青蝉不来鸣，安得迅羽过。\n常恶牵丝虫，蒙幂成网罗。\n顾託戏儿童，勿折吾柔柯。\n明年结其实，磊磊充汝家。",
        "dynasty": "唐",
        "collection_info": null
    },
    {
        "title": "忆远曲",
        "author": "张籍",
        "content": "水上山沈沈，征途復绕林。\n途荒人行少，马迹犹可寻。\n雪中独立树，海口失侣禽。\n离忧如长线，千里萦我心。",
        "dynasty": "唐",
        "collection_info": null
    },
    {
        "title": "长塘湖",
        "author": "张籍",
        "content": "长塘湖，一斛水中半斛鱼。\n大鱼如柳叶，小鱼如针锋，水浊谁能辨真龙。",
        "dynasty": "唐",
        "collection_info": null
    },
    {
        "title": "废瑟词",
        "author": "张籍",
        "content": "古瑟在匣谁復识，玉柱颠倒朱丝黑。\n千年曲谱不分明，乐府无人传正声。\n秋虫暗穿尘作色，腹中不辨工人名。\n几时天下復古乐，此瑟还奏云门曲。",
        "dynasty": "唐",
        "collection_info": null
    },
    {
        "title": "野居",
        "author": "张籍",
        "content": "贫贱易为适，荒郊亦安居。\n端坐无余思，弥乐古人书。\n秋田多良苗，野水多游鱼。\n我无耒与网，安得充廪厨。\n寒天白日短，檐下暖我躯。\n四肢暂宽柔，中肠郁不舒。\n多病减志气，为客足忧虞。\n况復苦时节，览景独踟蹰。",
        "dynasty": "唐",
        "collection_info": null
    },
    {
        "title": "西州",
        "author": "张籍",
        "content": "羌胡据西州，近甸无边城。\n山东收税租，养我防塞兵。\n胡骑来无时，居人常震惊。\n嗟我五陵间，农者罢耘耕。\n边头多杀伤，士卒难全形。\n郡县发丁役，丈夫各征行。\n生男不能养，惧身有姓名。\n良马不念秣，烈士不苟营。\n所愿除国难，再逢天下平。",
        "dynasty": "唐",
        "collection_info": null
    },
    {
        "title": "杂怨",
        "author": "张籍",
        "content": "切切重切切，秋风桂枝折。\n人当少年嫁，我当少年别。\n念君非征行，年年长远途。\n妾身甘独殁，高堂有舅姑。\n山川岂遥远，行人自不返。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "春潭足芳树，水清不如素。\n幽人爱华景，一一空山暮。\n月出潭气白，游鱼暗衝石。\n夜深春思多，酒醒山寂寂。",
        "dynasty": "唐",
        "collection_info": null
    },
    {
        "title": "三原李氏园宴集",
        "author": "张籍",
        "content": "暮春天早热，邑居苦嚣烦。\n言从君子乐，乐彼李氏园。\n园中有草堂，池引泾水泉。\n开户西北望，远见嵯峨山。\n借问主人翁，北州佐戎轩。\n仆夫守旧宅，为客侍华筵。\n高怀有余兴，竹树芳且鲜。\n倾我所持觞，尽日共留连。\n疎拙不偶俗，常喜形体闲。\n况来幽栖地，能不重叹言。",
        "dynasty": "唐",
        "collection_info": null
    },
    {
        "title": "沈千运旧居",
        "author": "张籍",
        "content": "汝北君子宅，我来见颓墉。\n乱离子孙尽，地属邻里翁。\n土木被丘墟，溪路不连通。\n旧井蔓草合，牛羊坠其中。\n君辞天下书，放意任体躬。\n一生不自力，家与逆旅同。\n高议切星辰，余声激瘖聋。\n方将旌旧闾，百世可封崇。\n嗟其未积年，已为荒林丛。\n时岂无知音，不能崇此风。\n浩荡竟无覩，我将安所从。",
        "dynasty": "唐",
        "collection_info": null
    },
    {
        "title": "赠别孟郊",
        "author": "张籍",
        "content": "历历天上星，沉沉水中萍。\n幸当清秋夜，流影及微形。\n君生衰俗间，立身如礼经。\n纯诚发新文，独有金石声。\n才名振京国，归省东南行。\n停车楚城下，顾我不念程。\n宝镜曾坠水，不磨岂自明。\n苦节居贫贱，所知赖友生。\n欢会方别离，戚戚忧虑幷。\n安得在一方，终老无送迎。",
        "dynasty": "唐",
        "collection_info": null
    },
    {
        "title": "卧疾",
        "author": "张籍",
        "content": "身病多思虑，亦读神农经。\n空堂留灯烛，四壁青荧荧。\n羁旅随人欢，贫贱还自轻。\n今来问良医，乃知病所生。\n僮仆各忧愁，杵臼无停声。\n见我形顦顇，劝药语丁宁。\n春雨枕席冷，窗前新禽鸣。\n开门起无力，遥爱鸡犬行。\n服药察耳目，渐如醉者醒。\n顾非达性命，犹为忧患生。",
        "dynasty": "唐",
        "collection_info": null
    },
    {
        "title": "卧疾",
        "author": "张籍",
        "content": "身病始知道，卧读神农经。\n空房夜留灯，四壁青荧荧。\n羇旅逐人欢，贫贱还自轻。\n今来问良医，乃知病所生。\n僮仆各相忧，杵臼无停声。\n见我形憔悴，劝药语丁宁。\n春雨枕席冷，窗前新禽鸣。\n开门起无力，遥爱鷄犬行。\n服药察耳目，渐觉如酒醒。\n方悟养生者，不为忧患并。",
        "dynasty": "唐",
        "collection_info": null
    },
    {
        "title": "别段生",
        "author": "张籍",
        "content": "与子骨肉亲，愿言长相随。\n况离父母傍，从我学书诗。\n同在道路间，讲论亦未亏。\n为文于我前，日夕生光仪。\n行役多疾疚，赖此相扶持。\n贫贱事难拘，今日有别离。\n我去秦城中，子留汴水湄。\n离情两飘断，不异风中丝。\n幼年独为客，举动难得宜。\n努力自修励，常如见我时。\n送我登山冈，再拜问还期。\n还期在新年，勿怨欢会迟。",
        "dynasty": "唐",
        "collection_info": null
    },
    {
        "title": "哭于鹄",
        "author": "张籍",
        "content": "青山无逸人，忽觉大国贫。\n良玉沈幽泉，名为天下珍。\n野性疎时俗，再拜乃从军。\n气高终不合，去如镜上尘。\n我初有章句，相合者唯君。\n今来弔嗣子，对陇烧新文。\n耕者废其耜，爨者绝其薪。\n苟无新衣裳，曷用光我身。\n奠酒徒拜手，哀怀安能陈。\n徒保金石韵，千载人所闻。",
        "dynasty": "唐",
        "collection_info": null
    },
    {
        "title": "南归",
        "author": "张籍",
        "content": "促促念道路，四支不常宁。\n行车未及家，天外非尽程。\n骨肉待我欢，乡里望我荣。\n岂知东与西，顦顇竟无成。\n人言苦夜长，穷者不念明。\n惧离其寝寐，百忧伤性灵。\n世道多险薄，相劝毕中诚。\n远游无知音，不如商贾行。\n达人有常志，愚夫劳所营。\n旧山行去远，言归乐此生。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "蒙蒙庭树花，坠地无颜色。\n日暮东风起，飘扬玉阶侧。\n残蘂在犹稀，青条耸復直。\n为君结芳实，令君勿叹息。",
        "dynasty": "唐",
        "collection_info": null
    },
    {
        "title": "奉和舍人叔直省时思琴",
        "author": "张籍",
        "content": "蔼蔼紫薇直，秋意深无穷。\n滴沥仙阁漏，肃穆禁池风。\n竹月泛凉影，萱露澹幽丛。\n地清物态胜，宵闲琴思通。\n时属雅音际，逈凝虚抱中。\n达人掌枢近，常与隐默同。",
        "dynasty": "唐",
        "collection_info": null
    },
    {
        "title": "离妇",
        "author": "张籍",
        "content": "十载来夫家，闺门无瑕疵。\n薄命不生子，古制有分离。\n託身言同穴，今日事乖违。\n念君终弃捐，谁能强在兹。\n堂上谢姑嫜，长跪请离辞。\n姑嫜见我往，将决復沉疑。\n与我古时钏，留我嫁时衣。\n高堂拊我身，哭我于路陲。\n昔日初为妇，当君贫贱时。\n昼夜常纺绩，不得事蛾眉。\n辛勤积黄金，济君寒与饥。\n洛阳买大宅，邯郸买侍儿。\n夫壻乘龙马，出入有光仪。\n将为富家妇，永为子孙资。\n谁谓出君门，一身上车归。\n有子未必荣，无子坐生悲。\n为人莫作女，作女实难为。",
        "dynasty": "唐",
        "collection_info": null
    },
    {
        "title": "怀别",
        "author": "张籍",
        "content": "仆人驱行轩，低昂出我门。\n离堂无留客，席上唯琴樽。\n古道随水曲，悠悠绕荒村。\n远程未奄息，别念在朝昏。\n端居愁岁永，独此留清景。\n岂无经过人，寻叹门巷静。\n君如天上雨，我如屋下井。\n无因同波流，愿作形与影。",
        "dynasty": "唐",
        "collection_info": null
    },
    {
        "title": "学仙",
        "author": "张籍",
        "content": "楼观开朱门，树木连房廊。\n中有学仙人，少年休谷粮。\n高冠如芙蓉，霞月披衣裳。\n六时朝上清，佩玉纷铿锵。\n自言天老书，秘覆云锦囊。\n百年度一人，妄泄有灾殃。\n每占有仙相，然后传此方。\n先生坐中堂，弟子跪四厢。\n金刀截身髮，结誓焚灵香。\n弟子得其诀，清斋入空房。\n守神保元气，动息随天罡。\n炉烧丹砂尽，昼夜候火光。\n药成既服食，计日乘鸾凰。\n虚空无灵应，终岁安所望。\n勤劳不能成，疑虑积心肠。\n虚羸生疾疹，寿命多夭伤。\n身殁惧人见，夜埋山谷傍。\n求道慕灵异，不如守寻常。\n先王知其非，戒之在国章。",
        "dynasty": "唐",
        "collection_info": null
    },
    {
        "title": "夜怀",
        "author": "张籍",
        "content": "穷居积远念，转转迷所归。\n幽蕙零落色，暗萤参差飞。\n病生秋风簟，泪堕月明衣。\n无愁坐寂寞，重使奏清徽。",
        "dynasty": "唐",
        "collection_info": null
    },
    {
        "title": "城南",
        "author": "张籍",
        "content": "漾漾南涧水，来作曲池流。\n言寻参差岛，晓榜轻盈舟。\n万绕不再止，千寻尽孤幽。\n藻涩讶人重，萍分指鱼游。\n繁苗毯下垂，密箭翻迴辀。\n曝鼈乱自坠，阴藤斜相钩。\n卧蒋黑米吐，翻芰紫角稠。\n桥低竞俯偻，亭近闲夷犹。\n目为逐胜朗，手因掇芳柔。\n渐喜游来极，忽疑归无由。\n气状虽可览，纤微谅难搜。\n未听主人赏，徒爱清华秋。",
        "dynasty": "唐",
        "collection_info": null
    },
    {
        "title": "怀友",
        "author": "张籍",
        "content": "人生有行役，谁能如草木。\n别离感中怀，乃为我桎梏。\n百年受命短，光景良不足。\n念我别离者，愿怀日月促。\n平地施道路，车马往不復。\n空知为良田，秋望禾黍熟。\n端居无俦侣，日夜祷耳目。\n立身难自觉，常恐忧与辱。\n穷贱无闲暇，疾痛多嗜欲。\n我思携手人，逍遥任心腹。",
        "dynasty": "唐",
        "collection_info": null
    },
    {
        "title": "寄别者",
        "author": "张籍",
        "content": "寒天正飞雪，行人心切切。\n同为万里客，中路忽离别。\n别君汾水东，望君汾水西。\n积雪无平冈，空山无人蹊。\n羸马时倚辕，行行未遑食。\n下车劝僮仆，相顾莫叹息。\n讵知佳期隔，离念终无极。",
        "dynasty": "唐",
        "collection_info": null
    },
    {
        "title": "献从兄",
        "author": "张籍",
        "content": "悠悠旱天云，不远如飞尘。\n贤达失其所，沉飘同众人。\n擢秀登王畿，出为良使宾。\n名高满朝野，幼贱谁不闻。\n一朝遇谗邪，流窜八九春。\n诏书近迁移，组绶未及身。\n冬井无寒冰，玉润难为焚。\n虚怀日迢遥，荣辱常保纯。\n我念出游时，勿吟康乐文。\n愿言灵溪期，聊欲相依因。",
        "dynasty": "唐",
        "collection_info": null
    },
    {
        "title": "寄韩愈",
        "author": "张籍",
        "content": "野馆非我室，新居未能安。\n读书避尘杂，方觉此地闲。\n过郭多园墟，桑果相接连。\n独游竟寂寞，如寄空云山。\n夏景常昼毒，密林无鸣蝉。\n临溪一盥濯，清去肢体烦。\n出林望曾城，君子在其间。\n戎府草章记，阻我此游盘。\n忆昔西潭时，并持钓鱼竿。\n共忻得鲂鲤，烹鲙于我前。\n几朝还復来，叹息时独言。",
        "dynasty": "唐",
        "collection_info": null
    },
    {
        "title": "赠姚怤",
        "author": "张籍",
        "content": "漏天日无光，泽土松不长。\n君今职下位，志气安得扬。\n白髮文思壮，才为国贤良。\n无人识高韵，荐于天子傍。\n况我愚朴姿，强趋利名场。\n远同干贵人，身举固难彰。\n昔逢汴水滨，今会习池阳。\n岂无再来期，顾恐非此方。\n愿为石中泉，不为瓦上霜。\n离别勿復道，所贵不相忘。",
        "dynasty": "唐",
        "collection_info": null
    },
    {
        "title": "病中寄白学士拾遗",
        "author": "张籍",
        "content": "秋亭病客眠，庭树满枝蝉。\n凉风绕砌起，斜影入床前。\n梨晚渐红坠，菊寒无黄鲜。\n倦游寂寞日，感叹蹉跎年。\n尘欢久消委，华念独迎延。\n自寓城阙下，识君弟事焉。\n君为天子识，我方沉病缠。\n无因会同语，悄悄中怀煎。",
        "dynasty": "唐",
        "collection_info": null
    },
    {
        "title": "雨中寄元宗简",
        "author": "张籍",
        "content": "秋堂羸病起，盥漱风雨朝。\n竹影冷疎涩，榆叶暗飘萧。\n街径多坠果，墙隅有蜕蜩。\n延瞻游步阻，独坐闲思饶。\n君居应如此，恨言相去遥。",
        "dynasty": "唐",
        "collection_info": null
    },
    {
        "title": "野寺后池寄友",
        "author": "张籍",
        "content": "佛寺连野水，池幽夏景清。\n繁木荫芙蕖，时有水禽鸣。\n通溪岸蹔断，分渚流復萦。\n伴僧钟磬罢，月来池上明。\n友人竟不至，东北见高城。\n独游自寂寞，况此恨盈盈。",
        "dynasty": "唐",
        "collection_info": null
    },
    {
        "title": "董公诗",
        "author": "张籍",
        "content": "谁主东诸侯，元臣陇西公。\n旌节居汴水，四方皆承风。\n在朝四十年，天下诵其功。\n相我明天子，政成如太宗。\n东方有艰难，公乃出临戎。\n单车入危城，慈惠安羣凶。\n公谓其党言，汝材甚骁雄。\n为我帐下士，出入卫我躬。\n汝息为我子，汝亲我为翁。\n众皆相顾泣，无不和且恭。\n其父教子义，其妻勉夫忠。\n不自以为资，奉上但颙颙。\n公衣无文采，公食少肥浓。\n所忧在万人，人实我宁空。\n轻刑宽其政，薄赋弛租庸。\n四郡三十城，不知岁饥凶。\n天子临朝喜，元老留在东。\n今闻扬盛德，就安我大邦。\n百辟贺明主，皇风恩赐重。\n朝廷有大事，就决其所从。\n海内既无虞，君臣方肃雍。\n端居任僚属，宴语常从容。\n翩翩者苍乌，来巢于林丛。\n甘瓜生场圃，一蔕实连中。\n田有嘉谷陇，异亩穗亦同。\n贤人佐圣人，德与神明通。\n感应我淳化，生瑞我地中。\n昔者此州人，但矜马与弓。\n今公施德礼，自然威武崇。\n公其共百年，受禄将无穷。",
        "dynasty": "唐",
        "collection_info": null
    },
    {
        "title": "祭退之",
        "author": "张籍",
        "content": "呜呼吏部公，其道诚巍昂。\n生为大贤姿，天使光我唐。\n德义动鬼神，鉴用不可详。\n独得雄直气，发为古文章。\n学无不该贯，吏治得其方。\n三次论诤退，其志亦刚强。\n再使平山东，不言所谋臧。\n荐待皆寒羸，但取其才良。\n亲朋有孤稚，婚姻有办营。\n如彼天有斗，人可为信常。\n如彼岁有春，物宜得华昌。\n哀哉未申施，中年遽殂丧。\n朝野良共哀，矧于知旧肠。\n籍在江湖间，独以道自将。\n学诗为众体，久乃溢笈囊。\n略无相知人，黯如雾中行。\n北游偶逢公，盛语相称明。\n名因天下闻，传者入歌声。\n公领试士司，首荐到上京。\n一来遂登科，不见苦贡场。\n观我性朴直，乃言及平生。\n由兹类朋党，骨肉无以当。\n坐令其子拜，常呼幼时名。\n追招不隔日，继践公之堂。\n出则连辔驰，寝则对榻床。\n搜穷古今书，事事相酌量。\n有花必同寻，有月必同望。\n为文先见草，酿熟偕共觞。\n新果及异鲑，无不相待尝。\n到今三十年，曾不少异更。\n公文为时师，我亦有微声。\n而后之学者，或号为韩张。\n我官麟台中，公为大司成。\n念此委末秩，不能力自扬。\n特状为博士，始获升朝行。\n未几享其资，遂忝南宫郎。\n是事赖拯扶，如屋有栋梁。\n去夏公请告，养疾城南庄。\n籍时官休罢，两月同游翔。\n黄子陂岸曲，地旷气色清。\n新池四平涨，中有蒲荇香。\n北台临稻畴，茂柳多阴凉。\n板亭坐垂钓，烦苦稍已平。\n共爱池上佳，联句舒遐情。\n偶有贾秀才，来兹亦同幷。\n移船入南溪，东西纵篙撑。\n划波激船舷，前后飞鸥鸧。\n回入潭濑下，网截鲤与鲂。\n踏沙掇水蔬，树下烝新秔。\n日来相与嬉，不知暑日长。\n柴翁携童儿，聚观于岸傍。\n月中登高滩，星汉交垂芒。\n钓车掷长綫，有获齐欢惊。\n夜阑乘马归，衣上草露光。\n公为游溪诗，唱咏多慨慷。\n自期此可老，结社于其乡。\n籍受新官诏，拜恩当入城。\n公因同归还，居处隔一坊。\n中秋十六夜，魄圆天差晴。\n公既相邀留，坐语于阶楹。\n乃出二侍女，合弹琵琶筝。\n临风听繁丝，忽遽闻再更。\n顾我数来过，是夜凉难忘。\n公疾浸日加，孺人视药汤。\n来候不得宿，出门每迴遑。\n自是将重危，车马候纵横。\n门仆皆逆遣，独我到寝房。\n公有旷达识，生死为一纲。\n及当临终晨，意色亦不荒。\n赠我珍重言，傲然委衾裳。\n公比欲为书，遗约有修章。\n令我署其末，以为后事程。\n家人号于前，其书不果成。\n子符奉其言，甚于亲使令。\n鲁论未讫注，手迹今微茫。\n新亭成未登，闭在庄西厢。\n书札与诗文，重迭我笥盈。\n顷息万事尽，肠情多摧伤。\n旧茔盟津北，野窆动鼓钲。\n柳车一出门，终天无迴箱。\n籍贫无赠赀，曷用申哀诚。\n衣器陈下帐，醪饵奠堂皇。\n明灵庶鉴知，髣髴斯来飨。",
        "dynasty": "唐",
        "collection_info": null
    },
    {
        "title": "蓟北旅思",
        "author": "张籍",
        "content": "日日望乡国，空謌白苎词。\n长因送人处，忆得别家时。\n失意还独语，多愁祗自知。\n客亭门外柳，折尽向南枝。",
        "dynasty": "唐",
        "collection_info": null
    },
    {
        "title": "江南春",
        "author": "张籍",
        "content": "江南杨柳春，日暖地无尘。\n渡口过新雨，夜来生白苹。\n晴沙鸣乳燕，芳树醉游人。\n向晚青山下，谁家祭水神。",
        "dynasty": "唐",
        "collection_info": null
    },
    {
        "title": "西楼望月",
        "author": "张籍",
        "content": "城西楼上月，復是雪晴时。\n寒夜共来望，思乡独下迟。\n幽光落水堑，净色在霜枝。\n明日千里去，此中还别离。",
        "dynasty": "唐",
        "collection_info": null
    },
    {
        "title": "别鹤",
        "author": "张籍",
        "content": "双鹤出云溪，分飞各自迷。\n空巢在松顶，折羽落红泥。\n寻水终不饮，逢林亦未栖。\n别离应易老，万里雨凄凄。",
        "dynasty": "唐",
        "collection_info": null
    },
    {
        "title": "江陵孝女",
        "author": "张籍",
        "content": "孝女独垂髮，少年唯一身。\n无家空托墓，主祭不从人。\n相弔有行客，起庐无旧邻。\n江头闻哭处，寂寂楚花春。",
        "dynasty": "唐",
        "collection_info": null
    },
    {
        "title": "山中古祠",
        "author": "张籍",
        "content": "春草空祠墓，荒林唯鸟飞。\n记年碑石在，经乱祭人稀。\n野鼠缘朱帐，阴尘盖画衣。\n近门潭水黑，时见宿龙归。",
        "dynasty": "唐",
        "collection_info": null
    },
    {
        "title": "渔阳将",
        "author": "张籍",
        "content": "塞深沙草白，都护领燕兵。\n放火烧奚帐，分旗筑汉城。\n下营看岭势，寻雪觉人行。\n更向桑干北，擒生问碛名。",
        "dynasty": "唐",
        "collection_info": null
    },
    {
        "title": "听夜泉",
        "author": "张籍",
        "content": "细泉深处落，夜久渐闻声。\n独起出门听，欲寻当涧行。\n还疑隔林远，復畏有风生。\n月下长来此，无人亦到明。",
        "dynasty": "唐",
        "collection_info": null
    },
    {
        "title": "送南迁客",
        "author": "张籍",
        "content": "去去远迁客，瘴中衰病身。\n青山无限路，白首不归人。\n海国战骑象，蛮州市用银。\n一家分几处，谁见日南春。",
        "dynasty": "唐",
        "collection_info": null
    },
    {
        "title": "蓟北春怀",
        "author": "张籍",
        "content": "渺渺水云外，别来音信稀。\n因逢过江使，却寄在家衣。\n问路更愁远，逢人空说归。\n今朝蓟城北，又见塞鸿飞。",
        "dynasty": "唐",
        "collection_info": null
    },
    {
        "title": "思远人",
        "author": "张籍",
        "content": "野桥春水清，桥上送君行。\n去去人应老，年年草自生。\n出门看远道，无信向边城。\n杨柳别离处，秋蝉今復鸣。",
        "dynasty": "唐",
        "collection_info": null
    },
    {
        "title": "赠同溪客",
        "author": "张籍",
        "content": "幽居得相近，烟景每寥寥。\n共伐临溪树，因为过水桥。\n自教青鹤舞，分采紫芝苗。\n更爱南峰住，寻君路恐遥。",
        "dynasty": "唐",
        "collection_info": null
    },
    {
        "title": "望行人",
        "author": "张籍",
        "content": "秋风窗下起，旅雁向南飞。\n日日出门望，家家行客归。\n无因见边使，空待寄寒衣。\n独倚青楼暮，烟深鸟雀稀。",
        "dynasty": "唐",
        "collection_info": null
    },
    {
        "title": "送宫人入道",
        "author": "张籍",
        "content": "旧宠昭阳裏，寻仙此最稀。\n名初出宫籍，身未称霞衣。\n已别歌舞贵，长随鸾鹤飞。\n中官看入洞，空驾玉轮归。",
        "dynasty": "唐",
        "collection_info": null
    },
    {
        "title": "送越客",
        "author": "张籍",
        "content": "见说孤帆去，东南到会稽。\n春云剡溪口，残月镜湖西。\n水鹤沙边立，山鼯竹裏啼。\n谢家曾住处，烟洞入应迷。",
        "dynasty": "唐",
        "collection_info": null
    },
    {
        "title": "赠辟谷者",
        "author": "张籍",
        "content": "学得餐霞法，逢人与小还。\n身轻曾试鹤，力弱未离山。\n无食犬犹在，不耕牛自闲。\n朝朝空漱水，叩齿草堂间。",
        "dynasty": "唐",
        "collection_info": null
    },
    {
        "title": "思江南旧游",
        "author": "张籍",
        "content": "江皋三月时，花发石楠枝。\n归客应无数，春山自不知。\n独行愁道远，迴信畏家移。\n杨柳东西渡，茫茫欲问谁。",
        "dynasty": "唐",
        "collection_info": null
    },
    {
        "title": "夜到渔家",
        "author": "张籍",
        "content": "渔家在江口，潮水入柴扉。\n行客欲投宿，主人犹未归。\n竹深村路远，月出钓船稀。\n遥见寻沙岸，春风动草衣。",
        "dynasty": "唐",
        "collection_info": null
    },
    {
        "title": "送远使",
        "author": "张籍",
        "content": "扬旌过陇头，陇水向西流。\n塞路依山远，戍城逢笛秋。\n寒沙阴漫漫，疲马去悠悠。\n为问征行将，谁封定远侯。",
        "dynasty": "唐",
        "collection_info": null
    },
    {
        "title": "不食姑",
        "author": "张籍",
        "content": "几年山裏住，已作绿毛身。\n护气常稀语，存思自见神。\n养龟同不食，留药任生尘。\n要问西王母，仙中第几人。",
        "dynasty": "唐",
        "collection_info": null
    },
    {
        "title": "古苑杏花",
        "author": "张籍",
        "content": "废苑杏花在，行人愁到时。\n独开新堑底，半露旧烧枝。\n晚色连荒辙，低阴覆折碑。\n茫茫古陵下，春尽又谁知。",
        "dynasty": "唐",
        "collection_info": null
    },
    {
        "title": "送流人",
        "author": "张籍",
        "content": "独向长城北，黄云暗塞天。\n流名属边将，旧业作公田。\n拥雪添军垒，收冰当井泉。\n知君住应老，须记别乡年。",
        "dynasty": "唐",
        "collection_info": null
    },
    {
        "title": "宿临江驿",
        "author": "张籍",
        "content": "楚驿南渡口，夜深来客稀。\n月明见潮上，江静觉鸥飞。\n旅宿今已远，此行殊未归。\n离家久无信，又听捣寒衣。",
        "dynasty": "唐",
        "collection_info": null
    },
    {
        "title": "送蛮客",
        "author": "张籍",
        "content": "借问炎州客，天南几日行。\n江连恶溪路，山遶夜郎城。\n柳叶瘴云湿，桂丛蛮鸟声。\n知君却迴日，记得海花名。",
        "dynasty": "唐",
        "collection_info": null
    },
    {
        "title": "襄国别友",
        "author": "张籍",
        "content": "晓色荒城下，相看秋草时。\n独游无定计，不欲道来期。\n别处去家远，愁中驱马迟。\n归人渡烟水，遥暎野棠枝。",
        "dynasty": "唐",
        "collection_info": null
    },
    {
        "title": "送远客",
        "author": "张籍",
        "content": "南原相送处，秋水草还生。\n同作忆乡客，如今分路行。\n因谁寄归信，渐远问前程。\n明日重阳节，无人上古城。",
        "dynasty": "唐",
        "collection_info": null
    },
    {
        "title": "山中赠日南僧",
        "author": "张籍",
        "content": "独向双峰老，松门闭两崖。\n翻经上蕉叶，挂衲落藤花。\n甃石新开井，穿林自种茶。\n时逢海南客，蛮语问谁家。",
        "dynasty": "唐",
        "collection_info": null
    },
    {
        "title": "征西将",
        "author": "张籍",
        "content": "黄沙北风起，半夜又翻营。\n战马雪中宿，探人冰上行。\n深山旗未展，阴碛鼓无声。\n几道征西将，同收碎叶城。",
        "dynasty": "唐",
        "collection_info": null
    },
    {
        "title": "寄友人",
        "author": "张籍",
        "content": "忆在江南日，同游三月时。\n采茶寻远涧，鬬鸭向春池。\n送客沙头宿，招僧竹裏碁。\n如今各千里，无计得相随。",
        "dynasty": "唐",
        "collection_info": null
    },
    {
        "title": "送防秋将",
        "author": "张籍",
        "content": "白首征西将，犹能射戟支。\n元戎选部曲，军吏换旌旗。\n逐虏招降远，开边旧垒移。\n重收陇外地，应似汉家时。",
        "dynasty": "唐",
        "collection_info": null
    },
    {
        "title": "律僧",
        "author": "张籍",
        "content": "苦行长不出，清羸最少年。\n持斋唯一食，讲律岂曾眠。\n避草每移径，滤虫还入泉。\n从来天竺法，到此几人传。",
        "dynasty": "唐",
        "collection_info": null
    },
    {
        "title": "山中秋夜",
        "author": "张籍",
        "content": "寂寂山景静，幽人归去迟。\n横琴当月下，压酒及花时。\n冷露湿茆屋，暗泉衝竹篱。\n西峰采药伴，此夕恨无期。",
        "dynasty": "唐",
        "collection_info": null
    },
    {
        "title": "送南客",
        "author": "张籍",
        "content": "行路雨修修，青山尽海头。\n天涯人去远，岭北水空流。\n夜市连铜柱，巢居属象州。\n来时旧相识，谁向日南游。",
        "dynasty": "唐",
        "collection_info": null
    },
    {
        "title": "宿江店",
        "author": "张籍",
        "content": "野店临西浦，门前有橘花。\n停灯待贾客，卖酒与渔家。\n夜静江水白，路迴山月斜。\n闲寻泊船处，潮落见平沙。",
        "dynasty": "唐",
        "collection_info": null
    },
    {
        "title": "岭表逢故人",
        "author": "张籍",
        "content": "过岭万余里，旅游经此稀。\n相逢去家远，共说几时归。\n海上见花发，瘴中唯鸟飞。\n炎州望乡伴，自识北人衣。",
        "dynasty": "唐",
        "collection_info": null
    },
    {
        "title": "出塞",
        "author": "张籍",
        "content": "秋塞雪初下，将军远出师。\n分营长记火，放马不收旗。\n月冷边帐湿，沙昏夜探迟。\n征人皆白首，谁见灭胡时。",
        "dynasty": "唐",
        "collection_info": null
    },
    {
        "title": "寄紫阁隐者",
        "author": "张籍",
        "content": "紫阁气沉沉，先生住处深。\n有人时得见，无路可相寻。\n夜鹿伴茅屋，秋猿守栗林。\n唯应采灵药，更不别营心。",
        "dynasty": "唐",
        "collection_info": null
    },
    {
        "title": "夜宿黑竈溪",
        "author": "张籍",
        "content": "夜到碧溪裏，无人秋月明。\n逢幽更移宿，取伴亦探行。\n花下红泉色，云西乳鹤声。\n明朝记归处，石上自书名。",
        "dynasty": "唐",
        "collection_info": null
    },
    {
        "title": "古树",
        "author": "张籍",
        "content": "古树枝柯少，枯来復几春。\n露根堪繫马，空腹定藏人。\n蠹节莓苔老，烧痕霹雳新。\n若当江浦上，行客祭为神。",
        "dynasty": "唐",
        "collection_info": null
    },
    {
        "title": "送徐先生归蜀",
        "author": "张籍",
        "content": "日暮远归处，云间仙观钟。\n唯持青玉牒，独立碧鸡峰。\n阴涧长收乳，寒泉旧养龙。\n几时因卖药，得向海边逢。",
        "dynasty": "唐",
        "collection_info": null
    },
    {
        "title": "隐者",
        "author": "张籍",
        "content": "先生已得道，市井亦容身。\n救病自行药，得钱多与人。\n问年长不定，传法又非真。\n每见邻家说，时闻使鬼神。",
        "dynasty": "唐",
        "collection_info": null
    },
    {
        "title": "送友人归山",
        "author": "张籍",
        "content": "出山成北首，重去结茅庐。\n移石修废井，埽龛盛旧书。\n开田留杏树，分洞与僧居。\n长在幽峰裏，樵人见亦疎。",
        "dynasty": "唐",
        "collection_info": null
    },
    {
        "title": "霅溪西亭晚望",
        "author": "张籍",
        "content": "霅水碧悠悠，西亭柳岸头。\n夕阴生远岫，斜照逐迴流。\n此地动归思，逢人方倦游。\n吴兴耆旧尽，空见白苹州。",
        "dynasty": "唐",
        "collection_info": null
    },
    {
        "title": "哭山中友人",
        "author": "张籍",
        "content": "入云遥便哭，山友隔今生。\n遶墓招魂魄，镌岩记姓名。\n犬因无主善，鹤为见人鸣。\n长说能尸解，多应别路行。",
        "dynasty": "唐",
        "collection_info": null
    },
    {
        "title": "答僧拄杖",
        "author": "张籍",
        "content": "灵籐为拄杖，白净色如银。\n得自高僧手，将扶病客身。\n春游不骑马，夜会亦呈人。\n持此归山去，深宜戴角巾。",
        "dynasty": "唐",
        "collection_info": null
    },
    {
        "title": "灵都观李道士",
        "author": "张籍",
        "content": "仙观雨来静，遶房琼草春。\n素书天上字，花洞古时人。\n泥竈煮灵液，埽坛朝玉真。\n几迴游阆苑，青节亦随身。",
        "dynasty": "唐",
        "collection_info": null
    },
    {
        "title": "送韦评事归华阴",
        "author": "张籍",
        "content": "三峰西面住，出见世人稀。\n老大谁相识，恓惶又独归。\n埽窗秋菌落，开箧夜蛾飞。\n若向云中伴，还应着褐衣。",
        "dynasty": "唐",
        "collection_info": null
    },
    {
        "title": "送闽僧",
        "author": "张籍",
        "content": "几夏京城住，今朝独远归。\n修行四分律，护净七条衣。\n溪寺黄橙熟，沙田紫芋肥。\n九龙潭上路，同去客应稀。",
        "dynasty": "唐",
        "collection_info": null
    },
    {
        "title": "送海南客归旧岛",
        "author": "张籍",
        "content": "海上去应远，蛮家云岛孤。\n竹船来桂浦，山市卖鱼鬚。\n入国自献宝，逢人多赠珠。\n却归春洞口，斩象祭天吴。",
        "dynasty": "唐",
        "collection_info": null
    },
    {
        "title": "登咸阳北寺楼",
        "author": "张籍",
        "content": "高秋原上寺，下马一登临。\n渭水西来直，秦山南向深。\n旧宫人不住，荒碣路难寻。\n日暮凉风起，萧条多远心。",
        "dynasty": "唐",
        "collection_info": null
    },
    {
        "title": "送新罗使",
        "author": "张籍",
        "content": "万里为朝使，离家今几年。\n应知旧行路，却上远归船。\n夜泊避蛟窟，朝炊求岛泉。\n悠悠到乡国，还望海西天。",
        "dynasty": "唐",
        "collection_info": null
    },
    {
        "title": "宿广德寺寄从舅",
        "author": "张籍",
        "content": "古寺客堂空，开帘四面风。\n移床动栖鹤，停烛聚飞虫。\n闲卧逐凉处，远愁生静中。\n林西微月色，思与宁家同。",
        "dynasty": "唐",
        "collection_info": null
    },
    {
        "title": "宿邯郸馆寄马磁州",
        "author": "张籍",
        "content": "孤客到空馆，夜寒愁卧迟。\n虽沽主人酒，不似在家时。\n几宿得欢笑，如今成别离。\n明朝行更远，迴望隔山陂。",
        "dynasty": "唐",
        "collection_info": null
    },
    {
        "title": "舟行寄李湖州",
        "author": "张籍",
        "content": "客愁无次第，川路重辛勤。\n藻密行舟涩，湾多转檝频。\n薄游空感惠，失计自怜贫。\n赖有汀洲句，时时慰远人。",
        "dynasty": "唐",
        "collection_info": null
    },
    {
        "title": "送闲师归江南",
        "author": "张籍",
        "content": "徧住江南寺，随缘到上京。\n多生修律业，外学得诗名。\n讲殿偏追入，斋家别请行。\n青枫乡路远，几日尽归程。",
        "dynasty": "唐",
        "collection_info": null
    },
    {
        "title": "游襄阳山寺",
        "author": "张籍",
        "content": "秋色江边路，烟霞若有期。\n寺贫无利施，僧老足慈悲。\n薜荔侵禅窟，虾蟆占浴池。\n闲游殊未徧，即是下山时。",
        "dynasty": "唐",
        "collection_info": null
    },
    {
        "title": "登城寄王秘书建",
        "author": "张籍",
        "content": "闻君鹤岭住，西望日依依。\n远客偏相忆，登城独不归。\n十年为道侣，几处共柴扉。\n今日烟霞外，人间得见稀。",
        "dynasty": "唐",
        "collection_info": null
    },
    {
        "title": "送从弟戴玄往苏州",
        "author": "张籍",
        "content": "杨柳阊门路，悠悠水岸斜。\n乘舟向山寺，着屐到渔家。\n夜月红柑树，秋风白藕花。\n江天诗景好，迴日莫令赊。",
        "dynasty": "唐",
        "collection_info": null
    },
    {
        "title": "送朱庆余及第归越",
        "author": "张籍",
        "content": "东南归路远，几日到乡中。\n有寺山皆遍，无家水不通。\n湖声莲叶雨，野气稻花风。\n州县知名久，争邀与客同。",
        "dynasty": "唐",
        "collection_info": null
    },
    {
        "title": "过贾岛野居",
        "author": "张籍",
        "content": "青门坊外住，行坐见南山。\n此地去人远，知君终日闲。\n蛙声篱落下，草色户庭间。\n好是经过处，唯愁暮独还。",
        "dynasty": "唐",
        "collection_info": null
    },
    {
        "title": "酬韩庶子",
        "author": "张籍",
        "content": "西街幽僻处，正与懒相宜。\n寻寺独行远，借书常送迟。\n家贫无易事，身病足闲时。\n寂寞谁相问，祗应君自知。",
        "dynasty": "唐",
        "collection_info": null
    },
    {
        "title": "赠姚合少府",
        "author": "张籍",
        "content": "病来辞赤县，案上有丹经。\n为客烧茶竈，教儿埽竹亭。\n诗成添旧卷，酒尽卧空缾。\n阙下今遗逸，谁瞻隐士星。",
        "dynasty": "唐",
        "collection_info": null
    },
    {
        "title": "送僧游五台兼谒李司空",
        "author": "张籍",
        "content": "远去见双节，因行上五台。\n化楼侵晓出，雪路向春开。\n边寺连峰去，胡儿听法来。\n定知巡礼后，解夏始应迴。",
        "dynasty": "唐",
        "collection_info": null
    },
    {
        "title": "送郑秀才归宁",
        "author": "张籍",
        "content": "桂檝彩为衣，行当令节归。\n夕潮迷浦远，昼雨见人稀。\n野芰到时熟，江鸥泊处飞。\n离琴一奏罢，山雨霭余晖。",
        "dynasty": "唐",
        "collection_info": null
    },
    {
        "title": "送李评事游越",
        "author": "张籍",
        "content": "未习风尘事，初为吴越游。\n露沾湖草晚，日照海山秋。\n梅市门何在，兰亭水尚流。\n西陵待潮处，知汝不胜愁。",
        "dynasty": "唐",
        "collection_info": null
    },
    {
        "title": "夏日闲居",
        "author": "张籍",
        "content": "无事门多闭，偏知夏日长。\n早蝉声寂寞，新竹气清凉。\n闲对临书案，看移晒药床。\n自怜归未得，犹寄在班行。",
        "dynasty": "唐",
        "collection_info": null
    },
    {
        "title": "闲居",
        "author": "张籍",
        "content": "东城南陌尘，紫幰与朱轮。\n尽说无多事，能闲有几人。\n唯教推甲子，不信守庚申。\n谁见衡门裏，终朝自在贫。",
        "dynasty": "唐",
        "collection_info": null
    },
    {
        "title": "寄昭应王中丞",
        "author": "张籍",
        "content": "借得街西宅，开门渭水头。\n长贫唯要健，渐老不禁愁。\n独凭藤书案，空悬竹酒钩。\n春风石瓮寺，作意共君游。",
        "dynasty": "唐",
        "collection_info": null
    },
    {
        "title": "酬孙洛阳",
        "author": "张籍",
        "content": "家贫相远住，斋馆入时稀。\n独坐看书卷，闲行着褐衣。\n早蝉庭笋老，新雨径莎肥。\n各离争名地，无人见是非。",
        "dynasty": "唐",
        "collection_info": null
    },
    {
        "title": "送人任济阴",
        "author": "张籍",
        "content": "黄绶在腰下，知君非旅行。\n将书报旧里，留褐与诸生。\n赠别尽沽酒，惜欢多出城。\n春风济水上，候吏听车声。",
        "dynasty": "唐",
        "collection_info": null
    },
    {
        "title": "晚春过崔驸马东园",
        "author": "张籍",
        "content": "闲园多好风，不意在街东。\n早早诗名远，长长酒性同。\n竹香新雨后，莺语落花中。\n莫遣经过少，年光渐觉空。",
        "dynasty": "唐",
        "collection_info": null
    },
    {
        "title": "夏日闲居",
        "author": "张籍",
        "content": "多病逢迎少，闲居又一年。\n药看辰日合，茶过卯时煎。\n草长晴来地，虫飞晚后天。\n此时幽梦远，不觉到山边。",
        "dynasty": "唐",
        "collection_info": null
    },
    {
        "title": "晚秋闲居",
        "author": "张籍",
        "content": "独坐高秋晚，萧条足远思。\n家贫常畏客，身老转怜儿。\n万种尽闲事，一生能几时。\n从来疎懒性，应祗有僧知。",
        "dynasty": "唐",
        "collection_info": null
    },
    {
        "title": "和陆司业习静寄所知",
        "author": "张籍",
        "content": "幽室独焚香，清晨下未央。\n山开登竹阁，僧到出茶床。\n收拾新琴谱，封题旧药方。\n逍遥无别事，不似在班行。",
        "dynasty": "唐",
        "collection_info": null
    },
    {
        "title": "酬韩祭酒雨中见寄",
        "author": "张籍",
        "content": "雨中愁不出，阴黑尽连宵。\n屋湿唯添漏，泥深未放朝。\n无刍怜马瘦，少食信儿娇。\n闻道韩夫子，还同此寂寥。",
        "dynasty": "唐",
        "collection_info": null
    },
    {
        "title": "和裴仆射移官言志",
        "author": "张籍",
        "content": "身在勤劳地，常思放旷时。\n功成归圣主，位重委羣司。\n看垒台边石，闲吟箧裏诗。\n苍生正瞻望，难与故山期。",
        "dynasty": "唐",
        "collection_info": null
    },
    {
        "title": "酬白二十二舍人早春曲江见招",
        "author": "张籍",
        "content": "曲江冰欲尽，风日已恬和。\n柳色看犹浅，泉声觉渐多。\n紫蒲生湿岸，青鸭戏新波。\n仙掖高情客，相招共一过。",
        "dynasty": "唐",
        "collection_info": null
    },
    {
        "title": "和裴仆射朝回寄韩吏部",
        "author": "张籍",
        "content": "独爱南关裏，山晴竹杪风。\n从容朝早退，萧洒客常通。\n案曲新亭上，移花远寺中。\n唯应有吏部，诗酒每相同。",
        "dynasty": "唐",
        "collection_info": null
    },
    {
        "title": "春日李舍人宅见两省诸公唱和因书情即事",
        "author": "张籍",
        "content": "又见帝城裏，东风天气和。\n官闲人事少，年长道情多。\n紫掖发章句，青闱更咏歌。\n谁知余寂寞，终日断经过。",
        "dynasty": "唐",
        "collection_info": null
    },
    {
        "title": "和李仆射秋日病中作",
        "author": "张籍",
        "content": "由来病根浅，易见药功成。\n晓日杵臼静，凉风衣服轻。\n犹疑少气力，渐觉有心情。\n独倚红藤杖，时时阶上行。",
        "dynasty": "唐",
        "collection_info": null
    },
    {
        "title": "早春病中",
        "author": "张籍",
        "content": "羸病及年初，心情不自如。\n多申请假牒，祗送贺官书。\n幽径独行步，白头长懒梳。\n更怜晴日色，渐渐暖贫居。",
        "dynasty": "唐",
        "collection_info": null
    },
    {
        "title": "送严大夫之桂州",
        "author": "张籍",
        "content": "旌斾过湘潭，幽奇得徧探。\n莎城百越北，行路九疑南。\n有地多生桂，无时不养蚕。\n听歌疑似曲，风俗自相谙。",
        "dynasty": "唐",
        "collection_info": null
    },
    {
        "title": "咏怀",
        "author": "张籍",
        "content": "老去多悲事，非唯见二毛。\n眼昏书字大，耳重觉声高。\n望月偏增思，寻山易发劳。\n都无作官意，赖得在闲曹。",
        "dynasty": "唐",
        "collection_info": null
    },
    {
        "title": "使至蓝溪驿寄太常王丞",
        "author": "张籍",
        "content": "独上七盘去，峰峦转转稠。\n云中迷象鼻，雨裏下筝头。\n水没荒桥路，鸦啼古驿楼。\n君今在城阙，肯见此中愁。",
        "dynasty": "唐",
        "collection_info": null
    },
    {
        "title": "留别江陵王少府",
        "author": "张籍",
        "content": "迢迢山上路，病客独行迟。\n况此分手处，当君失意时。\n寒林远路驿，晚烧过荒陂。\n别后空迴首，相逢未有期。",
        "dynasty": "唐",
        "collection_info": null
    },
    {
        "title": "赠海东僧",
        "author": "张籍",
        "content": "别家行万里，自说过扶余。\n学得中州语，能为外国书。\n与医收海藻，持咒取龙鱼。\n更问同来伴，天台几处居。",
        "dynasty": "唐",
        "collection_info": null
    },
    {
        "title": "寄汉阳故人",
        "author": "张籍",
        "content": "知君汉阳住，烟树远重重。\n归使雨中发，寄书灯下封。\n同时买江坞，今日别云松。\n欲问新移处，青萝最北峰。",
        "dynasty": "唐",
        "collection_info": null
    },
    {
        "title": "送安西将",
        "author": "张籍",
        "content": "万里海西路，茫茫边草秋。\n计程沙塞口，望伴驿峰头。\n雪暗非时宿，沙深独去愁。\n塞乡人易老，莫住近蕃州。",
        "dynasty": "唐",
        "collection_info": null
    },
    {
        "title": "题李山人幽居",
        "author": "张籍",
        "content": "襄阳南郭外，茅屋一书生。\n无事焚香坐，有时寻竹行。\n画苔藤杖细，踏石笋鞋轻。\n应笑风尘客，区区逐世名。",
        "dynasty": "唐",
        "collection_info": null
    },
    {
        "title": "早春闲游",
        "author": "张籍",
        "content": "年长身多病，独宜作冷官。\n从来闲坐惯，渐觉出门难。\n树影新犹薄，池光晚尚寒。\n遥闻有花发，骑马暂行看。",
        "dynasty": "唐",
        "collection_info": null
    },
    {
        "title": "赠太常王建藤杖笋鞋",
        "author": "张籍",
        "content": "蛮藤剪为杖，楚笋结成鞋。\n称与诗人用，堪随礼寺斋。\n寻花入幽径，步日下寒阶。\n以此持相赠，君应惬素怀。",
        "dynasty": "唐",
        "collection_info": null
    },
    {
        "title": "和周赞善闻子规",
        "author": "张籍",
        "content": "秦城啼楚鸟，远思更纷纷。\n况是街西夜，偏当雨裏闻。\n应投最高树，似隔数重云。\n此处谁能听，遥知独有君。",
        "dynasty": "唐",
        "collection_info": null
    },
    {
        "title": "送李骑曹灵州归觐",
        "author": "张籍",
        "content": "翩翩出上京，几日到边城。\n渐觉风沙起，还将弓箭行。\n席箕侵路暗，野马见人惊。\n军府知归庆，应教数骑迎。",
        "dynasty": "唐",
        "collection_info": null
    },
    {
        "title": "寒食夜寄姚侍郎",
        "author": "张籍",
        "content": "贫官多寂寞，不异野人居。\n作酒和山药，教儿写道书。\n五湖归去远，百事病来疎。\n况忆同怀者，寒庭月上初。",
        "dynasty": "唐",
        "collection_info": null
    },
    {
        "title": "题清彻上人院",
        "author": "张籍",
        "content": "古寺临坛久，松间别起堂。\n看添浴佛水，自合读经香。\n爱养无家客，多传得效方。\n过斋长不出，坐卧一绳床。",
        "dynasty": "唐",
        "collection_info": null
    },
    {
        "title": "寄灵一上人初归云门寺",
        "author": "张籍",
        "content": "寒山白云裏，法侣自招携。\n竹径通城下，松门隔水西。\n方同沃洲去，不作武陵迷。\n髣髴遥看处，秋风是会稽。",
        "dynasty": "唐",
        "collection_info": null
    },
    {
        "title": "和裴司空即事通简旧僚",
        "author": "张籍",
        "content": "肃肃上台坐，四方皆仰风。\n当朝奉明政，早日立元功。\n独对赤墀下，密宣黄阁中。\n犹闻动高韵，思与旧僚同。",
        "dynasty": "唐",
        "collection_info": null
    },
    {
        "title": "使回留别襄阳李司空",
        "author": "张籍",
        "content": "江亭寒日晚，弦管有离声。\n从此一筵别，独为千里行。\n迟迟恋恩德，役役限公程。\n迴首吟新句，霜云满楚城。",
        "dynasty": "唐",
        "collection_info": null
    },
    {
        "title": "和户部令狐尚书喜裴司空见招看雪",
        "author": "张籍",
        "content": "南园新覆雪，上宰晓来看。\n谁共登春榭，唯闻有地官。\n色连山远静，气与竹偏寒。\n高韵更相应，宁同謌吹欢。",
        "dynasty": "唐",
        "collection_info": null
    },
    {
        "title": "和裴司空以诗请刑部白侍郎双鹤",
        "author": "张籍",
        "content": "皎皎仙家鹤，远留闲宅中。\n徘徊幽树月，嘹唳小亭风。\n丞相西园好，池塘野水通。\n欲将来放此，赏望与宾同。",
        "dynasty": "唐",
        "collection_info": null
    },
    {
        "title": "同锦州胡郎中清明日对雨西亭宴",
        "author": "张籍",
        "content": "郡内开新火，高斋雨气清。\n惜花邀客赏，劝酒促歌声。\n共醉移芳席，留欢闭暮城。\n政闲方宴语，琴筑任遥情。",
        "dynasty": "唐",
        "collection_info": null
    },
    {
        "title": "庄陵挽歌词三首 一",
        "author": "张籍",
        "content": "白日已昭昭，干戈亦渐消。\n迎师亲出道，从谏早临朝。\n佞倖威权薄，忠良宠锡饶。\n丘陵今一变，无復白云谣。",
        "dynasty": "唐",
        "collection_info": null
    },
    {
        "title": "庄陵挽歌词三首 二",
        "author": "张籍",
        "content": "观风欲巡洛，习战亦开池。\n始改三年政，旋闻七月期。\n陵分内外使，官具吉凶仪。\n渭北新园路，箫笳远更悲。",
        "dynasty": "唐",
        "collection_info": null
    },
    {
        "title": "庄陵挽歌词三首 三",
        "author": "张籍",
        "content": "晓日龙车动，秋风阊阖开。\n行帷六宫出，执绋万方来。\n惨惨郊原暮，迟迟挽唱哀。\n空山烟雨夕，新陌遶陵台。",
        "dynasty": "唐",
        "collection_info": null
    },
    {
        "title": "和左司元郎中秋居十首 一",
        "author": "张籍",
        "content": "选得闲坊住，秋来草树肥。\n风前卷筒簟，雨裏脱荷衣。\n野客留方去，山童取药归。\n非因入朝省，过此出门稀。",
        "dynasty": "唐",
        "collection_info": null
    },
    {
        "title": "和左司元郎中秋居十首 二",
        "author": "张籍",
        "content": "有地唯栽竹，无池亦养鹅。\n学书求墨迹，酿酒爱朝和。\n古镜铭文浅，神方谜语多。\n居贫闲自乐，豪客莫相过。",
        "dynasty": "唐",
        "collection_info": null
    },
    {
        "title": "和左司元郎中秋居十首 三",
        "author": "张籍",
        "content": "闲来松菊地，未省有埃尘。\n直去多将药，朝迴不访人。\n见僧收酒器，迎客换纱巾。\n更恐登清要，难成自在身。",
        "dynasty": "唐",
        "collection_info": null
    },
    {
        "title": "和左司元郎中秋居十首 四",
        "author": "张籍",
        "content": "自知清静好，不要问时豪。\n就石安琴枕，穿松压酒槽。\n山晴因月甚，诗语入秋高。\n身外无余事，唯应笔砚劳。",
        "dynasty": "唐",
        "collection_info": null
    },
    {
        "title": "和左司元郎中秋居十首 五",
        "author": "张籍",
        "content": "闲堂新埽洒，称是早秋天。\n书客多呈帖，琴僧与合弦。\n莎台乘晚上，竹院就凉眠。\n终日无忙事，还应似得仙。",
        "dynasty": "唐",
        "collection_info": null
    },
    {
        "title": "和左司元郎中秋居十首 六",
        "author": "张籍",
        "content": "醉倚斑藤杖，闲眠瘿木床。\n案头行气诀，炉裏降真香。\n尚俭经营少，居闲意思长。\n秋茶莫夜饮，新自作松浆。",
        "dynasty": "唐",
        "collection_info": null
    },
    {
        "title": "和左司元郎中秋居十首 七",
        "author": "张籍",
        "content": "每忆旧山居，新教上墨图。\n晚花迴地种，好酒问人沽。\n夜后开朝簿，申前发省符。\n为郎凡几岁，已见白髭鬚。",
        "dynasty": "唐",
        "collection_info": null
    },
    {
        "title": "和左司元郎中秋居十首 八",
        "author": "张籍",
        "content": "菊地纔通履，茶房不垒阶。\n凭医看蜀药，寄信觅吴鞋。\n尽得仙家法，多随道客斋。\n本无荣辱意，不是学安排。",
        "dynasty": "唐",
        "collection_info": null
    },
    {
        "title": "和左司元郎中秋居十首 九",
        "author": "张籍",
        "content": "林下无拘束，闲行放性灵。\n好时开药竈，高处置琴亭。\n更撰居山记，唯寻相鹤经。\n初当授衣假，无吏挽门铃。",
        "dynasty": "唐",
        "collection_info": null
    },
    {
        "title": "和左司元郎中秋居十首 十",
        "author": "张籍",
        "content": "客散高斋晚，东园景象偏。\n晴明犹有蝶，凉冷渐无蝉。\n藤折霜来子，蜗行雨后涎。\n新诗纔上卷，已得满城传。",
        "dynasty": "唐",
        "collection_info": null
    },
    {
        "title": "经王处士原居",
        "author": "张籍",
        "content": "旧宅谁相近，唯僧近竹关。\n庭闲云满井，窗晓雪通山。\n来客半留宿，借书多寄还。\n明时未中岁，莫便一生闲。",
        "dynasty": "唐",
        "collection_info": null
    },
    {
        "title": "不食仙姑山房",
        "author": "张籍",
        "content": "寂寂花枝裏，草堂唯素琴。\n因山曾改眼，见客不言心。\n月出溪路静，鹤鸣云树深。\n丹砂如可学，便欲住幽林。",
        "dynasty": "唐",
        "collection_info": null
    },
    {
        "title": "江头",
        "author": "张籍",
        "content": "晚步随江远，来帆过眼频。\n试寻新住客，少见故乡人。\n回首怜归翼，长吟任此身。\n应同南浦雁，更见岭头春。",
        "dynasty": "唐",
        "collection_info": null
    },
    {
        "title": "寄孙冲主簿",
        "author": "张籍",
        "content": "低折沧州簿，无书整两春。\n马从同事借，妻怕罢官贫。\n道僻收闲药，诗高笑故人。\n仍闻长吏奏，表乞锁厅频。",
        "dynasty": "唐",
        "collection_info": null
    },
    {
        "title": "赠任懒",
        "author": "张籍",
        "content": "未肯求科第，深坊且隐居。\n胜游寻野客，高卧看兵书。\n点药医闲马，分泉灌远蔬。\n汉庭无得意，谁拟荐相如。",
        "dynasty": "唐",
        "collection_info": null
    },
    {
        "title": "旧宫人",
        "author": "张籍",
        "content": "謌舞梁州女，归时白髮生。\n全家没蕃地，无处问乡程。\n宫锦不传样，御香空记名。\n一身难自说，愁逐路人行。",
        "dynasty": "唐",
        "collection_info": null
    },
    {
        "title": "春日留别",
        "author": "张籍",
        "content": "游人欲别离，半醉对花枝。\n看着春又晚，莫轻少年时。\n临行记分处，回首是相思。\n各向天涯去，重来未可期。",
        "dynasty": "唐",
        "collection_info": null
    },
    {
        "title": "没蕃故人",
        "author": "张籍",
        "content": "前年伐月支，城上没全师。\n蕃汉断消息，死生长别离。\n无人收废帐，归马识残旗。\n欲祭疑君在，天涯哭此时。",
        "dynasty": "唐",
        "collection_info": null
    },
    {
        "title": "赠箕山僧",
        "author": "张籍",
        "content": "久住空林下，长斋耳目清。\n蒲团借客坐，石磹甃人行。\n似鹤难知性，因山强号名。\n时闻衣袖裏，闇掐念珠声。",
        "dynasty": "唐",
        "collection_info": null
    },
    {
        "title": "冬夕",
        "author": "张籍",
        "content": "寒蛩独罢织，湘雁犹能鸣。\n月色当窗入，乡心半夜生。\n不成高枕梦，復作遶阶行。\n迴首嗟淹泊，城头北斗横。",
        "dynasty": "唐",
        "collection_info": null
    },
    {
        "title": "奉和陕州十四翁中丞寄雷州二十二翁司户之作",
        "author": "张籍",
        "content": "联飞独不前，迥落海南天。\n贾傅竟行矣，邵公惟泫然。\n瘴开山更远，路极水无边。\n沈劣本多感，况闻原上篇。",
        "dynasty": "唐",
        "collection_info": null
    },
    {
        "title": "老将",
        "author": "张籍",
        "content": "鬓衰头似雪，行步急如风。\n不怕骑生马，犹能挽硬弓。\n兵书封锦字，手诏满香筒。\n今日身憔悴，犹夸定远功。",
        "dynasty": "唐",
        "collection_info": null
    },
    {
        "title": "送友生游峡中",
        "author": "张籍",
        "content": "风静杨柳垂，看花又别离。\n几年同在此，今日各驱驰。\n峡裏闻猿呌，山头见月时。\n殷勤一杯酒，珍重岁寒姿。",
        "dynasty": "唐",
        "collection_info": null
    },
    {
        "title": "送安法师",
        "author": "张籍",
        "content": "出郭见落日，别君临古津。\n远程无野寺，宿处问何人。\n原色不分路，锡声遥隔尘。\n山阴到家节，犹及蕙兰春。",
        "dynasty": "唐",
        "collection_info": null
    },
    {
        "title": "水",
        "author": "张籍",
        "content": "荡漾空沙际，虚明入远天。\n秋光照不极，鸟色去无边。\n势引长云阔，波轻片雪连。\n汀洲杳难测，万古覆苍烟。",
        "dynasty": "唐",
        "collection_info": null
    },
    {
        "title": "岳州晚景",
        "author": "张籍",
        "content": "晚景寒鸦集，秋声旅雁归。\n水光浮日去，霞彩暎江飞。\n洲白芦花吐，园红柿叶稀。\n长沙卑湿地，九月未成衣。",
        "dynasty": "唐",
        "collection_info": null
    },
    {
        "title": "寒食后",
        "author": "张籍",
        "content": "田舍清明日，家家出火迟。\n白衫眠古巷，红索搭高枝。\n纱带生难结，铜钗重易垂。\n斩新衣着尽，还似去年时。",
        "dynasty": "唐",
        "collection_info": null
    },
    {
        "title": "寒食书事二首 一",
        "author": "张籍",
        "content": "今朝一百五，出户雨初晴。\n舞爱双飞蝶，歌闻数里莺。\n江深青草岸，花满白云城。\n为政多孱懦，应无酷吏名。",
        "dynasty": "唐",
        "collection_info": null
    },
    {
        "title": "寒食书事二首 二",
        "author": "张籍",
        "content": "出城烟火少，况復是今朝。\n闲坐将谁语，临觞只自谣。\n阶前春藓徧，衣上落花飘。\n妓乐州人戏，使君心寂寥。",
        "dynasty": "唐",
        "collection_info": null
    },
    {
        "title": "和李仆射雨中寄卢严二给事",
        "author": "张籍",
        "content": "郊原飞雨至，城阙湿云埋。\n迸点时穿牖，浮沤欲上阶。\n偏滋解箨竹，併洒落花槐。\n晚润生琴匣，新凉满药斋。\n从容朝务退，放旷掖曹乖。\n尽日无来客，闲吟感此怀。",
        "dynasty": "唐",
        "collection_info": null
    },
    {
        "title": "酬李仆射晚春见寄",
        "author": "张籍",
        "content": "戟户洞初晨，莺声雨后频。\n虚庭清气在，众药湿光新。\n鱼动芳池面，苔侵老竹身。\n教铺尝酒处，自问探花人。\n独此长多病，幽居欲过春。\n今朝听高韵，忽觉离埃尘。",
        "dynasty": "唐",
        "collection_info": null
    },
    {
        "title": "和卢常侍寄华山郑隐者",
        "author": "张籍",
        "content": "独住三峰下，年深学炼丹。\n一间松叶屋，数片石花冠。\n酒待山中饮，琴将洞口弹。\n开门移远竹，剪草出幽兰。\n荒壁通泉架，晴崖晒药坛。\n寄知骑省客，长向白云闲。",
        "dynasty": "唐",
        "collection_info": null
    },
    {
        "title": "和令狐尚书平泉东庄近居李仆射有寄十韵",
        "author": "张籍",
        "content": "平地有清泉，伊南古寺边。\n涨池闲遶屋，出野徧浇田。\n旧隐离多日，新邻得几年。\n探幽皆一绝，选胜又双全。\n门静山光别，园深竹影连。\n斜分采药径，直过钓鱼船。\n鸡犬还应识，云霞顿觉鲜。\n追思应不远，赏爱谅难偏。\n此处堪长往，游人早共传。\n各当恩寄重，归卧恐无缘。",
        "dynasty": "唐",
        "collection_info": null
    },
    {
        "title": "送郑尚书出镇南海",
        "author": "张籍",
        "content": "远镇承新命，王程不假催。\n班行争路送，恩赐併时来。\n牙斾从城展，兵符到府开。\n蛮声喧夜市，海色浸潮台。\n画角天边月，寒关岭上梅。\n共知公望重，多是隔年迴。",
        "dynasty": "唐",
        "collection_info": null
    },
    {
        "title": "徐州试反舌无声",
        "author": "张籍",
        "content": "夏木多好鸟，偏知反舌名。\n林幽仍共宿，时过即无声。\n竹外天空晓，溪头雨自晴。\n居人宜寂寞，深院益凄清。\n入雾暗相失，当风闲易惊。\n来年上林苑，知尔最先鸣。",
        "dynasty": "唐",
        "collection_info": null
    },
    {
        "title": "省试行不由径",
        "author": "张籍",
        "content": "田裏有微径，贤人不復行。\n孰知求捷步，又恐异端成。\n从易众所欲，安邪患亦生。\n谁能达天道，共此竞前程。\n子羽有遗迹，孔门传旧声。\n今逢大君子，士节自光明。",
        "dynasty": "唐",
        "collection_info": null
    },
    {
        "title": "新城甲仗楼",
        "author": "张籍",
        "content": "谢氏起新楼，西临城角头。\n图功百尺丽，藏器五兵修。\n结缔榱甍固，虚明户槛幽。\n鱼龙卷旗帜，霜雪积戈矛。\n暑雨熇烝隔，凉风宴位留。\n地高形出没，山静气清优。\n睥睨斜光彻，阑干宿霭浮。\n芊芊秔稻色，脉脉苑溪流。\n郡化黄丞相，诗成沈隐侯。\n居兹良得景，殊胜岘山游。",
        "dynasty": "唐",
        "collection_info": null
    },
    {
        "title": "赠殷山人",
        "author": "张籍",
        "content": "郁郁山中客，知名四十年。\n恓惶身独隐，寂寞性应便。\n世业公侯籍，生涯黍稷田。\n藤悬读书帐，竹繫网鱼船。\n已种千头橘，新开数脉泉。\n闲游携酒远，幽语向僧偏。\n入洞题松过，看花选石眠。\n避喧长汩没，逢胜即留连。\n自古多高迹，如君少比肩。\n耕耘此辛苦，章句已流传。\n昔日交游盛，当时省阁贤。\n同袍还共弊，连辔每推先。\n讲序居重席，羣儒愿执鞭。\n满堂虚左待，众目望乔迁。\n才异时难用，情高道自全。\n畏人颜惨澹，疎物势迍邅。\n贤者闻知命，吾生復礼玄。\n深藏报恩劒，久缉养生篇。\n憔悴众夫笑，经过郡守怜。\n夕阳悲病鹤，霜气动饥鹯。\n处士谁能荐，穷途世所捐。\n伯鸾甘寄食，元淑苦无钱。\n策蹇秋尘裏，吟诗黄叶前。\n故裘余白领，废瑟断朱弦。\n志气终犹在，逍遥任自然。\n家贫念婚嫁，身老恋云烟。\n放逸栖岩鹿，清虚饮露蝉。\n郑逃秦谷口，严爱越溪边。\n霄汉予犹阻，荣枯子不牵。\n山城一相遇，感激意难宣。",
        "dynasty": "唐",
        "collection_info": null
    },
    {
        "title": "夏日可畏",
        "author": "张籍",
        "content": "赫赫温风扇，炎炎夏日徂。\n火威驰逈野，畏景铄遥途。\n势矫翔阳翰，功分造化垆。\n禁城千品烛，黄道一轮孤。\n落照频空簟，余晖卷夕梧。\n如何倦游子，中路独踟蹰。",
        "dynasty": "唐",
        "collection_info": null
    },
    {
        "title": "罔象得玄珠",
        "author": "张籍",
        "content": "赤水今何处，遗珠已渺然。\n离娄徒肆目，罔象乃通玄。\n皎洁因成性，圆明不在泉。\n暗中看夜色，尘外照晴田。\n无胫真难掬，怀疑实易迁。\n今朝搜择得，应免媚晴川。",
        "dynasty": "唐",
        "collection_info": null
    },
    {
        "title": "和李仆射西园",
        "author": "张籍",
        "content": "遇午归闲处，西庭敞四檐。\n高眠着琴枕，散帖检书签。\n印在休通客，山晴好捲帘。\n竹凉蝇少到，藤暗蝶争潜。\n晓鹊频惊喜，疎蝉不许拈。\n石苔生紫点，栏药吐红尖。\n虚坐诗情远，幽探道侣兼。\n所营尚胜地，虽俭復谁嫌。",
        "dynasty": "唐",
        "collection_info": null
    },
    {
        "title": "送裴相公赴镇太原",
        "author": "张籍",
        "content": "盛德雄名远近知，功高先乞守藩维。\n衔恩暂遣分龙节，署勅还同在凤池。\n天子亲临楼上送，朝官齐出道傍辞。\n明年塞北清蕃落，应建生祠请立碑。",
        "dynasty": "唐",
        "collection_info": null
    },
    {
        "title": "寄元员外",
        "author": "张籍",
        "content": "外郎直罢无余事，埽洒书堂试药炉。\n门巷不教当要闹，诗篇转觉足工夫。\n月明台上唯僧到，夜静坊中有酒沽。\n朝省入频闲日少，可能同作旧游无。",
        "dynasty": "唐",
        "collection_info": null
    },
    {
        "title": "赠梅处士",
        "author": "张籍",
        "content": "早闻声价满京城，头白江湖放旷情。\n讲易自传新註义，题诗不着旧官名。\n近移马迹山前住，多向牛头寺裏行。\n天子如今议封禅，应将束帛请先生。",
        "dynasty": "唐",
        "collection_info": null
    },
    {
        "title": "赠王秘书",
        "author": "张籍",
        "content": "不曾浪出谒公侯，唯向花间水畔游。\n每着新衣看药竈，多收古器在书楼。\n有官祗作山人老，平地能开洞穴幽。\n自领闲司了无事，得来君处喜相留。",
        "dynasty": "唐",
        "collection_info": null
    },
    {
        "title": "谢裴司空寄马",
        "author": "张籍",
        "content": "騄耳新驹骏得名，司空远自寄书生。\n乍离华廐移蹄涩，初到贫家举眼惊。\n每被闲人来借问，多寻古寺独骑行。\n长思岁旦沙堤上，得从鸣珂傍火城。",
        "dynasty": "唐",
        "collection_info": null
    },
    {
        "title": "酬秘书王丞见寄",
        "author": "张籍",
        "content": "相看头白来城阙，却忆漳溪旧往还。\n今体诗中偏出格，常参官裏每同班。\n街西借宅多临水，马上逢人亦说山。\n芸阁水曹虽最冷，与君长喜得身闲。",
        "dynasty": "唐",
        "collection_info": null
    },
    {
        "title": "送李余及第后归蜀",
        "author": "张籍",
        "content": "十年人咏好诗章，今日成名出举场。\n归去唯将新诰牒，后来争取旧衣裳。\n山桥晓上芭蕉暗，水店晴看芋草黄。\n乡里亲情相见日，一时携酒贺高堂。",
        "dynasty": "唐",
        "collection_info": null
    },
    {
        "title": "早朝寄白舍人严郎中",
        "author": "张籍",
        "content": "鼓声初动未闻鸡，羸马街中踏冻泥。\n烛暗有时衝石柱，雪深无处认沙堤。\n常参班裏人犹少，待漏房前月欲西。\n凤阙星郎离去远，閤门开日入还齐。",
        "dynasty": "唐",
        "collection_info": null
    },
    {
        "title": "书怀寄元郎中",
        "author": "张籍",
        "content": "转觉人间无气味，常因身外省因缘。\n经过独爱游山客，计校唯求买药钱。\n重作学官闲尽日，一离江坞病多年。\n吟君钓客词中说，便欲南归榜小船。",
        "dynasty": "唐",
        "collection_info": null
    },
    {
        "title": "赠道士宜师",
        "author": "张籍",
        "content": "自到王城得几年，巴童蜀马共随缘。\n两朝侍从当时贵，五字声名远处传。\n旧住红楼通内院，新承墨诏赐斋钱。\n闲房暂喜居相近，还得陪师坐竹边。",
        "dynasty": "唐",
        "collection_info": null
    },
    {
        "title": "书怀寄王秘书",
        "author": "张籍",
        "content": "白髮如今欲满头，从来百事尽应休。\n祗于触目须防病，不拟将心更养愁。\n下药远求新熟酒，看山多上最高楼。\n赖君同在京城住，每到花前免独游。",
        "dynasty": "唐",
        "collection_info": null
    },
    {
        "title": "题韦郎中新亭",
        "author": "张籍",
        "content": "起得幽亭景復新，碧莎地上更无尘。\n琴书着尽犹嫌少，松竹栽多亦称贫。\n药酒欲开期好客，朝衣暂脱见闲身。\n成名同日官连署，此处经过有几人。",
        "dynasty": "唐",
        "collection_info": null
    },
    {
        "title": "送杨州判官",
        "author": "张籍",
        "content": "应得烟霞出俗心，茅山道士共追寻。\n闲怜鹤貌偏能画，暗辨桐声自作琴。\n长啸每来松下坐，新诗堪向雪中吟。\n征南幕裏多宾客，君独相知最校深。",
        "dynasty": "唐",
        "collection_info": null
    },
    {
        "title": "喜王起侍郎放牒",
        "author": "张籍",
        "content": "东风节气近清明，车马争来满禁城。\n二十八人初上牒，百千万里尽传名。\n谁家不借花园看，在处多将酒器行。\n共贺春司能鉴识，今年定合有公卿。",
        "dynasty": "唐",
        "collection_info": null
    },
    {
        "title": "赠王司马",
        "author": "张籍",
        "content": "白笏朱衫年少时，久登班列会朝仪。\n贮财不省关身用，行义唯愁被众知。\n藏得宝刀求主带，调成骏马乞人骑。\n未曾相识多闻说，遥望长如白玉枝。",
        "dynasty": "唐",
        "collection_info": null
    },
    {
        "title": "书怀",
        "author": "张籍",
        "content": "自小信成疎懒性，人间事事总无功。\n别从仙客求方法，时到僧家问苦空。\n老大登朝如梦裏，贫穷作活似村中。\n未能即便休官去，惭愧南山采药翁。",
        "dynasty": "唐",
        "collection_info": null
    },
    {
        "title": "赠令狐博士",
        "author": "张籍",
        "content": "头白新年六十余，近闻生计转空虚。\n久为博士谁能识，自到长安赁舍居。\n骑马出随寻寺客，呼儿散写乞钱书。\n古来贤哲皆如此，应是才高与众疎。",
        "dynasty": "唐",
        "collection_info": null
    },
    {
        "title": "送从弟删东归",
        "author": "张籍",
        "content": "云水东南两月程，贪归庆节马蹄轻。\n春桥欲醉攀花别，野路闲吟触雨行。\n诗价已高犹失意，礼司曾赏会成名。\n旧山风月知应好，莫向秋时不到京。",
        "dynasty": "唐",
        "collection_info": null
    },
    {
        "title": "赠王秘书",
        "author": "张籍",
        "content": "早在山东声价远，曾将顺策佐嫖姚。\n赋来诗句无闲语，老去官班未在朝。\n身屈祗闻词客说，家贫多见野僧招。\n独从书阁归时晚，春水渠边看柳条。",
        "dynasty": "唐",
        "collection_info": null
    },
    {
        "title": "哭丘长史",
        "author": "张籍",
        "content": "曾是先皇殿上臣，丹砂久服不成真。\n常骑马在嘶空枥，自作书留别故人。\n诗句徧传天下口，朝衣偏送地中身。\n最悲昨日同游处，看却春风树树新。",
        "dynasty": "唐",
        "collection_info": null
    },
    {
        "title": "送枝江刘明府",
        "author": "张籍",
        "content": "老着青衫为楚宰，平生志业有谁知。\n家僮从去愁行远，县吏迎来怪到迟。\n定访玉泉幽院宿，应过碧涧早茶时。\n向南渐渐云山好，一路唯闻唱竹枝。",
        "dynasty": "唐",
        "collection_info": null
    },
    {
        "title": "送从弟彻东归",
        "author": "张籍",
        "content": "缑山领印知公奏，才称同时尽不如。\n奉使贺成登册礼，陪班看出降恩书。\n去迴在路秋尘裏，受诏辞归晓漏初。\n早晚得为朝署拜，闲坊买宅作邻居。",
        "dynasty": "唐",
        "collection_info": null
    },
    {
        "title": "哭胡十八遇",
        "author": "张籍",
        "content": "早得声名年尚少，寻常志气出风尘。\n文场继续成三代，家族辉华在一身。\n幼子见生才满月，选书知写未呈人。\n送君帐下衣裳白，数尺坟头栢树新。",
        "dynasty": "唐",
        "collection_info": null
    },
    {
        "title": "赠贾岛",
        "author": "张籍",
        "content": "篱落荒凉僮仆饥，乐游原上住多时。\n蹇驴放饱骑将出，秋卷装成寄与谁。\n拄杖傍田寻野菜，封书乞米趂时炊。\n姓名未上登科记，身屈惟应内史知。",
        "dynasty": "唐",
        "collection_info": null
    },
    {
        "title": "逢王建有赠",
        "author": "张籍",
        "content": "年状皆齐初有髭，鹊山漳水每追随。\n使君座下朝听易，处士庭中夜会诗。\n新作句成相借问，闲求义尽共寻思。\n经今三十余年事，却说还同昨日时。",
        "dynasty": "唐",
        "collection_info": null
    },
    {
        "title": "移居静安坊答元八郎中",
        "author": "张籍",
        "content": "长安寺裏多时住，虽守卑官不苦贫。\n作活每常嫌费力，移居祗是贵容身。\n初开井浅偏宜树，渐觉街闲省踏尘。\n更喜往还相去近，门前减却送书人。",
        "dynasty": "唐",
        "collection_info": null
    },
    {
        "title": "送杨少尹赴凤翔",
        "author": "张籍",
        "content": "诗名往日动长安，首首人家卷裏看。\n西学已行秦博士，南宫新拜汉郎官。\n得钱祗了还书铺，借宅常时事药栏。\n今去岐州生计薄，移居偏近陇头寒。",
        "dynasty": "唐",
        "collection_info": null
    },
    {
        "title": "送韩侍御归山",
        "author": "张籍",
        "content": "闻君久卧在云间，为佐嫖姚未得还。\n新阶茆庐招隐逸，独骑骢马入深山。\n九灵洞口行应到，五粒松枝醉亦攀。\n明日珂声出城去，家僮不復埽柴关。",
        "dynasty": "唐",
        "collection_info": null
    },
    {
        "title": "新除水曹郎答白舍人见贺",
        "author": "张籍",
        "content": "年过五十到南宫，章句无名荷至公。\n黄纸开呈相府后，朱衣引入谢班中。\n诸曹纵许为仙侣，羣吏多嫌是老翁。\n最幸紫薇郎见爱，独称官与古人同。",
        "dynasty": "唐",
        "collection_info": null
    },
    {
        "title": "送杨少尹赴满城",
        "author": "张籍",
        "content": "官为本府当身荣，因得还乡任野情。\n自废田园今作主，每逢耆老不呼名。\n旧游寺裏僧应识，新别桥边树已成。\n公事况闲诗更好，将随相逐上山行。",
        "dynasty": "唐",
        "collection_info": null
    },
    {
        "title": "哭元九少府",
        "author": "张籍",
        "content": "平生志业独相知，早结云山老去期。\n初作学官常共宿，晚登朝列暂同时。\n闲来各数经过地，醉后齐吟唱和诗。\n今日春风花满宅，入门行哭见灵帷。",
        "dynasty": "唐",
        "collection_info": null
    },
    {
        "title": "送侯判官赴广州从军",
        "author": "张籍",
        "content": "年少才高求自展，将身万里赴军门。\n辟书远到开呈客，公服新成着谢恩。\n驿舫过江分白堠，戍亭当岭见红旛。\n海花蛮草连冬有，行处无家不满园。",
        "dynasty": "唐",
        "collection_info": null
    },
    {
        "title": "答白杭州郡楼登望画图见寄",
        "author": "张籍",
        "content": "画得江城登望处，寄来今日到长安。\n乍惊物色从诗出，更想工人下手难。\n将展书堂偏觉好，每来朝客尽求看。\n见君向此闲吟意，肯恨当时作外官。",
        "dynasty": "唐",
        "collection_info": null
    },
    {
        "title": "赠赵将军",
        "author": "张籍",
        "content": "当年胆略已纵横，每见妖星气不平。\n身贵早登龙尾道，功高自破鹿头城。\n寻常得对论边事，委曲承恩掌内兵。\n会取安西将报国，凌烟阁上大书名。",
        "dynasty": "唐",
        "collection_info": null
    },
    {
        "title": "送和蕃公主",
        "author": "张籍",
        "content": "塞上如今无战尘，汉家公主出和亲。\n邑司犹属宗卿寺，册号还同虏帐人。\n九姓旗旛先引路，一生衣服尽随身。\n毡城南望无迴日，空见沙蓬水柳春。",
        "dynasty": "唐",
        "collection_info": null
    },
    {
        "title": "寒食内宴二首 一",
        "author": "张籍",
        "content": "朝光瑞气满宫楼，綵纛鱼龙四面稠。\n廊下御厨分冷食，殿前香骑逐飞毬。\n千官尽醉犹教坐，百戏皆呈未放休。\n共喜拜恩侵夜出，金吾不敢问行由。",
        "dynasty": "唐",
        "collection_info": null
    },
    {
        "title": "寒食内宴二首 二",
        "author": "张籍",
        "content": "城阙沈沈向晓寒，恩当令节赐余欢。\n瑞烟深处开三殿，春雨微时引百官。\n宝树楼前分绣幕，綵花廊下暎华栏。\n宫筵戏乐年年别，已得三回对御看。",
        "dynasty": "唐",
        "collection_info": null
    },
    {
        "title": "朝日勅赐百官樱桃",
        "author": "张籍",
        "content": "仙果人间都未有，今朝忽见下天门。\n捧盘小吏初宣勅，当殿羣臣共拜恩。\n日色遥分门下坐，露香才出禁中园。\n每年重此先偏待，愿得千春奉至尊。",
        "dynasty": "唐",
        "collection_info": null
    },
    {
        "title": "太白老人",
        "author": "张籍",
        "content": "日观东峰幽客住，竹巾藤带亦逢迎。\n暗修黄箓无人见，深种胡麻共犬行。\n洞裏仙家常独往，壶中灵药自为名。\n春泉四面遶茅屋，日日唯闻杵臼声。",
        "dynasty": "唐",
        "collection_info": null
    },
    {
        "title": "和裴司空酬满城杨少尹",
        "author": "张籍",
        "content": "圣朝偏重大司空，人咏元和第一功。\n拥节高临汉水上，题诗远入舜城中。\n共惊向老多年别，更忆登科旧日同。\n谁不望归丞相府，江边杨柳又秋风。",
        "dynasty": "唐",
        "collection_info": null
    },
    {
        "title": "寄和州刘使君",
        "author": "张籍",
        "content": "别离已久犹为郡，闲向春风倒酒缾。\n送客特过沙口堰，看花多上水心亭。\n晓来江气连城白，雨后山光满郭青。\n到此诗情应更远，醉中高咏有谁听。",
        "dynasty": "唐",
        "collection_info": null
    },
    {
        "title": "赠商州王使君",
        "author": "张籍",
        "content": "衔命南来会郡堂，却思朝裏接班行。\n才雄犹是山城守，道薄初为水部郎。\n选胜相留开客馆，寻幽更引到僧房。\n明朝从此辞君去，独出商关路渐长。",
        "dynasty": "唐",
        "collection_info": null
    },
    {
        "title": "寄令狐宾客",
        "author": "张籍",
        "content": "勋名尽得国家传，退狎琴僧与酒仙。\n还带郡符经几处，暂辞台座已三年。\n留司未到龙楼下，拜表长怀玉案前。\n秋日出城伊水好，领谁相逐上闲船。",
        "dynasty": "唐",
        "collection_info": null
    },
    {
        "title": "寄梅处士",
        "author": "张籍",
        "content": "扰扰人间是与非，官闲自觉省心机。\n六行班裏身常下，九列符中事亦稀。\n市客惯曾赊贱药，家僮惊见着新衣。\n君今独得居山乐，应喜多时未办归。",
        "dynasty": "唐",
        "collection_info": null
    },
    {
        "title": "送施肩吾东归",
        "author": "张籍",
        "content": "知君本是烟霞客，被荐因来城阙间。\n世业偏临七里濑，仙游多在四明山。\n早闻诗句传人徧，新得科名到处闲。\n惆怅灞亭相送去，云中琪树不同攀。",
        "dynasty": "唐",
        "collection_info": null
    },
    {
        "title": "昆崙儿",
        "author": "张籍",
        "content": "昆崙家住海中州，蛮客将来汉地游。\n言语解教秦吉了，波涛初过郁林洲。\n金环欲落曾穿耳，螺髻长卷不裹头。\n自爱肌肤黑如漆，行时半脱木绵裘。",
        "dynasty": "唐",
        "collection_info": null
    },
    {
        "title": "赠李杭州",
        "author": "张籍",
        "content": "仙郎白首未归朝，应为苍生领六条。\n惠化州人尽清净，高情野鹤与逍遥。\n竹间虚馆无朝讼，山畔青田长夏苗。\n终日政声长独坐，开门长望浙江潮。",
        "dynasty": "唐",
        "collection_info": null
    },
    {
        "title": "送郑尚书赴广州",
        "author": "张籍",
        "content": "圣朝选将持符节，内使宣时百辟听。\n海北蛮夷来舞蹈，岭南封管送图经。\n白鷴飞遶迎官舫，红槿开当讌客亭。\n此处莫言多瘴疠，天边看取老人星。",
        "dynasty": "唐",
        "collection_info": null
    },
    {
        "title": "贺秘书王丞南郊摄将军",
        "author": "张籍",
        "content": "正初天子亲郊礼，诏摄将军领卫兵。\n斜带银刀入黄道，先随玉辂到青城。\n坛边不在千官位，仗外唯闻再拜声。\n共喜与君逢此日，病中无计得随行。",
        "dynasty": "唐",
        "collection_info": null
    },
    {
        "title": "送令狐尚书赴东都留守",
        "author": "张籍",
        "content": "朝廷重寄在关东，共说从前选上公。\n勋业新城大梁镇，恩荣更守洛阳宫。\n行香暂出天桥上，巡礼常过禁殿中。\n每领羣臣拜章庆，半开门仗日曈曈。",
        "dynasty": "唐",
        "collection_info": null
    },
    {
        "title": "拜丰陵",
        "author": "张籍",
        "content": "岁朝园寝遣公卿，学省班中亦摄行。\n身逐陵官齐再拜，手持木铎叩三声。\n寒更报点来山殿，晓炬分行照栢城。\n却下龙门看渐远，金峰高处日微明。",
        "dynasty": "唐",
        "collection_info": null
    },
    {
        "title": "赠孔尚书",
        "author": "张籍",
        "content": "能将直道历荣班，事着元和实录间。\n三表自陈辞北阙，一家相送入南山。\n买来侍女教人嫁，赐得朝衣在箧闲。\n宅近青山高静处，时归林下暂开关。",
        "dynasty": "唐",
        "collection_info": null
    },
    {
        "title": "酬杭州白使君兼寄浙东元大夫",
        "author": "张籍",
        "content": "相印暂离临远镇，掖垣出守復同时。\n一行已作三年别，两处空传七字诗。\n越地江山应共见，秦天风月不相知。\n人间聚散真难料，莫叹平生信所之。",
        "dynasty": "唐",
        "collection_info": null
    },
    {
        "title": "寄苏州白二十二使君",
        "author": "张籍",
        "content": "三朝出入紫微臣，头白金章未在身。\n登第早年同座主，题诗今日是州人。\n阊门柳色烟中远，茂苑莺声雨后新。\n此处吟诗向山寺，知君忘却曲江春。",
        "dynasty": "唐",
        "collection_info": null
    },
    {
        "title": "送白宾客分司东都",
        "author": "张籍",
        "content": "赫赫声名三十春，高情人独出埃尘。\n病辞省闼归闲地，恩许宫曹作上宾。\n诗裏难同相得伴，酒边多见自由身。\n老人也拟休官去，便是君家池上人。",
        "dynasty": "唐",
        "collection_info": null
    },
    {
        "title": "赠阎少保",
        "author": "张籍",
        "content": "辞荣恋阙未还乡，修养年多气力强。\n半俸归烧伏火药，全家解说养生方。\n特承恩诏新开戟，每见公卿不下床。\n竹树晴深寒院静，长悬石磬在虚廊。",
        "dynasty": "唐",
        "collection_info": null
    },
    {
        "title": "赠别王侍御赴任陕州司马",
        "author": "张籍",
        "content": "京城在处闲人少，唯共君行并马蹄。\n更和诗篇名最出，时倾杯酒户常齐。\n同趋阙下听钟漏，独向军前闻鼓鼙。\n今日春明门外别，更无因得到街西。",
        "dynasty": "唐",
        "collection_info": null
    },
    {
        "title": "田司空入朝",
        "author": "张籍",
        "content": "西来将相位兼雄，不与诸君觐礼同。\n早变山东知顺命，新收济上立殊功。\n朝官叙谒趋门外，恩使喧迎满路中。\n阊阖晓开铜漏静，身当受册大明宫。",
        "dynasty": "唐",
        "collection_info": null
    },
    {
        "title": "送浙西周判官",
        "author": "张籍",
        "content": "由来自是烟霞客，早已闻名诗酒间。\n天阙因将贺表到，家乡新着赐衣远。\n常吟卷裏新酬句，自话湖中旧住山。\n吴越主人偏爱重，多应不肯放君闲。",
        "dynasty": "唐",
        "collection_info": null
    },
    {
        "title": "送吴炼师归王屋",
        "author": "张籍",
        "content": "玉阳峰下学长生，玉洞仙中已有名。\n独戴熊鬚冠暂出，唯将鹤尾扇同行。\n炼成云母休炊爨，已得雷公当吏兵。\n却到瑶坛上头宿，应闻空裏步虚声。",
        "dynasty": "唐",
        "collection_info": null
    },
    {
        "title": "送邵州林使君",
        "author": "张籍",
        "content": "词客南行宠命新，潇湘郡入曲江津。\n山幽自足探微处，俗朴应无争竞人。\n郭外相连排殿阁，市中多半用金银。\n知君不作家私计，迁日还同到日贫。",
        "dynasty": "唐",
        "collection_info": null
    },
    {
        "title": "寄王六侍御",
        "author": "张籍",
        "content": "渐觉近来筋力少，难堪今日在风尘。\n谁能借问功名事，祗自扶持老病身。\n贵得药资将助道，肯嫌家计不如人。\n洞庭已置新居处，归去安期与作邻。",
        "dynasty": "唐",
        "collection_info": null
    },
    {
        "title": "送稽亭山寺僧",
        "author": "张籍",
        "content": "师住稽亭高处寺，斜廊曲阁倚云开。\n山门十里松间入，泉涧三重洞裏来。\n名岳寻游今已徧，家城礼谒便应迴。\n旧房到日闲吟后，林下还登说法台。",
        "dynasty": "唐",
        "collection_info": null
    },
    {
        "title": "送汀州源使君",
        "author": "张籍",
        "content": "曾成赵北归朝计，因拜王门最好官。\n为郡暂辞双凤阙，全家远过九龙滩。\n山乡祗有输蕉户，水镇应多养鸭栏。\n地僻寻常来客少，刺桐花发共谁看。",
        "dynasty": "唐",
        "collection_info": null
    },
    {
        "title": "寄孙洛阳格",
        "author": "张籍",
        "content": "久持刑宪声名远，好是中朝正直臣。\n赤县上来应足事，青山老去未离身。\n常思从省连归马，乍觉同班少旧人。\n遥爱南桥秋日晚，雨边杨柳映天津。",
        "dynasty": "唐",
        "collection_info": null
    },
    {
        "title": "胡山人归王屋因有赠",
        "author": "张籍",
        "content": "转转无成到白头，人间举眼尽堪愁。\n此生已是蹉跎去，每事应从卤莽休。\n虽作闲官少拘束，难逢胜景可淹留。\n君归与访移家处，若箇峰头最较幽。",
        "dynasty": "唐",
        "collection_info": null
    },
    {
        "title": "寄虔州韩使君",
        "author": "张籍",
        "content": "南康太守负才豪，五十如今未拥旄。\n早得一人知姓字，常闻三事说功劳。\n月明渡口漳江静，云散城头赣石高。\n郡政已成秋思远，闲吟应不问官曹。",
        "dynasty": "唐",
        "collection_info": null
    },
    {
        "title": "送从弟蒙赴饶州",
        "author": "张籍",
        "content": "京城南去鄱阳远，风月悠悠别思劳。\n三领郡符新寄重，再登科第旧名高。\n去程江上多看堠，迎吏船中亦带刀。\n到日更行清静化，春田应不见蓬蒿。",
        "dynasty": "唐",
        "collection_info": null
    },
    {
        "title": "罗道士",
        "author": "张籍",
        "content": "城裏无人得实年，衣襟常带臭黄烟。\n楼中赊酒唯留药，洞裏争棋不赌钱。\n闻客语声知贵贱，持花歌咏似狂颠。\n寻常行处皆逢见，世上多疑是谪仙。",
        "dynasty": "唐",
        "collection_info": null
    },
    {
        "title": "寄陆浑赵明府",
        "author": "张籍",
        "content": "与君学省同官处，常日相随说道情。\n新作陆浑山县长，早知三礼甲科名。\n郭中时有仙人住，城内应多药草生。\n公事稀疎来客少，无妨着屐独闲行。",
        "dynasty": "唐",
        "collection_info": null
    },
    {
        "title": "同将作韦二少监赠水部李郎中",
        "author": "张籍",
        "content": "旧年同是水曹郎，各罢鱼符自楚乡。\n重着青衫承诏命，齐趋紫殿异班行。\n别来同说经过事，老去相传补养方。\n忆得当时亦连步，如今独在读书堂。",
        "dynasty": "唐",
        "collection_info": null
    },
    {
        "title": "赠王侍御",
        "author": "张籍",
        "content": "心同野鹤与尘远，诗似冰壶见底清。\n府县同趋昨日事，升沈不改故人情。\n上阳春晚萧萧雨，洛水寒来夜夜声。\n自叹独为折腰吏，可怜騘马路傍行。",
        "dynasty": "唐",
        "collection_info": null
    },
    {
        "title": "送金少卿副使归新罗",
        "author": "张籍",
        "content": "云岛茫茫天畔微，向东万里一帆飞。\n久为侍子承恩重，今佐使臣衔命归。\n通海便应将国信，到家犹自着朝衣。\n从前此去人无数，光彩如君定是稀。",
        "dynasty": "唐",
        "collection_info": null
    },
    {
        "title": "送李司空赴镇襄阳",
        "author": "张籍",
        "content": "中外兼权社稷臣，千官齐出拜行尘。\n再调公鼎勋庸盛，三受兵符宠命新。\n商路雪开旗斾展，楚堤梅发驿亭春。\n襄阳风景由来好，重与江山作主人。",
        "dynasty": "唐",
        "collection_info": null
    },
    {
        "title": "送李仆射愬赴镇凤翔",
        "author": "张籍",
        "content": "由来勋业属英雄，兄弟连营列位同。\n先入贼城擒首恶，尽封筦库让元公。\n旌幢独继家声外，竹帛新添国史中。\n天子新收秦陇地，故教移镇古扶风。",
        "dynasty": "唐",
        "collection_info": null
    },
    {
        "title": "寄白二十二舍人",
        "author": "张籍",
        "content": "早知内诏过先辈，蹭蹬江南百事疎。\n湓浦成中为上佐，炉峰寺后着幽居。\n偏依仙法多求药，长共僧游不读书。\n三省比来名望重，肯容君去乐樵渔。",
        "dynasty": "唐",
        "collection_info": null
    },
    {
        "title": "送友人卢处士游吴越",
        "author": "张籍",
        "content": "羡君东去见残梅，惟有王孙独未回。\n吴苑夕阳明古堞，越宫春草上高台。\n波生野水雁初下，风满驿楼潮欲来。\n试问渔舟看雪浪，几多江燕荇花开。",
        "dynasty": "唐",
        "collection_info": null
    },
    {
        "title": "苏州江岸留别乐天",
        "author": "张籍",
        "content": "银泥裙暎锦障泥，画舸停桡马簇蹄。\n清管曲终鹦鹉语，红旗影动薄寒嘶。\n渐消酒色朱颜浅，欲话离情翠黛低。\n莫忘使君吟咏处，女坟湖北武丘西。",
        "dynasty": "唐",
        "collection_info": null
    },
    {
        "title": "寒食看花",
        "author": "张籍",
        "content": "早入公门到夜归，不因寒食少闲时。\n颠狂遶树猿离锁，踊跃缘冈马断羁。\n酒污衣裳从客笑，醉饶言语觅花知。\n老来自喜常无事，仰面西园得咏诗。",
        "dynasty": "唐",
        "collection_info": null
    },
    {
        "title": "酬浙东元尚书见寄绫素",
        "author": "张籍",
        "content": "越地缯纱纹样新，远封来寄学曹人。\n便令裁制为时服，顿觉光荣上病身。\n应念此官同弃置，独能相贺更殷勤。\n三千里外无由见，海上东风又一春。",
        "dynasty": "唐",
        "collection_info": null
    },
    {
        "title": "赠项斯",
        "author": "张籍",
        "content": "端坐吟诗忘忍饥，万人中觅似君稀。\n门连野水风长到，驴放秋原夜不归。\n日暖剩收新落叶，天寒更着旧生衣。\n曲江亭上频频见，为爱鸬鷀雨裏飞。",
        "dynasty": "唐",
        "collection_info": null
    },
    {
        "title": "和韦开州盛山十二首 宿云亭",
        "author": "张籍",
        "content": "清净当深处，虚明向远开。\n卷帘无俗客，应只见云来。",
        "dynasty": "唐",
        "collection_info": null
    },
    {
        "title": "和韦开州盛山十二首 梅溪",
        "author": "张籍",
        "content": "自爱新梅好，行寻一径斜。\n不教人扫石，恐损落来花。",
        "dynasty": "唐",
        "collection_info": null
    },
    {
        "title": "和韦开州盛山十二首 茶岭",
        "author": "张籍",
        "content": "紫芽连白蘂，初向岭头生。\n自看家人摘，寻常触露行。",
        "dynasty": "唐",
        "collection_info": null
    },
    {
        "title": "和韦开州盛山十二首 流杯渠",
        "author": "张籍",
        "content": "渌酒白螺杯，随流去復回。\n似知人把处，各向面前来。",
        "dynasty": "唐",
        "collection_info": null
    },
    {
        "title": "和韦开州盛山十二首 盘石磴",
        "author": "张籍",
        "content": "垒石盘空远，层层势不危。\n不知行几匝，得到上头时。",
        "dynasty": "唐",
        "collection_info": null
    },
    {
        "title": "和韦开州盛山十二首 桃坞",
        "author": "张籍",
        "content": "春坞桃花发，多将野客游。\n日西殊未散，看望酒缸头。",
        "dynasty": "唐",
        "collection_info": null
    },
    {
        "title": "和韦开州盛山十二首 竹岩",
        "author": "张籍",
        "content": "独入千竿裏，缘岩踏石层。\n笋头齐欲出，更不许人登。",
        "dynasty": "唐",
        "collection_info": null
    },
    {
        "title": "和韦开州盛山十二首 琵琶台",
        "author": "张籍",
        "content": "台上绿萝春，闲登不待人。\n每当休暇日，着履戴纱巾。",
        "dynasty": "唐",
        "collection_info": null
    },
    {
        "title": "和韦开州盛山十二首 胡芦沼",
        "author": "张籍",
        "content": "曲沼春流满，新蒲映野鹅。\n闲斋朝饭后，拄杖遶行多。",
        "dynasty": "唐",
        "collection_info": null
    },
    {
        "title": "和韦开州盛山十二首 隐月岫",
        "author": "张籍",
        "content": "月出深峰裏，清凉夜亦寒。\n每嫌西落疾，不得到明看。",
        "dynasty": "唐",
        "collection_info": null
    },
    {
        "title": "和韦开州盛山十二首 绣衣石榻",
        "author": "张籍",
        "content": "山城无别味，药草兼鱼果。\n时到绣衣人，同来石上坐。",
        "dynasty": "唐",
        "collection_info": null
    },
    {
        "title": "和韦开州盛山十二首 上士泉缾",
        "author": "张籍",
        "content": "阶上一眼泉，四边青石甃。\n唯有护净僧，添缾将盥漱。",
        "dynasty": "唐",
        "collection_info": null
    },
    {
        "title": "送远客",
        "author": "张籍",
        "content": "憔悴远归客，殷勤欲别杯。\n九星坛下路，几日见重来。",
        "dynasty": "唐",
        "collection_info": null
    },
    {
        "title": "寄西峰僧",
        "author": "张籍",
        "content": "松暗水涓涓，夜凉人未眠。\n西峰月犹在，遥忆草堂前。",
        "dynasty": "唐",
        "collection_info": null
    },
    {
        "title": "禅师",
        "author": "张籍",
        "content": "独在西峰顶，年年闭石房。\n定中无弟子，人到为焚香。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "山中春已晚，处处见花稀。\n明日来应尽，林间宿不归。",
        "dynasty": "唐",
        "collection_info": null
    },
    {
        "title": "题晖师影堂",
        "author": "张籍",
        "content": "日早欲参禅，竟无相识缘。\n道场今独到，惆怅影堂前。",
        "dynasty": "唐",
        "collection_info": null
    },
    {
        "title": "泾州塞",
        "author": "张籍",
        "content": "行到泾州塞，唯闻羌戍鼙。\n道边古双堠，犹记向安西。",
        "dynasty": "唐",
        "collection_info": null
    },
    {
        "title": "野田",
        "author": "张籍",
        "content": "漠漠野田草，草中牛羊道。\n古墓无子孙，白杨不得老。",
        "dynasty": "唐",
        "collection_info": null
    },
    {
        "title": "岸花",
        "author": "张籍",
        "content": "可怜岸边树，红蘂发青条。\n东风吹渡水，衝着木兰桡。",
        "dynasty": "唐",
        "collection_info": null
    },
    {
        "title": "别于鹄",
        "author": "张籍",
        "content": "离灯及晨辉，行人起復思。\n出门两相顾，青山路逶迤。",
        "dynasty": "唐",
        "collection_info": null
    },
    {
        "title": "送蜀客",
        "author": "张籍",
        "content": "蜀客南行祭碧鸡，木棉花发锦江西。\n山桥日晚行人少，时见猩猩树上啼。",
        "dynasty": "唐",
        "collection_info": null
    },
    {
        "title": "送元结",
        "author": "张籍",
        "content": "昔日同游漳水边，如今重说恨绵绵。\n天涯相见还离别，客路秋风又几年。",
        "dynasty": "唐",
        "collection_info": null
    },
    {
        "title": "宿山祠",
        "author": "张籍",
        "content": "秋草宫人斜裏墓，宫人谁送葬来时。\n千千万万皆如此，家在边城亦不知。",
        "dynasty": "唐",
        "collection_info": null
    },
    {
        "title": "美人宫棊",
        "author": "张籍",
        "content": "红烛台前出翠娥，海沙铺局巧相和。\n趂行移手巡收尽，数数看谁得最多。",
        "dynasty": "唐",
        "collection_info": null
    },
    {
        "title": "蛮州",
        "author": "张籍",
        "content": "瘴水蛮中入洞流，人家多住竹棚头。\n一山海上无城郭，唯见松牌记象州。",
        "dynasty": "唐",
        "collection_info": null
    },
    {
        "title": "送元宗简",
        "author": "张籍",
        "content": "貂帽垂肩窄皂裘，雪深骑马向西州。\n暂时相见还相送，却闭闲门依旧愁。",
        "dynasty": "唐",
        "collection_info": null
    },
    {
        "title": "寄徐晦",
        "author": "张籍",
        "content": "鄠陂鱼美酒偏浓，不出琴斋见雪峰。\n应胜昨来趋府日，簿书床上乱重重。",
        "dynasty": "唐",
        "collection_info": null
    },
    {
        "title": "寄白学士",
        "author": "张籍",
        "content": "自掌天书见客稀，纵因休沐锁双扉。\n几回扶病欲相访，知向禁中归未归。",
        "dynasty": "唐",
        "collection_info": null
    },
    {
        "title": "喜王六同宿",
        "author": "张籍",
        "content": "十八年来恨别离，唯同一宿咏新诗。\n更相借问诗中语，共说如今胜旧时。",
        "dynasty": "唐",
        "collection_info": null
    },
    {
        "title": "题玉像堂",
        "author": "张籍",
        "content": "玉毫不着世间尘，辉相分明十八身。\n入夜无烟灯更好，堂中唯有转经人。",
        "dynasty": "唐",
        "collection_info": null
    },
    {
        "title": "与贾岛闲游",
        "author": "张籍",
        "content": "水北原南草色新，雪消风暖不生尘。\n城中车马应无数，能解闲行有几人。",
        "dynasty": "唐",
        "collection_info": null
    },
    {
        "title": "哭丘长史",
        "author": "张籍",
        "content": "丘公已殁故人稀，欲过街西更访谁。\n每到子城东路上，忆君相逐入朝时。",
        "dynasty": "唐",
        "collection_info": null
    },
    {
        "title": "哭孟寂",
        "author": "张籍",
        "content": "曲江院裏题名处，十九人中最少年。\n今日春光君不见，杏花零落寺门前。",
        "dynasty": "唐",
        "collection_info": null
    },
    {
        "title": "患眼",
        "author": "张籍",
        "content": "三年患眼今年[校]，[免]与风光便隔生。\n昨日韩家后园裏，看花犹似未分明。",
        "dynasty": "唐",
        "collection_info": null
    },
    {
        "title": "答刘竞",
        "author": "张籍",
        "content": "刘君久被时抛掷，老向城中作选人。\n昨日街西相近住，每来存问老夫身。",
        "dynasty": "唐",
        "collection_info": null
    },
    {
        "title": "赠华严院僧",
        "author": "张籍",
        "content": "一身依止荒闲院，烛耀窗中有宿烟。\n徧礼华严经裏字，不曾行到寺门前。",
        "dynasty": "唐",
        "collection_info": null
    },
    {
        "title": "逢故人",
        "author": "张籍",
        "content": "山东一十余年别，今日相逢在上都。\n说尽向来无限事，相看摩捋白髭鬚。",
        "dynasty": "唐",
        "collection_info": null
    },
    {
        "title": "送萧远弟",
        "author": "张籍",
        "content": "街北槐花傍马垂，病身相送出门迟。\n与君别后秋风夜，作得新诗说向谁。",
        "dynasty": "唐",
        "collection_info": null
    },
    {
        "title": "送辛少府任乐安",
        "author": "张籍",
        "content": "才多不肯浪容身，老大诗章转更新。\n选得天台山下住，一家全作学仙人。",
        "dynasty": "唐",
        "collection_info": null
    },
    {
        "title": "赠任道人",
        "author": "张籍",
        "content": "长安多病无生计，药铺医人乱索钱。\n欲得定知身上事，凭君为算小行年。",
        "dynasty": "唐",
        "collection_info": null
    },
    {
        "title": "招周居士",
        "author": "张籍",
        "content": "闭门秋雨湿墙莎，俗客来稀野思多。\n已扫书斋安药竈，山人作意早经过。",
        "dynasty": "唐",
        "collection_info": null
    },
    {
        "title": "送许处士",
        "author": "张籍",
        "content": "高情自与俗人疎，独向蓝溪选僻居。\n会到白云长取醉，不能窗下读闲书。",
        "dynasty": "唐",
        "collection_info": null
    },
    {
        "title": "送律师归婺州",
        "author": "张籍",
        "content": "京中开讲已多时，曾作坛头证戒师。\n归到双溪桥北寺，乡僧争就学威仪。",
        "dynasty": "唐",
        "collection_info": null
    },
    {
        "title": "题杨秘书新居",
        "author": "张籍",
        "content": "爱闲不向争名地，宅在街西最静坊。\n卷裏诗过一千首，白头新受秘书郎。",
        "dynasty": "唐",
        "collection_info": null
    },
    {
        "title": "送晊师",
        "author": "张籍",
        "content": "九星台下煎茶别，五老峰头觅寺居。\n作得新诗旋相寄，人来请莫达空书。",
        "dynasty": "唐",
        "collection_info": null
    },
    {
        "title": "送僧往金州",
        "author": "张籍",
        "content": "闻道溪阴山水好，师行一一徧经过。\n事须觅取堪居处，若箇溪头药最多。",
        "dynasty": "唐",
        "collection_info": null
    },
    {
        "title": "寻徐道士",
        "author": "张籍",
        "content": "寻师远到晖天观，竹院森森闭药房。\n闻入静来经七日，仙童檐下独焚香。",
        "dynasty": "唐",
        "collection_info": null
    },
    {
        "title": "答开州韦使君寄车前子",
        "author": "张籍",
        "content": "开州午日车前子，作药人皆道有神。\n惭愧使君怜病眼，三千余里寄闲人。",
        "dynasty": "唐",
        "collection_info": null
    },
    {
        "title": "忆故州",
        "author": "张籍",
        "content": "垒石为山伴野夫，自收灵药读仙书。\n如今身是他州客，每见青山忆旧居。",
        "dynasty": "唐",
        "collection_info": null
    },
    {
        "title": "送客游蜀",
        "author": "张籍",
        "content": "行尽青山到益州，锦城楼下二江流。\n杜家曾向此中住，为到浣花溪水头。",
        "dynasty": "唐",
        "collection_info": null
    },
    {
        "title": "送陆畅",
        "author": "张籍",
        "content": "共踏长安街裏尘，吴州独作未归身。\n昔年旧宅今谁住，君过西塘与问人。",
        "dynasty": "唐",
        "collection_info": null
    },
    {
        "title": "感春",
        "author": "张籍",
        "content": "远客悠悠任病身，谢家池上又逢春。\n明年各自东西去，此地看花是别人。",
        "dynasty": "唐",
        "collection_info": null
    },
    {
        "title": "赠李司议",
        "author": "张籍",
        "content": "汉庭谁问投荒客，十载天南着白衣。\n秋草茫茫恶溪路，岭头遥送北人稀。",
        "dynasty": "唐",
        "collection_info": null
    },
    {
        "title": "别客",
        "author": "张籍",
        "content": "青山历历水悠悠，今日相逢明日秋。\n繫马城边杨柳树，为君沽酒暂淹留。",
        "dynasty": "唐",
        "collection_info": null
    },
    {
        "title": "登楼寄胡家兄弟",
        "author": "张籍",
        "content": "独上西楼尽日闲，林烟演漾鸟蛮蛮。\n谢家兄弟重城裏，不得同看雨后山。",
        "dynasty": "唐",
        "collection_info": null
    },
    {
        "title": "答刘明府",
        "author": "张籍",
        "content": "身病多时又客居，满城亲旧尽相疎。\n可怜绛县刘明府，犹解频频寄远书。",
        "dynasty": "唐",
        "collection_info": null
    },
    {
        "title": "酬藤杖",
        "author": "张籍",
        "content": "病裏出门行步迟，喜君相赠古藤枝。\n倚来自觉身生力，每向傍人说得时。",
        "dynasty": "唐",
        "collection_info": null
    },
    {
        "title": "法雄寺东楼",
        "author": "张籍",
        "content": "汾阳旧宅今为寺，犹有当时歌舞楼。\n四十年来车马绝，古槐深巷暮蝉愁。",
        "dynasty": "唐",
        "collection_info": null
    },
    {
        "title": "寄故人",
        "author": "张籍",
        "content": "静曲闲房病客居，蝉声满树槿花疎。\n故人祗在蓝田县，强半年来未得书。",
        "dynasty": "唐",
        "collection_info": null
    },
    {
        "title": "邻妇哭征夫",
        "author": "张籍",
        "content": "双鬟初合便分离，万里征夫不得随。\n今日军回身独殁，去时鞍马别人骑。",
        "dynasty": "唐",
        "collection_info": null
    },
    {
        "title": "和崔驸马闻蝉",
        "author": "张籍",
        "content": "凤凰楼下多欢乐，不觉秋风暮雨天。\n应为昨来身暂病，蝉声得到耳傍边。",
        "dynasty": "唐",
        "collection_info": null
    },
    {
        "title": "和裴仆射看樱桃花",
        "author": "张籍",
        "content": "昨日南园新雨后，樱桃花发旧枝柯。\n天明不待人同看，遶树重重履迹多。",
        "dynasty": "唐",
        "collection_info": null
    },
    {
        "title": "和长安郭明府与友人县中会饮",
        "author": "张籍",
        "content": "一尊清酒两人同，好在街西水县中。\n自恨病身相去远，此时闲坐对秋风。",
        "dynasty": "唐",
        "collection_info": null
    },
    {
        "title": "唐昌观看花",
        "author": "张籍",
        "content": "新红旧紫不相宜，看觉从前两月迟。\n更向同来诗客道，明年到此莫过时。",
        "dynasty": "唐",
        "collection_info": null
    },
    {
        "title": "九华观看花",
        "author": "张籍",
        "content": "街西无数闲游处，不似九华仙观中。\n花裏可怜池上景，几重墻壁贮春风。",
        "dynasty": "唐",
        "collection_info": null
    },
    {
        "title": "赠姚合",
        "author": "张籍",
        "content": "丹凤城门向晓开，千官相次入朝来。\n唯君独走衝尘土，下马桥边报直迴。",
        "dynasty": "唐",
        "collection_info": null
    },
    {
        "title": "同韦员外开元观寻时道士",
        "author": "张籍",
        "content": "观裏初晴竹树凉，闲行共到最高房。\n昨来官罢无生计，欲就师求断谷方。",
        "dynasty": "唐",
        "collection_info": null
    },
    {
        "title": "同韩侍御南溪夜赏",
        "author": "张籍",
        "content": "喜作闲人得出城，南溪两月逐君行。\n忽闻新命须归去，一夜船中语到明。",
        "dynasty": "唐",
        "collection_info": null
    },
    {
        "title": "使行望悟真寺",
        "author": "张籍",
        "content": "采玉峰连佛寺幽，高高斜对驿门楼。\n无端来去骑官马，寸步教身不得游。",
        "dynasty": "唐",
        "collection_info": null
    },
    {
        "title": "重阳日至峡道",
        "author": "张籍",
        "content": "无限青山行已尽，迴看忽觉远离家。\n逢高欲饮重阳酒，山菊今朝未有花。",
        "dynasty": "唐",
        "collection_info": null
    },
    {
        "title": "赠主客刘郎中",
        "author": "张籍",
        "content": "忆昔君登南省日，老夫犹是褐衣身。\n谁知二十余年后，来作客曹相替人。",
        "dynasty": "唐",
        "collection_info": null
    },
    {
        "title": "同严给事闻唐昌观玉蘂近有仙过因成绝句二首 一",
        "author": "张籍",
        "content": "千枝花裏玉尘飞，阿母宫中见亦稀。\n应共诸仙鬬百草，独来偷得一枝归。",
        "dynasty": "唐",
        "collection_info": null
    },
    {
        "title": "同严给事闻唐昌观玉蘂近有仙过因成绝句二首 二",
        "author": "张籍",
        "content": "九色云中紫凤车，寻仙来到洞仙家。\n飞轮迴处无踪迹，唯有斑斑满地花。",
        "dynasty": "唐",
        "collection_info": null
    },
    {
        "title": "秋思",
        "author": "张籍",
        "content": "洛阳城裏见秋风，欲作归书意万重。\n忽恐匆匆说不尽，行人临发又开封。",
        "dynasty": "唐",
        "collection_info": null
    },
    {
        "title": "忆远",
        "author": "张籍",
        "content": "行人犹未有归期，万里初程日暮时。\n唯爱门前双柳树，枝枝叶叶不相离。",
        "dynasty": "唐",
        "collection_info": null
    },
    {
        "title": "玉仙馆",
        "author": "张籍",
        "content": "长溪新雨色如泥，野水阴云尽向西。\n楚客天南行渐远，山山树裏鹧鸪啼。",
        "dynasty": "唐",
        "collection_info": null
    },
    {
        "title": "寄府吏",
        "author": "张籍",
        "content": "野外寻花共作期，今朝出郭不相随。\n待君公事有闲日，此地春风应过时。",
        "dynasty": "唐",
        "collection_info": null
    },
    {
        "title": "弟萧远雪夜同宿",
        "author": "张籍",
        "content": "数卷新游蜀客诗，长安僻巷得相随。\n草堂雪夜携琴宿，说是青城馆裏时。",
        "dynasty": "唐",
        "collection_info": null
    },
    {
        "title": "凉州词三首 一",
        "author": "张籍",
        "content": "边城暮雨雁飞低，芦笋初生渐欲齐。\n无数铃声遥过碛，应驮白练到安西。",
        "dynasty": "唐",
        "collection_info": null
    },
    {
        "title": "凉州词三首 二",
        "author": "张籍",
        "content": "古镇城门白碛开，胡兵往往傍沙堆。\n巡边使客行应早，欲问平安无使来。",
        "dynasty": "唐",
        "collection_info": null
    },
    {
        "title": "凉州词三首 三",
        "author": "张籍",
        "content": "凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": null
    },
    {
        "title": "宫词 一",
        "author": "张籍",
        "content": "新鹰初放兔犹肥，白日君王在内稀。\n薄暮千门临欲锁，红妆飞骑向前归。",
        "dynasty": "唐",
        "collection_info": null
    },
    {
        "title": "宫词 二",
        "author": "张籍",
        "content": "黄金捍拨紫檀槽，弦索初张调更高。\n尽理昨来新上曲，内官帘外送樱桃。",
        "dynasty": "唐",
        "collection_info": null
    },
    {
        "title": "华清宫",
        "author": "张籍",
        "content": "温泉流入汉离宫，宫树行行浴殿空。\n武帝时人今欲尽，青山空闭御墻中。",
        "dynasty": "唐",
        "collection_info": null
    },
    {
        "title": "崔驸马养鹤",
        "author": "张籍",
        "content": "身闲无事称高情，已有人间章句名。\n求得鹤来教翦翅，望仙台下亦将行。",
        "dynasty": "唐",
        "collection_info": null
    },
    {
        "title": "闲游",
        "author": "张籍",
        "content": "老身不计人间事，野寺秋晴每独过。\n病眼校来犹断酒，却嫌行处菊花多。",
        "dynasty": "唐",
        "collection_info": null
    },
    {
        "title": "刘兵曹赠酒",
        "author": "张籍",
        "content": "一缾颜色似甘泉，闲向新栽小竹前。\n饮罢身中更无事，移床独就夕阳眠。",
        "dynasty": "唐",
        "collection_info": null
    },
    {
        "title": "送梧州王使君",
        "author": "张籍",
        "content": "楚江亭上秋风起，看发苍梧太守船。\n千里同行从此别，相逢又隔几多年。",
        "dynasty": "唐",
        "collection_info": null
    },
    {
        "title": "春日早朝",
        "author": "张籍",
        "content": "晓陌春寒朝骑来，瑞云深处见楼台。\n夜来新雨沙堤湿，东上閤门应未开。",
        "dynasty": "唐",
        "collection_info": null
    },
    {
        "title": "寄朱阚二山人",
        "author": "张籍",
        "content": "为箇朝章束此身，眼看东路去无因。\n历阳旧客今应少，转忆邻家二老人。",
        "dynasty": "唐",
        "collection_info": null
    },
    {
        "title": "寄李渤",
        "author": "张籍",
        "content": "五度溪头踯躅红，嵩阳寺裏讲时钟。\n春山处处行应好，一月看花到几峰。",
        "dynasty": "唐",
        "collection_info": null
    },
    {
        "title": "寻仙",
        "author": "张籍",
        "content": "溪头一径入青崖，处处仙居隔杏花。\n更见峰西幽客说，云中犹有两三家。",
        "dynasty": "唐",
        "collection_info": null
    },
    {
        "title": "同白侍郎杏园赠刘郎中",
        "author": "张籍",
        "content": "一去潇湘头欲白，今朝始见杏花春。\n从来迁客应无数，重到花前有几人。",
        "dynasty": "唐",
        "collection_info": null
    },
    {
        "title": "答鄱阳客药名诗",
        "author": "张籍",
        "content": "江皋岁暮相逢地，黄叶霜前半夏枝。\n子夜吟诗向松桂，心中万事喜君知。",
        "dynasty": "唐",
        "collection_info": null
    },
    {
        "title": "寄宋景",
        "author": "张籍",
        "content": "诏发官兵取乱臣，将军弓箭不离身。\n今君独在征东府，莫遣功名属别人。",
        "dynasty": "唐",
        "collection_info": null
    },
    {
        "title": "寄王侍御",
        "author": "张籍",
        "content": "爱君紫阁峰前好，新作书堂药竈成。\n见欲移居相近住，有田多与种黄精。",
        "dynasty": "唐",
        "collection_info": null
    },
    {
        "title": "题渭北寺上方",
        "author": "张籍",
        "content": "昔祭郊坛今谒陵，寺中高处最来登。\n十余年后人多别，喜见当时转读僧。",
        "dynasty": "唐",
        "collection_info": null
    },
    {
        "title": "闲游",
        "author": "张籍",
        "content": "终日不离尘土间，若为能见此身闲。\n今朝暂共游僧语，更恨趋时别旧山。",
        "dynasty": "唐",
        "collection_info": null
    },
    {
        "title": "倡女词",
        "author": "张籍",
        "content": "轻鬓丛梳阔扫眉，为嫌风日下楼稀。\n画罗金缕难相称，故着寻常淡薄衣。",
        "dynasty": "唐",
        "collection_info": null
    },
    {
        "title": "答元八遗纱帽",
        "author": "张籍",
        "content": "黑纱方帽君边得，称对山前坐竹床。\n唯恐被人偷剪样，不曾闲戴出书堂。",
        "dynasty": "唐",
        "collection_info": null
    },
    {
        "title": "题僧院",
        "author": "张籍",
        "content": "闻师行讲青龙疏，本寺住来多少年。\n静扫空房唯独坐，千茎秋竹在檐前。",
        "dynasty": "唐",
        "collection_info": null
    },
    {
        "title": "送元八",
        "author": "张籍",
        "content": "百神斋祭相随徧，寻竹看山亦共行。\n明日城西送君去，旧游重到独题名。",
        "dynasty": "唐",
        "collection_info": null
    },
    {
        "title": "吴楚歌词",
        "author": "张籍",
        "content": "庭前春鸟啄林声，红夹罗襦缝未成。\n今朝社日停针线，起向朱樱树下行。",
        "dynasty": "唐",
        "collection_info": null
    },
    {
        "title": "题方睦上人月台观",
        "author": "张籍",
        "content": "一身清净无童子，独坐空堂得几年。\n每夜焚香通月观，可邻光影最团圆。",
        "dynasty": "唐",
        "collection_info": null
    },
    {
        "title": "华山庙",
        "author": "张籍",
        "content": "金天庙下西京道，巫女纷纷走似烟。\n手把纸钱迎过客，遣求恩福到神前。",
        "dynasty": "唐",
        "collection_info": null
    },
    {
        "title": "病中酬元宗简",
        "author": "张籍",
        "content": "东风渐暖满城春，独占幽居养病身。\n莫说樱桃花已发，今年不作看花人。",
        "dynasty": "唐",
        "collection_info": null
    },
    {
        "title": "寺宿斋",
        "author": "张籍",
        "content": "晚到金光门外寺，寺中新竹隔帘多。\n斋官禁与僧相见，院院开门不得过。",
        "dynasty": "唐",
        "collection_info": null
    },
    {
        "title": "赠施肩吾",
        "author": "张籍",
        "content": "世间渐觉无多事，虽有空名未着身。\n合取药成相待吃，不须先作上天人。",
        "dynasty": "唐",
        "collection_info": null
    },
    {
        "title": "赠王建",
        "author": "张籍",
        "content": "白君去后交游少，东野亡来箧笥贫。\n赖有白头王建在，眼前犹见咏诗人。",
        "dynasty": "唐",
        "collection_info": null
    },
    {
        "title": "逢贾岛",
        "author": "张籍",
        "content": "僧房逢着欵冬花，出寺行吟日已斜。\n十二街中春雪遍，马蹄今去入谁家。",
        "dynasty": "唐",
        "collection_info": null
    },
    {
        "title": "山中酬人",
        "author": "张籍",
        "content": "山中日暖春鸠鸣，逐水看花任意行。\n向晚归来石窗下，菖蒲叶上见题名。",
        "dynasty": "唐",
        "collection_info": null
    },
    {
        "title": "弱栢院僧影堂",
        "author": "张籍",
        "content": "弱栢倒垂如线蔓，檐头不见有枝柯。\n影堂香火长相续，应得人来礼拜多。",
        "dynasty": "唐",
        "collection_info": null
    },
    {
        "title": "题故僧影堂",
        "author": "张籍",
        "content": "香消云锁旧僧家，僧剎残形半壁斜。\n日暮松烟寒漠漠，秋风吹破纸莲花。",
        "dynasty": "唐",
        "collection_info": null
    },
    {
        "title": "无题",
        "author": "张籍",
        "content": "桃溪柳陌好经过，灯下妆成月下歌。\n为是襄王故宫地，至今犹有细腰多。",
        "dynasty": "唐",
        "collection_info": null
    },
    {
        "title": "山禽",
        "author": "张籍",
        "content": "山禽毛如白练带，栖我庭前栗树枝。\n狝猴半夜来取栗，一双中林向月飞。",
        "dynasty": "唐",
        "collection_info": null
    },
    {
        "title": "秋山",
        "author": "张籍",
        "content": "秋山无云復无风，溪头看月出深松。\n草堂不闭石床静，叶间坠露声重重。",
        "dynasty": "唐",
        "collection_info": null
    },
    {
        "title": "玉真观",
        "author": "张籍",
        "content": "台殿曾为贵主家，春风吹尽竹窗纱。\n院中仙女修香火，不许闲人入看花。",
        "dynasty": "唐",
        "collection_info": null
    },
    {
        "title": "蛮中",
        "author": "张籍",
        "content": "铜柱南边毒草春，行人几日到金麟。\n玉镮穿耳谁家女，自抱琵琶迎海神。",
        "dynasty": "唐",
        "collection_info": null
    },
    {
        "title": "赠道士",
        "author": "张籍",
        "content": "茅山近别剡溪逢，玉节青旄十二重。\n自说年年上天去，罗浮最近海边峰。",
        "dynasty": "唐",
        "collection_info": null
    },
    {
        "title": "重平驿作",
        "author": "张籍",
        "content": "茫茫菰草平如地，渺渺长堤曲似城。\n日暮未知投宿处，逢人更问向前程。",
        "dynasty": "唐",
        "collection_info": null
    },
    {
        "title": "宿天竺寺寄灵隐寺僧",
        "author": "张籍",
        "content": "夜向灵溪息此身，风泉竹露净衣尘。\n月明石上堪同宿，那作山南山北人。",
        "dynasty": "唐",
        "collection_info": null
    },
    {
        "title": "酬朱庆余",
        "author": "张籍",
        "content": "越女新妆出镜心，自知明艳更沈吟。\n齐纨未是人间贵，一曲菱歌敌万金。",
        "dynasty": "唐",
        "collection_info": null
    },
    {
        "title": "寒食忆归",
        "author": "张籍",
        "content": "京中曹局无多事，寒食贫儿要在家。\n遮莫杏园胜别处，亦须归看傍村花。",
        "dynasty": "唐",
        "collection_info": null
    },
    {
        "title": "寒食",
        "author": "张籍",
        "content": "绿杨枝上五丝绳，枝弱春多欲不胜。\n唯有一年寒食日，女郎相唤摆阶𤺩。",
        "dynasty": "唐",
        "collection_info": null
    },
    {
        "title": "赋花",
        "author": "张籍",
        "content": "花，花。\n落早，开赊。\n对酒客，兴诗家。\n能迴游骑，每驻行车。\n宛宛清风起，茸茸丽日斜。\n且愿相留懽洽，惟愁虚弃光华。\n明年攀折知不远，对此谁能更叹嗟。",
        "dynasty": "唐",
        "collection_info": null
    },
    {
        "title": "句",
        "author": "张籍",
        "content": "韩公国大贤，道德赫已闻。\n时出为阳山，尔区来趋奔。\n韩官迁掾曹，子随至荆门。\n韩入为博士，崎岖送归轮。",
        "dynasty": "唐",
        "collection_info": null
    },
    {
        "title": "虎丘寺",
        "author": "张籍",
        "content": "望月登楼海气昏，剑池无底浸云根。\n老僧只怕山移去，日暮先教锁寺门。\n（康熙顾湄《虎丘志》三《寺字》）。",
        "dynasty": "唐",
        "collection_info": null
    },
    {
        "title": "咏陀罗山",
        "author": "张籍",
        "content": "凿开混沌露元气，散布森罗弥梵天。\n云外无时不閒在，楼居何处得超然。\n（《记纂渊海》卷二三）。",
        "dynasty": "唐",
        "collection_info": null
    },
    {
        "title": "乐府杂曲：鼓吹曲辞：朱鹭",
        "author": "张籍",
        "content": "翩翩兮朱鹭，来泛春塘栖绿树。\n羽毛如翦色如染，远飞欲下双翅敛。\n避人引子入深堑，动处水纹开滟滟。\n谁知豪家网尔躯，不如饮啄江海隅。",
        "dynasty": "唐",
        "collection_info": {
            "collection": "御定全唐诗",
            "volume": "卷一十七"
        }
    },
    {
        "title": "横吹曲辞：陇头",
        "author": "张籍",
        "content": "陇头已断人不行，胡骑夜入凉州城。汉家处处格斗死，\n去年中国养子孙，今着毡裘学胡语。谁能更使李轻车，",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "横吹曲辞：出塞",
        "author": "张籍",
        "content": "秋塞雪初下，将军远出师。分营长记火，放马不收旗。\n月冷边帐湿，沙昏夜探迟。征人皆白首，谁见灭胡时。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "横吹曲辞：望行人",
        "author": "张籍",
        "content": "秋风窗下起，旅雁向南飞。日日出门望，家家行客归。\n无因见边使，空待寄寒衣。独闭青楼暮，烟深鸟雀稀。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "横吹曲辞：关山月",
        "author": "张籍",
        "content": "秋月朗朗关山上，山中行人马蹄响。关山秋来雨雪多，\n军中探骑暮出城，伏兵暗处低旌戟。溪水连地霜草平，\n可怜万国关山道，年年战骨多秋草。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "title": "相和歌辞：江南曲",
        "author": "张籍",
        "content": "江南人家多橘树，吴姬舟上织白纻。土地卑湿饶虫蛇，\n青莎覆城竹为屋，无井家家饮潮水。长江午日酤春酒，\n江南风土欢乐多，悠悠处处尽经过。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：楚妃叹",
        "author": "张籍",
        "content": "湘云初起江沉沉，君王遥在云梦林。江南雨多旌旗暗，\n楚兵满地能逐禽，谁用一身继筋力。西江若翻云梦中，",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银瓶秋水冷。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：短歌行",
        "author": "张籍",
        "content": "青天荡荡高且虚，上有白日无根株。流光暂出还入地，\n玉卮盛酒置君前，再拜愿君千万年。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：猛虎行",
        "author": "张籍",
        "content": "南山北山树冥冥，猛虎白日绕林行。向晚一身当道食，\n谷中近窟有山村，长向村家取黄犊。五陵年少不敢射，",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "title": "相和歌辞：董逃行",
        "author": "张籍",
        "content": "洛阳城头火曈曈，乱兵烧我天子宫。宫城南面有深山，\n闻道官军犹掠人，旧裏如今归未得。\n董逃行，汉家几时重太平。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "title": "相和歌辞：白头吟",
        "author": "张籍",
        "content": "请君膝上琴，弹我白头吟。忆昔君前娇笑语，\n春天百草秋始衰，弃我不待白头时。罗襦玉珥色未暗，\n人心回互自无穷，眼前好恶那能定。君恩已去若再返，",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "title": "相和歌辞：乌栖曲",
        "author": "张籍",
        "content": "西山作宫潮满池，宫乌晓鸣茱萸枝。\n吴姬自唱采莲曲，君王昨夜舟中宿。",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "title": "相和歌辞：贾客乐",
        "author": "张籍",
        "content": "金陵向西贾客多，船中生长乐风波。欲发移船近江口，\n金多众中为上客，夜夜算缗眠独迟。秋江初月猩猩语，\n年年逐利西复东，姓名不在县籍中。农夫税多长辛苦，",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "title": "相和歌辞：采莲曲",
        "author": "张籍",
        "content": "秋江岸边莲子多，采莲女儿凭船歌。青房圆实齐戢戢，\n白练束腰袖半卷，不插玉钗妆梳浅。船中未满度前洲，",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "title": "舞曲歌辞：白纻歌",
        "author": "张籍",
        "content": "皎皎白纻白且鲜，将作春衫称少年。裁缝长短不能定，\n衣裳着时寒食下，还把玉鞭鞭白马。",
        "dynasty": "唐",
        "collection_info": {
            "collection": "御定全唐诗",
            "volume": "卷二十二"
        }
    },
    {
        "title": "琴曲歌辞：别鹤",
        "author": "张籍",
        "content": "双鹤出云溪，分飞各自迷。空巢在松杪，折羽落江泥。\n寻水终不饮，逢林亦未栖。别离应易老，万里两凄凄。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "title": "琴曲歌辞：乌夜啼引",
        "author": "张籍",
        "content": "秦乌啼哑哑，夜啼长安吏人家。吏人得罪囚在狱，\n下床心喜不重寐，未明上堂贺舅姑。少妇语啼乌，",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "title": "琴曲歌辞：宛转行",
        "author": "张籍",
        "content": "华屋重翠幄，绮席雕象床。远漏微更疏，薄衾中夜凉。\n炉氲暗裴回，寒灯背斜光。妍姿结宵态，寝臂幽梦长。\n宛转复宛转，忆忆更未央。",
        "dynasty": "唐",
        "collection_info": {
            "collection": "御定全唐诗",
            "volume": "卷二十三"
        }
    },
    {
        "title": "杂曲歌辞：伤歌行",
        "author": "张籍",
        "content": "黄门诏下促收捕，京兆君系御史府。出门无复部曲随，\n身着青衫骑恶马，东门之东无送者。邮夫防吏急喧驱，\n高堂舞榭锁管弦，美人遥望西南天。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：妾薄命",
        "author": "张籍",
        "content": "薄命妇，良家子，无事从军去万里。汉家天子平四夷，\n与君一日为夫妇，千年万岁亦相守。君爱龙城征战功，",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：春日行",
        "author": "张籍",
        "content": "春日融融池上暖，竹牙出土兰心短。草堂晨起酒半醒，\n树树殷勤尽绕行，举枝未遍春日暝。不用积金着青天，",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：少年行",
        "author": "张籍",
        "content": "少年从出猎长杨，禁中新拜羽林郎。独到辇前射双虎，\n百里报仇夜出城，平明还在倡楼醉。遥闻虏到平陵下，\n不为六郡良家子，百战始取边城功。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "title": "杂曲歌辞：车遥遥",
        "author": "张籍",
        "content": "征人遥遥出古城，双轮齐动驷马鸣。山川无处无归路，\n惊麏游兔在我傍，独唱乡歌对僮仆。君家大宅凤城隅，\n门前旧辙久已平，无由复得君消息。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：行路难",
        "author": "张籍",
        "content": "湘东行人长叹息，十年离家归未得。弊裘羸马苦难行，\n龙蟠泥中未有云，不能生彼升天翼。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "title": "杂曲歌辞：远别离",
        "author": "张籍",
        "content": "莲叶团团杏花拆，长江鲤鱼鳍鬣赤。念君少年弃亲戚，\n几时断得城南陌，勿使居人有行役。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：别离曲",
        "author": "张籍",
        "content": "行人结束出门去，马蹄几时踏门路。忆昔君初纳彩时，\n男儿生身自有役，那得误我少年时。不如逐君征战死，",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：筑城曲",
        "author": "张籍",
        "content": "筑城去，千人万人齐抱杵。重重土坚试行锥，\n力尽不得抛杵声，杵声未定人皆死。家家养男当门户，",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：秋夜长",
        "author": "张籍",
        "content": "秋天如水夜未央，天汉东西月色光。愁人不寐畏枕席，\n白露满田风褭褭，千声万声鹖鸟鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：春江曲",
        "author": "张籍",
        "content": "春江无云潮水平，蒲心出水凫雏鸣。长干夫婿爱远行，\n春来未到父母家，舟小风多渡不得。欲辞舅姑先问人，",
        "dynasty": "唐",
        "collection_info": {
            "collection": "御定全唐诗",
            "volume": "卷二十六"
        }
    },
    {
        "title": "杂曲歌辞：凉州词",
        "author": "张籍",
        "content": "边城暮雨雁飞低，芦笋初生渐欲齐。\n无数铃声遥过碛，应驮白练到安西。\n古镇城门白碛开，胡兵往往傍沙堆。\n巡边使客行应早，每待平安火到来。\n凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": {
            "collection": "御定全唐诗",
            "volume": "卷二十七"
        }
    },
    {
        "title": "杂歌谣辞：吴楚歌",
        "author": "张籍",
        "content": "庭前春鸟啄林声，红夹罗襦缝未成。\n今朝社日停针线，起向朱樱树下行。",
        "dynasty": "唐",
        "collection_info": {
            "collection": "御定全唐诗",
            "volume": "卷二十九"
        }
    },
    {
        "title": "杂歌谣辞：白鼍鸣",
        "author": "张籍",
        "content": "天欲雨，有东风，南溪白鼍鸣窟中。六月人家井无水，",
        "dynasty": "唐",
        "collection_info": {
            "collection": "御定全唐诗",
            "volume": "卷二十九"
        }
    },
    {
        "title": "寄远曲",
        "author": "张籍",
        "content": "美人来去春江暖，江头无人湘水满。浣沙石上水禽栖，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "行路难",
        "author": "张籍",
        "content": "湘东行人长叹息，十年离家归未得。弊裘羸马苦难行，\n龙蟠泥中未有云，不能生彼升天翼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "征妇怨",
        "author": "张籍",
        "content": "九月匈奴杀边将，汉军全没辽水上。万里无人收白骨，\n夫死战场子在腹，妾身虽存如昼烛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "白纻歌",
        "author": "张籍",
        "content": "皎皎白纻白且鲜，将作春衣称少年。裁缝长短不能定，\n衣裳着时寒食下，还把玉鞭鞭白马。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "野老歌",
        "author": "张籍",
        "content": "老农家贫在山住，耕种山田三四亩。苗疏税多不得食，\n西江贾客珠百斛，船中养犬长食肉。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "寄衣曲",
        "author": "张籍",
        "content": "织素缝衣独苦辛，远因回使寄征人。官家亦自寄衣去，\n殷勤为看初着时，征夫身上宜不宜。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "送远曲",
        "author": "张籍",
        "content": "戏马台南山簇簇，山边饮酒歌别曲。行人醉后起登车，\n愿君到处自题名，他日知君从此去。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "筑城词",
        "author": "张籍",
        "content": "筑城处，千人万人齐把杵。重重土坚试行锥，\n力尽不得抛杵声，杵声未尽人皆死。家家养男当门户，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "猛虎行",
        "author": "张籍",
        "content": "南山北山树冥冥，猛虎白日绕林行。向晚一身当道食，\n谷中近窟有山村，长向村家取黄犊。五陵年少不敢射，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "别离曲",
        "author": "张籍",
        "content": "行人结束出门去，几时更踏门前路。忆昔君初纳采时，\n男儿生身自有役，那得误我少年时。不如逐君征战死，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "牧童词",
        "author": "张籍",
        "content": "远牧牛，绕村四面禾黍稠。陂中饥乌啄牛背，\n隔堤吹叶应同伴，还鼓长鞭三四声。牛牛食草莫相触，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "沙堤行，呈裴相公",
        "author": "张籍",
        "content": "长安大道沙为堤，早风无尘雨无泥。宫中玉漏下三刻，\n街官闾吏相传呼，当前十裏惟空衢。白麻诏下移相印，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "求仙行",
        "author": "张籍",
        "content": "汉皇欲作飞仙子，年年采药东海裏。蓬莱无路海无边，\n九皇真人终不下，空向离宫祠太乙。丹田有气凝素华，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "古钗叹",
        "author": "张籍",
        "content": "古钗堕井无颜色，百尺泥中今复得。凤凰宛转有古仪，\n兰膏已尽股半折，雕文刻样无年月。虽离井底入匣中，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "各东西",
        "author": "张籍",
        "content": "游人别，一东复一西。出门相背两不返，惟信车轮与马蹄。\n道路悠悠不知处，山高海阔谁辛苦。远游不定难寄书，\n我今与子非一身，安得死生不相弃。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "节妇吟，寄东平李司空师道",
        "author": "张籍",
        "content": "君知妾有夫，赠妾双明珠。感君缠绵意，系在红罗襦。\n妾家高楼连苑起，良人执戟明光裏。知君用心如日月，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "宴客词",
        "author": "张籍",
        "content": "上客不用顾金羁，主人有酒君莫违。请君看取园中花，\n人人齐醉起舞时，谁觉翻衣与倒帻。明朝花尽人已去，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "永嘉行",
        "author": "张籍",
        "content": "黄头鲜卑入洛阳，胡儿执戟升明堂。晋家天子作降虏，\n妇人出门随乱兵，夫死眼前不敢哭。九州诸侯自顾土，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "采莲曲",
        "author": "张籍",
        "content": "秋江岸边莲子多，采莲女儿凭船歌。青房圆实齐戢戢，\n白练束腰袖半卷，不插玉钗妆梳浅。船中未满度前洲，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "伤歌行",
        "author": "张籍",
        "content": "黄门诏下促收捕，京兆尹系御史府。出门无复部曲随，\n身着青衫骑恶马，中门之外无送者。邮夫防吏急喧驱，\n高堂舞榭锁管弦，美人遥望西南天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "吴宫怨",
        "author": "张籍",
        "content": "吴宫四面秋江水，江清露白芙蓉死。吴王醉后欲更衣，\n君心与妾既不同，徒向君前作歌舞。茱萸满宫红实垂，\n白日在天光在地，君今那得长相弃。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "北邙行",
        "author": "张籍",
        "content": "洛阳北门北邙道，丧车辚辚入秋草。车前齐唱薤露歌，\n千金立碑高百尺，终作谁家柱下石。山头松柏半无主，\n人居朝市未解愁，请君暂向北邙游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "关山月",
        "author": "张籍",
        "content": "秋月朗朗关山上，山中行人马蹄响。关山秋来雨雪多，\n军中探骑暮出城，伏兵暗处低旌戟。溪水连天霜草平，\n可怜万国关山道，年年战骨多秋草。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "陇头行",
        "author": "张籍",
        "content": "陇头路断人不行，胡骑夜入凉州城。汉兵处处格斗死，\n去年中国养子孙，今着毡裘学胡语。谁能更使李轻车，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "楚妃叹",
        "author": "张籍",
        "content": "湘云初起江沉沉，君王遥在云梦林。江南雨多旌旗暗，\n楚兵满地能逐禽，谁用一身骋筋力。西江若翻云梦中，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "春日行",
        "author": "张籍",
        "content": "春日融融池上暖，竹牙出土兰心短。草堂晨起酒半醒，\n树树殷勤尽绕行，攀枝未遍春日暝。不用积金着青天，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "秋夜长",
        "author": "张籍",
        "content": "秋天如水夜未央，天汉东西月色光。愁人不寐畏枕席，\n白露满田风袅袅，千声万声鹖鸟鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "白鼍鸣",
        "author": "张籍",
        "content": "天欲雨，有东风，南溪白鼍鸣窟中。六月人家井无水，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "洛阳行",
        "author": "张籍",
        "content": "洛阳宫阙当中州，城上峨峨十二楼。翠华西去几时返，\n六街朝暮鼓冬冬，禁兵持戟守空宫。百官月月拜章表，\n陌上老翁双泪垂，共说武皇巡幸时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "春江曲",
        "author": "张籍",
        "content": "春江无云潮水平，蒲心出水凫雏鸣。长干夫婿爱远行，\n春来未到父母家，舟小风多渡不得。欲辞舅姑先问人，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "送远曲",
        "author": "张籍",
        "content": "吴门向西流水长，水长柳暗烟茫茫。行人送客各惆怅，\n行人告我挂帆去，此去何时返故乡。殷勤振衣两相嘱，\n行人行处求知亲，送君去去徒酸辛。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "塞下曲",
        "author": "张籍",
        "content": "边州八月修城堡，候骑先烧碛中草。胡风吹沙度陇飞，\n天寒山路石断裂，白日不销帐上雪。乌孙国乱多降胡，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "董逃行",
        "author": "张籍",
        "content": "洛阳城头火曈曈，乱兵烧我天子宫。宫城南面有深山，\n闻道官军犹掠人，旧裏如今归未得。董逃行，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "少年行",
        "author": "张籍",
        "content": "少年从猎出长杨，禁中新拜羽林郎。独对辇前射双虎，\n百里报仇夜出城，平明还在娼楼醉。遥闻虏到平陵下，\n不为六郡良家子，百战始取边城功。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "白头吟",
        "author": "张籍",
        "content": "请君膝上琴，弹我白头吟。忆昔君前娇笑语，\n春天百草秋始衰，弃我不待白头时。罗襦玉珥色未暗，\n人心回互自无穷，眼前好恶那能定。君恩已去若再返，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "将军行",
        "author": "张籍",
        "content": "弹筝峡东有胡尘，天子择日拜将军。蓬莱殿前赐六纛，\n战车彭彭旌旗动，三十六军齐上陇。陇头战胜夜亦行，\n边人亲戚曾战没，今逐官军收旧骨。碛西行见万里空，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "贾客乐",
        "author": "张籍",
        "content": "金陵向西贾客多，船中生长乐风波。欲发移船近江口，\n金多众中为上客，夜夜算缗眠独迟。秋江初月猩猩语，\n年年逐利西复东，姓名不在县籍中。农夫税多长辛苦，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "羁旅行",
        "author": "张籍",
        "content": "远客出门行路难，停车敛策在门端。荒城无人霜满路，\n行寻田头暝未息，双毂长辕碍荆棘。缘冈入涧投田家，\n旧山已别行已远，身计未成难复返。长安陌上相识稀，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "车遥遥",
        "author": "张籍",
        "content": "征人遥遥出古城，双轮齐动驷马鸣。山川无处不归路，\n惊麏游兔在我傍，独唱乡歌对僮仆。君家大宅凤城隅，\n门前旧辙久已平，无由复得君消息。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "妾薄命",
        "author": "张籍",
        "content": "薄命妇，良家子，无事从军去万里。汉家天子平四夷，\n与君一日为夫妇，千年万岁亦相守。君爱龙城征战功，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "朱鹭",
        "author": "张籍",
        "content": "翩翩兮朱鹭，来泛春塘栖绿树。羽毛如翦色如染，\n谁知豪家网尔躯，不如饮啄江海隅。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "远别离",
        "author": "张籍",
        "content": "莲叶团团杏花拆，长江鲤鱼鬐鬣赤。念君少年弃亲戚，\n几时断得城南陌，勿使居人有行役。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "楚宫行",
        "author": "张籍",
        "content": "章华宫中九月时，桂花半落红橘垂。江头骑火照辇道，\n千门万户开相当，烛笼左右列成行。下辇更衣入洞房，\n玉酒湛湛盈华觞，丝竹次第鸣中堂。巴姬起舞向君王，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "江南行",
        "author": "张籍",
        "content": "江南人家多橘树，吴姬舟上织白苎。土地卑湿饶虫蛇，\n清莎覆城竹为屋，无井家家饮潮水。长干午日沽春酒，\n江南风土欢乐多，悠悠处处尽经过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "乌夜啼引",
        "author": "张籍",
        "content": "秦乌啼哑哑，夜啼长安吏人家。吏人得罪囚在狱，\n下床心喜不重寐，未明上堂贺舅姑。少妇语啼乌，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "促促词",
        "author": "张籍",
        "content": "促促复促促，家贫夫妇欢不足。今年为人送租船，\n家家桑麻满地黑，念君一身空努力。\n愿教牛蹄团团羊角直，君身常在应不得。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "宛转行",
        "author": "张籍",
        "content": "华屋重翠幄，绮席雕象床。远漏微更疏，薄衾中夜凉。\n炉气暗裴徊，寒灯背斜光。妍姿结宵态，寝臂幽梦长。\n宛转复宛转，忆君更未央。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "短歌行",
        "author": "张籍",
        "content": "青天荡荡高且虚，上有白日无根株。流光暂出还入地，\n玉卮盛酒置君前，再拜愿君千万年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "山头鹿",
        "author": "张籍",
        "content": "山头鹿，角芟芟，尾促促。贫儿多租输不足，\n县家唯忧少军食，谁能令尔无死伤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "湘江曲",
        "author": "张籍",
        "content": "湘水无潮秋水阔，湘中月落行人发。送人发，送人归，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银瓶秋水冷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "寒塘曲",
        "author": "张籍",
        "content": "寒塘沉沉柳叶疏，水暗人语惊栖凫。\n舟中少年醉不起，持烛照水射游鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "春别曲",
        "author": "张籍",
        "content": "长江春水绿堪染，莲叶出水大如钱。\n江头橘树君自种，那不长系木兰船。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "雀飞多",
        "author": "张籍",
        "content": "雀飞多，触网罗，网罗高树颠。汝飞蓬蒿下，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "泗水行",
        "author": "张籍",
        "content": "泗水流急石纂纂，鲤鱼上下红尾短。春冰销散日华满，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "废居行",
        "author": "张籍",
        "content": "胡马崩腾满阡陌，都人避乱唯空宅。宅边青桑垂宛宛，\n去时禾黍埋地中，饥兵掘土翻重重。鸱枭养子庭树上，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "寄菖蒲",
        "author": "张籍",
        "content": "石上生菖蒲，一寸十二节。仙人劝我食，令我头青面如雪。\n逢人寄君一绛囊，书中不得传此方。君能来作栖霞侣，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "江村行",
        "author": "张籍",
        "content": "南塘水深芦笋齐，下田种稻不作畦。耕场磷磷在水底，\n水淹手足尽有疮，山虻绕身飞扬扬。桑林椹黑蚕再眠，\n一年耕种长苦辛，田熟家家将赛神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "樵客吟",
        "author": "张籍",
        "content": "上山采樵选枯树，深处樵多出辛苦。秋来野火烧栎林，\n日西待伴同下山，竹担弯弯向身曲。共知路傍多虎窟，\n采樵客，莫采松与柏。松柏生枝直且坚，与君作屋成家宅。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "湖南曲",
        "author": "张籍",
        "content": "潇湘多别离，风起芙蓉洲。江上人已远，夕阳满中流。\n鸳鸯东南飞，飞上青山头。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "春水曲",
        "author": "张籍",
        "content": "鸭鸭，觜唼唼。青蒲生，春水狭。荡漾木兰船，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "云童行",
        "author": "张籍",
        "content": "云童童，白龙之尾垂江中。今年天旱不作雨，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "新桃行",
        "author": "张籍",
        "content": "桃生叶婆娑，枝叶四向多。高未出墙颠，蒿苋相凌摩。\n植之三年余，今年初试花。秋来已成实，其阴良已嘉。\n青蝉不来鸣，安得迅羽过。常恶牵丝虫，蒙幂成网罗。\n顾托戏儿童，勿折吾柔柯。明年结其实，磊磊充汝家。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "忆远曲",
        "author": "张籍",
        "content": "水上山沉沉，征途复绕林。途荒人行少，马迹犹可寻。\n雪中独立树，海口失侣禽。离忧如长线，千里萦我心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "长塘湖",
        "author": "张籍",
        "content": "长塘湖，一斛水中半斛鱼。大鱼如柳叶，小鱼如针锋，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "废瑟词",
        "author": "张籍",
        "content": "古瑟在匣谁复识，玉柱颠倒朱丝黑。千年曲谱不分明，\n几时天下復古乐，此瑟还奏云门曲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十二"
        }
    },
    {
        "title": "野居",
        "author": "张籍",
        "content": "贫贱易为适，荒郊亦安居。端坐无余思，弥乐古人书。\n秋田多良苗，野水多游鱼。我无耒与网，安得充廪厨。\n寒天白日短，檐下暖我躯。四肢暂宽柔，中肠郁不舒。\n多病减志气，为客足忧虞。况复苦时节，览景独踟蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "西州",
        "author": "张籍",
        "content": "羌胡据西州，近甸无边城。山东收税租，养我防塞兵。\n胡骑来无时，居人常震惊。嗟我五陵间，农者罢耘耕。\n边头多杀伤，士卒难全形。郡县发丁役，丈夫各征行。\n生男不能养，惧身有姓名。良马不念秣，烈士不苟营。\n所愿除国难，再逢天下平。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "杂怨",
        "author": "张籍",
        "content": "切切重切切，秋风桂枝折。人当少年嫁，我当少年别。\n念君非征行，年年长远途。妾身甘独殁，高堂有舅姑。\n山川岂遥远，行人自不返。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "惜花",
        "author": "张籍",
        "content": "春潭足芳树，水清不如素。幽人爱华景，一一空山暮。\n月出潭气白，游鱼暗冲石。夜深春思多，酒醒山寂寂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "三原李氏园宴集",
        "author": "张籍",
        "content": "暮春天早热，邑居苦嚣烦。言从君子乐，乐彼李氏园。\n园中有草堂，池引泾水泉。开户西北望，远见嵯峨山。\n借问主人翁，北州佐戎轩。仆夫守旧宅，为客侍华筵。\n高怀有余兴，竹树芳且鲜。倾我所持觞，尽日共留连。\n疏拙不偶俗，常喜形体闲。况来幽栖地，能不重叹言。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "沈千运旧居",
        "author": "张籍",
        "content": "汝北君子宅，我来见颓墉。乱离子孙尽，地属邻里翁。\n土木被丘墟，溪路不连通。旧井蔓草合，牛羊坠其中。\n君辞天子书，放意任体躬。一生不自力，家与逆旅同。\n高议切星辰，余声激喑聋。方将旌旧闾，百世可封崇。\n嗟其未积年，已为荒林丛。时岂无知音，不能崇此风。\n浩荡竟无睹，我将安所从。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "赠别孟郊",
        "author": "张籍",
        "content": "历历天上星，沉沉水中萍。幸当清秋夜，流影及微形。\n君生衰俗间，立身如礼经。纯诚发新文，独有金石声。\n才名振京国，归省东南行。停车楚城下，顾我不念程。\n宝镜曾坠水，不磨岂自明。苦节居贫贱，所知赖友生。\n欢会方别离，戚戚忧虑并。安得在一方，终老无送迎。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "卧疾",
        "author": "张籍",
        "content": "身病多思虑，亦读神农经。空堂留灯烛，四壁青荧荧。\n羁旅随人欢，贫贱还自轻。今来问良医，乃知病所生。\n僮仆各忧愁，杵臼无停声。见我形憔悴，劝药语丁宁。\n春雨枕席冷，窗前新禽鸣。开门起无力，遥爱鸡犬行。\n服药察耳目，渐如醉者醒。顾非达性命，犹为忧患生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "别段生",
        "author": "张籍",
        "content": "与子骨肉亲，愿言长相随。况离父母傍，从我学书诗。\n同在道路间，讲论亦未亏。为文于我前，日夕生光仪。\n行役多疾疚，赖此相扶持。贫贱事难拘，今日有别离。\n我去秦城中，子留汴水湄。离情两飘断，不异风中丝。\n幼年独为客，举动难得宜。努力自修励，常如见我时。\n送我登山冈，再拜问还期。还期在新年，勿怨欢会迟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "哭于鹄",
        "author": "张籍",
        "content": "青山无逸人，忽觉大国贫。良玉沉幽泉，名为天下珍。\n野性疏时俗，再拜乃从军。气高终不合，去如镜上尘。\n我初有章句，相合者唯君。今来吊嗣子，对陇烧新文。\n耕者废其耜，爨者绝其薪。苟无新衣裳，曷用光我身。\n奠酒徒拜手，哀怀安能陈。徒保金石韵，千载人所闻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "南归",
        "author": "张籍",
        "content": "促促念道路，四支不常宁。行车未及家，天外非尽程。\n骨肉待我欢，乡里望我荣。岂知东与西，憔悴竟无成。\n人言苦夜长，穷者不念明。惧离其寝寐，百忧伤性灵。\n世道多险薄，相劝毕中诚。远游无知音，不如商贾行。\n达人有常志，愚夫劳所营。旧山行去远，言归乐此生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "惜花",
        "author": "张籍",
        "content": "蒙蒙庭树花，坠地无颜色。日暮东风起，飘扬玉阶侧。\n残蕊在犹稀，青条耸复直。为君结芳实，令君勿叹息。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "奉和舍人叔直省时思琴",
        "author": "张籍",
        "content": "蔼蔼紫薇直，秋意深无穷。滴沥仙阁漏，肃穆禁池风。\n竹月泛凉影，萱露澹幽丛。地清物态胜，宵闲琴思通。\n时属雅音际，迥凝虚抱中。达人掌枢近，常与隐默同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "离妇",
        "author": "张籍",
        "content": "十载来夫家，闺门无瑕疵。薄命不生子，古制有分离。\n托身言同穴，今日事乖违。念君终弃捐，谁能强在兹。\n堂上谢姑嫜，长跪请离辞。姑嫜见我往，将决复沉疑。\n与我古时钏，留我嫁时衣。高堂拊我身，哭我于路陲。\n昔日初为妇，当君贫贱时。昼夜常纺织，不得事蛾眉。\n辛勤积黄金，济君寒与饥。洛阳买大宅，邯郸买侍儿。\n夫婿乘龙马，出入有光仪。将为富家妇，永为子孙资。\n谁谓出君门，一身上车归。有子未必荣，无子坐生悲。\n为人莫作女，作女实难为。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "怀别",
        "author": "张籍",
        "content": "仆人驱行轩，低昂出我门。离堂无留客，席上唯琴樽。\n古道随水曲，悠悠绕荒村。远程未奄息，别念在朝昏。\n端居愁岁永，独此留清景。岂无经过人，寻叹门巷静。\n君如天上雨，我如屋下井。无因同波流，愿作形与影。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "学仙",
        "author": "张籍",
        "content": "楼观开朱门，树木连房廊。中有学仙人，少年休谷粮。\n高冠如芙蓉，霞月披衣裳。六时朝上清，佩玉纷锵锵。\n自言天老书，秘覆云锦囊。百年度一人，妄泄有灾殃。\n每占有仙相，然后传此方。先生坐中堂，弟子跪四厢。\n金刀截身发，结誓焚灵香。弟子得其诀，清斋入空房。\n守神保元气，动息随天罡。炉烧丹砂尽，昼夜候火光。\n药成既服食，计日乘鸾凰。虚空无灵应，终岁安所望。\n勤劳不能成，疑虑积心肠。虚羸生疾疹，寿命多夭伤。\n身殁惧人见，夜埋山谷傍。求道慕灵异，不如守寻常。\n先王知其非，戒之在国章。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "夜怀",
        "author": "张籍",
        "content": "穷居积远念，转转迷所归。幽蕙零落色，暗萤参差飞。\n病生秋风簟，泪堕月明衣。无愁坐寂寞，重使奏清徽。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "城南",
        "author": "张籍",
        "content": "漾漾南涧水，来作曲池流。言寻参差岛，晓榜轻盈舟。\n万绕不再止，千寻尽孤幽。藻涩讶人重，萍分指鱼游。\n繁苗毯下垂，密箭翻回辀。曝鳖乱自坠，阴藤斜相钩。\n卧蒋黑米吐，翻芰紫角稠。桥低竞俯偻，亭近闲夷犹。\n目为逐胜朗，手因掇芳柔。渐喜游来极，忽疑归无由。\n气状虽可览，纤微谅难搜。未听主人赏，徒爱清华秋。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "怀友",
        "author": "张籍",
        "content": "人生有行役，谁能如草木。别离感中怀，乃为我桎梏。\n百年受命短，光景良不足。念我别离者，愿怀日月促。\n平地施道路，车马往不復。空知为良田，秋望禾黍熟。\n端居无俦侣，日夜祷耳目。立身难自觉，常恐忧与辱。\n穷贱无閒暇，疾痛多嗜欲。我思携手人，逍遥任心腹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "寄别者",
        "author": "张籍",
        "content": "寒天正飞雪，行人心切切。同为万里客，中路忽离别。\n别君汾水东，望君汾水西。积雪无平冈，空山无人蹊。\n羸马时倚辕，行行未遑食。下车劝僮仆，相顾莫叹息。\n讵知佳期隔，离念终无极。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "献从兄",
        "author": "张籍",
        "content": "悠悠旱天云，不远如飞尘。贤达失其所，沉飘同众人。\n擢秀登王畿，出为良使宾。名高满朝野，幼贱谁不闻。\n一朝遇谗邪，流窜八九春。诏书近迁移，组绶未及身。\n冬井无寒冰，玉润难为焚。虚怀日迢遥，荣辱常保纯。\n我念出游时，勿吟康乐文。愿言灵溪期，聊欲相依因。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "寄韩愈",
        "author": "张籍",
        "content": "野馆非我室，新居未能安。读书避尘杂，方觉此地闲。\n过郭多园墟，桑果相接连。独游竟寂寞，如寄空云山。\n夏景常昼毒，密林无鸣蝉。临溪一盥濯，清去肢体烦。\n出林望曾城，君子在其间。戎府草章记，阻我此游盘。\n忆昔西潭时，并持钓鱼竿。共忻得鲂鲤，烹鲙于我前。\n几朝还复来，叹息时独言。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "赠姚怤",
        "author": "张籍",
        "content": "漏天日无光，泽土松不长。君今职下位，志气安得扬。\n白髮文思壮，才为国贤良。无人识高韵，荐于天子傍。\n况我愚朴姿，强趋利名场。远同干贵人，身举固难彰。\n昔逢汴水滨，今会习池阳。岂无再来期，顾恐非此方。\n愿为石中泉，不为瓦上霜。离别勿复道，所贵不相忘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "病中寄白学士拾遗",
        "author": "张籍",
        "content": "秋亭病客眠，庭树满枝蝉。凉风绕砌起，斜影入床前。\n梨晚渐红坠，菊寒无黄鲜。倦游寂寞日，感叹蹉跎年。\n尘欢久消委，华念独迎延。自寓城阙下，识君弟事焉。\n君为天子识，我方沉病缠。无因会同语，悄悄中怀煎。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "雨中寄元宗简",
        "author": "张籍",
        "content": "秋堂羸病起，盥漱风雨朝。竹影冷疏涩，榆叶暗飘萧。\n街径多坠果，墙隅有蜕蜩。延瞻游步阻，独坐闲思饶。\n君居应如此，恨言相去遥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "野寺后池寄友",
        "author": "张籍",
        "content": "佛寺连野水，池幽夏景清。繁木荫芙蕖，时有水禽鸣。\n通溪岸暂断，分渚流复萦。伴僧钟磬罢，月来池上明。\n友人竟不至，东北见高城。独游自寂寞，况此恨盈盈。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "董公诗",
        "author": "张籍",
        "content": "谁主东诸侯，元臣陇西公。旌节居汴水，四方皆承风。\n在朝四十年，天下诵其功。相我明天子，政成如太宗。\n东方有艰难，公乃出临戎。单车入危城，慈惠安群凶。\n公谓其党言，汝材甚骁雄。为我帐下士，出入卫我躬。\n汝息为我子，汝亲我为翁。众皆相顾泣，无不和且恭。\n其父教子义，其妻勉夫忠。不自以为资，奉上但颙颙。\n公衣无文采，公食少肥浓。所忧在万人，人实我宁空。\n轻刑宽其政，薄赋弛租庸。四郡三十城，不知岁饥凶。\n天子临朝喜，元老留在东。今闻扬盛德，就安我大邦。\n百辟贺明主，皇风恩赐重。朝廷有大事，就决其所从。\n海内既无虞，君臣方肃雍。端居任僚属，宴语常从容。\n翩翩者苍乌，来巢于林丛。甘瓜生场圃，一蒂实连中。\n田有嘉谷陇，异亩穗亦同。贤人佐圣人，德与神明通。\n感应我淳化，生瑞我地中。昔者此州人，但矜马与弓。\n今公施德礼，自然威武崇。公其共百年，受禄将无穷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "祭退之",
        "author": "张籍",
        "content": "呜呼吏部公，其道诚巍昂。生为大贤姿，天使光我唐。\n德义动鬼神，鉴用不可详。独得雄直气，发为古文章。\n学无不该贯，吏治得其方。三次论诤退，其志亦刚强。\n再使平山东，不言所谋臧。荐待皆寒羸，但取其才良。\n亲朋有孤稚，婚姻有办营。如彼天有斗，人可为信常。\n如彼岁有春，物宜得华昌。哀哉未申施，中年遽殂丧。\n朝野良共哀，矧于知旧肠。籍在江湖间，独以道自将。\n学诗为众体，久乃溢笈囊。略无相知人，黯如雾中行。\n北游偶逢公，盛语相称明。名因天下闻，传者入歌声。\n公领试士司，首荐到上京。一来遂登科，不见苦贡场。\n观我性朴直，乃言及平生。由兹类朋党，骨肉无以当。\n坐令其子拜，常呼幼时名。追招不隔日，继践公之堂。\n出则连辔驰，寝则对榻床。搜穷古今书，事事相酌量。\n有花必同寻，有月必同望。为文先见草，酿熟偕共觞。\n新果及异鲑，无不相待尝。到今三十年，曾不少异更。\n公文为时师，我亦有微声。而后之学者，或号为韩张。\n我官麟台中，公为大司成。念此委末秩，不能力自扬。\n特状为博士，始获升朝行。未几享其资，遂忝南宫郎。\n是事赖拯扶，如屋有栋樑。去夏公请告，养疾城南庄。\n籍时官休罢，两月同游翔。黄子陂岸曲，地旷气色清。\n新池四平涨，中有蒲荇香。北台临稻畴，茂柳多阴凉。\n板亭坐垂钓，烦苦稍已平。共爱池上佳，联句舒遐情。\n偶有贾秀才，来兹亦同并。移船入南溪，东西纵篙撑。\n划波激船舷，前后飞鸥鸧。回入潭濑下，网截鲤与鲂。\n踏沙掇水蔬，树下烝新粳。日来相与嬉，不知暑日长。\n柴翁携童儿，聚观于岸傍。月中登高滩，星汉交垂芒。\n钓车掷长线，有获齐欢惊。夜阑乘马归，衣上草露光。\n公为游溪诗，唱咏多慨慷。自期此可老，结社于其乡。\n籍受新官诏，拜恩当入城。公因同归还，居处隔一坊。\n中秋十六夜，魄圆天差晴。公既相邀留，坐语于阶楹。\n乃出二侍女，合弹琵琶筝。临风听繁丝，忽遽闻再更。\n顾我数来过，是夜凉难忘。公疾浸日加，孺人视药汤。\n来候不得宿，出门每回遑。自是将重危，车马候纵横。\n门仆皆逆遣，独我到寝房。公有旷达识，生死为一纲。\n及当临终晨，意色亦不荒。赠我珍重言，傲然委衾裳。\n公比欲为书，遗约有修章。令我署其末，以为后事程。\n家人号于前，其书不果成。子符奉其言，甚于亲使令。\n鲁论未讫注，手迹今微茫。新亭成未登，闭在庄西厢。\n书札与诗文，重迭我笥盈。顷息万事尽，肠情多摧伤。\n旧茔盟津北，野窆动鼓钲。柳车一出门，终天无回箱。\n籍贫无赠赀，曷用申哀诚。衣器陈下帐，醪饵奠堂皇。\n明灵庶鉴知，仿佛斯来飨。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十三"
        }
    },
    {
        "title": "蓟北旅思",
        "author": "张籍",
        "content": "日日望乡国，空歌白苎词。长因送人处，忆得别家时。\n失意还独语，多愁只自知。客亭门外柳，折尽向南枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "江南春",
        "author": "张籍",
        "content": "江南杨柳春，日暖地无尘。渡口过新雨，夜来生白苹。\n晴沙鸣乳燕，芳树醉游人。向晚青山下，谁家祭水神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "西楼望月",
        "author": "张籍",
        "content": "城西楼上月，复是雪晴时。寒夜共来望，思乡独下迟。\n幽光落水堑，净色在霜枝。明日千里去，此中还别离。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "别鹤",
        "author": "张籍",
        "content": "双鹤出云溪，分飞各自迷。空巢在松顶，折羽落红泥。\n寻水终不饮，逢林亦未栖。别离应易老，万里雨凄凄。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "江陵孝女",
        "author": "张籍",
        "content": "孝女独垂发，少年唯一身。无家空托墓，主祭不从人。\n相吊有行客，起庐无旧邻。江头闻哭处，寂寂楚花春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "山中古祠",
        "author": "张籍",
        "content": "春草空祠墓，荒林唯鸟飞。记年碑石在，经乱祭人稀。\n野鼠缘朱帐，阴尘盖画衣。近门潭水黑，时见宿龙归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "渔阳将",
        "author": "张籍",
        "content": "塞深沙草白，都护领燕兵。放火烧奚帐，分旗筑汉城。\n下营看岭势，寻雪觉人行。更向桑干北，擒生问碛名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "听夜泉",
        "author": "张籍",
        "content": "细泉深处落，夜久渐闻声。独起出门听，欲寻当涧行。\n还疑隔林远，复畏有风生。月下长来此，无人亦到明。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送南迁客",
        "author": "张籍",
        "content": "去去远迁客，瘴中衰病身。青山无限路，白首不归人。\n海国战骑象，蛮州市用银。一家分几处，谁见日南春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "蓟北春怀",
        "author": "张籍",
        "content": "渺渺水云外，别来音信稀。因逢过江使，却寄在家衣。\n问路更愁远，逢人空说归。今朝蓟城北，又见塞鸿飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "思远人",
        "author": "张籍",
        "content": "野桥春水清，桥上送君行。去去人应老，年年草自生。\n出门看远道，无信向边城。杨柳别离处，秋蝉今复鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠同溪客",
        "author": "张籍",
        "content": "幽居得相近，烟景每寥寥。共伐临溪树，因为过水桥。\n自教青鹤舞，分采紫芝苗。更爱南峰住，寻君路恐遥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "望行人",
        "author": "张籍",
        "content": "秋风窗下起，旅雁向南飞。日日出门望，家家行客归。\n无因见边使，空待寄寒衣。独倚青楼暮，烟深鸟雀稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送宫人入道",
        "author": "张籍",
        "content": "旧宠昭阳裏，寻仙此最稀。名初出宫籍，身未称霞衣。\n已别歌舞贵，长随鸾鹤飞。中官看入洞，空驾玉轮归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送越客",
        "author": "张籍",
        "content": "见说孤帆去，东南到会稽。春云剡溪口，残月镜湖西。\n水鹤沙边立，山鼯竹裏啼。谢家曾住处，烟洞入应迷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠辟谷者",
        "author": "张籍",
        "content": "学得餐霞法，逢人与小还。身轻曾试鹤，力弱未离山。\n无食犬犹在，不耕牛自闲。朝朝空漱水，叩齿草堂间。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "思江南旧游",
        "author": "张籍",
        "content": "江皋三月时，花发石楠枝。归客应无数，春山自不知。\n独行愁道远，回信畏家移。杨柳东西渡，茫茫欲问谁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "夜到渔家",
        "author": "张籍",
        "content": "渔家在江口，潮水入柴扉。行客欲投宿，主人犹未归。\n竹深村路远，月出钓船稀。遥见寻沙岸，春风动草衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送远使",
        "author": "张籍",
        "content": "扬旌过陇头，陇水向西流。塞路依山远，戍城逢笛秋。\n寒沙阴漫漫，疲马去悠悠。为问征行将，谁封定远侯。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "不食姑",
        "author": "张籍",
        "content": "几年山裏住，已作绿毛身。护气常稀语，存思自见神。\n养龟同不食，留药任生尘。要问西王母，仙中第几人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "古苑杏花",
        "author": "张籍",
        "content": "废苑杏花在，行人愁到时。独开新堑底，半露旧烧枝。\n晚色连荒辙，低阴覆折碑。茫茫古陵下，春尽又谁知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送流人",
        "author": "张籍",
        "content": "独向长城北，黄云暗塞天。流名属边将，旧业作公田。\n拥雪添军垒，收冰当井泉。知君住应老，须记别乡年。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "宿临江驿",
        "author": "张籍",
        "content": "楚驿南渡口，夜深来客稀。月明见潮上，江静觉鸥飞。\n旅宿今已远，此行殊未归。离家久无信，又听捣寒衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送蛮客",
        "author": "张籍",
        "content": "借问炎州客，天南几日行。江连恶溪路，山绕夜郎城。\n柳叶瘴云湿，桂丛蛮鸟声。知君却回日，记得海花名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "襄国别友",
        "author": "张籍",
        "content": "晓色荒城下，相看秋草时。独游无定计，不欲道来期。\n别处去家远，愁中驱马迟。归人渡烟水，遥映野棠枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送远客",
        "author": "张籍",
        "content": "南原相送处，秋水草还生。同作忆乡客，如今分路行。\n因谁寄归信，渐远问前程。明日重阳节，无人上古城。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "山中赠日南僧",
        "author": "张籍",
        "content": "独向双峰老，松门闭两崖。翻经上蕉叶，挂衲落藤花。\n甃石新开井，穿林自种茶。时逢海南客，蛮语问谁家。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "征西将",
        "author": "张籍",
        "content": "黄沙北风起，半夜又翻营。战马雪中宿，探人冰上行。\n深山旗未展，阴碛鼓无声。几道征西将，同收碎叶城。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄友人",
        "author": "张籍",
        "content": "忆在江南日，同游三月时。采茶寻远涧，斗鸭向春池。\n送客沙头宿，招僧竹裏棋。如今各千里，无计得相随。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送防秋将",
        "author": "张籍",
        "content": "白首征西将，犹能射戟支。元戎选部曲，军吏换旌旗。\n逐虏招降远，开边旧垒移。重收陇外地，应似汉家时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "律僧",
        "author": "张籍",
        "content": "苦行长不出，清羸最少年。持斋唯一食，讲律岂曾眠。\n避草每移径，滤虫还入泉。从来天竺法，到此几人传。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "山中秋夜",
        "author": "张籍",
        "content": "寂寂山景静，幽人归去迟。横琴当月下，压酒及花时。\n冷露湿茆屋，暗泉冲竹篱。西峰采药伴，此夕恨无期。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送南客",
        "author": "张籍",
        "content": "行路雨修修，青山尽海头。天涯人去远，岭北水空流。\n夜市连铜柱，巢居属象州。来时旧相识，谁向日南游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "宿江店",
        "author": "张籍",
        "content": "野店临西浦，门前有橘花。停灯待贾客，卖酒与渔家。\n夜静江水白，路回山月斜。闲寻泊船处，潮落见平沙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "岭表逢故人",
        "author": "张籍",
        "content": "过岭万余裏，旅游经此稀。相逢去家远，共说几时归。\n海上见花发，瘴中唯鸟飞。炎州望乡伴，自识北人衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "出塞",
        "author": "张籍",
        "content": "秋塞雪初下，将军远出师。分营长记火，放马不收旗。\n月冷边帐湿，沙昏夜探迟。征人皆白首，谁见灭胡时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄紫阁隐者",
        "author": "张籍",
        "content": "紫阁气沉沉，先生住处深。有人时得见，无路可相寻。\n夜鹿伴茅屋，秋猿守栗林。唯应采灵药，更不别营心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "夜宿黑灶溪",
        "author": "张籍",
        "content": "夜到碧溪裏，无人秋月明。逢幽更移宿，取伴亦探行。\n花下红泉色，云西乳鹤声。明朝记归处，石上自书名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "古树",
        "author": "张籍",
        "content": "古树枝柯少，枯来复几春。露根堪系马，空腹定藏人。\n蠹节莓苔老，烧痕霹雳新。若当江浦上，行客祭为神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送徐先生归蜀",
        "author": "张籍",
        "content": "日暮远归处，云间仙观钟。唯持青玉牒，独立碧鸡峰。\n阴涧长收乳，寒泉旧养龙。几时因卖药，得向海边逢。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "隐者",
        "author": "张籍",
        "content": "先生已得道，市井亦容身。救病自行药，得钱多与人。\n问年长不定，传法又非真。每见邻家说，时闻使鬼神。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送友人归山",
        "author": "张籍",
        "content": "出山成北首，重去结茅庐。移石修废井，扫龛盛旧书。\n开田留杏树，分洞与僧居。长在幽峰裏，樵人见亦疏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "霅溪西亭晚望",
        "author": "张籍",
        "content": "霅水碧悠悠，西亭柳岸头。夕阴生远岫，斜照逐回流。\n此地动归思，逢人方倦游。吴兴耆旧尽，空见白苹洲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "哭山中友人",
        "author": "张籍",
        "content": "入云遥便哭，山友隔今生。绕墓招魂魄，镌岩记姓名。\n犬因无主善，鹤为见人鸣。长说能尸解，多应别路行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "答僧拄杖",
        "author": "张籍",
        "content": "灵藤为拄杖，白净色如银。得自高僧手，将扶病客身。\n春游不骑马，夜会亦呈人。持此归山去，深宜戴角巾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "灵都观李道士",
        "author": "张籍",
        "content": "仙观雨来静，绕房琼草春。素书天上字，花洞古时人。\n泥灶煮灵液，扫坛朝玉真。几回游阆苑，青节亦随身。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送韦评事归华阴",
        "author": "张籍",
        "content": "三峰西面住，出见世人稀。老大谁相识，恓惶又独归。\n扫窗秋菌落，开箧夜蛾飞。若向云中伴，还应着褐衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送闽僧",
        "author": "张籍",
        "content": "几夏京城住，今朝独远归。修行四分律，护净七条衣。\n溪寺黄橙熟，沙田紫芋肥。九龙潭上路，同去客应稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送海南客归旧岛",
        "author": "张籍",
        "content": "海上去应远，蛮家云岛孤。竹船来桂浦，山市卖鱼须。\n入国自献宝，逢人多赠珠。却归春洞口，斩象祭天吴。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "登咸阳北寺楼",
        "author": "张籍",
        "content": "高秋原上寺，下马一登临。渭水西来直，秦山南向深。\n旧宫人不住，荒碣路难寻。日暮凉风起，萧条多远心。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送新罗使",
        "author": "张籍",
        "content": "万里为朝使，离家今几年。应知旧行路，却上远归船。\n夜泊避蛟窟，朝炊求岛泉。悠悠到乡国，远望海西天。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "宿广德寺寄从舅",
        "author": "张籍",
        "content": "古寺客堂空，开帘四面风。移床动栖鹤，停烛聚飞虫。\n闲卧逐凉处，远愁生静中。林西微月色，思与宁家同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "宿邯郸馆寄马磁州",
        "author": "张籍",
        "content": "孤客到空馆，夜寒愁卧迟。虽沽主人酒，不似在家时。\n几宿得欢笑，如今成别离。明朝行更远，回望隔山陂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "舟行寄李湖州",
        "author": "张籍",
        "content": "客愁无次第，川路重辛勤。藻密行舟涩，湾多转楫频。\n薄游空感惠，失计自怜贫。赖有汀洲句，时时慰远人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送闲师归江南",
        "author": "张籍",
        "content": "遍住江南寺，随缘到上京。多生修律业，外学得诗名。\n讲殿偏追入，斋家别请行。青枫乡路远，几日尽归程。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "游襄阳山寺",
        "author": "张籍",
        "content": "秋色江边路，烟霞若有期。寺贫无利施，僧老足慈悲。\n薜荔侵禅窟，虾蟆占浴池。閒游殊未遍，即是下山时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "登城寄王秘书建",
        "author": "张籍",
        "content": "闻君鹤岭住，西望日依依。远客偏相忆，登城独不归。\n十年为道侣，几处共柴扉。今日烟霞外，人间得见稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送从弟戴玄往苏州",
        "author": "张籍",
        "content": "杨柳阊门路，悠悠水岸斜。乘舟向山寺，着屐到渔家。\n夜月红柑树，秋风白藕花。江天诗景好，回日莫令赊。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送朱庆余及第归越",
        "author": "张籍",
        "content": "东南归路远，几日到乡中。有寺山皆遍，无家水不通。\n湖声莲叶雨，野气稻花风。州县知名久，争邀与客同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "过贾岛野居",
        "author": "张籍",
        "content": "青门坊外住，行坐见南山。此地去人远，知君终日闲。\n蛙声篱落下，草色户庭间。好是经过处，唯愁暮独还。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "酬韩庶子",
        "author": "张籍",
        "content": "西街幽僻处，正与懒相宜。寻寺独行远，借书常送迟。\n家贫无易事，身病足閒时。寂寞谁相问，只应君自知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠姚合少府",
        "author": "张籍",
        "content": "病来辞赤县，案上有丹经。为客烧茶灶，教儿扫竹亭。\n诗成添旧卷，酒尽卧空瓶。阙下今遗逸，谁瞻隐士星。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送僧游五台兼谒李司空",
        "author": "张籍",
        "content": "远去见双节，因行上五台。化楼侵晓出，雪路向春开。\n边寺连峰去，胡儿听法来。定知巡礼后，解夏始应回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送郑秀才归宁",
        "author": "张籍",
        "content": "桂楫彩为衣，行当令节归。夕潮迷浦远，昼雨见人稀。\n野芰到时熟，江鸥泊处飞。离琴一奏罢，山雨霭余晖。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送李评事游越",
        "author": "张籍",
        "content": "未习风尘事，初为吴越游。露沾湖草晚，日照海山秋。\n梅市门何在，兰亭水尚流。西陵待潮处，知汝不胜愁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "夏日閒居",
        "author": "张籍",
        "content": "无事门多闭，偏知夏日长。早蝉声寂寞，新竹气清凉。\n闲对临书案，看移晒药床。自怜归未得，犹寄在班行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "閒居",
        "author": "张籍",
        "content": "东城南陌尘，紫幰与朱轮。尽说无多事，能闲有几人。\n唯教推甲子，不信守庚申。谁见衡门裏，终朝自在贫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄昭应王中丞",
        "author": "张籍",
        "content": "借得街西宅，开门渭水头。长贫唯要健，渐老不禁愁。\n独凭藤书案，空悬竹酒钩。春风石瓮寺，作意共君游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "酬孙洛阳",
        "author": "张籍",
        "content": "家贫相远住，斋馆入时稀。独坐看书卷，闲行着褐衣。\n早蝉庭笋老，新雨径莎肥。各离争名地，无人见是非。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送人任济阴",
        "author": "张籍",
        "content": "黄绶在腰下，知君非旅行。将书报旧裏，留褐与诸生。\n赠别尽沽酒，惜欢多出城。春风济水上，候吏听车声。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "晚春过崔驸马东园",
        "author": "张籍",
        "content": "闲园多好风，不意在街东。早早诗名远，长长酒性同。\n竹香新雨后，莺语落花中。莫遣经过少，年光渐觉空。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "夏日閒居",
        "author": "张籍",
        "content": "多病逢迎少，閒居又一年。药看辰日合，茶过卯时煎。\n草长晴来地，虫飞晚后天。此时幽梦远，不觉到山边。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "晚秋閒居",
        "author": "张籍",
        "content": "独坐高秋晚，萧条足远思。家贫常畏客，身老转怜儿。\n万种尽閒事，一生能几时。从来疏懒性，应只有僧知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和陆司业习静寄所知",
        "author": "张籍",
        "content": "幽室独焚香，清晨下未央。山开登竹阁，僧到出茶床。\n收拾新琴谱，封题旧药方。逍遥无别事，不似在班行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "酬韩祭酒雨中见寄",
        "author": "张籍",
        "content": "雨中愁不出，阴黑尽连宵。屋湿唯添漏，泥深未放朝。\n无刍怜马瘦，少食信儿娇。闻道韩夫子，还同此寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和裴仆射移官言志",
        "author": "张籍",
        "content": "身在勤劳地，常思放旷时。功成归圣主，位重委群司。\n看垒台边石，闲吟箧裏诗。苍生正瞻望，难与故山期。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "酬白二十二舍人早春曲江见招",
        "author": "张籍",
        "content": "曲江冰欲尽，风日已恬和。柳色看犹浅，泉声觉渐多。\n紫蒲生湿岸，青鸭戏新波。仙掖高情客，相招共一过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和裴仆射朝回寄韩吏部",
        "author": "张籍",
        "content": "独爱南关裏，山晴竹杪风。从容朝早退，萧洒客常通。\n案曲新亭上，移花远寺中。唯应有吏部，诗酒每相同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "春日李舍人宅见两省诸公唱和，因书情即事",
        "author": "张籍",
        "content": "又见帝城裏，东风天气和。官閒人事少，年长道情多。\n紫掖发章句，青闱更咏歌。谁知余寂寞，终日断经过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和李仆射秋日病中作",
        "author": "张籍",
        "content": "由来病根浅，易见药功成。晓日杵臼静，凉风衣服轻。\n犹疑少气力，渐觉有心情。独倚红藤杖，时时阶上行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "早春病中",
        "author": "张籍",
        "content": "羸病及年初，心情不自如。多申请假牒，只送贺官书。\n幽径独行步，白头长懒梳。更怜晴日色，渐渐暖贫居。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送严大夫之桂州",
        "author": "张籍",
        "content": "旌旆过湘潭，幽奇得遍探。莎城百越北，行路九疑南。\n有地多生桂，无时不养蚕。听歌疑似曲，风俗自相谙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "咏怀",
        "author": "张籍",
        "content": "老去多悲事，非唯见二毛。眼昏书字大，耳重觉声高。\n望月偏增思，寻山易发劳。都无作官意，赖得在闲曹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "使至蓝溪驿，寄太常王丞",
        "author": "张籍",
        "content": "独上七盘去，峰峦转转稠。云中迷象鼻，雨裏下筝头。\n水没荒桥路，鸦啼古驿楼。君今在城阙，肯见此中愁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "留别江陵王少府",
        "author": "张籍",
        "content": "迢迢山上路，病客独行迟。况此分手处，当君失意时。\n寒林远路驿，晚烧过荒陂。别后空回首，相逢未有期。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠海东僧",
        "author": "张籍",
        "content": "别家行万里，自说过扶余。学得中州语，能为外国书。\n与医收海藻，持咒取龙鱼。更问同来伴，天台几处居。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄汉阳故人",
        "author": "张籍",
        "content": "知君汉阳住，烟树远重重。归使雨中发，寄书灯下封。\n同时买江坞，今日别云松。欲问新移处，青萝最北峰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送安西将",
        "author": "张籍",
        "content": "万里海西路，茫茫边草秋。计程沙塞口，望伴驿峰头。\n雪暗非时宿，沙深独去愁。塞乡人易老，莫住近蕃州。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "题李山人幽居",
        "author": "张籍",
        "content": "襄阳南郭外，茅屋一书生。无事焚香坐，有时寻竹行。\n画苔藤杖细，踏石笋鞋轻。应笑风尘客，区区逐世名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "早春閒游",
        "author": "张籍",
        "content": "年长身多病，独宜作冷官。从来闲坐惯，渐觉出门难。\n树影新犹薄，池光晚尚寒。遥闻有花发，骑马暂行看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠太常王建藤杖笋鞋",
        "author": "张籍",
        "content": "蛮藤剪为杖，楚笋结成鞋。称与诗人用，堪随礼寺斋。\n寻花入幽径，步日下寒阶。以此持相赠，君应惬素怀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和周赞善闻子规",
        "author": "张籍",
        "content": "秦城啼楚鸟，远思更纷纷。况是街西夜，偏当雨裏闻。\n应投最高树，似隔数重云。此处谁能听，遥知独有君。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送李骑曹灵州归觐",
        "author": "张籍",
        "content": "翩翩出上京，几日到边城。渐觉风沙起，还将弓箭行。\n席箕侵路暗，野马见人惊。军府知归庆，应教数骑迎。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寒食夜寄姚侍郎",
        "author": "张籍",
        "content": "贫官多寂寞，不异野人居。作酒和山药，教儿写道书。\n五湖归去远，百事病来疏。况忆同怀者，寒庭月上初。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "题清澈上人院",
        "author": "张籍",
        "content": "古寺临坛久，松间别起堂。看添浴佛水，自合读经香。\n爱养无家客，多传得效方。过斋长不出，坐卧一绳床。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄灵一上人初归云门寺",
        "author": "张籍",
        "content": "寒山白云裏，法侣自招携。竹径通城下，松门隔水西。\n方同沃洲去，不作武陵迷。仿佛遥看处，秋风是会稽。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和裴司空即事通简旧僚",
        "author": "张籍",
        "content": "肃肃上台坐，四方皆仰风。当朝奉明政，早日立元功。\n独对赤墀下，密宣黄阁中。犹闻动高韵，思与旧僚同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "使回留别襄阳李司空",
        "author": "张籍",
        "content": "江亭寒日晚，弦管有离声。从此一筵别，独为千里行。\n迟迟恋恩德，役役限公程。回首吟新句，霜云满楚城。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和户部令狐尚书喜裴司空见招看雪",
        "author": "张籍",
        "content": "南园新覆雪，上宰晓来看。谁共登春榭，唯闻有地官。\n色连山远静，气与竹偏寒。高韵更相应，宁同歌吹欢。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和裴司空以诗请刑部白侍郎双鹤",
        "author": "张籍",
        "content": "皎皎仙家鹤，远留闲宅中。徘徊幽树月，嘹唳小亭风。\n丞相西园好，池塘野水通。欲将来放此，赏望与宾同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "同锦州胡郎中清明日对雨西亭宴",
        "author": "张籍",
        "content": "郡内开新火，高斋雨气清。惜花邀客赏，劝酒促歌声。\n共醉移芳席，留欢闭暮城。政闲方宴语，琴筑任遥情。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "庄陵挽歌词三首",
        "author": "张籍",
        "content": "白日已昭昭，干戈亦渐消。迎师亲出道，从谏早临朝。\n佞幸威权薄，忠良宠锡饶。丘陵今一变，无复白云谣。\n观风欲巡洛，习战亦开池。始改三年政，旋闻七月期。\n陵分内外使，官具吉凶仪。渭北新园路，箫笳远更悲。\n晓日龙车动，秋风阊阖开。行帷六宫出，执绋万方来。\n惨惨郊原暮，迟迟挽唱哀。空山烟雨夕，新陌绕陵台。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和左司元郎中秋居十首",
        "author": "张籍",
        "content": "选得閒坊住，秋来草树肥。风前捲筒簟，雨裏脱荷衣。\n野客留方去，山童取药归。非因入朝省，过此出门稀。\n有地唯栽竹，无池亦养鹅。学书求墨蹟，酿酒爱朝和。\n古镜铭文浅，神方谜语多。居贫闲自乐，豪客莫相过。\n闲来松菊地，未省有埃尘。直去多将药，朝回不访人。\n见僧收酒器，迎客换纱巾。更恐登清要，难成自在身。\n自知清静好，不要问时豪。就石安琴枕，穿松压酒槽。\n山晴因月甚，诗语入秋高。身外无余事，唯应笔砚劳。\n闲堂新扫洒，称是早秋天。书客多呈帖，琴僧与合弦。\n莎台乘晚上，竹院就凉眠。终日无忙事，还应似得仙。\n醉倚斑藤杖，闲眠瘿木床。案头行气诀，炉裏降真香。\n尚俭经营少，居闲意思长。秋茶莫夜饮，新自作松浆。\n每忆旧山居，新教上墨图。晚花回地种，好酒问人沽。\n夜后开朝簿，申前发省符。为郎凡几岁，已见白髭须。\n菊地才通履，茶房不垒阶。凭医看蜀药，寄信觅吴鞋。\n尽得仙家法，多随道客斋。本无荣辱意，不是学安排。\n林下无拘束，闲行放性灵。好时开药灶，高处置琴亭。\n更撰居山记，唯寻相鹤经。初当授衣假，无吏挽门铃。\n客散高斋晚，东园景象偏。晴明犹有蝶，凉冷渐无蝉。\n藤折霜来子，蜗行雨后涎。新诗才上卷，已得满城传。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "经王处士原居",
        "author": "张籍",
        "content": "旧宅谁相近，唯僧近竹关。庭闲云满井，窗晓雪通山。\n来客半留宿，借书多寄还。明时未中岁，莫便一生闲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "不食仙姑山房",
        "author": "张籍",
        "content": "寂寂花枝裏，草堂唯素琴。因山曾改眼，见客不言心。\n月出溪路静，鹤鸣云树深。丹砂如可学，便欲住幽林。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "江头",
        "author": "张籍",
        "content": "晚步随江远，来帆过眼频。试寻新住客，少见故乡人。\n回首怜归翼，长吟任此身。应同南浦雁，更见岭头春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寄孙冲主簿",
        "author": "张籍",
        "content": "低折沧洲簿，无书整两春。马从同事借，妻怕罢官贫。\n道僻收闲药，诗高笑故人。仍闻长吏奏，表乞锁厅频。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠任懒",
        "author": "张籍",
        "content": "未肯求科第，深坊且隐居。胜游寻野客，高卧看兵书。\n点药医闲马，分泉灌远蔬。汉庭无得意，谁拟荐相如。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "旧宫人",
        "author": "张籍",
        "content": "歌舞梁州女，归时白髮生。全家没蕃地，无处问乡程。\n宫锦不传样，御香空记名。一身难自说，愁逐路人行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "春日留别",
        "author": "张籍",
        "content": "游人欲别离，半醉对花枝。看着春又晚，莫轻少年时。\n临行记分处，回首是相思。各向天涯去，重来未可期。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "没蕃故人",
        "author": "张籍",
        "content": "前年伐月支，城上没全师。蕃汉断消息，死生长别离。\n无人收废帐，归马识残旗。欲祭疑君在，天涯哭此时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠箕山僧",
        "author": "张籍",
        "content": "久住空林下，长斋耳目清。蒲团借客坐，石磹甃人行。\n似鹤难知性，因山强号名。时闻衣袖裏，暗掐念珠声。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "冬夕",
        "author": "张籍",
        "content": "寒蛩独罢织，湘雁犹能鸣。月色当窗入，乡心半夜生。\n不成高枕梦，复作绕阶行。回首嗟淹泊，城头北斗横。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "奉和陕州十四翁中丞寄雷州二十二翁司户之作",
        "author": "张籍",
        "content": "联飞独不前，迥落海南天。贾傅竟行矣，邵公惟泫然。\n瘴开山更远，路极水无边。沉劣本多感，况闻原上篇。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "老将",
        "author": "张籍",
        "content": "鬓衰头似雪，行步急如风。不怕骑生马，犹能挽硬弓。\n兵书封锦字，手诏满香筒。今日身憔悴，犹夸定远功。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送友生游峡中",
        "author": "张籍",
        "content": "风静杨柳垂，看花又别离。几年同在此，今日各驱驰。\n峡裏闻猿叫，山头见月时。殷勤一杯酒，珍重岁寒姿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送安法师",
        "author": "张籍",
        "content": "出郭见落日，别君临古津。远程无野寺，宿处问何人。\n原色不分路，锡声遥隔尘。山阴到家节，犹及蕙兰春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "水",
        "author": "张籍",
        "content": "荡漾空沙际，虚明入远天。秋光照不极，鸟色去无边。\n势引长云阔，波轻片雪连。汀洲杳难测，万古覆苍烟。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "岳州晚景",
        "author": "张籍",
        "content": "晚景寒鸦集，秋声旅雁归。水光浮日去，霞彩映江飞。\n洲白芦花吐，园红柿叶稀。长沙卑湿地，九月未成衣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寒食后",
        "author": "张籍",
        "content": "田舍清明日，家家出火迟。白衫眠古巷，红索搭高枝。\n纱带生难结，铜钗重易垂。斩新衣着尽，还似去年时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "寒食书事二首",
        "author": "张籍",
        "content": "今朝一百五，出户雨初晴。舞爱双飞蝶，歌闻数裏莺。\n江深青草岸，花满白云城。为政多孱懦，应无酷吏名。\n出城烟火少，况复是今朝。闲坐将谁语，临觞只自谣。\n阶前春藓遍，衣上落花飘。妓乐州人戏，使君心寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和李仆射雨中寄卢、严二给事",
        "author": "张籍",
        "content": "郊原飞雨至，城阙湿云埋。迸点时穿牖，浮沤欲上阶。\n偏滋解箨竹，并洒落花槐。晚润生琴匣，新凉满药斋。\n从容朝务退，放旷掖曹乖。尽日无来客，闲吟感此怀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "酬李仆射晚春见寄",
        "author": "张籍",
        "content": "戟户洞初晨，莺声雨后频。虚庭清气在，众药湿光新。\n鱼动芳池面，苔侵老竹身。教铺尝酒处，自问探花人。\n独此长多病，幽居欲过春。今朝听高韵，忽觉离埃尘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和卢常侍寄华山郑隐者",
        "author": "张籍",
        "content": "独住三峰下，年深学炼丹。一间松叶屋，数片石花冠。\n酒待山中饮，琴将洞口弹。开门移远竹，剪草出幽兰。\n荒壁通泉架，晴崖晒药坛。寄知骑省客，长向白云闲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和令狐尚书平泉东庄近居李仆射有寄十韵",
        "author": "张籍",
        "content": "平地有清泉，伊南古寺边。涨池闲绕屋，出野遍浇田。\n旧隐离多日，新邻得几年。探幽皆一绝，选胜又双全。\n门静山光别，园深竹影连。斜分采药径，直过钓鱼船。\n鸡犬还应识，云霞顿觉鲜。追思应不远，赏爱谅难偏。\n此处堪长往，游人早共传。各当恩寄重，归卧恐无缘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送郑尚书出镇南海",
        "author": "张籍",
        "content": "远镇承新命，王程不假催。班行争路送，恩赐并时来。\n牙旆从城展，兵符到府开。蛮声喧夜市，海色浸潮台。\n画角天边月，寒关岭上梅。共知公望重，多是来年回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "徐州试反舌无声",
        "author": "张籍",
        "content": "夏木多好鸟，偏知反舌名。林幽仍共宿，时过即无声。\n竹外天空晓，溪头雨自晴。居人宜寂寞，深院益凄清。\n入雾暗相失，当风闲易惊。来年上林苑，知尔最先鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "省试行不由径",
        "author": "张籍",
        "content": "田裏有微径，贤人不復行。孰知求捷步，又恐异端成。\n从易众所欲，安邪患亦生。谁能达天道，共此竞前程。\n子羽有遗迹，孔门传旧声。今逢大君子，士节自光明。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "新城甲仗楼",
        "author": "张籍",
        "content": "谢氏起新楼，西临城角头。图功百尺丽，藏器五兵修。\n结缔榱甍固，虚明户槛幽。鱼龙卷旗帜，霜雪积戈矛。\n暑雨熇烝隔，凉风宴位留。地高形出没，山静气清优。\n睥睨斜光彻，阑干宿霭浮。芊芊粳稻色，脉脉苑溪流。\n郡化黄丞相，诗成沉隐侯。居兹良得景，殊胜岘山游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "赠殷山人",
        "author": "张籍",
        "content": "郁郁山中客，知名四十年。恓惶身独隐，寂寞性应便。\n世业公侯籍，生涯黍稷田。藤悬读书帐，竹系网鱼船。\n已种千头橘，新开数脉泉。閒游携酒远，幽语向僧偏。\n入洞题松过，看花选石眠。避喧长汩没，逢胜即留连。\n自古多高迹，如君少比肩。耕耘此辛苦，章句已流传。\n昔日交游盛，当时省阁贤。同袍还共弊，连辔每推先。\n讲序居重席，群儒愿执鞭。满堂虚左待，众目望乔迁。\n才异时难用，情高道自全。畏人颜惨澹，疏物势迍邅。\n贤者闻知命，吾生复礼玄。深藏报恩剑，久缉养生篇。\n憔悴众夫笑，经过郡守怜。夕阳悲病鹤，霜气动饥鹯。\n处士谁能荐，穷途世所捐。伯鸾甘寄食，元淑苦无钱。\n策蹇秋尘裏，吟诗黄叶前。故裘余白领，废瑟断朱弦。\n志气终犹在，逍遥任自然。家贫念婚嫁，身老恋云烟。\n放逸栖岩鹿，清虚饮露蝉。郑逃秦谷口，严爱越溪边。\n霄汉予犹阻，荣枯子不牵。山城一相遇，感激意难宣。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "夏日可畏",
        "author": "张籍",
        "content": "赫赫温风扇，炎炎夏日徂。火威驰迥野，畏景铄遥途。\n势矫翔阳翰，功分造化炉。禁城千品烛，黄道一轮孤。\n落照频空簟，余晖卷夕梧。如何倦游子，中路独踟蹰。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "罔象得玄珠",
        "author": "张籍",
        "content": "赤水今何处，遗珠已渺然。离娄徒肆目，罔象乃通玄。\n皎洁因成性，圆明不在泉。暗中看夜色，尘外照晴田。\n无胫真难掬，怀疑实易迁。今朝搜择得，应免媚晴川。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "和李仆射西园",
        "author": "张籍",
        "content": "遇午归闲处，西庭敞四檐。高眠着琴枕，散帖检书签。\n印在休通客，山晴好捲帘。竹凉蝇少到，藤暗蝶争潜。\n晓鹊频惊喜，疏蝉不许拈。石苔生紫点，栏药吐红尖。\n虚坐诗情远，幽探道侣兼。所营尚胜地，虽俭复谁嫌。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十四"
        }
    },
    {
        "title": "送裴相公赴镇太原",
        "author": "张籍",
        "content": "盛德雄名远近知，功高先乞守藩维。衔恩暂遣分龙节，\n明年塞北清蕃落，应建生祠请立碑。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄元员外",
        "author": "张籍",
        "content": "外郎直罢无余事，扫洒书堂试药炉。门巷不教当要闹，\n朝省入频闲日少，可能同作旧游无。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠梅处士",
        "author": "张籍",
        "content": "早闻声价满京城，头白江湖放旷情。讲易自传新注义，\n天子如今议封禅，应将束帛请先生。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠王秘书",
        "author": "张籍",
        "content": "不曾浪出谒公侯，唯向花间水畔游。每着新衣看药灶，\n自领闲司了无事，得来君处喜相留。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "谢裴司空寄马",
        "author": "张籍",
        "content": "騄耳新驹骏得名，司空远自寄书生。乍离华厩移蹄涩，\n长思岁旦沙堤上，得从鸣珂傍火城。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "酬秘书王丞见寄",
        "author": "张籍",
        "content": "相看头白来城阙，却忆漳溪旧往还。今体诗中偏出格，\n芸阁水曹虽最冷，与君长喜得身闲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送李余及第后归蜀",
        "author": "张籍",
        "content": "十年人咏好诗章，今日成名出举场。归去唯将新诰牒，\n乡里亲情相见日，一时携酒贺高堂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "早朝寄白舍人、严郎中",
        "author": "张籍",
        "content": "鼓声初动未闻鸡，羸马街中踏冻泥。烛暗有时冲石柱，\n凤阙星郎离去远，合门开日入还齐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "书怀寄元郎中",
        "author": "张籍",
        "content": "转觉人间无气味，常因身外省因缘。经过独爱游山客，\n吟君钓客词中说，便欲南归榜小船。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠道士宜师",
        "author": "张籍",
        "content": "自到王城得几年，巴童蜀马共随缘。两朝侍从当时贵，\n閒房暂喜居相近，还得陪师坐竹边。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "书怀寄王秘书",
        "author": "张籍",
        "content": "白髮如今欲满头，从来百事尽应休。只于触目须防病，\n赖君同在京城住，每到花前免独游。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "题韦郎中新亭",
        "author": "张籍",
        "content": "起得幽亭景复新，碧莎地上更无尘。琴书着尽犹嫌少，\n成名同日官连署，此处经过有几人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送杨州判官",
        "author": "张籍",
        "content": "应得烟霞出俗心，茅山道士共追寻。闲怜鹤貌偏能画，\n征南幕裏多宾客，君独相知最校深。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "喜王起侍郎放牒",
        "author": "张籍",
        "content": "东风节气近清明，车马争来满禁城。二十八人初上牒，\n共贺春司能鉴识，今年定合有公卿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠王司马",
        "author": "张籍",
        "content": "白笏朱衫年少时，久登班列会朝仪。贮财不省关身用，\n未曾相识多闻说，遥望长如白玉枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "书怀",
        "author": "张籍",
        "content": "自小信成疏懒性，人间事事总无功。别从仙客求方法，\n未能即便休官去，惭愧南山采药翁。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠令狐博士",
        "author": "张籍",
        "content": "头白新年六十余，近闻生计转空虚。久为博士谁能识，\n古来贤哲皆如此，应是才高与众疏。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送从弟删东归",
        "author": "张籍",
        "content": "云水东南两月程，贪归庆节马蹄轻。春桥欲醉攀花别，\n旧山风月知应好，莫向秋时不到京。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠王秘书",
        "author": "张籍",
        "content": "早在山东声价远，曾将顺策佐嫖姚。赋来诗句无闲语，\n独从书阁归时晚，春水渠边看柳条。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "哭丘长史",
        "author": "张籍",
        "content": "曾是先皇殿上臣，丹砂久服不成真。常骑马在嘶空枥，\n最悲昨日同游处，看却春风树树新。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送枝江刘明府",
        "author": "张籍",
        "content": "老着青衫为楚宰，平生志业有谁知。家僮从去愁行远，\n向南渐渐云山好，一路唯闻唱竹枝。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送从弟彻东归",
        "author": "张籍",
        "content": "缑山领印知公奏，才称同时尽不如。奉使贺成登册礼，\n早晚得为朝署拜，闲坊买宅作邻居。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "哭胡十八遇",
        "author": "张籍",
        "content": "早得声名年尚少，寻常志气出风尘。文场继续成三代，\n送君帐下衣裳白，数尺坟头柏树新。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠贾岛",
        "author": "张籍",
        "content": "篱落荒凉僮仆饥，乐游原上住多时。蹇驴放饱骑将出，\n姓名未上登科记，身屈惟应内史知。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "逢王建有赠",
        "author": "张籍",
        "content": "年状皆齐初有髭，鹊山漳水每追随。使君座下朝听易，\n经今三十余年事，却说还同昨日时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "移居静安坊，答元八郎中",
        "author": "张籍",
        "content": "长安寺裏多时住，虽守卑官不苦贫。作活每常嫌费力，\n更喜往还相去近，门前减却送书人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送杨少尹赴凤翔",
        "author": "张籍",
        "content": "诗名往日动长安，首首人家卷裏看。西学已行秦博士，\n今去岐州生计薄，移居偏近陇头寒。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送韩侍御归山",
        "author": "张籍",
        "content": "闻君久卧在云间，为佐嫖姚未得还。新结茅庐招隐逸，\n明日珂声出城去，家僮不復扫柴关。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "新除水曹郎，答白舍人见贺",
        "author": "张籍",
        "content": "年过五十到南宫，章句无名荷至公。黄纸开呈相府后，\n最幸紫薇郎见爱，独称官与古人同。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送杨少尹赴满城",
        "author": "张籍",
        "content": "官为本府当身荣，因得还乡任野情。自废田园今作主，\n公事况闲诗更好，将随相逐上山行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "哭元九少府",
        "author": "张籍",
        "content": "平生志业独相知，早结云山老去期。初作学官常共宿，\n今日春风花满宅，入门行哭见灵帷。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送侯判官赴广州从军",
        "author": "张籍",
        "content": "年少才高求自展，将身万里赴军门。辟书远到开呈客，\n海花蛮草连冬有，行处无家不满园。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "答白杭州郡楼登望画图见寄",
        "author": "张籍",
        "content": "画得江城登望处，寄来今日到长安。乍惊物色从诗出，\n见君向此闲吟意，肯恨当时作外官。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠赵将军",
        "author": "张籍",
        "content": "当年胆略已纵横，每见妖星气不平。身贵早登龙尾道，\n会取安西将报国，凌烟阁上大书名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送和蕃公主",
        "author": "张籍",
        "content": "塞上如今无战尘，汉家公主出和亲。邑司犹属宗卿寺，\n毡城南望无回日，空见沙蓬水柳春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寒食内宴二首",
        "author": "张籍",
        "content": "朝光瑞气满宫楼，彩纛鱼龙四周稠。廊下御厨分冷食，\n共喜拜恩侵夜出，金吾不敢问行由。\n城阙沉沉向晓寒，恩当令节赐余欢，瑞烟深处开三殿，\n宫筵戏乐年年别，已得三回对御看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "朝日敕赐百官樱桃",
        "author": "张籍",
        "content": "仙果人间都未有，今朝忽见下天门。捧盘小吏初宣敕，\n每年重此先偏待，愿得千春奉至尊。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "太白老人",
        "author": "张籍",
        "content": "日观东峰幽客住，竹巾藤带亦逢迎。暗修黄箓无人见，\n春泉四面绕茅屋，日日唯闻杵臼声。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "和裴司空酬满城杨少尹",
        "author": "张籍",
        "content": "圣朝偏重大司空，人咏元和第一功。拥节高临汉水上，\n谁不望归丞相府，江边杨柳又秋风。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄和州刘使君",
        "author": "张籍",
        "content": "别离已久犹为郡，闲向春风倒酒瓶。送客特过沙口堰，\n到此诗情应更远，醉中高咏有谁听。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠商州王使君",
        "author": "张籍",
        "content": "衔命南来会郡堂，却思朝裏接班行。才雄犹是山城守，\n明朝从此辞君去，独出商关路渐长。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄令狐宾客",
        "author": "张籍",
        "content": "勋名尽得国家传，退狎琴僧与酒仙。还带郡符经几处，\n秋日出城伊水好，领谁相逐上闲船。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄梅处士",
        "author": "张籍",
        "content": "扰扰人间是与非，官闲自觉省心机。六行班裏身常下，\n君今独得居山乐，应喜多时未办归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送施肩吾东归",
        "author": "张籍",
        "content": "知君本是烟霞客，被荐因来城阙间。世业偏临七裏濑，\n惆怅灞亭相送去，云中琪树不同攀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "昆仑儿",
        "author": "张籍",
        "content": "昆仑家住海中州，蛮客将来汉地游。言语解教秦吉了，\n自爱肌肤黑如漆，行时半脱木绵裘。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠李杭州",
        "author": "张籍",
        "content": "仙郎白首未归朝，应为苍生领六条。惠化州人尽清净，\n终日政声长独坐，开门长望浙江潮。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送郑尚书赴广州",
        "author": "张籍",
        "content": "圣朝选将持符节，内使宣时百辟听。海北蛮夷来舞蹈，\n此处莫言多瘴疠，天边看取老人星。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "贺秘书王丞南郊摄将军",
        "author": "张籍",
        "content": "正初天子亲郊礼，诏摄将军领卫兵。斜带银刀入黄道，\n共喜与君逢此日，病中无计得随行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送令狐尚书赴东都留守",
        "author": "张籍",
        "content": "朝廷重寄在关东，共说从前选上公。勋业新城大樑镇，\n每领群臣拜章庆，半开门仗日曈曈。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "拜丰陵",
        "author": "张籍",
        "content": "岁朝园寝遣公卿，学省班中亦摄行。身逐陵官齐再拜，\n却下龙门看渐远，金峰高处日微明。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠孔尚书",
        "author": "张籍",
        "content": "能将直道历荣班，事着元和实录间。三表自陈辞北阙，\n宅近青山高静处，时归林下暂开关。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "酬杭州白使君，兼寄浙东元大夫",
        "author": "张籍",
        "content": "相印暂离临远镇，掖垣出守复同时。一行已作三年别，\n人间聚散真难料，莫叹平生信所之。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄苏州白二十二使君",
        "author": "张籍",
        "content": "三朝出入紫微臣，头白金章未在身。登第早年同座主，\n此处吟诗向山寺，知君忘却曲江春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送白宾客分司东都",
        "author": "张籍",
        "content": "赫赫声名三十春，高情人独出埃尘。病辞省闼归闲地，\n老人也拟休官去，便是君家池上人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠阎少保",
        "author": "张籍",
        "content": "辞荣恋阙未还乡，修养年多气力强。半俸归烧伏火药，\n竹树晴深寒院静，长悬石磬在虚廊。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠别王侍御赴任陕州司马",
        "author": "张籍",
        "content": "京城在处閒人少，唯共君行并马蹄。更和诗篇名最出，\n今日春明门外别，更无因得到街西。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "田司空入朝",
        "author": "张籍",
        "content": "西来将相位兼雄，不与诸君觐礼同。早变山东知顺命，\n阊阖晓开铜漏静，身当受册大明宫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送浙西周判官",
        "author": "张籍",
        "content": "由来自是烟霞客，早已闻名诗酒间。天阙因将贺表到，\n吴越主人偏爱重，多应不肯放君闲。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送吴炼师归王屋",
        "author": "张籍",
        "content": "玉阳峰下学长生，玉洞仙中已有名。独戴熊须冠暂出，\n却到瑶坛上头宿，应闻空裏步虚声。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送邵州林使君",
        "author": "张籍",
        "content": "词客南行宠命新，潇湘郡入曲江津。山幽自足探微处，\n知君不作家私计，迁日还同到日贫。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄王六侍御",
        "author": "张籍",
        "content": "渐觉近来筋力少，难堪今日在风尘。谁能借问功名事，\n洞庭已置新居处，归去安期与作邻。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送稽亭山寺僧",
        "author": "张籍",
        "content": "师住稽亭高处寺，斜廊曲阁倚云开。山门十裏松间入，\n旧房到日闲吟后，林下还登说法台。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送汀州源使君",
        "author": "张籍",
        "content": "曾成赵北归朝计，因拜王门最好官。为郡暂辞双凤阙，\n地僻寻常来客少，刺桐花发共谁看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄孙洛阳格",
        "author": "张籍",
        "content": "久持刑宪声名远，好是中朝正直臣。赤县上来应足事，\n遥爱南桥秋日晚，雨边杨柳映天津。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "胡山人归王屋，因有赠",
        "author": "张籍",
        "content": "转转无成到白头，人间举眼尽堪愁。此生已是蹉跎去，\n君归与访移家处，若个峰头最较幽。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄虔州韩使君",
        "author": "张籍",
        "content": "南康太守负才豪，五十如今未拥旄。早得一人知姓字，\n郡政已成秋思远，闲吟应不问官曹。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送从弟蒙赴饶州",
        "author": "张籍",
        "content": "京城南去鄱阳远，风月悠悠别思劳。三领郡符新寄重，\n到日更行清静化，春田应不见蓬蒿。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "罗道士",
        "author": "张籍",
        "content": "城裏无人得实年，衣襟常带臭黄烟。楼中赊酒唯留药，\n寻常行处皆逢见，世上多疑是谪仙。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄陆浑赵明府",
        "author": "张籍",
        "content": "与君学省同官处，常日相随说道情。新作陆浑山县长，\n公事稀疏来客少，无妨着屐独闲行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "同将作韦二少监赠水部李郎中",
        "author": "张籍",
        "content": "旧年同是水曹郎，各罢鱼符自楚乡。重着青衫承诏命，\n忆得当时亦连步，如今独在读书堂。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠王侍御",
        "author": "张籍",
        "content": "心同野鹤与尘远，诗似冰壶见底清。府县同趋昨日事，\n自叹独为折腰吏，可怜骢马路傍行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送金少卿副使归新罗",
        "author": "张籍",
        "content": "云岛茫茫天畔微，向东万里一帆飞。久为侍子承恩重，\n从前此去人无数，光彩如君定是稀。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送李司空赴镇襄阳",
        "author": "张籍",
        "content": "中外兼权社稷臣，千官齐出拜行尘。再调公鼎勋庸盛，\n襄阳风景由来好，重与江山作主人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送李仆射愬赴镇凤翔",
        "author": "张籍",
        "content": "由来勋业属英雄，兄弟连营列位同。先入贼城擒首恶，\n天子新收秦陇地，故教移镇古扶风。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寄白二十二舍人",
        "author": "张籍",
        "content": "早知内诏过先辈，蹭蹬江南百事疏。湓浦城中为上佐，\n三省比来名望重，肯容君去乐樵渔。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "送友人卢处士游吴越",
        "author": "张籍",
        "content": "羡君东去见残梅，惟有王孙独未回。吴苑夕阳明古堞，\n试问渔舟看雪浪，几多江燕荇花开。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "苏州江岸留别乐天",
        "author": "张籍",
        "content": "银泥裙映锦障泥，画舸停桡马簇蹄。清管曲终鹦鹉语，\n莫忘使君吟咏处，女坟湖北武丘西。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "寒食看花",
        "author": "张籍",
        "content": "早入公门到夜归，不因寒食少閒时。颠狂绕树猿离锁，\n老来自喜常无事，仰面西园得咏诗。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "酬浙东元尚书见寄绫素",
        "author": "张籍",
        "content": "越地缯纱纹样新，远封来寄学曹人。便令裁制为时服，\n三千裏外无由见，海上东风又一春。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "赠项斯",
        "author": "张籍",
        "content": "端坐吟诗忘忍饥，万人中觅似君稀。门连野水风长到，\n曲江亭上频频见，为爱鸬鷀雨裏飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十五"
        }
    },
    {
        "title": "和韦开州盛山十二首：宿云亭",
        "author": "张籍",
        "content": "清净当深处，虚明向远开。捲帘无俗客，应只见云来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：梅溪",
        "author": "张籍",
        "content": "自爱新梅好，行寻一径斜。不教人扫石，恐损落来花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：茶岭",
        "author": "张籍",
        "content": "紫芽连白蕊，初向岭头生。自看家人摘，寻常触露行。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：流杯渠",
        "author": "张籍",
        "content": "渌酒白螺杯，随流去复回。似知人把处，各向面前来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：盘石磴",
        "author": "张籍",
        "content": "垒石盘空远，层层势不危。不知行几匝，得到上头时。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：桃坞",
        "author": "张籍",
        "content": "春坞桃花发，多将野客游。日西殊未散，看望酒缸头。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：竹岩",
        "author": "张籍",
        "content": "独入千竿裏，缘岩踏石层。笋头齐欲出，更不许人登。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：琵琶台",
        "author": "张籍",
        "content": "台上绿萝春，闲登不待人。每当休暇日，着履戴纱巾。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：胡芦沼",
        "author": "张籍",
        "content": "曲沼春流满，新蒲映野鹅。闲斋朝饭后，拄杖绕行多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：隐月岫",
        "author": "张籍",
        "content": "月出深峰裏，清凉夜亦寒。每嫌西落疾，不得到明看。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：绣衣石榻",
        "author": "张籍",
        "content": "山城无别味，药草兼鱼果。时到绣衣人，同来石上坐。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和韦开州盛山十二首：上士泉瓶",
        "author": "张籍",
        "content": "阶上一眼泉，四边青石甃。唯有护净僧，添瓶将盥漱。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "送远客",
        "author": "张籍",
        "content": "憔悴远归客，殷勤欲别杯。九星坛下路，几日见重来。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "寄西峰僧",
        "author": "张籍",
        "content": "松暗水涓涓，夜凉人未眠。西峰月犹在，遥忆草堂前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "禅师",
        "author": "张籍",
        "content": "独在西峰顶，年年闭石房。定中无弟子，人到为焚香。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "惜花",
        "author": "张籍",
        "content": "山中春已晚，处处见花稀。明日来应尽，林间宿不归。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "题晖师影堂",
        "author": "张籍",
        "content": "日早欲参禅，竟无相识缘。道场今独到，惆怅影堂前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "泾州塞",
        "author": "张籍",
        "content": "行到泾州塞，唯闻羌戍鼙。道边古双堠，犹记向安西。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "野田",
        "author": "张籍",
        "content": "漠漠野田草，草中牛羊道。古墓无子孙，白杨不得老。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "岸花",
        "author": "张籍",
        "content": "可怜岸边树，红蕊发青条。东风吹渡水，冲着木兰桡。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "别于鹄",
        "author": "张籍",
        "content": "离灯及晨辉，行人起复思。出门两相顾，青山路逶迤。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "送蜀客",
        "author": "张籍",
        "content": "蜀客南行祭碧鸡，木绵花发锦江西。\n山桥日晚行人少，时见猩猩树上啼。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "美人宫棋",
        "author": "张籍",
        "content": "红烛台前出翠娥，海沙铺局巧相和。\n趁行移手巡收尽，数数看谁得最多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "与贾岛閒游",
        "author": "张籍",
        "content": "水北原南草色新，雪消风暖不生尘。\n城中车马应无数，能解闲行有几人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "患眼",
        "author": "张籍",
        "content": "三年患眼今年校，免与风光便隔生。\n昨日韩家后园裏，看花犹似未分明。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "赠华严院僧",
        "author": "张籍",
        "content": "一身依止荒闲院，烛耀窗中有宿烟。\n遍礼华严经裏字，不曾行到寺门前。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "逢故人",
        "author": "张籍",
        "content": "山东一十余年别，今日相逢在上都。\n说尽向来无限事，相看摩捋白髭须。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "招周居士",
        "author": "张籍",
        "content": "闭门秋雨湿墙莎，俗客来稀野思多。\n已扫书斋安药灶，山人作意早经过。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "送许处士",
        "author": "张籍",
        "content": "高情自与俗人疏，独向蓝溪选僻居。\n会到白云长取醉，不能窗下读閒书。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "送僧往金州",
        "author": "张籍",
        "content": "闻道溪阴山水好，师行一一遍经过。\n事须觅取堪居处，若个溪头药最多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "答开州韦使君寄车前子",
        "author": "张籍",
        "content": "开州午日车前子，作药人皆道有神。\n惭愧使君怜病眼，三千余裏寄閒人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "别客",
        "author": "张籍",
        "content": "青山历历水悠悠，今日相逢明日秋。\n系马城边杨柳树，为君沽酒暂淹留。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "答刘明府",
        "author": "张籍",
        "content": "身病多时又客居，满城亲旧尽相疏。\n可怜绛县刘明府，犹解频频寄远书。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "寄故人",
        "author": "张籍",
        "content": "静曲閒房病客居，蝉声满树槿花疏。\n故人只在蓝田县，强半年来未得书。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "和裴仆射看樱桃花",
        "author": "张籍",
        "content": "昨日南园新雨后，樱桃花发旧枝柯。\n天明不待人同看，绕树重重履迹多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "九华观看花",
        "author": "张籍",
        "content": "街西无数閒游处，不似九华仙观中。\n花裏可怜池上景，几重墙壁贮春风。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "赠姚合",
        "author": "张籍",
        "content": "丹凤城门向晓开，千官相次入朝来。\n唯君独走冲尘土，下马桥边报直回。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "同韩侍御南溪夜赏",
        "author": "张籍",
        "content": "喜作閒人得出城，南溪两月逐君行。\n忽闻新命须归去，一夜船中语到明。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "重阳日至峡道",
        "author": "张籍",
        "content": "无限青山行已尽，回看忽觉远离家。\n逢高欲饮重阳酒，山菊今朝未有花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "同严给事闻唐昌观玉蕊近有仙过，因成绝句二首",
        "author": "张籍",
        "content": "千枝花裏玉尘飞，阿母宫中见亦稀。\n应共诸仙斗百草，独来偷得一枝归。\n九色云中紫凤车，寻仙来到洞仙家。\n飞轮回处无踪迹，唯有斑斑满地花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "凉州词三首",
        "author": "张籍",
        "content": "边城暮雨雁飞低，芦笋初生渐欲齐。\n无数铃声遥过碛，应驮白练到安西。\n古镇城门白碛开，胡兵往往傍沙堆。\n巡边使客行应早，欲问平安无使来。\n凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "宫词",
        "author": "张籍",
        "content": "新鹰初放兔犹肥，白日君王在内稀。\n薄暮千门临欲锁，红妆飞骑向前归。\n黄金捍拨紫檀槽，弦索初张调更高。\n尽理昨来新上曲，内官帘外送樱桃。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "华清宫",
        "author": "张籍",
        "content": "温泉流入汉离宫，宫树行行浴殿空。\n武帝时人今欲尽，青山空闭御墙中。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "閒游",
        "author": "张籍",
        "content": "老身不计人间事，野寺秋晴每独过。\n病眼校来犹断酒，却嫌行处菊花多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "刘兵曹赠酒",
        "author": "张籍",
        "content": "一瓶颜色似甘泉，闲向新栽小竹前。\n饮罢身中更无事，移床独就夕阳眠。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "春日早朝",
        "author": "张籍",
        "content": "晓陌春寒朝骑来，瑞云深处见楼台。\n夜来新雨沙堤湿，东上合门应未开。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "寄朱、阚二山人",
        "author": "张籍",
        "content": "为个朝章束此身，眼看东路去无因。\n历阳旧客今应少，转忆邻家二老人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "寄王侍御",
        "author": "张籍",
        "content": "爱君紫阁峰前好，新作书堂药灶成。\n见欲移居相近住，有田多与种黄精。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "閒游",
        "author": "张籍",
        "content": "终日不离尘土间，若为能见此身闲。\n今朝暂共游僧语，更恨趋时别旧山。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "送元八",
        "author": "张籍",
        "content": "百神斋祭相随遍，寻竹看山亦共行。\n明日城西送君去，旧游重到独题名。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "题方睦上人月台观",
        "author": "张籍",
        "content": "一身清净无童子，独坐空堂得几年。\n每夜焚香通月观，可怜光影最团圆。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "逢贾岛",
        "author": "张籍",
        "content": "僧房逢着款冬花，出寺行吟日已斜。\n十二街中春雪遍，马蹄今去入谁家。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "弱柏院僧影堂",
        "author": "张籍",
        "content": "弱柏倒垂如线蔓，檐头不见有枝柯。\n影堂香火长相续，应得人来礼拜多。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "题故僧影堂",
        "author": "张籍",
        "content": "香消云锁旧僧家，僧刹残形半壁斜。\n日暮松烟寒漠漠，秋风吹破纸莲花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "山禽",
        "author": "张籍",
        "content": "山禽毛如白练带，栖我庭前栗树枝。\n猕猴半夜来取栗，一双中林向月飞。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "秋山",
        "author": "张籍",
        "content": "秋山无云复无风，溪头看月出深松。\n草堂不闭石床静，叶间坠露声重重。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "玉真观",
        "author": "张籍",
        "content": "台殿曾为贵主家，春风吹尽竹窗纱。\n院中仙女修香火，不许閒人入看花。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "宿天竺寺，寄灵隐寺僧",
        "author": "张籍",
        "content": "夜向灵溪息此身，风泉竹露净衣尘。\n月明石上堪同宿，那作山南山北人。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "酬朱庆余",
        "author": "张籍",
        "content": "越女新妆出镜心，自知明艳更沉吟。\n齐纨未是人间贵，一曲菱歌敌万金。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "寒食",
        "author": "张籍",
        "content": "绿杨枝上五丝绳，枝弱春多欲不胜。\n唯有一年寒食日，女郎相唤摆阶o3。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "赋花",
        "author": "张籍",
        "content": "花，花。落早，开赊。对酒客，兴诗家。能回游骑，",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    },
    {
        "title": "句",
        "author": "张籍",
        "content": "韩公国大贤，道德赫已闻。时出为阳山，尔区来趋奔。\n韩官迁掾曹，子随至荆门。韩入为博士，崎岖送归轮。\n。",
        "dynasty": "唐",
        "collection_info": {
            "collection": "御定全唐诗",
            "volume": "卷三百八十六"
        }
    }
]