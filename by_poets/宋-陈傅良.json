[
    {
        "title": "暮之春六章章五句  其一",
        "author": "陈傅良",
        "content": "暮之春兮物维其嘉，干际兮坤涯。\n母将雏兮彼实者华，鱼在藻兮燕子还于故家，今者不乐兮云何。",
        "dynasty": "宋",
        "collection_info": null
    },
    {
        "title": "暮之春六章章五句  其二",
        "author": "陈傅良",
        "content": "暮之春兮风日与柔，桑女兮南畴。\n相尔夏畦兮悲秋，斲冰兮长夜无裘，今者不乐兮何求。",
        "dynasty": "宋",
        "collection_info": null
    },
    {
        "title": "暮之春六章章五句  其三",
        "author": "陈傅良",
        "content": "暮之春兮雍雍熙熙，尧裳兮舜衣。\n五絃之琴兮一夔，曾不知结绳与秉钺兮何时，瞻言千载兮忽焉其远而。",
        "dynasty": "宋",
        "collection_info": null
    },
    {
        "title": "暮之春六章章五句  其四",
        "author": "陈傅良",
        "content": "山有龟蒙兮水有沂，天未丧斯文兮在兹。\n二三子兮皇皇欲何之，鼓瑟兮为谁，舍此兮吾将安归。",
        "dynasty": "宋",
        "collection_info": null
    },
    {
        "title": "暮之春六章章五句  其五",
        "author": "陈傅良",
        "content": "止斋兮年年，室环堵兮两山有川。\n鸥鹭巢檐兮圆荷田田，岂无芳草兮杜鹃，世微孔子兮独抱乎韦编。",
        "dynasty": "宋",
        "collection_info": null
    },
    {
        "title": "暮之春六章章五句  其六",
        "author": "陈傅良",
        "content": "云汉之章兮光烛天，朝宗兮列仙。\n胡归晚兮病骨拳然，与客歌商兮忘食与眠，点尔何如兮吾未知其孰贤。",
        "dynasty": "宋",
        "collection_info": null
    },
    {
        "title": "西庙招辞",
        "author": "陈傅良",
        "content": "君昔兮胡不去斯，君今兮胡不来斯。\n文栋兮琱楣，岘山之麓兮江圻。\n旨酒牲兮洁肥，皓遗老兮鬚眉。\n坎击鼓兮吹箎，君勿来兮迟迟。\n山蜿蜿兮榕阴萎蕤，江水清夷兮无蛟与螭。\n君之来兮可以娱嬉，君不共安兮谁与共危。\n鸣玉兮衮衣，彼亦君兮一时。\n莽中州兮为夷，匪冢则庙兮牛羊纍纍。\n尚我民兮有知，子子孙孙兮永依。\n揆之兮以是非，君舍此兮安之。\n田有畔兮泽有陂，桑稻兮诞弥，怀不报兮忸怩。\n日早暮兮夜何其，犹容与兮谁须。",
        "dynasty": "宋",
        "collection_info": null
    },
    {
        "title": "落叶一首别诸友客新昌",
        "author": "陈傅良",
        "content": "落叶一二数，遥夜忽已午。\n百年能几何，望道犹未睹。\n清扬得邂逅，简易从险阻。\n明朝买扁舟，万议付风雨。\n新诗话别恨，为我谢酸楚。\n苍苍岁后竹，白首见肺腑。\n要有不别时，尸居一环堵。",
        "dynasty": "宋",
        "collection_info": null
    },
    {
        "title": "读范文正公神道碑有感佚事",
        "author": "陈傅良",
        "content": "武侯不可致，玄德造其庐。\n公在衰绖中，乃上时政书。\n维时君臣定，事与草昧殊。\n出处千载同，岂必名迹如。\n行伍拔大将，寒饥得名儒。\n推毂天下士，百年用其余。\n生平慕河汾，未许王魏俱。\n慇懃八司马，意独何区区。\n自古朋党论，消復莽无期。\n谁令羣疑亡，韩富及有为。\n惜哉公不见，功名止西陲。",
        "dynasty": "宋",
        "collection_info": null
    },
    {
        "title": "送国子监丞颜几圣提举江东分韵得动字",
        "author": "陈傅良",
        "content": "长安夜未艾，客枕厌羣动。\n平明视天阙，剑佩鸣珌琫。\n学省虽冷官，上意嚮周孔。\n六飞自天下，多士溘云滃。\n饔餐燕苹鹿，道义发酰蠓。\n方将属耆英，高举出埃塕。\n离觞春骀荡，归路月朣胧。\n勋业当及时，千年付南董。",
        "dynasty": "宋",
        "collection_info": null
    },
    {
        "title": "怀宁国守郑少卿景望",
        "author": "陈傅良",
        "content": "一日一度过短墙，三日风雨挠我觞。\n天球河图在东序，保障茧丝分晋阳。\n我欲从之苕水远，搔首不见月满廊。\n笑看儿女罗列拜，老人星下烧夜香。",
        "dynasty": "宋",
        "collection_info": null
    },
    {
        "title": "送宋国博参议江东分韵得夜字前年上幸学一时同舍今去略尽为之怅然",
        "author": "陈傅良",
        "content": "南门供帐江上亭，北门觞酒湖边榭。\n两年出饯略可数，往往行人半同舍。\n忆昔翠华临璧海，儒先一日争声价。\n苏君舌掉巫峡水，杨君气夺幽并夜。\n黄君石矻不可转，夫子居然古彜斚。\n艾轩风流天下少，独奏咸韶无濩夏。\n黄粱未熟事如许，白髮不生心亦怕。\n古来贤俊多坎轲，道与世违胡足诧。\n武皇好少臣已老，孟子尊王君尚霸。\n嗟乎夫子幸遭时，诸公衮衮皆流亚。\n德尊不过五品薄，岁晚曾无一饭暇。\n君恩岂必间湖海，家事姑惟问桑稼。\n此行端可振颓俗，令我短辕今欲驾。",
        "dynasty": "宋",
        "collection_info": null
    },
    {
        "title": "游鼓山",
        "author": "陈傅良",
        "content": "鼓山闻天下，一见名不空。\n自从周职方，闽在王会中。\n登山亦几人，兴寄随所逢。\n骑君常愒日，迁客多悲风。\n剑川发瓯西，万阻与海通。\n忽焉得平壤，北山矗其东。\n我行未及巅，已见国势雄。\n三韩到吴会，不可道里穷。\n俯瞰南来帆，沄沄自朝宗。\n曩时诸降王，各抚千里封。\n相招神衔图，旅献东都宫。\n东都今何如，胡马鸣蒿蓬。\n一春长雨雾，明日归樊笼。\n恣探泉石幽，篝灯道归筇。",
        "dynasty": "宋",
        "collection_info": null
    },
    {
        "title": "和孙伟卿杂言十章  其一",
        "author": "陈傅良",
        "content": "万事如浮云，可翫不可有。\n三年刻一叶，未就骨已朽。",
        "dynasty": "宋",
        "collection_info": null
    },
    {
        "title": "和孙伟卿杂言十章  其二",
        "author": "陈傅良",
        "content": "可怜负薪子，误有廊庙志。\n出门欲何之，马拙车未试。",
        "dynasty": "宋",
        "collection_info": null
    },
    {
        "title": "和孙伟卿杂言十章  其三",
        "author": "陈傅良",
        "content": "一饭腹果然，身外百不须。\n深知饥方朔，不似饱侏儒。",
        "dynasty": "宋",
        "collection_info": null
    },
    {
        "title": "和孙伟卿杂言十章  其四",
        "author": "陈傅良",
        "content": "堕落生死间，大患为有身。\n老子识未破，天地岂不仁。",
        "dynasty": "宋",
        "collection_info": null
    },
    {
        "title": "和孙伟卿杂言十章  其五",
        "author": "陈傅良",
        "content": "幽居悟前疲，寡欲得身健。\n筮之此何祥，厥繇无水困。",
        "dynasty": "宋",
        "collection_info": null
    },
    {
        "title": "和孙伟卿杂言十章  其六",
        "author": "陈傅良",
        "content": "有书但插架，有门亦常关。\n是非天下争，而我土石顽。",
        "dynasty": "宋",
        "collection_info": null
    },
    {
        "title": "和孙伟卿杂言十章  其七",
        "author": "陈傅良",
        "content": "好酒来谁家，明月得我心。\n把酒弄明月，醉卧盗不侵。",
        "dynasty": "宋",
        "collection_info": null
    },
    {
        "title": "和孙伟卿杂言十章  其八",
        "author": "陈傅良",
        "content": "阨穷果何尤，利达竟谁在。\n眷言荷鉏人，妻子敬相待。",
        "dynasty": "宋",
        "collection_info": null
    },
    {
        "title": "和孙伟卿杂言十章  其九",
        "author": "陈傅良",
        "content": "或劝着子书，我恐落人世。\n呼儿具纸笔，一岁復一岁。",
        "dynasty": "宋",
        "collection_info": null
    },
    {
        "title": "和孙伟卿杂言十章  其一○",
        "author": "陈傅良",
        "content": "人事尽乡曲，田租了王官。\n独于大海枯，不改古井寒。",
        "dynasty": "宋",
        "collection_info": null
    },
    {
        "title": "送林正仲丞王山",
        "author": "陈傅良",
        "content": "去年我为客，持酒送君归。\n君今理征骖，我适卧旧庐。\n人生足离合，仕宦相乘除。\n科名余十年，丞县亦既迟。\n颜色日愈好，绝口无歔欷。\n自言有时命，岁宴知何如。\n深藏济人具，不作借势书。\n虚名多自误，徐步乃疾驱。\n从兹拭老眼，看君上亨衢。",
        "dynasty": "宋",
        "collection_info": null
    },
    {
        "title": "和林懿仲喜雪韵",
        "author": "陈傅良",
        "content": "常晹厥咎何，君相疚朝夕。\n愧莫慰羣黎，凄其望三白。\n是心与天通，昨夜平地尺。\n簑笠在东阡，耰锄在西陌。\n忍待明年饱，欣及吾事隙。\n海宇正无尘，草木亦焕赫。\n遥知紫宸朝，千官手加额。\n温纶粲龙光，贺牍交马迹。\n衔枚悬瓠城，仗节居延泽。\n独拥蓝关马，共饭滹沱麦。\n更愿吾君相，对此念忠赤。\n当今挟纩温，恩意到疆埸。\n有士如有年，要岂旦日积。\n袁安自甘寝，扫轨无过客。",
        "dynasty": "宋",
        "collection_info": null
    },
    {
        "title": "再和前韵",
        "author": "陈傅良",
        "content": "冬夜苦难晓，短景復易夕。\n安得户牖光，不待东方白。\n恍如游化城，琼台若千尺。\n英华发林薮，余彩散阡陌。\n平铺浩无垠，巽入微有隙。\n忍寒贪纵观，未愿朝曦赫。\n柳绵着歌茵，梅片堕粧额。\n皭然羣污中，有意欲比迹。\n自识玉皇家，癯仙陋山泽。\n新来学为农，遭岁屡无麦。\n穉子色恒饥，老婢脚尽赤。\n一饭今有待，喜更问瓜埸。\n归来看床头，瓶粟幸余积。\n且以炊春醪，号召已散客。",
        "dynasty": "宋",
        "collection_info": null
    },
    {
        "title": "除夜用前韵",
        "author": "陈傅良",
        "content": "又添犬马齿，常恐牛羊夕。\n牙无数株牢，鬓已太半白。\n六朝贵人家，珊瑚高数尺。\n復有陵邑豪，沃壤动连陌。\n居然燕巢幙，忽矣驹过隙。\n伊傅亦中寿，至今名赫赫。\n苍苔卧风雨，曾乏断碑额。\n中原五十载，胡骑乱禹迹。\n谁当懒折腰，去学陶彭泽。\n忧端压不下，中夜歌秀麦。\n昭代岂无人，腰黄眼前赤。\n鸿儒筹禁苍，壮士守边埸。\n罢歌且杯酒，浇此怀抱积。\n柴门剥剥响，已有贺年客。",
        "dynasty": "宋",
        "collection_info": null
    },
    {
        "title": "和林宗简除夜韵余与宗简皆病余而除夜皆赋诗因反前意",
        "author": "陈傅良",
        "content": "穷怀卿相忧，老作儿女悲。\n百尔皆妄想，一粲看新诗。\n短长总归尽，君阅古盛衰。\n煌煌五侯家，宽作数世期。\n经史或不读，名字亦奚为。\n茂对干三阳，静养月一规。",
        "dynasty": "宋",
        "collection_info": null
    },
    {
        "title": "再用喜雪除夕二韵寄宗简  其一",
        "author": "陈傅良",
        "content": "百年弹指顷，羣动不遑夕。\n娈彼惰游者，长夜浮太白。\n豪侠旁无人，卧我楼百尺。\n衲子缚禅静，不敢践桑陌。\n武夫髀肉满，睥睨候边隙。\n道家求不死，真火养阴赫。\n躁人干速化，自点雷门额。\n书生苦穿凿，奇字穷鸟迹。\n何如吾老农，一雨犂春泽。\n相忘与鸡豚，所辨纔菽麦。\n不闻有孔子，安识由与赤。\n纷纷举世士，肝胆自疆埸。\n老翁捧腹笑，空洞无一积。\n有来问时事，请以臆对客。",
        "dynasty": "宋",
        "collection_info": null
    },
    {
        "title": "再用喜雪除夕二韵寄宗简  其二",
        "author": "陈傅良",
        "content": "子歌我有感，我和子益悲。\n文武有天下，二南无变诗。\n陵夷及其季，小雅亦既衰。\n殷人早坠命，秦氏不及期。\n治身如治国，夭寿人所为。\n旧恙何时已，与子看前规。",
        "dynasty": "宋",
        "collection_info": null
    },
    {
        "title": "赋芙蕖简诸友",
        "author": "陈傅良",
        "content": "我欲待明月，相从弄芙蕖。\n月郭一再满，我行竟徐徐。\n诛茅困黄埃，开卷疲蠹鱼。\n缠缚二事间，红披绿萧疎。\n秋风白髮生，抚事增欷歔。\n美人隔云山，芙蓉并吾庐。\n近者不得见，逾远还何如。\n花无三月长，人寿千岁余。\n相期不朽事，勿与草木俱。\n君上钟鼎铭，我作山泽癯。",
        "dynasty": "宋",
        "collection_info": null
    },
    {
        "title": "送杨似之提举湖南",
        "author": "陈傅良",
        "content": "昨日有客去分符，今朝有客来揽辔。\n蕨芽掇尽笋可𠜾，送客焉知老将至。\n儒雅风流能有几，南宫先生无乃是。\n十年不復梦蓬山，万里何为隔湘水。\n叶公岿然地官贰，颜公领袖天下士。\n星联郎署尤与何，次第诸公亦连茹。\n一时台省旧名德，十见班行已三四。\n可令仆马病崔嵬，独抱兰荪吊憔悴。\n渔樵混迹山穷处，故故肯临人不记。\n酒半停杯问鬚髮，夜阑秉烛征文字。\n多时渴见痛折节，万事要看方得意。\n先生行矣扈甘泉，请自此心扶大议。",
        "dynasty": "宋",
        "collection_info": null
    },
    {
        "title": "哭吕伯恭郎中舟行寄诸友",
        "author": "陈傅良",
        "content": "去年上溪船，落日建安旐。\n今年上溪船，濡露金华草。\n当代能几人，胡不白髮早。\n念昔会合时，心事得倾倒。\n倚庐鱼鼓夜，联辔鷄人晓。\n遐搜接混茫，细剖入幽眇。\n挹注隘溟渤，扶携薄穹昊。\n斯文何契阔，之子復凋槁。\n百年在无穷，寥廓一过鸟。\n家人征旧闻，学者拾余稿。\n区区存万一，散逸谁可保。\n君看鲁论上，彭寿颜回夭。\n于今悬日月，岂必言语好。\n傥无后来者，泯没秋毫小。\n南浮吴蜀会，北顾关河杳。\n怀哉各努力，人物古来少。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其一",
        "author": "陈傅良",
        "content": "明月不可涴，有时障氛霾。\n芙蕖生淤泥，岂必所处佳。\n老子苦炼藏，释氏多遣排。\n如欲尽物累，自古谁好怀。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其二",
        "author": "陈傅良",
        "content": "连楹着胡椒，环堵诛蒿莱。\n节士亦良苦，乃筑怀清台。\n世故何浩荡，人心亦崔嵬。\n之子访田舍，厥繇安在哉。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其三",
        "author": "陈傅良",
        "content": "冥心观宇宙，孰是同与各。\n夜旦无反恶，日出星河落。\n此有齐人瑟，彼有荆人璞。\n嗟余耳目短，岂故重然诺。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其四",
        "author": "陈傅良",
        "content": "朝鸡警冠剑，巷犬吠村坞。\n胡然子列子，越在郑东甫。\n永怀王黍离，莫与戍申许。\n鸡犬各有役，人亦宜自努。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其五",
        "author": "陈傅良",
        "content": "说合何必然，金化黄河塞。\n真然说不合，千钧等蝉翼。\n纍纍近丘墓，浩浩古载籍。\n崎岖盖天意，解后匪人力。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其六",
        "author": "陈傅良",
        "content": "我友天下士，逝者八九人。\n非无新造交，亦有久故亲。\n可与共安利，未可同隠沦。\n欣然得一箇，迴首终酸辛。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其七",
        "author": "陈傅良",
        "content": "秦人弊申韩，亡梁以崇佛。\n六经独何罪，莽亦窃大物。\n堪嗟二百年，吾道功第一。\n熙丰余论在，河洛诸贤没。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其八",
        "author": "陈傅良",
        "content": "澶渊竟要盟，老莱气安吐。\n韩范犹自怜，不遂臣西虏。\n人材繫其逢，事业随所附。\n千载有南董，何啻今视古。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其九",
        "author": "陈傅良",
        "content": "江梅岁已过，燕子春又来。\n不愁吾鬓霜，所恨此志灰。\n扶桑焞焞明，阊阖荡荡开。\n欲往岂不可，致远非驽骀。",
        "dynasty": "宋",
        "collection_info": null
    },
    {
        "title": "张冠卿以前诗怀哉各努力人物古来少之句为十诗见寄次韵奉酬  其一○",
        "author": "陈傅良",
        "content": "子歌我三嘆，我和子一笑。\n方期俗耳合，勿与知音道。\n颇闻古韶卷，不落人间调。\n悲歌泣鬼神，妙语无余少。",
        "dynasty": "宋",
        "collection_info": null
    },
    {
        "title": "黄岩张之望之立来访与游梅潭诗以送之",
        "author": "陈傅良",
        "content": "张子好兄弟，别我今九年。\n东风刮瞇眼，双鹄忽堕前。\n坐定看两鬓，喜极意惨然。\n来日岂不多，此意合少延。\n念子伏岩穴，有作皆巨编。\n稻粱未暇谋，从我志独坚。\n虚名适相累，浩嘆当谁怜。\n积雨得新霁，绿涨弥百川。\n载酒问何有，漾舟随所便。\n与子梅潭游，以兹寓惓惓。\n倾崖俯仰立，中有飞瀑悬。\n平地俨阊阖，晴空自云烟。\n既见各有得，欲语不可传。\n众妙在领会，天成谢琱镌。\n子归有新诗，时寄三两篇。",
        "dynasty": "宋",
        "collection_info": null
    },
    {
        "title": "和张孟阜寻梅韵",
        "author": "陈傅良",
        "content": "平生拙状物，出语辄自咍。\n久欲颂梅花，恒恐累纸写不该。\n羡子年少气豪敏，诗筒往往岁一来。\n语不惊人意不止，笔力待尽千松煤。\n我以病骥追霜隼，着鞭不上嗔人催。\n置诗太息梅困我，恨不纵斧寻条枚。\n嗟乎孤山无人老坡死，水边竹外谁低徊。\n我尝欲拟禁字体，不道雪月冰琼瑰。\n退藏物后独笑傲，奄有岁晚多惊猜。\n纷纷自谓好颜色，万彙秃立皆堪哀。\n模将此意入诗句，十年未就梅空开。\n君诗却怪梅不早，令我内热红生腮。\n强随崄韵终不满，今年又恐坐看落片飞莓苔。",
        "dynasty": "宋",
        "collection_info": null
    },
    {
        "title": "送刘茂实宰奉新",
        "author": "陈傅良",
        "content": "远别欲无寐，细论谁有酒。\n今当作剧县，君意亦乐不。\n江湖吏道僻，岁月民劳久。\n救之敝精神，自爱终袖手。\n要中名甚美，用意物所咎。\n君观兰桂林，余茂及樵槱。\n移根託客土，颜色非故有。\n赠言几满车，一字堪皓首。\n于焉但裁择，对越二三友。\n诸贤在当路，公论在众口。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其一",
        "author": "陈傅良",
        "content": "家无宿舂粮，适意恣所向。\n征鞍催上官，帆海看迭嶂。\n有言及当代，浩饮益悲壮。\n以兹寘周行，盍在几人上。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其二",
        "author": "陈傅良",
        "content": "读书须读经，学文须学古。\n青松故不换，白髮早可数。\n我亦窭人子，风雨蔽蓬户。\n胡为数相过，夜话恒过午。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其三",
        "author": "陈傅良",
        "content": "烱烱出万壑，冰壶县清秋。\n孰与玉瓒中，穆然养黄流。\n孤松高半天，兰芷復过幽。\n看君最雍容，柰何短自谋。",
        "dynasty": "宋",
        "collection_info": null
    },
    {
        "title": "送赵叔静教授闽中四首  其四",
        "author": "陈傅良",
        "content": "百吏不可试，卷怀州校官。\n翩然落南闽，不为荔子丹。\n雕虫妙经术，倚市多儒冠。\n吾道未必贵，政此良已难。",
        "dynasty": "宋",
        "collection_info": null
    },
    {
        "title": "游白石岩",
        "author": "陈傅良",
        "content": "地向东南倾，石际沧海立。\n蛟鼍限波涛，鷄犬得城邑。\n居然通国望，跋莫他山及。\n道人独有之，置屋三四级。\n几看星月烂，却听风雨急。\n于今二百年，我共冥鸿集。\n晤语夕阳低，对酒秋旻湿。\n明朝江上舟，避雨渔翁笠。\n邂逅一俛仰，此道可于邑。",
        "dynasty": "宋",
        "collection_info": null
    },
    {
        "title": "和孟阜老梅韵  其一",
        "author": "陈傅良",
        "content": "朝游山南莫北隅，修竹之下手所披。\n五步一顾立不趋，柔枝弱榦千万余。\n粲然笑倩多新奇，岁寒安用众穉为。\n惊嗟怪怪丈人行，缟衣蓝缕冰斲肌。\n莓苔雪片冻不飞，玉饰其末玑衡欹。\n藐姑之仙下缥缈，苍虬为驾羽葆希。\n三闾大夫从女须，枯槁婵娟却并驰。\n张子爱之亦既痴，人不得觑以我归。\n我生自视梅孰如，沧江独立儿女嗤。\n年来稍稍学折枝，柰何復与此老期。",
        "dynasty": "宋",
        "collection_info": null
    },
    {
        "title": "和孟阜老梅韵  其二",
        "author": "陈傅良",
        "content": "望美人兮天一隅，薜萝为衣颠倒披。\n水竹隔我不可趋，今我搔首三岁余。\n汉庭年少六七奇，鬚眉皓白来何为。\n我欲避寝问之道，安得玉貌生枯肌。\n长翁傲睨欲奋飞，沧江钓雪蓑笠欹。\n少翁顿挫枿牙角，笑齿一粲知音希。\n樵家斧斤磨以须，过者万人人背驰。\n梅乎梅乎我非痴，持汝二老将安归。\n古来弱植刚不如，孰有妩媚为人嗤。\n君不见孤竹之管求孙枝，汝盍早定归山期。",
        "dynasty": "宋",
        "collection_info": null
    },
    {
        "title": "送同年林多益丞宁海",
        "author": "陈傅良",
        "content": "同里衣冠近阔疎，同年齿髮多衰变。\n美人宜在玉笋班，隠吏亦随花雨县。\n有杭一苇逢迎可，每食双鱼甘旨便。\n顾瞻周道竟何如，善为身谋吾岂愿。\n清庙笙镛济济陈，碧梧鸾鹄深深见。\n由来盛事岁月晚，谁到修途肝胆健。\n杨花吹水酒摇波，一请加餐再无倦。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其一",
        "author": "陈傅良",
        "content": "纷纷竹帛传，浩浩金石刻。\n沦亡已无限，存亦谁爱惜。\n如何伏羲氏，文字二三画。\n姬孔岂不圣，用以演周易。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其二",
        "author": "陈傅良",
        "content": "法令如牛毛，斯鞅信手成。\n簿书积丘山，赵张眼愈明。\n万人立下风，国势尊且荣。\n未省三代前，谁独有此名。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其三",
        "author": "陈傅良",
        "content": "圭璧袭缫藉，山龙饰衣裳。\n不闻燧古初，而兴自虞唐。\n毁车崇骑射，隶作篆籀藏。\n至今人便之，秦亦忽以亡。",
        "dynasty": "宋",
        "collection_info": null
    },
    {
        "title": "送谢希孟归黄岩四首  其四",
        "author": "陈傅良",
        "content": "累觞以为欢，班荆以为仪。\n交际贵如此，勿使至意亏。\n颇常怪小雅，鹿鸣至鱼丽。\n宾主礼百拜，六经似支离。",
        "dynasty": "宋",
        "collection_info": null
    },
    {
        "title": "看笋和潘养大韵",
        "author": "陈傅良",
        "content": "儿童纔丱角，兵卫忽森戟。\n十日不汝见，寻丈出咫尺。\n隠几观物化，轩奋恣所极。\n褰裳欲从之，世事有绳墨。",
        "dynasty": "宋",
        "collection_info": null
    },
    {
        "title": "赠尹绍伊",
        "author": "陈傅良",
        "content": "吾友尹绍伊，十年抱心疾。\n休然万事废，豆子黑如漆。\n从之问旧学，历历不遗一。\n佳篇间哇郑，法语杂方术。\n岂其遇人耶，託此访遗逸。\n张皇鬼物怪，漏泄宫禁密。\n君看服乌喙，孰与近参朮。",
        "dynasty": "宋",
        "collection_info": null
    },
    {
        "title": "送郡守汪充之移治严陵",
        "author": "陈傅良",
        "content": "挂梁龙骨经时蛰，井井黄云秋已及。\n十日不雨民未急，使君日膳长蔬湆。\n澄空飒飒云雾入，馌妇休眠儿觅笠。\n村舂化出云子粒，市上明朝升二十。\n农家语圃商语贾，恒愿使君无疾苦。\n自今一饭吾腹果，健看将母从箫鼓。\n冯翊扶风天尺五，见说严陵在何所。\n诏书夺去万舌吐，九重欲扣君门阻。\n栖鸟护巢驹恋皂，东人自视西人好。\n那知湛露漙秋草，春意平铺无剩少。\n有客解事翻然笑，元佑治平诸故老，身要人扶功未了。\n谁知青丝络马横门道，应笑江湖华髮早。",
        "dynasty": "宋",
        "collection_info": null
    },
    {
        "title": "寄题陈同甫抱膝亭",
        "author": "陈傅良",
        "content": "稻粱不难谋，轩冕亦易得。\n胡为抱膝翁，恻恻復恻恻。\n秋风堕碧梧，凤鸟去无迹。\n愁吟草际蛩，儿女泪盈臆。\n忽然一长啸，孤响起空寂。\n令人识雅颂，一唱三嘆息。\n室庐在路傍，耕凿在民籍。\n行人听笑语，稚子共眠食。\n读书果何罪，鬚髮又半白。\n此意太劳劳，此身长抑抑。\n抱膝且不可，出门更何适。\n但勿问门外，蓬蒿若干尺。",
        "dynasty": "宋",
        "collection_info": null
    },
    {
        "title": "送叶正则赴浙西宪幕",
        "author": "陈傅良",
        "content": "频年送行客，酒罄诗不工。\n最晚与君别，柰此百感丛。\n岐山有鸣凤，雅颂移豳风。\n于时二老生，出处海上同。\n曹刘对匕箸，失色一语中。\n明朝蜀江水，不与灞浐通。\n人心起毫末，世故关鸿蒙。\n乃知贫贱交，不下王覇功。\n霜根宿病骥，云帆背蜚鸿。\n秋水能隔人，白苹况连空。\n相从自束髮，各去随转蓬。\n今怀欣有合，后会苦未重。\n鲈鱼直万钱，羊酪醅一钟。\n愿君养盛年，我友半已翁。",
        "dynasty": "宋",
        "collection_info": null
    },
    {
        "title": "送陈益之架阁",
        "author": "陈傅良",
        "content": "论事不欲如戎兵，欲如衣冠佩玉严重而宽平。\n作文不欲如组绣，欲如疎林茂麓窈窕而敷荣。\n桢榦盍亦烦绳墨，滋味何如余典则。\n吾宗受才万人敌，排空所向无遗力。\n亲丧三年面漆黑，交情一语千金璧。\n明朝不爨鼾撼壁，裘马借人无德色。\n作掾闽山可踪迹，拟将秉秆空螟𧎬。\n相君有令民未得，勿问堂高若干尺。\n春江瀰渺风张席，欲言江水何终极。\n贫贱相依鬓毛白，吾可雷同名送客，浩歌未放情弥激。\n君看风雅诗三百，亦有初章三嘆息。",
        "dynasty": "宋",
        "collection_info": null
    },
    {
        "title": "翁诚之尉慈溪再拟祖送不及",
        "author": "陈傅良",
        "content": "昨来久伫骊驹集，今来怅望樯乌急。\n中年送客亦多违，先事徒劳后无及。\n江头祖帐几百人，落纸珠玑诗什什。\n自哦短韵意甚得，亟欲陈之復羞涩。\n君方筮仕从兹始，骅骝开路日千里。\n若逢人话子陈子，侏儒一节今如此。",
        "dynasty": "宋",
        "collection_info": null
    },
    {
        "title": "送鲍清卿教授莆中",
        "author": "陈傅良",
        "content": "闽中岂不好，莆中况多儒。\n其山有丹荔，其水有子鱼。\n艾轩诸老生，典则故所余。\n堂堂退傅门，海内欲曳裾。\n宦游得此乐，饯者酒满车。\n我亦劝君酒，我意独未舒。\n尝闻入林猎，不可背水渔。\n背水渔尚可，背时更崎岖。\n方今朝廷尊，绅笏日走趋。\n官多岂胜记，势远復易疎。\n媒身众所同，藉口谁不如。\n柰何但温饱，去向天一隅。\n平生拙自谋，蓬巷岁月除。\n更事亦既熟，画此未必愚。\n岂有服茝兰，佩之以琼琚。\n令人爱不见，搔首空踟蹰。",
        "dynasty": "宋",
        "collection_info": null
    },
    {
        "title": "作南塘记郡守沈持要以诗来谢次韵奉酬",
        "author": "陈傅良",
        "content": "周公作雅颂，退然在豳风。\n功成贵无迹，名大谤亦丛。\n彼人自标置，刻画岂不工。\n君看榛莽间，断碑卧颓墉。\n想当在世时，拳拳效深衷。\n胡然今弗省，身后议论公。\n达人悟物情，玄览昭有融。\n区区强名我，咨尔来何从。\n沈公天下士，于今万夫雄。\n邦入见未尝，誉之口不容。\n请将氏南楼，语尽意未穷。\n公诗陈谊高，耻与好事同。\n年登百废兴，解后吾何功。\n勇去学休影，倦游谢遗踪。\n吾方笑征南，双双勒坚玒。\n一以栖山颠，一以没水中。",
        "dynasty": "宋",
        "collection_info": null
    },
    {
        "title": "送谢倅景英赴阙",
        "author": "陈傅良",
        "content": "言诗必南雅，自郐吾无讥。\n嗟余生已晚，观人以观诗。\n人情日变化，往事十九非。\n相从饰边幅，欲语怀衔羁。\n久不见官寺，下与家人夷。\n渡江六十年，得此心目疑。\n早从诸公游，晚佐一郡治。\n居尝陈谊高，动与作吏违。\n大白浮朋簪，单车款民扉。\n多文虽素履，用拙真良规。\n二年意绸缪，一别事渺瀰。\n有酒公不饮，赠言我何裨。\n穆穆清朝班，佥曰尚德宜。\n何妨着此翁，衣冠皓鬚眉。",
        "dynasty": "宋",
        "collection_info": null
    },
    {
        "title": "怀同舍石天民编修",
        "author": "陈傅良",
        "content": "山阴不得见，见期在东阳。\n东阳忽岁华，欲往又阻长。\n贻书辄无报，有便復寄将。\n以君懒于书，我岂望得当。\n永怀十年别，动止曾莫详。\n君貌今何如，孰与我老苍。\n就使白髮同，脚力谁弱强。\n日饭米多少，饮酒可几觞。\n尚能甘寝耶，比之昔对床。\n嫂氏亦晚景，吾妇伯姊行。\n为君过客频，膏沐当不常。\n有儿若干人，已未胜冠裳。\n但要能譍门，勿问鄙与臧。\n一纸细说似，慰此遥相望。\n末乃及田舍，何有还何亡。\n丞郡禄已厚，岂不可小康。\n忆昔夜梦君，託交少年场。\n竦身而掀髯，眸子烱烱光。\n依然论时事，悲壮泪以滂。\n我方闭门嬉，谒至即暂忙。\n婆娑松竹下，细数秋叶黄。\n旧志益凋落，羣书半遗忘。\n请君勿他及，却使我意伤。",
        "dynasty": "宋",
        "collection_info": null
    },
    {
        "title": "次韵蕃叟弟月下有感",
        "author": "陈傅良",
        "content": "平原接翠微，修竹围绿浄。\n乃于此中间，更以皓月映。\n佳人笑隠几，万物独我正。\n幸哉吾有母，侍饮得缾罄。",
        "dynasty": "宋",
        "collection_info": null
    },
    {
        "title": "梦人诵诗觉省数句足成一首",
        "author": "陈傅良",
        "content": "三人共一被，寒夜争抽牵。\n一人耻不让，起坐迟朝暄。\n明朝復雨雪，忍岂无春妍。\n四时各天运，二人正鼾眠。",
        "dynasty": "宋",
        "collection_info": null
    },
    {
        "title": "送曹器远试临安二首  其一",
        "author": "陈傅良",
        "content": "青衫岂必贵，未得不可已。\n皇皇海内人，趋走共一轨。\n生前极浮荣，没后抱深耻。\n他山有隠沦，一笑粲冰齿。\n岂知天地间，树立在人纪。",
        "dynasty": "宋",
        "collection_info": null
    },
    {
        "title": "送曹器远试临安二首  其二",
        "author": "陈傅良",
        "content": "大有扛鼎力，小有挈瓶智。\n谁当顿八纮，举以掩众器。\n煌煌一百年，此道最宏被。\n虽跻三事尊，亦起一艺试。\n或云科目弊，此语復有味。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其一",
        "author": "陈傅良",
        "content": "远莫远关塞，鸿鴈来年年。\n我尝按舆图，嶓汉在眼前。\n胡为与君别，壮齿今华颠。\n下峡君有期，会吴我何缘。\n令人媿不如，鸿鴈得自便。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其二",
        "author": "陈傅良",
        "content": "畴昔梦遡江，巴陵至瞿唐。\n两崖束秋旻，中有一带苍。\n安流进分寸，怒去千丈强。\n求君竟不得，望之涕淋浪。\n往日事已然，来日理未详。",
        "dynasty": "宋",
        "collection_info": null
    },
    {
        "title": "约同舍蜀人王德修三首  其三",
        "author": "陈傅良",
        "content": "橙橘方粲粲，鱼虾亦多多。\n能舂半年粮，岂惜一见过。\n良夜月如霜，听我苦别歌。\n翳翳葭芦乡，风定水自波。\n或者阻君舟，柰此伫立何。",
        "dynasty": "宋",
        "collection_info": null
    },
    {
        "title": "次德修仙岩韵",
        "author": "陈傅良",
        "content": "我家仙岩人迹稀，客从何来此何时。\n岷山之阳适海峤，万里欲写心精微。\n瀑泉自雨一丘壑，有龙蛰不随羣飞。\n病樵弛檐渴猿喜，虽未作霖良已奇。\n吾闻岷山天与齐，仰止不见如调饥。\n君登绝顶小天下，此纵有山安足嬉。\n翩然肯过非所期，此道辽阔车谁脂。\n愿言税驾毋遄归，为我更赋崧高诗。",
        "dynasty": "宋",
        "collection_info": null
    },
    {
        "title": "再用韵呈德修",
        "author": "陈傅良",
        "content": "一日一见犹为稀，如何十年见无期。\n昔方壮岁意轻别，一笑听君歌式微。\n江流永矣剑阁阻，恨不羽翰能奋飞。\n不图今日已华髮，话此怪怪还奇奇。\n桑麻不竞蒿压屋，厚禄书断儿恒饥。\n谁当附热斲冰雪，岁晏独可相从嬉。\n功名富贵各有时，人亦空自为韦脂。\n与君持此将安归，沧海雪山无尽诗。",
        "dynasty": "宋",
        "collection_info": null
    },
    {
        "title": "夷门歌送德修还阙",
        "author": "陈傅良",
        "content": "万古江入海，吴蜀有不通。\n不通谁使然，人自为异同。\n昔在李孟钱，士各怀土封。\n静言彼何尤，亦各徇所忠。\n恭惟宋受命，三姓皆朝宗。\n斯文已百年，名世纔数公。\n眉山与金陵，柰何不相容。\n大雅如关洛，亦復互诋攻。\n朋分文字间，祸起师友中。\n四郊忽戎马，尘满夷门宫。\n往事已覆辙，后事如飘蓬。\n一饭忘苦饥，一褐忘苦冬。\n身谋每不长，王事靡有终。\n有客独恻恻，万里兴深衷。\n相过话离合，历历繇熙丰。\n我久世虑薄，念之涕无从。\n贫贱将安归，功名在其逢。\n有能用斯人，可使百阻空。\n西人不为西，东人不为东。",
        "dynasty": "宋",
        "collection_info": null
    },
    {
        "title": "借书一首别薛子长",
        "author": "陈傅良",
        "content": "山阿着柴扉，陋甚谁盘桓。\n美人此何求，鉅竹数十竿。\n日阅书百篇，尚觉日力宽。\n欲从我借书，我书何足观。\n辛勤抱遗经，及此鬓髮班。\n一语未领会，累日不自安。\n虽更圣人手，亦恐众说谩。\n况復秦汉下，曾莫修与删。\n致之获麟前，存者今若干。\n我无以裁之，望洋久空嘆。\n羡君方盛年，恣意涉浩漫。\n又闻书少多，不繫学缺完。\n读书固匪易，用书良独难。\n昨来荷堤上，尝试及孟韩。\n此话如涓埃，此道如丘山。",
        "dynasty": "宋",
        "collection_info": null
    },
    {
        "title": "寄陈同甫生日",
        "author": "陈傅良",
        "content": "南国雨初润，西风水微波。\n持酒欲劝君，奈此道阻何。\n天地自久长，日月良蹉跎。\n志士惜少年，用意矢靡他。\n岂无文字功，百代名不磨。\n胡然朝揽镜，夜起瞻星河。\n思妇视贞操，骄人视劳歌。\n曾微强饭书，覆出为诋诃。\n永怀姑射神，尸居养天和。\n下视尘冥冥，鸿鹄谢网罗。\n身将世谁亲，得孰与丧多。\n请君以尊生，我亦以养痾。",
        "dynasty": "宋",
        "collection_info": null
    },
    {
        "title": "述怀",
        "author": "陈傅良",
        "content": "有客盈门饭不足，有书千卷儿懒读。\n王公劳问炀争竈，樵牧相忘盗骑屋。\n古来堪笑如我少，生无一事能恰好。\n独有居闲可引年，我又不然华髮蚤。",
        "dynasty": "宋",
        "collection_info": null
    },
    {
        "title": "简郑景元",
        "author": "陈傅良",
        "content": "西风肃万物，于卦曷为兑。\n说言就凋蛰，之死矢靡悔。\n方当春和时，动植出草昧。\n喧号聒穹苍，怒长弥大块。\n纷纷谁则敢，所恃盖有在。",
        "dynasty": "宋",
        "collection_info": null
    },
    {
        "title": "简王道父",
        "author": "陈傅良",
        "content": "瞻彼万仞岩，亭亭上烟霞。\n其下寒渊水，清不容鱼虾。\n闵予生好修，而居东海涯。\n顾见泥中藏，日食百万家。\n浮名太累人，未语众已譁。\n为海不为渊，何道以自瑕。",
        "dynasty": "宋",
        "collection_info": null
    },
    {
        "title": "赠东阳吕望孙周登二武士",
        "author": "陈傅良",
        "content": "鸿门无人易水寒，安得壮士久所患。\n求之市隠戎行间，纷不当意鬓已班。\n逆胡未讨忧万端，此得两君聊自宽。\n有石堂坳立礸𪿑，百夫睨之欲举难。\n两君挟起如弄丸，舞空一叶风团团。\n吕君忽作胡衣冠，沥酒于地盟血殷。\n长剑久倚燕然山，义欲为汉诛楼兰。\n九重深窈虎守关，竟以剑器博一餐。\n语未良已声珊珊，两蛟出没万马攒。\n夜阑月暗天汗漫，满堂悲愤泪欲潸。\n嗟尔两君诚义肝，我方乘障荆之蛮。\n五营诸将皆豢安，髀肉久不堪征鞍。\n谁能唤与百辟看，但得汝等一解吾君颜，书生老死不足叹。",
        "dynasty": "宋",
        "collection_info": null
    },
    {
        "title": "书黄岩丁明仲墓志碑阴",
        "author": "陈傅良",
        "content": "叶君隻字双南金，予子拳石藏幽深。\n百名以上辞不淫，我岂识子犹渐襟。\n黄山之阿墓林林，断碑日烁秋雨霖。\n彼岂孙子力不任，人莫过问嘷孤禽。\n子以穷饿死苦吟，束棺逆旅无衣衾。\n末乃得此世所钦，子视昔者孰与今。\n区间寿短升与沉，长留天地谁无心。\n于中诗人最岖嵚，竟亦朽腐如书蟫。\n何独遗子天球琳，上与郊岛名相寻。\n虽无荐藉鬼已歆，况立之后主釜鬵。\n期以数岁头胜簪，有田可稼桑可纴。\n收拾旧稿编朱锓，未必千载无知音。\n请我书此碑之阴，大亮一语不肯侵。\n呜呼读者悲不禁，牛羊勿践木森森。",
        "dynasty": "宋",
        "collection_info": null
    },
    {
        "title": "赴桂阳道中喜晴书事",
        "author": "陈傅良",
        "content": "十日九雨垂垂雪，马僵仆病泥乘橇。\n披衣闯户得星月，喜有耻向妻儿说。\n耳根久与朝鷄别，熟睡八年谋未拙。\n乞米作糜蒙被啜，客来午漏家僮出。\n如今儿噭妻愁绝，我纵喜晴心已折。\n可以艺麻多笋蕨，苟有一丘吾计决。\n奈何诸公厮役皆豪杰，尚爱舂陵老元结。",
        "dynasty": "宋",
        "collection_info": null
    },
    {
        "title": "简友人二首  其一",
        "author": "陈傅良",
        "content": "南去有五岭，北来有重湖。\n水清石益奇，往往中州无。\n在昔宦游者，越若韩张徒。\n胡然自衡阳，隻鴈亦不徂。",
        "dynasty": "宋",
        "collection_info": null
    },
    {
        "title": "简友人二首  其二",
        "author": "陈傅良",
        "content": "安眠夜至卯，休吏日加申。\n廪稍亦已厚，养痾非隠沦。\n恨无封君法，老矣藏其身。\n遄归岂不欲，更有宜归人。",
        "dynasty": "宋",
        "collection_info": null
    },
    {
        "title": "和王教授谦叔述郡圃韵",
        "author": "陈傅良",
        "content": "守边岂无事，治圃亦有说。\n朝看士饮羽，暮与客投辖。\n且以示多暇，且以劳同列。\n我生肠九回，世故肱三折。\n环堵仅寻丈，短亭聊岁月。\n忽蒙当宁记，滥补专城缺。\n区区自米盐，在在欲黼黻。\n矧惟有兹山，未省从何月。\n张罗上空庭，寻斧及劲节。\n旧观谁缉熙，新思盖绵蕝。\n幸方一小治，尚可六太息。\n胡然召南人，而骤歌所茇。",
        "dynasty": "宋",
        "collection_info": null
    },
    {
        "title": "临桂尉杨渭夫以诗来因次其韵兼简同僚",
        "author": "陈傅良",
        "content": "万物各美恶，一室有面背。\n去来故无恒，欣厌惟所会。\n有能悟兹理，何必着幽邃。\n后圃并山麓，修竹积空翠。\n斧寻自何年，樊养特过计。\n陈根独遭时，沃壤亦借势。\n居然成独清，可以掩众媚。\n亭院起中𠘶，湖潦粲前际。\n于时吾岂敢，谓此天作对。\n新诗忽盛谈，俗状良内媿。\n子方及归期，客復搅离思。\n尚当封殖之，去日如始至。",
        "dynasty": "宋",
        "collection_info": null
    },
    {
        "title": "送宋伯潜宰高安",
        "author": "陈傅良",
        "content": "秋风日来谂，役车何时休。\n有鸣丘中琴，玉瓒怀黄流。\n此腰不可折，此笏未忍抽。\n亦入鴈鹜行，而为稻粱谋。\n四海杨诚斋，吾道得自由。\n悠哉思万端，哿矣试一筹。\n风诗讫于豳，易象重以周。\n当知横空翮，不若逆水舟。",
        "dynasty": "宋",
        "collection_info": null
    },
    {
        "title": "送杨渭夫归省",
        "author": "陈傅良",
        "content": "应侯气盖百粤小，朱侯谊与灕江长。\n两侯爱士早成癖，怪甚渭夫怀故乡。\n士穷万事一不就，就得一事穷何伤。\n渭夫壮者忍穷久，老骥欲秣胡沙霜。\n吾家何在云横岭，赵媪不冤刘儿瞑，孰与亲旁煮汤餠。",
        "dynasty": "宋",
        "collection_info": null
    },
    {
        "title": "南岳圣业寺禹柏",
        "author": "陈傅良",
        "content": "久与林壑居，所见皆众穉。\n岂无寿千年，未有此柏异。\n壮而尝参天，晚乃但仆地。\n定非风雨摧，殆是斤斧弃。\n其本则离披，其末则倒植。\n其枯如残枿，而蔚有新意。\n其靡如弱植，而凛有高致。\n将前復却行，宜右忽左次。\n骧龙或俯顾，遁虎或回眙。\n陨石或猛起，飞翚或颠坠。\n山立或磬折，尸寝或拳跽。\n断支或强附，横陈或巽避。\n绸缪情不狎，颓堕力未瘁。\n朴畧自光怪，挺持匪标置。\n终焉人僞尽，独以天巧遂。\n吾闻古有道，纯朴去故智。\n与世每如此，全身亦几是。\n疑将问岁月，缺弗见载记。\n谁言导江时，手植特嬉戏。\n世人那得识，会有神禹至。",
        "dynasty": "宋",
        "collection_info": null
    },
    {
        "title": "牡丹和潘养大韵",
        "author": "陈傅良",
        "content": "看花喜极翻愁人，京洛久矣为胡尘。\n还知姚魏辈何在，但有欧蔡名不泯。\n夕阳为我作初霁，佳节过此无多春。\n更烧银烛饮花下，五陵佳气今方新。",
        "dynasty": "宋",
        "collection_info": null
    },
    {
        "title": "张漕行部过湘岸有作因次其韵",
        "author": "陈傅良",
        "content": "春晚得新霁，草木日夜绿。\n阳光初蔽亏，野暝或单復。\n美人浮湘波，领此入蓬屋。\n故放归帆迟，更呼渔火续。\n穷探物精华，尽付诗凡目。\n忆昨欣晤对，令我忘休沐。\n剧谈酒行希，危坐兵卫肃。\n相思正倚楼，所寄忽累幅。\n瑰辞堪买贫，轶韵和难属。\n自从楚骚兴，悲些逮差玉。\n后来数唐人，欵乃岩隈宿。\n世无梁昭明，斯文又谁录。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其一",
        "author": "陈傅良",
        "content": "词章行天下，嘉頼二百年。\n甲科至公卿，谁敢谓不然。\n有人妄媒孽，一世所弃捐。\n我亦欲护短，讳不言幽燕。\n汗简在吾后，覆车在吾前。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其二",
        "author": "陈傅良",
        "content": "人人尊孔孟，家家诵诗书。\n未省有宇宙，孰与今多儒。\n儒者道如砥，岂其自崎岖。\n申以黄老废，贾以绛灌疎。\n汉家尝纷纷，政尔门户殊。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其三",
        "author": "陈傅良",
        "content": "历官如历阶，越等多所伤。\n柰何坳堂水，持绠万丈长。\n谁无斯世方，乃此抽手旁。\n永夜泪不禁，仲尼故皇皇。\n又闻虽小鲁，乘田问牛羊。",
        "dynasty": "宋",
        "collection_info": null
    },
    {
        "title": "送王南强赴绍兴签幕四首  其四",
        "author": "陈傅良",
        "content": "闻之浙河东，见之湘水南。\n未归却相送，既喜復不堪。\n行矣乞自便，帅幕或可参。\n君方乘日长，勉为停朝骖。\n我池有螃蟹，我园有黄柑。",
        "dynasty": "宋",
        "collection_info": null
    },
    {
        "title": "题明皇醉归图",
        "author": "陈傅良",
        "content": "骑者两人扶不正，夹道谁知为万乘。\n一人前驰一顾后，怀欲并驱无号令。\n狩人亦忘记鹰犬，仰视只愁天欲暝。\n有司刺候上起居，杳莫得详宫钥静。\n呜呼开元自英主，前鉴竟遗盈幅纸。\n君不见汉宫图妲己，未必当年甚如是。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其一",
        "author": "陈傅良",
        "content": "离逾十年合，合復十月离。\n往日苦无及，来日忽未知。\n江源与海通，吴会与蜀违。\n通固天道常，违亦物理宜。\n勿作儿女感，是中有精微。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其二",
        "author": "陈傅良",
        "content": "相从意气豪，相知鬓毛斑。\n细说竟昨非，浅斟始今欢。\n每怀吾党多，未捄此世难。\n一则琢冰雪，再则纫芝兰。\n骚人绝芳洁，孰与风人宽。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其三",
        "author": "陈傅良",
        "content": "有书但遮眼，有位亦养痾。\n养痾犹近名，遮眼已患多。\n聊復岁晏尔，柰此人远何。\n声光正横空，议论如悬河。\n宜君见别轻，款曲理则那。",
        "dynasty": "宋",
        "collection_info": null
    },
    {
        "title": "送范宪东叔帅潼川四首  其四",
        "author": "陈傅良",
        "content": "逢人九顿首，遇事三折肱。\n虽知少为狂，正復老可憎。\n吾今有储粟，吾昔有短檠。\n鲁论训何如，周易读未曾。\n言归又言归，儿女唤不譍。",
        "dynasty": "宋",
        "collection_info": null
    },
    {
        "title": "行湘喜雨简刘公度周明叔",
        "author": "陈傅良",
        "content": "将行客有戒，正热人不禁。\n出门一昔雨，解缆十日阴。\n湘山益以碧，湘水益以深。\n天光接云梦，野暝蒙衡郴。\n蝇无盘中蹟，蝉有木末音。\n顾乃废枕簟，爰方索衣衾。\n我起问夹岸，往岁孰与今。\n衡茅或数间，丛竹皆十寻。\n蒲莲间华实，鸥鹭时浮沉。\n老穉各有得，渔樵不相侵。\n早插禾欲孕，新炊粟如金。\n为之失倦游，于以成孤斟。\n永怀泛湘人，屈贾多愁吟。\n往者亦此境，今者亦此心。\n空名但千载，佳思谁一襟。\n时哉不可失，浯溪更骎骎。",
        "dynasty": "宋",
        "collection_info": null
    },
    {
        "title": "刘连州和前韵因道湘中之乐以谢",
        "author": "陈傅良",
        "content": "湘中足可乐，谁苦愁不禁。\n娈彼兰蕙姿，固怯霰雪阴。\n贾子天下士，子何念虑深。\n贞元两御史，南还会于郴。\n亦復相唱酬，间有亡国音。\n愚溪更憔悴，中夜起拥衾。\n而得欵乃句，脍炙循至今。\n我后五百年，公来适相寻。\n田畴岁膴膴，狱市春沉沉。\n宽书日夕下，民蠹袪牟侵。\n况也省赋甚，小郡至万金。\n交欢有陆贾，私恨无羊斟。\n我饱竟甘寝，公暇多长吟。\n乃知湘中乐，关时匪关心。\n湘民忘劳力，乐极翻沾襟。\n却愁吾二人，四牡歌骎骎。",
        "dynasty": "宋",
        "collection_info": null
    },
    {
        "title": "闻叶正则阅藏经次其送客韵以问之",
        "author": "陈傅良",
        "content": "顺水去吴会，逆水来夔门。\n万古逆顺舟，以斗占旦昏。\n曩余好百家，信不及鲁论。\n初亦半喜愕，久之乍亡存。\n白髮一无成，颇识委与源。\n风停波自平，却视消长痕。\n六经夫如何，夫子手所翻。\n恒言但桑稼，怪志无鹏鵾。\n规圆而矩方，往往万巧攒。\n诸儒各有得，长短贤若干。\n玉帛相会盟，兵车相并吞。\n一语苟暗合，羣生皆晏温。\n经成今几年，尝试以是观。\n此道未轲死，此书未秦燔。\n犹之斗经天，于以生盖浑。\n西方亦人豪，国自为干坤。\n书来入中州，坐使学者奔。\n君岂舍从之，或但游其藩。\n吾闻欲乘槎，凿空访河根。\n孰与瞻斗车，把柁行江湍。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一",
        "author": "陈傅良",
        "content": "种梅欲百亩，谁老意未渝。\n有山在堂背，有溪在庭除。\n我危坐中央，花以寘坐隅。\n人固不可亲，花亦不可疎。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其二",
        "author": "陈傅良",
        "content": "花芳以养性，花阴以休影。\n更欲从旁谋，种秫可半顷。\n衝寒时一觞，我醉花独醒。\n醉醒两相忘，久矣繫归艇。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其三",
        "author": "陈傅良",
        "content": "因山为高下，因水为纵横。\n恣花欲何之，勿挠所性清。\n却愁雪太深，瞻言不胜情。\n有时亦肯来，当我户牖明。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其四",
        "author": "陈傅良",
        "content": "我岂爱花者，而独爱此花。\n爱之匪无人，诗且数百家。\n前有水边横，后有竹外斜。\n但作如是观，桃李亦可夸。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其五",
        "author": "陈傅良",
        "content": "人言物不齐，相较三十里。\n以梅等羣芳，何啻隔弱水。\n杜陵状百物，无语可着此。\n巡檐索之笑，但不禁冷蕊。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其六",
        "author": "陈傅良",
        "content": "骎骎入衰暮，故作不洁清。\n美人美无度，可使一国倾。\n胡然立林林，夹此东西荣。\n对之意自消，令我欲近名。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其七",
        "author": "陈傅良",
        "content": "以之为雪耶，雪或堕污浅。\n以之为玉耶，玉或附旒冕。\n春前每尝试，岁晏不退转。\n悠哉似有道，可与共舒卷。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其八",
        "author": "陈傅良",
        "content": "政应违众好，可忍负幽探。\n以兹落南雅，蜂蝶独遗憾。\n岂无好颜色，一雨竟陈暗。\n谁知岁寒姿，可久非可暂。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其九",
        "author": "陈傅良",
        "content": "若以色见我，色衰令人忘。\n香为众妙宗，妙亦不在香。\n乡来芸芸者，自意傲雪霜。\n当斯玉立时，曾莫一在旁。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一○",
        "author": "陈傅良",
        "content": "迟迟可殿后，寂寂可镇浮。\n风人第一章，窈窕河之洲。\n穆如三代英，惟此宜与俦。\n不然则臞仙，玉箫下秦楼。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一一",
        "author": "陈傅良",
        "content": "纷华有心说，艷美得目送。\n越在篁苇间，顾使诗兴动。\n诗人被花恼，尽日手自弄。\n愁吟日不足，又作栩栩梦。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一二",
        "author": "陈傅良",
        "content": "亭亭湘岸竹，炯炯湘波月。\n其中雪垂垂，一树为谁设。\n不应皂盖人，于此能忘折。\n折之寄相思，可以慰分裂。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一三",
        "author": "陈傅良",
        "content": "商山皓鬚眉，久不见绮黄。\n邂逅一笑粲，可与斯人当。\n如何为林逋，托根向钱塘。\n居遗兰与芷，牢愁楚沅湘。",
        "dynasty": "宋",
        "collection_info": null
    },
    {
        "title": "和张倅唐英咏梅十四首  其一四",
        "author": "陈傅良",
        "content": "先人手所种，家在何处村。\n自别此堂堂，不知几寒温。\n盍归封植之，岁岁为此言。\n老如雾中看，正恐目力昏。",
        "dynasty": "宋",
        "collection_info": null
    },
    {
        "title": "招隠二首  其一",
        "author": "陈傅良",
        "content": "将子无登山，山上冈復冈。\n朝为朱阳炜，暮作阴飈凉。\n磴滑幽鸟啼，林深山鬼翔。\n子兮何所求，乐此魑魅乡。\n国人伫齐轼，吾党多鲁狂。\n望子子不来，翠袖天风扬。\n缁尘摆落尽，幽愿次第偿。\n焦䳟入冥云，虮虱宽贝阳。\n子兮竟谁从，独乐无已康。\n岂其羊之饥，而可谷与臧。",
        "dynasty": "宋",
        "collection_info": null
    },
    {
        "title": "招隠二首  其二",
        "author": "陈傅良",
        "content": "将子无涉水，水深下无极。\n鯈鱼舞浮阳，螭首闯阴碧。\n弱去一羽沉，恶来万波激。\n子兮何所求，快此蛟涎滴。\n议谏起阳城，拾遗招李渤。\n望子子不来，羊裘号逋客。\n踞坐山石麤，晞髮朔风疾。\n乱流两白足，何日踔疎逸。\n子兮宁不悲，饥氓俟唐稷。\n岂其洛之涯，而可温与石。",
        "dynasty": "宋",
        "collection_info": null
    },
    {
        "title": "记梦",
        "author": "陈傅良",
        "content": "漥然石壁罅，涓涓如丝绳。\n其人指此泉，下去为沧溟。\n旁有玉蟾蜍，空中底方平。\n视之鼻通尻，彻窍刻画精。\n泉从鼻聪入，可止不可盈。\n欲问已无人，我亦悟我生。\n惜哉烟火食，滓我朝清明。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其一",
        "author": "陈傅良",
        "content": "生为帝子贵，本自历数归。\n历数万亿年，帝子寿无期。\n今夕果何夕，欲颂皆赘辞。\n但愿王此心，无忘始生时。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其二",
        "author": "陈傅良",
        "content": "王看松柏萌，未具叶与枝。\n冲然一点春，其大可十围。\n云胡间不茂，为失雨露滋。\n乃知生意同，其异各所罹。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其三",
        "author": "陈傅良",
        "content": "入均此生尔，王生乐无涯。\n如将与人同，请自今夕推。\n奉觞一何多，于以介寿祺。\n王其敬举觞，一念周八维。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其四",
        "author": "陈傅良",
        "content": "百鼎罗珍羞，世岂无调饥。\n锦绮烂盈门，蓝缕还谁衣。\n龙楼近日月，茅舍或不支。\n三宫子孙孙，亦有孤与嫠。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其五",
        "author": "陈傅良",
        "content": "吾方贵吾生，相彼多阽危。\n岂伊天地公，而独及我私。\n于焉识仁端，一物岂忍遗。\n当思宇宙间，寿域咸熙熙。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其六",
        "author": "陈傅良",
        "content": "猎人爱麛麌，渔人爱鲲鲕。\n万物欣自遂，况也民秉彜。\n家有举桉妇，人有譍门儿。\n王心至于此，寿不数耆颐。",
        "dynasty": "宋",
        "collection_info": null
    },
    {
        "title": "始生七章章八句上皇子嘉王生辰  其七",
        "author": "陈傅良",
        "content": "诗人诵稷功，造周本岐嶷。\n首言民初生，次及稷诞弥。\n民命繫于稷，此语非夸毗。\n末僚甚拳拳，所愧无周诗。",
        "dynasty": "宋",
        "collection_info": null
    },
    {
        "title": "送丘宗卿帅蜀  其一",
        "author": "陈傅良",
        "content": "尝陪诸老后，亦与晚进游。\n有能一夕话，可洗万古愁。\n昔君尚青衫，今我已白头。\n阙下何匆匆，蜀江正悠悠。\n一请工治庖，再请拙操舟。",
        "dynasty": "宋",
        "collection_info": null
    },
    {
        "title": "送丘宗卿帅蜀  其二",
        "author": "陈傅良",
        "content": "好静从古始，尚恩极今时。\n宁使举国贫，勿与一士遗。\n熙宁固前辙，元佑诚良医。\n我亦欲宴兴，人方乏朝炊。\n持之讯人杰，人杰良自疑。",
        "dynasty": "宋",
        "collection_info": null
    },
    {
        "title": "送丘宗卿帅蜀  其三",
        "author": "陈傅良",
        "content": "前瞻及河陇，内顾连江沱。\n边筹尚弹压，民瘴须挼挱。\n方当上怀远，况復岁荐瘥。\n宜公去帆轻，岁月亦易多。\n西人岂不好，奈此东人何。",
        "dynasty": "宋",
        "collection_info": null
    },
    {
        "title": "短歌送吕子约丞郡天台",
        "author": "陈傅良",
        "content": "露荷不肯附绿涨，石榴自欲当朱明。\n我无一物与君别，持此荐以双玉瓶。\n榴花结子荷成的，定亦扁舟去为客。\n良集偏于吾辈悭，新功或向他山得。\n我歌虽短声苦长，君不能饮酒满觞。\n申公何在丽泽死，又送冥鸿谋稻粱。",
        "dynasty": "宋",
        "collection_info": null
    },
    {
        "title": "送黄子闻得县瑞安",
        "author": "陈傅良",
        "content": "西都循吏无墨绶，密令忽用为三公。\n仁人遭时乃自见，不系官爵污与隆。\n黄君崎岖髮半白，得县吾州沧海东。\n平生经术久未试，今幸小试难为功。\n休声出自士论众，遗爱见于民力穷。\n如君作吏岂择便，第勿谓难斯令终。\n嗟余欲归归未得，观政不在渔樵中。\n逢人每似卓傅传，此道万古君王同。",
        "dynasty": "宋",
        "collection_info": null
    },
    {
        "title": "送陈仲孚还里",
        "author": "陈傅良",
        "content": "意胜不受暑，交深欲忘言。\n子车今日脂，我经何时笺。\n卜稼岂无畴，颂橘亦有园。\n挂冠特易耳，奈何子盛年。",
        "dynasty": "宋",
        "collection_info": null
    },
    {
        "title": "教授李梦符惠宣圣画像用韵奉酬",
        "author": "陈傅良",
        "content": "一艺必有师，尚论襄与夔。\n一国必有师，尚论管与伊。\n信知师道尊，分与君父夷。\n吁嗟文王没，斯文属之谁。\n微言二十篇，论次自学而。\n传之者颜曾，其后则子思。\n方当周之衰，诸子出怪奇。\n王公各师承，一语可觧颐。\n见之拥篲迎，不见嚬其眉。\n孟子独推尊，是惟圣之时。\n苟不本孔氏，皆放其淫词。\n于是尊孔孟，诞作百世师。\n自非戎翟秦，孰背此道驰。\n本朝郡为学，薄海尸祝之。\n往往屈万乘，降升庙庭垂。\n我作暮春堂，鲁论以自随。\n扁题落天上，鬼遁蛟龙移。\n江山护昭回，谁敢或讪嗤。\n中有夫子像，来从鲁家儿。\n广文以遗我，温厉尚可追。\n吾今得吾师，下视众说卑。\n世世万子孙，永此巢一枝。",
        "dynasty": "宋",
        "collection_info": null
    },
    {
        "title": "还徐叔子犀带",
        "author": "陈傅良",
        "content": "徐子赠我旧宝犀，宣和国工所事治。\n玄玉十截黄四垂，厚且半寸径尺围。\n方廉整不刻毫釐，金饰诸末柔丹韦。\n寘之止斋光陆离，天吴海若不敢窥。\n奈何骨相堪蓑衣，自得此带逢百罹。\n我服黑角二纪余，岁月几半蒙蛛丝。\n识与不识皆歔欷，恨不披拂来隆墀。\n湖湘老把乘边麾，次第三节登王畿。\n修门再入留郎闱，上皇一见玉色怡。\n阔步蓬山上坳螭，向者所恨今交讥。\n惧沥肝胆得请归，自意永与渔樵嬉。\n急诏适际潜龙飞，误恩狎至湛露斯。\n古来逾分天不宜，百炊未满万事非。\n还观椟中一解颐，吾腰安用尔带为。\n徐子盛年修干支，才华不数纷纷儿。\n请以带去藏待时，拖金县玉未可知。\n招招车骑来何迟，苦勿留此令我悲。\n君不见在昔十围终失之，终朝三褫事尤危。\n况我昏睡谁护持，亦恐夜半神运蛟龙移。",
        "dynasty": "宋",
        "collection_info": null
    },
    {
        "title": "忆筇杖",
        "author": "陈傅良",
        "content": "岷峨山下筇竹杖，危者使安衰可壮。\n秦皇汉武穷兵不可得，我独得之今丞相。\n前年有旨还故园，其冬急召朝日边。\n半岁驱驰数千里，頼有此杖常扶颠。\n仓黄又别修门去，私室无人谨呵护。\n夜半雷霆下取将，儿叫妻啼留不住。\n我闻丞相下峡时，一物无有杖自随。\n属当晏朝立仗久，怜我弱胫疲坳螭。\n如今步屧随衰草，十步趑趄九步倒。\n假如杖在欲用之，山精海怪震怒亦不保。\n君不见杜陵桃竹欹，常恐失之君山湖上之风波。\n梓潼使君之赠尚尔耳，况自丞相还如何。",
        "dynasty": "宋",
        "collection_info": null
    },
    {
        "title": "兰花供寿国举兄",
        "author": "陈傅良",
        "content": "山丹吹出青藜火，金蝶窥丛何妸娜。\n朱槿更作猩袍红，夸道风人尝印可。\n没利从旁粲然笑，奄有诸香谁似我。\n素馨萧然山泽臞，至香不数脂粉腴。\n众芳固自有醖藉，要是傍人之庭除。\n何如琉璃千顷水，涵碧淤泥不解污。\n芙蕖幽兰独自倚修竹，生来未始受诸触。\n深知抱此竟安用，用多亦岂芙蕖福。\n若以滋味属厌人，虀粉此身人不足。\n今夕何夕新风露，入秋一雨天西顾。\n止斋有兄永难老，止斋之弟爱莫助。\n但以清白传之万子孙，岁供兰花美无度。",
        "dynasty": "宋",
        "collection_info": null
    },
    {
        "title": "东阳郭希吕山园十咏 清旷亭",
        "author": "陈傅良",
        "content": "幽人有遐心，蔀屋涵澄空。\n况復得此山，心事与境同。",
        "dynasty": "宋",
        "collection_info": null
    },
    {
        "title": "东阳郭希吕山园十咏 桂壑",
        "author": "陈傅良",
        "content": "一壑亦易得，安得桂林林。\n道人偶见之，不是岁月深。",
        "dynasty": "宋",
        "collection_info": null
    },
    {
        "title": "东阳郭希吕山园十咏 月峡",
        "author": "陈傅良",
        "content": "两崖束青天，中有月皎皎。\n乍可谓月低，不可谓天小。",
        "dynasty": "宋",
        "collection_info": null
    },
    {
        "title": "东阳郭希吕山园十咏 小烂柯",
        "author": "陈傅良",
        "content": "促膝有仙凡，烂柯无小大。\n谁知桃源人，不在秦晋外。",
        "dynasty": "宋",
        "collection_info": null
    },
    {
        "title": "东阳郭希吕山园十咏 倾月",
        "author": "陈傅良",
        "content": "尝闻凤栖梧，梧老凤未栖。\n令我日伫立，不知月东西。",
        "dynasty": "宋",
        "collection_info": null
    },
    {
        "title": "东阳郭希吕山园十咏 閟云关",
        "author": "陈傅良",
        "content": "云以无心出，云归亦何心。\n樵牧窥其藏，妄意此阻深。",
        "dynasty": "宋",
        "collection_info": null
    },
    {
        "title": "东阳郭希吕山园十咏 玉泉",
        "author": "陈傅良",
        "content": "清晓阅草木，各具天一水。\n安用学餐玉，将以蕲不死。",
        "dynasty": "宋",
        "collection_info": null
    },
    {
        "title": "东阳郭希吕山园十咏 飞雪",
        "author": "陈傅良",
        "content": "涓涓自空来，霏霏復不见。\n安得自尤物，使我耳目乱。",
        "dynasty": "宋",
        "collection_info": null
    },
    {
        "title": "东阳郭希吕山园十咏 壶天阁",
        "author": "陈傅良",
        "content": "凭栏时独立，万象皆见前。\n若非着眼高，亦是天一偏。",
        "dynasty": "宋",
        "collection_info": null
    },
    {
        "title": "东阳郭希吕山园十咏 石井",
        "author": "陈傅良",
        "content": "鬵釜吾已溉，吾缨亦无尘。\n漥石以潴之，恐有抱瓮人。",
        "dynasty": "宋",
        "collection_info": null
    },
    {
        "title": "送郭希吕",
        "author": "陈傅良",
        "content": "我门闭重重，我径阻且深。\n梅花独相依，聊以慰我心。\n美人从何来，崎岖自幽寻。\n亦于琢冰中，而和南风琴。\n莱甲尚可羹，新蒭足同斟。\n不知岁已华，归兴生霜砧。\n欲别復少住，栖乌归月林。\n客去鸟翾飞，落花满墙阴。",
        "dynasty": "宋",
        "collection_info": null
    },
    {
        "title": "水仙花",
        "author": "陈傅良",
        "content": "江梅丈人行，岁寒固天姿。\n蜡梅微着色，标致亦背时。\n胡然此柔嘉，支本仅自持。\n乃以平地尺，气与松篁夷。\n粹然金玉相，承以翠羽仪。\n独立万槁中，冰胶雪垂垂。\n水仙谁强名，相宜未相知。\n刻画近脂粉，而况山谷诗。\n吾闻抱太和，未易形似窥。\n当其自英华，造物且霁威。\n平生恨刚褊，未老齿髮衰。\n掇花置胆瓶，吾今得吾师。",
        "dynasty": "宋",
        "collection_info": null
    },
    {
        "title": "止斋曲廊初成",
        "author": "陈傅良",
        "content": "但酒胜如水，但花胜如草。\n小廊曲通幽，竹椽亦良好。\n止斋十数间，足以便衰老。\n檐低远风露，地窄易汛扫。\n浅溪浮薄觞，短屏糊旧稿。\n着书仅玄易，过客多韦缟。\n于中榜退思，谁其谅深抱。\n吾思亦已晚，吾退盍更早。\n怀哉彭泽令，仰止商山皓。\n维渊有潜龙，维岳有藏宝。\n煌煌暮春堂，三字落穹昊。\n昭回际南极，镇抚及东岛。\n胡然乃在斯，夙夜惧不保。\n鬼神无世情，呵护必有道。",
        "dynasty": "宋",
        "collection_info": null
    },
    {
        "title": "次沈俭夫求花木韵",
        "author": "陈傅良",
        "content": "我意何不乐，我颜復何㥏。\n止斋有新畬，耕犊角已茧。\n止斋有溪水，钓席随所展。\n两山夹精舍，佳处迫庐岘。\n朋来尽名流，燕坐皆胜践。\n颓然止斋翁，心故不可转。\n厌书或窥园，乘兴时陟巘。\n日月之蔽亏，木阴自幽显。\n雨露之密疎，草色自深浅。\n翁子一觞咏，初不着姝娈。\n易老探醇驳，风骚较宽褊。\n眠食虽甚佳，病患盍加勉。\n谤箧况所招，讼缿那能辨。\n于焉更悟入，岂但苟排遣。\n寄言子沈子，所欲果何件。\n葭豕来春田，冥鸿脱秋狝。\n谷兰犹见纫，月桂不可搴。\n慕远失之近，求多得常鲜。\n请以壮县才，从兹益怀卷。\n深居勿近市，隘巷莫容辇。\n有花门拥篲，无花地生藓。\n尝试玩喧寂，何者是真舛。\n旧学枉初心，新功费重研。\n何如过止斋，我亦精文选。",
        "dynasty": "宋",
        "collection_info": null
    },
    {
        "title": "春晚书怀二首奉简陈益之  其一",
        "author": "陈傅良",
        "content": "百舌喜太甚，杜鹃恨何深。\n睍睆斯黄鹂，律中宫之音。\n物情自不齐，天运初无心。\n道人独领会，杖藜立芳阴。",
        "dynasty": "宋",
        "collection_info": null
    },
    {
        "title": "春晚书怀二首奉简陈益之  其二",
        "author": "陈傅良",
        "content": "百卉得雨露，华滋巧相娱。\n但知说姚魏，河洛竟何如。\n我方悟吾生，笺经未成书。\n安得小学师，从之注虫鱼。",
        "dynasty": "宋",
        "collection_info": null
    },
    {
        "title": "题沈仲一所藏周氏羣公书帖",
        "author": "陈傅良",
        "content": "纷纷世上如落花，东风即入西邻家，要亦余事吾何嗟。\n斯人故国之乔木，枝叶胡然亦流落。\n吾生已晚讲闻熟，见欲堕泪那忍读。\n古来道德功名上，传世不曾缘物重。\n君不见人间秦汉鼎彜铭与颂，子子孙孙永宝用。",
        "dynasty": "宋",
        "collection_info": null
    },
    {
        "title": "赠章虞卿",
        "author": "陈傅良",
        "content": "章子一别二十年，此来衔袖书一编。\n自出己意说百篇，至说五诰尤愕然。\n我今万事付幽屏，是书插架漫不省。\n子之书意吾已领，且探梅花试汤餠。",
        "dynasty": "宋",
        "collection_info": null
    },
    {
        "title": "题僧法传为沈仲一画听松图",
        "author": "陈傅良",
        "content": "古松不知几千年，直干欲上干青天。\n樛枝下与人世接，冷风过之万壑喧。\n猿惊鹤怪樵牧遁，百鬼愁绝谁傍边。\n纷纷海内丝竹耳，何处缥缈来臞仙。\n整襟拱听移永日，置琴弗顾僮欹眠。\n松风有际意无尽，庄骚不数惟易玄。\n嗟乎深山大泽松不乏，斯人往往千载之陈编。\n笔端若有夜半力，一日忽在轩楹前。\n止斋虚静对立久，晴昊亦为生苍烟。\n毕宏韦偃骨已朽，画工一世脂粉便。\n北湖居士安得此，奄有二子云山传。\n北湖居士云山传，吾诗孰与杜老起九原。",
        "dynasty": "宋",
        "collection_info": null
    },
    {
        "title": "送画僧法传",
        "author": "陈傅良",
        "content": "问讯雪庵今何如，子来搔首更踟蹰。\n时于戏墨窥禅悦，尚想家传及绪余。\n曾点尔各言尔志，陶潜吾亦爱吾庐。\n谁人解写二归意，欲放风帆还掺祛。",
        "dynasty": "宋",
        "collection_info": null
    },
    {
        "title": "题瑞安宰朱元成乃祖云壑庄图",
        "author": "陈傅良",
        "content": "功成不受富贵污，轻舟翩然下五湖。\n至今风流在姑苏，我復见此云壑图。\n两坡乔木樛相扶，残山剩水千里余。\n天际未知何有无，一苇横绝双风蒲。\n杨花春岸秋莼鲈，在在着此儒仙臞。\n世无宗师貌不如，谁其嗣之吾大夫。",
        "dynasty": "宋",
        "collection_info": null
    },
    {
        "title": "咏梅分韵得蕊字",
        "author": "陈傅良",
        "content": "惜树须惜枝，看花须看蕊。\n枯瘦发纤秾，况此具众美。\n千林堕黄埃，数点昭青泚。\n谁知霜雪深，天意欲玉女。",
        "dynasty": "宋",
        "collection_info": null
    },
    {
        "title": "送蕃叟弟赴江西帅幕分韵得独字",
        "author": "陈傅良",
        "content": "生平未省友松竹，爱言从宦输幽独。\n子也诸侯老宾客，幞被仅缘升斗禄。\n为问江神何世情，霁月光风送帆幅。\n天意元来向事功，谨毋遐心自金玉。",
        "dynasty": "宋",
        "collection_info": null
    },
    {
        "title": "鼓琴行送许深父同知被诏赴阙",
        "author": "陈傅良",
        "content": "伯牙非不善鼓琴，指下能写山高而水深。\n亦有师旷号精绝，蜚雪白昼为重阴。\n吾琴不以与二子，二子不过衰季愁嘆而悲吟。\n后夔安在九嶷远，南风不竞凤鸟瘖。\n恭惟高宗復古殿得此，凈洗禁昧朱离任。\n一鼓朝纲日井井，再鼓边柝秋沉沉。\n桑麻万里皆按堵，笙歌三纪无沾襟。\n桥山遗此岁月侵，何时雅颂得所籥不僣。\n宝藏岂爱五重玉，市价敢论双南金。\n公归旧隠三霜砧，天子恭默思商霖。\n君臣祥琴适相际，使者十辈来骎骎。\n白麻已草弄印久，端揆虚左谁当今。\n我抱此琴病山林，不如送公西归调釜鬵。\n但愿为作南风音，上以对扬高宗中兴之大业，下以追还虞舜万国之欢心。",
        "dynasty": "宋",
        "collection_info": null
    },
    {
        "title": "送徐一之客赣上兼简赣守薛象先",
        "author": "陈傅良",
        "content": "清水一段出万壑，越玉五重陈两厢。\n美人去作诸侯客，几年薖涧筹行藏。\n繫舟夷犹暮春堂，细雨冥冥烟树苍。\n竹萌梅实尽此觞，别恨岂但山川长。\n章贡分流合江水，西风为我送双鲤。\n休言相忆强加餐，报道吴帆何日起。",
        "dynasty": "宋",
        "collection_info": null
    },
    {
        "title": "新昌咏归",
        "author": "陈傅良",
        "content": "回头三十二年非，木落霜空水见涯。\n万事自怜多誉早，半生犹幸一官迟。\n好将翰墨付侪辈，去与渔樵相尔谁。\n还有故人招隠否，寄声橘柚欲黄时。",
        "dynasty": "宋",
        "collection_info": null
    },
    {
        "title": "赠石时亨",
        "author": "陈傅良",
        "content": "要是同根本，应须识等差。\n六经无剩语，百氏自名家。\n日落山含斗，潮回浦见沙。\n了知来往意，万古一生涯。",
        "dynasty": "宋",
        "collection_info": null
    },
    {
        "title": "题观潮阁",
        "author": "陈傅良",
        "content": "俯拾沧溟大，衡陈苍莽多。\n闽山飞鸟没，吴会一帆过。\n消长看沙尾，行藏问钓蓑。\n登临有如此，人物付谁何。",
        "dynasty": "宋",
        "collection_info": null
    },
    {
        "title": "上闽帅梁丞相生日二十二韵",
        "author": "陈傅良",
        "content": "炎正维中叶，皇图再造年。\n天潢流少海，星纬粲台躔。\n臣主尝难并，干坤岂偶然。\n千龄开历数，一气付陶甄。\n黄屋传神器，彤庭领众仙。\n风云从此会，日月更谁先。\n昔者求侵地，何人赋甫田。\n吴儿咸抵掌，哙等欲差肩。\n庙论惟多士，戎功不在边。\n一麾分赤社，万事属青编。\n吾道诚难用，诸儒亦自偏。\n才名多濩落，经行失枸挛。\n洛蜀何嗟及，熙丰竟祸延。\n帝罗兼鴈木，平步忽貂蝉。\n甚矣知当宁，凄其望济川。\n年来羣老行，公在万民悬。\n定作盐梅梦，行歌杕杜还。\n沧溟宗众滥，衡岳倚苍玄。\n要使垂身后，无为慰眼前。\n管絃无算爵，桃李未央天。\n鲁燕虽堪颂，闽山不足镌。\n中原康济事，彜鼎愿联翩。",
        "dynasty": "宋",
        "collection_info": null
    },
    {
        "title": "送郑少卿景望知建宁  其一",
        "author": "陈傅良",
        "content": "过家乡里敬，将母士夫荣。\n得失从人论，行藏独自明。\n百年中古少，一笑万金轻。\n廉让吾何敢，新茶可撷英。",
        "dynasty": "宋",
        "collection_info": null
    },
    {
        "title": "送郑少卿景望知建宁  其二",
        "author": "陈傅良",
        "content": "有志须身健，关心在岁寒。\n一时诸老尽，多见大名难。\n湖海方连旱，瓯闽适少宽。\n为州人不乏，千万强加餐。",
        "dynasty": "宋",
        "collection_info": null
    },
    {
        "title": "送郑少卿景望知建宁  其三",
        "author": "陈傅良",
        "content": "清庙图书宝，熙朝雅颂音。\n频繁三节召，荏苒二毛侵。\n衣饭家纔足，丘园意亦深。\n卧听床下士，时作武侯吟。",
        "dynasty": "宋",
        "collection_info": null
    },
    {
        "title": "送郑少卿景望知建宁  其四",
        "author": "陈傅良",
        "content": "海内言华萼，谁名动搢绅。\n岂无当世志，能忍十年贫。\n酒兴新来减，交情老更亲。\n公余如促膝，剩把古书陈。",
        "dynasty": "宋",
        "collection_info": null
    },
    {
        "title": "送郑少卿景望知建宁  其五",
        "author": "陈傅良",
        "content": "屏废诚愚分，牢愁更索居。\n若逢知己问，犹解课儿书。\n地僻门长闭，年饥菜自锄。\n相望无一字，不是故情疎。",
        "dynasty": "宋",
        "collection_info": null
    },
    {
        "title": "庚子除夜有怀",
        "author": "陈傅良",
        "content": "老盆自酌共谁歌，嘆息其如此夜何。\n已觉二毛嗔妇问，可堪一饭患儿多。\n关河满眼风尘在，天地藏身岁月过。\n事业文章吾所畏，东阳人亦卧岩阿。",
        "dynasty": "宋",
        "collection_info": null
    },
    {
        "title": "送沈元诚赴临漳主簿  其一",
        "author": "陈傅良",
        "content": "谁说乡先进，能无沈隠侯。\n青衫今适越，白髮竟依刘。\n道固为名累，人当与命谋。\n三台行渐近，且勿问归舟。",
        "dynasty": "宋",
        "collection_info": null
    },
    {
        "title": "送沈元诚赴临漳主簿  其二",
        "author": "陈傅良",
        "content": "终藏怀未已，欲去事多违。\n士友方推毂，乡邻但挽衣。\n冥鸿寒汲汲，霜菊晚晖晖。\n何限春蜚动，君看果是非。",
        "dynasty": "宋",
        "collection_info": null
    },
    {
        "title": "送德远弟赴省",
        "author": "陈傅良",
        "content": "科名虽细事，文字要新功。\n方拙存家学，丰腴与众同。\n江湖多我友，台省半诸公。\n为道贫非病，连檐有芥菘。",
        "dynasty": "宋",
        "collection_info": null
    },
    {
        "title": "和张孟阜岁旦韵",
        "author": "陈傅良",
        "content": "白髮朝看镜，青灯夜数更。\n文章输善宦，名字误浮生。\n废学儿鼾睡，安贫妇馌耕。\n从今定逢吉，吾已卜先庚。",
        "dynasty": "宋",
        "collection_info": null
    },
    {
        "title": "闻沈元诚归自临漳喜而奉寄",
        "author": "陈傅良",
        "content": "荔圃班班熟，蚝房箇箇肥。\n我虽缘此误，公亦为何归。\n吏事生衣垢，家山减带围。\n不无华衮字，卿月更光辉。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "陈傅良",
        "content": "万枝寂寞待春风，风雨过多春已空。\n未晓啼鶑相唤语，海棠飞尽一庭红。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "陈傅良",
        "content": "莫道春归事已非，水边天际绿成围。\n隔篱听得农家语，雨过田田麦含肥。",
        "dynasty": "宋",
        "collection_info": null
    },
    {
        "title": "送孙謇卿赴寿昌主簿",
        "author": "陈傅良",
        "content": "乌鹊填门雪满除，倩谁骑马谢双鱼。\n苦吟孙楚三年别，饥卧袁安一病余。\n仕宦吾人聊復尔，梦魂今夜定何如。\n钓台多是西征客，莫道渠能赋子虚。",
        "dynasty": "宋",
        "collection_info": null
    },
    {
        "title": "哭吕大着至明招寺简潘叔度",
        "author": "陈傅良",
        "content": "小雨崇朝过，深秋薄海清。\n故人期不至，乔木眼偏明。\n欲往还何日，堪论久此情。\n侯芭幸无恙，应就太玄名。",
        "dynasty": "宋",
        "collection_info": null
    },
    {
        "title": "招徐居厚",
        "author": "陈傅良",
        "content": "老来却忆少相过，别自何年白髮多。\n山叶抱蝉虫吊夜，去看沧海壮秋波。",
        "dynasty": "宋",
        "collection_info": null
    },
    {
        "title": "天台王子木解官长乐见访",
        "author": "陈傅良",
        "content": "夜深擘荔真愁绝，春浅传柑更惘然。\n世事爱来欺两鬓，人生堪得别多年。\n琢冰积雪江湖阻，树羽崇牙日月悬。\n此理仓茫君勿问，明朝且莫刺归船。",
        "dynasty": "宋",
        "collection_info": null
    },
    {
        "title": "月夜书怀二首  其一",
        "author": "陈傅良",
        "content": "送客门初掩，收书室更虚。\n新篁高过瓦，凉月下临除。\n妇病纔扶杖，儿馋或馈鱼。\n今朝吾已过，莫问夜何如。",
        "dynasty": "宋",
        "collection_info": null
    },
    {
        "title": "月夜书怀二首  其二",
        "author": "陈傅良",
        "content": "道德吾何敢，功名代有人。\n仓黄恒畏咎，班白总忧贫。\n细字书全废，深杯酒勿亲。\n静言空自爱，万古亦泯泯。",
        "dynasty": "宋",
        "collection_info": null
    },
    {
        "title": "送周鲁山辰州法曹",
        "author": "陈傅良",
        "content": "团栾妻子是谁家，独被饥驱天一涯。\n远地岂无人晤语，长才能免世惊嗟。\n好于书作千年计，勿为官驱两鬓华。\n为问湖南似湖北，逾年吾亦访丹砂。",
        "dynasty": "宋",
        "collection_info": null
    },
    {
        "title": "游丁次翁篔筜园期次翁不至",
        "author": "陈傅良",
        "content": "径蹊曲折屋参差，半是天成半自治。\n修竹万竿人独立，我来搔首菊花期。",
        "dynasty": "宋",
        "collection_info": null
    },
    {
        "title": "送朱同之福州户掾",
        "author": "陈傅良",
        "content": "我自三山失马余，君方千里问津初。\n衣冠万室催科易，礼乐元戎节目疎。\n谨勿向人征外事，只须着意访奇书。\n一年正好榕阴密，丹荔黄蕉奉版舆。",
        "dynasty": "宋",
        "collection_info": null
    },
    {
        "title": "觅树栽",
        "author": "陈傅良",
        "content": "觅得循除数亩园，衰迟无力正干坤。\n学为老圃徒幽意，富比封君亦浪言。\n计日若将栽树木，成阴当待长儿孙。\n出门怅望春连坞，为向云屯斸一根。",
        "dynasty": "宋",
        "collection_info": null
    },
    {
        "title": "题仙岩梅雨潭",
        "author": "陈傅良",
        "content": "衮衮羣山俱入海，堂堂背水若重闉。\n怒号悬瀑从天下，杰立苍崖夹道陈。\n晋宋至今堪屈指，东南如此岂无人。\n结庐作对吾何敢，聊向樵渔寄此身。",
        "dynasty": "宋",
        "collection_info": null
    },
    {
        "title": "次陈益之韵戏呈汪守充之",
        "author": "陈傅良",
        "content": "雨过山新沐，风平水漫流。\n移尊来选胜，立马步通幽。\n春在桑麻坞，香团橘柚州。\n从君诗有律，还我酒无筹。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其一",
        "author": "陈傅良",
        "content": "一年春事堕槐宫，却爱清和与政通。\n乳燕黄鹂相倡和，落花修竹乱青红。\n羡君有赋非占服，愧我无才可送穷。\n细与论文一樽酒，它时还忆暮江东。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其二",
        "author": "陈傅良",
        "content": "江城如在水晶宫，百粤三吴一苇通。\n桑女不论裘粹白，橘奴堪当粟陈红。\n絃歌满市衣冠盛，缿讼无人刀笔穷。\n多荷弱翁今少霁，更能携客谢岩东。",
        "dynasty": "宋",
        "collection_info": null
    },
    {
        "title": "汪守三以诗来次韵酬之  其三",
        "author": "陈傅良",
        "content": "音合桑林律中宫，试听布鼓亦三通。\n相从璧水浮葱白，一别闽山擘荔红。\n把钓扁舟将老去，款门多竹未全穷。\n若为皂盖能忘我，立尽斜阳车不东。",
        "dynasty": "宋",
        "collection_info": null
    },
    {
        "title": "酬谢倅景英用前韵见寄",
        "author": "陈傅良",
        "content": "穷巷萧然一亩宫，劳劳漫刺倩谁通。\n空翻故纸头垂白，晚对清标面发红。\n诸老飘零亡几在，百年放佚不胜穷。\n拟将旧学相从问，何独诗坛欲让东。",
        "dynasty": "宋",
        "collection_info": null
    },
    {
        "title": "用幽字韵戏简谢倅",
        "author": "陈傅良",
        "content": "当户排危翠，循除漾浅流。\n此生从稼圃，谁与伴深幽。\n韩子痴凭桉，庞公倦入州。\n青篘与白饭，却待为君筹。",
        "dynasty": "宋",
        "collection_info": null
    },
    {
        "title": "用幽字韵呈汪守谢倅",
        "author": "陈傅良",
        "content": "旌骑收人迹，簪绅杂道流。\n引杯忘日永，得句与山幽。\n行在今当路，中兴此望州。\n为将登览目，着处访边筹。",
        "dynasty": "宋",
        "collection_info": null
    },
    {
        "title": "用幽字韵答贾端老",
        "author": "陈傅良",
        "content": "人皆忘姓字，谁独访源流。\n病骥宜怀枥，迁鶑故入幽。\n十年惭主簿，万户薄荆州。\n此事吾何敢，相将负一筹。",
        "dynasty": "宋",
        "collection_info": null
    },
    {
        "title": "自仙岩还舍留别诸友",
        "author": "陈傅良",
        "content": "瀑布衡从云一坞，浮图明灭木千章。\n在山终爱离山去，遮莫黄尘涴我裳。",
        "dynasty": "宋",
        "collection_info": null
    },
    {
        "title": "送任虞卿教授江阴",
        "author": "陈傅良",
        "content": "学省穿杨末，江城振羽端。\n声名人不忌，仕宦意常宽。\n缺月天将曙，孤村岁已寒。\n小舟来话别，此道少人敦。",
        "dynasty": "宋",
        "collection_info": null
    },
    {
        "title": "和谢倅见赠生日二首  其一",
        "author": "陈傅良",
        "content": "朝天冠佩几千员，熟数东州未乏贤。\n若论中原旧文物，蒲轮应合聘高年。",
        "dynasty": "宋",
        "collection_info": null
    },
    {
        "title": "和谢倅见赠生日二首  其二",
        "author": "陈傅良",
        "content": "独醒长爱众欢酣，酸苦随人却嗜甘。\n好客不知弹剑铗，闻公风味可无惭。",
        "dynasty": "宋",
        "collection_info": null
    },
    {
        "title": "再和  其一",
        "author": "陈傅良",
        "content": "休将枘凿问方员，且引壶觞对圣贤。\n鸿雁不宾沧海冻，梅花相伴笑年年。",
        "dynasty": "宋",
        "collection_info": null
    },
    {
        "title": "再和  其二",
        "author": "陈傅良",
        "content": "浅杯莫到十分酣，但爱齁齁夜梦甘。\n万里桑麻风雨好，一夫尸禄我何惭。",
        "dynasty": "宋",
        "collection_info": null
    },
    {
        "title": "谢倅生日",
        "author": "陈傅良",
        "content": "此夕其如好客何，秋风袅袅水微波。\n渡江公子今无恙，上蔡家声世不多。\n未放清朝空老去，欲谈前事竟谁过。\n阻陪觞豆彷徨久，坐想风流为一歌。",
        "dynasty": "宋",
        "collection_info": null
    },
    {
        "title": "景元益之诸友考试旁郡余梦与步月联诗得水花初浄月如银之句追成一绝",
        "author": "陈傅良",
        "content": "连年波浪与埃尘，谁可论心五六人。\n昨夜梦同天地阔，水花初浄月如银。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其一",
        "author": "陈傅良",
        "content": "殷勤送客蹇谁留，久待江城未解舟。\n我醉欲眠君且去，不妨懒瓒继前猷。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其二",
        "author": "陈傅良",
        "content": "归舟莫讶太匆忙，会面何曾累十觞。\n孰与持螯霜月下，拍浮酒浪旧陂塘。",
        "dynasty": "宋",
        "collection_info": null
    },
    {
        "title": "谢倅监试未毕事而出以诗三章来用韵奉酬  其三",
        "author": "陈傅良",
        "content": "极欲从君十日欢，倦飞终羡鸟知还。\n棘围观战缘何事，亦纵骅骝自出关。",
        "dynasty": "宋",
        "collection_info": null
    },
    {
        "title": "沈仲一三益堂",
        "author": "陈傅良",
        "content": "有此名三益，之人可晤言。\n游藏无俗物，典则似诸昆。\n剩着书充栋，仍添竹过垣。\n翻愁长者辙，稀得到柴门。",
        "dynasty": "宋",
        "collection_info": null
    },
    {
        "title": "游金岙赵园",
        "author": "陈傅良",
        "content": "脉脉循檐水，林林夹岸山。\n令儿从竹下，领客入云间。\n稠木容人过，悬崖着手攀。\n从今名字出，不到径苔班。",
        "dynasty": "宋",
        "collection_info": null
    },
    {
        "title": "海棠绝句",
        "author": "陈傅良",
        "content": "淡月看花似雾中，遽呼灯烛倚花丛。\n夜来月色明如昼，却向庭芜数落红。",
        "dynasty": "宋",
        "collection_info": null
    },
    {
        "title": "湖楼送客即事一首奉怀益之兼简同饯诸友",
        "author": "陈傅良",
        "content": "谁家喧马盍朋簪，屋压城头水照檐。\n橘柚两山香尽在，蒲荷十里浄相兼。\n愁将久雨春无頼，别在明朝酒未厌。\n甚欲去同三四友，鲈风更捲一江帘。",
        "dynasty": "宋",
        "collection_info": null
    },
    {
        "title": "春晚一首约同志泛舟",
        "author": "陈傅良",
        "content": "匆匆春事竟如何，问讯庭前手种花。\n又送行人又风雨，半为芳草半泥沙。\n橘香通国今无恙，梅实于人晚更佳。\n莫放此春齐去盖，夜深愁听一池蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其一",
        "author": "陈傅良",
        "content": "细看物理愁如海，遥想朋从眼欲花。\n逆水鱼儿衝断岸，贪泥燕子堕危沙。\n百年乔木参天上，一昔平芜着处佳。\n行乐不妨随邂逅，我无官守似蚔蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其二",
        "author": "陈傅良",
        "content": "落花风雨奈愁何，愁亦不应缘落花。\n尚可流觞追曲水，底须占鵩似长沙。\n无人晤语鸟乌落，为我食贫楼笋佳。\n休说关河无限恨，腹非空怒道旁蛙。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其三",
        "author": "陈傅良",
        "content": "大飨须三饭，中黄起四维。\n欲追千古意，眼底合深思。",
        "dynasty": "宋",
        "collection_info": null
    },
    {
        "title": "用前韵招蕃叟弟仍和蕃叟癸卯二绝  其四",
        "author": "陈傅良",
        "content": "功名还壮士，道术付诸儒。\n但欲谋田□，扁舟下五湖。",
        "dynasty": "宋",
        "collection_info": null
    },
    {
        "title": "送翁诚之尉慈溪  其一",
        "author": "陈傅良",
        "content": "徐刘文采后，邹鲁典刑间。\n为母求三釜，令人见一班。\n时平无事立，地僻得官闲。\n好索梅花笑，题诗海上山。",
        "dynasty": "宋",
        "collection_info": null
    },
    {
        "title": "送翁诚之尉慈溪  其二",
        "author": "陈傅良",
        "content": "诗律吾将问，心期孰与亲。\n明朝当异县，永夜更怀人。\n尚友逢三益，明农识大臣。\n可无相问讯，勿道鬓毛新。",
        "dynasty": "宋",
        "collection_info": null
    },
    {
        "title": "和陈仲石韵",
        "author": "陈傅良",
        "content": "久矣怀相与，翩然喜见临。\n清风生案□，短日过墙阴。\n王事何时暇，神州半陆沉。\n诸公宣力去，伴我水云深。",
        "dynasty": "宋",
        "collection_info": null
    },
    {
        "title": "送谢怀英道士归庐山  其一",
        "author": "陈傅良",
        "content": "场屋收余策，匡庐寄一瓢。\n款门如有欲，委币辄难招。\n菜甲留终夕，蒲团共小桥。\n崆峒他日问，应记说神霄。",
        "dynasty": "宋",
        "collection_info": null
    },
    {
        "title": "送谢怀英道士归庐山  其二",
        "author": "陈傅良",
        "content": "一别忘年月，重来失故初。\n美髯今几尺，衔袖竟何书。\n勋业诸公在，衰迟半世余。\n许身无补报，吾亦欲樵渔。",
        "dynasty": "宋",
        "collection_info": null
    },
    {
        "title": "送陈持中赴四明节推二首  其一",
        "author": "陈傅良",
        "content": "更无人未识东州，晚得吾宗第一流。\n编磬在县金奏合，清冰出壑玉壶秋。\n喜纔一见还分袂，怀欲多言但倚楼。\n亦有鄮山三四友，可令观政话然不。",
        "dynasty": "宋",
        "collection_info": null
    },
    {
        "title": "送陈持中赴四明节推二首  其二",
        "author": "陈傅良",
        "content": "前修恨不为同姓，更有跫然喜似人。\n岁晏得君颜面好，天涯从此尺书频。\n政须有力同扶世，业已将名自绊身。\n它日云台勋绩上，南阳应记旧比邻。",
        "dynasty": "宋",
        "collection_info": null
    },
    {
        "title": "乙巳岁首寄彭子復徐子直",
        "author": "陈傅良",
        "content": "又过一年空草草，寻思万事太劳劳。\n岁烦士友愁薪米，日见儿童嘆鬓毛。\n乱卉各随分寸长，新禽已变两三号。\n及时君亦图良集，莫待春深水一篙。",
        "dynasty": "宋",
        "collection_info": null
    },
    {
        "title": "次韵奉酬丁少詹见过同游仙岩遇雨而别",
        "author": "陈傅良",
        "content": "佳人何似似江梅，邂逅梅阴共举杯。\n欲与溪山成胜话，却因风雨得空回。\n新诗报我春乘兴，小径从今日扫埃。\n自是衰迟愁独立，敢论名字望朋来。",
        "dynasty": "宋",
        "collection_info": null
    },
    {
        "title": "瑞安宰刘伯协载酒游赵园叔静道甫子宜行之同集小雨喜霁",
        "author": "陈傅良",
        "content": "上巳所余春有几，不堪风雨付春愁。\n君能载酒知谁侣，我欲看花不自由。\n倚岸小舟谋未定，隔林斜日故相投。\n莓苔踏遍篝灯去，收拾残红插满头。",
        "dynasty": "宋",
        "collection_info": null
    },
    {
        "title": "和丁少詹韵  其一",
        "author": "陈傅良",
        "content": "尽日支颐听雨声，闲中惟得自知明。\n朋来何敢烦公等，老去方惭负此名。\n待欲短檠看少作，敢将尺牍论交情。\n区区却望从容意，要莫令人一座倾。",
        "dynasty": "宋",
        "collection_info": null
    },
    {
        "title": "和丁少詹韵  其二",
        "author": "陈傅良",
        "content": "明月隋珠忽堕前，坐令衰飒意飘然。\n无端太史头抢地，安得扬雄赋上天。\n前辈门墙余几在，他时竹帛竟谁传。\n落花流水君愁不，南渡于今六十年。",
        "dynasty": "宋",
        "collection_info": null
    },
    {
        "title": "病余久不趋郡且迁仙岩书院于屋西有怀同志",
        "author": "陈傅良",
        "content": "欲往如天际，相期忽岁华。\n山空明独树，江晚暗连葭。\n作屋皆三益，藏书可万家。\n岂无人裹饭，躬自灌园芽。",
        "dynasty": "宋",
        "collection_info": null
    },
    {
        "title": "酬陈颐刚见和前韵",
        "author": "陈傅良",
        "content": "离合皆天意，盈虚几月华。\n家纔办藜苋，吾亦逐芦葭。\n忧世还当路，论兵有故家。\n深深看踵息，阴火养黄芽。",
        "dynasty": "宋",
        "collection_info": null
    },
    {
        "title": "寄谢景英参议",
        "author": "陈傅良",
        "content": "故人不见吾何适，欲见其人已异乡。\n魂梦半年皆草草，鬓毛一别益苍苍。\n筹边淮海何迟暮，乘障湖湘亦阻长。\n及此居闲宜问讯，题书须待满林霜。",
        "dynasty": "宋",
        "collection_info": null
    },
    {
        "title": "寄题翁诚之慈溪县尉厅无我亭",
        "author": "陈傅良",
        "content": "星月明当户，乌鸢下傍人。\n小亭长独立，通国自相亲。\n置尉缘求盗，居官已丧真。\n须知三尺外，敲榜亦深仁。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其一",
        "author": "陈傅良",
        "content": "沧海无波日万艘，山农囷廪自相豪。\n争看紫橐行阡陌，可对黄甘负酒醪。\n曲水一觞随意集，成都千骑最头遨。\n风流儒雅谁公似，增得东嘉地望高。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其二",
        "author": "陈傅良",
        "content": "东都门外问征艘，去国身轻亦太豪。\n谁可对床听夜雨，自于同社燕春醪。\n不知温诏从天下，又罢幽寻与世遨。\n从此宜休堂下梦，顾瞻松柏为谁高。",
        "dynasty": "宋",
        "collection_info": null
    },
    {
        "title": "和郡守沈持要赏柑之什三首  其三",
        "author": "陈傅良",
        "content": "仰止苕溪近一艘，几年犹未识人豪。\n黄堂为客知何夕，白髮从公饮此醪。\n四海衣冠多后进，两朝几杖旧同遨。\n令人仰视冥冥翮，不道微风燕雀高。",
        "dynasty": "宋",
        "collection_info": null
    },
    {
        "title": "和沈守持要观潮阁留题",
        "author": "陈傅良",
        "content": "毕生欲赋观潮阁，立尽斜阳倦復还。\n一日江山蒙笔力，百年名字满人寰。\n郡从晋宋风流后，诗到苏黄伯仲间。\n向去摩挲看石刻，谁知功在十年闲。",
        "dynasty": "宋",
        "collection_info": null
    },
    {
        "title": "奉陪王德修登观海阁兼呈邑宰刘伯协",
        "author": "陈傅良",
        "content": "观潮阁在东溟上，有客来登自华阳。\n不道雪山通老柏，却看朝日上扶桑。\n胜游气合南三郡，妙画家传晋二王。\n后会不知谁与继，尔江吾海永相望。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其一",
        "author": "陈傅良",
        "content": "盗起清溪两淛空，童王亲自帅元戎。\n谁知小邑无亭障，但握空弮有隠功。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其二",
        "author": "陈傅良",
        "content": "横塘一字比南金，满纸书劳属意深。\n太史不知收拾未，邦人父老泪渐襟。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其三",
        "author": "陈傅良",
        "content": "操一豚蹄亦可怜，欲将庙食自旌贤。\n坏墙颓壁神台笠，不见干戈六十年。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其四",
        "author": "陈傅良",
        "content": "却向平时念后艰，榱题百尺忽如山。\n谁将西上逢人问，令尹何如此一班。",
        "dynasty": "宋",
        "collection_info": null
    },
    {
        "title": "落成王朝奉庙以薄恙不获预谢刘宰并诸乡丈五首  其五",
        "author": "陈傅良",
        "content": "抱病荒村望欲迷，骏奔无数独鷄栖。\n瞻言冬鼓何时歇，好听农郊雨一犂。",
        "dynasty": "宋",
        "collection_info": null
    },
    {
        "title": "和沈守持要题谢公楼额",
        "author": "陈傅良",
        "content": "危楼何在水云中，穿市牙旗退自公。\n闲作此来横笛夜，爱看人醉落帆风。\n欢呼夹道江声合，硬语蟠空客技穷。\n姓字从今联沈谢，不知千古更谁同。",
        "dynasty": "宋",
        "collection_info": null
    },
    {
        "title": "沈守生日",
        "author": "陈傅良",
        "content": "燕寝凝香不记春，宜休堂下柏轮囷。\n三吴南渡今多士，四皓东宫此一人。\n雅不欲书名上上，谩令在处岁陈陈。\n玉巵宴罢思黄髮，应合从头第从臣。",
        "dynasty": "宋",
        "collection_info": null
    },
    {
        "title": "观南塘四首呈沈守  其一",
        "author": "陈傅良",
        "content": "曾不容舠咫尺间，谁知救溺合缨冠。\n今从枕席人行过，最好翻盆雨后看。",
        "dynasty": "宋",
        "collection_info": null
    },
    {
        "title": "观南塘四首呈沈守  其二",
        "author": "陈傅良",
        "content": "夹道欢呼百里间，不论扶杖与胜冠。\n公年几许颜何似，迟放牙樯待我看。",
        "dynasty": "宋",
        "collection_info": null
    },
    {
        "title": "观南塘四首呈沈守  其三",
        "author": "陈傅良",
        "content": "乐在宜休水竹间，十年黄帕裹朝冠。\n却乘五箇花文马，来与江村妇子看。",
        "dynasty": "宋",
        "collection_info": null
    },
    {
        "title": "观南塘四首呈沈守  其四",
        "author": "陈傅良",
        "content": "别乘潘郎伯仲间，朅来公适去弹冠。\n更将未尽公碑意，收入新诗为并看。",
        "dynasty": "宋",
        "collection_info": null
    },
    {
        "title": "桂阳劝农",
        "author": "陈傅良",
        "content": "雨耨风耕病汝多，谁将一一手摩挲。\n幸因奉令来循垄，恨不分劳去荷蓑。\n凉德未知年熟不，微官其奈月桩何。\n殷勤父老曾无补，待放腰鎌与醉歌。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其一",
        "author": "陈傅良",
        "content": "泽国重阳花较迟，得花虽□□愁余。\n家家人醉鷄豚社，独对西风忆鲙鱼。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其二",
        "author": "陈傅良",
        "content": "小雨廉纤仅滑泥，强随年少更攀跻。\n欲凭最上浮图望，晚稻如今齐未齐。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其三",
        "author": "陈傅良",
        "content": "临风遮莫晚山佳，自古功名看鬓华。\n幸自不知余种种，可教容易落乌纱。",
        "dynasty": "宋",
        "collection_info": null
    },
    {
        "title": "九日奉呈同僚四绝句  其四",
        "author": "陈傅良",
        "content": "领客山危亦既懽，故人往往去归班。\n明年此会知谁肯，为上吴山望楚山。",
        "dynasty": "宋",
        "collection_info": null
    },
    {
        "title": "郴守丁端叔以九日诗至次韵奉酬",
        "author": "陈傅良",
        "content": "十年不见寻常事，九日相违咫尺间。\n橙蟹渠能追胜赏，藙牲孰与奉慈颜。\n逝将酒坫更酬酢，乍可诗筒略往还。\n新将适闻临遣罢，鹿头吾待望吴山。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其一",
        "author": "陈傅良",
        "content": "壮不如人老更迟，可怜赤□□宗余。\n乡微肤使贤方伯，谁激西江活鲋鱼。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其二",
        "author": "陈傅良",
        "content": "生怕遄归趁紫泥，缘危方藉得同跻。\n交邻谊与春秋并，应许臧孙数告齐。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其三",
        "author": "陈傅良",
        "content": "夏畦不病晚穜佳，哿矣将诗补黍华。\n散百为千吾写似，深山穷谷徧笼纱。",
        "dynasty": "宋",
        "collection_info": null
    },
    {
        "title": "丁端叔和九日诗至用韵奉谢恤邻之义且申前请  其四",
        "author": "陈傅良",
        "content": "不因与国近交欢，冰齿相从髮已班。\n多见长才无肯綮，岂辞一篑竟为山。",
        "dynasty": "宋",
        "collection_info": null
    },
    {
        "title": "再用前韵简丁端叔  其一",
        "author": "陈傅良",
        "content": "乞邻亟只报何迟，愁绝饥甿一胜余。\n上有加餐下相忆，莫同泛泛寄双鱼。",
        "dynasty": "宋",
        "collection_info": null
    },
    {
        "title": "再用前韵简丁端叔  其二",
        "author": "陈傅良",
        "content": "闭关饶着一丸泥，我亦前扳更后跻。\n四海弟兄君看取，苛风不断鴈行齐。",
        "dynasty": "宋",
        "collection_info": null
    },
    {
        "title": "再用前韵简丁端叔  其三",
        "author": "陈傅良",
        "content": "事到难时意转佳，声名早已动皇华。\n拨烦自古书生短，只合横经住绛纱。",
        "dynasty": "宋",
        "collection_info": null
    },
    {
        "title": "再用前韵简丁端叔  其四",
        "author": "陈傅良",
        "content": "繇吴入楚共悲欢，怀欲班荆竟未班。\n直待还舻愿衔尾，洞庭彭蠡浪如山。",
        "dynasty": "宋",
        "collection_info": null
    },
    {
        "title": "和丁端叔竹梅二诗韵  其一",
        "author": "陈傅良",
        "content": "空阶琤若下琅玕，全楚何人巧耐寒。\n谁伴八龙长傲雪，萧然一榻卧袁安。",
        "dynasty": "宋",
        "collection_info": null
    },
    {
        "title": "和丁端叔竹梅二诗韵  其二",
        "author": "陈傅良",
        "content": "管领春风别有天，不论水际与山巅。\n祝融玉立湖湘冻，独付寒梢笑粲然。",
        "dynasty": "宋",
        "collection_info": null
    },
    {
        "title": "丁端叔送牡丹以诗来用韵酬之  其一",
        "author": "陈傅良",
        "content": "觉省他年见一班，老从湖海看春颁。\n瞻言百里几相及，仰止高山竟莫攀。\n每事乞公留上策，不才容我着中间。\n一时公论方当路，愁为丝麻弃蒯菅。",
        "dynasty": "宋",
        "collection_info": null
    },
    {
        "title": "丁端叔送牡丹以诗来用韵酬之  其二",
        "author": "陈傅良",
        "content": "客来谈政已班班，况復书縢一再颁。\n亦欲颉颃相上下，不容分寸得跻攀。\n花犹河洛承平□，诗在黄陈辈行间。\n簿领役人尘扑面，沃如云雾下茅菅。",
        "dynasty": "宋",
        "collection_info": null
    },
    {
        "title": "和丁端叔岁晚书怀韵",
        "author": "陈傅良",
        "content": "来涂蓝缕雪埋人，三百于今又六旬。\n奏课定应书下下，班春聊復喜津津。\n余蔬被壤农亡恙，茂草连扉盗自新。\n曳杖鹿头时极目，炊烟齐起两州民。",
        "dynasty": "宋",
        "collection_info": null
    },
    {
        "title": "丁端叔送海错以诗来用韵酬之",
        "author": "陈傅良",
        "content": "泽鱼山豕各忘年，味可胜穷总所便。\n堪笑荆吴相俎豆，遂令蛮触自矛鋋。\n食无误蟹车同轨，贡不征蚶泽漏泉。\n我在穷山人迹罕，亦蒙惟错馈甘鲜。",
        "dynasty": "宋",
        "collection_info": null
    },
    {
        "title": "酬王判官和九日韵  其一",
        "author": "陈傅良",
        "content": "皇华六辔按倭迟，博采参差到接余。\n我独内惭无具甚，万家亦免釜生鱼。",
        "dynasty": "宋",
        "collection_info": null
    },
    {
        "title": "酬王判官和九日韵  其二",
        "author": "陈傅良",
        "content": "想悬郴桂一云泥，夫子声名正日跻。\n乞与早移河内粟，牙牌归听报班齐。",
        "dynasty": "宋",
        "collection_info": null
    },
    {
        "title": "酬王判官和九日韵  其三",
        "author": "陈傅良",
        "content": "翩翩公子一何佳，衔命穷山薄岁华。\n独自把将诗过日，不知梅影下窗纱。",
        "dynasty": "宋",
        "collection_info": null
    },
    {
        "title": "酬王判官和九日韵  其四",
        "author": "陈傅良",
        "content": "怀自何年晚见懽，匆匆惜已□声班。\n青刍白饭吾何有，风月犹堪倒玉山。",
        "dynasty": "宋",
        "collection_info": null
    },
    {
        "title": "戊申腊桂阳喜雪",
        "author": "陈傅良",
        "content": "月不能明雨却稀，山容野色夜辉辉。\n清霄下际双琼阙，仙仗前驱万玉妃。\n亘古岭旁冬不到，从今湖外岁无饥。\n来年此日吾何适，蓑笠寒江一钓矶。",
        "dynasty": "宋",
        "collection_info": null
    },
    {
        "title": "再用喜雪韵  其一",
        "author": "陈傅良",
        "content": "南人见雪古来稀，见只愁吟草木辉。\n留囓毡毛穷汉使，说开围角老胡妃。\n我尝豪健能无褐，今已衰迟要不饥。\n北望鴈门肠欲断，春蒲空老旧渔矶。",
        "dynasty": "宋",
        "collection_info": null
    },
    {
        "title": "再用喜雪韵  其二",
        "author": "陈傅良",
        "content": "瘴雨蛮烟此后稀，山童亦与借余辉。\n争看狂穉相呼唤，下啄饥乌自匹妃。\n苦乏貂裘堪夜永，喜无蝝子着冬饥。\n兴来那况山阴客，为我扁舟倚石矶。",
        "dynasty": "宋",
        "collection_info": null
    },
    {
        "title": "题范秀才万卷堂",
        "author": "陈傅良",
        "content": "雅尚时相背，幽栖我数过。\n儿应看客惯，田孰与书多。\n自析唐郴县，谁联汉甲科。\n儒门今有此，天意定如何。",
        "dynasty": "宋",
        "collection_info": null
    },
    {
        "title": "和段君仲衡同令嗣天晴少出之作",
        "author": "陈傅良",
        "content": "文字时高下，功名势去来。\n谁人堪语此，吾道竟怀哉。\n携幼安容膝，巡檐笑索梅。\n巷门通后圃，今数为君开。",
        "dynasty": "宋",
        "collection_info": null
    },
    {
        "title": "陈颐刚注孙子许拾遗赠诗用韵寄之",
        "author": "陈傅良",
        "content": "千帆过尽独舟沈，玩世齁齁踵息深。\n何自着书今白髮，不禁恋阙此丹心。\n诗来沧海珠盈把，人在掖垣梧十寻。\n应为一编三致意，细论小雅到交侵。",
        "dynasty": "宋",
        "collection_info": null
    },
    {
        "title": "和段仲衡谯楼新军额二首  其一",
        "author": "陈傅良",
        "content": "笔落元戎重，诗成坐客新。\n谯门双壮观，边将一团春。\n梦破盘行玉，名存瓮得银。\n衰迟亡补报，着意与民亲。",
        "dynasty": "宋",
        "collection_info": null
    },
    {
        "title": "和段仲衡谯楼新军额二首  其二",
        "author": "陈傅良",
        "content": "寒消晴后雪，光转冻前风。\n岁已宜麻麦，人犹厌芥菘。\n楼头千里望，笔势万夫雄。\n及此吾何力，天低露草丰。",
        "dynasty": "宋",
        "collection_info": null
    },
    {
        "title": "和萧俊仲司法咏谯楼新军额韵",
        "author": "陈傅良",
        "content": "海滨驱马过湘滨，喜及今春忆旧春。\n公燕有时令市酤，村舂不继待炊新。\n严城鼓角留三字，当代衣冠第一人。\n看取吾民繇此去，万家鸡犬永无尘。",
        "dynasty": "宋",
        "collection_info": null
    },
    {
        "title": "送洪子端还乡",
        "author": "陈傅良",
        "content": "将相三陈后，文章两汉余。\n英标还有此，天意定何如。\n海内相离合，年来半毁誉。\n未知贪尚友，孰与邺侯书。",
        "dynasty": "宋",
        "collection_info": null
    },
    {
        "title": "送吴德夫",
        "author": "陈傅良",
        "content": "岳麓楼头卧，湖湘眼底空。\n声名无处着，容止与人同。\n白髮何多日，轻帆不待风。\n修门春漏浅，封事倩谁通。",
        "dynasty": "宋",
        "collection_info": null
    },
    {
        "title": "杨伯子以其尊人诚斋南海集为赠以诗奉酬",
        "author": "陈傅良",
        "content": "辱与门墙最不迟，白头方诵岭南诗。\n文从嘉佑今三变，人在庐陵此一时。\n细数儒先能几见，独怜岁晚欲何之。\n潇湘直下长江去，得望蓬莱却更疑。",
        "dynasty": "宋",
        "collection_info": null
    },
    {
        "title": "潭帅潘德鄜生辰",
        "author": "陈傅良",
        "content": "落南添得黑髭归，归与相忘草木知。\n岳麓沈沈秋柝静，湘波穆穆夜帆迟。\n人间公论今何在，柱下家声此不疑。\n但欲公年如卫武，为留淇澳变风诗。",
        "dynasty": "宋",
        "collection_info": null
    },
    {
        "title": "衡守刘子澄以诗来和韵奉酬",
        "author": "陈傅良",
        "content": "曳裾朝路不同时，谋食衡湘亦把麾。\n一见相忘光可鑑，十年何在惄如饥。\n力堪扶世将谁可，语不惊人或自危。\n夜雪埋山江欲冻，依然春信在南枝。",
        "dynasty": "宋",
        "collection_info": null
    },
    {
        "title": "游南岳",
        "author": "陈傅良",
        "content": "天作之山曷为哉，遥知阊阖正南开。\n两川文武长江下，百粤车书五岭来。\n柴望久为周坠典，牢愁多见楚遗才。\n不知崧岱还何似，我欲将书寄鴈回。",
        "dynasty": "宋",
        "collection_info": null
    },
    {
        "title": "登祝融峰喜霁",
        "author": "陈傅良",
        "content": "仰止扶藜鬓髮苍，恰当风雨暗三湘。\n为谁一闢天无际，及我重来日未央。\n江过数州多曲折，山缘长亩半青黄。\n老僧耐得从头问，问到吴门竟渺茫。",
        "dynasty": "宋",
        "collection_info": null
    },
    {
        "title": "和沈帅持要张漕季长韵二首  其一",
        "author": "陈傅良",
        "content": "欲杭一苇近声光，恨不先期燕子凉。\n旧学甘盘聊此日，倦游司马尚他乡。\n别从沧海山横斗，来自岷峨水滥觞。\n不谓偶成三楚客，得为兰杜附诸香。",
        "dynasty": "宋",
        "collection_info": null
    },
    {
        "title": "和沈帅持要张漕季长韵二首  其二",
        "author": "陈傅良",
        "content": "麾节元戎祖席光，晚风吹雨借初凉。\n师传问讯谁书院，石刻摩挲是道乡。\n闻有先声来召驲，想无后会到流觞。\n路朝正设横经席，册府重紬辟蠹香。",
        "dynasty": "宋",
        "collection_info": null
    },
    {
        "title": "送沈帅",
        "author": "陈傅良",
        "content": "甘盘梦不入高宗，四皓莫知其所终。\n傅野有人能论学，汉庭无事可言功。\n行藏于此尝成趣，谈笑从今得退公。\n分付诸儿理民社，宜休堂上听松风。",
        "dynasty": "宋",
        "collection_info": null
    },
    {
        "title": "携客过王提举园访梅刘连州以诗来因用其韵",
        "author": "陈傅良",
        "content": "屋后云梢万箇长，屋前风蔓一川芳。\n有梅自索巡檐笑，无酒还酤踏雪香。\n偶与三刘同下榻，却怀二宋对持觞。\n写将诗句吾何敢，欵乃听人汲晓湘。",
        "dynasty": "宋",
        "collection_info": null
    },
    {
        "title": "再用前韵简刘连州",
        "author": "陈傅良",
        "content": "吴楚相望道阻长，我来邂逅挹羣芳。\n人如盘谷元非隠，诗到孤山不道香。\n每与盍簪移永日，更须篝火及余觞。\n何须夸去东州说，不学蓝关独吊湘。",
        "dynasty": "宋",
        "collection_info": null
    },
    {
        "title": "小诗为张漕寿",
        "author": "陈傅良",
        "content": "皇华散作九州春，老穉□□夹道陈。\n韩子莫愁今夕雨，甫侯元是此山神。\n我虽载酒□□算，孰与将诗附不泯。\n他日中兴编小雅，若论孝友更谁人。",
        "dynasty": "宋",
        "collection_info": null
    },
    {
        "title": "谢司马倅惠东坡竹石",
        "author": "陈傅良",
        "content": "出自坡翁余百年，传之温国子孙孙。\n两家文物来归我，便盍投簪去杜门。",
        "dynasty": "宋",
        "collection_info": null
    },
    {
        "title": "和赵帅寿张漕韵二首  其一",
        "author": "陈傅良",
        "content": "但得桑麻徧楚间，此心不在大夫环。\n落花流水深春好，画戟清香永日閒。\n英簜偶来成胜赏，萱庭孰与奉慈颜。\n正应得句尤奇杰，可继淮南大小山。",
        "dynasty": "宋",
        "collection_info": null
    },
    {
        "title": "和赵帅寿张漕韵二首  其二",
        "author": "陈傅良",
        "content": "使者耕时出省春，联翩珠玉又前陈。\n先声所暨摇山岳，落笔相豪泣鬼神。\n嘉与九城俱晏粲，讫无一事尚棼泯。\n独惭衰惰归何晚，亦着中间作廪人。",
        "dynasty": "宋",
        "collection_info": null
    },
    {
        "title": "题耒阳黄宰诗卷",
        "author": "陈傅良",
        "content": "诗卷来何处，棠阴日夕佳。\n令人添白髮，及此有黄花。\n事业谁千载，文章各一家。\n何时定还阙，解柂向长沙。",
        "dynasty": "宋",
        "collection_info": null
    },
    {
        "title": "送黄元吉",
        "author": "陈傅良",
        "content": "荷君来意固非轻，曾未深交意便倾。\n语到七篇无欠少，学从三画已分明。\n每怀前此伤标置，颇欲从今近老成。\n为谢荆门三益友，何时尊酒话生平。",
        "dynasty": "宋",
        "collection_info": null
    },
    {
        "title": "怀归丐祠",
        "author": "陈傅良",
        "content": "久矣怀归曷月哉，冠缨吾欲濯吾埃。\n天寒病马尚远放，日夕罢牛宜下来。\n名家翰墨书还蠹，盖世功名骨已苔。\n孰与东篱访黄菊，柴门终不为人开。",
        "dynasty": "宋",
        "collection_info": null
    },
    {
        "title": "送范东叔归帅潼川",
        "author": "陈傅良",
        "content": "楚山黄落洞庭波，背却鷄人问钓蓑。\n归思甚于三峡壮，才名空自十年多。\n曩游记得青灯在，后会愁如白髮何。\n我更有怀言不尽，故将短韵代长歌。",
        "dynasty": "宋",
        "collection_info": null
    },
    {
        "title": "送丁怀忠教授象州",
        "author": "陈傅良",
        "content": "二毛覊旅久，一饭瘴乡轻。\n把酒时相属，令人意自平。\n校官无簿领，帅阃甚声名。\n所恨冥冥雨，梅天不肯明。",
        "dynasty": "宋",
        "collection_info": null
    },
    {
        "title": "长沙腊月雷是日约宴赵帅俊臣闻雷乃罢越三日雨雪帅喜以诗相贺用韵酬之",
        "author": "陈傅良",
        "content": "民欲遮留上欲来，政声无间到舆台。\n道迎和气收蛮瘴，弹压余阴蛰楚雷。\n已是因风成柳絮，会须逐马见银杯。\n一觞好上公堂寿，不为梅花昨夜开。",
        "dynasty": "宋",
        "collection_info": null
    },
    {
        "title": "又和",
        "author": "陈傅良",
        "content": "沴气反为和气来，长沙千里一瑶台。\n新炊顿顿匙抄玉，熟睡家家壁撼雷。\n天直于人如合券，公应怜我欲停杯。\n向来韩子夸精祷，云合衡山特易开。",
        "dynasty": "宋",
        "collection_info": null
    },
    {
        "title": "赵帅復赋诗来用韵酬之",
        "author": "陈傅良",
        "content": "天水交光地欲无，中间老子独轩渠。\n一蓑渔隠真堪画，万玉龙骧不可屠。\n已卜菑畬何幸甚，却怜蓝缕更愁如。\n莫将此惠长私楚，好上甘泉扈属车。",
        "dynasty": "宋",
        "collection_info": null
    },
    {
        "title": "用韵咏雪简湘中诸友",
        "author": "陈傅良",
        "content": "夹湘而住一尘无，不在瑶池在石渠。\n气盖松篁谁与竞，令行螟𧎬自相屠。\n山光际水天无间，夜色通朝月不如。\n中有一翁鬚皓白，萧然野鹤亦乘车。",
        "dynasty": "宋",
        "collection_info": null
    },
    {
        "title": "赠张孟阜绝句",
        "author": "陈傅良",
        "content": "燕坐何曾论古今，束书高阁反求心。\n若能领会无多子，绝胜相从岁月深。",
        "dynasty": "宋",
        "collection_info": null
    },
    {
        "title": "用赵帅韵为孟阜解嘲",
        "author": "陈傅良",
        "content": "恨无毫髮老波澜，世有曹刘亦后班。\n堪笑燕人夸璞腊，欲随圭璧上三坛。",
        "dynasty": "宋",
        "collection_info": null
    },
    {
        "title": "登祝融峰观日出",
        "author": "陈傅良",
        "content": "星月凋零万象昏，谁能先我见朝暾。\n东南已得干坤正，蛮貊方知夜旦分。\n但觉沧溟浮佛屋，却忘衡岳近天阍。\n迢迢下憇山腰寺，人世烟云尚吐吞。",
        "dynasty": "宋",
        "collection_info": null
    },
    {
        "title": "舟中奉呈赵帅一首且速迎侍相与满岁",
        "author": "陈傅良",
        "content": "曷不放言追鵩赋，岂无幽思续离骚。\n去年比屋余三釜，昨夜沿江长一篙。\n白髮岂曾缘吏役，青衫那更有儿曹。\n鱼轩肯为公来否，相约春光访蟹螯。",
        "dynasty": "宋",
        "collection_info": null
    },
    {
        "title": "除浙西宪舟过钓台有感",
        "author": "陈傅良",
        "content": "一再登临万事非，裹头还已雪垂垂。\n敢论笔力今无恨，欲附碑阴始不疑。\n台阁有人堪共政，江山如此且随宜。\n论功汉鼎吾何有，自是风流百代师。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其一",
        "author": "陈傅良",
        "content": "两官频燕喜，交举万年觞。\n会庆川方至，重明日未央。\n圣贤何继世，孙子更宜王。\n闻说斯干梦，祥占近一阳。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其二",
        "author": "陈傅良",
        "content": "造次依儒术，朝迴只一经。\n更无他嗜好，端是众仪刑。\n符应当良月，声华自妙龄。\n帝垣从此日，光焰粲前星。",
        "dynasty": "宋",
        "collection_info": null
    },
    {
        "title": "上皇子嘉王生辰诗三章  其三",
        "author": "陈傅良",
        "content": "要识皇图永，当观艺祖初。\n维持今尽是，回復更何如。\n庸陋谁推毂，衰迟此曳裾。\n惭无为寿具，独袖一编书。",
        "dynasty": "宋",
        "collection_info": null
    },
    {
        "title": "袁起岩会饮湖上出示古刻酒罢各携桂花以归因成一绝",
        "author": "陈傅良",
        "content": "湖光不动见鱼虾，败纸残编数十家。\n岩桂丛中三四客，醉归人得一瓶花。",
        "dynasty": "宋",
        "collection_info": null
    },
    {
        "title": "又和",
        "author": "陈傅良",
        "content": "湖上帘须半捲虾，调冰雪藕各名家。\n有人不觧长安饮，话极茶铛吸井花。",
        "dynasty": "宋",
        "collection_info": null
    },
    {
        "title": "寄陈同甫",
        "author": "陈傅良",
        "content": "古来材大难为用，纳纳干坤着几人。\n但把鸡豚燕同社，莫将鹅鸭恼比隣。\n世非文字将安托，身与儿孙竟孰亲。\n一语觧纷吾岂敢，祇应行道亦酸辛。",
        "dynasty": "宋",
        "collection_info": null
    },
    {
        "title": "送辛卿幼安帅闽",
        "author": "陈傅良",
        "content": "长才自昔恨平时，三入修门两鬓丝。\n瓮下可能长夜饮，花间却学晚唐词。\n潸然北顾关河水，简在西清日月迟。\n乘鴈双鳬沧海上，与君从此恐差池。",
        "dynasty": "宋",
        "collection_info": null
    },
    {
        "title": "送卢郎中国华赴闽宪",
        "author": "陈傅良",
        "content": "相望千里马牛风，联事湖湘各已翁。\n造次便呼儿女见，绸缪略与弟兄同。\n百年又是梅花发，万事何如荔子红。\n欲附使轺嗟不及，却怜身在俊躔中。",
        "dynasty": "宋",
        "collection_info": null
    },
    {
        "title": "送范大着文叔知彭州",
        "author": "陈傅良",
        "content": "中书世禄今无几，唐鑑家声世不多。\n安得有人贤若此，忽闻去国意如何。\n同朝最是头先白，知己还愁语太苛。\n尽欲读书三万卷，蓬莱未必似岷峨。",
        "dynasty": "宋",
        "collection_info": null
    },
    {
        "title": "和刘进之韵兼简吴阜之",
        "author": "陈傅良",
        "content": "憧憧满眼事何稠，落落论心思独幽。\n去国未能身一叶，怀人但觉日三秋。\n池塘春草方同梦，江汉归舟更别愁。\n安得箫韶仪两凤，不妨燕雀自嘲啁。",
        "dynasty": "宋",
        "collection_info": null
    },
    {
        "title": "初夏有感因用前韵久旱适得雨欣然卒章",
        "author": "陈傅良",
        "content": "湖山妩媚绿阴稠，谁向芸芸得趣幽。\n半破榴花方恨晚，新来燕子未知秋。\n去为吏隠虽吾愿，归得家山政自愁。\n頼有雨声宽百感，忽如孤凤见羣啁。",
        "dynasty": "宋",
        "collection_info": null
    },
    {
        "title": "送潘德久之官建康",
        "author": "陈傅良",
        "content": "平生不解通毛刺，万事无能改鬓华。\n岂是襟怀堪逆旅，直须诗句可名家。\n老为宾客从戎幙，强使妻孥理帽纱。\n不有将军宽礼数，新愁却恐堕江花。",
        "dynasty": "宋",
        "collection_info": null
    },
    {
        "title": "同游张园酒中各嘆明年未知谁与此会余最衰病宜去因作诗识之",
        "author": "陈傅良",
        "content": "春过新烟能有几，愁生飞絮转难禁。\n可怜衰白随年少，爱看残红到夜深。\n一辈衣冠方事事，故园松竹已阴阴。\n明年此会知谁共，鴈荡山前寄好音。",
        "dynasty": "宋",
        "collection_info": null
    },
    {
        "title": "次韵奉酬方辉先",
        "author": "陈傅良",
        "content": "也知朝士愧山林，猿鹤相怀怨亦深。\n屈指落花年荏苒，断魂凋鬓日侵寻。\n向来相与期何事，老去谁能会此心。\n多谢故人重话旧，独怜志古定遗今。",
        "dynasty": "宋",
        "collection_info": null
    },
    {
        "title": "送倪正甫侍郎贺正",
        "author": "陈傅良",
        "content": "雪枿冰芽又復春，中原□覩属车尘。\n懽呼汉节从天下，愕立胡儿夹道陈。\n老去独惭□偃蹇，君行决意问经纶。\n顾瞻河洛关心处，应记幽燕用事人。",
        "dynasty": "宋",
        "collection_info": null
    },
    {
        "title": "喜雨",
        "author": "陈傅良",
        "content": "天顾于人略有情，片时收尽越山青。\n老农望外扶犂立，倦客愁边拥被听。\n尘翳欲清阊阖道，井花已上辘轳亭。\n冥冥直待黄梅熟，未要风池看约萍。",
        "dynasty": "宋",
        "collection_info": null
    },
    {
        "title": "送曾继先赴山阴路钤",
        "author": "陈傅良",
        "content": "鬍髯白尽犹强饭，髀肉添多未跨鞍。\n不向胡沙亲矢石，却来桥冢护衣冠。\n归舟自此长相背，荐墨于今尚未干。\n只恐燕然他日事，独无名字可同刊。",
        "dynasty": "宋",
        "collection_info": null
    },
    {
        "title": "送何起岩之江东",
        "author": "陈傅良",
        "content": "苦吟海内知音少，独往江东问政频。\n我亦他山于此别，世无吾党更谁亲。\n六朝故实皆新句，一代风流尚几人。\n话次傥怀无恙否，为将衰惰再三陈。",
        "dynasty": "宋",
        "collection_info": null
    },
    {
        "title": "上元日同京仲远赵德老罗春伯谢子肃访郭殿帅游凤凰山次韵",
        "author": "陈傅良",
        "content": "层云飞鸟共危栏，江汉朝宗万折盘。\n王气信知千古盛，圣图元自九朝宽。\n公余曳履探殊胜，酒罢磨崖记众懽。\n衰惰不知能健否，相从河岱弄柔翰。",
        "dynasty": "宋",
        "collection_info": null
    },
    {
        "title": "癸丑冬车驾过宫留相还朝",
        "author": "陈傅良",
        "content": "一声警跸接天齐，驰道无尘马不嘶。\n月御顺行随日毂，干端和气匝坤倪。\n三槐相继归公衮，细柳还须听将鼙。\n老矣尚能歌二圣，不应专美在浯溪。",
        "dynasty": "宋",
        "collection_info": null
    },
    {
        "title": "和楼大防尚书送行韵",
        "author": "陈傅良",
        "content": "齐年兄弟又齐名，商略行藏共此生。\n自昔从君瞻马首，如今输我与鸥盟。\n读书松竹交千载，曳履星辰听五更。\n借问塞翁谁得失，诸无一语到留行。",
        "dynasty": "宋",
        "collection_info": null
    },
    {
        "title": "折子明提刑自湘中以诗问讯用韵酬之",
        "author": "陈傅良",
        "content": "久立天涯咏式微，胡然华髮尚□□。\n□□□望归簪履，便冀君恩到盖帷。\n当世岂无君子论，□□□□□人诗。\n湘中一似桐乡好，安得扁舟着钓丝。",
        "dynasty": "宋",
        "collection_info": null
    },
    {
        "title": "泊钓台滩下",
        "author": "陈傅良",
        "content": "今岁仅余今夜月，此舟三泊此江沂。\n遭逢明主还遗恨，惭愧先生独见几。\n泗水列侯多不免，湘山四皓竟安归。\n汉家故旧尝枚数，孰与东南一钓矶。",
        "dynasty": "宋",
        "collection_info": null
    },
    {
        "title": "腊月望泊舟钓台滩下赋诗既而登婺女明远楼诵之乡丈陈德承同集黄奇卿张伯广因书以遗德承之子性甫直甫后春六日奉和德承韵兼简奇卿伯广为别",
        "author": "陈傅良",
        "content": "行藏独倚少陵楼，怨鹤愁猿孰与俦。\n尝与万人争魏阙，何如一壑老菟裘。\n追随士友从吾好，领略江山自此游。\n急趁梅花理归棹，双溪为我亦西流。",
        "dynasty": "宋",
        "collection_info": null
    },
    {
        "title": "赠杜伯高",
        "author": "陈傅良",
        "content": "腊后玄冥意气骄，余寒造物亦亡聊。\n风收夜雨春何浅，云障朝暾雪不消。\n真悟此生纔半岁，恣听何处是三朝。\n粲然一笑将迎我，頼有江梅慰寂寥。",
        "dynasty": "宋",
        "collection_info": null
    },
    {
        "title": "除夜宿处州天宁寺",
        "author": "陈傅良",
        "content": "人言老去不如初，我爱初心老转无。\n懒向门前题鬰垒，喜从人后饮屠苏。\n杯盘甚简眠须早，礼数多宽拜要扶。\n况復齁齁纸帐，鸡人不听禁庭呼。",
        "dynasty": "宋",
        "collection_info": null
    },
    {
        "title": "寄僧嗣清",
        "author": "陈傅良",
        "content": "衡阳杰阁宵人记，淮右丰碑刺史书。\n永已桥山藏剑佩，空余云汉照林庐。\n河图万古陈东序，汗简诸儒校石渠。\n谁道幽深穷衲子，乞钱买石更崎岖。",
        "dynasty": "宋",
        "collection_info": null
    },
    {
        "title": "蒋处州仲可惠酒",
        "author": "陈傅良",
        "content": "括州太守□亭侯，及与前时一辈游。\n剩欲池塘看芳草，谩随烟雨上危楼。\n无钱可解催科拙，有酒能宽放逐愁。\n可笑杜陵严武客，时时傍舍过墙头。",
        "dynasty": "宋",
        "collection_info": null
    },
    {
        "title": "再寄用前韵",
        "author": "陈傅良",
        "content": "幸无骨相可封侯，归理先人旧钓游。\n山下剩栽诸本竹，水边须着数间楼。\n羣书可读自随喜，一客不来谁与愁。\n时把钓丝销永日，鱼儿亦得两三头。",
        "dynasty": "宋",
        "collection_info": null
    },
    {
        "title": "丙辰寄国举兄",
        "author": "陈傅良",
        "content": "是间南极老人星，乔木修篁亦有情。\n直向朱明为后殿，不随黄落入秋声。\n儿孙衮衮看新出，兄弟团团得晚成。\n笑阅世人心事短，却从黄老问长生。",
        "dynasty": "宋",
        "collection_info": null
    },
    {
        "title": "送长溪高国楹从学朱元晦",
        "author": "陈傅良",
        "content": "洛学今无恙，东南属此翁。\n从游虽已晚，趣向竟谁同。\n一第收良易，遗经语未终。\n归期定何日，我欲叩新功。",
        "dynasty": "宋",
        "collection_info": null
    },
    {
        "title": "以两鹤寿薛象先",
        "author": "陈傅良",
        "content": "日与山农共一廛，不应家有四乘轩。\n殷勤分送平斋下，为看蟠桃熟几年。",
        "dynasty": "宋",
        "collection_info": null
    },
    {
        "title": "重阳日寄瑞安留宰留宰以是日宴新第人併见招不及赴",
        "author": "陈傅良",
        "content": "落帽沾衣总失真，追随萸菊亦劳神。\n酒无肴核依然好，家有溪山岂是贫。\n沆瀣从空来夜气，青冥随处际秋旻。\n不知此是登高否，为问慈恩塔上人。",
        "dynasty": "宋",
        "collection_info": null
    },
    {
        "title": "和林宗易菊花韵",
        "author": "陈傅良",
        "content": "一岁所余秋有几，重阳偏与老相催。\n每怜白髮能长健，虽爱黄花亦懒栽。\n好景游从须好友，新诗风味似新醅。\n人生适意无过此，恣听东篱早晏开。",
        "dynasty": "宋",
        "collection_info": null
    },
    {
        "title": "和沈仲一北湖十咏 北湖",
        "author": "陈傅良",
        "content": "北湖只隔岭头云，谁在湖边问讯人。\n若得小舟通我过，雨晴须破半时辰。",
        "dynasty": "宋",
        "collection_info": null
    },
    {
        "title": "和沈仲一北湖十咏 豫章阁",
        "author": "陈傅良",
        "content": "人去岷峨水自流，豫章三字竟沈浮。\n怀人好上层楼看，木落山寒不肯秋。",
        "dynasty": "宋",
        "collection_info": null
    },
    {
        "title": "和沈仲一北湖十咏 仰止亭",
        "author": "陈傅良",
        "content": "可爱南山与北山，北山上有斗芒寒。\n碧云归尽人何在，更捲珠帘到夜阑。",
        "dynasty": "宋",
        "collection_info": null
    },
    {
        "title": "和沈仲一北湖十咏 药房",
        "author": "陈傅良",
        "content": "平平下语及云管，学到诗人岂不难。\n莫似□人大芳洁，湘波千古诉椒兰。",
        "dynasty": "宋",
        "collection_info": null
    },
    {
        "title": "和沈仲一北湖十咏 穆波亭",
        "author": "陈傅良",
        "content": "一年曾得几番圆，恨不骖鸾上广寒。\n占得波光须细翫，恰闻沧海已狂澜。",
        "dynasty": "宋",
        "collection_info": null
    },
    {
        "title": "和沈仲一北湖十咏 粹白堂",
        "author": "陈傅良",
        "content": "欲来花底竟差池，我有佳名谁与归。\n翌日看花天一色，狐裘犹自织寒机。",
        "dynasty": "宋",
        "collection_info": null
    },
    {
        "title": "和沈仲一北湖十咏 迟客台",
        "author": "陈傅良",
        "content": "借无舟楫亦褰裳，目断蒹葭水一方。\n今夜不来同剪韭，隔山明日事茫茫。",
        "dynasty": "宋",
        "collection_info": null
    },
    {
        "title": "和沈仲一北湖十咏 萱竹堂",
        "author": "陈傅良",
        "content": "萱草须锄莫放深，竹须剪伐待成林。\n一花一叶皆相附，要使儿孙识此心。",
        "dynasty": "宋",
        "collection_info": null
    },
    {
        "title": "和沈仲一北湖十咏 楚颂亭",
        "author": "陈傅良",
        "content": "纷纷万木尽西风，独立霜林我御冬。\n滓畔无人谁着语，止斋但护紫泥封。",
        "dynasty": "宋",
        "collection_info": null
    },
    {
        "title": "和沈仲一北湖十咏 宜雨亭",
        "author": "陈傅良",
        "content": "看花只为雨愁人，一片纔飞减却春。\n独此得春无尽藏，每于愁外见精神。",
        "dynasty": "宋",
        "collection_info": null
    },
    {
        "title": "周宣义三子仲敏明□幼谨同年登第因以前韵奉寄",
        "author": "陈傅良",
        "content": "营营浮俗贋还真，孰与传经妙入神。\n一榜及看三子贵，数椽能忍十年贫。\n自将弧矢书闾史，便使冰渊诵小旻。\n家学如君今有几，殷勤罗拜我何人。",
        "dynasty": "宋",
        "collection_info": null
    },
    {
        "title": "再次韵简新第诸人",
        "author": "陈傅良",
        "content": "行酒何如温太真，风流元不鄙钱神。\n扁舟容我归来老，一子令人买得贫。\n虽有羣仙来月窟，欲扶衰力上霜旻。\n吾今已定渔樵约，勋业烦公一辈人。",
        "dynasty": "宋",
        "collection_info": null
    },
    {
        "title": "送瑞安尉林叔全尊人还乡",
        "author": "陈傅良",
        "content": "论交海内略飘零，最晚相看却有情。\n不以一经夸鲁谚，自于二子识徐卿。\n橘香剩与蜂衙晚，麦信急催鸠唤晴。\n天气正佳归恰好，莫将愁思为空名。",
        "dynasty": "宋",
        "collection_info": null
    },
    {
        "title": "送林叔全秩满归四明",
        "author": "陈傅良",
        "content": "三年绝境兴谁同，鸡叫桑巅犬巷中。\n但欲户庭多暇日，不将鞭朴奏肤公。\n相期霄汉抟风翮，每见灯花缀玉虫。\n此去逢人台阁上，丁宁莫道止斋翁。",
        "dynasty": "宋",
        "collection_info": null
    },
    {
        "title": "送雪庵瑾禅师还山",
        "author": "陈傅良",
        "content": "五马逢迎甚阔疎，满朝问讯近何如。\n诸公极有迟留意，一日连收竟别书。\n佛法盛衰千劫后，人生老壮百年余。\n向来游旧今亡恙，愿得斯人尚起予。",
        "dynasty": "宋",
        "collection_info": null
    },
    {
        "title": "周和叔通判雪寒索酒戏用来韵以将朋尊",
        "author": "陈傅良",
        "content": "持杯虽念故人寒，欲予还不似印刓。\n此债岂应行处有，麯春何日寄云安。",
        "dynasty": "宋",
        "collection_info": null
    },
    {
        "title": "奉和周蕃伯用王道夫韵二章见寄  其一",
        "author": "陈傅良",
        "content": "森森万木一精庐，黄卷青灯自卷舒。\n却肯追随三舍远，不论闻问十年疎。\n遗贤公已长怀玉，老圃吾方欲荷锄。\n安得谢岩题壁处，一尊相伴看芙蕖。",
        "dynasty": "宋",
        "collection_info": null
    },
    {
        "title": "奉和周蕃伯用王道夫韵二章见寄  其二",
        "author": "陈傅良",
        "content": "论定千年后，心宽万事平。\n吾方惭鼠伎，安敢道鸿冥。\n门户虽入境，溪山亦世情。\n半天乔木立，尽日好禽鸣。",
        "dynasty": "宋",
        "collection_info": null
    },
    {
        "title": "寿叔祖母",
        "author": "陈傅良",
        "content": "三阳昨夜转洪钧，凤历今年又纪寅。\n再拜与君觞寿母，更生犹我面先人。\n儿孙夹侍浑忘数，梅柳前陈不记春。\n从此常为汤餠主，剩看诸妇抱麒麟。",
        "dynasty": "宋",
        "collection_info": null
    },
    {
        "title": "东阳杜季高远访诗以送之",
        "author": "陈傅良",
        "content": "当世关衰壮，斯文看合离。\n强餐吾岂敢，后会子何期。\n村落秋弥好，溪山晚最宜。\n逢人相问讯，所欠更能诗。",
        "dynasty": "宋",
        "collection_info": null
    },
    {
        "title": "春日和林宗易韵",
        "author": "陈傅良",
        "content": "白与红兼尽落梅，小园独步日千迴。\n浮空晓色临无际，排闼春光拨不开。\n学语新禽更后啭，铺茸细草雨边来。\n却怜追逐今无力，放下帘鈎就麝煤。",
        "dynasty": "宋",
        "collection_info": null
    },
    {
        "title": "移花",
        "author": "陈傅良",
        "content": "樱柳初无素与蛮，可将何物伴身閒。\n欲栽花木千余本，但候春风还未还。",
        "dynasty": "宋",
        "collection_info": null
    },
    {
        "title": "送花还宗易",
        "author": "陈傅良",
        "content": "酷爱看花懒种花，知心惟有故人家。\n花开兮送花残取，娱老扶衰度岁华。",
        "dynasty": "宋",
        "collection_info": null
    },
    {
        "title": "游鸣山寺徐一之兄弟载酒即席和其韵",
        "author": "陈傅良",
        "content": "惰归春力不胜驱，风雨尚愁人掺裾。\n掠尽残红前日树，催还新绿去年畬。\n相将兴尽随花屧，頼有朋来载酒车。\n但得从今身尚健，吾乡风物胜匡庐。",
        "dynasty": "宋",
        "collection_info": null
    },
    {
        "title": "和徐叔子用林宗易韵见示",
        "author": "陈傅良",
        "content": "相过风雨独何欤，校酒论文已不如。\n方信深交相恋缪，却因衰退更踌躇。\n吟生池草书成束，饮落檐花醉堕车。\n明日待随公等去，我头应始自今梳。",
        "dynasty": "宋",
        "collection_info": null
    },
    {
        "title": "和徐叔子劝农韵呈留宰",
        "author": "陈傅良",
        "content": "亲从蓑笠问饥寒，赴愬人人得犯颜。\n更向棠阴聊憇茇，要令粒食共鲜艰。\n身归雨露司存后，诗在山川刻画间。\n饱饭之余能细和，止斋应有几年闲。",
        "dynasty": "宋",
        "collection_info": null
    },
    {
        "title": "游金岙赵园赋海棠梨花呈留宰",
        "author": "陈傅良",
        "content": "海棠故作十分红，梨更超然与雪同。\n文物英华周盛事，风流玄远晋余风。",
        "dynasty": "宋",
        "collection_info": null
    },
    {
        "title": "赴留宰宝坛之集因和蕃叟弟赵园韵",
        "author": "陈傅良",
        "content": "一枝纔放前村雪，一线初开爱日天。\n潘县风流凡五客，赵园名字亦千年。\n可无能赋如难弟，恨不曾来有尉仙。\n待得中兴用循吏，更于此地设离筵。",
        "dynasty": "宋",
        "collection_info": null
    },
    {
        "title": "示留宰",
        "author": "陈傅良",
        "content": "县楼即日气横空，施及观潮亦奏功。\n曾上石岗看蚁穴，当图一饱到三农。",
        "dynasty": "宋",
        "collection_info": null
    },
    {
        "title": "或以诗送来禽次韵奉酬  其一",
        "author": "陈傅良",
        "content": "连年栽树未成阴，赪实堆盘慰我心。\n手把新诗堪永日，休夸法帖送来禽。",
        "dynasty": "宋",
        "collection_info": null
    },
    {
        "title": "或以诗送来禽次韵奉酬  其二",
        "author": "陈傅良",
        "content": "隔水佳人久不逢，祇应我懒或君慵。\n感时相馈情何厚，却说云泥笑杀侬。",
        "dynasty": "宋",
        "collection_info": null
    },
    {
        "title": "游云顶院和徐叔子韵",
        "author": "陈傅良",
        "content": "老大生憎儿女态，更无春怨与秋悲。\n略将杯酌随宜具，剩有溪山取次嬉。\n爱客不妨兼泛泛，论文何苦太奇奇。\n况曾窥得尊生术，通昔蒲团日一炊。",
        "dynasty": "宋",
        "collection_info": null
    },
    {
        "title": "寿薛象先",
        "author": "陈傅良",
        "content": "萧然山泽一臞仙，故被声名绊俊躔。\n祇为春秋同社燕，遂归风雨对床眠。\n中年曾未鬚眉白，尽日全无车马喧。\n我有寿觞谁与共，会昌湖上钓鱼船。",
        "dynasty": "宋",
        "collection_info": null
    },
    {
        "title": "酬蕃叟弟韵",
        "author": "陈傅良",
        "content": "朋游同一辈，伯季自相师。\n薄宦俄衰暮，清懽仅暇时。\n我怀青冢曲，子念紫荆诗。\n但得无忧患，幽栖岂不宜。",
        "dynasty": "宋",
        "collection_info": null
    },
    {
        "title": "寿潘省之",
        "author": "陈傅良",
        "content": "泛水浅红荷十里，蔽云浓绿木千章。\n旁无俗子山居巷，中有臞仙一瓣香。\n今夕还知是何夕，吾乡终胜似他乡。\n双鳬便合青冥上，笑看儿孙乐未央。",
        "dynasty": "宋",
        "collection_info": null
    },
    {
        "title": "丁巳寿国举兄",
        "author": "陈傅良",
        "content": "岁自为诗岁自赓，愁无新思思还生。\n更从今闰书初伏，待看何年值后庚。\n汉网疏如天地阔，奎文下与水云平。\n弟兄长健贫何病，判解金龟当一酲。",
        "dynasty": "宋",
        "collection_info": null
    },
    {
        "title": "村居二首  其一",
        "author": "陈傅良",
        "content": "业已将身落耦耕，时于观物悟浮生。\n择栖未定鸟离立，避碍已通鱼并行。\n野老窥巢占太岁，牧儿敲角报残更。\n绝胜倚市看邮置，客至还无菜甲羹。",
        "dynasty": "宋",
        "collection_info": null
    },
    {
        "title": "村居二首  其二",
        "author": "陈傅良",
        "content": "野衣农圃杂，华髮弟兄同。\n佚老便居僻，贪闲喜命穷。\n习成杯酌少，脱落语言工。\n危坐看流景，新萌又落红。",
        "dynasty": "宋",
        "collection_info": null
    },
    {
        "title": "和宗易作屋之什",
        "author": "陈傅良",
        "content": "欲因旧筑倍劳形，昔在先生配二程。\n梅树护持供北顾，萱堂润色作东荣。\n但堪樽俎来三益，何必籓墙屏五兵。\n若徙荼𧃲分乞我，亦令儿辈记家声。",
        "dynasty": "宋",
        "collection_info": null
    },
    {
        "title": "送缙云叶正初兼简杜伯高",
        "author": "陈傅良",
        "content": "我固阅人非草草，君于前辈亦拳拳。\n经师未数郯夫子，笔力方窥李谪仙。\n所恨尚于收第晚，将诗空与背时传。\n频年不信灯花报，报得人来亦可怜。",
        "dynasty": "宋",
        "collection_info": null
    },
    {
        "title": "和宗易赋素馨茉莉白莲韵",
        "author": "陈傅良",
        "content": "轩窗一日粲三英，尽室无尘眼倍明。\n闽粤固尝矜绝美，风骚犹未及知名。\n羞将姿媚随花谱，爱伴孤高上月评。\n独恨遇寒成弱植，色香殊不让梅兄。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其一",
        "author": "陈傅良",
        "content": "东篱何在菊年年，菊视陶诗竟孰贤。\n未必缘诗花更好，花将诗与万人传。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其二",
        "author": "陈傅良",
        "content": "霜螯风味小槽春，新样宫衣试麯尘。\n一段秋光谁领此，芙蓉凡子桂陈人。",
        "dynasty": "宋",
        "collection_info": null
    },
    {
        "title": "沈仲一送菊自言封殖之劳欲得诗为报为赋三绝  其三",
        "author": "陈傅良",
        "content": "愁干手自搭连筒，苦雨丁丁杙小篷。\n乞得花开急催客，明朝恐已着霜红。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其一",
        "author": "陈傅良",
        "content": "陪侍经帏涉岁年，亦尝尚论鞠衣贤。\n如今三嗅馨香泣，惟恐将诗去浪传。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其二",
        "author": "陈傅良",
        "content": "呜咽苔移玉座春，昔年曾扈属车尘。\n重阳不见黄封酒，只见餐英独醒人。",
        "dynasty": "宋",
        "collection_info": null
    },
    {
        "title": "仲一以诗来用韵奉答  其三",
        "author": "陈傅良",
        "content": "剩有新诗入递筒，岂无能画作掀篷。\n金钱翠盖相辉映，着我皤然酒借红。",
        "dynasty": "宋",
        "collection_info": null
    },
    {
        "title": "寄题薛象先新楼",
        "author": "陈傅良",
        "content": "矮檐风雨送蜗牛，有客来夸百尺楼。\n阖郡台池皆下瞰，背城湖海亦全收。\n清时未放徒高卧，半世何为故倦游。\n解尽橐金君计决，月明长笛起渔舟。",
        "dynasty": "宋",
        "collection_info": null
    },
    {
        "title": "立春",
        "author": "陈傅良",
        "content": "千官勒马谢幡胜，万国鞭牛占雨晴。\n谁据槁梧相近午，颊车徐转鼻无声。",
        "dynasty": "宋",
        "collection_info": null
    },
    {
        "title": "除夜用前韵",
        "author": "陈傅良",
        "content": "春来十日垂垂雨，岁尽今朝亦未晴。\n衰老见年殊不觉，卧听穿叶打窗声。",
        "dynasty": "宋",
        "collection_info": null
    },
    {
        "title": "送子婿林申甫还侍",
        "author": "陈傅良",
        "content": "锵锵笙磬阼阶东，穆穆黄流玉瓒中。\n近在门阑无此称，老来襟抱更谁同。\n幽燕遗恨须收第，孔孟微言要忍穷。\n精舍一区泉石好，何时相就看冥鸿。",
        "dynasty": "宋",
        "collection_info": null
    },
    {
        "title": "游赵园",
        "author": "陈傅良",
        "content": "主人避客竟何之，雨过停桡落日迟。\n頼有畦丁曾识客，来禽花送两三枝。",
        "dynasty": "宋",
        "collection_info": null
    },
    {
        "title": "赴林宗大招赏牡丹之集",
        "author": "陈傅良",
        "content": "剥啄要春酌，团栾得晚晴。\n千花名品下，一苇病身轻。\n文会非投辖，清欢胜绝缨。\n倦游吾独愧，归趁两山明。",
        "dynasty": "宋",
        "collection_info": null
    },
    {
        "title": "寄谢怀英高士",
        "author": "陈傅良",
        "content": "闻君已得归山请，顾我方当绝迹时。\n欲葺止斋犹未就，箧中应有草堂资。",
        "dynasty": "宋",
        "collection_info": null
    },
    {
        "title": "和张端士初夏",
        "author": "陈傅良",
        "content": "绿阴四合水迷津，春去虽愁却可人。\n无数飞萤窥案帙，有时乳燕落梁尘。\n满塘荷荫将还旧，试火包香又斩新。\n短夜得眠常不足，僧钟遮莫报昏晨。",
        "dynasty": "宋",
        "collection_info": null
    },
    {
        "title": "送周介之同年赴德化宰",
        "author": "陈傅良",
        "content": "民社须吾党，江湖足此情。\n不堪秋暑近，欲趁莫潮平。\n拙宦成华髮，忧时自短檠。\n君看庐阜石，千载尚垂名。",
        "dynasty": "宋",
        "collection_info": null
    },
    {
        "title": "谢林默之居士惠酒居士山居方与世绝尚欲友此废人耶小诗举发一笑",
        "author": "陈傅良",
        "content": "不将鹅鸭恼比隣，林下萧然老幅巾。\n乞与青州十从事，添成明月两閒人。",
        "dynasty": "宋",
        "collection_info": null
    },
    {
        "title": "戊午寿国举兄",
        "author": "陈傅良",
        "content": "一母分身四白头，从今家事付儿流。\n只须老草供觞味，乍可婆娑伴钓游。\n劳世万人输暇日，好天一雨荐新秋。\n平章何物宜为寿，三十余年晏子裘。",
        "dynasty": "宋",
        "collection_info": null
    },
    {
        "title": "止斋即事二首  其一",
        "author": "陈傅良",
        "content": "性已耐岑寂，老应忘隠忧。\n齐年双白髮，尽日一苍头。\n竹闭缄门钥，蒲团数漏筹。\n未知庭庑下，还有雀罗不。",
        "dynasty": "宋",
        "collection_info": null
    },
    {
        "title": "止斋即事二首  其二",
        "author": "陈傅良",
        "content": "教子时开卷，逢人强整襟。\n再贫看晚节，多病得初心。\n地僻茭莲好，山低竹树深。\n寄声同燕社，明月又秋砧。",
        "dynasty": "宋",
        "collection_info": null
    },
    {
        "title": "戏题止斋丛石",
        "author": "陈傅良",
        "content": "虽无壁立翠琅玕，聊当庭前犊鼻裩。\n我亦闻之方伎者，众山皆大小为尊。",
        "dynasty": "宋",
        "collection_info": null
    },
    {
        "title": "重阳和朱直方韵",
        "author": "陈傅良",
        "content": "衰老登临得并家，绝胜十载向天涯。\n直须与世为陶令，谨勿令人识孟嘉。\n蓝水悲吟空雅健，牛山醉墨谩欹斜。\n谁知竹叶虽无分，一笑何妨菊自花。",
        "dynasty": "宋",
        "collection_info": null
    },
    {
        "title": "用徐叔子韵送其过毗陵",
        "author": "陈傅良",
        "content": "家食年年未解忙，浮沉闾里但壶觞。\n偶缘他故趋吴会，可使吾徒忆鲁狂。\n曲水风流王逸少，鑑湖穷约贺知章。\n请于百尺楼头上，下视人间有肺肠。",
        "dynasty": "宋",
        "collection_info": null
    },
    {
        "title": "送四明汪文子",
        "author": "陈傅良",
        "content": "文盛经生少，官轻举子繁。\n谁能堪远役，相与及微言。\n残冻留春雨，新愁起夜樽。\n斯文吾不敢，短句送归辕。",
        "dynasty": "宋",
        "collection_info": null
    },
    {
        "title": "寄九江宋居士",
        "author": "陈傅良",
        "content": "箧中每阅所藏书，长忆潇湘九宛余。\n一别十年身尚健，恨无飞羽过匡庐。",
        "dynasty": "宋",
        "collection_info": null
    },
    {
        "title": "酬刘进之",
        "author": "陈傅良",
        "content": "冰柱刘叉句，绨袍范叔寒。\n所亲多物望，相识半人寰。\n今老犹徒步，吾穷亦厚颜。\n幽怀真易足，万卷屋三间。",
        "dynasty": "宋",
        "collection_info": null
    },
    {
        "title": "己未上巳清明",
        "author": "陈傅良",
        "content": "霖霪故作落花天，佳节重重倍怅然。\n虽有庭除临曲水，更无尊俎试新烟。\n酴醾雅欲延春赏，杜宇还能破昼眠。\n頼得二昆同一客，蕨芽蒲笋短檠边。",
        "dynasty": "宋",
        "collection_info": null
    },
    {
        "title": "和林宗易上巳韵",
        "author": "陈傅良",
        "content": "㲇㲇曙鼓五更初，枚数何门可曳裾。\n孰与课儿翻故纸，几曾缘客扫精庐。\n常饥未免时中酒，多病安能强着书。\n自笑无才供视草，徒劳身后问相如。",
        "dynasty": "宋",
        "collection_info": null
    },
    {
        "title": "和林宗易雨后韵兼简沈仲一",
        "author": "陈傅良",
        "content": "溪山秋色日侵寻，一水循除万木阴。\n幸有新炊送农扈，可无胜践盍朋簪。\n蒲荷绵亘衡从亩，鸥鹭追随下上音。\n寄语北湖休独自，摩挲周鼎与商鬵。",
        "dynasty": "宋",
        "collection_info": null
    },
    {
        "title": "张端士以诗送兰蕙因和其韵",
        "author": "陈傅良",
        "content": "暮春堂上抱天和，时启柴扉与客过。\n客有可人须语似，新篁来看玉森罗。",
        "dynasty": "宋",
        "collection_info": null
    },
    {
        "title": "宝坛寺和林宗易韵",
        "author": "陈傅良",
        "content": "梦回齿颊自天香，何必招魂怨渡湘。\n少待精庐天向晓，有来嘉客岁为常。\n云山镇压鱼虾市，烟雨庄严橘柚乡。\n最好题名双石阙，可题周历万年长。",
        "dynasty": "宋",
        "collection_info": null
    },
    {
        "title": "答朱翔远见别之作",
        "author": "陈傅良",
        "content": "总角相看五十年，行藏殊辙各皤然。\n岂无子美书成束，欲送相如赋上天。\n俗眼不宽多小谨，交情何限復长篇。\n乘壶偶自兵厨至，聊助征帆一醉眠。",
        "dynasty": "宋",
        "collection_info": null
    },
    {
        "title": "尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜余发一笑因成二十八字",
        "author": "陈傅良",
        "content": "莼鲈有玉西风急，橙蟹无金东海深。\n祇为酒醒愁夜永，二虫得失我何心。",
        "dynasty": "宋",
        "collection_info": null
    },
    {
        "title": "因客说秋秫水伤復用前韵",
        "author": "陈傅良",
        "content": "风鲙不须盐豉好，霜螯须着酒船深。\n无由种秫求旁舍，旁舍秋螟已蠹心。",
        "dynasty": "宋",
        "collection_info": null
    },
    {
        "title": "己未生朝谢莘叟兄送梅  其一",
        "author": "陈傅良",
        "content": "无岁探梅不恨迟，缉斋今送两三枝。\n也知造物多生意，亦为畸人解笑颐。\n壬子恰同身堕地，庚申还值国开基。\n数家夸道明年好，好在长贫诵繫辞。",
        "dynasty": "宋",
        "collection_info": null
    },
    {
        "title": "己未生朝谢莘叟兄送梅  其二",
        "author": "陈傅良",
        "content": "莫笑栽培日月迟，待看老干及孙枝。\n天将臈去春回首，人与花同雪满颐。\n万里陇头空故蹟，孤山篱落但余基。\n至今佳句无人继，谁与招魂着楚辞。",
        "dynasty": "宋",
        "collection_info": null
    },
    {
        "title": "觅花",
        "author": "陈傅良",
        "content": "背山面水竹週遭，虽乏楼台气已豪。\n更得好花千百本，中间容我诵庄骚。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其一",
        "author": "陈傅良",
        "content": "蒲团坐阅岁如梭，不管门前雀可罗。\n投赠纻衣纔薄物，道人微笑已嫌多。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其二",
        "author": "陈傅良",
        "content": "纨袴何尝不误身，梁园金谷草长春。\n送将重锦齐三十，笑杀生刍一束人。",
        "dynasty": "宋",
        "collection_info": null
    },
    {
        "title": "和徐魏叔见寄三绝  其三",
        "author": "陈傅良",
        "content": "独向心源识背趋，岂于身外较精粗。\n凄其下视人间世，朝市区区地一夫。",
        "dynasty": "宋",
        "collection_info": null
    },
    {
        "title": "和朱宰游丁园韵",
        "author": "陈傅良",
        "content": "榆火逢佳节，棠阴接胜游。\n移樽忻及暇，乘屐共寻幽。\n日静竹光合，风喧花气浮。\n主情殊未倦，衰暮为迟留。",
        "dynasty": "宋",
        "collection_info": null
    },
    {
        "title": "庚申上巳",
        "author": "陈傅良",
        "content": "何事□□□，天低雨露悭。\n一□遗晚□，百感又春关。\n墨客山阴竹，骚人洧外兰。\n谁知千古意，不在□游间。",
        "dynasty": "宋",
        "collection_info": null
    },
    {
        "title": "清明后一日宴客明日宗易送牡丹有诗次韵",
        "author": "陈傅良",
        "content": "客去朝酲恶，诗来晚思和。\n名花如洛上，佳句近阴何。\n雨故妨新火，春应堕梦柯。\n莫将行乐地，蜗角动干戈。",
        "dynasty": "宋",
        "collection_info": null
    },
    {
        "title": "和汪仲嘉楼大防二尚书贺郑贵和华文休致韵  其一",
        "author": "陈傅良",
        "content": "簪笏相摩入殿庐，人皆自笑此区区。\n岂无隻字踰华衮，未必千钟胜饭蔬。\n吾见北山多后倦，谁如东里竟先驱。\n追随曳履枌榆社，犹及香山退傅无。",
        "dynasty": "宋",
        "collection_info": null
    },
    {
        "title": "和汪仲嘉楼大防二尚书贺郑贵和华文休致韵  其二",
        "author": "陈傅良",
        "content": "岿然名节万人尊，诗落文昌帝九阍。\n耄及卫公还失策，早如疎傅亦伤恩。\n华文延阁如今少，神武修门自古存。\n我与东楼最欣慕，掖垣灯火几同论。",
        "dynasty": "宋",
        "collection_info": null
    },
    {
        "title": "寒食早起围炉中戏和林宗易韵二首  其一",
        "author": "陈傅良",
        "content": "迭帐重裘更怯风，绝怜寒食到匆匆。\n一春不见花开落，但说栽花费几工。",
        "dynasty": "宋",
        "collection_info": null
    },
    {
        "title": "寒食早起围炉中戏和林宗易韵二首  其二",
        "author": "陈傅良",
        "content": "春工偏以速为神，谁管沉痾未觉春。\n禁得春寒长恣赏，甘心输与少年人。",
        "dynasty": "宋",
        "collection_info": null
    },
    {
        "title": "晚移舟塘次值风而回华叟兄有诗次韵",
        "author": "陈傅良",
        "content": "经春屏迹与谁同，苦雨衣篝亦自烘。\n方此欲为官况事，依然不值世情风。\n蒙茸水国蒲荷荡，馥郁田家橘柚丛。\n最是一年行乐处，翻成咄咄坐书空。",
        "dynasty": "宋",
        "collection_info": null
    },
    {
        "title": "送四明方伯起",
        "author": "陈傅良",
        "content": "世事关分合，人情看短长。\n君应愁富贵，人已畏文章。\n竚立亲双鬓，追随客累觞。\n未知归定否，吾亦爱吾乡。",
        "dynasty": "宋",
        "collection_info": null
    },
    {
        "title": "送杨渭夫入淮",
        "author": "陈傅良",
        "content": "老去关心最语离，不堪离久会还希。\n君方慷慨思矜振，我已婆娑喜惰归。\n万事莫如身自爱，十诗亦与世多违。\n倘将书寄南来鴈，且问琼花果是非。",
        "dynasty": "宋",
        "collection_info": null
    },
    {
        "title": "从族叔觅老桂",
        "author": "陈傅良",
        "content": "他山有桂老鬅松，好植梅旁伴槁容。\n着我对吟前赤壁，乞君分与左青龙。\n踰墙之树宜无取，益屋于东本不凶。\n恭想短章蒙一笑，便呼鉏镢破苔封。",
        "dynasty": "宋",
        "collection_info": null
    },
    {
        "title": "莲花",
        "author": "陈傅良",
        "content": "伯仲之间竹与梅，魏姚声价浪崔嵬。\n虽然亦混鱼虾处，风度自从丘壑来。",
        "dynasty": "宋",
        "collection_info": null
    },
    {
        "title": "寄林宗大",
        "author": "陈傅良",
        "content": "春已无情雨妬花，病还妬客到花家。\n今当未雨纔身健，杖策来看半吐葩。",
        "dynasty": "宋",
        "collection_info": null
    },
    {
        "title": "和莘叟兄咏张子房韵",
        "author": "陈傅良",
        "content": "不缘多病遽怀安，阅尽人间万事难。\n谩以笑谈分楚汉，竟将功业付萧韩。",
        "dynasty": "宋",
        "collection_info": null
    },
    {
        "title": "朱及之以所种荔枝结实招饮不及赴以诗谢之",
        "author": "陈傅良",
        "content": "闽谱余尝第状元，年来虽见仅名存。\n贡存天宝犹徒扰，赋似相如亦妄论。\n每羡朝阳私沃壤，正愁秋雨妬芳樽。\n绛衣玉质今何夕，照我西归十二轩。",
        "dynasty": "宋",
        "collection_info": null
    },
    {
        "title": "从徐一之觅菊  其一",
        "author": "陈傅良",
        "content": "我欲作亭题独立，苦无翠盖着金钱。\n园林百辈皆名胜，为趁西风乞冗员。",
        "dynasty": "宋",
        "collection_info": null
    },
    {
        "title": "从徐一之觅菊  其二",
        "author": "陈傅良",
        "content": "土盆瓦斛空中久，羞见重阳插满头。\n寄向柁楼烦送似，芼鲈齑蟹待新篘。",
        "dynasty": "宋",
        "collection_info": null
    },
    {
        "title": "次韵奉酬徐一之送菊",
        "author": "陈傅良",
        "content": "桂丛兰畹悄无譁，但有哀鸿天一涯。\n节物更谁知白髮，交情于此见黄花。\n声名独立空秋际，香色平铺与露华。\n南雅未收骚致意，骚人应欲补诗葩。",
        "dynasty": "宋",
        "collection_info": null
    },
    {
        "title": "廷植侄得男朱文昭寄诗于汤餠集即席和韵",
        "author": "陈傅良",
        "content": "喜说徐卿得二雏，吾家波及亦君余。\n青衫手板宜从此，断简家藏莫付渠。\n但欲健如黄犊走，不妨错写弄麞书。\n更看汤餠频频供，笑索梅花到岁除。",
        "dynasty": "宋",
        "collection_info": null
    },
    {
        "title": "送郑主簿泰兴解官归四明",
        "author": "陈傅良",
        "content": "师友于今说郑乡，亲庭分付旧行藏。\n但知职分宜栖棘，尽把声名属憇棠。\n一字未曾缘荐墨，扁舟纔可着诗囊。\n问津渔浦多西笑，独为莱衣味更长。",
        "dynasty": "宋",
        "collection_info": null
    },
    {
        "title": "送孟延昌归兰溪",
        "author": "陈傅良",
        "content": "典同周命士，律协汉诸郎。\n师友今千载，妻孥各一方。\n髮从何处白，菊有去年黄。\n惜别无多语，关雎三断章。",
        "dynasty": "宋",
        "collection_info": null
    },
    {
        "title": "刘进之饮蕃叟弟筠亭且赋诗余与蕃叟族居盖屏迹不出各数年于是有感次其韵",
        "author": "陈傅良",
        "content": "判与渔樵日往还，鹤亡蜂遁径苔班。\n何人不弃寻常事，有弟相忘咫尺间。\n宽网及余端已老，祥琴相尔未应閒。\n但将丘壑全分付，可待移文始厚颜。",
        "dynasty": "宋",
        "collection_info": null
    },
    {
        "title": "林宗易刘进之见访有诗再用前韵",
        "author": "陈傅良",
        "content": "牛羊日夕鸟知还，休说年时玉笋班。\n四皓亦尝空老去，二疏不在共功间。\n修书尚觉归期晚，隠几兼忘永日閒。\n况有宸章长对越，昭回云汉不违颜。",
        "dynasty": "宋",
        "collection_info": null
    },
    {
        "title": "题钱宰吸光亭图",
        "author": "陈傅良",
        "content": "栖身云梦八九上，用意风雩五六间。\n惟有澄波兼皓月，尚怜波月蔽亏山。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其一",
        "author": "陈傅良",
        "content": "九庙威灵远，三宗德业尊。\n讴歌思艺祖，历数在神孙。\n欲返皇图正，先推帝繫恩。\n诸儒议东嚮，此意定初元。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其二",
        "author": "陈傅良",
        "content": "但谨鸡鸣问，何知鹤髮侵。\n石经方典学，盟载更关心。\n四海尧丧毕，三年舜慕深。\n匆匆付神器，长乐尚沾襟。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其三",
        "author": "陈傅良",
        "content": "神机规禹迹，鬼胆破胡儿。\n大号初归我，成功少待时。\n鞬櫜怀不满，箪食问何迟。\n河洛空遗恨，年年上玉巵。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其四",
        "author": "陈傅良",
        "content": "好学元无斁，忘疲晚有加。\n明谟宗六艺，妙用合三家。\n照映天经纬，流传士齿牙。\n奎文尊阁处，更合榜重华。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其五",
        "author": "陈傅良",
        "content": "群才何辐辏，圣度似天宽。\n清跸留儒馆，黄金散将坛。\n风云一语合，日月万人看。\n攀附今无路，哀摧壮士肝。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其一",
        "author": "陈傅良",
        "content": "艺祖开皇极，何心畀后昆。\n天将翊尧运，世復见汤孙。\n武接规模在，仁追典则存。\n煌煌宋宗社，永永配干坤。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其二",
        "author": "陈傅良",
        "content": "深衷何自见，宽诏不胜书。\n当宁延方岳，逢人问里闾。\n岁为周委积，家被汉蠲除。\n巷哭弥天远，长江泪不如。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其三",
        "author": "陈傅良",
        "content": "岂以崇高极，能忘凛凛忧。\n衣更三澣旧，费为十金休。\n熊馆无秋猎，期门绝夜游。\n恭惟怀显德，真可缔孙谋。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其四",
        "author": "陈傅良",
        "content": "贞观真英主，三王合庶几。\n此时生后圣，端欲踵前徽。\n济世功何异，除凶志偶违。\n辛勤三十载，十渐更无讥。",
        "dynasty": "宋",
        "collection_info": null
    },
    {
        "title": "孝宗皇帝挽词五首  其五",
        "author": "陈傅良",
        "content": "不作修龄梦，天乎讵可谌。\n白云新厌世，黄屋旧非心。\n德业成千古，闾阎寝八音。\n乌号在何许，霜重越山岑。",
        "dynasty": "宋",
        "collection_info": null
    },
    {
        "title": "挽吴明可给事  其一",
        "author": "陈傅良",
        "content": "诸老俱沦落，流风日转移。\n独怀忧国意，长说渡江时。\n姓字谁如此，功名早不疑。\n却收湖海气，燕坐雪垂颐。",
        "dynasty": "宋",
        "collection_info": null
    },
    {
        "title": "挽吴明可给事  其二",
        "author": "陈傅良",
        "content": "忆上诸生谒，公方薄恙侵。\n欣然蒙絮帽，恨不醉花阴。\n自说看人熟，相期晚岁深。\n半天苍岭雪，回首为沾襟。",
        "dynasty": "宋",
        "collection_info": null
    },
    {
        "title": "挽木奉议  其一",
        "author": "陈傅良",
        "content": "宠数频年及，俞音万口传。\n丰碑来少海，大轴落台躔。\n教子宜如此，闻风亦凛然。\n送车今塞道，拱木看参天。",
        "dynasty": "宋",
        "collection_info": null
    },
    {
        "title": "挽木奉议  其二",
        "author": "陈傅良",
        "content": "盛事无虚得，玄襟可自知。\n徧观同辈行，谁似暮年时。\n衮冕趋椒殿，箫韶送玉巵。\n又宜天一笑，独此有遗悲。",
        "dynasty": "宋",
        "collection_info": null
    },
    {
        "title": "悼蒋昇仲承事",
        "author": "陈傅良",
        "content": "扁舟来徃适吾真，却笑旁观道隠沦。\n三釜岂无儿可就，百年要与酒相亲。\n剩栽梅竹皆缘客，晚得冠裳不语人。\n试向南塘问渔牧，定于此老亦沾巾。",
        "dynasty": "宋",
        "collection_info": null
    },
    {
        "title": "挽族叔父  其一",
        "author": "陈傅良",
        "content": "松竹深围屋，□莲剩种鱼。\n所愁宾客少，不问稻粱余。\n尽日□相语，盈门手自书。\n吾儿有名字，万事听何如。",
        "dynasty": "宋",
        "collection_info": null
    },
    {
        "title": "挽族叔父  其二",
        "author": "陈傅良",
        "content": "我怀终古恨，不及奉觞时。\n满眼看诸弟，何心赋此诗。\n牛羊来蛰蛰，丘墓去纍纍。\n亦有千钟养，曾无一字碑。",
        "dynasty": "宋",
        "collection_info": null
    },
    {
        "title": "题丁少詹姑墓志后",
        "author": "陈傅良",
        "content": "白髮从夫志，青刍为客谋。\n送车今几两，乐土有斯丘。\n犹子声名甚，他时雨露秋。\n摩挲看石刻，嗟惜到松楸。",
        "dynasty": "宋",
        "collection_info": null
    },
    {
        "title": "挽楼朝奉  其一",
        "author": "陈傅良",
        "content": "裘马朋簪盛，绯鱼筦库卑。\n行藏公论在，然否寸心知。\n岁晏曾三接，民功仅一麾。\n空余华衮字，有恨盖棺时。",
        "dynasty": "宋",
        "collection_info": null
    },
    {
        "title": "挽楼朝奉  其二",
        "author": "陈傅良",
        "content": "九寺方连茹，专城又夹河。\n晚看诸子好，孰与一门多。\n薄海皆惊嘆，亨衢忽荐瘥。\n大连同厚夜，其柰少连何。",
        "dynasty": "宋",
        "collection_info": null
    },
    {
        "title": "挽包颙叟  其一",
        "author": "陈傅良",
        "content": "樵牧常事席，篇觞早策功。\n有怀随事见，不耻与人同。\n我故奇诸子，年来识此翁。\n待看稽古力，乔木已悲风。",
        "dynasty": "宋",
        "collection_info": null
    },
    {
        "title": "挽包颙叟  其二",
        "author": "陈傅良",
        "content": "翁子看时辈，平生不妄贤。\n独于公有诔，惟恐世无传。\n他日须深刻，吾诗可附联。\n草黄松柏秃，名与石岿然。",
        "dynasty": "宋",
        "collection_info": null
    },
    {
        "title": "挽张子由母",
        "author": "陈傅良",
        "content": "又是君王上玉巵，未央雨露湛垂垂。\n版舆此去还无恙，芝检重来更不疑。\n四世团栾能有几，百年澌尽亦堪悲。\n里中诸母今谁在，听说承平佑圣时。",
        "dynasty": "宋",
        "collection_info": null
    },
    {
        "title": "挽潘才叔母",
        "author": "陈傅良",
        "content": "剥啄唯深夜，门前杙小船。\n有儿能自致，此母已堪传。\n竹院前闻熟，桓楹大字悬。\n病怀嗟不及，健笔附诸贤。",
        "dynasty": "宋",
        "collection_info": null
    },
    {
        "title": "挽周宣义",
        "author": "陈傅良",
        "content": "无酒浇陈草，将诗刻隧碑。\n遗名从此在，真意竟谁知。\n教子还余事，周人亦有时。\n忆尝从夜话，欲去更迟迟。",
        "dynasty": "宋",
        "collection_info": null
    },
    {
        "title": "挽婺女何茂宏",
        "author": "陈傅良",
        "content": "劝驾尝连萼，应门忽二毛。\n竟于时不偶，吾更晚相遭。\n宿草堪挥泪，丰碑忍泚毫。\n送车今几两，谁最恋绨袍。",
        "dynasty": "宋",
        "collection_info": null
    },
    {
        "title": "挽薛季益尚书  其一",
        "author": "陈傅良",
        "content": "徧试江淮声藉藉，久劳荆蜀鬓苍苍。\n同时半已登槐棘，卒岁纔能足稻粱。\n遗藁不为他日计，佳城尚及此丘藏。\n岂无后作多文胜，今我怀人泪欲滂。",
        "dynasty": "宋",
        "collection_info": null
    },
    {
        "title": "挽薛季益尚书  其二",
        "author": "陈傅良",
        "content": "州里谁如此达尊，户庭深静最情敦。\n不将尺牍通当路，却枉扁舟访杜门。\n每见色温如有属，欲书心愧不能言。\n从今若祭枌榆社，好配横塘两献樽。",
        "dynasty": "宋",
        "collection_info": null
    },
    {
        "title": "挽彭通直",
        "author": "陈傅良",
        "content": "前辈如同郡，流风仅几人。\n不令儿巧宦，所尚世清贫。\n及老犹书卷，通班但幅巾。\n吾铭虽未就，乡誉胜坚眠。",
        "dynasty": "宋",
        "collection_info": null
    },
    {
        "title": "挽沈次卿学正",
        "author": "陈傅良",
        "content": "洛学传当代，家声属此翁。\n一生无世味，万事与人同。\n恨不师前郑，欣尝客阿戎。\n宜铭千古意，岂在语言工。",
        "dynasty": "宋",
        "collection_info": null
    },
    {
        "title": "挽林承信",
        "author": "陈傅良",
        "content": "重交宁问田安在，急义固于官不知。\n膴仕幸多花萼好，幽栖宜与竹林期。\n床头周易吾将老，案上楞严晚得师。\n此意自应天予后，峄阳未琢长孙枝。",
        "dynasty": "宋",
        "collection_info": null
    },
    {
        "title": "悼林仲逸县尉",
        "author": "陈傅良",
        "content": "家故书千卷，生纔试一斑。\n赏音殊不少，筮仕独何艰。\n松菊将身隠，苹蘩忽涕潸。\n幸哉贤玉润，有诔不容删。",
        "dynasty": "宋",
        "collection_info": null
    },
    {
        "title": "挽张材卿知郡",
        "author": "陈傅良",
        "content": "貂蝉不逮老端明，世济谁如好弟兄。\n能着青衫偕计吏，却将白髮去边城。\n夜魂俄断凝香寝，秋泪仍兼曳履声。\n万石君家同一传，嗣书应更有公卿。",
        "dynasty": "宋",
        "collection_info": null
    },
    {
        "title": "挽新昌吕修职  其一",
        "author": "陈傅良",
        "content": "顷作庵庐客，看公手种莳。\n溪毛无乱理，宰木有连枝。\n久欲镵他石，今还赋此诗。\n黯然怀宿昔，絮酒定何时。",
        "dynasty": "宋",
        "collection_info": null
    },
    {
        "title": "挽新昌吕修职  其二",
        "author": "陈傅良",
        "content": "不道千山阻，将遗百世名。\n有儿能自致，此老已堪铭。\n禄岂无三釜，贤谁似一经。\n吾词虽未就，应有护幽扃。",
        "dynasty": "宋",
        "collection_info": null
    },
    {
        "title": "挽尤延之尚书  其一",
        "author": "陈傅良",
        "content": "自为师说竟谁宗，每事持平属此翁。\n有志政须名节是，斯文非独语言工。\n要令举世人材出，合在前朝行辈中。\n安得长年留把柁，后来各与一帆风。",
        "dynasty": "宋",
        "collection_info": null
    },
    {
        "title": "挽尤延之尚书  其二",
        "author": "陈傅良",
        "content": "宿留江湖长子孙，行藏节节耐人看。\n及为侍从身垂老，欲试平生事转难。\n书就仅题前太史，功成方记旧甘盘。\n令人长恨经纶意，历事三朝见一斑。",
        "dynasty": "宋",
        "collection_info": null
    },
    {
        "title": "挽尤延之尚书  其三",
        "author": "陈傅良",
        "content": "向来诸老独岿然，羸不胜衣万事便。\n灯下细书批敕字，雪边先着趁朝鞭。\n岂应无故令身健，却止功名与世传。\n遗奏定留封禅藁，凭谁吹送九重天。",
        "dynasty": "宋",
        "collection_info": null
    },
    {
        "title": "挽尤延之尚书  其四",
        "author": "陈傅良",
        "content": "壮岁从游两鬓霜，重来函丈各堪伤。\n那知卒业今无及，极悔论心昨未尝。\n相约归期须次第，独存病骨更凄凉。\n他年頼有门生记，託在碑阴永不忘。",
        "dynasty": "宋",
        "collection_info": null
    },
    {
        "title": "挽沈虞卿侍郎  其一",
        "author": "陈傅良",
        "content": "官重元非好，思閒乐有余。\n生儿早传业，课女夜抄书。\n时事方关念，归怀不遂初。\n经纶缘未了，天意盍留渠。",
        "dynasty": "宋",
        "collection_info": null
    },
    {
        "title": "挽沈虞卿侍郎  其二",
        "author": "陈傅良",
        "content": "嗜古真成癖，摩挲笑眼开。\n断编遗汲冢，名篆出秦台。\n□□缘应尽，云山唤不回。\n凄凉子云宅，问字有谁来。",
        "dynasty": "宋",
        "collection_info": null
    },
    {
        "title": "挽东阳郭德谊",
        "author": "陈傅良",
        "content": "簪绂何能贵，声名幸自修。\n凡今为我友，几半与君游。\n翰墨千年托，松梧一夜秋。\n令人怀昔日，烱烱梦丹丘。",
        "dynasty": "宋",
        "collection_info": null
    },
    {
        "title": "悼杨休甫",
        "author": "陈傅良",
        "content": "袖手旁观一世余，元非亲物亦非疎。\n酒边每事如人意，灯下通宵读我书。\n学到庄骚纔止此，生逢周汉定何如。\n西州相识无遗恨，独恨无从掺子祛。",
        "dynasty": "宋",
        "collection_info": null
    },
    {
        "title": "挽宋岩老参议  其一",
        "author": "陈傅良",
        "content": "居然是是亦非非，错处稠中定不疑。\n万事过人旁袖手，一生从众自观颐。\n肯为壮县虽尝试，略见周行已逆知。\n尽日杜门佳客至，小槽亲校酒醇漓。",
        "dynasty": "宋",
        "collection_info": null
    },
    {
        "title": "挽宋岩老参议  其二",
        "author": "陈傅良",
        "content": "少小修藏近市朝，亦非着意混渔樵。\n不为御寇犹争席，好说渊明更折腰。\n一饭重违凡子约，千金终却故人招。\n送车几两交相唁，我独难忘最久要。",
        "dynasty": "宋",
        "collection_info": null
    },
    {
        "title": "悼刘谦之知录",
        "author": "陈傅良",
        "content": "海内多吾友，飘零今几人。\n相忘尤堕泪，欲诔辄伤神。\n才力矜余地，心期耻后尘。\n溘然无一语，愁杀白头亲。",
        "dynasty": "宋",
        "collection_info": null
    },
    {
        "title": "挽王兴之提刑",
        "author": "陈傅良",
        "content": "四海王詹事，传家有象贤。\n宦情尘滓外，风谊典刑边。\n遗爱依前郑，群居得少连。\n生平纔乐此，一梦涕潸然。",
        "dynasty": "宋",
        "collection_info": null
    },
    {
        "title": "悼济阳夫人",
        "author": "陈傅良",
        "content": "久接江山境，曾论子姓文。\n于焉观内则，可以继前闻。\n榛栗严宾豆，苹蘩洁祀芬。\n有人言不朽，片石合摩云。",
        "dynasty": "宋",
        "collection_info": null
    },
    {
        "title": "挽张春卿尚书  其一",
        "author": "陈傅良",
        "content": "怀抱今遗直，身名古象贤。\n路车陈左塾，笙磬在东悬。\n再世星辰上，三年雨露边。\n崎岖空老去，有识共潸然。",
        "dynasty": "宋",
        "collection_info": null
    },
    {
        "title": "挽张春卿尚书  其二",
        "author": "陈傅良",
        "content": "论建回天力，生平与众同。\n居常焚谏草，人自避乘骢。\n朝誉多张仲，家声近鲁公。\n挽辞吾不愧，收入汗青中。",
        "dynasty": "宋",
        "collection_info": null
    },
    {
        "title": "悼翁仲立达州  其一",
        "author": "陈傅良",
        "content": "忆昔看封事，令人激懦衷。\n边筹皆破的，硬语更盘空。\n晚亦通家好，居然与众同。\n行藏尝论定，谁假一帆风。",
        "dynasty": "宋",
        "collection_info": null
    },
    {
        "title": "悼翁仲立达州  其二",
        "author": "陈傅良",
        "content": "淮幙何多誉，巴城仅一麾。\n最书肤使上，好语近臣知。\n筚路江山久，维舟日月迟。\n空怀归报牍，不逮劳还时。",
        "dynasty": "宋",
        "collection_info": null
    },
    {
        "title": "挽刘端木司户",
        "author": "陈傅良",
        "content": "十年共语昨来非，长忆初年握手时。\n身世自怜心炯炯，功名犹恐论卑卑。\n民彝亘古非芜没，学者如公好器资。\n缓辔徐行逢九轨，可堪倏忽九原悲。",
        "dynasty": "宋",
        "collection_info": null
    },
    {
        "title": "挽林致贤提举",
        "author": "陈傅良",
        "content": "一经韦氏学，五桂窦仪家。\n每耻乡评过，深惩履道华。\n人方贵全璧，事已堕空花。\n褒衮来黄阁，千年置齿牙。",
        "dynasty": "宋",
        "collection_info": null
    },
    {
        "title": "挽刘茂实和州",
        "author": "陈傅良",
        "content": "欲课民庸元道州，欲评人品马少游。\n居无一事可切齿，荐有三公方掉头。\n送公历阳令我愁，目断宾鴈书沈浮。\n识与不识涕泪流，人世安用须封侯。",
        "dynasty": "宋",
        "collection_info": null
    },
    {
        "title": "郑自明哀词",
        "author": "陈傅良",
        "content": "母曰余儿兮，吾莫知其何尤。\n妇曰良人兮，吾曷为罹此忧。\n兄弟不以是咎兮，朋友称其好修。\n恭不得其故兮，庸强名之曰命。\n相彼下堂而贻戚兮，或结缨以顺听。\n万不同咸自取兮，曾二者孰失其正声。\n鬼神之所仇兮，人直躬焉是病。\n胥属镂忽堕其前兮，屈鱼腹以为穽。\n奇祸作于牖下兮，顾奚悲而宜庆。\n嗟子何伤兮，独余怀不能以自胜。\n尚或相尔藐孤兮，天终焉其有定。",
        "dynasty": "宋",
        "collection_info": null
    },
    {
        "title": "洛阳桥",
        "author": "陈傅良",
        "content": "跨海为桥布石牢，那知直下压灵鰲。\n基连岳屿规模壮，势截渊潭气象豪。\n铁马着行横绝漠，玉鲸张鬣露寒涛。\n缣图已幸天颜照，应得元丰史笔褒。",
        "dynasty": "宋",
        "collection_info": null
    },
    {
        "title": "句  其一",
        "author": "陈傅良",
        "content": "梦由今日赉，事与古人求。",
        "dynasty": "宋",
        "collection_info": null
    },
    {
        "title": "句  其二",
        "author": "陈傅良",
        "content": "玉龙十二蓬山顶，宝髻三千汉殿中。",
        "dynasty": "宋",
        "collection_info": null
    },
    {
        "title": "句  其三",
        "author": "陈傅良",
        "content": "半粧宫面迎风笑，间色仙衣带露收。",
        "dynasty": "宋",
        "collection_info": null
    },
    {
        "title": "句  其四",
        "author": "陈傅良",
        "content": "密叶自成金罽饰，乱英谁辑紫茸香。",
        "dynasty": "宋",
        "collection_info": null
    },
    {
        "title": "句  其五",
        "author": "陈傅良",
        "content": "凝脂新赐浴，半面更啼红。",
        "dynasty": "宋",
        "collection_info": null
    },
    {
        "title": "句  其六",
        "author": "陈傅良",
        "content": "苗分郑七穆，香发谢诸郎。",
        "dynasty": "宋",
        "collection_info": null
    },
    {
        "title": "句  其七",
        "author": "陈傅良",
        "content": "羲皇向上人。",
        "dynasty": "宋",
        "collection_info": null
    }
]