[
    {
        "uuid": "c7a95022efbc574f04fd9a7767764292",
        "title": "三贤咏",
        "author": "李觏",
        "content": "鲁连誓蹈海，夷齐甘采薇。\n秦王不得帝，周武终见非。\n轻死议万乘，强哉三布衣。\n凡人期贫贱，贫贱岂易欺。",
        "dynasty": "宋",
        "collection_info": null
    },
    {
        "uuid": "3ad85e7557f5520b1bff9909339a09a4",
        "title": "和苏着作麻姑十咏 鲁公碑 其一",
        "author": "李觏",
        "content": "他人工字书，美好若妇女。\n猗嗟颜太师，赳赳丈夫武。\n麻姑有遗碑，岁月亦已古。\n硬笔可破石，镌者疑虚语。\n惊龙索雷斗，口唾天下雨。\n怒虎突围出，不畏千强弩。\n有海珠易求，有山玉易取。\n唯恐此碑坏，此书难再靓。",
        "dynasty": "宋",
        "collection_info": null
    },
    {
        "uuid": "cc2361c7ff5633c5fb00d062aee74cb2",
        "title": "和苏着作麻姑十咏 鲁公碑 其二",
        "author": "李觏",
        "content": "收藏在天府。\n自非大祭时，莫教凡眼觑。",
        "dynasty": "宋",
        "collection_info": null
    },
    {
        "uuid": "62f1b194ab3a3d100b2e4e301a8966c8",
        "title": "和苏着作麻姑十咏 七星杉",
        "author": "李觏",
        "content": "五行兴万类，有象皆在天。\n如何彼杉树，反更侔星躔。\n予思古昔意，欲媚兹山巅。\n草木尚有斗，人物谁非仙。\n栽培自何代，衰老今多年。\n大旱不减翠，涉春无益鲜。\n生当好世界，过尽闲云烟。\n房心欲布政，柱石安可捐。",
        "dynasty": "宋",
        "collection_info": null
    },
    {
        "uuid": "69221c01c1db1581bf79998e173f8aec",
        "title": "和苏着作麻姑十咏 炼丹井",
        "author": "李觏",
        "content": "丹竈久已毁，井泉空独存。\n此地非常地，今人非昔人。\n我愿刀圭药，轻举朝明宸。\n一言洗天日，万物归阳春。\n羣仙谁嫉妬，使我身漂沦。\n俯视废井水，欲饮碍荆榛。\n徘徊片云下，泣涕霑衣巾。\n少壮几何时，且醉樽中醇。",
        "dynasty": "宋",
        "collection_info": null
    },
    {
        "uuid": "f966bd2505c636d4aad762b7b5d1dedc",
        "title": "和苏着作麻姑十咏 玳瑁石",
        "author": "李觏",
        "content": "前有县大夫，取此石为器。\n嚣然夸谓予，材与工俱美。\n如何尔乡人，器用曾莫备。\n无乃居荒陬，俗鄙不喜事。\n答云此石坚，攻磨动时岁。\n官用钱出民，民用钱出己。\n出民官不知，喜事诚可贵。\n出己乃伤财，谁能不惜费。\n大夫闻此言，如有所忿戾。\n今君倡是诗，敢以报嘉惠。",
        "dynasty": "宋",
        "collection_info": null
    },
    {
        "uuid": "9747cdfd9d4196efb03dcfa7b0cb8089",
        "title": "和苏着作麻姑十咏 秦人峰",
        "author": "李觏",
        "content": "秦法虽甚苛，秦吏若犹拙。\n山林不数里，俾尔逃得脱。\n予观后世事，政役火烈烈。\n苟非为鬼神，何计避羁绁。\n师皇今在御，百事咸均节。\n常披诏书意，苦念生财竭。\n谁能将顺者，所望在贤哲。\n无使峰中人，笑我民屠裂。",
        "dynasty": "宋",
        "collection_info": null
    },
    {
        "uuid": "988c48ded7ed322b561cb92da732c5f8",
        "title": "和苏着作麻姑十咏 流杯池",
        "author": "李觏",
        "content": "幽居久不乐，心死如湿灰。\n闻言山有池，仙客曾流杯。\n披衫向西坐，欲望无崇台。\n何当命游宴，尽聚不羁才。\n顾恐狭隘地，未足开吾怀。\n仰手斸河汉，决向天南来。\n移舟復转岳，壅遏成环迴。\n横持北斗柄，量尽酒星醅。\n箕踞接下流，一歃空千罍。\n八风助吟倡，万怪供嘲谐。\n醉来散髮卧，蝇声视霆雷。\n冷笑势利子，茫茫尘土堆。",
        "dynasty": "宋",
        "collection_info": null
    },
    {
        "uuid": "06c255c7628a9345fa10d1daf3cbeb44",
        "title": "和苏着作麻姑十咏 碧莲池",
        "author": "李觏",
        "content": "碧莲何岁开，我时不得见。\n于今到池上，只有红莲绽。\n红莲非丑恶，物以多为贱。\n阿蛮虽解舞，不见真妃面。",
        "dynasty": "宋",
        "collection_info": null
    },
    {
        "uuid": "69b2e8770c5bcf78a42783d69e0c5698",
        "title": "和苏着作麻姑十咏 虎跑泉",
        "author": "李觏",
        "content": "虎跑本何为，彼将对以臆。\n有如大丈夫，卓尔抱刚直。\n盗泉既不饮，谮人亦不食。\n山中小禽兽，何足劳捉搦。\n勇气无所泄，爪地成遗迹。\n地神嘉乃诚，水源如开闢。\n寻常窃六畜，夜傍人墙壁。\n是与豺狼同，闻此宜惭色。",
        "dynasty": "宋",
        "collection_info": null
    },
    {
        "uuid": "637fa67eae6513361738ca385d670816",
        "title": "和苏着作麻姑十咏 丹霞洞",
        "author": "李觏",
        "content": "山西十数里，乃是丹霞洞。\n直上穷云霓，中宽入罂瓮。\n红尘生不识，明月手可捧。\n人家千里庭，泉源六月冻。\n风雨气势恶，草木精神竦。\n灵物少形见，仙官何职贡。\n欲缘易厌倦，世事足愁痛。\n寄语松上鹤，他年期一控。",
        "dynasty": "宋",
        "collection_info": null
    },
    {
        "uuid": "67c3fc9d114faf28b83209771b414fc5",
        "title": "和苏着作麻姑十咏 葛仙坛",
        "author": "李觏",
        "content": "仙翁犹在时，坛上何设施。\n仙翁一去后，梦草空离离。\n下士固大笑，言者多不知。\n嗟嗟天壤内，共是枯鱼池。",
        "dynasty": "宋",
        "collection_info": null
    },
    {
        "uuid": "7f38c516bf3afd69a57be950f1e9d166",
        "title": "穫稻",
        "author": "李觏",
        "content": "朝阳过山来，下田犹露湿。\n饷妇念儿啼，逢人不敢立。\n表黄先后收，断折伛偻拾。\n鸟鼠满官仓，于今又租入。",
        "dynasty": "宋",
        "collection_info": null
    },
    {
        "uuid": "d88f9b92ced89fca7709f1d27a876030",
        "title": "哀老妇",
        "author": "李觏",
        "content": "里中一老妇，行行啼路隅。\n自悼未亡人，暮年从二夫。\n寡时十八九，嫁时六十余。\n昔日遗腹兑，今兹垂白鬓。\n子岂不欲养，母岂不怀居。\n繇役及下户，财尽无所输。\n异籍幸可免，嫁母乃良图。\n牵车送出门，急若盗贼驱。\n儿孙孙有妇，小大攀且呼。\n回头与永诀，欲死无刑诛。\n我时闻此言，为之长嘆呜。\n天民固有穷，鳏寡实其徒。\n仁政先四者，着在孟轲书。\n吾君务復古，旦旦师黄虞。\n赦书求节妇，许与旌门闾。\n繄尔愚妇人，岂曰礼所拘。\n蓬茨四十年，不知形影孤。\n州县莫能察，诏旨成徒虚。\n而况赋役间，羣小所同趋。\n姦欺至骨髓，公利未锱铢。\n良田岁岁卖，存者唯莱污。\n兄弟欲离散，母子因变渝。\n天地岂非大，曾不容尔躯。\n嗟嗟孝治王，早晚能闻诸。\n吾言又无位，反袂空涟如。",
        "dynasty": "宋",
        "collection_info": null
    },
    {
        "uuid": "c1c66b079b1c4681f32c6f7b73078bee",
        "title": "寄怀三首  其一",
        "author": "李觏",
        "content": "鸟兽死有用，羽角筋革齿。\n辇輓入工师，饰作军国器。\n玉食白如瓠，暝目已腐秽。\n生者不敢留，埋藏与蝼蚁。\n百年富贵身，孰若鸟兽类。\n唯有令名人，终古如不死。",
        "dynasty": "宋",
        "collection_info": null
    },
    {
        "uuid": "a6c5c1a1acb3d0ef4bf502b0c29ed15a",
        "title": "寄怀三首  其二",
        "author": "李觏",
        "content": "根生但为松，翼飞但为凤。\n王侯尚可轻，道义本来重。\n痴儿似婢妾，寸步矜恩宠。\n傍人忍笑时，佯把衣袪弄。",
        "dynasty": "宋",
        "collection_info": null
    },
    {
        "uuid": "1ab0cb530aca5a1043691eb511e45792",
        "title": "寄怀三首  其三",
        "author": "李觏",
        "content": "龊龊復龊龊，浅谋同燕雀。\n不思明日忧，但取今日乐。\n俗儒抱书卷，未去眼中膜。\n谁将古人泪，更为今人落。",
        "dynasty": "宋",
        "collection_info": null
    },
    {
        "uuid": "98cbd6a649d753e896019ad7d5dc0906",
        "title": "避暑",
        "author": "李觏",
        "content": "富贵责且重，惭耻心如何。\n贫贱事易了，饱暖幸已多。\n大热火天下，虚堂枕山阿。\n拔俗嫌人影，考古分贤科。\n潄冷齿双噤，饮香颜半酡。\n一跣或移日，遇狂还自歌。\n去就各有志，彼此无相诃。\n原宪岂尝病，赐也徒来过。",
        "dynasty": "宋",
        "collection_info": null
    },
    {
        "uuid": "436c4870e605f2f3568337a8aa16a3f3",
        "title": "喜雨",
        "author": "李觏",
        "content": "人皆喜膏泽，我独忧丰年。\n岁凶已贱籴，年丰安得钱。\n赋役忽惊骇，仓廪甘弃捐。\n铢铜苟可换，富贾宁我怜。\n归来官事了，相弔柴门边。\n农夫未尽死，谷价应常然。\n王心幸仁圣，分职当忠贤。\n谓谷贱为美，咄咄无欺天。",
        "dynasty": "宋",
        "collection_info": null
    },
    {
        "uuid": "e098a81f62199ae439a0378d330ba2d0",
        "title": "送上官直",
        "author": "李觏",
        "content": "失意多怨尤，有谁能自知。\n游人务乞丐，之子唯求师。\n成名在积善，干录先阙疑。\n根本苟深固，春风谅无私。",
        "dynasty": "宋",
        "collection_info": null
    },
    {
        "uuid": "5ab1fb33c4030e8852d974a0ceffaa84",
        "title": "题昱师房三笑图",
        "author": "李觏",
        "content": "高僧不出院，屏画三笑图。\n客子倦游者，欲去復踟蹰。\n古人骨朽不可追，今人相见如古时。\n人间触事入吾笑，何必门前有虎溪。",
        "dynasty": "宋",
        "collection_info": null
    },
    {
        "uuid": "5a4f7a8a68049b8d8e219034443fe715",
        "title": "寄祖秘丞",
        "author": "李觏",
        "content": "我本山田人，好尚与众异。\n平生重交游，所得国无几。\n昨者应茂才，西行觑朝美。\n时当庆历初，选举实多士。\n茫茫帝王州，栖栖远行子。\n携钱赁破屋，乞火蒸陈米。\n鞍马到即卖，僮仆痴难使。\n有时造公卿，努力向廛市。\n数步则一歇，长吁乃能起。\n衣冠信质野，言语欠婉媚。\n阍人顾之笑，将命见而避。\n往往得所请，跄跄向前跪。\n何能剖怀抱，浪自慕尊贵。\n贵人如天神，喘息生云气。\n野夫等麋鹿，刍豢非所冀。\n归来坐空窗，惆怅夕不睡。\n尘埃满鬚鬓，臭恶入口鼻。\n业已辞吾亲，中道岂可废。\n僶俛待报闻，愁忧遂经岁。\n二年正月晦，闲房适假寐。\n有奴来啄门，手披择之刺。\n承命惊下床，赤脚误穿履。\n从来未识面，只是闻高第。\n名显宦且达，见我当何为。\n再拜请就席，熟视知可畏。\n昂昂貌甚古，崖石掀氛翳。\n浑浑气其和，璞玉无芒锐。\n高谈贯先哲，雅意在兹世。\n昔人相遇间，一言犹合契。\n今吾于择之，宁假再三计。\n自此习往还，中心蔑疑贰。\n如热息广厦，如饥享盛馈。\n君授南康守，舟维蔡河涘。\n我馆汴之阴，前去路则迩。\n时时结帽带，踽踽寻英轨。\n众人娇绮罗，相对纫兰芷。\n朱絃自三嘆，笑杀彼郑卫。\n王命有期日，都门一反袂。\n君行剧鸿轩，我处近匏繫。\n旷日及孟秋，皇慈始收试。\n崇崇九门开，窈窈三馆秘。\n主司隔帘帷，欲望不可跛。\n中贵当枨闑，蒐索徧靴底。\n呼名授之坐，败席铺冷地。\n健儿直我前，武怒足防备。\n少小学贤能，谓可当宾礼。\n一朝在槛阱，两目但腭眙。\n捉笔析所问，移时数千字。\n读书取大者，纤悉或靡记。\n炙背虽自奇，宁当至尊意。\n龙马腾天衢，驽骀合羞死。\n量才与揣命，坦荡更何事。\n振衣託归舟，河流迅弧矢。\n淮清江且平，踰月在枕几。\n及过庐山南，闻君初布治。\n船樯既入岸，马首已来暨。\n迎我到府署，相见共欣喜。\n嫩橘摘千苞，肥鱼斫千尾。\n萧晨彻骨清，佳境邀人醉。\n高会虽暂欢，故园当速至。\n草草成别愁，悠悠渡湖水。\n是时东方曙，俄然北风厉。\n阳乌畏威逃，江神以儒戏。\n气象斗不同，波涛大可悸。\n长帆张欲裂，孤舟荡无倚。\n或从玉井出，或自银山坠。\n篙工敛手立，脉脉无穷泪。\n从者闭目坐，嗟嗟不敢视。\n我时抚床歌，分作长江鬼。\n所恨生劬劳，不孝而已矣。\n祸福果无妄，险难行可弭。\n脱身得平康，引领望乡里。\n厥后过浃日，幸得见维梓。\n入门何怡怡，馔具有甘旨。\n稚女能纫针，骄儿徧生齿。\n芟除闲草莱，疏通旧沼沚。\n吾庐可终焉，生计由此始。\n郡守方仁贤，学宫盛修理。\n踵门致勤恪，命我论经艺。\n麻衣何纷纷，乡人子若弟。\n不唯务章句，所欲兴礼义。\n施为有本末，动静有纲纪。\n蚤与鷄同觉，夜与月相值。\n孳孳忘饮食，𪛊𪛊在文史。\n时附南康书，或逢北来使。\n尺素虽满前，话言难到耳。\n殆及三年冬，闻君受朝寄。\n名称按刑狱，势可平冤滞。\n故人渐大任，贱子差自慰。\n轩车日已远，翰墨益难致。\n薄命良可伤，降灾浑未已。\n是年之季冬，举家缠疫疠。\n老母尚委顿，微躯盖蝼蚁。\n形骸非我有，魂魄与心离。\n权柄在鬼物，功力非服饵。\n晓突谁能炊，午关犹未启。\n荏苒再周月，幸会天不弃。\n春风动枯槁，甘雨浇根柢。\n行行夏交秋，吉微凶不替。\n高堂何戚戚，疾病日攒萃。\n一夕脾臟间，发泄不復止。\n诘朝问无言，目瞑口齿闭。\n号呶诸儿孙，杂沓大鼎沸。\n嗟哉当彼时，诚恐弗可讳。\n医师相急热，巫觋两经纬。\n药草极酸辛，法术殚怪诡。\n薄暮乃復苏，踰旬仅知味。\n方兹恋庭闱，旋已对狱吏。\n试言其所由，内省亦无媿。\n有人同州闾，发迹自徒隶。\n窃被儒衣裳，曾亡小材技。\n突如游京邑，欲以干明叡。\n朝家焉可欺，羁旅谋自济。\n乃造黄纸书，便取青袍衣。\n乘船归南方，敛板谒当位。\n自言章奏奇，因藉宦官势。\n诏文降自中，宰府不预议。\n既云能占天，且曰善兴利。\n江淮一经过，郡府十不啻。\n到处争逢迎，莫能思处置。\n转运苦爱奇，得之如国器。\n故使按坑冶，庶可展才智。\n小人靡忖度，假宠愈放肆。\n行符索吏卒，圈印发传递。\n阎闾望尘拜，州县从风靡。\n遮道结缯綵，铺筵塞珠翠。\n车骑前后呵，给使数百指。\n何者为典刑，独自夸爪嘴。\n在昔秦无人，绕朝赠之棰。\n繄我非聋瞽，碌碌宁不耻。\n作书贻谏官，姦诈患不细。\n有诏令逮捕，按验取真僞。\n是夫知计穷，诬我以罪戾。\n上官犹眩惑，准例皆拘系。\n幽幽圄犴中，愤愤争竞裏。\n周旋二十日，乃克见巧敝。\n画地尚不入，业棘曷可寘。\n惟兹谢吾母，几不全髮体。\n教道亦难行，凡庸岂同志。\n吁哉养英才，徒以钓积毁。\n箧书归敝庐，庠门任芜秽。\n去年仲夏后，盛暑若火炽。\n郊园有余爽，蔬果聊可嗜。\n时復观田畴，毕力奉耘籽。\n人生但饱暖，此外皆淫侈。\n思君非一日，欲去无双翅。\n俄闻迁黄州，又说丁丧制。\n古来圣与贤，谁不遭丑诋。\n蜀日骇狗犬，夏鼎愁魑魅。\n人寿有短长，孝子谩忧思。\n灭性经所贬，节哀礼为是。\n矧夫王佐才，简在唐虞际。\n扬名以显亲，报德岂不韪。\n加饭苟如愿，苍生犹有恃。\n适时匪我长，不朽乃所拟。\n道义果弗充，富贵反为累。\n回宪本无官，桀纣焉得此。\n俗子但相非，吾心已居易。\n近者游葛陂，念君在衰枲。\n作诗布幽怀，读之勿嗤鄙。",
        "dynasty": "宋",
        "collection_info": null
    },
    {
        "uuid": "1232308dcfa4496ee9060ef7f35d12d9",
        "title": "名男曰参鲁以诗喻之",
        "author": "李觏",
        "content": "孔门有高弟，曾子以孝着。\n求诸圣人言，尚曰参也鲁。\n才敏谁不愿，顾恐难荷负。\n苟无德将之，何益于父母。\n昔如吴起者，善兵恶孙武。\n啮臂游诸侯，亲丧哀不举。\n杨彪有子修，器能颇可取。\n一旦以罪诛，舐犊徒虚语。\n吾生本薄祜，略无兄弟助。\n及汝又一身，不绝如线缕。\n祖母唯汝爱，无异所生乳。\n宁止託祭祀，亦欲兴门户。\n伎俩勿求名，适时乃有补。\n计卢勿尚巧，合义乃可处。\n持重尚寡过，摧刚庶无惧。\n内以保家族，外以扬名誉。\n高山在所仰，今人岂殊古。\n参鲁为汝名，其字曰孝孺。",
        "dynasty": "宋",
        "collection_info": null
    },
    {
        "uuid": "fe08e056d3d129ca3b3abca13b7a8833",
        "title": "女色无定美赠卿材",
        "author": "李觏",
        "content": "女色无定美，宠至美则多。\n士才无定称，用显称已过。\n长安小家子，粲粲秋池荷。\n性慧不觉耻，母怜不如诃。\n出户一囊麝，见人双眼波。\n情动笑难止，语娇音屡讹。\n都人口如沸，观者踵相摩。\n因缘幸充选，恩泽成偏颇。\n少费万金珠，一呼千绮罗。\n佯愁惨白日，猛唾倾天河。\n东邻有贤女，春绿涵修蛾。\n花艷不栽翦，玉光无切磋。\n自小固闻礼，藏头岂知他。\n亲戚尚未见，媒官当奈何。\n过时谁访问，生世就蹉跎。\n岂不有配偶，市里或山阿。\n岂不有奉养，舂饎与机梭。\n列女不得传，乐府无人歌。\n容华日衰落，涕泣坐滂沱。\n富贵易修饰，贫贱多笑呵。\n柳下无仲尼，小官终灭磨。\n进退在勇决，迟疑两皆蹉。\n退当事奇伟，夙驾追雄轲。\n进当取势位，健笔为干戈。\n胡然守一节，独自埋随和。",
        "dynasty": "宋",
        "collection_info": null
    },
    {
        "uuid": "7746ac860d171be3da9466ce867f2078",
        "title": "江亭醉后",
        "author": "李觏",
        "content": "平生尚倜傥，壮大苦摧折。\n主人能结纳，佳境为铺设。\n渺㵿东江来，谽谺暮云裂。\n倡女稍多艺，市酒且供啜。\n侠气復何聊，心朋幸相悦。\n解冠从放荡，大呼谁輓掣。\n咄哉千里足，嗟呼三寸舌。\n海物唤龙取，天葩令鬼折。\n艷唱声非雅，戏谈理当谲。\n帷房笑私昵，闾巷嘲琐屑。\n更鼓莫催睡，夜风谗去热。\n俗士鲜大志，于今重小节。\n内行豕在泥，外貌犬伏绁。\n吾侪古豪杰，方寸浴日月。\n被谤肯自疑，为欢顾犹拙。\n放饭彼不惭，使我无齿决。",
        "dynasty": "宋",
        "collection_info": null
    },
    {
        "uuid": "b0be5646d314e8b2966987d0ebd03b62",
        "title": "寄章友直",
        "author": "李觏",
        "content": "人生何足贵，贵在天资秀。\n譬如沙石间，金玉岂常有。\n有才不善用，多为淫邪诱。\n嗟哉栋梁材，往往厄樵手。\n章子吾不识，美在众人口。\n如何材艺多，四十无所守。\n所守者何为，非贵亦非富。\n古今圣与贤，历历垂星斗。\n景行苟有成，进退无一缪。\n不能功天下，尚可名身后。\n百年随飘风，白髪勇未斗。\n良时且不反，饮恨唯尸柩。\n无谓学已足，大海难掬漱。\n无谓过可文，希珍尚磨垢。\n智者当自知，既往诚何咎。\n西子蒙不洁，见者掩鼻走。\n恶人幸斋戒，上帝必孚佑。\n相如窃妻逃，犊鼻从沽酒。\n一朝赋上林，在汉为称首。\n努力念前哲，吾言非子诟。",
        "dynasty": "宋",
        "collection_info": null
    },
    {
        "uuid": "59a004788634c62db70233ec83f473a6",
        "title": "中春苦雨书怀",
        "author": "李觏",
        "content": "春秋书大雨，三日已为霖。\n如何方春时，终月常积阴。\n淙空若泉泻，荡地成渊深。\n曾无昼夜别，顾恐山岳沈。\n疑是天上河，底漏不可禁。\n傍无女娲石，欲补难为针。\n又疑坎宫水，阳曜所不临。\n何等大鬼物，戏把北斗斟。\n谁笼三足乌，冷卧空桑林。\n勾芒失权柄，羞耻啼盈襟。\n枉杀几树花，恣许泥土浸。\n或云天有意，欲使诛荒淫。\n田谷彼何罪，芽颖当森森。\n一粒且漂溺，不啻千黄金。\n路绝吊客行，馁我忧巢禽。\n风声怒打屋，寒气狞穿衾。\n况我出山远，久次兹江浔。\n嗟嗟岁月晚，悠悠金玉音。\n无聊但诙笑，有得还歌吟。\n莫怪旅愁甚，旅人千万心。",
        "dynasty": "宋",
        "collection_info": null
    },
    {
        "uuid": "1ef37f28dd0a45212ff40fef1665ce9b",
        "title": "弋阳县学北堂见夹竹桃花有感而书",
        "author": "李觏",
        "content": "暖碧覆睛殷，依依近朱栏。\n异类偶相合，劲节何能安。\n同时尽妖艷，无地容檀栾。\n移根既不可，洁心诚为难。\n外貌任春色，中心期岁寒。\n正声尚可听，谁是伶伦官。",
        "dynasty": "宋",
        "collection_info": null
    },
    {
        "uuid": "e5dc6a39e4a8830fd7ada6e3daa9ba26",
        "title": "孤怀",
        "author": "李觏",
        "content": "智者在不惑，君子贵知几。\n彼昏有耳目，无能辨是非。\n蜀犬尽鸣吠，羲轮自光辉。\n古人不可作，垂涕沾吾衣。",
        "dynasty": "宋",
        "collection_info": null
    },
    {
        "uuid": "6d7c247eef5411840add31f073751b7e",
        "title": "读韩文公驽骥篇因广其说",
        "author": "李觏",
        "content": "主人渴良马，仆夫念驽骀。\n行迟追易及，力少牵易来。\n时闻千里足，百箭攒其怀。\n主人虽欲买，众口大悠哉。",
        "dynasty": "宋",
        "collection_info": null
    },
    {
        "uuid": "501dfdb27a47f3edff22da4ee19b56df",
        "title": "送陈次公茂材",
        "author": "李觏",
        "content": "俗人无心胸，贵僞不贵诚。\n口吻当文学，犇走成名声。\n之子出蒿莱，行洁业且精。\n中美未外发，朴质亡华英。\n持此嚮广众，讵免笑与憎。\n况復觅荐举，路险岂易行。\n所愿天命泰，因之主者明。\n牙絃一鼓时，钟子耳必倾。",
        "dynasty": "宋",
        "collection_info": null
    },
    {
        "uuid": "1f3a41ed6dea43ff463a74b55866e6f2",
        "title": "虾蟆",
        "author": "李觏",
        "content": "虾蟆尔奚为，閤閤搅人耳。\n在官不为官，在私无私事。\n徒将一寸口，日夜相鸣吠。\n岂能劖语言，且欲譟梦寐。\n何者孔稚珪，爱之如鼓吹。\n谁论正与淫，各自有知己。",
        "dynasty": "宋",
        "collection_info": null
    },
    {
        "uuid": "e26efb96914b00bf680f953435f7b7a6",
        "title": "惜鷄诗",
        "author": "李觏",
        "content": "吾家有鷄母，乘春数子生。\n生来踰六旬，互觉羽翼成。\n其母且再卵，逐之使离散。\n众雏既不来，一子独恋恋。\n恋恋不肯离，逐之终不移。\n母行无险易，唧唧相追随。\n卵生亦云足，母伏窠中宿。\n厥子苦无依，攀背如悲哭。\n窠中母所安，忍渴復忘餐。\n子于背上卧，不舍须臾间。\n我时见之喜，异类能如此。\n因欲观其终，其终谅何似。\n一朝大长成，乃知牝牡情。\n膨脝娠在腹，渐见东西行。\n行行求饮食，欲以助生息。\n卵出子还多，养子何劳役。\n朝啄荆草林，暮爪污泥深。\n昔时随母意，今作爱雏心。\n雏生诚可爱，母老宁忍背。\n物性乃不常，使人心欢慨。\n物类本无知，无知孰责之。\n斯鷄与众异，酷似有天资。\n天资以仁孝，变更何太早。\n况彼本无知，血毛安足道。\n万物灵者人，孰不念其亲。\n少艾与妻子，所以夺吾真。\n五十慕父母，虞舜称稽古。\n埋子得黄金，迩来唯郭巨。\n古人往莫追，言之泪沾衣。\n斯言足自警，题作惜鷄诗。",
        "dynasty": "宋",
        "collection_info": null
    },
    {
        "uuid": "b66caddf7338612e2c8169a4ce76a5e4",
        "title": "日出吟",
        "author": "李觏",
        "content": "日出百鸟喜，覊人懒举眸。\n长恨年光缓，禄养未可求。\n若至年光过，高堂又白头。\n羲和君有知，奈我心悠悠。",
        "dynasty": "宋",
        "collection_info": null
    },
    {
        "uuid": "defefca08ef8f8aeb32438663eb76180",
        "title": "闻女子虐疾偶书二十四韵寄示",
        "author": "李觏",
        "content": "昨日家人来，言汝苦寒热。\n想由卑湿地，颇失饮食节。\n脾官骄不治，气马痴如绁。\n乃致四体烦，故当双日发。\n江南此疾多，理不忧颠越。\n顾汝仅毁齿，何力禁喘噎。\n寄书诘医师，有药且嚼啜。\n方经固灵应，病根终翦灭。\n但恐祟所为，尝闻里中说。\n兹地有罔两，乘时相罥结。\n嗟哉鬼无知，何于我为孽。\n我本重修饰，胸中掬冰雪。\n祸淫虽甚苛，无所可挑抉。\n疑是饕餮魂，私求盘碗设。\n尽室唯琴书，何路致荤血。\n无钱顾越巫，刀剑百斩决。\n徒恣彼昏邪，公然敢抄撮。\n吾闻上帝灵，网目匪疎缺。\n行当悉追捕，汝苦旦夕歇。\n慈爱早有加，忆念今逾切。\n尘劳差可畏，归计又云辍。\n所生能劬劳，祖母矧聪哲。\n羸卧纵未苏，抚视谅非拙。\n勉勉多自安，风来信勿绝。",
        "dynasty": "宋",
        "collection_info": null
    },
    {
        "uuid": "8677b4ca250ef55a4290864c1d5ec9c0",
        "title": "读史",
        "author": "李觏",
        "content": "子长汉良史，笔锋颇雄刚。\n惜哉闻道寡，气志苦不常。\n心如虫丝轻，随风东西扬。\n一事若可喜，不顾道所长。\n公言绌原宪，侠贼乃为良。\n仁义谓足羞，货殖比君王。\n黄老先六经，斯言固猖狂。\n吁嗟夫子没，两观无刑章。\n予怀班孟坚，驳议何洋洋。\n传与后世人，慎思其否臧。",
        "dynasty": "宋",
        "collection_info": null
    },
    {
        "uuid": "c51754f7777e54568a8f79b6b7b68ee7",
        "title": "和育王十二题 金沙池",
        "author": "李觏",
        "content": "遥闻金在沙，知是虚名号。\n世人方竞奢，何兹有遗宝。",
        "dynasty": "宋",
        "collection_info": null
    },
    {
        "uuid": "f369c1360b5168d9bedc3b4558b52b3d",
        "title": "和育王十二题 佛迹峯",
        "author": "李觏",
        "content": "佛迹空在兹，佛心无处所。\n寻迹以求之，似学邯郸步。",
        "dynasty": "宋",
        "collection_info": null
    },
    {
        "uuid": "e45c1e2960c9882a0b294de3401335b3",
        "title": "和育王十二题 七佛石",
        "author": "李觏",
        "content": "万物虽散殊，孰非道之体。\n何必石岩岩，方疑金色臂。",
        "dynasty": "宋",
        "collection_info": null
    },
    {
        "uuid": "be2f96c62b3312630a9fc4d625e37dc6",
        "title": "和育王十二题 袈裟石",
        "author": "李觏",
        "content": "梵教一来东，羣心日归向。\n土石至无情，也作披缁状。",
        "dynasty": "宋",
        "collection_info": null
    },
    {
        "uuid": "f032e6da26af8b433c185e3549f75243",
        "title": "和育王十二题 明月台",
        "author": "李觏",
        "content": "月色固无改，台基亦不坏。\n嗟哉翫月人，古来谁更在。",
        "dynasty": "宋",
        "collection_info": null
    },
    {
        "uuid": "774529f117e2d91fba161e61e2f3e2fb",
        "title": "和育王十二题 石屏风",
        "author": "李觏",
        "content": "形模皆自然，树立岂人力。\n松影与秋光，扫成真水墨。",
        "dynasty": "宋",
        "collection_info": null
    },
    {
        "uuid": "d2bc77b94875796482eabf12913b3fdc",
        "title": "和育王十二题 灵鳗井",
        "author": "李觏",
        "content": "田苗自枯槁，井鳗人所祷。\n若教龙有灵，此鱼何足道。",
        "dynasty": "宋",
        "collection_info": null
    },
    {
        "uuid": "07a8337305ae9d05cb0886d9857ead51",
        "title": "和育王十二题 供奉泉",
        "author": "李觏",
        "content": "璘师凿此泉，晨夕奉亲老。\n因知达者心，岂尝离孝道。",
        "dynasty": "宋",
        "collection_info": null
    },
    {
        "uuid": "65773699fd46d869ceac56b1200eba33",
        "title": "和育王十二题 育王塔",
        "author": "李觏",
        "content": "尝闻有为法，佛说如梦幻。\n胡然窣堵波，香花耀凡眼。",
        "dynasty": "宋",
        "collection_info": null
    },
    {
        "uuid": "539da2e36ba16c51781ebab03ea7b373",
        "title": "和育王十二题 八角殿",
        "author": "李觏",
        "content": "晋后千百年，兹殿俨如昔。\n梵宇若皆然，应须省民力。",
        "dynasty": "宋",
        "collection_info": null
    },
    {
        "uuid": "6269328d2be5543768b59ae6e20c5abd",
        "title": "和育王十二题 晋年松",
        "author": "李觏",
        "content": "典午既陵夷，羣材共沦谢。\n唯有青青松，于今被王化。",
        "dynasty": "宋",
        "collection_info": null
    },
    {
        "uuid": "3b15e36e5560eb278b86dc63d6658a77",
        "title": "和育王十二题 重台莲",
        "author": "李觏",
        "content": "长疑佛界中，天女来行乐。\n为怕山风寒，仙衣尽重着。",
        "dynasty": "宋",
        "collection_info": null
    },
    {
        "uuid": "389523985ca194214637db25f244d4a2",
        "title": "美女篇",
        "author": "李觏",
        "content": "繁霜毒春木，花开苦不早。\n愚夫择利婚，美女贫中老。\n曷不冶颜色，门前车马道。\n闺房有礼文，自衒谁言好。\n俗态竞朱粉，古心慕苹藻。\n所期君子恩，卒以慰枯槁。",
        "dynasty": "宋",
        "collection_info": null
    },
    {
        "uuid": "443ac0a6cb7d1ba176c1370265c8bc8b",
        "title": "苦热夜",
        "author": "李觏",
        "content": "荧荧背明灯，黯黯垂疎帷。\n阶庭岂不好，蚊虫苦相期。\n坏扇无清风，暗树多斜枝。\n屈指出泉侣，寂寥空所思。",
        "dynasty": "宋",
        "collection_info": null
    },
    {
        "uuid": "cc83ec0ac448979321255454bda0f979",
        "title": "丐僧",
        "author": "李觏",
        "content": "靡靡步康衢，喋喋问流俗。\n谁将今日财，愿易来世福。\n休论身善恶，佛眼重金玉。",
        "dynasty": "宋",
        "collection_info": null
    },
    {
        "uuid": "01640837338b0786206d201d1487081f",
        "title": "闵俗",
        "author": "李觏",
        "content": "君门若无禄，陈编孰能读。\n公庭若无法，秽德谁不足。\n煦煦儒者言，沈沈小人腹。\n伤心勿復道，拂絃寄清曲。",
        "dynasty": "宋",
        "collection_info": null
    },
    {
        "uuid": "48556503d456664bea1015d04d3ddcad",
        "title": "感叹二首  其一",
        "author": "李觏",
        "content": "世常羞贫贱，贫贱非我羞。\n道成不见取，贫贱谁之由。\n陛楯拥尧舜，廊庙居伊周。\n面对岂无说，咫尺路阻修。\n浮云关太虚，白日光逆流。\n嗟尔临人者，蔽贤天所仇。",
        "dynasty": "宋",
        "collection_info": null
    },
    {
        "uuid": "0056d1f62699fdb2916c31b10f1a6e43",
        "title": "感叹二首  其二",
        "author": "李觏",
        "content": "得志万罪消，失志百丑生。\n谁云王路宽，枯槁不敢行。\n出言到口角，缩舌悔恨并。\n自省由若此，况乃蚩蚩氓。\n故知当今贤，未有非簪缨。",
        "dynasty": "宋",
        "collection_info": null
    },
    {
        "uuid": "6784e1047c8ca930a53ea04a11203990",
        "title": "寄邻父",
        "author": "李觏",
        "content": "离山阙归期，滞踪如在狱。\n他门一脔炙，贱子万端辱。\n吟忆圃花尽，梦知原麦熟。\n公言富贵迟，何似耕穫速。",
        "dynasty": "宋",
        "collection_info": null
    },
    {
        "uuid": "1304111338210d515f92a7461c25490b",
        "title": "竹斋题事",
        "author": "李觏",
        "content": "低斋结空野，小竹移孤林。\n斋闲竹浄好，日媚幽人心。\n南方夏厌暑，独此留残阴。\n戛雨挫促梦，穿风搜凉襟。\n长茵展丽藓，乱歌奏欢禽。\n侍奴裹村服，语客抛尘簪。\n志高成利讐，思爽生诗淫。\n值圣喜盈卷，感古悲入琴。\n山迎稳履远，月劝澄杯深。\n荣名虽未染，幸亦非堙沈。",
        "dynasty": "宋",
        "collection_info": null
    },
    {
        "uuid": "5bf90345e9e44384d169cc01eaadb5e4",
        "title": "赠黄秀才别",
        "author": "李觏",
        "content": "朝闺入有籍，疏远难见君。\n世眼不识道，贫贱无高文。\n兰蕙生同草，鸿鹄心在云。\n赠子喜别离，儿女安得闻。",
        "dynasty": "宋",
        "collection_info": null
    },
    {
        "uuid": "5eb6a7e9fc06035035f0048e82ac3ce3",
        "title": "雨中作",
        "author": "李觏",
        "content": "羣阴侮阳德，雨阵春嘈嘈。\n白晓惨成夜，瓦口生飞涛。\n凝云列山韒，冷气攒衣刀。\n径闹有松竹，庭卧唯蓬蒿。\n花淫得罪陨，鶑辩知时逃。\n隰苗出水短，木菌随日高。\n微吟雅于乐，快饮甘如膏。\n朱曦待未见，天盖空牢牢。",
        "dynasty": "宋",
        "collection_info": null
    },
    {
        "uuid": "373514ed0a8e55eb0744e05ab85ff836",
        "title": "独居",
        "author": "李觏",
        "content": "苔根跨阶发，白雨满四檐。\n春眠懒下枕，日午谁开帘。\n浮尘裹酒榼，馁虫镂书籤。\n荣乐岂不欲，非义固所嫌。",
        "dynasty": "宋",
        "collection_info": null
    },
    {
        "uuid": "8951996506a3d405118da6a07fe09a81",
        "title": "闵雨诗",
        "author": "李觏",
        "content": "吴江之南，是曰丰国。\n五种之生天下食，一岁不登，吾民菜色。\n如何天不仁，纵彼旱孽称其神。\n矫矫赤龙推火轩，来自东南山。\n咸池愞水不敢沃，阳侯失色愁烹煎。\n况兹畎亩流涓涓，何足吸之唇齿间。\n但见禾与黍，蓬勃红尘起。\n土伯敕其属，扫路迎饥鬼。\n哀哉氓蚩蚩，託身釜鬲惟蒸炊。\n小人怨咨君子知，天生天杀今其时。\n我闻皇穹大德在生育，爱养万物同婴儿。\n产民之身赋民食，中道绝之何所为。\n当时冥冥间，委作非其宜。\n山川之神各守土，羣龙受位司天池。\n上帝当轩亲戒敕，十日一雨无愆期。\n帝心仁且信，临下固不疑。\n谓言庶事有分职，屏去视听思无为。\n安知愚下鬼，负德孤恩难制指。\n弄天之权侮人命，贪嗜牛羊邀祭祀。\n忽焉一物不称情，因教此旱灾生灵。\n雷霆之官畏罪莫敢谏，头枕天鼓眠不醒。\n帝在紫微垣，下隔千里云。\n徒劳衔血向空哭，帝心虽圣安得闻。\n北斗侍帝侧，斡运气母均四时。\n五星暨众宿，照曜亡偏私。\n夫何容此鬼，恣行胸臆轻天威。\n定是机务繁，耳目有所遗。\n小臣亦何者，草莽负奇节。\n欲系神颈无长绳，欲斩龙头剑锋缺。\n皇穹如未察凶邪，空使小臣心鬰结。",
        "dynasty": "宋",
        "collection_info": null
    },
    {
        "uuid": "b618d13b5034390ecc8bc0053aafbdc1",
        "title": "访周道士",
        "author": "李觏",
        "content": "岂无饮食奉欢乐，亦有宾客相追游。\n宿酲在枕或时起，俗话入耳令人羞。\n偶随贤友访仙子，一临花槛斟瓷瓯。\n尘埃何处是浮世，松竹此地长清秋。\n古来扰扰富且贵，天下茫茫公与侯。\n盖棺事了何足数，乘兴啸傲真良筹。",
        "dynasty": "宋",
        "collection_info": null
    },
    {
        "uuid": "964750a23f3e4b367d1021013af94421",
        "title": "甘露亭诗",
        "author": "李觏",
        "content": "干坤父母莫匪慈，胚胎亿兆成角覊。\n其间哺乳不及处，有时泣杀呱呱儿。\n南川上游号沃野，景佑丙子尝凶饥。\n新田始苗旧谷罄，十室八九无晨炊。\n伏阴何者不仁甚，酿作水灾来助之。\n烟煤刷天雨汁黑，呕山泄谷争奔驰。\n横流一夜打城郭，万弩窃发穿毛皮。\n东隅有洲尸揖揖，如蚁欲走遭水围。\n屋根无力树腰折，蛟蜃食人犹择肥。\n涛波一望万山阻，六亲不得相扶持。\n国子刘公好仁者，惟时假守兹军麾。\n民生在我不在命，告舟往救无敢违。\n童儿赤立妇女困，载之刳木何纍纍。\n泥沙外冷内饥渴，口噤不语如狂痴。\n牵挛坐卧满府舍，赋以酒饮加饘糜。\n随流往往亦不死，远在百里无人知。\n捐金购得问氏姓，召使亲族携之归。\n司农仓廪尽发出，不待奏报先施为。\n有余况可补不足，大贾蓄家如响随。\n来瞻去察夜继昼，赤热不忍荫华榱。\n由斯一郡十万户，饿肤日月生膏脂。\n存者相保没者葬，唐虞仁寿重驱跻。\n圣主养贤贤养物，气和郁郁通高卑。\n城西老宫古松径，一朝坠露甘如饴。\n千柯万叶结不解，玉阶琼树光离离。\n甿俗奔走竞观覩，手攀口吮同赍咨。\n学老之人周氏子，好善不类黄冠师。\n欲令事迹绚久远，筑亭其地高巍巍。\n公之归朝不可借，松树至今犹未衰。\n我作此诗揭亭上，他年堕泪如羊碑。",
        "dynasty": "宋",
        "collection_info": null
    },
    {
        "uuid": "e3e02ecb8e40dd0d10eada696c30b907",
        "title": "送丘寺丞",
        "author": "李觏",
        "content": "嗟予兀兀何施为，学无异意唯传师。\n尝言先圣所述作，人事而已亡他岐。\n安知步步有天道，繄我丘师能识之。\n春秋下应三千岁，雅颂周流十二支。\n阐幽大传与隠旨，图写转匝成圆规。\n劳兄示我復教我，一字不晓如痴儿。\n文侯听乐唯恐卧，今我幸免指目皮。\n丘明子夏言不及，我兄所得何神奇。\n直疑前身是颜子，独受师说无人知。\n又疑梦寐感灵怪，常与周孔相追随。\n不然悠悠千载后，何传何习遽如斯。\n穷愁着书古有例，昨官闽中今海涯。\n海涯路远学者少，斯道未有施行时。\n圣皇诛赏甚明白，归来奏牍无迟迟。\n江南腊雪片如掌，酒花上面寒力衰。\n是非得失从此止，马头一别东西驰。",
        "dynasty": "宋",
        "collection_info": null
    },
    {
        "uuid": "da0de2f342106eb1f1470f601efd17d8",
        "title": "答缘概师见示草书千字文并名公所赠诗序",
        "author": "李觏",
        "content": "佛繇西域渐中土，欲使羣心皆鼓舞。\n若颛梵语及胡书，昧者虽从明孰与。\n其徒往往多材能，暗结时贤为外助。\n远公自昔来庐山，夸逞莲花邀社侣。\n吁嗟君子遭乱邦，舍此未知何处去。\n迩来一行善记览，啮破干坤寻历数。\n或攻文苑掠芬香，辞则贯休笔怀素。\n其余曲艺与小诗，布在人间难悉数。\n贤豪大抵多怜才，引致门墙无龃龉。\n其人既重法亦尊，羽翼大成根本固。\n我缘山谷见不远，缁褐憧憧尽愚鲁。\n坐量此去朋党衰，纤缟焉能拒强弩。\n去年有使自番阳，手藉一函来我所。\n发函乃是缘概书，千字满前云缕缕。\n众人饱食己用心，欲噍伯英肥美处。\n当时名士嘉其能，长序短篇聊绣组。\n因思幅员千万里，如师之能更几许。\n以儒辅释日益多，何恤区区一韩愈。",
        "dynasty": "宋",
        "collection_info": null
    },
    {
        "uuid": "ac4be489b076fa599449130479b026a2",
        "title": "春社词",
        "author": "李觏",
        "content": "吴台翫春锁春色，雨刷花光入龙国。\n田边大树啼老鸦，野云痴醉寒查牙。\n年华欲住风雷恶，兰脸知秋泪先落。\n时荣时谢无了时，扶起混沌须神医。",
        "dynasty": "宋",
        "collection_info": null
    },
    {
        "uuid": "4479b5d4efbe0924c9467652a60a59ec",
        "title": "闻训狐",
        "author": "李觏",
        "content": "昔年因读昌黎文，知有训狐犹未真。\n客堂昨夜灭烛后，一声窃发诚惊人。\n慈母入席匪虚语，据此麄暴谁敢闻。\n杀人之子养尔子，天地不管胡为仁。\n岂无鹰隼善搏击，去路昏黑难相亲。\n亦有弓矢可弹射，却恐误中东西邻。\n我今独处虽无惧，聒不得睡宁不嗔。\n尝闻凤凰百鸟君，丹穴万里谁龙言。\n行当整顿九韶乐，奉迎綷羽掀重云。\n直前再拜列尔罪，尔躯何足为灰尘。",
        "dynasty": "宋",
        "collection_info": null
    },
    {
        "uuid": "dc000abce8547d9c871cbcc572b43704",
        "title": "闻喜鹊",
        "author": "李觏",
        "content": "翩翩者鹊何品流，羽毛白黑林之幽。\n生平智力可料度，有巢往往输鸣鸠。\n天然却会报人喜，愚儿幼妇唯尔求。\n万声千噪几曾验，闻者终是轩眉头。\n从来乌鸟爱反哺，孝慈情性谁可俦。\n其间于事最先见，告人凶祸令人忧。\n忧时不肯自修饰，祷请神鬼争啾啾。\n告之愈验愈见恶，共去灾患鸦之由。\n弹丸瓦石相驱逐，名园佳树难依投。\n忠言逆耳世罕用，属镂曾割伍员喉。\n莫笑后来司马公，事事称好真良谋。",
        "dynasty": "宋",
        "collection_info": null
    },
    {
        "uuid": "e0b35f3b4692b9325adddd0cf2c105a3",
        "title": "解汤延祖字",
        "author": "李觏",
        "content": "仲尼作经授曾子，明稽至孝之终始。\n始于事亲终立身，以是扬我于后世。\n大雅有言念尔祖，述修其德乃为美。\n圣训昭昭十八章，写之琬琰千余岁。\n汤生本由义方教，石磨沙荡求成器。\n其名延祖有意哉，吾以子立为之字。\n立身之道将何如，非曰凡人富与贵。\n不贤而位何能为，蝇虫岂不披红紫。\n周公亦人舜亦人，口衔日月坐天际。\n勖哉见善勿迟疑，往往后生诚可畏。",
        "dynasty": "宋",
        "collection_info": null
    },
    {
        "uuid": "87e1f84a39901f1d7b3ce63f4171c651",
        "title": "咏竹",
        "author": "李觏",
        "content": "外边虽节目，内裹却空虚。\n从来汗流浃，只为写经书。",
        "dynasty": "宋",
        "collection_info": null
    },
    {
        "uuid": "eb7a5687441de1b32c2ad2a192fe6d07",
        "title": "霜",
        "author": "李觏",
        "content": "夜落无人见，朝看到处新。\n非君有分别，力不奈松筠。",
        "dynasty": "宋",
        "collection_info": null
    },
    {
        "uuid": "cb21aedd64a02a320b1ad17c0211d445",
        "title": "冰",
        "author": "李觏",
        "content": "水性本来弱，渐寒成此坚。\n东风有时到，几日是残年。",
        "dynasty": "宋",
        "collection_info": null
    },
    {
        "uuid": "47fc3d791411ce0aefcd38f2295796a5",
        "title": "鹅",
        "author": "李觏",
        "content": "逸少曾留翫，人因唤右军。\n鸟名加爵号，不离羽毛羣。",
        "dynasty": "宋",
        "collection_info": null
    },
    {
        "uuid": "823cef3b33797466f996f6cfd5bcbcd7",
        "title": "鸭",
        "author": "李觏",
        "content": "庶人常用贽，贵在不飞迁。\n饱食待庖宰，虚教两翅全。",
        "dynasty": "宋",
        "collection_info": null
    },
    {
        "uuid": "4c99fe6488cd83450d98980457a66d69",
        "title": "惜才",
        "author": "李觏",
        "content": "丑妇易为洁，愚儿多守纯。\n天将恶文采，万物恐无春。",
        "dynasty": "宋",
        "collection_info": null
    },
    {
        "uuid": "218a42cc2cdd01c89faf3f619f119317",
        "title": "山舍寓止",
        "author": "李觏",
        "content": "无计奈踈拙，走逃云水隈。\n鹤饥虽厌夜，龙睡却嫌雷。\n师友关千古，穷通付一杯。\n商岩版筑者，底处有梯媒。",
        "dynasty": "宋",
        "collection_info": null
    },
    {
        "uuid": "3abd1a4020a22f7ae7848ac0322ed1ea",
        "title": "东岩精舍",
        "author": "李觏",
        "content": "像设彼何时，高僧白衲衣。\n水寒吞日气，树老惯霜威。\n幡影捎天近，钟声落谷微。\n可怜成道易，无事即无机。",
        "dynasty": "宋",
        "collection_info": null
    },
    {
        "uuid": "6fcaa55e6c9ee71d5dfddc96ae9cb7ca",
        "title": "闲夜",
        "author": "李觏",
        "content": "披衣坐小亭，夜气拂人清。\n月暗先成晕，虫吟不识名。\n举杯期混沌，开卷赏茎英。\n此兴知谁会，松风鹤睡惊。",
        "dynasty": "宋",
        "collection_info": null
    },
    {
        "uuid": "864cae84f8685dc02b6c1c122c6c06f9",
        "title": "雾",
        "author": "李觏",
        "content": "光明人所好，幽暗此何为。\n树在溪无影，禽来鹘未知。\n爱花留润与，避日卷阴移。\n底事偏相恼，天涯欲望时。",
        "dynasty": "宋",
        "collection_info": null
    },
    {
        "uuid": "173f35cf9285b0ff732f7215ca75d3df",
        "title": "自咏",
        "author": "李觏",
        "content": "俗态共纷纷，吾心谁与论。\n几因清夜梦，还见古人魂。\n师域宁无乐，文家别有尊。\n此身聊自足，独恐累儿孙。",
        "dynasty": "宋",
        "collection_info": null
    },
    {
        "uuid": "a5284e197eb80a725c5d1097ddd27694",
        "title": "睡思",
        "author": "李觏",
        "content": "俗语不入耳，旅愁还到心。\n坐多浑易厌，梦好欲重寻。\n暴雨撩蓬响，残阳过岭阴。\n迴看犇竞苦，此兴贵南金。",
        "dynasty": "宋",
        "collection_info": null
    },
    {
        "uuid": "b8c8e7ffd549b21e9bdb4d36ef981a44",
        "title": "秋热",
        "author": "李觏",
        "content": "江湖限南鄙，秋令到还稀。\n节换空看历，人闲未趁衣。\n齐纨方得意，厦燕莫言归。\n祗有松筠径，风高暑气微。",
        "dynasty": "宋",
        "collection_info": null
    },
    {
        "uuid": "c1267d3bb43c1dfd2c7c21749565dacd",
        "title": "鑑湖夜泛",
        "author": "李觏",
        "content": "明月到樽前，拏舟古岩边。\n乱山斜入雾，远水倒垂天。\n酒气熏龙戏，歌声弄鹤眠。\n迴头嗤李郭，此外更无仙。",
        "dynasty": "宋",
        "collection_info": null
    },
    {
        "uuid": "47537c8e8138d01e6d1c4fb663f37aba",
        "title": "池亭小酌",
        "author": "李觏",
        "content": "客思都无着，临池一醉歌。\n唤春呈物象，移性入天和。\n月影碎荆玉，波纹纬蜀罗。\n相看尽仙骨，俗态已无多。",
        "dynasty": "宋",
        "collection_info": null
    },
    {
        "uuid": "b0f3eec95580d4cafffef1394c2e9a0c",
        "title": "迴胡舜元赋稿",
        "author": "李觏",
        "content": "一把长篇读，惊嗟即过旬。\n谁知后来者，还似老成人。\n古训但时习，英辞当日新。\n惭无称荐力，空此见天麟。",
        "dynasty": "宋",
        "collection_info": null
    },
    {
        "uuid": "7f174815a301ea8a67837533f22c88fb",
        "title": "迴黄通诗篇",
        "author": "李觏",
        "content": "老杜没已久，嗟哉吾子心。\n时人任诟病，独自革浮淫。\n美玉宁须琢，朱絃岂在音。\n钟期如未见，慎勿等闲吟。",
        "dynasty": "宋",
        "collection_info": null
    },
    {
        "uuid": "301519ca8e08796358aaacddbff46bbc",
        "title": "送路拯北游",
        "author": "李觏",
        "content": "六月地欲赤，驱车河朔行。\n王师备戎羯，游子念功名。\n尽识山川险，深穷彼我情。\n归来具封奏，直上请长缨。",
        "dynasty": "宋",
        "collection_info": null
    },
    {
        "uuid": "e397871f2bb8ef4863e7eb92d53f6e4a",
        "title": "感事",
        "author": "李觏",
        "content": "太平无武备，一动未能安。\n庙算何时胜，人生到处难。\n役频农力耗，赋重女工寒。\n祗有旴江守，怜民不爱官。",
        "dynasty": "宋",
        "collection_info": null
    },
    {
        "uuid": "e782c863d3477629215d9b4337e2890a",
        "title": "闲居",
        "author": "李觏",
        "content": "无物可劳情，空郊日闭扃。\n雨吟春破碎，贫饮客凋零。\n世事重江险，才名一梦醒。\n同心祗松栢，见我尚青青。",
        "dynasty": "宋",
        "collection_info": null
    },
    {
        "uuid": "af61a5691d0550c608613ded618d6555",
        "title": "萍",
        "author": "李觏",
        "content": "尽日看流萍，谁原造化情。\n可怜无用物，偏解及时生。\n泥滓根萌浅，风波性质轻。\n晚来堆岸曲，犹得护蛙鸣。",
        "dynasty": "宋",
        "collection_info": null
    },
    {
        "uuid": "b052116aa2e8aa0a5c8837e65a3835c3",
        "title": "送张鬷嘏",
        "author": "李觏",
        "content": "人意皆怀土，嗟君无故园。\n欲行须尽室，此去又他门。\n静裏文章好，贫来节行存。\n振淹知有日，倚伏岂虚言。",
        "dynasty": "宋",
        "collection_info": null
    },
    {
        "uuid": "be737d351c648c18be4b5c5623073503",
        "title": "村行",
        "author": "李觏",
        "content": "产业家家坏，诛求岁岁新。\n平时不为备，执事彼何人。\n朱户仍奢侈，柴门转窭贫。\n若非衢室畔，无用说悲辛。",
        "dynasty": "宋",
        "collection_info": null
    },
    {
        "uuid": "58b315c9831410ab5cd488037c3fd5e8",
        "title": "感怀寄择之",
        "author": "李觏",
        "content": "众人皆锐进，唯我復幽居。\n虑远梦多乱，身闲气不舒。\n干求非禄位，好尚岂诗书。\n日夜又日夜，霜寒鬓髮疎。",
        "dynasty": "宋",
        "collection_info": null
    },
    {
        "uuid": "498036a5c829715a10030f4471669bc6",
        "title": "鷄",
        "author": "李觏",
        "content": "嗟尔羽虫类，昂然冠距麄。\n徒为识昏晓，犹未免庖厨。\n年少苦令斗，主人频见呼。\n宁思避弋者，天外去鸿孤。",
        "dynasty": "宋",
        "collection_info": null
    },
    {
        "uuid": "4df85aadf21d5cac8d8825866562501f",
        "title": "堂西夜坐",
        "author": "李觏",
        "content": "炎蒸得避处，铺席对西墙。\n有月树阴黑，无风山气凉。\n聚蚊妨袒裼，饮井当壶觞。\n妻子讵知我，笑言皆在傍。",
        "dynasty": "宋",
        "collection_info": null
    },
    {
        "uuid": "45e1c70b995d1bf9b9fabc9e8f81ae20",
        "title": "寄题陈适追养亭",
        "author": "李觏",
        "content": "筑室先茔下，哀心有所归。\n每来开户牖，浑似恋庭闱。\n丘木成风树，衰裳换綵衣。\n吾生与君类，东望涕交挥。",
        "dynasty": "宋",
        "collection_info": null
    },
    {
        "uuid": "9023f9e5ea809b73069f6497db1e0b59",
        "title": "送宜黄柳尉",
        "author": "李觏",
        "content": "荒郊人事绝，欢喜见时髦。\n旧业椽为笔，新官草染袍。\n幽明终考绩，州县岂徒劳。\n况有松筠性，凌寒节更高。",
        "dynasty": "宋",
        "collection_info": null
    },
    {
        "uuid": "d9ba2851f2ca8e9a61da2b1195609004",
        "title": "送君俞",
        "author": "李觏",
        "content": "之子来相问，吾言岂不诚。\n文章难得理，声律易求名。\n贫甚须清节，亲安莫远行。\n异时如有立，宗族亦知荣。",
        "dynasty": "宋",
        "collection_info": null
    },
    {
        "uuid": "a41aa6f974a9703b3db6b96460affdb6",
        "title": "送黄秘丞",
        "author": "李觏",
        "content": "天下为人子，何人似庆门。\n二亲皆白首，同日拜皇恩。\n就养兰生畹，娱宾酒满樽。\n自嗟偏侍早，相送只销魂。",
        "dynasty": "宋",
        "collection_info": null
    },
    {
        "uuid": "6eeae871735422c971e549c59fe81880",
        "title": "寄题廖说蒙亭",
        "author": "李觏",
        "content": "圣人虽在上，君子有穷时。\n自得山居乐，何须世俗知。\n夜多松月分，凉与水风期。\n只恐亨通去，清闲却付谁。",
        "dynasty": "宋",
        "collection_info": null
    },
    {
        "uuid": "13855f7f98252dc44d06afa134049bc6",
        "title": "晏起",
        "author": "李觏",
        "content": "贫士无所务，闲眠常起迟。\n谩劳鷄口唤，不奈睡魔欺。\n宿酒犹熏脑，朝饥未到脾。\n谁能空汲汲，肉食自谋惟。",
        "dynasty": "宋",
        "collection_info": null
    },
    {
        "uuid": "af5e6d4a504a1e8fc1792a3a5364327c",
        "title": "养疾",
        "author": "李觏",
        "content": "少小唯贪酒，病来纔信医。\n问方逋客许，寻药野人疑。\n夜捣全听惯，寒煎觉沸迟。\n古贤曾爱死，此意亦谁知。",
        "dynasty": "宋",
        "collection_info": null
    },
    {
        "uuid": "487c1d8714dff44864385bf1c4bf278d",
        "title": "远山",
        "author": "李觏",
        "content": "最能牵病眼，天际一山横。\n尽日是秋色，无人知地名。\n暗时云自合，缺处路应平。\n才子霑衣泪，千秋共此情。",
        "dynasty": "宋",
        "collection_info": null
    },
    {
        "uuid": "ae5406922df904733a6e99e4aa50f132",
        "title": "送吴伯华",
        "author": "李觏",
        "content": "典学淡无味，畏涂来几程。\n举家应好事，努力为求名。\n馨膳南陔远，运环昨梦惊。\n寿觞何以荐，经术抵金籝。",
        "dynasty": "宋",
        "collection_info": null
    },
    {
        "uuid": "c66e7d7257b489761a8fe12421cbebd7",
        "title": "次韵陈殿丞除夜感怀",
        "author": "李觏",
        "content": "浮世因循过，流年次第新。\n迴思旧来事，都似梦中人。\n不饮偏嫌雪，多愁却怕春。\n星魁欲寅位，五鼓莫频频。",
        "dynasty": "宋",
        "collection_info": null
    },
    {
        "uuid": "45c6e605b35003e4a7481756199f1294",
        "title": "早归",
        "author": "李觏",
        "content": "病马不妨骑，出门常便归。\n见人无事说，是物与心违。\n通塞元关命，驱驰转觉非。\n莫教尘裏汗，坏却箧中衣。",
        "dynasty": "宋",
        "collection_info": null
    },
    {
        "uuid": "ad7a863d56f1338095a7129b76efb664",
        "title": "晚闻角",
        "author": "李觏",
        "content": "倾耳斜阳裏，无聊拭泪频。\n平生惯闻处，今日自愁人。\n夜近歇不久，风来听得真。\n胡笳更何物，只此已伤神。",
        "dynasty": "宋",
        "collection_info": null
    },
    {
        "uuid": "3f6d13a0ac6999104b9c9e28bf4cb0c1",
        "title": "庭树",
        "author": "李觏",
        "content": "不是栽培力，谁容此处生。\n细声饶客睡，斜影与邻清。\n地窄根犹迸，秋迟叶未惊。\n虞人虽欲伐，却怕损檐楹。",
        "dynasty": "宋",
        "collection_info": null
    },
    {
        "uuid": "44afb787b9092ee6fab918cff2af2de4",
        "title": "哭女二首  其一",
        "author": "李觏",
        "content": "妻死女已病，踰年成二丧。\n此生谁骨肉，未识好衣裳。\n看面虽犹小，闻言尽可伤。\n最知怜祖母，句句刮人肠。",
        "dynasty": "宋",
        "collection_info": null
    },
    {
        "uuid": "03ed96c6886381ed8876f7909a49bb8d",
        "title": "哭女二首  其二",
        "author": "李觏",
        "content": "老树枝叶薄，先秋风雨过。\n人间不善事，身外想无多。\n理遣诚如幻，悲来岂奈何。\n从前短鬓髪，为尔渐双皤。",
        "dynasty": "宋",
        "collection_info": null
    },
    {
        "uuid": "e83288049ef1289672d9d801a5df8142",
        "title": "赠端师",
        "author": "李觏",
        "content": "十载寓都城，人传善相名。\n一言知祸福，相识尽公卿。\n洪井旧乡路，紫衣归计荣。\n尘缘应渐了，何日悟无生。",
        "dynasty": "宋",
        "collection_info": null
    },
    {
        "uuid": "4fae2404e7aee585bc1773f01d81f65d",
        "title": "寄题邹氏延寿亭",
        "author": "李觏",
        "content": "一世跻仁寿，君今更欲延。\n山中想无事，分外得长年。\n松老多经雪，云闲不到天。\n区区殉名者，迴首倍凄然。",
        "dynasty": "宋",
        "collection_info": null
    },
    {
        "uuid": "7faaed4486be19ea359e26a2a3cd232b",
        "title": "感秋",
        "author": "李觏",
        "content": "徙倚重咨嗟，非缘惜岁华。\n关山异乡客，砧杵别人家。\n天冷云含日，溪清水献沙。\n屈魂终不返，悲思更无涯。",
        "dynasty": "宋",
        "collection_info": null
    },
    {
        "uuid": "2841b2f626b1a6cb2cfee12dc5ee4849",
        "title": "次韵答陈殿丞",
        "author": "李觏",
        "content": "不能随薄俗，非是向深山。\n自喜道无屈，所嗟心未闲。\n酒乡贫更入，诗债病犹还。\n一字成虚美，通宵只厚颜。",
        "dynasty": "宋",
        "collection_info": null
    },
    {
        "uuid": "851e142e7f635ff3688c6b41511fa6d8",
        "title": "读赵氏淳化诗集",
        "author": "李觏",
        "content": "少年曾诵习，误认古人诗。\n风雅世不重，姓名谁得知。\n高情如隠者，薄宦过明时。\n地下寻才鬼，应逢陆与皮。",
        "dynasty": "宋",
        "collection_info": null
    },
    {
        "uuid": "d36063531876ec23364c82842f623c0c",
        "title": "小女",
        "author": "李觏",
        "content": "惜汝今何恃，言来泪满襟。\n死生虽分定，襁褓累人心。\n饥买邻家乳，寒劳祖母针。\n岂知泉路隔，时拨繐帷寻。",
        "dynasty": "宋",
        "collection_info": null
    },
    {
        "uuid": "d86a3555ffd4a2ed14fab87c5c7e9690",
        "title": "送吴着",
        "author": "李觏",
        "content": "好学诚虽笃，事亲心不忘。\n秋风满黄叶，归路正重阳。\n力行宜无改，修辞况有方。\n起家知可望，兰秀自闻香。",
        "dynasty": "宋",
        "collection_info": null
    },
    {
        "uuid": "a5f0cab3b32bc70b85dbffecd4e26d85",
        "title": "题灵阳宫",
        "author": "李觏",
        "content": "费君投杖处，行客过彷徨。\n水面风雷散，沙头草木荒。\n一壶谁世界，千古共凄凉。\n大块偏劳我，烧丹未有方。",
        "dynasty": "宋",
        "collection_info": null
    },
    {
        "uuid": "84d8b93dce3b4d88b61457e8758cfd4b",
        "title": "龟峰精舍",
        "author": "李觏",
        "content": "去县二十里，路平时正春。\n四山唯有石，一寺更无尘。\n融结疑天意，经营忆古人。\n但知安乐处，何必是金身。",
        "dynasty": "宋",
        "collection_info": null
    },
    {
        "uuid": "2d4c9458a47e62cf0fbdff9bb8fdf875",
        "title": "鸣蜩",
        "author": "李觏",
        "content": "雨余云漏日，虫思已喧喧。\n时节惊初夏，声音似故园。\n为谁吟绿野，相共送黄昏。\n便是秋来信，霜髯更几根。",
        "dynasty": "宋",
        "collection_info": null
    },
    {
        "uuid": "6b3887aaab85cf9c37f3fc4d540571ad",
        "title": "送张评事",
        "author": "李觏",
        "content": "江上楚花鲜，君行一黯然。\n居官无藉手，选部岂知贤。\n廉善虽由己，亨通亦在天。\n都人如问我，疎懒甚当年。",
        "dynasty": "宋",
        "collection_info": null
    },
    {
        "uuid": "4a14a727172c2c2b962983c9474f4fba",
        "title": "送春",
        "author": "李觏",
        "content": "送尔归天去，天应解祸淫。\n物生谁得所，我见独伤心。\n好景吟来徧，芳樽醉不禁。\n东风别无用，百草已成林。",
        "dynasty": "宋",
        "collection_info": null
    },
    {
        "uuid": "4e8faa3990c1885ce3b0c8ddbdfeb94e",
        "title": "君锡以新诗相示因成四十字答之",
        "author": "李觏",
        "content": "君诗三十首，一一敌琅玕。\n语近终非俗，情闲不似官。\n姑山蟠郡碧，旴水蘸天寒。\n景物将才思，相期李杜坛。",
        "dynasty": "宋",
        "collection_info": null
    },
    {
        "uuid": "1cdcd94c40f5646dd17939d71e2cb6b5",
        "title": "送李侍禁",
        "author": "李觏",
        "content": "三载旴江上，军和盗亦歼。\n事烦终不惓，贫极始知廉。\n别袖挥寒日，归舟载夜蟾。\n懋功宜有赏，天意在官占。",
        "dynasty": "宋",
        "collection_info": null
    },
    {
        "uuid": "d93e0d3bd8be1162c0a0b7234bdf2526",
        "title": "寄周寺丞",
        "author": "李觏",
        "content": "我爱南丰宰，天资举措奇。\n上官如不怒，善政有谁知。\n赋役贫中减，鞭笞恶处施。\n邑人多未悟，去后始应思。",
        "dynasty": "宋",
        "collection_info": null
    },
    {
        "uuid": "b4584e4402b6650ea8be17aff820d9c0",
        "title": "次韵阎判官除夜",
        "author": "李觏",
        "content": "密雪穿窗入，孤灯向壁光。\n老来人不觉，梦继酒犹香。\n世事休思虑，年华任短长。\n朽株难长育，空此见春阳。",
        "dynasty": "宋",
        "collection_info": null
    },
    {
        "uuid": "7e00770eaedd664190052b345ff2b7d2",
        "title": "送阎判官",
        "author": "李觏",
        "content": "乡树江淮接，军筹岁月深。\n从公虽尽力，当路少知音。\n赋命休重问，离觞且满斟。\n君言鹏与鷃，何者是飞沈。",
        "dynasty": "宋",
        "collection_info": null
    },
    {
        "uuid": "b75ccef06785961c26b8a7535b20351c",
        "title": "送彭昱应举",
        "author": "李觏",
        "content": "计偕千百数，太半是虚名。\n近日逢吾子，中心叹笔精。\n众人皆禄位，所贵在诚明。\n努力唐虞际，期于大有成。",
        "dynasty": "宋",
        "collection_info": null
    },
    {
        "uuid": "3f221bf133b7c1778fce398030b03215",
        "title": "送黄铣应举",
        "author": "李觏",
        "content": "先世宦不达，少年才已雄。\n何人为父执，独自振家风。\n物色营求广，宾兴礼数隆。\n孤寒今有望，太守汉吴公。",
        "dynasty": "宋",
        "collection_info": null
    },
    {
        "uuid": "a7b7099657168e661eff0bbfc4c57d23",
        "title": "夏日郊园",
        "author": "李觏",
        "content": "三径是生涯，朋游日已赊。\n野情饶皓鹤，寒气入甘瓜。\n移竹调风韵，疏泉浴月华。\n尘埃应附势，不肯到贫家。",
        "dynasty": "宋",
        "collection_info": null
    },
    {
        "uuid": "b47aacceba2d05c290939f4e1a4523b8",
        "title": "寄黄晞",
        "author": "李觏",
        "content": "长忆黄夫子，才高行亦淳。\n世情轻近事，见贯即常人。\n何力康时务，将身役路尘。\n七闽山水国，是处好安贫。",
        "dynasty": "宋",
        "collection_info": null
    },
    {
        "uuid": "09bfbdbee42563e03186d8b6fa42eb05",
        "title": "送黄介夫",
        "author": "李觏",
        "content": "短亭车马地，送子一盘桓。\n不畏离羣久，所嗟行路难。\n晒衣云日薄，扑面水风酸。\n圣有中庸训，时时着意看。",
        "dynasty": "宋",
        "collection_info": null
    },
    {
        "uuid": "2320b28da58e8dabd02c98408a54a80e",
        "title": "送山甫",
        "author": "李觏",
        "content": "喜尔年将壮，为儒志可嘉。\n乡闾知行实，场屋见辞华。\n公道方无壅，君门况不遐。\n直应千里足，世世出吾家。",
        "dynasty": "宋",
        "collection_info": null
    },
    {
        "uuid": "ddfdf8b0d13c65c4b19528dfe89b4010",
        "title": "送沈郎中",
        "author": "李觏",
        "content": "僞饰久终变，具诚老益纯。\n官为郎位贵，家似旧时贫。\n去作吾民福，归寻楚水滨。\n他年名粗立，林下愿相亲。",
        "dynasty": "宋",
        "collection_info": null
    },
    {
        "uuid": "56f3ca1a18863e07d1d67867c094c331",
        "title": "送江茂才",
        "author": "李觏",
        "content": "少小尚英奇，高谈与众违。\n久穷纔信命，远客合思归。\n箪食非无乐，京尘误入衣。\n云山仍旧好，况是觐庭闱。",
        "dynasty": "宋",
        "collection_info": null
    },
    {
        "uuid": "61e460c59d87e4d4db1586e65315455b",
        "title": "赠端上人",
        "author": "李觏",
        "content": "佛法本无二，谁论律与禅。\n水行到处入，月出有时圆。\n事去何尝念，忙中不废眠。\n松堂白日永，幡影自飘然。",
        "dynasty": "宋",
        "collection_info": null
    },
    {
        "uuid": "38c4fdabc75b002195db6ca84fd3c41a",
        "title": "千福寺昧轩",
        "author": "李觏",
        "content": "何人指蒙昧，题作此轩名。\n天理自昼夜，道心无晦明。\n用当羣物化，舍去一毛轻。\n磊磊山前寺，时闻钟磬声。",
        "dynasty": "宋",
        "collection_info": null
    },
    {
        "uuid": "27c902dafaf4c9ae4b73be708e1057a3",
        "title": "怡山长庆寺",
        "author": "李觏",
        "content": "行行金碧裏，气象怳如春。\n不记来时路，自嫌衣上尘。\n院香知有佛，僧静似无人。\n十载京华梦，相逢一欠申。",
        "dynasty": "宋",
        "collection_info": null
    },
    {
        "uuid": "93fc2df52dc1aef0147934d4930dd499",
        "title": "傅翼甘圃",
        "author": "李觏",
        "content": "老圃君何学，中心切养亲。\n从来啜菽处，便作采兰人。\n百行当无愧，三牲未足珍。\n孝廉方察举，勉勉讵长贫。",
        "dynasty": "宋",
        "collection_info": null
    },
    {
        "uuid": "a4ce2539d0fb7132e7de16a9ec19af76",
        "title": "林屯田思轩",
        "author": "李觏",
        "content": "虑远无如静，兹轩得地幽。\n一官虽智效，万仞更心游。\n风月趋吟笔，干坤入坐筹。\n延英期上对，岂是为身谋。",
        "dynasty": "宋",
        "collection_info": null
    },
    {
        "uuid": "7baf0e1d92b6a4768e3593074a3a203c",
        "title": "迴明上人诗卷",
        "author": "李觏",
        "content": "学佛有余力，吟诗过一生。\n情闲气燄少，句好琢磨成。\n栢竹门庭古，冰霜笔砚清。\n输他饱食者，终日自无营。",
        "dynasty": "宋",
        "collection_info": null
    },
    {
        "uuid": "c67ebe87076c96e5e8a82fe5cc0dd731",
        "title": "听周大师琴",
        "author": "李觏",
        "content": "已解琴中意，更加絃上声。\n他人郑卫杂，此手鬼神惊。\n深夜众籁息，寒天孤月明。\n四邻应得睡，浊酒且同倾。",
        "dynasty": "宋",
        "collection_info": null
    },
    {
        "uuid": "643281aaca0b132a5208ccac1d02264f",
        "title": "送觉师西游乞御书",
        "author": "李觏",
        "content": "累圣多材艺，留神翰墨间。\n皇坟非小道，玉版徧藏山。\n上士持三学，西行谒九关。\n奎华如可捧，归伴白云閒。",
        "dynasty": "宋",
        "collection_info": null
    },
    {
        "uuid": "3a51890effa34d429a082bfe6d9ec08a",
        "title": "送分司吴太博还乡",
        "author": "李觏",
        "content": "休官众未许，分政且归闽。\n名系金闺彦，身为蕙帐人。\n林泉新得主，冠履渐无尘。\n知足应常足，安能更问津。",
        "dynasty": "宋",
        "collection_info": null
    },
    {
        "uuid": "542cd980b40e1296ab3be8c8f8e7747b",
        "title": "送任大中",
        "author": "李觏",
        "content": "真僞少分别，吁嗟此世情。\n西施作老婢，南郭逞新声。\n命合生来困，诗应没后名。\n旅游何所得，赤日又徒行。",
        "dynasty": "宋",
        "collection_info": null
    },
    {
        "uuid": "da3e1379e4ff447c015da524185df9fa",
        "title": "送杜奉职",
        "author": "李觏",
        "content": "青紫皆同道，稀曾到薜萝。\n感君非我辈，无事每来过。\n此别当贫病，何年共醉歌。\n人生有后会，争奈鬓双皤。",
        "dynasty": "宋",
        "collection_info": null
    },
    {
        "uuid": "61a1b68ef7a6295857b9e85af17ee45c",
        "title": "送阳曲蔡尉",
        "author": "李觏",
        "content": "凤皇贵在德，孔翠岂无文。\n诗礼多承训，贤能逈出羣。\n谈清蜕尘滓，志大蹑烟云。\n更喜并州牧，豪英天下闻。",
        "dynasty": "宋",
        "collection_info": null
    },
    {
        "uuid": "6aaf1394c7648b4cdd8a80e99a2500f3",
        "title": "送武陵令",
        "author": "李觏",
        "content": "之子当为邑，吾朝信择人。\n位卑难立事，任重合忧民。\n榘瓠多遗种，桃源即近隣。\n登临如有见，才思日应新。",
        "dynasty": "宋",
        "collection_info": null
    },
    {
        "uuid": "507ccd9be63003ee057cf70f65e2e988",
        "title": "送酸枣邓主簿",
        "author": "李觏",
        "content": "畿县官虽小，京华日可亲。\n文章成薄俗，交结最难人。\n典学应无废，存诚况已纯。\n邦工寻尺用，杞梓讵沉沦。",
        "dynasty": "宋",
        "collection_info": null
    },
    {
        "uuid": "98c543737099a18b37364f50f6b8b306",
        "title": "送仙游知县许延评",
        "author": "李觏",
        "content": "策名曾未几，奋迅出埃尘。\n陋巷潜心久，亨衢得意新。\n君恩方责报，民业近多贫。\n莫学悠悠者，谋身不为人。",
        "dynasty": "宋",
        "collection_info": null
    },
    {
        "uuid": "a6a901189fc77c4ecd204e49667067b6",
        "title": "送杜寺丞知永城",
        "author": "李觏",
        "content": "荐表同时入，天衢自此通。\n弦歌新邑宰，清白旧家风。\n官舍隋河北，离觞华谷东。\n勖哉松栢操，咫尺是尧聪。",
        "dynasty": "宋",
        "collection_info": null
    },
    {
        "uuid": "295742654c1e26e2e69eb45f18391b1d",
        "title": "迴廖解元所业",
        "author": "李觏",
        "content": "昔者闻乡举，良田恐甚芜。\n于今观日益，珍树已垂珠。\n众恶吾虽察，谦卑孰敢踰。\n师贤明训在，只此是亨衢。",
        "dynasty": "宋",
        "collection_info": null
    },
    {
        "uuid": "2feaaccf546a0cd2490086bba64f868c",
        "title": "送张寺丞",
        "author": "李觏",
        "content": "三载居邻县，得闻金玉音。\n路遥相见少，道合受知深。\n已矣瓜时戍，悠哉魏阙心。\n归舟望不及，白日隠寒林。",
        "dynasty": "宋",
        "collection_info": null
    },
    {
        "uuid": "4201393561058fdf1c2a49298f5d5107",
        "title": "送何秘丞",
        "author": "李觏",
        "content": "吴人作蜀官，万里泝惊湍。\n地俗虽云异，民情想一般。\n智明终戒察，政惠不须宽。\n前史多循吏，乘闲更熟看。",
        "dynasty": "宋",
        "collection_info": null
    },
    {
        "uuid": "f724403267caa1a15e821a0330590b69",
        "title": "送剑州张掾",
        "author": "李觏",
        "content": "名在乡书久，恩由父任优。\n从今绍清白，即此是箕裘。\n交结多良士，经过半旧游。\n举知应有望，鸿翼伫横秋。",
        "dynasty": "宋",
        "collection_info": null
    },
    {
        "uuid": "b6564735b259d0179fb7a207adda801d",
        "title": "送演教大师东游",
        "author": "李觏",
        "content": "野客相知久，年来髪渐华。\n衣冠从异教，言行似儒家。\n通塞随天命，遨游徧海涯。\n武夷应有会，好去醉流霞。",
        "dynasty": "宋",
        "collection_info": null
    },
    {
        "uuid": "7e6d8a6edcb49412887f5e8da7889cba",
        "title": "寄赠福山长老",
        "author": "李觏",
        "content": "时世重因循，师何独苦辛。\n洁斋徒众散，刚直里闾嗔。\n游艺能济物，旧交多雅人。\n云山虽好住，住久转劳神。",
        "dynasty": "宋",
        "collection_info": null
    },
    {
        "uuid": "86e240a68aacbc0b38265770f9bc3fb6",
        "title": "书楼夏晚",
        "author": "李觏",
        "content": "地僻无他管，楼危有剩凉。\n远流通越派，残日共秦光。\n鸟道顽云黑，人家病叶黄。\n高情梦箕颍，闲景画潇湘。\n山药香多桂，渔歌浊少商。\n太平知可喜，何者是簪裳。",
        "dynasty": "宋",
        "collection_info": null
    },
    {
        "uuid": "d4ba0efc69b0622bd1312534ea99a45c",
        "title": "小杉",
        "author": "李觏",
        "content": "小杉高丈余，体直立还孤。\n任过千年雪，应无一节枯。\n鬼狂从髮解，龙长怕鳞麄。\n怪状春宁笑，清声月所娱。\n地终存古气，景合在仙图。\n不作明堂用，良工莫厚诬。",
        "dynasty": "宋",
        "collection_info": null
    },
    {
        "uuid": "0281c341bd601a330944e5584df47cce",
        "title": "干元节羣臣祝寿小人无位以诗继之",
        "author": "李觏",
        "content": "帝命当敷佑，民生有厥初。\n千秋唐节日，万国禹朝车。\n韶美笙镛外，需亨饮食余。\n神仙似姑射，梦想即华胥。\n嘉会诚难得，愚忠敢自疎。\n古人谁最寿，无逸在周书。",
        "dynasty": "宋",
        "collection_info": null
    },
    {
        "uuid": "829a89073836ac5b61633503edcd963e",
        "title": "闷书",
        "author": "李觏",
        "content": "行行四月晦，絺绤未能裁。\n天气疑无定，春寒恐再来。\n袭衣从汗浃，交扇取风回。\n野秀深成黑，鑪熏冷作媒。\n年高情已淡，俗薄意多猜。\n李杜今何在，芳樽谁与开。",
        "dynasty": "宋",
        "collection_info": null
    },
    {
        "uuid": "dd88856feee224d5e22c04307d9c1f83",
        "title": "同徐殿丞游麻姑山陈屯田闻之以诗见寄次韵第一首",
        "author": "李觏",
        "content": "良友嗟尘网，相期物外游。\n求珠非赤水，不死是丹丘。\n几上麟交擗，樽中蚁乱浮。\n仙家一度醉，人世几千秋。\n药气多留鼎，茶香细出瓯。\n尧人方旷荡，容易学巢由。",
        "dynasty": "宋",
        "collection_info": null
    },
    {
        "uuid": "92d8e2306cf51accd5bd808516350877",
        "title": "送李着作知柳州",
        "author": "李觏",
        "content": "到官十五月，太半在他邦。\n惠术未施一，公心无与双。\n剖符新使粤，尽室始浮江。\n地理将分岭，行程即下泷。\n旅愁侵酒座，秋色漏船窗。\n属吏谁非慑，羣蛮不易降。\n人稀财岂厚，俗异性多惷。\n自此观贤业，洪钟且试撞。",
        "dynasty": "宋",
        "collection_info": null
    },
    {
        "uuid": "d2e4a9268c34636c984e527daca5e1c2",
        "title": "送知县苏秘丞移英州",
        "author": "李觏",
        "content": "大邑曰南城，唯君治道行。\n何曾设钩距，到底是聪明。\n鼎在神姦伏，鹰来鸟雀惊。\n诈穷多自笑，刑重亦知平。\n府史如廉士，农桑学颂声。\n在官嗟不久，丕绩已垂成。\n岭路当过庾，州图喜得英。\n远人天与幸，弊俗日将清。\n游刃非无地，抟风别有程。\n上心应寤寐，彝器待书名。",
        "dynasty": "宋",
        "collection_info": null
    },
    {
        "uuid": "2fa35903c09f7f322dd3ac10fa4bd5b8",
        "title": "夏日雨中",
        "author": "李觏",
        "content": "一雨遂不止，我行当此穷。\n蜀东天亦漏，尧后水犹洪。\n大点有片重，密蒙无寸空。\n晓唯壶箭觉，暖似炭炉通。\n书笔提梅洗，征衣擘润烘。\n帘间稀去燕，枕下即鸣虫。\n竹粉千腰白，桃皮半颊红。\n物华娇自衒，天意猛相攻。\n酒退愁城外，吟兴愤涌中。\n遣谁咨毕宿，留作旱时功。",
        "dynasty": "宋",
        "collection_info": null
    },
    {
        "uuid": "44ce076142489aa24c73f66add21ab42",
        "title": "乡思",
        "author": "李觏",
        "content": "人言落日是天涯，望极天涯不见家。\n已恨碧山相阻隔，碧山还被暮云遮。",
        "dynasty": "宋",
        "collection_info": null
    },
    {
        "uuid": "4131ce33dc92c84781fc221131fdc732",
        "title": "少年",
        "author": "李觏",
        "content": "新翻曲调恐人传，不许高声唱玳筵。\n金兽也嫌春态浅，向风喷作绿杨烟。",
        "dynasty": "宋",
        "collection_info": null
    },
    {
        "uuid": "eaf4293116dbe5ee04cc394335369c94",
        "title": "自勉",
        "author": "李觏",
        "content": "月欲东生日又西，莫随儿女醉明时。\n黄泉一向埋愚鬼，不与人间史笔知。",
        "dynasty": "宋",
        "collection_info": null
    },
    {
        "uuid": "a5253d6ebf87dbceef9464e5aa950751",
        "title": "戏题玉台集",
        "author": "李觏",
        "content": "江右君臣笔力雄，一言宫体便移风。\n始知姬旦无才思，祗把豳诗咏女功。",
        "dynasty": "宋",
        "collection_info": null
    },
    {
        "uuid": "524242367dd0c2e8ba12a4a5c304482e",
        "title": "读皮袭美病中书事诗有可怜真宰意偏解困吾曹之句偶代答之",
        "author": "李觏",
        "content": "刺虎屠龙古有名，事于难处迭相矜。\n要知真宰争功意，困得英雄始是能。",
        "dynasty": "宋",
        "collection_info": null
    },
    {
        "uuid": "790f19b2cb9e71cb6761352c7242d997",
        "title": "雪中见梅花  其一",
        "author": "李觏",
        "content": "品物由来貌取难，共言花卉易凋残。\n宁知姑射冰肌侣，也学松筠耐岁寒。",
        "dynasty": "宋",
        "collection_info": null
    },
    {
        "uuid": "a2fa7e764ed2be8183730730d3464bbb",
        "title": "雪中见梅花  其二",
        "author": "李觏",
        "content": "数枝斜出短墙阴，密雪无端苦见侵。\n天意似怜羣木妬，尽教枯朽作瑶林。",
        "dynasty": "宋",
        "collection_info": null
    },
    {
        "uuid": "839cd870c6f9e2241e5674472166b202",
        "title": "和慎使君出城见梅花",
        "author": "李觏",
        "content": "化工呈巧异寻常，镂月裁云费刃芒。\n莫怪使君曾立马，染衣浑似有天香。",
        "dynasty": "宋",
        "collection_info": null
    },
    {
        "uuid": "1b71f338d4c829ac819fd068f5d7094e",
        "title": "雪中赠柳枝",
        "author": "李觏",
        "content": "暖气来时柳眼新，一场冰雪更愁人。\n要知真宰无诚信，取次东风未是春。",
        "dynasty": "宋",
        "collection_info": null
    },
    {
        "uuid": "4cf81616905f3092719b8a292c177279",
        "title": "柳枝答",
        "author": "李觏",
        "content": "春早寒余岂足哀，平生多难媿非材。\n去年二月都城裏，曾共花房带雪来。",
        "dynasty": "宋",
        "collection_info": null
    },
    {
        "uuid": "7e977d2cf64bb89c0e68eef2e29e145a",
        "title": "和天庆观瑞香花",
        "author": "李觏",
        "content": "闻说仙花玉染红，别留春色在壶中。\n瑶台若见飞琼面，不与人间梦寐同。",
        "dynasty": "宋",
        "collection_info": null
    },
    {
        "uuid": "a97ce894e548fe09c172b9208b0917da",
        "title": "乌鹊",
        "author": "李觏",
        "content": "乌鹊翩翩竞羽毛，南飞无树过良宵。\n就中管得他人事，祗与天孙倩作桥。",
        "dynasty": "宋",
        "collection_info": null
    },
    {
        "uuid": "332e8c9b3ccde3057a48fb165bef2f8d",
        "title": "方平",
        "author": "李觏",
        "content": "五百余年别恨多，东征重得见青娥。\n擗麟始拟穷欢乐，不奈闲人背痒何。",
        "dynasty": "宋",
        "collection_info": null
    },
    {
        "uuid": "feca2988eba817c280df22504be3d3ac",
        "title": "壁月",
        "author": "李觏",
        "content": "壁月迢迢出暮山，素娥心事问应难。\n世间最解悲圆缺，祗有方诸泪不干。",
        "dynasty": "宋",
        "collection_info": null
    },
    {
        "uuid": "b04e9b6a2eb67d424a095af51caf1ed8",
        "title": "睡起",
        "author": "李觏",
        "content": "簟卷鳞纹帐繫纱，六龙西降树阴斜。\n祗应梦裏成蝴蝶，犹记南园数种花。",
        "dynasty": "宋",
        "collection_info": null
    },
    {
        "uuid": "3cca0ab127d97737eda7195fb722712f",
        "title": "读长恨辞  其一",
        "author": "李觏",
        "content": "玉辇迢迢别紫台，繫环衣畔忽兴哀。\n临邛谩道蓬山好，争奈人间有马嵬。",
        "dynasty": "宋",
        "collection_info": null
    },
    {
        "uuid": "9841c5b88659fb26e55a2ff7cfe5327f",
        "title": "读长恨辞  其二",
        "author": "李觏",
        "content": "蜀道如天夜雨淫，乱铃声裏倍霑襟。\n当时更有军中死，自是君王不动心。",
        "dynasty": "宋",
        "collection_info": null
    },
    {
        "uuid": "962c654ed1f03d3714d37b3fc1267715",
        "title": "羿妻",
        "author": "李觏",
        "content": "有穷兵死为游畋，惆怅佳人独上仙。\n试问单栖与同穴，可能云汉胜重泉。",
        "dynasty": "宋",
        "collection_info": null
    },
    {
        "uuid": "183986b60fd6fda6c48034c61501a486",
        "title": "梁帝",
        "author": "李觏",
        "content": "凝旒南面总虚名，庙祀何曾暂割牲。\n但学禅心能忍辱，莫羞侯景陷台城。",
        "dynasty": "宋",
        "collection_info": null
    },
    {
        "uuid": "f8671a45b66d5a26e43399f896ee5c0d",
        "title": "秋韆  其一",
        "author": "李觏",
        "content": "华郭春光欲暮时，綵绳争蹴夜忘归。\n佳人不道罗纨重，拟共杨花苦斗飞。",
        "dynasty": "宋",
        "collection_info": null
    },
    {
        "uuid": "67d4f39a4515aac0b4110184dbe666d4",
        "title": "秋韆  其二",
        "author": "李觏",
        "content": "风静高标埋暗雾，月明孤影落澄波。\n狂心拟逐游童上，无奈春醪足困何。",
        "dynasty": "宋",
        "collection_info": null
    },
    {
        "uuid": "2001d5d3c399168fee12e6b63db19aa6",
        "title": "嘲汉武",
        "author": "李觏",
        "content": "甲帐居神本妄言，露盘犹在国东迁。\n欲知千载金人泪，为耻君王不得仙。",
        "dynasty": "宋",
        "collection_info": null
    },
    {
        "uuid": "137480f91f4147fc7f504a2c7471a35f",
        "title": "戚夫人",
        "author": "李觏",
        "content": "百子池头一曲春，君恩和泪落埃尘。\n当时应恨秦皇帝，不杀南山皓首人。",
        "dynasty": "宋",
        "collection_info": null
    },
    {
        "uuid": "23b907b466924c5c1795e5fb1bb3788b",
        "title": "有感  其一",
        "author": "李觏",
        "content": "官家的的要宽征，古时什一今更轻。\n州县酷嫌民渐富，几多率敛是无名。",
        "dynasty": "宋",
        "collection_info": null
    },
    {
        "uuid": "c475ef7974dbdbf7f32d1e31f4e6c67c",
        "title": "有感  其二",
        "author": "李觏",
        "content": "白刃劫君君勿言，人生祸难俱由天。\n君家岁计能多少，未了官军一饭钱。",
        "dynasty": "宋",
        "collection_info": null
    },
    {
        "uuid": "990324e824000d3779be4c5215aa6f47",
        "title": "有感  其三",
        "author": "李觏",
        "content": "庭下缧囚何忿争，刀笔少年初醉醒。\n黄金满把未迴眼，笑杀迂儒欲措刑。",
        "dynasty": "宋",
        "collection_info": null
    },
    {
        "uuid": "19e698b77caf933e112e8d213953d38d",
        "title": "自遣",
        "author": "李觏",
        "content": "富贵浮云毕竟空，大都仁义最无穷。\n一千八百周时国，谁及颜回陋巷中。",
        "dynasty": "宋",
        "collection_info": null
    },
    {
        "uuid": "296972d33677f553aeee7814a7cea124",
        "title": "睡思",
        "author": "李觏",
        "content": "睡魔气势重千钧，压倒心闲食饱人。\n莫笑坐间常似醉，当年满腹是精神。",
        "dynasty": "宋",
        "collection_info": null
    },
    {
        "uuid": "5e9728c23476745bc0c0be054b15369e",
        "title": "游寺醉归却寄同坐",
        "author": "李觏",
        "content": "江村古寺偶闲行，一饮全疑酒有灵。\n水底屈原应大笑，我今独醉众人醒。",
        "dynasty": "宋",
        "collection_info": null
    },
    {
        "uuid": "faed70772091fbf4226ccfab14c4c089",
        "title": "索酒",
        "author": "李觏",
        "content": "不醉多愁醉多病，几迴爱酒又停杯。\n死生若是有天命，莫放愁来任病来。",
        "dynasty": "宋",
        "collection_info": null
    },
    {
        "uuid": "ba207a27c6f4d920f95c3c00a1c27c9a",
        "title": "忆钱塘江",
        "author": "李觏",
        "content": "昔年乘醉举归帆，隠隠前山日半衔。\n好是满江涵返照，水仙齐着淡红衫。",
        "dynasty": "宋",
        "collection_info": null
    },
    {
        "uuid": "063ceb17fe07d89915d48bdb56b42a9c",
        "title": "谢传神平上人",
        "author": "李觏",
        "content": "蕞陋徒烦妙笔传，呼儿看了独凄然。\n丹青不解随人老，相似都来得几年。",
        "dynasty": "宋",
        "collection_info": null
    },
    {
        "uuid": "90ca636826cbc4549fbc622423b510cf",
        "title": "次韵答提刑孙都官  其一",
        "author": "李觏",
        "content": "病树难随万木荣，闭门终日自愁萦。\n绣衣使者知何取，肯向民间问死生。",
        "dynasty": "宋",
        "collection_info": null
    },
    {
        "uuid": "b76fabd6ef14020a5c7477a8c09e4153",
        "title": "次韵答提刑孙都官  其二",
        "author": "李觏",
        "content": "真赏由来世上稀，几人相见不相知。\n如今一字成华衮，岂识龙章与凤姿。",
        "dynasty": "宋",
        "collection_info": null
    },
    {
        "uuid": "db84c4722908aeab2fdcd959d3c0f85b",
        "title": "谢知县徐殿丞示及新诗",
        "author": "李觏",
        "content": "当时子贱好援琴，千载谁传治世音。\n珍重南城多暇日，尽将风化入清吟。",
        "dynasty": "宋",
        "collection_info": null
    },
    {
        "uuid": "2e529db6367076356acfa6d4d55759fe",
        "title": "送流人",
        "author": "李觏",
        "content": "人情自古怕迁移，更去南方路险巇。\n从此异乡谁是侣，只应明月解相随。",
        "dynasty": "宋",
        "collection_info": null
    },
    {
        "uuid": "99dba2d4d85cd94b67a5bbb5edb64ea0",
        "title": "送周山人",
        "author": "李觏",
        "content": "鬼事无形尚可疑，人伦有验众皆知。\n武夷山路几百里，归去西风落叶时。",
        "dynasty": "宋",
        "collection_info": null
    },
    {
        "uuid": "eb21fd360bf4228376c818799c186a19",
        "title": "遣兴",
        "author": "李觏",
        "content": "境入东南处处清，不因辞客不传名。\n屈平岂要江山助，却是江山遇屈平。",
        "dynasty": "宋",
        "collection_info": null
    },
    {
        "uuid": "ac4e464a873e0e939160c0384621097b",
        "title": "咏桃",
        "author": "李觏",
        "content": "方朔相逢阿母家，别来几度换年华。\n春风合是教伊笑，开尽无名草木花。",
        "dynasty": "宋",
        "collection_info": null
    },
    {
        "uuid": "449923d708765d2293d9e87d8c9042da",
        "title": "闰正月三日偶书  其一",
        "author": "李觏",
        "content": "一步寒郊一惨眉，望春春色苦来迟。\n东君未必私桃李，只恐梅花谢有时。",
        "dynasty": "宋",
        "collection_info": null
    },
    {
        "uuid": "9054c9724f5baea1040e537053293f96",
        "title": "闰正月三日偶书  其二",
        "author": "李觏",
        "content": "无頼年年逐酒徒，今年不饮兴何如。\n醉乡若有人名籍，但愿春风点检踈。",
        "dynasty": "宋",
        "collection_info": null
    },
    {
        "uuid": "3fd7111a6eb02304a3ffebbbf6235de2",
        "title": "论文  其一",
        "author": "李觏",
        "content": "今人往往号能文，意熟辞陈未足云。\n若见江鱼须恸哭，腹中曾有屈原坟。",
        "dynasty": "宋",
        "collection_info": null
    },
    {
        "uuid": "9d4543ce2ef9a898ef612b953cee9a5d",
        "title": "论文  其二",
        "author": "李觏",
        "content": "天宝年中事事新，长安还有谪仙人。\n骑鲸去后无寻处，输与勾芒自管春。",
        "dynasty": "宋",
        "collection_info": null
    },
    {
        "uuid": "8b7bc358aa82f13e754086d612b98739",
        "title": "送僧游庐山",
        "author": "李觏",
        "content": "行非为客住非家，此去庐山况不遐。\n要见南朝旧人物，池中唯有白莲花。",
        "dynasty": "宋",
        "collection_info": null
    },
    {
        "uuid": "b1414a3bba55ff9cb52c40caeccdd0e5",
        "title": "李郭",
        "author": "李觏",
        "content": "元礼祸成钩党后，林宗身免闭门时。\n死非不智生非怯，同室乡邻各有宜。",
        "dynasty": "宋",
        "collection_info": null
    },
    {
        "uuid": "368422767bd835d92be62600cb61666b",
        "title": "戏题荷花",
        "author": "李觏",
        "content": "昔人诗笔说莲花，不嫁春风早可嗟。\n今日倚栏添懊恼，池台多是属僧家。",
        "dynasty": "宋",
        "collection_info": null
    },
    {
        "uuid": "88f341cbb3a6a9abaca4163ac82dbaad",
        "title": "戏赠月",
        "author": "李觏",
        "content": "梦中识路亦何为，恰要逢人已自迷。\n一月解行天一匝，嫦娥犹未免单栖。",
        "dynasty": "宋",
        "collection_info": null
    },
    {
        "uuid": "160e4b3a04f4777b5cbfad1362bcdd3f",
        "title": "葛陂怀古",
        "author": "李觏",
        "content": "长房化去已千年，鬼魅纷纷不畏天。\n老鼈若来为太守，何人杀向葛陂边。",
        "dynasty": "宋",
        "collection_info": null
    },
    {
        "uuid": "609fb2696a73c70b5bb25ddc9620f9dd",
        "title": "七夕  其一",
        "author": "李觏",
        "content": "无奈家家乞巧何，岂知天上拙人多。\n唤他乌鹊辛勤杀，纔得扶舁渡浅河。",
        "dynasty": "宋",
        "collection_info": null
    },
    {
        "uuid": "f38354fed6d98fd57e94d960466a8a02",
        "title": "七夕  其二",
        "author": "李觏",
        "content": "一年一度暂和谐，幽闭生心亦可猜。\n莫道乘槎无径路，支机曾属客星来。",
        "dynasty": "宋",
        "collection_info": null
    },
    {
        "uuid": "c832ebfda52c72aaf0cd1e969a0be596",
        "title": "宗人宅折桂堂",
        "author": "李觏",
        "content": "从来皎月印长空，桂树遥看影在中。\n好问素娥多折取，莫教闲占水晶宫。",
        "dynasty": "宋",
        "collection_info": null
    },
    {
        "uuid": "223a17d1b12148078bee18c3e8866693",
        "title": "麻源题壁",
        "author": "李觏",
        "content": "一到麻源日又曛，几迴欲起却逡巡。\n世间岂是无山水，不奈闲人好聒人。",
        "dynasty": "宋",
        "collection_info": null
    },
    {
        "uuid": "0ad23796dcafd62f3a0350596f44558b",
        "title": "马嵬驿",
        "author": "李觏",
        "content": "六军刚要罪杨妃，空使君王血泪垂。\n何事国忠诛死后，不将林甫更鞭尸。",
        "dynasty": "宋",
        "collection_info": null
    },
    {
        "uuid": "e57b45cc4ed4f088485b37bb148f7a70",
        "title": "齐世家",
        "author": "李觏",
        "content": "莫以荒淫便责君，大都危乱为无臣。\n若教管仲身长在，何患夫人更六人。",
        "dynasty": "宋",
        "collection_info": null
    },
    {
        "uuid": "1cad7a65276bd8bda7303a279a1ab75d",
        "title": "汉宫",
        "author": "李觏",
        "content": "哀平外立国权分，只为当时乏嗣君。\n试问莽新谁佐命，最应飞燕是元勋。",
        "dynasty": "宋",
        "collection_info": null
    },
    {
        "uuid": "fda169c1a490f9539991369d0ed9a0b4",
        "title": "景阳宫井",
        "author": "李觏",
        "content": "以色从人自古然，幸逢圣主得称贤。\n太王姜女来岐下，应不相将堕井泉。",
        "dynasty": "宋",
        "collection_info": null
    },
    {
        "uuid": "ceb3f1a0e952703c956d84db42be743a",
        "title": "燕雀  其一",
        "author": "李觏",
        "content": "燕子从来巧语声，主人相爱是常情。\n黄头老雀何能解，饱食官仓过一生。",
        "dynasty": "宋",
        "collection_info": null
    },
    {
        "uuid": "b19186d6450e40658b90476249436717",
        "title": "燕雀  其二",
        "author": "李觏",
        "content": "绣户珠帘见最频，暖来寒去但安身。\n翟公门下是飞入，全胜交情斗顿人。",
        "dynasty": "宋",
        "collection_info": null
    },
    {
        "uuid": "5803097a2091e88703389879ad46b348",
        "title": "张禹",
        "author": "李觏",
        "content": "汉室尊儒未得真，只求学艺不知人。\n君王幸已疑王氏，苦把春秋助贼臣。",
        "dynasty": "宋",
        "collection_info": null
    },
    {
        "uuid": "0a258924fc5c52c2b87b52e60c8c5a3a",
        "title": "孔光",
        "author": "李觏",
        "content": "王莽欲为先与草，董贤将过自迎门。\n省中树木何闲事，却对妻孥不肯言。",
        "dynasty": "宋",
        "collection_info": null
    },
    {
        "uuid": "9855831d20971c0a866fafd896df72ae",
        "title": "元纪  其一",
        "author": "李觏",
        "content": "孝宣应是不知书，便谓先王似竖儒。\n若使周家纯任德，亲如管蔡忍行诛。",
        "dynasty": "宋",
        "collection_info": null
    },
    {
        "uuid": "a706a3e165c920540b122cb90ea9f08b",
        "title": "元纪  其二",
        "author": "李觏",
        "content": "君道干刚岂易柔，谬牵文义致优游。\n高皇马上辛勤得，总被儒生断送休。",
        "dynasty": "宋",
        "collection_info": null
    },
    {
        "uuid": "a245e1ce663e140333ff6467a5ef1ba4",
        "title": "闻鶑",
        "author": "李觏",
        "content": "纔转歌喉碧树枝，惊飞还避巧丸儿。\n可怜蜂蝶无言语，入徧花房人未知。",
        "dynasty": "宋",
        "collection_info": null
    },
    {
        "uuid": "5afe87d299f38273d4d13bd87f670246",
        "title": "学北堂有海棠一株颜色至佳凋落稍速忆而为诗",
        "author": "李觏",
        "content": "来时初见满枝红，璧碎珠沉几日中。\n宋玉有邻诚耐事，三年犹在短墙东。",
        "dynasty": "宋",
        "collection_info": null
    },
    {
        "uuid": "fc45964a10bf1f6f2d244783fbde90da",
        "title": "玉胡蝶花",
        "author": "李觏",
        "content": "胡蝶生来只爱花，春工描样作奇葩。\n庄周有梦何曾觉，冰雪肌肤落几家。",
        "dynasty": "宋",
        "collection_info": null
    },
    {
        "uuid": "2c1d566fd6f83477e76c537caf0bffce",
        "title": "次韵答陈殿丞南塘观鱼见寄",
        "author": "李觏",
        "content": "鳞鬣摧残几许年，水平风静得潜渊。\n喜无美味登君俎，且学骊龙尽日眠。",
        "dynasty": "宋",
        "collection_info": null
    },
    {
        "uuid": "aab936dbf2627ee2c952c7e77ea14f41",
        "title": "送傅野",
        "author": "李觏",
        "content": "国学先生石与孙，金铃木舌士林间。\n欲将天下观诸掌，之子从今上泰山。",
        "dynasty": "宋",
        "collection_info": null
    },
    {
        "uuid": "d0e1f635af493320e163d06e5c4d7518",
        "title": "送杜万",
        "author": "李觏",
        "content": "谷口生涯已是贫，素衣还拟冒京尘。\n因风早寄登科信，装点江南几日春。",
        "dynasty": "宋",
        "collection_info": null
    },
    {
        "uuid": "fd9f4ad7a3d67ed4af671ad249acce61",
        "title": "儒行",
        "author": "李觏",
        "content": "一死相从患难时，何人能与古人齐。\n郦生泉下还知否，卖友而今价转低。",
        "dynasty": "宋",
        "collection_info": null
    },
    {
        "uuid": "047ecdf0ec96dba45fa8e5e15cd0434d",
        "title": "感义",
        "author": "李觏",
        "content": "懊恼常人只好儒，古来忠义出屠沽。\n试将朱亥相伦拟，几箇衣冠是丈夫。",
        "dynasty": "宋",
        "collection_info": null
    },
    {
        "uuid": "1e17d9ba3facda0ebb491d321b5c0b66",
        "title": "屈原",
        "author": "李觏",
        "content": "秋来张翰偶思鲈，满筯鲜红食有余。\n何事灵均不知退，却将闲肉付江鱼。",
        "dynasty": "宋",
        "collection_info": null
    },
    {
        "uuid": "6b299f777bafe65780bd4bdc56b1d3eb",
        "title": "宋玉",
        "author": "李觏",
        "content": "世间佳丽每专房，一顾多应万事荒。\n梦裏若无真实处，不妨频为赋高唐。",
        "dynasty": "宋",
        "collection_info": null
    },
    {
        "uuid": "260dcbe21a6b5a761c4c9a2de57fe30b",
        "title": "赠日者邹生",
        "author": "李觏",
        "content": "贤不必通愚不穷，悠悠无处问苍穹。\n可怜富贵君之柄，断在山人指掌中。",
        "dynasty": "宋",
        "collection_info": null
    },
    {
        "uuid": "5adba2aed4607dcaca0b7973d3c8b646",
        "title": "送夏旦赴举",
        "author": "李觏",
        "content": "岭梅初尽草初生，马上春风酒易醒。\n好共大鹏双奋击，此行有路到南溟。",
        "dynasty": "宋",
        "collection_info": null
    },
    {
        "uuid": "d7b34e62cd2e2aa5ac73f2e75e5a40b2",
        "title": "送春",
        "author": "李觏",
        "content": "宜春台上送春归，泪滴金杯不自知。\n懊恼黄鶑解言语，飞来唯见落花枝。",
        "dynasty": "宋",
        "collection_info": null
    },
    {
        "uuid": "6e5259b306d94beddd725cabab7873ab",
        "title": "晓角",
        "author": "李觏",
        "content": "肠断城头画角声，灯青月黑酒微醒。\n浓香梦裏谁曾管，只有离人夜夜听。",
        "dynasty": "宋",
        "collection_info": null
    },
    {
        "uuid": "bad23965d3c741b1fe637f2f8c37e1c0",
        "title": "送丁正臣",
        "author": "李觏",
        "content": "铅椠辛勤四十年，抟风不上鬓霜寒。\n朱门何处是知己，短褐空瓢行路难。",
        "dynasty": "宋",
        "collection_info": null
    },
    {
        "uuid": "c7aa5db0097597dedf33e77e29ece825",
        "title": "惜才",
        "author": "李觏",
        "content": "子云辞赋似相如，自说雕虫异壮夫。\n何事犬羊夸质素，患他人爱着貂狐。",
        "dynasty": "宋",
        "collection_info": null
    },
    {
        "uuid": "406d50c093f0d64e8e958e0c04a15130",
        "title": "登越山",
        "author": "李觏",
        "content": "腊后梅花破碎香，望中情地转凄凉。\n游山只道寻高处，高处何曾见故乡。",
        "dynasty": "宋",
        "collection_info": null
    },
    {
        "uuid": "abef4f8d6cf44cb3ab3db1ada9798a8c",
        "title": "送古山人",
        "author": "李觏",
        "content": "喜闻吉事怕闻凶，天下人心处处同。\n乍出山来言语拙，莫将刺字谒王公。",
        "dynasty": "宋",
        "collection_info": null
    },
    {
        "uuid": "6d28548f599a4d4eeec94e994fc9e14c",
        "title": "送毗师西游",
        "author": "李觏",
        "content": "望望王城十二门，青山行尽入红尘。\n近来富贵皆天与，到处应多问命人。",
        "dynasty": "宋",
        "collection_info": null
    },
    {
        "uuid": "0752ae0ae53c9e55a56d8ba456f630f6",
        "title": "送春寄呈祖袁州  其一",
        "author": "李觏",
        "content": "去年春尽在宜春，醉送东风泪满巾。\n今日春归倍惆怅，相逢不是去年人。",
        "dynasty": "宋",
        "collection_info": null
    },
    {
        "uuid": "328115340e23a20f0505905ba06987af",
        "title": "送春寄呈祖袁州  其二",
        "author": "李觏",
        "content": "东君此去几时来，雪裏梅根待暖迴。\n莫似仙家寥落甚，蟠桃千岁始重开。",
        "dynasty": "宋",
        "collection_info": null
    },
    {
        "uuid": "4c9b6c2b670d981477031909f8107460",
        "title": "次韵陈屯田途中所寄",
        "author": "李觏",
        "content": "封豕长蛇战岭南，何人肉食不怀惭。\n只今唯有高眠好，风弄松声水溅庵。",
        "dynasty": "宋",
        "collection_info": null
    },
    {
        "uuid": "7e4716930e4abd750866ef83af66a922",
        "title": "正月二十日俗号天穿日以煎餠置屋上谓之补天感而为诗",
        "author": "李觏",
        "content": "娲皇没后几多年，夏伏冬愆任自然。\n只有人间闲妇女，一枚煎餠补天穿。",
        "dynasty": "宋",
        "collection_info": null
    },
    {
        "uuid": "4aea66535354bdf8875c288d3cf3acfe",
        "title": "送薛经",
        "author": "李觏",
        "content": "多能未必有相知，况是东南义士稀。\n京洛路长何日到，风尘依旧化人衣。",
        "dynasty": "宋",
        "collection_info": null
    },
    {
        "uuid": "7e3743fc5b1dc21e5d58096651225542",
        "title": "僧志月碧云轩改为景云轩因书  其一",
        "author": "李觏",
        "content": "长见江淹杂体诗，碧云非是惠休词。\n试言日暮佳人怨，何事高僧却得知。",
        "dynasty": "宋",
        "collection_info": null
    },
    {
        "uuid": "3c2bab2b52d305df36af5bd96166b204",
        "title": "僧志月碧云轩改为景云轩因书  其二",
        "author": "李觏",
        "content": "景云持律冠当年，遗迹虽沉古寺存。\n释子若能精进去，便应题作景云轩。",
        "dynasty": "宋",
        "collection_info": null
    },
    {
        "uuid": "17812fa8a53032dcaf7027e4cd722870",
        "title": "书景云轩壁",
        "author": "李觏",
        "content": "二江斜入似娥眉，尽日凭高把酒巵。\n贫贱别应无好处，猛忙中是我闲时。",
        "dynasty": "宋",
        "collection_info": null
    },
    {
        "uuid": "e3ceaab762c505c0ae018ee7d563f9be",
        "title": "因游华子岗题麻源壁",
        "author": "李觏",
        "content": "平生犹未识红泉，今日纔游石磴边。\n宿雨半晴秋草湿，困来无处可闲眠。",
        "dynasty": "宋",
        "collection_info": null
    },
    {
        "uuid": "28bee25ebfe93e49f8fbcdfe6f0de2e6",
        "title": "苦雨初霁",
        "author": "李觏",
        "content": "积阴为患恐沈绵，革去方惊造化权。\n天放旧光还日月，地将浓秀与山川。\n泥途渐少车声活，林薄初干果味全。\n寄语残云好知足，莫依河汉更油然。",
        "dynasty": "宋",
        "collection_info": null
    },
    {
        "uuid": "2d580222c464fa693deb6f0c4e6e599c",
        "title": "野人",
        "author": "李觏",
        "content": "村落苍茫半草茅，路无车辙水无桥。\n婚姻取足唯春茧，盐酪归来待晚樵。\n一样宽衣疑效古，几人华髮未经徭。\n相逢不会寒温语，借问官家合是尧。",
        "dynasty": "宋",
        "collection_info": null
    },
    {
        "uuid": "5bd57898898b69b66e2d0afdb711b0b2",
        "title": "书麻姑庙",
        "author": "李觏",
        "content": "流欲好仙方学道，至人乐道自成仙。\n飞昇若也由贪欲，紫府还应用诈权。\n尘裏笙歌千古梦，洞中星斗几家天。\n无心便是归真日，姹女河车总谩传。",
        "dynasty": "宋",
        "collection_info": null
    },
    {
        "uuid": "1f2f5329be6238e3a28cf302883f5eab",
        "title": "客有话故丁秘监京师旧宅因而伤之",
        "author": "李觏",
        "content": "等闲荣谢已悉闻，况话三公极宠身。\n青史尚为今世事，朱门不是旧时人。\n文章散入诸蕃口，花药留添上国春。\n生死交情浑易见，有谁过此为霑巾。",
        "dynasty": "宋",
        "collection_info": null
    },
    {
        "uuid": "ed1e232149cf4c32eb7bfeb4b2745ac1",
        "title": "五龙塘",
        "author": "李觏",
        "content": "世传鳞物有蟠时，分得寒泉住翠微。\n天命虽教为润泽，神心终是索虔祈。\n一围石岸刓无迹，几族阴云禁不飞。\n风脚斗回波面黑，向人浑似逞岩威。",
        "dynasty": "宋",
        "collection_info": null
    },
    {
        "uuid": "09f73db4e319a4eb372e951c28018bfc",
        "title": "寄小儿",
        "author": "李觏",
        "content": "两世茕茕各一人，生来且喜富精神。\n欲教龆龀从师学，祗恐文章误尔身。\n但有犁锄终得饱，莫看纨绮便嫌贫。\n不知别后啼多少，苦问家僮说未真。",
        "dynasty": "宋",
        "collection_info": null
    },
    {
        "uuid": "b1bd4a8bf587ef9c1c27754270376eac",
        "title": "季夏雨中宛有秋色四望之际百感生焉因题于纸",
        "author": "李觏",
        "content": "粟花时节雨修修，莫道如秋即是秋。\n客路几千成大梦，年华一半落东流。\n眼存将圣生前笔，心得骚人格外愁。\n微物若教无所失，尘埃犹愿补嵩丘。",
        "dynasty": "宋",
        "collection_info": null
    },
    {
        "uuid": "10033b07e65aa2949b5631b25de8e4b4",
        "title": "秋怀",
        "author": "李觏",
        "content": "褚冠斜顶对清秋，病骨支撑懒上楼。\n辅世功夫何日是，少年滋味此生休。\n山含红树随时老，天带黄昏一例愁。\n自笑酒肠空半在，前村无处典鷞裘。",
        "dynasty": "宋",
        "collection_info": null
    },
    {
        "uuid": "46393a142557bcaab8e1a7cf477cc2c3",
        "title": "书松陵唱和",
        "author": "李觏",
        "content": "天命相逢陆与皮，当年才调两权奇。\n朝端未有输忠处，诗外应无用力时。\n意古直摩轩昊顶，言微都洩鬼神私。\n近来此道中兴也，泉下英魂知不知。",
        "dynasty": "宋",
        "collection_info": null
    },
    {
        "uuid": "9fa37e8fbcde61af918dd2d5c4f446ce",
        "title": "七夕",
        "author": "李觏",
        "content": "天孙何许是来时，月意愔愔露气微。\n可道星河难得过，自缘乌鹊合高飞。\n秋宵已胜春宵短，今会还如古会稀。\n早晚望夫能化石，尽分人世作支机。",
        "dynasty": "宋",
        "collection_info": null
    },
    {
        "uuid": "c57fd0514389fb00d53a2c30a9313d8e",
        "title": "早起有怀",
        "author": "李觏",
        "content": "草草西风动葛衣，呼僮前启竹间扉。\n山僧好睡钟声晏，社户多贫酒气微。\n岂是客愁浑较可，祗因书卷解忘归。\n旴江百里清无滓，枉属闲人坐钓矶。",
        "dynasty": "宋",
        "collection_info": null
    },
    {
        "uuid": "1de6baccf98442101d7e1c9b09213612",
        "title": "留题归安尉凝碧堂",
        "author": "李觏",
        "content": "骚人得助是江山，千里幽怀一凭栏。\n野色岂唯春晚秀，天风长似月边寒。\n身闲暂觉尘埃远，境胜纔知宇宙宽。\n祗恐仙壶提挈去，不教凡眼醉中看。",
        "dynasty": "宋",
        "collection_info": null
    },
    {
        "uuid": "eaffdac655f06e9bc4dbe72068668d49",
        "title": "答张鬷嘏",
        "author": "李觏",
        "content": "几年江外恣荒唐，偶脱荷衣觇国光。\n自是狂言无可择，敢嗟贤路有相妨。\n谩将文史为生业，已约渔樵共醉乡。\n多谢故人贻绝唱，爰居宁解听铿锵。",
        "dynasty": "宋",
        "collection_info": null
    },
    {
        "uuid": "3a259d4a4f96769854eb5d7b48d930c3",
        "title": "清明日作",
        "author": "李觏",
        "content": "迟迟日景坐成曛，闻说清明在此晨。\n花卉不宜愁眼看，勾芒能为几人春。\n销磨志气多因老，点检交游半作尘。\n欲向醉乡聊自适，病来还厌举杯频。",
        "dynasty": "宋",
        "collection_info": null
    },
    {
        "uuid": "cd036a146c7c3671ff85d0feef7f26da",
        "title": "晚思",
        "author": "李觏",
        "content": "一槛东风小箔开，乱山明暗水萦迴。\n流年渐共春华去，暴热还随霁色来。\n天气浊多人欲睡，地形卑甚物先梅。\n因知楚客迷魂处，不是江东不足哀。",
        "dynasty": "宋",
        "collection_info": null
    },
    {
        "uuid": "6e27612b16960769759e3b8c0e0dca73",
        "title": "暮春始游城西",
        "author": "李觏",
        "content": "病多无力逐纷华，三月衡门未见花。\n长恐后期成索寞，果逢残景独咨嗟。\n栏干倚望山空在，杯酒迟留日易斜。\n谩说明年更春色，不知园囿属谁家。",
        "dynasty": "宋",
        "collection_info": null
    },
    {
        "uuid": "634fcb42a3db166d7be3fe2c02962005",
        "title": "寄傅代言",
        "author": "李觏",
        "content": "交游散尽客来稀，门掩城隅昼漏迟。\n春地更无嫌草处，雨天还有诈晴时。\n轻量世事世不罪，冷笑人言人岂知。\n犹喜道途收拾早，将闲对病最相宜。",
        "dynasty": "宋",
        "collection_info": null
    },
    {
        "uuid": "b0b2bc5b6db0200ebca378737d4cd578",
        "title": "丙子冬至夜酒醒",
        "author": "李觏",
        "content": "尽道一阳初復时，不期风雨更凄凄。\n凌晨出去逢人饮，沉醉归来满马泥。\n多恨恐成干斗气，欲言那得上天梯。\n灯青火冷睡半醒，残叶打窗乌夜啼。",
        "dynasty": "宋",
        "collection_info": null
    },
    {
        "uuid": "4a32a3978e3574e9bbce6ebea557fe4e",
        "title": "南斋咏风",
        "author": "李觏",
        "content": "懊恼南窗一道风，只应天配与贫穷。\n不归罗绮飘飖处，故入松篁冷淡中。\n久座披襟尘榻稳，半醒吹面月帷空。\n城边菡萏今多少，偷得清香是尔功。",
        "dynasty": "宋",
        "collection_info": null
    },
    {
        "uuid": "9e739febfd62d2e495436c30ebfadb2a",
        "title": "小雨",
        "author": "李觏",
        "content": "已是蛟龙未肯忙，谁教螮蝀更相妨。\n来时槁叶疎疎响，过后浮云片片光。\n径草微滋垂粉汗，砌沙圆滴簇蜂房。\n嗟予不及高飞鸟，先得天边几点凉。",
        "dynasty": "宋",
        "collection_info": null
    },
    {
        "uuid": "ed547dce44b6d326650de854a482c698",
        "title": "题凈居院",
        "author": "李觏",
        "content": "寺门幽独傍江城，江水清含地气清。\n隔岸楼台人醉死，遶阶松竹夏寒生。\n路经桥远尘难过，僧占闲多俗不争。\n唯有行吟憔悴客，这回须去濯长缨。",
        "dynasty": "宋",
        "collection_info": null
    },
    {
        "uuid": "8389e5277ee964c619f63912421c97f4",
        "title": "清晖亭",
        "author": "李觏",
        "content": "池亭何处占清晖，只在晖江更向西。\n山上白云如有雪，水中明月似无泥。\n郊原不改春来秀，径路终忧客到迷。\n沈约东阳曾入咏，使君才调好留题。",
        "dynasty": "宋",
        "collection_info": null
    },
    {
        "uuid": "802d7360dde5e805fe3fddf807cf8b0e",
        "title": "往山舍道中作",
        "author": "李觏",
        "content": "截竹成舆不用轮，东行尽日稳宜身。\n前看迭嶂如无路，每到平田始见人。\n下户半曾差作役，朽株多已祀为神。\n生涯一撮诚何有，且免庸儿共拜尘。",
        "dynasty": "宋",
        "collection_info": null
    },
    {
        "uuid": "47f4325f9a9bc8886af7f1b8d4702e60",
        "title": "秋晚悲怀",
        "author": "李觏",
        "content": "渐老多忧百事忙，天寒日短更心伤。\n数分红色上黄叶，一瞬曙光成夕阳。\n春水别来应到海，小松生命合禁霜。\n壶中若逐仙翁去，待看年华几许长。",
        "dynasty": "宋",
        "collection_info": null
    },
    {
        "uuid": "c3a60cccc132036fec158855da9fe201",
        "title": "残叶",
        "author": "李觏",
        "content": "一树摧残几片存，栏边为汝最伤神。\n休翻雨滴寒鸣夜，曾抱花枝暖过春。\n与影有情唯日月，遇红无礼是泥尘。\n上阳宫女多诗思，莫寄人间取次人。",
        "dynasty": "宋",
        "collection_info": null
    },
    {
        "uuid": "7c534d5bbe7942c1284435b3e671c464",
        "title": "哭十侄",
        "author": "李觏",
        "content": "到官六月寄书迴，未病封题死后开。\n一命至卑人尽得，九泉何事独相催。\n唯忧旅榇还乡远，况是亲丧继踵来。\n数世学文终若此，可怜门户转隳颓。",
        "dynasty": "宋",
        "collection_info": null
    },
    {
        "uuid": "b08d94cf1ecd4241a800a6b86df1a96f",
        "title": "秋阴",
        "author": "李觏",
        "content": "一夜风声晓更狂，起来庭户顿凄凉。\n不知红日在何处，时见黑云微有光。\n天落水中兼鴈影，露啼林罅带枫香。\n愁人莫苦登高阁，说着江山已断肠。",
        "dynasty": "宋",
        "collection_info": null
    },
    {
        "uuid": "d4be08b1c044407d95b29c00806cb184",
        "title": "寄介夫",
        "author": "李觏",
        "content": "天恨吾侪各一方，夕阳千度到西窗。\n因循流俗今皆是，磊落如君信少双。\n书未隔年难得报，心从薄宦始应降。\n可怜汉水无拘系，长与旴江会九江。",
        "dynasty": "宋",
        "collection_info": null
    },
    {
        "uuid": "2016c093ed4a8fa92624606b9233e7a6",
        "title": "书怀寄介夫",
        "author": "李觏",
        "content": "弃材幸免杂舆薪，收拾缁衣出洛尘。\n渐老得闲纔是性，谩言成谑且随人。\n能传身后须文字，要识胸中只鬼神。\n俗子不劳轻毁誉，问天长乞醉乡春。",
        "dynasty": "宋",
        "collection_info": null
    },
    {
        "uuid": "63b33cc0eab5dffb9a93bf11bfb1c3ab",
        "title": "关徐",
        "author": "李觏",
        "content": "云长不绝旧君情，元直终随老母行。\n立效报公何感慨，指心辞主更分明。\n三方本以兵攻战，一士能为国重轻。\n多谢曹刘存大度，任教忠孝得成名。",
        "dynasty": "宋",
        "collection_info": null
    },
    {
        "uuid": "9df3f30324dcc4128b1f832e66d17002",
        "title": "送张宏下第南归",
        "author": "李觏",
        "content": "世家元是武夷孙，四上观光预国宾。\n地底岂无干斗气，天边争奈饮牛人。\n田宜秫稻应多酒，路入溪山渐少尘。\n身计未谐归计好，一樽犹可醉乡邻。",
        "dynasty": "宋",
        "collection_info": null
    },
    {
        "uuid": "8060351997caac255b626310afa6f4c5",
        "title": "葛陂逢何道士",
        "author": "李觏",
        "content": "十数年前别我行，相逢犹是旧颜形。\n琴声渐古听来淡，药味虽凡试最灵。\n出有酒钱天下富，住无家地浪头萍。\n神仙可学应须学，万里蓬莱一点青。",
        "dynasty": "宋",
        "collection_info": null
    },
    {
        "uuid": "31807c5248ce4c451c2bebb34dcfafe7",
        "title": "俞秀才山风亭小饮",
        "author": "李觏",
        "content": "炎炎千室热如烘，亭压山头独有风。\n雨意生狞云彩黑，秋容细碎树枝红。\n半天斜日归心动，一面平川醉眼空。\n却是梦魂无所得，人间岂少翠微宫。",
        "dynasty": "宋",
        "collection_info": null
    },
    {
        "uuid": "64bceb32f149bec768d3c4a651242f89",
        "title": "谢宋屯田见示永平录海南编",
        "author": "李觏",
        "content": "多少儒衣只假涂，贵来谁肯更观书。\n其间或以文争胜，未见如君识有余。\n长把六经为准的，最应三代是权舆。\n可怜后世名空在，直钓而今岂得鱼。",
        "dynasty": "宋",
        "collection_info": null
    },
    {
        "uuid": "8a2d91221aebab51ae27f4f7655f099f",
        "title": "闽中岁暮",
        "author": "李觏",
        "content": "休道南人暖过冬，苦寒今与北方同。\n霜严欲裂地到底，日短不行天正中。\n谁使智愚相伴老，便将荣辱断还空。\n乡愁莫更欺闲客，薄酒从来亦有功。",
        "dynasty": "宋",
        "collection_info": null
    },
    {
        "uuid": "f3c0f953cf0956c6be6b9087f47904e5",
        "title": "送侯殿直之官吉州",
        "author": "李觏",
        "content": "待诏何年别玉堂，笔端浑欲继钟王。\n官资未出风尘外，踪迹曾亲日月光。\n扶老只今非远道，荐能从此有封章。\n庐陵若要高文写，争得滁州在故乡。",
        "dynasty": "宋",
        "collection_info": null
    },
    {
        "uuid": "faf33a759f8c56abc109167b4c21116d",
        "title": "偶题饶秀才溪光亭",
        "author": "李觏",
        "content": "北出城来驻马蹄，君家别馆幸临溪。\n雄虹见雨遏不断，潦水到秋痕渐低。\n万事热心成浩叹，一樽撩眼怕长迷。\n俗人谁会儒生意，是处醉吟还日西。",
        "dynasty": "宋",
        "collection_info": null
    },
    {
        "uuid": "6d92040c1747f412ac141b6f51117ac7",
        "title": "宗人宅仁知阁",
        "author": "李觏",
        "content": "江南尽是山水地，君子固求仁知名。\n可怜尘土不到眼，只有云泉相伴清。\n人间扰扰知何在，日暮悠悠空斗行。\n明月一栏风一枕，醉乡犹可过浮生。",
        "dynasty": "宋",
        "collection_info": null
    },
    {
        "uuid": "8b5e858e6d51ac9c57dbffe206ca4b0b",
        "title": "早夏偶作",
        "author": "李觏",
        "content": "闲愁不觉过年光，强半精神似醉乡。\n几度雨来成恶热，有时云断见斜阳。\n古人事业尘空满，故国园林草自长。\n頼得南华怜我病，一篇齐物胜医方。",
        "dynasty": "宋",
        "collection_info": null
    },
    {
        "uuid": "a92d8b8d9d3e41b6fe2ca475453f5195",
        "title": "匈奴传",
        "author": "李觏",
        "content": "汉家经武意如何，也信狼心欲偃戈。\n岂是虏庭佳丽少，自缘婚礼货财多。\n女从宗室方抡择，赋出齐民更刮摩。\n若向大臣求侄媵，当是谁肯议通和。",
        "dynasty": "宋",
        "collection_info": null
    },
    {
        "uuid": "4cc6e0637a1bdadf9c2f54557eb42e91",
        "title": "忠武侯",
        "author": "李觏",
        "content": "齐霸燕强旧有基，当年管乐易为奇。\n何如新野覊栖后，正值曹公挟帝时。\n指画二州收汉烬，安排八阵与天期。\n才高命短虽无奈，犹胜隆中世不知。",
        "dynasty": "宋",
        "collection_info": null
    },
    {
        "uuid": "e15abbf31c71dfcf3e06f0730131be21",
        "title": "次韵答陈殿丞见寄",
        "author": "李觏",
        "content": "颠倒江湖二十春，干时的是妄庸人。\n先容不肯收蟠木，高足无从得要津。\n众与善名酬苦志，莫将吟味养闲身。\n食田饮井知谁力，下有骄儿上有亲。",
        "dynasty": "宋",
        "collection_info": null
    },
    {
        "uuid": "c64a386f598af14630ca82c96da656e6",
        "title": "赠韩侍禁",
        "author": "李觏",
        "content": "阀阅山西旧将家，一官沦落向天涯。\n目皮相处应难识，髀肉生来只自嗟。\n野囿几年饥虎豹，旱雷何日起龙蛇。\n吴歌楚舞时相慰，剑铗梅干铁有花。",
        "dynasty": "宋",
        "collection_info": null
    },
    {
        "uuid": "ee6e46b6af55b2614f6fd79a1e294cd5",
        "title": "送沈秘校",
        "author": "李觏",
        "content": "君家龙虎弟兄贤，斗酒相逢楚水边。\n雨露自今荣一命，尘埃未免困三年。\n高谈欲出稠人右，敏政当居俗吏前。\n异日能来见逋客，麻姑碧洞古时天。",
        "dynasty": "宋",
        "collection_info": null
    },
    {
        "uuid": "533b32572fa0176ef08fdd6ccf6be2ec",
        "title": "寄题钱塘毛氏西湖园",
        "author": "李觏",
        "content": "昔年曾泛西湖流，君今更住西湖头。\n人生多是未得往，地上有天何处求。\n朱楼照影钟磬晓，画船落手芙蓉秋。\n鲤鱼赤鳞应不少，待与水仙相伴游。",
        "dynasty": "宋",
        "collection_info": null
    },
    {
        "uuid": "f6dc8d70fcb40c426553ab29c97cf7d9",
        "title": "自解",
        "author": "李觏",
        "content": "人生何苦要多才，百虑攒心摘不开。\n夜月几曾无梦处，春风只管送愁来。\n秃毫强会悠悠事，浮世无过满满杯。\n看取秦坑烟焰裏，是非同作一抔灰。",
        "dynasty": "宋",
        "collection_info": null
    },
    {
        "uuid": "f9cbf83c4de21c56d0c9495178cef5b8",
        "title": "不寐",
        "author": "李觏",
        "content": "四壁空空绝语声，困来终是睡难成。\n孤灯要与人相背，寒漏苦教天不明。\n累月故园无信息，几般闲事恼心情。\n别愁若解生华髮，一夕应添一万茎。",
        "dynasty": "宋",
        "collection_info": null
    },
    {
        "uuid": "2a361d668229fd09ea990560a914adb9",
        "title": "韩偓集有自抚州往南城县舟行见拂水蔷薇之诗南城吾乡也因题八句",
        "author": "李觏",
        "content": "韩偓当年赴七闽，舟行过此倍凝神。\n江边石上知谁处，绿战红酣别是春。\n往事几多书不记，仙源依旧地无尘。\n花光柳色今何限，更有才人胜古人。",
        "dynasty": "宋",
        "collection_info": null
    },
    {
        "uuid": "1201e72b6c9589f9bbb1d8865907e282",
        "title": "代书答陈次公",
        "author": "李觏",
        "content": "咄咄休休一世闲，百年都是浪悲欢。\n高谈不待傍人笑，立事须知自古难。\n时见老颜来鑑裏，已将生计託云端。\n六鳌未可挥刀斫，肯便临溪把钓竿。",
        "dynasty": "宋",
        "collection_info": null
    },
    {
        "uuid": "34e1573c95c9292dbd93dd837e5a57c3",
        "title": "和君锡题尧辅斋壁",
        "author": "李觏",
        "content": "书林老仙头欲斑，近日卜居吴楚间。\n麻姑世界尽赢得，羲皇兴味先追还。\n川流切对夏无暑，山月出来门未关。\n笑杀区区躁求者，不因贫病不曾闲。",
        "dynasty": "宋",
        "collection_info": null
    },
    {
        "uuid": "0e3a3be7bd541e2d13ca4240e0483224",
        "title": "送王都曹",
        "author": "李觏",
        "content": "古木亭边夜嚮晨，饯壶重迭拥双轮。\n高文健笔科场手，白髮青衫宦路人。\n十月霜风还劈面，六街尘土会欺贫。\n麻源碧涧神仙地，早晚归来伴隠沦。",
        "dynasty": "宋",
        "collection_info": null
    },
    {
        "uuid": "2b44f86a3ebeea9e46e1d456acda380f",
        "title": "送危太博",
        "author": "李觏",
        "content": "一片灵台众共知，宦途宁肯避危机。\n至诚似有神明助，尽室初从瘴海归。\n烈火岂能伤美宝，覆盆终是见炎晖。\n人生未出功名外，多少京尘待染衣。",
        "dynasty": "宋",
        "collection_info": null
    },
    {
        "uuid": "4fcd2cabac54892b6aa532f22595f930",
        "title": "题虞侍禁山停",
        "author": "李觏",
        "content": "岭上檐楹缔构新，我来登望倍凝神。\n可怜韬略真名将，犹与溪山作主人。\n会把松心欺过雪，更凭花萼占留春。\n江南风物虽佳丽，争奈燕然有虏尘。",
        "dynasty": "宋",
        "collection_info": null
    },
    {
        "uuid": "9d37156005f6c0e345477cd8541be703",
        "title": "君锡宰寿春",
        "author": "李觏",
        "content": "沦落多愁笑不成，水边还是送君行。\n官为令长前程好，地近乡关喜气生。\n百里有人观惠术，三年唯我见交情。\n山中后夜思贤处，风月犹应似旧清。",
        "dynasty": "宋",
        "collection_info": null
    },
    {
        "uuid": "ded14b05b3d65be37f7a1baab3cec7be",
        "title": "钱寺丞知白州",
        "author": "李觏",
        "content": "大邑歌谣日尚新，忽惊千骑拥行尘。\n宦游莫叹登长道，天意先教福远人。\n城在海隅门少客，地钟阳气景常春。\n政成不患无知己，按察当今正直臣。",
        "dynasty": "宋",
        "collection_info": null
    },
    {
        "uuid": "aa3404641de86dc675f607c502f7eafd",
        "title": "次韵答史太博",
        "author": "李觏",
        "content": "驿使将诗访远山，发函宁暇正衣冠。\n秦城未割难论价，燕谷纔吹已不寒。\n占毕有心忘老至，惰农无罚贺恩宽。\n一枝数粒唯知分，岂是明时学考槃。",
        "dynasty": "宋",
        "collection_info": null
    },
    {
        "uuid": "b71dee7013f29c210d2d62ca6bdd4441",
        "title": "蝉",
        "author": "李觏",
        "content": "一蜕嚣尘向此生，柳枯槐老正伤情。\n高吟尽日知谁听，零露充肠且独清。\n螳斧不劳阴致害，貂冠犹可共传名。\n骚人若有遗魂在，应放冤声伴尔鸣。",
        "dynasty": "宋",
        "collection_info": null
    },
    {
        "uuid": "c001e65541ae377c4e6ae608e6d4f0e1",
        "title": "寄史屯田",
        "author": "李觏",
        "content": "秀汝清旴数舍中，繫匏名谒竟难通。\n只知俗吏隆官业，不意高文有古风。\n朝请待趋天屏北，家园归省浙江东。\n远民利害闻应熟，早晚嘉谋沃舜聪。",
        "dynasty": "宋",
        "collection_info": null
    },
    {
        "uuid": "417376dd4b1b7353ac7fa28c6058df56",
        "title": "答丘寺丞示月蚀诗",
        "author": "李觏",
        "content": "一夜吟公月蚀诗，睡魔惊走醉魂飞。\n如将混沌重区别，要使君臣有等威。\n天道至高全指掌，古人虽死合知非。\n相思无计能相见，何日轩车向北归。",
        "dynasty": "宋",
        "collection_info": null
    },
    {
        "uuid": "959dbd372818876b904a5dc323e5a8a2",
        "title": "蓬屋",
        "author": "李觏",
        "content": "长檐数尺庇堂东，疎漏从来只有蓬。\n日影碎如秋树下，雨声初似夜船中。\n竹经蠹了多垂地，箬到干时半捲空。\n此处想非人所竞，众言千万莫相攻。",
        "dynasty": "宋",
        "collection_info": null
    },
    {
        "uuid": "0f3dfde9de190917cf6a477f5860acc6",
        "title": "阶基",
        "author": "李觏",
        "content": "堂前一级似阶墀，无石无砖只旧基。\n泥饰顷因年节近，蹋崩唯是客行时。\n谁曾罗袜双来上，多谢苍苔久不离。\n从此便成贫景致，竹帘垂处最相宜。",
        "dynasty": "宋",
        "collection_info": null
    },
    {
        "uuid": "f77ee8db45ae68dcaabee24838f1efe1",
        "title": "宜春台",
        "author": "李觏",
        "content": "谪官谁住小蓬莱，唯有宜春有古台。\n千里待看毫末去，万家攒作画图来。\n云中罗绮香风落，月底笙歌醉梦迴。\n莫怪江山苦相助，骚人没后得真才。",
        "dynasty": "宋",
        "collection_info": null
    },
    {
        "uuid": "b4248c343b6f89a6f5c5d4c6ce23ac2f",
        "title": "东湖",
        "author": "李觏",
        "content": "古郡城池已瞰江，重湖更在郡东方。\n水仙坐下鱼鳞赤，龙女门前橘树香。\n路绝尘埃非洒扫，地无风雨亦清凉。\n使君待客多娱乐，只有醒时觉异乡。",
        "dynasty": "宋",
        "collection_info": null
    },
    {
        "uuid": "18cdccee3914d428cb78f3b5c52a2cb4",
        "title": "送赵拊",
        "author": "李觏",
        "content": "先朝名士有遗孙，狼藉麻衣化洛尘。\n笔下每求千古意，醉中曾过几迴春。\n劳生只见年年老，客路相逢事事新。\n满座狂歌时莫笑，眼看燕市若无人。",
        "dynasty": "宋",
        "collection_info": null
    },
    {
        "uuid": "f5f5b931526385df8af4260d23ce46bf",
        "title": "太平州十咏亭",
        "author": "李觏",
        "content": "客游无日暂开颜，姑孰溪边偶得闲。\n风景直疑图画出，古今都似梦魂间。\n桓温罪逆休重问，谢傅英灵已不还。\n深美谪仙遗世务，酒船椎鼓浪如山。",
        "dynasty": "宋",
        "collection_info": null
    },
    {
        "uuid": "50330b6ff7d6a30b519f3374c04377e1",
        "title": "送王尉",
        "author": "李觏",
        "content": "义激中心不再思，宦途从此抱瑕疵。\n谁怜君子笃亲意，况是明王孝治时。\n靖节田园应久废，尚平婚嫁岂宜迟。\n一官尘土休迴顾，海上羣鸥旧有期。",
        "dynasty": "宋",
        "collection_info": null
    },
    {
        "uuid": "a2a6b465ce66640f77b0869c03d5bea0",
        "title": "野意亭",
        "author": "李觏",
        "content": "福唐城郭掌中窥，旭日登临到落晖。\n谁在画帘沽酒处，几多鸣橹趁潮归。\n晴来海色依稀辨，醉后乡愁积渐微。\n山鸟不知红粉好，纔闻歌板便惊飞。",
        "dynasty": "宋",
        "collection_info": null
    },
    {
        "uuid": "ea2d2b259fcb64d66772844e79ec9e33",
        "title": "灵源洞",
        "author": "李觏",
        "content": "纔出尘来尚未知，渐攀藤竹渐临危。\n伏流似是龙藏处，古树应无春到时。\n谁把石崖齐刬削，直教云气当帘帷。\n良工画得犹宜秘，莫与凡夫肉眼窥。",
        "dynasty": "宋",
        "collection_info": null
    },
    {
        "uuid": "4d02d4e4784d942f4b607d08cc633273",
        "title": "送陈司理",
        "author": "李觏",
        "content": "平生直道耻求人，下位沈英久未伸。\n齐吹古来偏有滥，叶龙今更不宜真。\n天边奕世三台贵，江上先庐一亩贫。\n大抵穷通相倚伏，这迴寒谷解逢春。",
        "dynasty": "宋",
        "collection_info": null
    },
    {
        "uuid": "342e69deb7f4f910a83196446a12d89b",
        "title": "送黄承伯",
        "author": "李觏",
        "content": "君来别我向番阳，时节初春晓尚霜。\n茶褐园林新柳色，鹿胎田地落梅香。\n此行砚席多知己，是处楼台可举觞。\n只恐诏书非久下，槐花又在眼前黄。",
        "dynasty": "宋",
        "collection_info": null
    },
    {
        "uuid": "46aa98e16186e0c4e79902f927453f86",
        "title": "谢蔡十八丈相示诗卷",
        "author": "李觏",
        "content": "昔年多幸枉高轩，示我新诗累百篇。\n使君即时还赵璧，梦魂今尚忆钧天。\n据鞍马援谁云老，陋巷颜回始是贤。\n桂树寒山风景好，近来应更有长编。",
        "dynasty": "宋",
        "collection_info": null
    },
    {
        "uuid": "dd162e9ee759d85d615a1fcb28be81b1",
        "title": "清话堂诗",
        "author": "李觏",
        "content": "释子相延暂解冠，一宵清话到更兰。\n漆盘香烬死蚯蚓，纸瓦雨声鸣弹丸。\n往事莫将闲口笑，劳生谁在定中看。\n明朝颒面还归去，依旧涂泥溅马鞍。",
        "dynasty": "宋",
        "collection_info": null
    },
    {
        "uuid": "eded645fd85422efdae426c93a38532f",
        "title": "送郴县吴主簿",
        "author": "李觏",
        "content": "数十年来预荐书，当时文行耸羣儒。\n青衫近始霑王泽，白首从新入宦途。\n四壁生涯虽寂莫，一官趋进转崎岖。\n楚南若是江山好，闲日犹应味道腴。",
        "dynasty": "宋",
        "collection_info": null
    },
    {
        "uuid": "b5781fc8a1676b8f65a9522804dc787b",
        "title": "览余尧辅诗因成七言四韵",
        "author": "李觏",
        "content": "少年心苦向毛锥，老大生涯只有诗。\n哀乐万端成画绘，江山大半入鑪锤。\n格如平易人多爱，意到幽深鬼未知。\n白髮尚新才不尽，几时吟兴是衰时。",
        "dynasty": "宋",
        "collection_info": null
    },
    {
        "uuid": "e620ab5604c3e0f32c73db1ac242055d",
        "title": "次韵酬屯田陈丈见寄",
        "author": "李觏",
        "content": "老年纔到病还催，老病成丛拨不开。\n腹冷有时如咽雪，耳虚终日独闻雷。\n半生辛苦归三径，万恨销磨向一桮。\n頼得竹窗无事处，清风频共故人来。",
        "dynasty": "宋",
        "collection_info": null
    },
    {
        "uuid": "e97476730495d2a0782248c77a6f1582",
        "title": "同徐殿丞游麻姑山陈屯田闻之以诗见寄次韵第二首",
        "author": "李觏",
        "content": "尘寰渐远渐凄清，似向昆崙采玉英。\n此地已知邻华子，几人犹道识方平。\n步高那復肌肤重，心逸都疑羽翼生。\n苦恨俗缘无了处，归来依旧马蹄声。",
        "dynasty": "宋",
        "collection_info": null
    },
    {
        "uuid": "9511a09d9aef63f5cab245eed528556c",
        "title": "和陈屯田送知县徐殿丞次韵",
        "author": "李觏",
        "content": "近年双阙暂鸣珂，出宰南城户数多。\n古道存心公道显，恶人钳口善人歌。\n登高赋处英辞在，垂橐归时旧物鈋。\n当比瑞金嚣讼后，要移风俗拟如何。",
        "dynasty": "宋",
        "collection_info": null
    },
    {
        "uuid": "358aa2f2e624067d4e8a6bedaa31180a",
        "title": "和屯田陈丈寄唐休次韵",
        "author": "李觏",
        "content": "白屋从来未有官，一名须作佛名看。\n彦伦北谷重归去，安石东山足旧欢。\n常调几时趋凤阙，湛恩唯待立鸡竿。\n胸中况是多奇藴，自比阳春退苦寒。",
        "dynasty": "宋",
        "collection_info": null
    },
    {
        "uuid": "190d52a1f79b448b62a6bc20f3f4ab2e",
        "title": "和王刑部游仙都观",
        "author": "李觏",
        "content": "寻幽西去路非赊，回首红尘可可嗟。\n不待鸾骖并鹤驾，便分人世与仙家。\n几函道藏金壶墨，一片秋容玉井花。\n还似武夷高会日，骨凡犹幸醉流霞。",
        "dynasty": "宋",
        "collection_info": null
    },
    {
        "uuid": "951ea76afca5ed73768879876ee1f028",
        "title": "和游丹霞有怀归之意",
        "author": "李觏",
        "content": "暂时来访道家流，肯伴烟萝滞一丘。\n为忆长安瞻日下，欲寻蓬岛向鳌头。\n陶潜醉后虽眠石，王粲忧多更上楼。\n宣室岁余虚席在，青山何路更重游。",
        "dynasty": "宋",
        "collection_info": null
    },
    {
        "uuid": "da5adb7ebdf77a6082e11a1bba449556",
        "title": "送知军曹比部移虔州",
        "author": "李觏",
        "content": "要知贤者善居官，法自严明性自宽。\n黠吏欲欺难作计，愚民初惧久方安。\n狱辞大小情皆见，市物公私价一般。\n农力不闻供土木，穷阎犹得免饥寒。\n星为二使来巡抚，考未三年悉可观。\n剧郡便当烦镇守，君恩宁许更盘桓。\n雨轓赣水行非远，五袴旴江日渐单。\n从此天衢龙跃去，野人怀德谩悲酸。",
        "dynasty": "宋",
        "collection_info": null
    },
    {
        "uuid": "50166eb2df7ddddb7083921c011750c9",
        "title": "芍药",
        "author": "李觏",
        "content": "斜月正当楼，香雾压城重。\n起傍小兰行，花亦方在梦。",
        "dynasty": "宋",
        "collection_info": null
    },
    {
        "uuid": "33570b40b4371627a6b8a8695e0b7091",
        "title": "海棠",
        "author": "李觏",
        "content": "戢戢虽聚头，脉脉俱俯地。\n既言是姊妹，又却相妬忌。\n面痕赤未没，尽是伤爪指。\n不然睡未醒，被人沃井水。",
        "dynasty": "宋",
        "collection_info": null
    },
    {
        "uuid": "c166eb44de8605726c678244c1138e87",
        "title": "诃孟子",
        "author": "李觏",
        "content": "完廪捐阶未可知，孟轲深信亦还疑。\n岳翁方且为天子，女婿如何弟杀之。",
        "dynasty": "宋",
        "collection_info": null
    },
    {
        "uuid": "f116d8499c81b7d3ca844b893807f99f",
        "title": "震山岩",
        "author": "李觏",
        "content": "鲜日媚睛霭，泉石闽融融。\n酒味醴于春，揖翠迎春风。\n坐映珪璧秀，六合开情悰。\n昔人袖全璞，傲睨追冥鸿。\n里闾味前尘，慨慕滋无穷。\n蓄藴非一身，出处固异同。",
        "dynasty": "宋",
        "collection_info": null
    },
    {
        "uuid": "b208a2dfa659a39435e60c541279929c",
        "title": "又寄龙学",
        "author": "李觏",
        "content": "三十年交旧，相逢各白头。\n海壖曾共饭，洛社又同游。\n脱屣风波地，开怀松桂秋。\n两眉从此后，应不着闲愁。",
        "dynasty": "宋",
        "collection_info": null
    }
]