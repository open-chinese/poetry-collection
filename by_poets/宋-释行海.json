[
    {
        "uuid": "ea85316dca12a256c68b72acda216d51",
        "title": "送客有感",
        "author": "释行海",
        "content": "几年不上越王台，独立津亭送客迴。\n风捲潮声归海去，云排雨势隔江来。\n山藏南渡诸陵树，沙涨西兴一岸苔。\n秋后风光图画裏，栏干十二忆蓬莱。",
        "dynasty": "宋",
        "collection_info": null
    },
    {
        "uuid": "7f175823c4be05ab73dfbd37c73cfbd4",
        "title": "送石居上人归别业",
        "author": "释行海",
        "content": "不忍送君杨柳津，隔江相忆始相亲。\n未能款曲论心事，翻似寻常识面人。\n一枕落花终夜雨，十年芳草故乡春。\n栽松若有青山剩，借结茅庐作近邻。",
        "dynasty": "宋",
        "collection_info": null
    },
    {
        "uuid": "2bb0a1c11c609e556c3ae14fddd3df76",
        "title": "送宁道二友",
        "author": "释行海",
        "content": "二友东归我独存，欲言心事恐消魂。\n片帆明日知何处，一路青山看到门。\n别后寄书期再见，静中开卷忆同论。\n自怜不得相随去，梅雨萧萧海气昏。",
        "dynasty": "宋",
        "collection_info": null
    },
    {
        "uuid": "06ee3dbd8d5751cbbc32588d11db764f",
        "title": "送宁雪矶归剡",
        "author": "释行海",
        "content": "无缘同上浙东船，亲老家贫每自怜。\n踪迹久留千里外，情怀不比十年前。\n客游何处无芳草，人别他乡有杜鹃。\n别后欲知乡裏事，烦君千万寄鱼笺。",
        "dynasty": "宋",
        "collection_info": null
    },
    {
        "uuid": "909f298b2b398d743f1841f0c58eb0ec",
        "title": "送曲江为上人归省",
        "author": "释行海",
        "content": "蛩吟木落帝王州，我亦凄凉感旅游。\n正起四方朋友念，又添一个别离愁。\n溪村棹急红菱雨，山市砧催白雁秋。\n闻道北堂相忆久，西风吹柳曲江头。",
        "dynasty": "宋",
        "collection_info": null
    },
    {
        "uuid": "7dc7328c448bd393d45fb516581e2ce6",
        "title": "送以道上人住常州王潜泉别业",
        "author": "释行海",
        "content": "茫茫野水接秋天，载去苹花月一船。\n世上岂无闲宇宙，吴中别有好林泉。\n田丰绿荠桃晨雨，爨老红萝闭夕烟。\n早晚亦归王戴邑，溪房相对鹭鸶眠。",
        "dynasty": "宋",
        "collection_info": null
    },
    {
        "uuid": "f2bdc62e690e60fe554a6213f90a0ae9",
        "title": "送清上人归暨阳",
        "author": "释行海",
        "content": "中分吴越大江流，君自东归我尚留。\n烟锁白杨渔浦晚，风鸣黄叶凤城秋。\n穷途散尽三千客，故国难忘十二楼。\n依旧团圆今夜月，照吟不照别离愁。",
        "dynasty": "宋",
        "collection_info": null
    },
    {
        "uuid": "2b2e73574f52f4fd9021797773561f82",
        "title": "送希晋还云间",
        "author": "释行海",
        "content": "暮蝉黄叶徧长安，澹泊交情别亦难。\n客路何时又相见，菊花今日更同看。\n一帆风露官河晓，十月蒹葭雁碛寒。\n别后相思那可免，水云西望白漫漫。",
        "dynasty": "宋",
        "collection_info": null
    },
    {
        "uuid": "e07a2927ba26bb2d3bd031f44857fa34",
        "title": "送清上人归苕溪",
        "author": "释行海",
        "content": "寻常送客尚多愁，况是天涯寂寞秋。\n晓别蛩声黄叶寺，夜分渔火白苹洲。\n病余骨肉添新梦，归后风烟忆旧游。\n何处何时又相见，青山长在水长流。",
        "dynasty": "宋",
        "collection_info": null
    },
    {
        "uuid": "594787ebcf11933d4c0ec3fe5546aace",
        "title": "送立上人离天竺讲席往依虎丘禅院",
        "author": "释行海",
        "content": "心对青灯作死灰，剑池山色思徘徊。\n顶初试笠应嫌重，教有招书己懒开。\n楚塞数行春雁转，吴天一片白云来。\n定回月在松头静，还上生公旧讲台。",
        "dynasty": "宋",
        "collection_info": null
    },
    {
        "uuid": "3539ec87051df6f4e631e3dabfa9bbcd",
        "title": "送无作上人之四明  其一",
        "author": "释行海",
        "content": "老子穷通听我吟，山中惟有我同心。\n数茎白髮惊年老，几度青灯恋夜深。\n冰锁蛟龙盘大泽，云遮兰蕙託幽林。\n道行亦自东浮海，海国清风引梵音。",
        "dynasty": "宋",
        "collection_info": null
    },
    {
        "uuid": "0307b129946806e1471904cc01a2384e",
        "title": "送无作上人之四明  其二",
        "author": "释行海",
        "content": "天涯彼此一闲身，同看梅花几度春。\n寒怕山川行色近，夜围灯火别情真。\n君还西上当何日，我欲东归未有因。\n乡社只今寥落甚，岂堪相送老成人。",
        "dynasty": "宋",
        "collection_info": null
    },
    {
        "uuid": "1ff74da5d9508636bf19bd29527f2a96",
        "title": "送无作上人之四明  其三",
        "author": "释行海",
        "content": "天地萧萧万木干，独摇金锡下长安。\n从来作客今如此，始欲留君亦自难。\n帆带北风潮信急，雪迷南国雁声寒。\n分明一片相思意，湖上青山谁共看。",
        "dynasty": "宋",
        "collection_info": null
    },
    {
        "uuid": "cfc23e181c57d6a83dbaf37ddca33a3a",
        "title": "送秋谷兰上人",
        "author": "释行海",
        "content": "春来我亦梦家林，万水千山不可寻。\n白雪易侵游子鬓，黄金难买故人心。\n夜船摇月平河稳，晓岭登云古树深。\n湖上又期寒食后，倚栏同对落花吟。",
        "dynasty": "宋",
        "collection_info": null
    },
    {
        "uuid": "fe7691222968c9b84e4a1a977c7220ee",
        "title": "送人之姑苏",
        "author": "释行海",
        "content": "片帆归去百花洲，今日因君忆旧游。\n泽国风烟多好景，洞庭林壑最宜秋。\n垂虹未霁难收影，顽石如今不点头。\n记得一番吟最苦，翻然惆怅为吴鈎。",
        "dynasty": "宋",
        "collection_info": null
    },
    {
        "uuid": "7fc311bdb943d4d670b8d54a48bc863e",
        "title": "送子谦皈松江",
        "author": "释行海",
        "content": "秋风社燕忽辞梁，志士鹰扬在四方。\n一曝十寒吾已老，寸阴尺璧子须忙。\n松于雪裏方知操，梅到春前便有香。\n此去莫忘灯下约，蠹书重整此山房。",
        "dynasty": "宋",
        "collection_info": null
    },
    {
        "uuid": "94f4a4cc78c351c6af4fd4efb2a30d1a",
        "title": "送先上人归越",
        "author": "释行海",
        "content": "蟋蟀声中念故乡，片帆风正渡钱塘。\n烟横浦口鱼讴晚，月涌潮头蜃气凉。\n一脉菲泉清夏后，千年酒瓮醉秦皇。\n青鞋布袜秋归早，犹有荷花镜裏香。",
        "dynasty": "宋",
        "collection_info": null
    },
    {
        "uuid": "6f1783b14885f371a102b2807784520a",
        "title": "送隆上人游淮南",
        "author": "释行海",
        "content": "欲向淮南作胜游，如何却在雁来秋。\n战曾采石连青海，恨不回龙到白沟。\n山立金焦双砥柱，地分吴楚一江流。\n凭君莫上新亭望，北面风烟只旧愁。",
        "dynasty": "宋",
        "collection_info": null
    },
    {
        "uuid": "255036ff67118baba015a2c85b1292fa",
        "title": "送云太虚禅师住台州报恩寺",
        "author": "释行海",
        "content": "高卧北山长懒出，忽辞猿鹤上扁舟。\n此行为道无荣念，相送于人有别愁。\n峰顶凉宵明月上，门前终日大江流。\n东南一路多奇观，寒拾诸公尽旧游。",
        "dynasty": "宋",
        "collection_info": null
    },
    {
        "uuid": "4e2e07dcd2fd23a630d1f9c6ca7d5e09",
        "title": "送人之姑苏",
        "author": "释行海",
        "content": "枫落吴江归兴浓，不知何日定相逢。\n山中独对三生石，城外谁听半夜钟。\n金井露凉鸣蟋蟀，石池霜早歇芙蓉。\n新诗别后须相寄，只在云深第一峰。",
        "dynasty": "宋",
        "collection_info": null
    },
    {
        "uuid": "1ca4e3e1f468711e8253aed410d37bf8",
        "title": "送寿芳恭三友归安吉",
        "author": "释行海",
        "content": "此心偏向寂寥难，学至寂寥心自安。\n杨柳忽惊秋色晚，芭蕉不耐雨声寒。\n白云深处人相别，明月圆时我独看。\n极目吴天征棹远，渡头斜日落枫丹。",
        "dynasty": "宋",
        "collection_info": null
    },
    {
        "uuid": "9391d95fdb7203b93b238c7f527cd595",
        "title": "送同里昂上人",
        "author": "释行海",
        "content": "秋风何事趣归期，人物凄凉渡欲垂。\n学道须从年少日，苦心直到岁寒时。\n近来乡国无消息，老去情怀怕别离。\n愧我徒增怀橘念，弊裘犹自客京师。",
        "dynasty": "宋",
        "collection_info": null
    },
    {
        "uuid": "1d262b39fc17ac00794dcb6f8b3258bd",
        "title": "赠李隠士",
        "author": "释行海",
        "content": "白苎为衣草结庐，相逢犹问世何如。\n每弹山水忘忧曲，懒上王侯自荐书。\n白眼鸥边窥宇宙，清罇月下宴樵渔。\n时情任似长亭柳，纔向秋风日日疎。",
        "dynasty": "宋",
        "collection_info": null
    },
    {
        "uuid": "c5754b2eef5534489c78b27ccc128f3e",
        "title": "赠王渔山",
        "author": "释行海",
        "content": "冷观天地只浮沤，胜水名山徧去游。\n书剑传家抛弟侄，渔樵作队贱公侯。\n卧听瀑布分僧榻，醉插梅花上酒楼。\n箧裏不留封禅稿，知心江上有沙鸥。",
        "dynasty": "宋",
        "collection_info": null
    },
    {
        "uuid": "d7f55c6091c491d7f0c24e6a4624f9a8",
        "title": "赠叶苔矶",
        "author": "释行海",
        "content": "养竹栽花住玉京，已将功业付闲情。\n太平世上无豪杰，大雅场中有老成。\n白日长思泉石趣，青楼空沸管絃声。\n冷观人事如碁局，谁肯忘机过一生。",
        "dynasty": "宋",
        "collection_info": null
    },
    {
        "uuid": "b6be0f55ae2a015207ea8d454ec10762",
        "title": "寄新冶城",
        "author": "释行海",
        "content": "客中情况果何如，消息传来恐是虚。\n今岁又居何处寺，多时不得故人书。\n自怜南北身无定，相隔江山梦亦疎。\n若有便风须寄信，白云深处是吾庐。",
        "dynasty": "宋",
        "collection_info": null
    },
    {
        "uuid": "ad1c29500c385f6a68db2f17d5edc39d",
        "title": "寄阳羡山俊癯翁",
        "author": "释行海",
        "content": "一曲相思断玉絃，白芙蓉畔水生烟。\n自从上国人相别，每看中秋月不圆。\n蜀马嘶风惊鞑鼓，吴儿杀气暗渔船。\n何当跨鹤来阳羡，同访黄龙古洞天。",
        "dynasty": "宋",
        "collection_info": null
    },
    {
        "uuid": "80015eb40a2604b784cb4f3e6c2e513e",
        "title": "寄集庆寺瑞上人",
        "author": "释行海",
        "content": "西游今已十余年，更涉波涛路半千。\n燕度玉京逢社雨，雁回金斗没晴烟。\n一春箫鼓多成市，五色楼台半倚天。\n我为思君忘不得，踏花须上北门船。",
        "dynasty": "宋",
        "collection_info": null
    },
    {
        "uuid": "e2fc57e79b406cd21cb0fa91b048e823",
        "title": "寄瑞天藴",
        "author": "释行海",
        "content": "别时许有书相寄，望望江东是几回。\n霸越亡吴增感慨，登山临水復徘徊。\n去秋同听梧桐落，今日独看鸿雁来。\n路隔半千烟霭外，为谁频上最高台。",
        "dynasty": "宋",
        "collection_info": null
    },
    {
        "uuid": "c86e80bd0cf07284a9dfba52cbe0ec4f",
        "title": "寄象岑上人",
        "author": "释行海",
        "content": "宴坐凌霄峰顶寺，时时音信得相闻。\n十年寥落长为客，四海交游少似君。\n杨柳重青相送处，鹭鸶洁白自成羣。\n寒思会面知何日，百里溪山隔暮云。",
        "dynasty": "宋",
        "collection_info": null
    },
    {
        "uuid": "e7187cc291de48cdc13cadbe91a243e7",
        "title": "寄一贯道",
        "author": "释行海",
        "content": "别君容易见君难，三载无书去问安。\n身在异乡春又老，梦回孤馆雨生寒。\n江山有待人皆往，桃李无言客自看。\n东望沃洲何处是，暮云重迭锁峰峦。",
        "dynasty": "宋",
        "collection_info": null
    },
    {
        "uuid": "8bc930f5671c863b88fc164f2bd04011",
        "title": "寄隆虚岩行人",
        "author": "释行海",
        "content": "藤花小朶插军持，香篆轻烟袅袅移。\n山鸟不啼禅定处，池鱼偏集诵经时。\n风声入户松千树，月影临窗竹一枝。\n旧日寒山行道外，崖间叶上亦题诗。",
        "dynasty": "宋",
        "collection_info": null
    },
    {
        "uuid": "215f0c419a3cb48186ac806736dd4070",
        "title": "寄耕云先辈",
        "author": "释行海",
        "content": "老子归耕谷口云，几年音信不相闻。\n青灯事业难忘处，白社萧条又忆君。\n万岳千岩双鬓改，三吴百越一江分。\n何当亦用蒲轮起，智者遗编有蠹纹。",
        "dynasty": "宋",
        "collection_info": null
    },
    {
        "uuid": "ffe510ca45d23b2f7bfe143e9c59ded3",
        "title": "寄赤城新珩讲师",
        "author": "释行海",
        "content": "塔耸霞标在上头，杖藜犹记昔年游。\n月生丹井树林静，烟新碧桃溪涧幽。\n夜讲石筵龙象集，昼吟岩宇鬼神愁。\n思君每欲寻君去，水阔山遥两鬓秋。",
        "dynasty": "宋",
        "collection_info": null
    },
    {
        "uuid": "d715d145cc19369a97dc8ca92ce209c3",
        "title": "怀方山人",
        "author": "释行海",
        "content": "养花天气雨蒙蒙，意欲相寻去未通。\n自少江湖同苦乐，如今灯火各西东。\n百年总是难忘日，一信无由托便风。\n曾共月明岩上坐，思君还在月明中。",
        "dynasty": "宋",
        "collection_info": null
    },
    {
        "uuid": "cd919065fedefcecbcc21a3b38dc7c05",
        "title": "得方山人书因有所怀",
        "author": "释行海",
        "content": "三度寄书浑不到，故人书到我方闻。\n路歧南北成如此，聚散情怀恰似君。\n千里倍看今夜月，两乡遥认隔江云。\n寒窗正自怜孤影，听得断鸿声念羣。",
        "dynasty": "宋",
        "collection_info": null
    },
    {
        "uuid": "bf2ead875e13061c8c2b5cb1c8697621",
        "title": "自嘉兴归天竺怀同友",
        "author": "释行海",
        "content": "九月游吴菊盛开，洞庭不去为君回。\n病归故里留书在，约到明年看驾来。\n宾客过门题姓字，菖蒲别主染尘埃。\n谁知独向秋风裏，静倚山窗对绿苔。",
        "dynasty": "宋",
        "collection_info": null
    },
    {
        "uuid": "3c8729ad7f87332e909687fb3d53c977",
        "title": "辛亥春别湖上诸友",
        "author": "释行海",
        "content": "江南花信厌春寒，乡路迢迢去亦难。\n不解趋时人笑拙，每怀归计自求安。\n明朝芳草空相忆，何处青山復共看。\n二十八年清苦志，独歌白雪对幽兰。",
        "dynasty": "宋",
        "collection_info": null
    },
    {
        "uuid": "acb24c6287a00542ea8d245095993931",
        "title": "与中上人至云间话别",
        "author": "释行海",
        "content": "寒云漠漠浦悠悠，短棹同登八月秋。\n一寸不磨心似铁，四方无定迹如鸥。\n江乡雁过蒹葭冷，雨馆人分蟋蟀愁。\n相见有期还惜别，百年能得几交游。",
        "dynasty": "宋",
        "collection_info": null
    },
    {
        "uuid": "758b24e57494074b2aa4548fd9e1562a",
        "title": "逢舍弟",
        "author": "释行海",
        "content": "兄弟相逢在浙西，问家言客思依依。\n已难与汝凄凉别，终不教吾独自归。\n流落异乡成老貌，别来无处寄寒衣。\n死生今日心方稳，消息相传总是非。",
        "dynasty": "宋",
        "collection_info": null
    },
    {
        "uuid": "fafdd009d3c8db42c678b49f4476ff4c",
        "title": "时在临云寄虎溪侃直山",
        "author": "释行海",
        "content": "白首归看旧种松，十年相别此相逢。\n近疎面会因多雨，似隔天涯只一峰。\n数树绿烟铺薜荔，半池红露泣芙蓉。\n故乡迢递故人少，江北江南思万重。",
        "dynasty": "宋",
        "collection_info": null
    },
    {
        "uuid": "683ff71fac87c31cab20f70805c2cee3",
        "title": "酬弘道夫",
        "author": "释行海",
        "content": "人隔三州只自知，月明千里是相思。\n湖山秋后分题处，朋友丛中忆欠谁。\n百岁自完休献玉，万般如戏莫悲丝。\n余生定有重逢日，云水茫茫未可期。",
        "dynasty": "宋",
        "collection_info": null
    },
    {
        "uuid": "f38940bc7688c166cfed800a5728c241",
        "title": "哭王秀岩  其一",
        "author": "释行海",
        "content": "南湖天竺旧同游，心恋青灯老未休。\n梅坞春风吹梦破，竹堂秋雨滴人愁。\n鼎分角立英雄世，虎逝龙亡寂寞秋。\n天地独教吾辈在，临风三些涕横流。",
        "dynasty": "宋",
        "collection_info": null
    },
    {
        "uuid": "b70661a3d38080742989a20c2a02a1e8",
        "title": "哭王秀岩  其二",
        "author": "释行海",
        "content": "十年知己尽消磨，哭到秀岩愁更多。\n顾我此生谁缱绻，问天今日事如何。\n雨听蟋蟀成商调，露采芙蓉发楚歌。\n毕竟寸情哀不尽，但将荣辱付沧波。",
        "dynasty": "宋",
        "collection_info": null
    },
    {
        "uuid": "ce0fde606b0272fa48b92ac3c66e89b4",
        "title": "悼允上人",
        "author": "释行海",
        "content": "白云寺裏同听讲，卜得山斋竹树幽。\n君已不来梅自发，世皆如梦水长流。\n寒灯苦志归黄土，俗客轻人将白头。\n万惜少年多是死，静思吾道转堪愁。",
        "dynasty": "宋",
        "collection_info": null
    },
    {
        "uuid": "f1bf52daad08e87c6e640595b4382b76",
        "title": "怀珦潜山",
        "author": "释行海",
        "content": "楚雨吴烟动客思，江梅发后失归期。\n传来踪迹浑无定，飘泊情怀已可知。\n鼓角每惊多事日，鶑花空度少年时。\n与君如此长相别，苦乐同心更有谁。",
        "dynasty": "宋",
        "collection_info": null
    },
    {
        "uuid": "8898635f4b7645b6e9793a5d8e307fd7",
        "title": "留癯翁",
        "author": "释行海",
        "content": "一载相思始见君，同心长是不同羣。\n因看世上多青草，只话山中好白云。\n路远寄书难得到，夜深别语岂堪闻。\n西湖正有梅花发，水堠官程且莫云。",
        "dynasty": "宋",
        "collection_info": null
    },
    {
        "uuid": "8df4ffd8d44804ab0ebccaa464fd8b75",
        "title": "僧号利生",
        "author": "释行海",
        "content": "心因爱物语慈悲，梵律钞成解受持。\n施茗唯烧无茧叶，助桥不伐有巢枝。\n忍看猎火巡山穴，贵买罾鱼放石池。\n多少怀恩如父母，朱门弹铗少逢知。",
        "dynasty": "宋",
        "collection_info": null
    },
    {
        "uuid": "c4764112c5dfeafedcee928c26134b62",
        "title": "喜方溪復归白云",
        "author": "释行海",
        "content": "十载青灯自苦辛，懒将白眼顾浮尘。\n凤声偏近瑶台月，草色难连玉树春。\n云有去来非本意，世无荣辱是何人。\n几番分坐梅边石，却话桃源只避秦。",
        "dynasty": "宋",
        "collection_info": null
    },
    {
        "uuid": "0b46a8df85b7d9dea212cbc5e93b799b",
        "title": "喜招樵屋远归",
        "author": "释行海",
        "content": "忆凤求麟最可怜，白头踯躅几山川。\n尘昏泗水絃歌地，灰冷咸阳竹帛烟。\n万里云霄曾放鹤，五湖风月满归船。\n干坤自有知音在，牙也何须便绝絃。",
        "dynasty": "宋",
        "collection_info": null
    },
    {
        "uuid": "77545e8269abea152c6a799b250267f3",
        "title": "云泉禅师哀词",
        "author": "释行海",
        "content": "一片禅心无用处，苹花溪上看垂纶。\n也知白璧黄金贵，何似青鞋布袜贫。\n吟畔山川生哭泣，笔头兰竹露精神。\n如今云散泉流去，淡日凄风杂野尘。",
        "dynasty": "宋",
        "collection_info": null
    },
    {
        "uuid": "ba178b3d76dfef753597637e16fe9a29",
        "title": "留别陈藏一",
        "author": "释行海",
        "content": "君住江西我浙东，偶然相识在吴中。\n知名彼此非今日，爱客情怀有古风。\n历数山川游已徧，苦吟风月趣还同。\n不须惜我匆匆别，约在天街看菊丛。",
        "dynasty": "宋",
        "collection_info": null
    },
    {
        "uuid": "5ae99fb440899c12bd2265d2f8065f75",
        "title": "和汤秘书见寄韵",
        "author": "释行海",
        "content": "书剑衝寒到日边，烟霞曾结几生缘。\n醉邀明月逢梅醒，啸入青山对竹眠。\n老晤庄周为蝶后，谁思腐草化萤前。\n新诗自有经纶志，乘兴莫将红叶偏。",
        "dynasty": "宋",
        "collection_info": null
    },
    {
        "uuid": "01c291c8b62f3afa9c99a503cf2f01ec",
        "title": "和浩师书事",
        "author": "释行海",
        "content": "平原漠漠带晴川，秋草秋风又一年。\n尧舜不知今日事，烟霞同结几生缘。\n未闻世道如絃直，应怪鸥身似雪鲜。\n临水登山情亦懒，枕书闲向北窗眠。",
        "dynasty": "宋",
        "collection_info": null
    },
    {
        "uuid": "6e64f4e4ce364926d49f3118953f6c5c",
        "title": "和馨果二友见寄韵",
        "author": "释行海",
        "content": "几度怀归浙水东，无端又下白云中。\n当窗石色寒留雨，出洞猿声静带风。\n崖底碧烟生暮景，树头红子落晴空。\n酷怜后夜芗林月，照我思君处不同。",
        "dynasty": "宋",
        "collection_info": null
    },
    {
        "uuid": "74f2eb6dfc872d83216b974c0af1222f",
        "title": "湖上送志道归金华",
        "author": "释行海",
        "content": "我住千岩万岳州，金华佳处未曾游。\n心期小艇频归洞，梦带清风独倚楼。\n野店霜深闻寒雁，水村月淡见沙鸥。\n明朝还忆西湖上，杨柳芙蓉正暮秋。",
        "dynasty": "宋",
        "collection_info": null
    },
    {
        "uuid": "cb4ffbe38215b17d922814821325e128",
        "title": "洞微翁挽章",
        "author": "释行海",
        "content": "凄凉木末搴芙蓉，万里鹰扬路忽穷。\n箭到红心翻堕地，花成绿子又随风。\n可怜玉兔沉沧海，却放寒乌占碧桐。\n万事看来都是梦，山林犹忆旧英雄。",
        "dynasty": "宋",
        "collection_info": null
    },
    {
        "uuid": "2a445d3e2ea4f18517807c3f6eee9dd4",
        "title": "寓归云阁怀上竺听雨斋馨果二友",
        "author": "释行海",
        "content": "千金溪上归云阁，双桧峰前听雨斋。\n两地相思春冷淡，尺书难尽客情怀。\n风兼水气寒吹帽，雨积檐声夜滴阶。\n想得梅边旧行径，履痕闻被落花埋。",
        "dynasty": "宋",
        "collection_info": null
    },
    {
        "uuid": "a920e586c42cd8326dd71088ea25c13c",
        "title": "天竺浮寻小楼",
        "author": "释行海",
        "content": "楼倚飞来小朶峰，每因动业思重重。\n三千日月欺王母，百二山河误祖龙。\n石浅易知丹井味，洞深难见白云踪。\n自惭半座分花雨，无復人听夜讲钟。",
        "dynasty": "宋",
        "collection_info": null
    },
    {
        "uuid": "2b63658200e6082678f5c53e4d997464",
        "title": "天竺谢竹心陈通判见访  其一",
        "author": "释行海",
        "content": "紫袍乌帽马蹄轻，晓浥秋山桂露清。\n慷慨剧谈当世事，艰难方见故人情。\n杏园旧宴魁麟笔，莲幙重开佐凤城。\n青琐玉堂殊有待，江淮何日可休兵。",
        "dynasty": "宋",
        "collection_info": null
    },
    {
        "uuid": "eaea346d5e6150238a86d62d23df7b6b",
        "title": "天竺谢竹心陈通判见访  其二",
        "author": "释行海",
        "content": "三十余年别剡川，一瓢分饮葛洪泉。\n当时玄度寻支遁，今日昌黎欠大颠。\n游宦石头怀往事，伤心瓜步梗来船。\n盍应借箸趋前列，北面风寒快着鞭。",
        "dynasty": "宋",
        "collection_info": null
    },
    {
        "uuid": "9c97b435dec20f40fd136af7da215371",
        "title": "鹿台止作  其一",
        "author": "释行海",
        "content": "九州烟景杂尘埃，自爱吾庐住鹿台。\n百计不如归最好，五行只可问无灾。\n野园日暖花争发，贫屋春深燕自来。\n王戴风流千载下，水声山色更徘徊。",
        "dynasty": "宋",
        "collection_info": null
    },
    {
        "uuid": "c1933623a00b9f139c46c906f1c6b196",
        "title": "鹿台止作  其二",
        "author": "释行海",
        "content": "林下寥寥宇宙宽，孤怀懒与世相干。\n穷通有限随时好，仁义相拘作事难。\n故国不知春后信，他山频在梦中看。\n棠梨花发幽窗下，游蝶不来风雨寒。",
        "dynasty": "宋",
        "collection_info": null
    },
    {
        "uuid": "aaf836318d29c8a1b4793866c803c692",
        "title": "渡钱塘江",
        "author": "释行海",
        "content": "东风晓出凤凰城，烟棹悠悠春水平。\n征雁北归乡有思，大江东去世无情。\n渡人来往青山在，霸业兴亡白鸟惊。\n惆怅鲸吞心未死，至今朝暮逐潮生。",
        "dynasty": "宋",
        "collection_info": null
    },
    {
        "uuid": "3781572a82be6bac126322aad722c9de",
        "title": "赤城",
        "author": "释行海",
        "content": "玉京仙额篆封苔，密密春云洞不开。\n白蟒降时凭铁锡，红霞飞处接瑶台。\n林幽怪石如人立，夜静空山有鬼哀。\n一曲凤箫声已断，释籤岩下独徘徊。",
        "dynasty": "宋",
        "collection_info": null
    },
    {
        "uuid": "46e460192d2dd2edc67029470b6a649c",
        "title": "天竺有怀",
        "author": "释行海",
        "content": "白日闭门亦懒开，门前日日起尘埃。\n人无旧分言难託，道有同心信不来。\n黄菊一篱秋冷淡，碧云千里暮徘徊。\n去年忆得寒江畔，君上孤舟我独回。",
        "dynasty": "宋",
        "collection_info": null
    },
    {
        "uuid": "0d06ff199ad26c460dc34cec9bab07dc",
        "title": "西湖早春",
        "author": "释行海",
        "content": "多时不向柳边来，每箇幽亭坐一回。\n春咔未容鶑燕闹，芳心犹待杏桃开。\n飘摇水面渔舟稳，宛转风前玉笛哀。\n太乙清都五云表，冷香空锁御园梅。",
        "dynasty": "宋",
        "collection_info": null
    },
    {
        "uuid": "59f7a8c10d8197ddd7d5b77815ba3d20",
        "title": "东掖怀天竺",
        "author": "释行海",
        "content": "十年心事已蹉跎，吴越兴亡付绿波。\n衰鬓又惊黄叶落，故乡遥认白云多。\n葛洪井畔三生石，处士梅边十里荷。\n总是平生快心处，夜长无奈月明何。",
        "dynasty": "宋",
        "collection_info": null
    },
    {
        "uuid": "1f64ce12e488b232f6e10aa1101a449f",
        "title": "湖上",
        "author": "释行海",
        "content": "雨后湖光照绿苹，岸行舟载苦吟身。\n恨无杯酒浇胸次，折得梅花插帽轮。\n流水六桥人自老，暖烟十里柳重新。\n飞来白鹭如相识，共乐羲皇世上春。",
        "dynasty": "宋",
        "collection_info": null
    },
    {
        "uuid": "27f0f464ac65b63a3cd2bdf8d5cc787c",
        "title": "题南岩",
        "author": "释行海",
        "content": "昔年此地属龙门，两壁崖崖禹凿痕。\n泉堕半空翻作雨，天藏一窍狭于村。\n萝烟尚瘗仙人骨，矶月应招钓客魂。\n岩下住僧多白首，不闻尘世似桃源。",
        "dynasty": "宋",
        "collection_info": null
    },
    {
        "uuid": "564949273ca56e8313dec095aaa7a182",
        "title": "归剡  其一",
        "author": "释行海",
        "content": "此生书剑学无成，癖爱林泉梦亦清。\n甘苦已知浮世味，亲疎尽见旧交情。\n五湖风月随闲客，十载冰霜对短檠。\n归得又思沧海去，是谁堪结岁寒盟。",
        "dynasty": "宋",
        "collection_info": null
    },
    {
        "uuid": "52e28d6307e90a6a5020969d0a3d6676",
        "title": "归剡  其二",
        "author": "释行海",
        "content": "三十将成道未成，菱花频照意频惊。\n百年得趣非容易，万事无心是太平。\n白雪阳春谁欲听，青鞋布袜世相轻。\n天台庐岳难忘处，泉石皆知旧姓名。",
        "dynasty": "宋",
        "collection_info": null
    },
    {
        "uuid": "ac6c1f160d3bcfe5435d2ef6dc398364",
        "title": "归剡  其三",
        "author": "释行海",
        "content": "天地宽闲鼓角疎，江南烟景忆当初。\n乍归故里仍如客，偏爱沧洲不为鱼。\n草木有心知雨露，楼台回首作丘墟。\n夕阳咏罢餐秋菊，又放青山入弊庐。",
        "dynasty": "宋",
        "collection_info": null
    },
    {
        "uuid": "b92393c94dbb8c3de2104b8b539a26a3",
        "title": "归剡  其四",
        "author": "释行海",
        "content": "流水东流竟不回，已将心事作寒灰。\n窗前白鸟寻常过，篱下黄花寂寞开。\n玉佩金鞍浑是梦，凤箫龙管只堪哀。\n多时不得中原信，暮雨西风雁自来。",
        "dynasty": "宋",
        "collection_info": null
    },
    {
        "uuid": "741d74be8b9a920f43080f8bf11e8e96",
        "title": "归剡  其五",
        "author": "释行海",
        "content": "处处溪山得趣真，不曾富贵不曾贫。\n梦中觅句浑如醒，秋后看花亦似春。\n未许黄金酬苦节，祇应白鸟伴闲身。\n门前一径苍苔色，终岁喜无车马尘。",
        "dynasty": "宋",
        "collection_info": null
    },
    {
        "uuid": "2ddfb154126126b652ddf0a57846d1ee",
        "title": "天竺书怀",
        "author": "释行海",
        "content": "满山风露正秋深，石井栏边蛩夜吟。\n黄叶随流如有约，白云归岫亦无心。\n拟同猿鸟消闲日，别卜烟霞入远林。\n毕竟一荣还一辱，百年何用觅知音。",
        "dynasty": "宋",
        "collection_info": null
    },
    {
        "uuid": "f0a8bd80809be1f32a2d3e9c34f2ba06",
        "title": "临清楼",
        "author": "释行海",
        "content": "楼影斜侵贺鑑湖，月随天远极苍梧。\n青山不受秦封禅，白鸟犹惊越霸图。\n烟带夕阳笼野树，雨生春涨没平芜。\n好诗都在栏干上，最喜红尘一点无。",
        "dynasty": "宋",
        "collection_info": null
    },
    {
        "uuid": "58c483549c85041ed16980e734e065a5",
        "title": "胥山",
        "author": "释行海",
        "content": "子胥山上噪羣乌，旧日英灵在此无。\n臣节已亏因挞楚，兵筹虽用奈亡吴。\n云屯灌木疑烽戍，石列平城设阵图。\n只可共忧难共乐，知君唯有一陶朱。",
        "dynasty": "宋",
        "collection_info": null
    },
    {
        "uuid": "0bc61b08b54b26218b2cfb2243bea3b7",
        "title": "明晖阁",
        "author": "释行海",
        "content": "霁色空明宇宙宽，江南佳趣在栏干。\n云蒸列岸青山晓，露湿眠沙白鸟寒。\n极浦风帆侵树杪，夕阳烟景聚檐端。\n目前有句吟难尽，几度登临月下看。",
        "dynasty": "宋",
        "collection_info": null
    },
    {
        "uuid": "b82ad897af143b207efa9b9918d0bbe5",
        "title": "楼居",
        "author": "释行海",
        "content": "秋光清接眼光寒，碧落茫茫碧海宽。\n月堕树根当岳顶，天垂河气湿栏干。\n元龙百尺情犹在，黄鹤千年迹未残。\n最是夕阳烟雨后，不堪直北望长安。",
        "dynasty": "宋",
        "collection_info": null
    },
    {
        "uuid": "ad022b289879d4a7acb3242fe28e76d3",
        "title": "太后永寿寺方丈紫芝",
        "author": "释行海",
        "content": "方丈山中草亦灵，参差小朶结菁英。\n玉团紫气晴霞淡，金缕红光晓日明。\n四皓自餐商谷稳，九茎曾见泰阶平。\n蟠桃春色应同永，香比蟾枝此更清。",
        "dynasty": "宋",
        "collection_info": null
    },
    {
        "uuid": "2af10ee81a54114521fe755f1a74738f",
        "title": "桂山再归草堂",
        "author": "释行海",
        "content": "不听猿啼天竺树，几番春换马塍花。\n草堂白雪翻新句，蕙帐青毡属故家。\n野火暂留明月住，好山多被乱云遮。\n流行坎止人间事，握手相看两鬓花。",
        "dynasty": "宋",
        "collection_info": null
    },
    {
        "uuid": "0c57c4f0fc707f51112d49535fceef00",
        "title": "宿高岸庵",
        "author": "释行海",
        "content": "溪房长对竹林清，日日思归计未成。\n千里暮云愁作客，一灯寒雨话浮生。\n白鸥沙上东西梦，黄叶阶前聚散情。\n清晓又移烟艇去，峨嵋山下钓台平。",
        "dynasty": "宋",
        "collection_info": null
    },
    {
        "uuid": "31b622e978c8a636fe5aa2a9b651f519",
        "title": "吴中作",
        "author": "释行海",
        "content": "吴王废苑又逢秋，门外沧江日夜流。\n有泪不同儿女态，此心多为圣贤愁。\n蓼开南浦雁离塞，月上前峰客倚楼。\n金户玉堂无梦到，云山亦足比封侯。",
        "dynasty": "宋",
        "collection_info": null
    },
    {
        "uuid": "7bdd953f44345d02c95e6c67db1062e1",
        "title": "壬子七月",
        "author": "释行海",
        "content": "茫茫宇宙事如何，夕菊朝兰宛转歌。\n陌上柳条谁折尽，客中秋思夜来多。\n阳春欲奏朱絃断，江水长流白鸟过。\n一自五湖人散后，更无魂梦出烟萝。",
        "dynasty": "宋",
        "collection_info": null
    },
    {
        "uuid": "bf6a8110c43fa7da6a204cb66061d9d2",
        "title": "元日",
        "author": "释行海",
        "content": "北山猿鹤久为邻，闲裏生涯梦裏人。\n旅思经时偏感旧，物华今日又从新。\n棹歌堤上水烟晚，笛奏江南梅柳春。\n五道寂寥先辈尽，自惭无补面生尘。",
        "dynasty": "宋",
        "collection_info": null
    },
    {
        "uuid": "5f59004c9848438fe996774425d8e73f",
        "title": "丁未昏  其一",
        "author": "释行海",
        "content": "异乡芳草故乡情，闻道烟烽满旧京。\n林下岂无贤圣迹，城中唯有管絃声。\n水流云散成寥落，花笑鶑啼做太平。\n今日已无荣辱念，此山深处寄浮生。",
        "dynasty": "宋",
        "collection_info": null
    },
    {
        "uuid": "f2669430b739f1d47f18d9248e9dfd24",
        "title": "丁未昏  其二",
        "author": "释行海",
        "content": "极目东南王气浮，雨余春色满皇州。\n看花不饮翻如醉，听角无心亦自愁。\n吴越是非残客梦，山川今古白人头。\n殷懃更向楼中望，只有孤云得自由。",
        "dynasty": "宋",
        "collection_info": null
    },
    {
        "uuid": "48f22855255bffbcbf95c901ca10ab2a",
        "title": "春游",
        "author": "释行海",
        "content": "芳菲时节思悠悠，快与风光汗漫游。\n万物不如花富贵，一春唯有蝶风流。\n仙曾许我黄金骨，天不饶君白雪头。\n随处是家随处客，夜来何事梦沧洲。",
        "dynasty": "宋",
        "collection_info": null
    },
    {
        "uuid": "71ab7d1e5972686b32523ecd085a5c82",
        "title": "丁卯秋八月奉檄住嘉兴先福寺",
        "author": "释行海",
        "content": "无端檄下白云中，水国迢迢宋梵宫。\n草入空斋随意绿，花开野地向人红。\n夕阳每感皈巢鸟，秋色偏怜出塞鸿。\n一个闲身闲不彻，风霜添得鬓成翁。",
        "dynasty": "宋",
        "collection_info": null
    },
    {
        "uuid": "494a792fd671a6686539d7063418bf5f",
        "title": "戊辰闰正月书怀  其一",
        "author": "释行海",
        "content": "一年风景两逢新，老去情怀最惜春。\n未有鸧鹒传好语，岂无蛱蝶报芳辰。\n花林淑气蒸香蔼，柳岸游丝惹曲尘。\n今日晴明聊引兴，倚楼翻作望乡人。",
        "dynasty": "宋",
        "collection_info": null
    },
    {
        "uuid": "4dcad050c34941767b6f5c7aeb1fa51b",
        "title": "戊辰闰正月书怀  其二",
        "author": "释行海",
        "content": "茅屋风光总入诗，今年何事燕归迟。\n繁花犹未竞春色，百舌最先啼晓枝。\n深导竹渠防雨涨，密扶花架恐风欹。\n人生三万六千日，莫负芳菲少壮时。",
        "dynasty": "宋",
        "collection_info": null
    },
    {
        "uuid": "b4f5dbcdc0b074a8092e1313439c4147",
        "title": "戊辰闰正月书怀  其三",
        "author": "释行海",
        "content": "年年风雨作春愁，天气晴明便出游。\n陌上野梅飘趁屐，水边杨柳碍行舟。\n踏青尚可酬佳节，拾翠如今愧白头。\n近日贪眠长失晓，鸦啼犹拥黑貂裘。",
        "dynasty": "宋",
        "collection_info": null
    },
    {
        "uuid": "8540bb58a7bbce07d790472f67aa2091",
        "title": "春日写怀",
        "author": "释行海",
        "content": "三十余年吴楚客，如今方觉负初心。\n凌霄神骏怀支遁，高屐貂裘怪惠琳。\n洛浦春光花满树，渭川风景竹成林。\n归来不用鸣长铗，时復一吟梁甫吟。",
        "dynasty": "宋",
        "collection_info": null
    },
    {
        "uuid": "28d26af7143305c276a8da40d8020c92",
        "title": "十月吴中感怀",
        "author": "释行海",
        "content": "耳热酣歌向朔风，山河泽国旧吴宫。\n人生莫羡仓中鼠，世事须知塞上翁。\n大雪风光寒草绿，小春天气野花红。\n高堂白首无来信，一点乡心逐塞鸿。",
        "dynasty": "宋",
        "collection_info": null
    },
    {
        "uuid": "02885ea3e0bda7cb2a83c103e7017bc1",
        "title": "陪一胡府冬日山行",
        "author": "释行海",
        "content": "笔床药竈趁霜晴，闲向山中乐宦情。\n亭傍疎林看石坐，径穿幽洞遶溪行。\n雁来红叶我容老，御爱黄花晚节清。\n烟澹凤城门欲掩，夕阳归路竹兜轻。",
        "dynasty": "宋",
        "collection_info": null
    },
    {
        "uuid": "4625f484b79324177eb6328a07724634",
        "title": "壬申春寓旧馆偃山房有感而作",
        "author": "释行海",
        "content": "旧馆迟留春欲暮，小山林石带平原。\n自怜萍迹随流水，每到花时感故园。\n鸟啄雨墙红落杏，蝶翻风砌绿抽萱。\n十年未遂东归计，白髮慈亲独倚门。",
        "dynasty": "宋",
        "collection_info": null
    },
    {
        "uuid": "023e725eb70dc049182b7a139a03bf07",
        "title": "秋日纪感",
        "author": "释行海",
        "content": "闻鸡击楫旧英雄，何处山河是洛中。\n龟土坼烟秋望雨，兔轮生晕夜占风。\n䕷芜只为王孙绿，菡萏难胜越女红。\n今日最怜羊叔子，鞑尘同污鹿门翁。",
        "dynasty": "宋",
        "collection_info": null
    },
    {
        "uuid": "c9ac198f8b312cae574a9d1fc0615ed6",
        "title": "癸酉春侨居无为寺归云阁以十五游方今五十为题信笔十首终在五首  其一",
        "author": "释行海",
        "content": "十五游方今五十，羞将白髮对春风。\n故园泉石情长在，近日江湖趣不同。\n鶑友怕寒抛柳巷，蜂臣探暖到花丛。\n芳菲时节偏多感，无奈归心逐塞鸿。",
        "dynasty": "宋",
        "collection_info": null
    },
    {
        "uuid": "34eb50c46ecfa3861dbb546b1e492ef6",
        "title": "癸酉春侨居无为寺归云阁以十五游方今五十为题信笔十首终在五首  其二",
        "author": "释行海",
        "content": "十五游方今五十，磨穿铁砚又重磨。\n江南自寄双鱼去，桥上谁乘驷马过。\n春入桑麻惊老眼，冷思天地发长歌。\n山林亦是吾君赐，日望官军荡白河。",
        "dynasty": "宋",
        "collection_info": null
    },
    {
        "uuid": "5c742ffbbc9be13d30c1ab4257b77164",
        "title": "癸酉春侨居无为寺归云阁以十五游方今五十为题信笔十首终在五首  其三",
        "author": "释行海",
        "content": "十五游方今五十，客亭杨柳感人多。\n江山是处逢春好，风月关情奈老何。\n冒雨花开新接树，衔泥燕补旧营窠。\n故园昨夜思归切，听得棹船人唱歌。",
        "dynasty": "宋",
        "collection_info": null
    },
    {
        "uuid": "cce57af6f181564c1c27b76404e0d422",
        "title": "癸酉春侨居无为寺归云阁以十五游方今五十为题信笔十首终在五首  其四",
        "author": "释行海",
        "content": "十五游方今五十，每嫌屈蠖苦求伸。\n许由不肯为天子，文叔犹能念故人。\n几处池塘初解冻，一时桃杏又争春。\n五湖烟景虽然好，萱砌难忘白髮亲。",
        "dynasty": "宋",
        "collection_info": null
    },
    {
        "uuid": "b87b699543ba3ae742e60293d310d1b9",
        "title": "癸酉春侨居无为寺归云阁以十五游方今五十为题信笔十首终在五首  其五",
        "author": "释行海",
        "content": "十五游方今五十，几番坎止又流行。\n生来不作千年调，死亦何须五鼎烹。\n周室黍离狼虎国，尧天花蔼凤凰城。\n看山欲跨山中马，却怪一春无好晴。",
        "dynasty": "宋",
        "collection_info": null
    },
    {
        "uuid": "f15863a2fde0e7332e895bfb2c2582f9",
        "title": "庚午春作  其一",
        "author": "释行海",
        "content": "相逢处处说干戈，又报天骄走渡河。\n乡国不知音问少，友朋无奈别离多。\n杨花漠漠迷春思，芳草萋萋感暮歌。\n猿鸟亦移深树隠，野人只在旧烟萝。",
        "dynasty": "宋",
        "collection_info": null
    },
    {
        "uuid": "2527a2bcec651bbb9634ffa3b387cc97",
        "title": "庚午春作  其二",
        "author": "释行海",
        "content": "槜李当年是越乡，客情何事忽清凉。\n霜催燕子归南国，露逼虫声上北堂。\n野外几重秋水白，天涯一片暮云黄。\n年年有雁书难寄，无梦到家空夜长。",
        "dynasty": "宋",
        "collection_info": null
    },
    {
        "uuid": "ada89ede47a005197c23095f7f4569cb",
        "title": "丁未",
        "author": "释行海",
        "content": "独住云边旧草堂，恨无微力答吾皇。\n又惊烽火交丁未，暗惜山河到靖康。\n塞马病衔秋草白，乡兵泣对野花黄。\n年来喜报残金灭，歌舜歌尧入乐章。",
        "dynasty": "宋",
        "collection_info": null
    },
    {
        "uuid": "fc5b2fa699d305d3f36cbe8fc77c77d8",
        "title": "次徐相公韵十首 老将",
        "author": "释行海",
        "content": "战曾无甲马无鞍，谏猎书生贱武官。\n每忆云中擒虏健，几番雪裏枕戈寒。\n箙留响箭机心在，袍损团花血点干。\n间拍旧弓怜臂力，更怜西北战场宽。",
        "dynasty": "宋",
        "collection_info": null
    },
    {
        "uuid": "f8867d879e20003a60cb949727909395",
        "title": "次徐相公韵十首 老马",
        "author": "释行海",
        "content": "瘦脊棱棱跨弊鞍，无骑北将服南官。\n衰鬉不弁青丝脆，旧铁犹衔白沫寒。\n料足雨催荣草长，蹄香春暾野花干。\n可怜骄骏今无用，羞见新驹学步宽。",
        "dynasty": "宋",
        "collection_info": null
    },
    {
        "uuid": "ebd59a0b2cb7f43cae627905577ca385",
        "title": "次徐相公韵十首 少将",
        "author": "释行海",
        "content": "满身铁甲据金鞍，百战功成始拜官。\n尽阵解围兵势活，分旗夺地戟光寒。\n併吞北虏心长勇，未捷中原泪不干。\n建立太平终有日，扁舟已爱五湖宽。",
        "dynasty": "宋",
        "collection_info": null
    },
    {
        "uuid": "14f6070489c978b5869556d640cc8351",
        "title": "次徐相公韵十首 少马",
        "author": "释行海",
        "content": "龙堪斗健铁为鞍，频载将军战得官。\n逐北蹄奔胡雪滑，嘶边鬣耸朔风寒。\n金镮辔上红缨乱，火印轮中白汗干。\n草满沙场无暇吃，阵前缰勒不曾宽。",
        "dynasty": "宋",
        "collection_info": null
    },
    {
        "uuid": "72f6857047e8053b61530e1e2d028805",
        "title": "次徐相公韵十首 出塞",
        "author": "释行海",
        "content": "红罗抹额坐红鞍，阵逐黄旗拨发官。\n秋戍卢龙番鼓哑，夜屯白马虏星寒。\n铁毬步帐三军合，火箭烧营万骨干。\n兵器徒知是凶器，止戈为武帝心宽。",
        "dynasty": "宋",
        "collection_info": null
    },
    {
        "uuid": "b2eb62f9d80a193171ce3943b41f6dcc",
        "title": "次徐相公韵十首 入塞",
        "author": "释行海",
        "content": "血战胡儿尽堕鞍，一番奏凯一封官。\n兵枭铁鹞威方猛，酒赐金蕉胆不寒。\n雁塞月阴青燐淡，渔阳雪苦紫茸干。\n胡亡未必胡无种，韬略萦心不放宽。",
        "dynasty": "宋",
        "collection_info": null
    },
    {
        "uuid": "55ddf72a0334ed128b21ef93bf31bf87",
        "title": "次徐相公韵十首 刘锜",
        "author": "释行海",
        "content": "五色戎旌百万鞍，徒夸龙虎统兵官。\n嚣喧闪电蕃营乱，阵算回风虏帐寒。\n兵法用过黄石远，血盟沥尽赤心干。\n太平弟子忧成病，安得征君旧业宽。",
        "dynasty": "宋",
        "collection_info": null
    },
    {
        "uuid": "52abe2c58a4eba44cd674897a047cddb",
        "title": "次徐相公韵十首 岳飞",
        "author": "释行海",
        "content": "战守京河不下鞍，臣图恢復不图官。\n十年南渡客头白，万里北征戎胆寒。\n叛桧班师金诏急，留飞赤子泪嘷干。\n可怜身死莫须有，从此王基未得宽。",
        "dynasty": "宋",
        "collection_info": null
    },
    {
        "uuid": "c5a440ee15f5c8016d1e6e79b737ab03",
        "title": "次徐相公韵十首 李显忠",
        "author": "释行海",
        "content": "五丈高原跃战鞍，同州太守旧藩官。\n路挑野斗皈南急，旗猎风鸣带北寒。\n采石盘中兵胆涌，橘红袍上箭痕干。\n鸡豚放却西元帅，只要当时国步宽。",
        "dynasty": "宋",
        "collection_info": null
    },
    {
        "uuid": "37f365869ec6d45a22a4e218519900a0",
        "title": "次徐相公韵十首 魏胜",
        "author": "释行海",
        "content": "第一山东逐虏鞍，平淮命作守淮官。\n英雄内比黄金贵，死斗牙穿毒箭寒。\n雨洒红刀胡血滴，风披斑甲虎皮干。\n功高孤竹今如此，旧恨茫茫沧海宽。",
        "dynasty": "宋",
        "collection_info": null
    },
    {
        "uuid": "e46c05ddf0d5d6d4248508cf7ddf8c89",
        "title": "言诗",
        "author": "释行海",
        "content": "句织天机字字难，冥搜长在寂寥间。\n每惊白雪阳春变，未放光风霁月闲。\n子美到今谁是史，仲尼亡后不曾删。\n衰吾欲话平生志，安得重逢饭颗山。",
        "dynasty": "宋",
        "collection_info": null
    },
    {
        "uuid": "4ab522e226d7ee062ebcb73a40e5aa06",
        "title": "偶作",
        "author": "释行海",
        "content": "干坤独往欲逢谁，只有文王识钓丝。\n豪杰尽生龙斗日，太平须见凤来时。\n风前莫听凉州曲，月下长歌白苎辞。\n自笑不如南海燕，年年秋社是归期。",
        "dynasty": "宋",
        "collection_info": null
    },
    {
        "uuid": "62e40ff7180e9c83f5f871cc72281ac2",
        "title": "寓怀",
        "author": "释行海",
        "content": "此去茫茫几度秋，南来犹在古杭州。\n楼台雨打归魂冷，沙漠风吹杀气浮。\n龙管凤箫遗旧曲，吴花越草换新愁。\n相逢喜话中兴事，今日胡家白骨丘。",
        "dynasty": "宋",
        "collection_info": null
    },
    {
        "uuid": "49b8fa93f9923429f7328cde1b4508a4",
        "title": "闲吟",
        "author": "释行海",
        "content": "不识朱门识五湖，客中清苦十年余。\n世无苟取心何愧，句自冥搜貌任癯。\n笋蕨春来肥雨露，林泉日用狎樵渔。\n云踪鹤性长如此，未必青天管得吾。",
        "dynasty": "宋",
        "collection_info": null
    },
    {
        "uuid": "ea039dd128e8b7d9613d8500d5e6d124",
        "title": "无题",
        "author": "释行海",
        "content": "欲将心腹问渔翁，可住湘山第几峰。\n世远合应披薜荔，道存何必怨芙蓉。\n难教牧笛鸣如凤，谁把渔竿钓得龙。\n极目危楼千里思，晓烟藏雨晚烟浓。",
        "dynasty": "宋",
        "collection_info": null
    },
    {
        "uuid": "46aaf38208f605d21ad323f4538831fd",
        "title": "经旧游",
        "author": "释行海",
        "content": "望望东西草色新，杖藜曾逐少年身。\n风烟半是亲题处，泉石多非旧主人。\n黄鸟有情频唤侣，野花无语自伤春。\n闲心一片闲如水，心管悠悠陌上尘。",
        "dynasty": "宋",
        "collection_info": null
    },
    {
        "uuid": "7df1db5d42b7e99373a43bd9045b749c",
        "title": "鸥",
        "author": "释行海",
        "content": "从来洁白胜鸂鶒，不解浮沉愧鹭鸶。\n今日独留杨柳岸，何年合到凤凰池。\n风波自险身常稳，网罟虽多意不疑。\n四海五湖皆有分，人多相识少相知。",
        "dynasty": "宋",
        "collection_info": null
    },
    {
        "uuid": "34096e78d541152d3f6bd5ab4df5ddc5",
        "title": "咏梅",
        "author": "释行海",
        "content": "跨蹇寻芳带雪晴，几番溪驿又山程。\n可怜岁晚心偏苦，忽见春风眼倍明。\n浅磵石边留野趣，矮篱竹外託幽情。\n繁华满地凋零尽，难写夷齐一种清。",
        "dynasty": "宋",
        "collection_info": null
    },
    {
        "uuid": "71f2c66501b53f5e46f0aface774dc9b",
        "title": "松",
        "author": "释行海",
        "content": "一树乔乔迥出林，兔丝千尺附清阴。\n怒枝伸缩苍龙臂，翠顶盘桓老鹤心。\n古藓皴皮藏冻蜕，细风入叶转幽琴。\n婆娑独秀青山裏，定有茯苓无处寻。",
        "dynasty": "宋",
        "collection_info": null
    },
    {
        "uuid": "789905dc535c11b0417e032732275863",
        "title": "纪感",
        "author": "释行海",
        "content": "吴楚经年杀气凝，艰难国步涉春冰。\n义旗东下谁相似，誓楫中流我不能。\n水到南徐围铁瓮，山从北固抱金陵。\n捷音尚隔苍茫外，貂尾良弓足股肱。",
        "dynasty": "宋",
        "collection_info": null
    },
    {
        "uuid": "e7269fa169bafe34b685de52fc68478e",
        "title": "偶作  其一",
        "author": "释行海",
        "content": "翩翩白鹤竟难寻，每对春山忆道林。\n百岁岂能长称意，五湖难得尽知心。\n大槐国裏干坤小，杜宇乡中草木深。\n今古穷通皆是梦，林泉风月自闲吟。",
        "dynasty": "宋",
        "collection_info": null
    },
    {
        "uuid": "9ec467540541d9ee067745fb633d30dc",
        "title": "偶作  其二",
        "author": "释行海",
        "content": "楚甸荒荒杂戍尘，行藏日日倚楼频。\n风烟易老东西客，泉石偏疎富贵人。\n喜有白鸥知静思，恨无黄鹄载闲身。\n岳僧近报匡庐事，瀑布房边药蕊新。",
        "dynasty": "宋",
        "collection_info": null
    },
    {
        "uuid": "bd13dd2f22f9c1cf965b9056b20164a1",
        "title": "草庐为张茂才赋",
        "author": "释行海",
        "content": "风流全是汉衣簪，白首已成梁甫吟。\n浮世浑无容易事，先生长有太平心。\n樽前暮雨苔花老，枕上晴烟稻叶深。\n最是懒迎金马客，不曾弹铗向知音。",
        "dynasty": "宋",
        "collection_info": null
    },
    {
        "uuid": "c7dc1a3d0397549ce5a59e6099e6ae1e",
        "title": "风浪阻行再获聚首故作是诗",
        "author": "释行海",
        "content": "鱼龙吹浪阻行舟，又得相寻暂聚头。\n不是于君多惜别，自缘今日少交游。\n斜风细雨吴天远，芳草垂杨越路愁。\n昨夜不知人未去，误教魂梦过南州。",
        "dynasty": "宋",
        "collection_info": null
    },
    {
        "uuid": "6103b64e4c6b2b0c19f63e0617cf875f",
        "title": "前之十首次诗  其一",
        "author": "释行海",
        "content": "十五游方今五十，骎骎白尽少年头。\n看来造物真儿戏，忆着平生冷汗流。\n宇宙何须三兔窟，山川总是一菟裘。\n眼前不见江湖处，终是相忘欠白鸥。",
        "dynasty": "宋",
        "collection_info": null
    },
    {
        "uuid": "3310fd395f0bc8489162a708ab772c07",
        "title": "前之十首次诗  其二",
        "author": "释行海",
        "content": "十五游方今五十，风霜历尽几风波。\n雌雄自古乌难辨，鱼鲁如今字转讹。\n白日消磨英雄尽，青山埋葬故人多。\n乌啼花发茆庐暖，更喜春风长薜萝。",
        "dynasty": "宋",
        "collection_info": null
    },
    {
        "uuid": "1f9e11079d4acc14d69a8f610489c6df",
        "title": "前之十首次诗  其三",
        "author": "释行海",
        "content": "十五游方今五十，异乡偏感故乡春。\n吴樯语燕频留客，楚谷蛮鶑苦唤人。\n柳瘿冷悬芳信雨，花鬚暖污阿香尘。\n如今又在长安别，夜夜天边望北辰。",
        "dynasty": "宋",
        "collection_info": null
    },
    {
        "uuid": "dc8fa8a87f29771a473a4f88847b0dec",
        "title": "前之十首次诗  其四",
        "author": "释行海",
        "content": "十五游方今五十，久将孤锡挂山林。\n平生不作可怜色，是事但求无愧心。\n陌上春迴青草暖，天涯人去碧云深。\n满园风滚梅花雪，更有幽禽弄好音。",
        "dynasty": "宋",
        "collection_info": null
    },
    {
        "uuid": "19c2a103b70b4ac1acc948ae16fcd802",
        "title": "前之十首次诗  其五",
        "author": "释行海",
        "content": "十五游方今五十，翻思四十九年非。\n守株林下头添雪，掩卷灯前泪滴衣。\n过隙寸阴真可惜，流芳百世不如归。\n沐兰几度弹乌帽，又欲冲天放鹤飞。",
        "dynasty": "宋",
        "collection_info": null
    },
    {
        "uuid": "fec361e4c8c7d99547e149db36ec5120",
        "title": "竹",
        "author": "释行海",
        "content": "两竿烟篠翠涓涓，数里清阴带渭川。\n自抱岁寒君子节，凤凰不到已多年。",
        "dynasty": "宋",
        "collection_info": null
    },
    {
        "uuid": "163e3601dbc617ed17f17e7530862b36",
        "title": "兰",
        "author": "释行海",
        "content": "紫茎绿叶带春阴，千古湘江一寸心。\n今日已无君子佩，不如潇洒在深林。",
        "dynasty": "宋",
        "collection_info": null
    },
    {
        "uuid": "206cc612a3005103b6f175500520cd46",
        "title": "荷花",
        "author": "释行海",
        "content": "圆绿风翻翡翠云，娇红露淡石榴裙。\n采莲声隔花深处，应有鸳鸯梦裏闻。",
        "dynasty": "宋",
        "collection_info": null
    },
    {
        "uuid": "b43d5b13f2e9e045d4db1612979bbdbc",
        "title": "蟋蟀",
        "author": "释行海",
        "content": "少年不解客中愁，砌下寻来斗过秋。\n今夜雨窗听不得，声声浑欲白人头。",
        "dynasty": "宋",
        "collection_info": null
    },
    {
        "uuid": "4b68d736ab47e5a4acd2d05a99dc1fb6",
        "title": "杜宇",
        "author": "释行海",
        "content": "蜀水蜀山归路迷，烟林春晚草萋萋。\n野花如血无人管，空向长安枝上啼。",
        "dynasty": "宋",
        "collection_info": null
    },
    {
        "uuid": "32de6d66ef56c039588f97043dfc0a7b",
        "title": "蝶",
        "author": "释行海",
        "content": "三三两两舞春暄，玉翅香鬚更可怜。\n拂草巡花情未定，又随风絮过秋韆。",
        "dynasty": "宋",
        "collection_info": null
    },
    {
        "uuid": "300dbf016241868812a03eeff309ae3b",
        "title": "杜宇",
        "author": "释行海",
        "content": "白首几人能到家，暮云残月隔三巴。\n巴江不是无皈路，何事年年怨□□。",
        "dynasty": "宋",
        "collection_info": null
    },
    {
        "uuid": "d1a3ca9db2bf7a38028341a0e8d56c4b",
        "title": "燕",
        "author": "释行海",
        "content": "细雨斜风绿满郊，春风初度杏花梢。\n衔泥自向朱门去，不管茅檐有故巢。",
        "dynasty": "宋",
        "collection_info": null
    },
    {
        "uuid": "415ee3776421d4da6e5dbf7afdded039",
        "title": "渔翁",
        "author": "释行海",
        "content": "历尽江湖白尽头，生涯惟有一扁舟。\n醉来吹笛空沙上，鱼自相忘水自流。",
        "dynasty": "宋",
        "collection_info": null
    },
    {
        "uuid": "4e7e3b0a8182c05c0ca207901000ccb3",
        "title": "碁",
        "author": "释行海",
        "content": "一着临期下手难，但寻活路向前行。\n从教对面成千里，黑白分明不用争。",
        "dynasty": "宋",
        "collection_info": null
    },
    {
        "uuid": "8cdb9f4c5cf299dab36e5ae7f691b8ed",
        "title": "离剡",
        "author": "释行海",
        "content": "满目溪山欠故人，在家翻忆异乡春。\n明朝又向长安路，愁对鶑花忆老亲。",
        "dynasty": "宋",
        "collection_info": null
    },
    {
        "uuid": "3eeea9aa04e11d7ecc407a29ee67f5fe",
        "title": "述怀",
        "author": "释行海",
        "content": "五月山中长对雨，一春湖上懒看花。\n杜鹃莫恼麻衣客，何处野泉不是家。",
        "dynasty": "宋",
        "collection_info": null
    },
    {
        "uuid": "bf1afa79f581c3011455d26f88daa88f",
        "title": "夜坐",
        "author": "释行海",
        "content": "寂寞灯花慰客情，湿云收尽月还明。\n夜寒不作东归梦，坐听空山落叶声。",
        "dynasty": "宋",
        "collection_info": null
    },
    {
        "uuid": "40230aa03cf09df9dd686351e8722fcb",
        "title": "己酉作",
        "author": "释行海",
        "content": "十载风烟不蹔闲，往来吴越旧江山。\n如今结屋云深处，不欲听人话世间。",
        "dynasty": "宋",
        "collection_info": null
    },
    {
        "uuid": "514119964ff12c3b5bb1baed883ed546",
        "title": "送兰秋谷皈双溪兼简诸友",
        "author": "释行海",
        "content": "故人多住山头寺，到日先烦问起居。\n花柳西湖好时节，不来须寄几行书。",
        "dynasty": "宋",
        "collection_info": null
    },
    {
        "uuid": "938b5eef122108d1f6a0af7c63f6a169",
        "title": "送俊癯翁并忆少野",
        "author": "释行海",
        "content": "少野不来君又去，独看花柳不成春。\n江湖岂是无兄弟，如此知心有几人。",
        "dynasty": "宋",
        "collection_info": null
    },
    {
        "uuid": "454f231b6ce1882d359b91b1d18b0cff",
        "title": "题所见",
        "author": "释行海",
        "content": "草埋苔染石麒麟，曾是何年富贵人。\n雨打梨花寒食近，王孙骑马自游春。",
        "dynasty": "宋",
        "collection_info": null
    },
    {
        "uuid": "d56fb1a489e6ceb932b809a682b29c3e",
        "title": "听子善琴",
        "author": "释行海",
        "content": "青松宿鹤磵泉流，云意迟迟山意秋。\n一曲广陵休尽奏，月寒天地古人愁。",
        "dynasty": "宋",
        "collection_info": null
    },
    {
        "uuid": "5acdd2b63156d6508706d27428ce5acb",
        "title": "远山平野",
        "author": "释行海",
        "content": "云山影影接暗沙，频见回鵰打暮鸦。\n曾是吴王絃管地，春风吹草不吹花。",
        "dynasty": "宋",
        "collection_info": null
    },
    {
        "uuid": "af53b01a97e42b758b510bb8a27a270a",
        "title": "有所思",
        "author": "释行海",
        "content": "又见春风草色肥，凤楼尘锁燕飞飞。\n洛阳近日无花柳，犹恨多年不得归。",
        "dynasty": "宋",
        "collection_info": null
    },
    {
        "uuid": "9a04e70bcbead071c7f88f0648c18f9a",
        "title": "除夜",
        "author": "释行海",
        "content": "一年只有今宵在，心事悠悠陌上尘。\n风雪闭门谁念旧，灯花独对未归人。",
        "dynasty": "宋",
        "collection_info": null
    },
    {
        "uuid": "91f68a2bcb2b85ad3036f3d7539f61eb",
        "title": "读朋友旧书",
        "author": "释行海",
        "content": "故人南北路漫漫，旧信重将子细看。\n字字总添离别恨，暮天风急雁声寒。",
        "dynasty": "宋",
        "collection_info": null
    },
    {
        "uuid": "8f461bcd1fd4a2935ed749b5a5367ac7",
        "title": "江上",
        "author": "释行海",
        "content": "江雨随风打客身，冬冬津鼓祭潮神。\n帆来帆去朝还暮，老尽东西南北人。",
        "dynasty": "宋",
        "collection_info": null
    },
    {
        "uuid": "af939de7d64243176f80c0e17660328e",
        "title": "闲倚",
        "author": "释行海",
        "content": "闲倚江楼听角声，春风两岸野花明。\n渔人占得烟波阔，日日扁舟自太平。",
        "dynasty": "宋",
        "collection_info": null
    },
    {
        "uuid": "9ad9f3e213ce7088ab787d6f12157f52",
        "title": "雨后",
        "author": "释行海",
        "content": "雨过山林近暮钟，片怀寂寂对孤松。\n夜深笛怨梅花落，月照人间睡正浓。",
        "dynasty": "宋",
        "collection_info": null
    },
    {
        "uuid": "03dc62ab17e047f836fdd93f04b2f920",
        "title": "客吟",
        "author": "释行海",
        "content": "花落花开春自迷，白云流水客东西。\n独眠野店无灯火，雨湿黄昏杜宇啼。",
        "dynasty": "宋",
        "collection_info": null
    },
    {
        "uuid": "427de01b90ae2b34c62bcce908fb9f72",
        "title": "夜坐",
        "author": "释行海",
        "content": "永夜青灯照独吟，萧萧风雨遍山林。\n十年如此倦游客，只恐梅花识此心。",
        "dynasty": "宋",
        "collection_info": null
    },
    {
        "uuid": "b09765d62debb07be46f030470993da0",
        "title": "行京",
        "author": "释行海",
        "content": "锦绣杭州几万家，野人犹恋旧京华。\n旧京三百春风巷，一巷笙歌一巷花。",
        "dynasty": "宋",
        "collection_info": null
    },
    {
        "uuid": "affb20e16ee7a99cbce4a696d22377de",
        "title": "寄南山简行古",
        "author": "释行海",
        "content": "涧畔梅花似杏红，思君日日对春风。\n扁舟甚欲来相访，闻道身长在定中。",
        "dynasty": "宋",
        "collection_info": null
    },
    {
        "uuid": "bf355b36ed50e24cd2ca02c8eeeba72c",
        "title": "辛亥夏",
        "author": "释行海",
        "content": "五月山窗拥绿阴，瘦身闲枕断絃琴。\n如今不是花时节，可惜黄鹂弄好音。",
        "dynasty": "宋",
        "collection_info": null
    },
    {
        "uuid": "16cb281a987c771b4e9479b7cd69f09f",
        "title": "送云南上人",
        "author": "释行海",
        "content": "雁云蛩雨异乡秋，闻道君家水石幽。\n时节飘零皈去好，路歧南北使人愁。",
        "dynasty": "宋",
        "collection_info": null
    },
    {
        "uuid": "92ce89504fb21fc39c679395cbd38166",
        "title": "天姥道中",
        "author": "释行海",
        "content": "春风陌上野花香，目送北归鸿雁行。\n百里青山行不尽，隔烟啼鸟又斜阳。",
        "dynasty": "宋",
        "collection_info": null
    },
    {
        "uuid": "634d8c1adef461e29bd1d3c00c6d4952",
        "title": "南明道中",
        "author": "释行海",
        "content": "麦长绿鬚桑蕾黄，百禽调舌百花香。\n今年笑裏逢春色，笑裏逢春有几场。",
        "dynasty": "宋",
        "collection_info": null
    },
    {
        "uuid": "c66826d75332740ad2f90597f7cfd9f1",
        "title": "别白云养恬斋",
        "author": "释行海",
        "content": "扁舟去看沃洲梅，门锁寒云径锁苔。\n只待百花都谢了，清和时节我归来。",
        "dynasty": "宋",
        "collection_info": null
    },
    {
        "uuid": "e0f3ab3b006627e38e38d8ec32f99d89",
        "title": "天竺冬夜",
        "author": "释行海",
        "content": "白云寂寂树苍苍，夜静泉声到石房。\n淡月照窗寒梦醒，枕边闻得野梅香。",
        "dynasty": "宋",
        "collection_info": null
    },
    {
        "uuid": "437271076d5cbb461f41f2db9798e847",
        "title": "湖上怀同少野",
        "author": "释行海",
        "content": "衰柳残阳泊钓船，白鸥零落画桥边。\n咸平处士梅花树，不得同看又两年。",
        "dynasty": "宋",
        "collection_info": null
    },
    {
        "uuid": "5c6764dc0b39d7b6b88a0a9f4f5df94d",
        "title": "怀同小野",
        "author": "释行海",
        "content": "秋雨秋风落叶频，江湖谁念寂寥身。\n雁行自向东南去，太白山中有故人。",
        "dynasty": "宋",
        "collection_info": null
    },
    {
        "uuid": "ef35c09b5e667cb9c649ee1a806c29dc",
        "title": "溪上",
        "author": "释行海",
        "content": "小艇悠悠载夕晖，岸花红白鹭鸶飞。\n十年不见溪头石，今日重重裹绿衣。",
        "dynasty": "宋",
        "collection_info": null
    },
    {
        "uuid": "ed3a10502bf650201733fd68aa4abdaf",
        "title": "送选上人",
        "author": "释行海",
        "content": "江天雁过客心遥，一舸凉风八月潮。\n七十二湖烟雨岸，蓼花枫叶正萧萧。",
        "dynasty": "宋",
        "collection_info": null
    },
    {
        "uuid": "74d861d806fd01b7bc22e8d3d471a0c0",
        "title": "北山作",
        "author": "释行海",
        "content": "客思年年云水长，寒花春草总堪伤。\n如今自爱山林好，却听猿啼不断肠。",
        "dynasty": "宋",
        "collection_info": null
    },
    {
        "uuid": "873b788bb4d1c56d97457637447b9d6e",
        "title": "湖上怀周汶阳",
        "author": "释行海",
        "content": "看了梅花看柳条，可怜斜日照蓬蒿。\n踏歌社裏人无数，谁伴春风醉碧桃。",
        "dynasty": "宋",
        "collection_info": null
    },
    {
        "uuid": "6fabd2746895ef64b99a10f05a686ab8",
        "title": "有怀",
        "author": "释行海",
        "content": "小雨如烟柳杪迷，伯劳东去燕西飞。\n须臾又是春三月，门对碧桃人未归。",
        "dynasty": "宋",
        "collection_info": null
    },
    {
        "uuid": "f356db35635918b320c9a8d0de70ef2c",
        "title": "清明日作  其一",
        "author": "释行海",
        "content": "杨柳池边独倚阑，清明时节雨生寒。\n春风不是多憔悴，今岁鶑花自懒看。",
        "dynasty": "宋",
        "collection_info": null
    },
    {
        "uuid": "81ff7856c962b791a24c1b32c992977a",
        "title": "清明日作  其二",
        "author": "释行海",
        "content": "柳外田园耕野苔，长安谁又弃官来。\n黄花亦谓先生死，岁岁重阳少得开。",
        "dynasty": "宋",
        "collection_info": null
    },
    {
        "uuid": "1c5e34704fa49f6c7b8accd9f8b5f4d1",
        "title": "天台清溪",
        "author": "释行海",
        "content": "碧草生芽鸟弄春，短长亭外柳条新。\n钓船来往清溪上，定有桃花洞裏人。",
        "dynasty": "宋",
        "collection_info": null
    },
    {
        "uuid": "ceb111397ea86f12a50806215acbad46",
        "title": "送懋上人",
        "author": "释行海",
        "content": "青山三月野花红，来伴天涯寂寞中。\n知子本无相别意，杜鹃昨夜恶春风。",
        "dynasty": "宋",
        "collection_info": null
    },
    {
        "uuid": "5b88119c0a4d47b7d4ebe90c4c0f5bf5",
        "title": "寄无相宁道二友",
        "author": "释行海",
        "content": "只隔青山百余里，都无消息是何如。\n春来虽有游人使，逆旅情怀懒作书。",
        "dynasty": "宋",
        "collection_info": null
    },
    {
        "uuid": "04cee4aa77910bc2965ae9743f5d1c92",
        "title": "夜坐",
        "author": "释行海",
        "content": "雨雪萧萧在异乡，冷看孤影百愁生。\n江南江北春风好，坐对寒灯到五更。",
        "dynasty": "宋",
        "collection_info": null
    },
    {
        "uuid": "9a68c95ae1ac39490e023f64b5478be1",
        "title": "回东州",
        "author": "释行海",
        "content": "几年灯火客长安，三十无成亦自惭。\n吾道寂寥先辈尽，人寻山水向东南。",
        "dynasty": "宋",
        "collection_info": null
    },
    {
        "uuid": "12d41fc5b5856b9414a942de7e62630b",
        "title": "寄渊仲深",
        "author": "释行海",
        "content": "一树梅花独对门，雪风吹雁没寒云。\n梦魂昨夜东南去，行尽江山不见君。",
        "dynasty": "宋",
        "collection_info": null
    },
    {
        "uuid": "96a565a48b12d8e85bca9d3dc27e39de",
        "title": "送当上人归四明",
        "author": "释行海",
        "content": "数载相随见子情，今朝难使别离轻。\n此心恰似寒潮水，直送征帆到四明。",
        "dynasty": "宋",
        "collection_info": null
    },
    {
        "uuid": "4391b6be54ce6bc71d9d19a8dd816766",
        "title": "送穆上人归凤山兼简仲深  其一",
        "author": "释行海",
        "content": "客亭杨柳思悠悠，隔岸青山是越州。\n风急片帆飞鸟外，一江烟雨结春愁。",
        "dynasty": "宋",
        "collection_info": null
    },
    {
        "uuid": "fd77accec7e58018ba8fa386442f541b",
        "title": "送穆上人归凤山兼简仲深  其二",
        "author": "释行海",
        "content": "南国风烟暗客尘，凤凰山上百花春。\n烦君话我相思苦，十载西湖欠一人。",
        "dynasty": "宋",
        "collection_info": null
    },
    {
        "uuid": "a01eb6f19915752db80c81bf218e4e9e",
        "title": "暮春",
        "author": "释行海",
        "content": "老尽春风蝶未知，绿阴深处啭黄鹂。\n如今不作看花念，空对垂杨惜别离。",
        "dynasty": "宋",
        "collection_info": null
    },
    {
        "uuid": "fa6a91b3c399b4a48662cdbcc679787d",
        "title": "永定寺客窗",
        "author": "释行海",
        "content": "千古门前水自流，小春天气夺清秋。\n寂寥方丈黄昏月，照见梨花一树愁。",
        "dynasty": "宋",
        "collection_info": null
    },
    {
        "uuid": "dfc532bb7d303c30bf2e42dd1faaec08",
        "title": "林间",
        "author": "释行海",
        "content": "林间随分乐清朝，长爱菖蒲对寂寥。\n客到每嫌闻夜雨，窗前不要种芭蕉。",
        "dynasty": "宋",
        "collection_info": null
    },
    {
        "uuid": "f172610611b7a3c307059a23a1634a98",
        "title": "小池",
        "author": "释行海",
        "content": "白绵飞尽绿丝深，无数鱼儿聚藻阴。\n日夜潺湲声不断，分明一片伯牙心。",
        "dynasty": "宋",
        "collection_info": null
    },
    {
        "uuid": "f3c582d370acd5a3c729af21b8c9e103",
        "title": "客中",
        "author": "释行海",
        "content": "白云流水自东西，漠漠杨花客思迷。\n杜宇亦来归未得，一春不向此山啼。",
        "dynasty": "宋",
        "collection_info": null
    },
    {
        "uuid": "3d1e60ab517bbd91065cacb16508e976",
        "title": "悼许梅屋",
        "author": "释行海",
        "content": "相伴梅花过一生，月香水影是肝肠。\n如今梅坏先生死，屋外春风吹夕阳。",
        "dynasty": "宋",
        "collection_info": null
    },
    {
        "uuid": "b35e22f0882500e0551714e33a1001c2",
        "title": "怀希晋此山二友",
        "author": "释行海",
        "content": "长思石色草堂前，更有梅花曲水边。\n昨夜珊瑚枝上月，照人何事不团圆。",
        "dynasty": "宋",
        "collection_info": null
    },
    {
        "uuid": "f9c4a9d3ff7f8a239668c002997ed838",
        "title": "春意",
        "author": "释行海",
        "content": "生来不识旧京春，望断春风满眼尘。\n二月西湖好花柳，相逢都是太平人。",
        "dynasty": "宋",
        "collection_info": null
    },
    {
        "uuid": "cd7339472b66f61c9617f5b61c1260c3",
        "title": "客中得云浦书以舟见招",
        "author": "释行海",
        "content": "字草情真读未休，夕阳河上便登舟。\n望中不见书来日，一点征鸿一点愁。",
        "dynasty": "宋",
        "collection_info": null
    },
    {
        "uuid": "4114bdde231acc56189cb77854ab273f",
        "title": "别东岑上人",
        "author": "释行海",
        "content": "明朝踪迹又天涯，不及同看九日花。\n莫道秋来难作客，心闲随处即吾家。",
        "dynasty": "宋",
        "collection_info": null
    },
    {
        "uuid": "4d5e30d355e0fa497b2c0a0185096efd",
        "title": "周浦道中",
        "author": "释行海",
        "content": "浅芦深苇雨丛丛，一浦潮来一浦风。\n船傍水篱门外过，数声白犬吠鱼翁。",
        "dynasty": "宋",
        "collection_info": null
    },
    {
        "uuid": "4fd405b1e4dc449db862a6230e6c5e59",
        "title": "客永定寺怀天竺",
        "author": "释行海",
        "content": "寂寞潮声入寺门，浦风吹落树头云。\n几番忆着芗林石，昨夜孤猿梦裏闻。",
        "dynasty": "宋",
        "collection_info": null
    },
    {
        "uuid": "89cc9aeda93ac5d49179f847ade71325",
        "title": "诸友夜话",
        "author": "释行海",
        "content": "爱战将军未白头，寸心犹自不忘忧。\n华夷百岁兴亡事，一夜同君说蔡州。",
        "dynasty": "宋",
        "collection_info": null
    },
    {
        "uuid": "9e6ecdd7555d8280afb7f994caf0c27a",
        "title": "无题",
        "author": "释行海",
        "content": "笙歌日日醉春风，帘捲画堂花影中。\n不是凤凰飞不到，更无一树是梧桐。",
        "dynasty": "宋",
        "collection_info": null
    },
    {
        "uuid": "a8b83c7f2b6b8d2bc7cddaa97ac81d53",
        "title": "冷泉冬夜",
        "author": "释行海",
        "content": "数峰奇石翠层层，一片沙泉夜作冰。\n月照树头风不起，白猿应见倚阑僧。",
        "dynasty": "宋",
        "collection_info": null
    },
    {
        "uuid": "9bdb37a8479542fb1554de7967180797",
        "title": "鹭",
        "author": "释行海",
        "content": "来往长江点翠屏，江风袅袅顶丝轻。\n有时拳足芦花畔，鱼在芦花影裏行。",
        "dynasty": "宋",
        "collection_info": null
    },
    {
        "uuid": "a9797e9d51dd90ef941b5031795172fd",
        "title": "书野店壁",
        "author": "释行海",
        "content": "门径斜斜草色深，伤春蝴蝶亦伤心。\n野花落尽无人见，空有黄鹂啭绿阴。",
        "dynasty": "宋",
        "collection_info": null
    },
    {
        "uuid": "f2188f9f8b0236cc6c4e8b68f31c826a",
        "title": "芗林感旧",
        "author": "释行海",
        "content": "平生最爱芗林石，奇树怪藤猿往来。\n旧友共题行记处，如今字字是苍苔。",
        "dynasty": "宋",
        "collection_info": null
    },
    {
        "uuid": "542ee7aad5416b14be5717fe5264393c",
        "title": "临川道中",
        "author": "释行海",
        "content": "溪林烟霭杂斜阳，髣髴遥岸是故乡。\n客裏忽惊时节过，酒旗山店菊花黄。",
        "dynasty": "宋",
        "collection_info": null
    },
    {
        "uuid": "4b289d76d6edeaaa0a2faa453356db76",
        "title": "北山春暮",
        "author": "释行海",
        "content": "满山朝气蔼芳晴，鸟蹈幽松弄好声。\n九十日春如梦过，看花不是少年情。",
        "dynasty": "宋",
        "collection_info": null
    },
    {
        "uuid": "82077af268284b716464f1ac787c3386",
        "title": "登姑苏台",
        "author": "释行海",
        "content": "姑苏台上鹿麇来，流水千年去不回。\n野草青青都是恨，春风不放百花开。",
        "dynasty": "宋",
        "collection_info": null
    },
    {
        "uuid": "206be179e85ea3d859bc5ffb0e2623bf",
        "title": "仲春夜客航值雪",
        "author": "释行海",
        "content": "夜航忧雪到桑麻，冬暖春寒感物华。\n中有五陵年少客，只怜桃杏冻无花。",
        "dynasty": "宋",
        "collection_info": null
    },
    {
        "uuid": "ff8e171f457d46c1e9a1f2c74d0f95bc",
        "title": "和林逢吉",
        "author": "释行海",
        "content": "金鸭香销白昼长，玉阶春影弄垂杨。\n东风不管人憔悴，频送飞花出禁墙。",
        "dynasty": "宋",
        "collection_info": null
    },
    {
        "uuid": "cbaccda4853ceaca0128add2e1c6d0ba",
        "title": "怀昭樵屋并越中诸友",
        "author": "释行海",
        "content": "又见春风湖上花，故人南北已无多。\n谁能记得同游处，不奈萋萋绿草何。",
        "dynasty": "宋",
        "collection_info": null
    },
    {
        "uuid": "e28b41095b237ea249fdaf1efc15beaf",
        "title": "北桥夜泊",
        "author": "释行海",
        "content": "夜泊北桥杨柳汀，捲蓑为枕梦魂清。\n觉来乱滴孤蓬雨，认作梧桐叶上声。",
        "dynasty": "宋",
        "collection_info": null
    },
    {
        "uuid": "b33fdd2705dbf3de409f55cea7c73f04",
        "title": "杨柳枝词  其一",
        "author": "释行海",
        "content": "□天纤□起新愁，青眼鹅黄忆旧游。\n唯有长丝牵不断，洛阳城裏映朱楼。",
        "dynasty": "宋",
        "collection_info": null
    },
    {
        "uuid": "76fec5e2a671e5b42128af8f5898cb20",
        "title": "杨柳枝词  其二",
        "author": "释行海",
        "content": "一阵杨花一阵愁，绿阴阴处暂停舟。\n莫嫌不折长条赠，有个黄鶑在上头。",
        "dynasty": "宋",
        "collection_info": null
    },
    {
        "uuid": "3f55c22b2bad7133eb4e863c53c2e1ac",
        "title": "杨柳枝词  其三",
        "author": "释行海",
        "content": "渭水桥边送别时，马前折赠笛中吹。\n若教繫得离情住，那管千丝又万丝。",
        "dynasty": "宋",
        "collection_info": null
    },
    {
        "uuid": "18c230953d1d0c998c60c2e54479862e",
        "title": "对月",
        "author": "释行海",
        "content": "海兔上天星斗稀，满身清影立多时。\n望中欲倩姮娥手，掷下秋香一两枝。",
        "dynasty": "宋",
        "collection_info": null
    },
    {
        "uuid": "57530810bbf7fbaf0b8df22be70aa704",
        "title": "无题",
        "author": "释行海",
        "content": "听罢杨花听竹枝，上楼偏是下楼迟。\n片云岁晚皈何处，江水东流无尽时。",
        "dynasty": "宋",
        "collection_info": null
    },
    {
        "uuid": "5c711d30f994ca36db21477ca9a3f583",
        "title": "自永和溪上泛舟至余不  其一",
        "author": "释行海",
        "content": "水天空阔正斜阳，何处山川是故乡。\n望断吴云心更远，寒鸦成阵雁成行。",
        "dynasty": "宋",
        "collection_info": null
    },
    {
        "uuid": "dee9916ad56f06c2c997acd1bc00eebd",
        "title": "自永和溪上泛舟至余不  其二",
        "author": "释行海",
        "content": "来往篙师夜唱歌，动人离思恼人多。\n就船欲作东皈梦，无奈溪山月色何。",
        "dynasty": "宋",
        "collection_info": null
    },
    {
        "uuid": "a9c4d1b251112d9cd986364ec1784a9b",
        "title": "自永和溪上泛舟至余不  其三",
        "author": "释行海",
        "content": "看看又年别年华，多在征途少在家。\n一种客怀清更苦，水村山磵见梅花。",
        "dynasty": "宋",
        "collection_info": null
    },
    {
        "uuid": "bbff63621629dff321a0aa694be83b7b",
        "title": "思溪舟中",
        "author": "释行海",
        "content": "邻鸡三唱趣行舟，霜结银花满树头。\n好景留人归未得，客愁一半是吟愁。",
        "dynasty": "宋",
        "collection_info": null
    },
    {
        "uuid": "ed8570c93f2b9b0f0cb3eebaa2c1442e",
        "title": "回龙桥上晚望",
        "author": "释行海",
        "content": "回龙桥上忆龙回，营角呜咿怨落梅。\n旦暮北风吹雁急，谁从沙漠寄书来。",
        "dynasty": "宋",
        "collection_info": null
    },
    {
        "uuid": "9541bec8efb12342a20902831158968d",
        "title": "宜晚楼",
        "author": "释行海",
        "content": "奇峰列列树苍苍，每爱危阑挹翠光。\n宿鸟皈时看最好，淡烟一抹锁斜阳。",
        "dynasty": "宋",
        "collection_info": null
    },
    {
        "uuid": "98b498388b00248924975bf31a36e092",
        "title": "忆西湖",
        "author": "释行海",
        "content": "水北云南最好春，柳桥花架污芳尘。\n如今老大情遍懒，分付江山与后人。",
        "dynasty": "宋",
        "collection_info": null
    },
    {
        "uuid": "f27fd238165d2c36e95afec535c4a1bf",
        "title": "送思上人归霅上",
        "author": "释行海",
        "content": "长安城外别垂杨，溪上苹花满棹香。\n明月照人应有恨，西风吹雁不成行。",
        "dynasty": "宋",
        "collection_info": null
    },
    {
        "uuid": "8d9618ee5d8ab6d9fa453a03d89fbd47",
        "title": "送侄孙周上人归剡余亦入吴门  其一",
        "author": "释行海",
        "content": "两年相伴白云间，一棹秋风又独还。\n目断江南无过雁，小楼寂寞对青山。",
        "dynasty": "宋",
        "collection_info": null
    },
    {
        "uuid": "356c1ef5498dbadb49dcd839a13c498a",
        "title": "送侄孙周上人归剡余亦入吴门  其二",
        "author": "释行海",
        "content": "年老心孤怕别离，天涯唯有影相随。\n子今皈去重来日，须及梅花未放时。",
        "dynasty": "宋",
        "collection_info": null
    },
    {
        "uuid": "356d27327e9660de9cd146f96178ac24",
        "title": "送侄孙周上人归剡余亦入吴门  其三",
        "author": "释行海",
        "content": "片帆明日下长洲，今日分携浙水头。\n回首故乡犹更远，雁来红叶夕阳秋。",
        "dynasty": "宋",
        "collection_info": null
    },
    {
        "uuid": "74b7cbdac53a47be8b80ebbfef1b239e",
        "title": "自上竺闲行至后磵题所见",
        "author": "释行海",
        "content": "莓苔一径趁溪斜，行尽松阴见水涯。\n遶屋花开非旧主，隔林烟起是谁家。",
        "dynasty": "宋",
        "collection_info": null
    },
    {
        "uuid": "2c435426328a8a83f9315e545454062c",
        "title": "写怀  其一",
        "author": "释行海",
        "content": "话别苏堤第一桥，白头孤客怅难消。\n山中蹈华皈来晚，只有青灯作寂寥。",
        "dynasty": "宋",
        "collection_info": null
    },
    {
        "uuid": "754341a4856db9919c7c824c929bf4fc",
        "title": "写怀  其二",
        "author": "释行海",
        "content": "独立吴山望越山，海门人去几时还。\n故乡犹隔苍茫外，一点征愁落日间。",
        "dynasty": "宋",
        "collection_info": null
    },
    {
        "uuid": "74b4ec3f0af446c53b616f1a6d922496",
        "title": "初夏客怀",
        "author": "释行海",
        "content": "绿树成阴四月天，紫桐花放石池边。\n风光暗换人双鬓，一别江南二十年。",
        "dynasty": "宋",
        "collection_info": null
    },
    {
        "uuid": "80f53775f5ea213c54809efd7d010a27",
        "title": "遁溪",
        "author": "释行海",
        "content": "白石矶头鹭一丛，隔烟何处夕阳钟。\n青山两岸人家少，不种桃花只种松。",
        "dynasty": "宋",
        "collection_info": null
    },
    {
        "uuid": "5d2d134288a3595e26e94f0973f8cf64",
        "title": "夜泊吴城",
        "author": "释行海",
        "content": "下缆吴城古树根，打头风紧欲黄昏。\n雁声南去蒹葭响，灯火家家半掩门。",
        "dynasty": "宋",
        "collection_info": null
    },
    {
        "uuid": "362e1e8e43acb6af15c1a4961d59cb3c",
        "title": "春兴",
        "author": "释行海",
        "content": "花透香鬚宿雨干，柳飘晴絮送春寒。\n最怜蝴蝶双飞舞，只作庄周一梦看。",
        "dynasty": "宋",
        "collection_info": null
    },
    {
        "uuid": "0f4843a4fb84683bc31a97c6f93112d1",
        "title": "柳下",
        "author": "释行海",
        "content": "白絮随风作雪飞，青丝拂地带烟齐。\n湖光潋滟春光暖，上有流鶑款曲啼。",
        "dynasty": "宋",
        "collection_info": null
    },
    {
        "uuid": "150c6440148a1ed78b13d7f50708bae1",
        "title": "即事",
        "author": "释行海",
        "content": "江上烽烟杂战尘，凤城风景可怜人。\n白头老母关情切，眼见鶑花不是春。",
        "dynasty": "宋",
        "collection_info": null
    },
    {
        "uuid": "9071aae8f30e2102f86ca772e6a21790",
        "title": "社日闻笛",
        "author": "释行海",
        "content": "江南已有杏花开，社日都无燕子来。\n人在白云流水外，一声折柳十分哀。",
        "dynasty": "宋",
        "collection_info": null
    },
    {
        "uuid": "0eaf638759689cb26fe7b0a074e2b5f2",
        "title": "有怀",
        "author": "释行海",
        "content": "燕无消息雁都回，三迭阳关笛更哀。\n可惜梅花逢夜雨，一场春怨满苍苔。",
        "dynasty": "宋",
        "collection_info": null
    },
    {
        "uuid": "0fad66492ff7dc5979a3f9098fdf83a0",
        "title": "晚兴  其一",
        "author": "释行海",
        "content": "遶岸烟林半有无，夕阳人散钓船孤。\n小桥独倚红阑上，不觉闲身在画图。",
        "dynasty": "宋",
        "collection_info": null
    },
    {
        "uuid": "10169c00bc92ad08be756f87ef629ff7",
        "title": "晚兴  其二",
        "author": "释行海",
        "content": "塞北风寒雁字稀，羣鸦日暮贴云飞。\n画船皈后水天碧，隔岸钟声出翠微。",
        "dynasty": "宋",
        "collection_info": null
    },
    {
        "uuid": "fe98393fa9caa22b771290315828cd31",
        "title": "小游仙",
        "author": "释行海",
        "content": "青鸟衔书徧海涯，香风不返五云车。\n可怜夜夜瑶池月，空照蟠桃一树花。",
        "dynasty": "宋",
        "collection_info": null
    },
    {
        "uuid": "6c29ccff65ee2e8469b0f7b0c81333b4",
        "title": "梅  其一",
        "author": "释行海",
        "content": "玉神何事带红绡，未让胭脂与杏桃。\n天下更无清可比，湘纍不敢入离骚。",
        "dynasty": "宋",
        "collection_info": null
    },
    {
        "uuid": "8d150a8ca31cfd3ba342ad776e7205f5",
        "title": "梅  其二",
        "author": "释行海",
        "content": "竹友当年已化龙，松朋久亦受秦封。\n此花有味调无鼎，且吐芳心过一冬。",
        "dynasty": "宋",
        "collection_info": null
    },
    {
        "uuid": "a299808af53ef8ceddb52de012a7b6e9",
        "title": "梅  其三",
        "author": "释行海",
        "content": "此外无花耐岁寒，花魁今古品题难。\n清香合让梅为最，阳艷丛中许牡丹。",
        "dynasty": "宋",
        "collection_info": null
    },
    {
        "uuid": "6a8264f779916cc3e703fdd81c5fc35f",
        "title": "梅  其四",
        "author": "释行海",
        "content": "二分明月是扬州，况有春风在树头。\n莫怪当年何水部，岁寒心事向谁愁。",
        "dynasty": "宋",
        "collection_info": null
    },
    {
        "uuid": "e14b943626e5c4eae3ae4071fbb3d9e8",
        "title": "梅  其五",
        "author": "释行海",
        "content": "暖力回春万木衰，苦心唯有自心知。\n水村山磵无人处，月下风前独立时。",
        "dynasty": "宋",
        "collection_info": null
    },
    {
        "uuid": "bd504710e6aef91791b9dd8d02be8055",
        "title": "梅  其六",
        "author": "释行海",
        "content": "拂拂霜风掠面寒，清愁犹倚玉栏干。\n月中香韵浑无頼，雪后晴花最好看。",
        "dynasty": "宋",
        "collection_info": null
    },
    {
        "uuid": "b08640abf796526621ac86d865e52a72",
        "title": "梅  其七",
        "author": "释行海",
        "content": "占断江南第一春，偏同雪月斗精神。\n东君曾许残花片，粧点寿阳宫裏人。",
        "dynasty": "宋",
        "collection_info": null
    },
    {
        "uuid": "43122d4adaec0b0bea3f85ce0c1c65cd",
        "title": "梅  其八",
        "author": "释行海",
        "content": "难将羯鼓唤春回，一种风光傍雪开。\n婀娜水仙难作弟，山矾犹自欠清才。",
        "dynasty": "宋",
        "collection_info": null
    },
    {
        "uuid": "cb1e3080df2b86de0f68d89895be533d",
        "title": "梅  其九",
        "author": "释行海",
        "content": "玉门关外杂尘埃，白帝城边对酒杯。\n今日孤山尤可惜，已无和靖在时梅。",
        "dynasty": "宋",
        "collection_info": null
    },
    {
        "uuid": "e377728316e7948d4c9a0976a34f1345",
        "title": "梅  其一○",
        "author": "释行海",
        "content": "冷澹孤芳雪裏春，园林风景一番新。\n可怜花与头俱白，岂晚相看似故人。",
        "dynasty": "宋",
        "collection_info": null
    },
    {
        "uuid": "5853a68e3972097a9ca7f99e9d1ca5be",
        "title": "闲居  其一",
        "author": "释行海",
        "content": "屋头烟树绿婆娑，最爱樵邻夜唱歌。\n独坐小窗山寂寂，不知门外月明多。",
        "dynasty": "宋",
        "collection_info": null
    },
    {
        "uuid": "6be7288afce87bd59851e61a1d967c0d",
        "title": "闲居  其二",
        "author": "释行海",
        "content": "闲拈白拂坐筠床，静听幽禽弄夕阳。\n满地落花春已阑，深林只有蕙兰香。",
        "dynasty": "宋",
        "collection_info": null
    },
    {
        "uuid": "2e9b462ad841f56e49c769592924a539",
        "title": "闲居  其三",
        "author": "释行海",
        "content": "山矾香气近幽荪，玉色桃花静对门。\n晓日照烟林坞湿，春云过雨石池浑。",
        "dynasty": "宋",
        "collection_info": null
    },
    {
        "uuid": "0998c3c004bad7ae56913b0b97260310",
        "title": "闲居  其四",
        "author": "释行海",
        "content": "荡荡空山草木青，枝禽飞下菜池冰。\n夜深月照茅檐静，翠石幽泉落几层。",
        "dynasty": "宋",
        "collection_info": null
    },
    {
        "uuid": "aa683e9fbc04ca44630c184eeec4dfef",
        "title": "闲居  其五",
        "author": "释行海",
        "content": "遶岸奇峰半没烟，满窗凉影竹涓涓。\n双鸠并睡枯桑上，一鹭闲行白水边。",
        "dynasty": "宋",
        "collection_info": null
    },
    {
        "uuid": "86cd747bb63ce3d9e8d0f12e69711046",
        "title": "田翁",
        "author": "释行海",
        "content": "春晴野老喜桑麻，恣纵儿孙斗万花。\n头白县门犹未识，但闻人说有官家。",
        "dynasty": "宋",
        "collection_info": null
    },
    {
        "uuid": "97174e316f9355e181211ffb97ef586c",
        "title": "无题",
        "author": "释行海",
        "content": "金谷园中草色深，水楼终日柳阴阴。\n风前拨尽琵琶调，谁识当年马上心。",
        "dynasty": "宋",
        "collection_info": null
    },
    {
        "uuid": "03a7dd62b5531733f000688d76fd75a1",
        "title": "吾庐",
        "author": "释行海",
        "content": "二月吾庐感物华，伤春多在别人家。\n今年莫使春憔悴，能有几番归看花。",
        "dynasty": "宋",
        "collection_info": null
    },
    {
        "uuid": "9da8cf3a7fe46ee6938f90ffa7793b80",
        "title": "赠日者应菊坡",
        "author": "释行海",
        "content": "东篱秋色徧幽坡，蔟蔟金英洗露华。\n君且试推彭泽看，五行何处爱黄花。",
        "dynasty": "宋",
        "collection_info": null
    },
    {
        "uuid": "f839c6a5acf0721a7e6495187d9decba",
        "title": "南明道中",
        "author": "释行海",
        "content": "酒旗犹写天台红，小白花繁绿刺丛。\n蜂蝶不来春意静，日斜桐角奏东风。",
        "dynasty": "宋",
        "collection_info": null
    },
    {
        "uuid": "3b5476641c7cdd9d0fb3e0e206d89816",
        "title": "少年子",
        "author": "释行海",
        "content": "紫陌香尘逐马蹄，玉箫声裏看花开。\n绿衣鹦鹉臙脂嘴，一百金钱买得来。",
        "dynasty": "宋",
        "collection_info": null
    },
    {
        "uuid": "8e2475cdaced15db13db41a063f6c7de",
        "title": "梅边",
        "author": "释行海",
        "content": "寂寂春心在树头，冷香疎影更清幽。\n野篱山畔无人见，月下风前一段愁。",
        "dynasty": "宋",
        "collection_info": null
    },
    {
        "uuid": "2744a12f3d5babda058e97a8192cc1a3",
        "title": "赵氏废园",
        "author": "释行海",
        "content": "笙歌无復醉南楼，燕雀凄凉草木秋。\n记得小时来扑蝶，几枝摘尽好花头。",
        "dynasty": "宋",
        "collection_info": null
    },
    {
        "uuid": "7531a1dd05f7d8d781c9beb01bc9f694",
        "title": "湖上  其一",
        "author": "释行海",
        "content": "数点红春在杏梢，舞衣歌管醉兰桡。\n水边折得新花朶，蝴蝶相随过彩桥。",
        "dynasty": "宋",
        "collection_info": null
    },
    {
        "uuid": "93114bae35823f81834df82286475123",
        "title": "湖上  其二",
        "author": "释行海",
        "content": "桥上红阑倚夕阳，东风吹送禁梅香。\n王孙走马晴堤远，杨柳青青春草长。",
        "dynasty": "宋",
        "collection_info": null
    },
    {
        "uuid": "288c779cdb05fd76a8755da5516fd5b8",
        "title": "陌上",
        "author": "释行海",
        "content": "别人杨柳别人花，自对春风感物华。\n陌上最怜芳草色，王孙多是不还家。",
        "dynasty": "宋",
        "collection_info": null
    },
    {
        "uuid": "74bcbed0737a3deb256fcb05dd34d813",
        "title": "题灵溪兰若壁",
        "author": "释行海",
        "content": "又逢春色在君家，碧草笼烟带浅沙。\n燕子不皈人欲去，小窗寂寞海棠花。",
        "dynasty": "宋",
        "collection_info": null
    },
    {
        "uuid": "4491c3845aa45b75ef5d5c343718ffd9",
        "title": "湖上",
        "author": "释行海",
        "content": "凤城楼阁蔼春风，湖水绿平桥影红。\n蛱蝶倚花香梦暖，管絃声断夕阳中。",
        "dynasty": "宋",
        "collection_info": null
    },
    {
        "uuid": "d40a376a1a9e19f3636ada949da0f86d",
        "title": "采药径",
        "author": "释行海",
        "content": "千古苍苔一径春，来寻刘阮故乡人。\n山中草木今为宋，亦有桃花尚说秦。",
        "dynasty": "宋",
        "collection_info": null
    },
    {
        "uuid": "9c4c0fe9bd5e959f56add09dace840c4",
        "title": "钱府园池",
        "author": "释行海",
        "content": "玉蘂金花水面浮，翠禽闲暇鹭鸶愁。\n夕阳睡起凉亭上，坐看鱼儿作队游。",
        "dynasty": "宋",
        "collection_info": null
    },
    {
        "uuid": "56f3925f7f4b15b468ee7e7364c3bf92",
        "title": "灵鹫池上",
        "author": "释行海",
        "content": "荷盖高低绿影凉，露珠忽自泻秋光。\n旧曾棹过高林浦，雨湿臙脂柄柄香。",
        "dynasty": "宋",
        "collection_info": null
    },
    {
        "uuid": "e58c277a41ae3f8102982685b5b99cad",
        "title": "丙辰二月二日喜晴  其一",
        "author": "释行海",
        "content": "十分花气醉春情，拂晓先闻百舌声。\n白玉摇鞭芳草暖，踏青时节雨初晴。",
        "dynasty": "宋",
        "collection_info": null
    },
    {
        "uuid": "55d09dd656c2936bd7e0c4638621dce6",
        "title": "丙辰二月二日喜晴  其二",
        "author": "释行海",
        "content": "春来处处有花看，一种芳心欲吐难。\n陌上鹅黄初染柳，不禁烟雨袅轻寒。",
        "dynasty": "宋",
        "collection_info": null
    },
    {
        "uuid": "4b19835a744f66efa32dc5fd63c0c3b3",
        "title": "丙辰二月二日喜晴  其三",
        "author": "释行海",
        "content": "残梅一片过晴檐，忽感春风三十三。\n旧雁自归江北去，鶑花只是恋江南。",
        "dynasty": "宋",
        "collection_info": null
    },
    {
        "uuid": "2602a206bbc9682dfd2c0585071e61d0",
        "title": "暮春词",
        "author": "释行海",
        "content": "春风荡桨落花时，江鼓冬冬舞柘枝。\n雨洗樱红蚕豆绿，金衣公子可怜谁。",
        "dynasty": "宋",
        "collection_info": null
    },
    {
        "uuid": "554f26d3cec04345258b69e35a0847f6",
        "title": "湖上感春",
        "author": "释行海",
        "content": "西湖二月好笙歌，游女游郎半插花。\n忽对春风怀故国，不知新燕入谁家。",
        "dynasty": "宋",
        "collection_info": null
    },
    {
        "uuid": "6dea8d22baa0c52a9fc53d65d93162df",
        "title": "泊唐栖寺",
        "author": "释行海",
        "content": "飒飒寒声折苇风，唐栖岸下泊孤篷。\n白头不见颐山老，寂寞门前枫叶红。",
        "dynasty": "宋",
        "collection_info": null
    },
    {
        "uuid": "09456f4414e5e3dcde98a1c56df95584",
        "title": "赋秋蓬",
        "author": "释行海",
        "content": "芦茎密织水烟笼，恰与湘渔屋檨同。\n昨夜苹香熏梦醒，又添荷叶盖西风。",
        "dynasty": "宋",
        "collection_info": null
    },
    {
        "uuid": "74fc404aaa951a649f9f174396a9d8fd",
        "title": "题山水图  其一",
        "author": "释行海",
        "content": "暮色溪山远，烟林一两家。\n孤舟何不住，雁欲下平沙。",
        "dynasty": "宋",
        "collection_info": null
    },
    {
        "uuid": "d1699f3b2bbec86cfefd672504106de1",
        "title": "题山水图  其二",
        "author": "释行海",
        "content": "烟动芦根出，天高雁点微。\n溪林茅屋晚，遥认钓船归。",
        "dynasty": "宋",
        "collection_info": null
    },
    {
        "uuid": "12089e0cb2ec88c7ff44d58d28f46b08",
        "title": "送春谣",
        "author": "释行海",
        "content": "今日鶑鶑燕燕愁，春风忽白少年头。\n拍残十八胡笳拍，数片娇红逐水流。",
        "dynasty": "宋",
        "collection_info": null
    },
    {
        "uuid": "23ae7e60099f5fe1b8c46591b55fae61",
        "title": "少年子",
        "author": "释行海",
        "content": "马头垂柳復垂杨，日暖游丝满洛阳。\n贱把黄金买歌笑，不知流水去茫茫。",
        "dynasty": "宋",
        "collection_info": null
    },
    {
        "uuid": "a4e89a94ad3d4168c83d4182e0155d83",
        "title": "野兴",
        "author": "释行海",
        "content": "鸥入篱门沙岸高，秋来新壁换芦条。\n半池烟荇浮黄萼，一架寒藤挂绿瓢。",
        "dynasty": "宋",
        "collection_info": null
    },
    {
        "uuid": "00bbdc2db6ae3280a26cd6797ce3d4d6",
        "title": "述怀",
        "author": "释行海",
        "content": "山郡人来水郡游，雁惊秋色向南州。\n日长意懒无消遣，醉劈芙蓉付水流。",
        "dynasty": "宋",
        "collection_info": null
    },
    {
        "uuid": "47c11d4d2dc1c52f4fe7e7aa847a55fb",
        "title": "皂角林",
        "author": "释行海",
        "content": "皂角林边杀气新，凄凉偏感北征人。\n我来认作将军树，汲静当年打女真。",
        "dynasty": "宋",
        "collection_info": null
    },
    {
        "uuid": "bcd98cdb8e8bcf35a9a75cc176b7dfec",
        "title": "送灵江住金华讲院  其一",
        "author": "释行海",
        "content": "七里滩头问去津，崭岩渔石藓花春。\n自从一别刘文叔，直到如今少故人。",
        "dynasty": "宋",
        "collection_info": null
    },
    {
        "uuid": "f0a8d1789662d46fd7cf39a38277eb08",
        "title": "送灵江住金华讲院  其二",
        "author": "释行海",
        "content": "石裏烟云护洞天，一条流水狭通船。\n金华仙子如相见，应问人间是几年。",
        "dynasty": "宋",
        "collection_info": null
    },
    {
        "uuid": "6f17ef858a3e7ce954e2679eecc35cc0",
        "title": "送灵江住金华讲院  其三",
        "author": "释行海",
        "content": "名自黄扉遴选来，山中亦有祢衡材。\n清风八咏双溪月，讲彻莲花第一迴。",
        "dynasty": "宋",
        "collection_info": null
    },
    {
        "uuid": "9cc7e69d7f9d50c13974a2b48097fa52",
        "title": "送灵江住金华讲院  其四",
        "author": "释行海",
        "content": "功成身退只留侯，多少英雄隠白头。\n为报襄阳今日事，未应先向赤松游。",
        "dynasty": "宋",
        "collection_info": null
    },
    {
        "uuid": "403f0456f8a21cc0251d942dd7e537c1",
        "title": "送灵江住金华讲院  其五",
        "author": "释行海",
        "content": "山北山南草木青，杜鹃入夜不堪听。\n月明一种相思处，遥见天边婺女星。",
        "dynasty": "宋",
        "collection_info": null
    },
    {
        "uuid": "9b9d0330730725baf10951363336ef79",
        "title": "竹院",
        "author": "释行海",
        "content": "满林凉影绿沈枪，对此浑无俗肺肠。\n闲客偶来清话久，戛檐风摆翠梢长。",
        "dynasty": "宋",
        "collection_info": null
    },
    {
        "uuid": "91b876f97b23f917052c2e736c316aba",
        "title": "桂岩为学上人赋",
        "author": "释行海",
        "content": "蟾枝花放月香浮，石裏幽人住最幽。\n昨夜满林风露冷，广寒宫殿一般秋。",
        "dynasty": "宋",
        "collection_info": null
    },
    {
        "uuid": "38dcda764941953bb062fb79fb9b8214",
        "title": "抱节",
        "author": "释行海",
        "content": "凛凛清风上拂天，直持霜操透心坚。\n最怜一种身难屈，嚥雪餐毡十九年。",
        "dynasty": "宋",
        "collection_info": null
    },
    {
        "uuid": "4a98896348b99fbd0ed84eb7c104a4d7",
        "title": "山窗即景",
        "author": "释行海",
        "content": "阴阴苔坎乱鸣蛙，光射林霏落月斜。\n池面绿舖蕉叶影，露阶红徧凤儿花。",
        "dynasty": "宋",
        "collection_info": null
    },
    {
        "uuid": "50b7bbe5df88904e5098684fbc02feb4",
        "title": "八月十三夜闻雁",
        "author": "释行海",
        "content": "年年风景暗相催，雁叶初红雁又来。\n枕上一声闻最苦，江南人望寄书迴。",
        "dynasty": "宋",
        "collection_info": null
    },
    {
        "uuid": "89e3d0422a989b086f349124ff135380",
        "title": "赋独山",
        "author": "释行海",
        "content": "一峰突兀上虚空，石怪藤幽树树风。\n四面白云人不见，磬声如在有无中。",
        "dynasty": "宋",
        "collection_info": null
    },
    {
        "uuid": "df63e622f5a85065d3722b373ec3775d",
        "title": "赋古岩",
        "author": "释行海",
        "content": "撑空乱石带云霞，灵树曾开几劫花。\n人在玲珑深处坐，疎疎泉点滴袈裟。",
        "dynasty": "宋",
        "collection_info": null
    },
    {
        "uuid": "04fcb33dd44dcc9d68dd222ea454c4c2",
        "title": "早春后园即事",
        "author": "释行海",
        "content": "紫芽红甲爆春枝，幽步寻芳款款移。\n蜂未出房寒尚在，梅花开徧不曾知。",
        "dynasty": "宋",
        "collection_info": null
    },
    {
        "uuid": "eab856bee5d8fd11511b179858440e11",
        "title": "翔泳堂即景",
        "author": "释行海",
        "content": "一池荷盖绿阴凉，数朶红蕖浥露香。\n最是画桥林薄外，满湖烟景淡斜阳。",
        "dynasty": "宋",
        "collection_info": null
    },
    {
        "uuid": "b1a899f22f7640a332a1fa1c44436b68",
        "title": "咏所种松",
        "author": "释行海",
        "content": "苍髯分种出山林，却忆当年鬰翠阴。\n自是君王来避雨，初无一点大夫心。",
        "dynasty": "宋",
        "collection_info": null
    },
    {
        "uuid": "a6cb3999630c74f5d41729d9128bcd9d",
        "title": "赠竹卿",
        "author": "释行海",
        "content": "一击虚空成粉碎，渭川千亩亦徒劳。\n不霑一点湘妃泪，自是无心节更高。",
        "dynasty": "宋",
        "collection_info": null
    },
    {
        "uuid": "21a31b438948a4fb8cbed5dfc632cda6",
        "title": "读金錍集",
        "author": "释行海",
        "content": "白水青山总上心，可怜月色夜沉沉。\n平生到处无人到，说向人知路转深。",
        "dynasty": "宋",
        "collection_info": null
    },
    {
        "uuid": "50539ba53da4bdfebdbb67b5a7bc19bd",
        "title": "送侄孙周上人归剡余亦入吴门",
        "author": "释行海",
        "content": "三十余年不在家，齿摇髮白眼昏花。\n如今送子东归去，心逐征帆过白沙。",
        "dynasty": "宋",
        "collection_info": null
    },
    {
        "uuid": "c8d9505d83adbfa2dc368cdaa91888ef",
        "title": "送用上人  其一",
        "author": "释行海",
        "content": "秋风吹客客悽凉，君欲还乡我忆乡。\n山好真登秦望处，石桥偏拾禹余粮。",
        "dynasty": "宋",
        "collection_info": null
    },
    {
        "uuid": "6794e263ec5005c0be81ee3de1a0cb3f",
        "title": "送用上人  其二",
        "author": "释行海",
        "content": "归去人应问上都，飞蝗飞不到西湖。\n襄阳应有班师日，□□风传幙有乌。",
        "dynasty": "宋",
        "collection_info": null
    },
    {
        "uuid": "b1cfac1de3ceec192bb8a4bab5472c87",
        "title": "初夏客怀",
        "author": "释行海",
        "content": "塞雁南来已北归，乡心空逐暮云飞。\n楝花落尽寒犹在，月下金波点客衣。",
        "dynasty": "宋",
        "collection_info": null
    },
    {
        "uuid": "aa604935047d6053b570e57d9ad6e8c1",
        "title": "后园四花",
        "author": "释行海",
        "content": "绿苞初结牡丹丛，千叶夭桃烂熳红。\n唯有海棠芳意懒，柳花无力受春风。",
        "dynasty": "宋",
        "collection_info": null
    },
    {
        "uuid": "1f13412087726e6c2330b2ca19222735",
        "title": "三月三日寒食",
        "author": "释行海",
        "content": "三月初三寒食雨，春光黯淡似秋光。\n羽书未报江东捷，何日看花到洛阳。",
        "dynasty": "宋",
        "collection_info": null
    }
]