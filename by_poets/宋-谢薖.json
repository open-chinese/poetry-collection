[
    {
        "uuid": "e531f5ef675de6a6990514507315bb0a",
        "title": "鹊桥仙 月胧星淡",
        "author": "谢薖",
        "content": "月胧星淡，南飞乌鹊，暗数秋期天上。\n锦楼不到野人家，但门外、清流叠嶂。\n一杯相属，佳人何在，不见绕粱清唱。\n人间平地亦崎岖，叹银汉、何曾风浪。",
        "dynasty": "宋",
        "collection_info": null
    },
    {
        "uuid": "239d361bfb138acc1e401d67a37a9bd3",
        "title": "菩萨蛮 雪消新洗寒林碧",
        "author": "谢薖",
        "content": "雪消新洗寒林碧。\n华堂向晚开瑶席。\n一曲杜韦娘。\n有人空断肠。\n谪仙同夜宴。\n晓即归程远。\n莫放酒尊空。\n主人陈孟公。",
        "dynasty": "宋",
        "collection_info": null
    },
    {
        "uuid": "d1ef36cd2cf484991a9c077b65d985fe",
        "title": "菩萨蛮 相思一夜庭花发",
        "author": "谢薖",
        "content": "相思一夜庭花发。\n窗前忽认生尘袜。\n晓起艳寒妆。\n雪肌生暗香。\n佳人纤手摘。\n手与花同色。\n插鬓有谁宜。\n惟应潘玉儿。",
        "dynasty": "宋",
        "collection_info": null
    },
    {
        "uuid": "784c48bde6ef90f70b33cb924985220b",
        "title": "生查子 情亲难语离",
        "author": "谢薖",
        "content": "情亲难语离，且尽玻璃盏。\n双鲤有来时，莫使音书缓。\n征骖去若飞，不道家山远。\n相见小冯君，笑语迎归雁。",
        "dynasty": "宋",
        "collection_info": null
    },
    {
        "uuid": "4f7c0b82612ea24d4e06df6f2d5091a8",
        "title": "如梦令 人似已圆孤月",
        "author": "谢薖",
        "content": "人似已圆孤月。\n心似丁香百结。\n不见谪仙人，孤负梅花时节。\n愁绝。\n愁绝。\n江上落英如雪。",
        "dynasty": "宋",
        "collection_info": null
    },
    {
        "uuid": "f82ec445738d517c91317f2795ab9e5e",
        "title": "浣溪沙 柳絮随风散漫飞",
        "author": "谢薖",
        "content": "柳絮随风散漫飞。\n檐冰成柱粟生肌。\n力排寒气赖金卮。\n赋丽谁为梁苑客，调高难和郢中词。\n且烦呵笔写乌丝。",
        "dynasty": "宋",
        "collection_info": null
    },
    {
        "uuid": "7baf6063761e3211209e2d4dafa8cd50",
        "title": "偷声木兰花 景阳楼上钟声晓",
        "author": "谢薖",
        "content": "景阳楼上钟声晓。\n半面啼妆匀未了。\n斜月纷纷。\n斜影幽香暗断魂。\n玉颜应在昭阳殿。\n却向前村深夜见。\n冰雪肌肤。\n还有斑斑雪点无。",
        "dynasty": "宋",
        "collection_info": null
    },
    {
        "uuid": "ead3da203f154d11ccec3610f4f7f6dd",
        "title": "醉蓬莱 望晴峰染黛",
        "author": "谢薖",
        "content": "望晴峰染黛，暮霭澄空，碧天银汉。\n圆镜高飞，又一年秋半。\n皓色谁同，归心暗折，听唳云孤雁。\n问月停杯，锦袍何处，一尊无伴。\n好在南邻，诗盟酒社，刻烛争成，引觞愁缓。\n今夕楼中，继阿连清玩。\n饮剧狂歌，歌终起舞，醉冷光凌乱。\n乐事难穷，疏星易晓，又成浩叹。",
        "dynasty": "宋",
        "collection_info": null
    },
    {
        "uuid": "9beb1279661638ee928ed731aed465ca",
        "title": "减字木兰花 江边一树",
        "author": "谢薖",
        "content": "江边一树。\n愁绝黄昏谁与度。\n琪树琼枝。\n不受雄蜂取次欺。\n风前望处。\n直恐乘风吹得去。\n能动诗情。\n故与诗人独目成。",
        "dynasty": "宋",
        "collection_info": null
    },
    {
        "uuid": "1d16df4bba575ded4052c09110cd918f",
        "title": "减字木兰花 寻常三五",
        "author": "谢薖",
        "content": "寻常三五。\n坐待丹山飞玉兔。\n试问常娥。\n底事清光此夜多。\n尊空客满。\n纵有鹔鹴无处换。\n不倒金荷。\n可奈金波潋滟何。",
        "dynasty": "宋",
        "collection_info": null
    },
    {
        "uuid": "86a714735d95785cbc8558efb254e524",
        "title": "减字木兰花 风篁度曲",
        "author": "谢薖",
        "content": "风篁度曲。\n倦倚银屏初睡足。\n清簟疏帘。\n金鸭香销懒更添。\n纤纤露玉。\n风雹纵横飞钿局。\n颦敛双蛾。\n凝伫无言密意多。",
        "dynasty": "宋",
        "collection_info": null
    },
    {
        "uuid": "8ca5e80b6edb588bf489308c76c899ae",
        "title": "虞美人 金钗尽醉何须伴",
        "author": "谢薖",
        "content": "金钗尽醉何须伴。\n萸糁浮杯乱。\n黄花香返岭梅魂。\n好把一枝斜插、向乌云。\n坡词欲唱无人会。\n桃叶知何在。\n与君同咏一联诗。\n但道老来能趁、菊花时。",
        "dynasty": "宋",
        "collection_info": null
    },
    {
        "uuid": "79cfe802663c1bc4ab17fd826f8ba0bb",
        "title": "虞美人 人间离合常相半",
        "author": "谢薖",
        "content": "人间离合常相半。\n璧月宁长满。\n九秋风露又方阑。\n何日小窗相对、话悲欢。\n月华临夜宜人醉。\n老去嗟颜悴。\n君如玉树照清空。\n况有凝之道蕴、一尊同。",
        "dynasty": "宋",
        "collection_info": null
    },
    {
        "uuid": "be93b8c80ed0b507257010435eaa04e1",
        "title": "蝶恋花 一水盈盈牛与女",
        "author": "谢薖",
        "content": "一水盈盈牛与女。\n目送经年，脉脉无由语。\n后夜鹊桥知暗度。\n持杯乞与开愁绪。\n君似庾郎愁几许。\n万斛愁生，更作征人去。\n留定征鞍君且住。\n人间岂有无愁处。",
        "dynasty": "宋",
        "collection_info": null
    },
    {
        "uuid": "f5ac2ce69cdf9b93597b355131cabde9",
        "title": "定风波 牛女心期与目成",
        "author": "谢薖",
        "content": "牛女心期与目成。\n弥弥脉脉得盈盈。\n今夕银河凭鹊度。\n相遇。\n玉钩新吐照云屏。\n行旆雍容留宴语。\n将暮。\n方携珠袖到山亭。\n寂寞江天正云雾。\n回顾。\n不应中有少微星。",
        "dynasty": "宋",
        "collection_info": null
    },
    {
        "uuid": "a00914eaf152697673084839794c0169",
        "title": "江神子・江城子 破瓜年纪柳腰身",
        "author": "谢薖",
        "content": "破瓜年纪柳腰身。\n懒精神。\n带羞瞋。\n手把江梅，冰雪斗清新。\n不向鸦儿飞处着。\n留乞与，眼中人。\n水精船里酒粼粼。\n皱香茵。\n驻行云。\n舞罢歌馀，花困不胜春。\n问着些儿心底事，才靥笑，又眉颦。",
        "dynasty": "宋",
        "collection_info": null
    },
    {
        "uuid": "80841966a4f293bac4efa4a2ef498953",
        "title": "念奴娇 绿云影里",
        "author": "谢薖",
        "content": "绿云影里，把明霞、织就千重文绣。\n紫腻红骄扶不起，好是未开时候。\n半怯新寒，半宜晴色，养得胭脂透。\n小亭人静。\n嫩莺啼破清昼。\n犹记携手芳阴，一枝斜带艳，娇波双秀。\n小语轻怜花总见，争得似花长久。\n醉浅休归，夜深同睡，明月还相守。\n免叫春去，断肠空叹诗瘦。",
        "dynasty": "宋",
        "collection_info": null
    },
    {
        "uuid": "f2ac3f837e8f445a2e782f2e22984905",
        "title": "赋陈虚中振芳堂",
        "author": "谢薖",
        "content": "青腰按节临天关，幻成圭璧惊人寰。\n一朝忽起枯槁想，堕作人间冰雪颜。\n国香端拟避清绝，鳯车安得窥幽闲。\n雪中长疑肌起粟，挽住直恐乘风还。\n风流别乘似何逊，哦诗兴健排江山。\n华堂烧灯呼客醉，况引玉頬依琱阑。\n广平题赋工婉媚，杜陵索句愁飞翻。\n山人径欲悟香寂，何当步绕横斜间。",
        "dynasty": "宋",
        "collection_info": null
    },
    {
        "uuid": "0f41ba519453b55d944598130db096ba",
        "title": "双莲阁",
        "author": "谢薖",
        "content": "水芝凝露披芳塘，浅粧浓画争煌煌。\n其间艶异不世出，连芳并蒂知何祥。\n有如一座两殊色，盈盈植立汉昭阳。\n九回沉水不须沐，风生露洗皆生香。\n公如瑶林映红粉，粲然一笑倾澄觞。\n故开华阁挂银榜，大篇金薤垂琳琅。\n吾闻草木正瑞世，箑蒲扇暑芝生房。\n须烦丹青頋陆手，貎取绝艶归明光。",
        "dynasty": "宋",
        "collection_info": null
    },
    {
        "uuid": "6e7982fd62748a1762b593530847604d",
        "title": "三益斋",
        "author": "谢薖",
        "content": "元龙湖海豪，盖代声藉藉。\n只今观耳孙，才皆万夫敌。\n叔兮美无度，伯也古遗直。\n当年种玉翁，十袭裹双璧。\n期公垂天云，佐郡试戢翼。\n尚开柴桑径，引领望三益。\n尝闻筑燕台，千里走乐剧。\n市骨捐千金，廐乘尽虎迹。\n公乃真好事，屣履见逢掖。\n定知子舆辈，一笑皆莫逆。",
        "dynasty": "宋",
        "collection_info": null
    },
    {
        "uuid": "3cd277173d013662a1ba362f478e9ac7",
        "title": "颜鲁公祠堂",
        "author": "谢薖",
        "content": "上皇御宇无长策，牧羊奴子孤恩泽。\n银莬分印属儿曹，二十余州尽陷贼。\n常山死守平原拒，公家兄弟声名白。\n平原白首立班行，忠义凛凛真严霜。\n历事四朝唯一节，当年舌舐中丞血。\n岂知丞相面如蓝，貎虽夷易心巉岩。\n老臣何罪死虎口，到今谁为祛其衔。\n临风志士长悲咤，矧瞻遗像严祠下。\n未能立草迎送词，一奠椒浆泪盈把。",
        "dynasty": "宋",
        "collection_info": null
    },
    {
        "uuid": "91abd7d74d27a898d99e17a6cbd3ed93",
        "title": "十八学士写真图",
        "author": "谢薖",
        "content": "虬髯少年龙鳯姿，手提一剑平九维。\n瀛洲学士十八辈，如雕虎啸清风随。\n到今丰姿传粉绘，皎如琪木参琼枝。\n秦王功高盖天下，脱略世故容小疵。\n数公不语意有在，敬宗流辈宁何知。\n倘收王魏文学舘，事如辰嬴当早谏。\n美哉贞观犹有恨，洗苏众像一长嘆。",
        "dynasty": "宋",
        "collection_info": null
    },
    {
        "uuid": "19e9c05356576578b9bd03e936f9a076",
        "title": "静寄斋观文忠公墨迹",
        "author": "谢薖",
        "content": "董何呼我颠倒裳，杖藜阶西过王郎。\n郎君好事初举觞，平头奴子舁两囊。\n开视文书浩抢攘，其间穅秕烦播扬。\n忽惊墨妙筵有光，问谁所书曰欧阳。\n而我盥水方取将，览之三过神色扬。\n反嗟从来见未尝，字体遒媚笔意刚。\n公为文章轧子长，立朝义气凛秋霜。\n借如春蚓萦行行，亦当珍之十袭藏。\n况工字画乃如此，银鈎金绳粲茧纸。\n公尝临池墨池水，尚言如船逆风使。\n后来谁评新丽体，出公一头子苏子。",
        "dynasty": "宋",
        "collection_info": null
    },
    {
        "uuid": "4bca3fdfdb4fe9ecbb6b9976d22aa569",
        "title": "与诸友汲同乐泉烹黄蘗新芽",
        "author": "谢薖",
        "content": "寻山拟三餐，放箸欣一饱。\n汲泉泣铜瓶，落硙砕鹰爪。\n长为山中游，颇与世路抝。\n矧此好古胸，茗椀得搜搅。\n风生觉泠泠，祛滞亦稍稍。\n夜深可无睡，澄潭数参昴。",
        "dynasty": "宋",
        "collection_info": null
    },
    {
        "uuid": "2730537341a5b4fac6783ac5433d4526",
        "title": "读吕居仁诗",
        "author": "谢薖",
        "content": "吾宗宣城守，诗压颜鲍辈。\n其间警拔句，江练与霞绮。\n居仁相家子，敛退若寒士。\n学道期日损，哦诗亦能事。\n自言得活法，尚恐宣城未。\n今晨开草堂，书帙乱无次。\n探囊得君诗，疾读过三四。\n浅诗如蜜甜，中边本无二。\n好诗初无奇，把玩久弥丽。\n有如庵摩勒，苦尽得甘味。\n徐侯南州杰，论文极根抵。\n读君诗卷终，曰此有余地。\n期君高无上，二谢以平视。\n要当掣鲸鱼，岂但看翡翠。",
        "dynasty": "宋",
        "collection_info": null
    },
    {
        "uuid": "413c2e74fa12c381e0644e42a29d8a83",
        "title": "王坦夫静寄斋",
        "author": "谢薖",
        "content": "狙猴在深山，腾踔不少停。\n大龟藏神屋，缩首都无营。\n冥观静躁异，洞见万物情。\n吾闻子王子，总角游帝城。\n归来髩犹绿，闭关慕渊明。\n曲肱北窗下，风声肃泠泠。\n梦觉忽惊起，犹疑车毂鸣。\n斋居屏万虑，乃以静寄名。\n是中得其趣，君门可长扃。\n倘知定能应，子冠定能缨。\n镜以静故明，水以静故平。\n兹言置座右，可配崔瑗铭。",
        "dynasty": "宋",
        "collection_info": null
    },
    {
        "uuid": "1fdd804458a7e5081c026520e3ecc22e",
        "title": "示何之忱",
        "author": "谢薖",
        "content": "往年君别去，上马愁凛冽。\n今年见君面，挥汗惊执热。\n吾曹雪点髩，忽忽值晚节。\n云何会心侣，乃作如许别。\n昨朝闻扣门，梳髪不暇结。\n开门问无恙，欲语声屡咽。\n君家娇小女，可念真玉雪。\n朝嬉绕君傍，忽作泡幻灭。\n念我溪堂老，谁能续此绝。\n嗟哉溪涧毛，琐细不容撷。\n相逢颜未开，苦语心已折。\n吾人要解事，视世一蚁垤。\n共将烦恼缘，一付广长舌。\n君归数过我，不厌酒屡设。\n人生浪自苦，岂不愧前喆。",
        "dynasty": "宋",
        "collection_info": null
    },
    {
        "uuid": "0b16d57fc46fd8c2b44534716ed5a834",
        "title": "哭董彦孚",
        "author": "谢薖",
        "content": "川流日夜去，逝者乃如此。\n平时所知人，强半今为鬼。\n顷者哭子兄，泪积垢未洗。\n宁知少日间，俄又哭董子。\n忆昨招君谈，时维六月朏。\n君方以病告，一卧不復起。\n启手无别言，恸哭长已矣。\n初君在童丱，警敏无与比。\n读书五行下，大父尝窃喜。\n谓当寄门户，竟以韦布死。\n死生事亦大，谁能独免耳。\n愿沾甘露味，倘悟无生理。",
        "dynasty": "宋",
        "collection_info": null
    },
    {
        "uuid": "a9397185aef9ffa2d1512f94c4d835c9",
        "title": "岁将除因诵前贤粲字韵诗慨然有感次其韵请彦光同赋盖予与彦光皆年三十九矣",
        "author": "谢薖",
        "content": "舂粮适百里，九十居其半。\n骎骎入老境，竞起末路嘆。\n在世无他能，聊以滑稽玩。\n所嗟金石交，契阔或星散。\n诗忆西堂语，酒藉南邻伴。\n共为终年醉，莫歌何时旦。\n文书谩遮眼，插架復盈案。\n四愁不堪拟，九歌仅能乱。\n发春只数日，故态期类盥。\n宁知性本慵，矧復肉亦缓。\n人犹乐新故，事止仍旧贯。\n酸寒孟生穷，敛退韩子懦。\n惜哉连城珍，不变三日炭。\n玉人可求见，何暇定舍舘。\n退藏亟闻道，饮水知冷暖。\n更当崇明德，不愧三英粲。",
        "dynasty": "宋",
        "collection_info": null
    },
    {
        "uuid": "1679e2d6e512dd6f37e01f4464f2b3bc",
        "title": "復用前韵示内",
        "author": "谢薖",
        "content": "尝闻藁砧词，破镜喻月半。\n为期望夫还，頋影兴妇嘆。\n乃知同室处，一笑日可玩。\n所悲孩抱中，聚沬何易散。\n嘹然唯一雏，单栖若无伴。\n抚枕中夜吁，不寐常达旦。\n藜羮具一杯，日举天随案。\n还胜在板屋，秪使心曲乱。\n小鬟维槁项，聊可奉掷盥。\n每观绩麻手，捷急真不缓。\n娉婷或阶楇，今古同一贯。\n颇知食薇清，凛凛可立懦。\n仍甘作诗穷，乌银以喻炭。\n行看春日暄，妇事勤茧馆。\n所求亦不奢，勿遣儿号暖。\n布衾幸无恙，不换角枕粲。",
        "dynasty": "宋",
        "collection_info": null
    },
    {
        "uuid": "1ca029e2a69be67574f9528c553af185",
        "title": "送董彦速游仙岩",
        "author": "谢薖",
        "content": "吾闻天竺峰，耸若在天上。\n峰前溪万仞，激石吼寒浪。\n堂中老比丘，碧眼照林莾。\n徜徉君屡游，局趣我思往。\n此行何所求，岂欲除二障。\n闻呼试回头，未可踏折杖。\n茅檐燕寂地，山气日夜爽。\n不斩凌霄藤，君归藤自长。",
        "dynasty": "宋",
        "collection_info": null
    },
    {
        "uuid": "70aaa76dec3c65d0ee473d86a770d7e6",
        "title": "寄题云卧庵",
        "author": "谢薖",
        "content": "閒居不事事，枕簟信所便。\n卧形先卧心，心静形晏然。\n复壁非不完，加以甃石坚。\n其如方寸乱，一夕尝屡迁。\n荣宠萃一门，宁免百虑煎。\n虽有水精屏，何由得安眠。\n章叶踏謡娘，连臂在榻前。\n何如山中人，编茅卧山巅。\n白云宿檐间，对镜心自捐。\n我亦遗垢氛，曲肱寄林泉。\n兹庵倘寿我，一睡要经年。",
        "dynasty": "宋",
        "collection_info": null
    },
    {
        "uuid": "b8e5161903b9fd690e3cc8f51cdb36ee",
        "title": "初夏观园中草木",
        "author": "谢薖",
        "content": "翠叶蕃夏初，清阴胜花时。\n闭关轨长埽，步屧园屡窥。\n青青溪中蒲，移植井之湄。\n下有九节根，服食可不迷。\n往时手种桃，只今与檐齐。\n枝间有美实，少日将成蹊。\n采菊香满襜，撷荠甘如饴。\n箨龙露新绿，椅梧长孙枝。\n观身要若蕉，衞足当如葵。\n节怜孤筠直，恶戒蔓草滋。\n天津白玉郎，看花惊洛师。\n吾人守环堵，草木相娱嬉。\n逍遥各自适，慎勿相唐嗤。",
        "dynasty": "宋",
        "collection_info": null
    },
    {
        "uuid": "c6dea1e41a0f2adcb61765d21c80ffda",
        "title": "次董彦速示轮老韵三首  其一",
        "author": "谢薖",
        "content": "法涌僧中鸾，孤绝翔千仞。\n似闻天竺老，续此灯无尽。\n君游千峰上，邂逅一笑哂。\n当知绝诸恶，如草已芟藴。",
        "dynasty": "宋",
        "collection_info": null
    },
    {
        "uuid": "f34eb7f249e806d6d8fbc5bd912f6ac2",
        "title": "次董彦速示轮老韵三首  其二",
        "author": "谢薖",
        "content": "君如千里驹，但欲见鞭影。\n既明才越都，未暮已燕境。\n适楚或北辕，空叹道里永。\n是中皆坦途，幽处试深省。",
        "dynasty": "宋",
        "collection_info": null
    },
    {
        "uuid": "61cef6eb9848738bff8317358485863c",
        "title": "次董彦速示轮老韵三首  其三",
        "author": "谢薖",
        "content": "黄花散若金，翠竹森如束。\n此还有妙义，机发同箭速。\n可怜钝根士，每嗟力不足。\n须知日月疾，仅得羊胛熟。",
        "dynasty": "宋",
        "collection_info": null
    },
    {
        "uuid": "18f7229bc8662c338bd7bad5584c39b3",
        "title": "食藕",
        "author": "谢薖",
        "content": "人怜淤泥上，出此万朵莲。\n须知淤泥中，有藕大如椽。\n本清凝冰雪，末艶方婵娟。\n玲珑众窍通，蚴蟉数节连。\n甘寒固不数，却暑最所便。\n髯奴来城市，负笼至我前。\n开缄尚带泥，未嚼先垂涎。\n霍霍摩霜刀，雷雷挹涧泉。\n切玉堕冷冽，已觉沉疴痊。\n芰寔閗角紫，鸿头剥珠圆。\n秋盘荐此果，顿使二物捐。\n念此湼不缁，余品莫争妍。\n而能豁忧思，令我心欢然。\n奇功更耐老，合作飞行仙。",
        "dynasty": "宋",
        "collection_info": null
    },
    {
        "uuid": "9f9aa40e9fe2ada42b434a19aae9beae",
        "title": "翠云道中观穫",
        "author": "谢薖",
        "content": "代田谁为西汉议，耐旱幸有占城禾。\n挥镰正见八月穫，拾穗遥怜一老歌。\n为言使君驱五马，北陌东阡饷耕者。\n汝曹力穑更当勤，慎勿惰游辜使君。",
        "dynasty": "宋",
        "collection_info": null
    },
    {
        "uuid": "62032c11d8e83f4794687d71af1d7e5c",
        "title": "喜刘世基至作诗留之",
        "author": "谢薖",
        "content": "君家飞猿西，我寄跃马北。\n跃马望飞猿，渺若千山隔。\n十载一会面，一年三寄书。\n书中无剩语，只有问何如。\n去年秋风初，君马秣云卧。\n鹤立望君来，因鞭不我过。\n今年熏风后，取道凌云来。\n解鞍愒我庐，握手慰我怀。\n胸中所藴藏，言下皆倾倒。\n挽留莫怱怱，索去还草草。\n堂有鹤髪母，室有蓬首妻。\n屋前虎豹怒，屋后鼯鼪啼。\n远游纵未归，旅寓安得久。\n三年劳梦魂，一日接杯酒。\n君归太早计，此乐未易辞。\n人事虽好乖，兴尽当语离。\n壮时须摩厉，老矣但跛挈。\n荃兰本同芳，霜雪有一节。\n君哦飞猿句，我和跃马诗。\n它时两相寄，抑亦慰相思。",
        "dynasty": "宋",
        "collection_info": null
    },
    {
        "uuid": "16484b545154d99d9c6b0476135b3344",
        "title": "中秋示座客",
        "author": "谢薖",
        "content": "去年中秋时，我病起復仆。\n苦遭水帝子，百计推不去。\n床前客问病，草草壶觞具。\n酬献呼稚子，应答烦老妪。\n今年幸强健，佳节欣会遇。\n况有座上客，萧散如鸥鹭。\n尊前清兴发，岂数青蚊聚。\n南山又朝隮，晚雨细如雾。\n难追阿连玩，徒咏希逸赋。\n阴晴天下同，吾事亦何预。\n不须渊有珠，遑恤食无免。\n人无百中秋，对月復几度。\n幸逢方外交，姑乐酒中趣。\n君看清夜徂，草上已多露。",
        "dynasty": "宋",
        "collection_info": null
    },
    {
        "uuid": "48f886b49df1acf9b648ba50714b1800",
        "title": "雨后秋山",
        "author": "谢薖",
        "content": "宿云散曾阴，秀色还迭障。\n如将螺子绿，画作长蛾样。\n光浮竹木杪，影落檐楹上。\n何人妙盘礴，淡墨写屏嶂。\n五絃岂须抚，众响亦清亮。\n我病不出游，素壁倚藤杖。\n举觞酹郡峰，岁晚一相访。",
        "dynasty": "宋",
        "collection_info": null
    },
    {
        "uuid": "3031ee9a1a4083cda52db8f60e7926bf",
        "title": "种松",
        "author": "谢薖",
        "content": "清晨课仆奴，遶舍诛蒿蓬。\n身非郭槖驼，学作种树翁。\n胡不种杞柳，但种青青松。\n念汝受命独，劲气凌三冬。\n明年见汝生，何年矫苍龙。\n种德亦吾愿，穆如松上风。\n安知百载后，无人思角弓。\n麦阴行可赖，不必荒茅中。\n唯当护以棘，养视如婴童。\n此法岂浪传，闻诸玉局公。",
        "dynasty": "宋",
        "collection_info": null
    },
    {
        "uuid": "70491476a2bd4b51057302aedd009792",
        "title": "同董彦光陈妙音游安乐寺分韵  其一",
        "author": "谢薖",
        "content": "着鞭苍崖阴，下马古寺门。\n老僧乞食去，独瞻无上尊。\n相将二玉人，盘礴共一罇。\n境静悟尘垢，林香识兰孙。\n何年钵罗老，同访花柳村。",
        "dynasty": "宋",
        "collection_info": null
    },
    {
        "uuid": "0456c98747ee6844eb5e340e44709a10",
        "title": "同董彦光陈妙音游安乐寺分韵  其二",
        "author": "谢薖",
        "content": "鸟能贯珠歌，花能折腰舞。\n老人如帝江，识此真律吕。\n撃节復长謡，急觞犹插羽。\n春风已趣装，行乐更几许。\n吾人但取醉，何必浪自苦。",
        "dynasty": "宋",
        "collection_info": null
    },
    {
        "uuid": "9929daf6c7187917ad4a5ac2aab640f4",
        "title": "闻彦光田舍遇火几焚其廪",
        "author": "谢薖",
        "content": "睡龙未觉山泽枯，其谁濡幙待不虞。\n炎官弭节飞廉怒，小屋旋彻大屋涂。\n郁攸飞空百鸟噪，辉赫照树腾猿呼。\n绿林灰烬一瞬耳，况乃田父蜗牛庐。\n天公似惜诗人癯，约束风伯为回车。\n百神救廪鸟工往，不待绠缶浇焚如。\n尚令太痩逢饭颗，幸未饥死同侏儒。\n怪奇敢追陆浑韵，弔贺不必参元书。\n作诗嘲诮供一笑，逢人举似应胡卢。",
        "dynasty": "宋",
        "collection_info": null
    },
    {
        "uuid": "48fcbfd01b090d8a7bfe09249aae9226",
        "title": "许巨源送笋",
        "author": "谢薖",
        "content": "君家遶屋青琅玕，惊雷裂地千兵攅。\n入山长镵不汝赦，日获玉版登君盘。\n有余鼠壤幸分似，怜我羮稀筯易宽。\n厨人取给昼餔膳，顿使齿頬生甘寒。\n韭葅薤苗岂復数，{炙火=肉}美似觉无貛貛。\n尝闻幽士爱风竹，忍嘬其子吾何观。\n愿君养成四时叶，他时犯雪同君看。",
        "dynasty": "宋",
        "collection_info": null
    },
    {
        "uuid": "bfda6623258061bbce11432d641ab41f",
        "title": "灌园",
        "author": "谢薖",
        "content": "春初韭争妍，秋末菘更好。\n嗟我喜蔬食，如人嗜羊枣。\n何尝厌滋味，政自乐枯槁。\n念彼蝡蠢虫，性命欲自保。\n变相惊蜊异，将糖嫌蟹躁。\n故于园日涉，莳此可食草。\n迩来秋雨余，三亩净如扫。\n畦丁犹浸灌，小瓮亦自抱。\n问许机事忘，何如汉阴老。",
        "dynasty": "宋",
        "collection_info": null
    },
    {
        "uuid": "28f4019e16fc4dd30bad05f156102f1f",
        "title": "题頋凯之醉道士图",
        "author": "谢薖",
        "content": "虎头痴绝自不痴，丹青妙处手得之。\n石岩戱画幼舆了，酒狂更貎黄冠师。\n一人坐睡真被酒，二人杯杓不停手。\n一人回面愁不釂，二人直视开口笑。\n上有醉墨书者谁，翰林手题独酌诗。\n题诗真识醉时味，画图如写诗中意。\n珍藏不换一斛珠，李诗頋笔今世无。",
        "dynasty": "宋",
        "collection_info": null
    },
    {
        "uuid": "ff4f989b9b4e90ae11e4ac44bac2ac46",
        "title": "题文与可画竹",
        "author": "谢薖",
        "content": "我昔居西园，手植竹数箇。\n凛然如德友，节行不敢破。\n朝吟玩霜枝，夜闻萧瑟清。\n风吹一旦忽不见，似觉尘土污人衣。\n朅来翠云麓，日唯见山不见竹。\n虽云山气日夕佳，尚恐无竹令人俗。\n昨得与可画，自归尘壁挂。\n门开风动之，如枉故人驾。\n对山看画信不恶，何人更觅扬州鹤。",
        "dynasty": "宋",
        "collection_info": null
    },
    {
        "uuid": "d5a0379489660ab93f26ce5138bb774a",
        "title": "寄孙子稷",
        "author": "谢薖",
        "content": "我家大冯君，清诗跨阴何。\n尤工婕妤怨，不愧青草歌。\n后生游其门，玉石例琢磨。\n是中知味少，莫辨白黑鹅。\n独闻子孙子，锵然应鸾和。\n君尝喜其似，谓可同臼科。\n剑池佳山水，清涟映嵯峨。\n孙子居山间，新诗日吟哦。\n探囊肯投我，有篇未为多。\n论文定何时，一醉金叵罗。\n更当期皓首，共理钓鱼簑。",
        "dynasty": "宋",
        "collection_info": null
    },
    {
        "uuid": "1f12d7acc0dfffee26f1eced05c6cf86",
        "title": "登同乐亭饮泉",
        "author": "谢薖",
        "content": "何人爱斯泉，结构亭上屋。\n空亭何所有，冷气宜三伏。\n泠泠石甃净，鬚眉真可瞩。\n欲饮无樽罍，挹彼纔盈掬。\n何时近亭居，更种亭畔菊。\n日饮潭中甘，庶用稽死录。",
        "dynasty": "宋",
        "collection_info": null
    },
    {
        "uuid": "c16d4590abc79b32d23cac65134977d4",
        "title": "吴民载弃意堂",
        "author": "谢薖",
        "content": "此身聚沫无坚强，斧工伐性药腐膓。\n寸田芜秽尺宅荒，玉石落落不满房。\n黄婆居中补四方，焦劳亦坐意所藏。\n土如硗瘠草不芳，令人槁项馘亦黄。\n世人纷纷各膏肓，我以妙语名斯堂。\n期君得意观濠梁，从渠婪酣狠如羊。\n君自放意无何乡，一洗痼疾生天光，漆园发药君得尝。",
        "dynasty": "宋",
        "collection_info": null
    },
    {
        "uuid": "bbf345eb5f3faee2d163fc04d95d8c00",
        "title": "次董彦光乞米韵",
        "author": "谢薖",
        "content": "董侯朝饥雷殷腹，咄嗟无人羞豆粥。\n杜陵太瘦缘作诗，玉川辛勤坐憎俗。\n细君截髪恐未暇，有弟能令饷君粟。\n不妨更就乞槟榔，他日金柈供一斛。",
        "dynasty": "宋",
        "collection_info": null
    },
    {
        "uuid": "7f6115f6a3ca4a9dc594cc683ef3b669",
        "title": "分韵招无逸兄得益字",
        "author": "谢薖",
        "content": "长怀乌衣游，亲姓何戚戚。\n吾曹乃其后，何不迨往迹。\n向来鸿雁影，旷若参辰隔。\n沉思不可见，伫立久悽恻。\n去年霜霰中，送别衢路侧。\n今年冬风至，犹未见颜色。\n念我如楚囚，欲往终未得。\n倘能为我来，不远道里百。\n要观衡茅下，有此座上客。\n新酿秋已熟，老菊寒尚拆。\n弥年心拂郁，可以一笑释。\n仍当戒后乘，联翩载三益。",
        "dynasty": "宋",
        "collection_info": null
    },
    {
        "uuid": "27217271fff04204aa63ca5b1e3868a4",
        "title": "翠云分韵得禅字",
        "author": "谢薖",
        "content": "杖履信所适，溪流忽溅溅。\n行入武陵村，偶入桃花源。\n划然见华屋，佛界开青莲。\n匆匆伊蒲馔，一饷腹果然。\n同游得吾党，旷达真能贤。\n董何韵俱胜，欲拍诸阮肩。\n两王亦豪举，一掷常万钱。\n周郎秀眉宇，要是佳少年。\n众中兀老子，少味亦寡言。\n困眠借僧榻，自嘲边腹便。\n平时所怀人，磊落星辰悬。\n会合不易得，兹游岂非天。\n重来恐寡伴，独访祖师禅。",
        "dynasty": "宋",
        "collection_info": null
    },
    {
        "uuid": "4ac2fa05b0e4f028b5bc48f6092a6683",
        "title": "次刘世基韵",
        "author": "谢薖",
        "content": "儿时窥豹见一斑，晚学一技千金殚。\n斋房芝草不并秀，且餐秋菊纫春兰。\n无心时共白云出，忘机日对沙鸥閒。\n穷人与世各异调，敢望一唱仍三嘆。\n昨来卜居向岩邑，玉川破屋纔数间。\n朝看爽气出远岫，夜听遶舍鸣清湍。\n几回欲棹酒船去，贺老不见空稽山。\n刘郎好事肯过我，入门矫矫真翔鸾。\n平生饮客愁腐死，望君復来酒今旨。\n君如止酒要谈道，同酌寒泉净无滓。\n哦诗虽復落君后，强学犹将效矉里。\n悬知吾庐不落莫，有客同盘饭葵藿。\n已呼掺手缝锦囊，更遣长鬚具芒屩。\n相携踏遍翠云峰，得助溪山应有作。",
        "dynasty": "宋",
        "collection_info": null
    },
    {
        "uuid": "380ce31669ebd2e69a6784ceb85ae8fa",
        "title": "王摩诘四时山水图",
        "author": "谢薖",
        "content": "欲知摩诘诗中画，桃红柳绿皆摹写。\n更含宿雨带春烟，一叚风光生笔下。\n欲观摩诘画中诗，小幅短短作四时。\n山平水远含变态，是中有句无人知。\n此公盘礴万物表，胸中炯炯秋空晓。\n戱磨淡墨污绢素，世上丹青擅场少。\n何人乞与辋川图，装成小轴四时俱。\n壁间仍题六字句，人言双绝古今无。",
        "dynasty": "宋",
        "collection_info": null
    },
    {
        "uuid": "c10f26d1fcf2d260d11f82f877b8779a",
        "title": "同陈虚中洪驹父登拟岘台观水涨",
        "author": "谢薖",
        "content": "雨声何浪浪，溪流势汹汹。\n莽苍两涘间，不辨马牛风。\n翻疑坤轴裂，渺与天河通。\n林杪露寸碧，浊浪奔蛟龙。\n橹摇扁舟下，袖手閒篙工。\n疏烟媚晚霁，飞云带归鸿。\n境物復可写，妙手无僧崇。\n登兹百尺台，令人豁奇胸。\n罇开河南守，坐有西山洪。\n游目託远怀，平水念禹功。\n视河不治行，他日望两公。\n吾侪何所乐，白着卧船篷。",
        "dynasty": "宋",
        "collection_info": null
    },
    {
        "uuid": "b9eeb08961c2623b1bae7f35378b3da6",
        "title": "送邑尉朱登仕告老归华亭用玉局老仙寄王庆源韵",
        "author": "谢薖",
        "content": "君不能黄冠还乡乞鑑湖，又不能拏舟送米烦胡奴。\n白头真负平生志，妙年毫端敌万夫。\n向来恶少虎负嵎，职当疾走编其鬚。\n袴鞾不是老者事，腰间羽箭吾初无。\n挥杯劝影古寺底，日有野老争携壶。\n颇遭官长劝归欤，妇能右摈儿左扶。\n但令妻病足鹿脯，何忧儿寒止熨襦。\n莼丝作羮塩未下，鲈鲙切玉秋不癯。\n华亭自昔託鹤唳，蕙帐后夜闻猿呼。\n不羡人间冶容子，团圆十五正当垆。",
        "dynasty": "宋",
        "collection_info": null
    },
    {
        "uuid": "d1931e41063d2f56f399bea6a36a27a1",
        "title": "晏如堂诗",
        "author": "谢薖",
        "content": "西都执戟郎，田少家无储。\n虽云贫贱不戚戚，着书防患何多虞。\n柴桑避俗翁，寝迹安吾庐。\n如何尚作贫士咏，更赋楚调长嗟吁。\n乃知两贤蒿目忧世患，不如先生无目自晏如。\n朝哦诗千首，暮对酒一壶。\n木兰能歌作行雨，但闻庞婆时诵园田居。\n闲携笻竹自索涂，醉或起舞嗔人扶。\n幅巾深衣端可画，每嘆伯时何在无人图。\n往日山阳徐仲车，不闻世事唯躭书。\n使君早兴合堂坐，夸今弹古定自娱。\n徐能开口论事以难客，君当书空作字以晓徐。\n吾知二人可同传，不知紬书太史今谁欤。",
        "dynasty": "宋",
        "collection_info": null
    },
    {
        "uuid": "5fc15c6324c99b971111657c95197ea7",
        "title": "题吕隆礼诗后",
        "author": "谢薖",
        "content": "岐山鳯多雏，鸣必中律吕。\n乃知忠厚家，要作谦退语。\n申公二世后，有子笔甚武。\n四公如日月，映照万万古。\n此郎胆如斗，一笔要连拄。\n不知秦陈辈，渠欲置何许。\n他年品斯人，战国一豪举。",
        "dynasty": "宋",
        "collection_info": null
    },
    {
        "uuid": "a78dcae9f8e4e2d3146738108a315e48",
        "title": "次洪驹父游明水韵",
        "author": "谢薖",
        "content": "薖也学耐辱，况负三宜休。\n颇有幼舆风，自许壑与丘。\n仙境想方丈，山形怀不周。\n如何在眼山，未暇着屐游。\n蓊鬰明水峰，爽气常不收。\n逊公释门老，苦节无匹俦。\n食讫自灌畦，挈水端若抽。\n到今巾屐在，迹胜境亦幽。\n尝评左轓贤，当从古人求。\n从政独何有，未说赐与由。\n劝耕遍阡陌，民歌殖田畴。\n幽寻到山寺，弭节聊滞留。\n众宾各文采，粲粲五楘辀。\n赋诗杂流丽，如柳春映沟。\n何必打两桨，歌舞催莫愁。\n闻风我滋悦，寻胜行且谋。\n朝游可暮返，岂曰山川悠。",
        "dynasty": "宋",
        "collection_info": null
    },
    {
        "uuid": "5fdbb7df72831c1ac173d1d38a9973ae",
        "title": "咏二疏",
        "author": "谢薖",
        "content": "辩如悬河陆大夫，不畏嫚骂谈诗书。\n归来分槖养群雏，随从歌舞乐有余。\n两疏高蹈要齐驱，长揖储君归里闾。\n愿为羽翼还商于，岂愿飞刀绘生鱼。\n挥金延客以自娱，子孙勤力旧田庐。\n同时异代多不如，高明长遭鬼揶揄。\n平明争入七香车，华屋拟用黄金涂。\n壮心虽在迫桑榆，长歌击碎玉唾壶。\n宦成名立盍归欤，江湖之士可胥疏。\n君不见渠家父子并辔出，东都于今粉绘写为图。",
        "dynasty": "宋",
        "collection_info": null
    },
    {
        "uuid": "86a178557663ca71ec033540b399a276",
        "title": "集庵摩勒园会者十人以它年五君咏山王一时数为韵得时字",
        "author": "谢薖",
        "content": "生涯水中萍，漂荡信所之。\n十年餬其口，不食故园葵。\n思归同越鸟，长是巢南枝。\n祭竈郭北隅，小屋如鸡栖。\n园开十肘地，草木方华滋。\n红榴媚夕阳，初篁摇轻飔。\n招我赏心旧，于焉持酒巵。\n合离如日月，果有弦望时。\n诗坛失老将，一鼓气已衰。\n赖我如虎贲，典刑犹在兹。\n相欢且尽醉，莫咏骊驹诗。",
        "dynasty": "宋",
        "collection_info": null
    },
    {
        "uuid": "0148c582bad1c02e1ae6a35f61474aa6",
        "title": "李成德作二笔几以其一见遗云得样于郄子中家并示长句輙次其韵奉酬",
        "author": "谢薖",
        "content": "琴不安絃制奇古，可怜不入文房谱。\n鼠鬚龙尾玉蟾蜍，与汝俱成会心侣。\n谁能好事为品题，端效广微亡辄补。\n谪仙传样桂林家，以暗投人吾窃取。\n我书太俗如墨猪，下惭罗赵何足数。\n蒙公厚贶试临池，一字不成如画虎。\n欲报初无青玉案，哦诗况乏惊人语。\n凈铺滑薄待君来，慎莫踟蹰畏今雨。",
        "dynasty": "宋",
        "collection_info": null
    },
    {
        "uuid": "8ef885ecb94931a1435f5e0494032717",
        "title": "李成德復用前韵见贻亦次奉和",
        "author": "谢薖",
        "content": "蔡家笔法擅今古，楷书尤夸荔支谱。\n后来谁笔最通神，要与渠伊为伴侣。\n只今书学贵瘦硬，弟子员阙谁可补。\n君持此几要投人，字画不工那得取。\n山人俗书如俗马，骨少肉多今不数。\n当君此赠恐不堪，大似无功飨盐虎。\n新诗继作苦难和，只赏君房妙言语。\n嗟予老矣亦懒书，留与儿曹写时雨。",
        "dynasty": "宋",
        "collection_info": null
    },
    {
        "uuid": "791fa4139e47ef6eb640f5c0d690d3d3",
        "title": "次韵郄子中所藏笔几",
        "author": "谢薖",
        "content": "闻君文史三冬足，家居未奏三千牍。\n明窗棐几静无尘，笔研清幽真不俗。\n小琴承臂笔纵横，章草真行随所欲。\n家藏敝帚将何用，时人尚作千金畜。\n此虽奇物君不惜，似把隋珠当鱼目。\n小童传观许见贻，与君杯酒初相属。\n吾诗戱作异香山，唐衢虽见何由哭。\n见公真玩为君赋，铜钵声终字盈幅。",
        "dynasty": "宋",
        "collection_info": null
    },
    {
        "uuid": "f87a70b358972e5130faaf4f2d21db46",
        "title": "朱端甫以画牛一纸遗李成德成德以示予为赋长韵",
        "author": "谢薖",
        "content": "画牛蹄角四十八，楮生尘昏仅可阅。\n头头露地各逍遥，不愁牵车喘见月。\n舐笔和墨谁氏子，定自道人非画史。\n把鼻牵回得真牧，信手摹成妙如此。\n朱公自成老斵轮，不惜是牛持赠君。\n愿君成诵石巩语，更将此画同参取。",
        "dynasty": "宋",
        "collection_info": null
    },
    {
        "uuid": "2f6ca15d036d1d557d870e4d2d99f73e",
        "title": "次韵李成德谢人惠墨牛",
        "author": "谢薖",
        "content": "君不见八百里夸王氏驳，常敇家童莹蹄角。\n绮襦纨袴竞奢豪，卧席不安愁祸作。\n何如传宝墨牛图，不饰青黄如素朴。\n向来奇画购千金，宜在兰台天椂阁。\n两牛方鬬未雌雄，或奔而从或小却。\n其余三四亦殊绝，或如虎卧鹤俛啄。\n滕王蛱蝶东丹马，嘉陵山水青田鹤。\n如将优劣比人材，长文何必惭文若。\n人言爱画亦一癖，被野牛羊何用貎。\n是家持论果非耶，烦君试为评其略。",
        "dynasty": "宋",
        "collection_info": null
    },
    {
        "uuid": "3e4418e0e903a2f1b9112c294dc62f1f",
        "title": "午日",
        "author": "谢薖",
        "content": "今晨定何祥，桃柳各映户。\n粉团高气熏，鹅{炙火=肉}椒菜覆。\n朝餐随土风，杯酒晚来具。\n綵丝纒祭筒，画楫夸竞渡。\n楚人哀怨情，正以屈子故。\n当年葬鱼腹，盖坐入宫妬。\n荣华一时好，放逐千载慕。\n得失吾不知，持杯自欣豫。",
        "dynasty": "宋",
        "collection_info": null
    },
    {
        "uuid": "48acac32a3b357e18644d96460a14677",
        "title": "成德不面逾月仆以病暑未能出谒輙和所寄藁字韵诗奉寄兼柬子中",
        "author": "谢薖",
        "content": "门前蓬藋无人埽，客去墻阴藜苋老。\n我家城北君城南，相忆何其挂怀抱。\n不闻叔宝方外谈，澄也何因令绝倒。\n知君不作避暑饮，闭门亦深荒径草。\n钩章棘句日吟哦，玉轴牙籤时探讨。\n迩来闻草鹿脯帖，盛湘十日虚苹藻。\n掺掺丸药恐不免，俗客纵讥何足道。\n恨我犹嫌褦襶嘲，不敢热行唯梦到。\n君收奇功翰墨林，笔阵可埽龙驹岛。\n愿言不学司马公，万事逢人尽称好。\n我诗燕石初不如，浪欲珍为夜光宝。\n残暑促装行造请，晓来凉气迎秋早。\n定邀邻舍广文公，同听诵诗倾腹藁。",
        "dynasty": "宋",
        "collection_info": null
    },
    {
        "uuid": "454378756dc1b132aed715aad8d001a7",
        "title": "碧筩",
        "author": "谢薖",
        "content": "君不见韩潮州，银作饮醆夸工倕。\n镌花镂松太琐碎，何言豪士亦尔为。\n又不见六一翁，尝吟鹦鹉红螺诗。\n华堂一釂岂不乐，清歌劝酒须蛾眉。\n吾侪山人宁有此，竞折圆荷为饮器。\n细倾初作露珠圆，满引忽惊云液碎。\n鼻中寂寂闻妙香，舌本徐徐识真味。\n采莲当殽花当妓，岂有登临百金费。\n安得城西十顷塘，水光容裔暑风凉。\n时引碧筩如象鼻，仍看翠盖立霓裳。",
        "dynasty": "宋",
        "collection_info": null
    },
    {
        "uuid": "078e9722ba072245748d14decded0bf5",
        "title": "感白髮",
        "author": "谢薖",
        "content": "吾年昔始冠，已有一髪白。\n作赋数百言，嘲骂等戱剧。\n只今寻旧作，一字不復忆。\n恍然如梦寐，了不见往迹。\n但有髩间丝，冉冉如堪织。\n南方地平湿，壮岁多老色。\n行年四十二，髪鬒那容惜。\n洗苏将拔白，讳老嗟何益。\n一染復星星，此语记阿客。\n人生光景促，倐忽如敲石。\n诗成亦寤语，感嘆初无得。\n后应不识今，今已不识昔。",
        "dynasty": "宋",
        "collection_info": null
    },
    {
        "uuid": "48d63d87a78c1f925086709f347f11a9",
        "title": "秋日登鸣玉亭",
        "author": "谢薖",
        "content": "山路秋阳何赫赫，山亭凄冷多秋色。\n岂惟醒耳玉淙琤，照眼光寒如练白。\n旧闻瀑布垂云间，怳疑银河堕天关。\n西望香炉不得往，箇中元有小庐山。",
        "dynasty": "宋",
        "collection_info": null
    },
    {
        "uuid": "e91e1eccdf51e1df2f740140cb029c8c",
        "title": "次董彦孚韵兼简之南",
        "author": "谢薖",
        "content": "大门江南英，诗名重当时。\n儿时得其藁，同辈争诵之。\n不及拜诸门，常恨生苦迟。\n只今诸孙子，籍甚皆能诗。\n大篇每投我，孰非黄绢辞。\n我诗不成句，落笔为众嗤。\n如人食土炭，嗜好终不移。\n君何独赏味，与众真异驰。\n相望巷南北，不面令我思。\n歌声亦若哭，此意谁当知。\n阿大一门杰，相为尘外期。\n风流竹林会，应许仲容随。",
        "dynasty": "宋",
        "collection_info": null
    },
    {
        "uuid": "e46a71f5fc6100fdabeff964cf98f934",
        "title": "次韵之南读彦光诗有作",
        "author": "谢薖",
        "content": "君家父子俱能诗，天遣俶鸟鸣春时。\n文穷抵掌定不免，齐竽不学君何疑。\n平生说诗喙三尺，只今蹇吃成期期。\n愿君高处古无上，抑以自惊无邪思。",
        "dynasty": "宋",
        "collection_info": null
    },
    {
        "uuid": "fa8a7c35bf5a4ea00f77dfc60c35edbc",
        "title": "有怀觉范上人",
        "author": "谢薖",
        "content": "道人心与貌俱古，哦诗不復效等伍。\n清疑仙掌露华坠，新似秋空玉鈎吐。\n要将余事付风骚，已悟玄机窥佛祖。\n泐潭老子乳于菟，果在丛林啸风雨。\n何当埽室祗树园，夜看金盆听软语。\n我虽不是庞德公，懒驾柴车入城府。\n公如归结白莲社，留我山边一廛许。",
        "dynasty": "宋",
        "collection_info": null
    },
    {
        "uuid": "e1ab4cea6af55ea443765c4b0a7bf4e5",
        "title": "次韵彦光睡起病目",
        "author": "谢薖",
        "content": "蝶梦游扬卧碧纱，知君不赏玉钗斜。\n梦回起坐有佳思，乱触牙籤书五车。\n黑蝇着眼君勿嗟，学道乃得青莲华。\n商略此言当过我，樵青竹裏为煎茶。",
        "dynasty": "宋",
        "collection_info": null
    },
    {
        "uuid": "c122eb4e25a3bd6f452ae2635156f629",
        "title": "喜汪叔野见过",
        "author": "谢薖",
        "content": "大汪权奇汗血驹，小汪连翩鸑鷟雏。\n垂头未遇伯乐頋，览辉将下朝阳梧。\n岂知青衫埋朽壤，更令斑髩困泥涂。\n喜君翩翩过我庐，握手借问今何如。\n若云难遂白髪志，朅来翻作青衿徒。\n急呼欢伯置座侧，解颜谈笑聊相娱。\n语及阿兄平日事，往往屑涕长欷歔。\n怪君长不满六尺，高谭似是胆满躯。\n且宽是事饮此醑，逢人但作巩嗫嚅。\n苦留君住骑勿驱，明朝酒尽为君酤。\n更阑月落起浩嘆，四面宿鸟鸣相呼。",
        "dynasty": "宋",
        "collection_info": null
    },
    {
        "uuid": "a71148a4236b7238bb16fd2e0c450a0c",
        "title": "追和柳子厚二诗 读书",
        "author": "谢薖",
        "content": "吾生后渊明，颇亦念黄虞。\n要知千载外，所学非殊涂。\n兀坐对圣贤，抚卷一长吁。\n彼智自明哲，惟狂益昏逾。\n一源同滥觞，派别乃差殊。\n我观载籍中，世事何所无。\n痴人不识古，谓与古人俱。\n相望何遥遥，清都视积苏。\n咄此不可献，讽诵聊相愉。\n嗟哉子柳子，文章盖群儒。\n速进自贻戚，南冠成絷拘。\n天孙不与巧，溪神亦为愚。\n读书虽满腹，何曾救饥劬。\n乃知伾文辈，要路难齐驱。",
        "dynasty": "宋",
        "collection_info": null
    },
    {
        "uuid": "f3bad60e1cd13ee875dccd4450aa8689",
        "title": "追和柳子厚二诗 饮酒",
        "author": "谢薖",
        "content": "世故不料理，万事付一樽。\n呼宾陈肴蔌，乃尔不惮频。\n秩筵初严冷，稍稍笑语喧。\n有如邹子律，能回寒谷温。\n朱颜挽不住，雪髩日夜烦。\n人生行乐耳，恽也亦至言。\n哀哉独醒人，顦顇拾兰荪。\n宁知阿堵中，端有妙理存。",
        "dynasty": "宋",
        "collection_info": null
    },
    {
        "uuid": "c05ca790c8d080da978123f443d9fa86",
        "title": "寄题朱氏小隐园",
        "author": "谢薖",
        "content": "吾闻滑稽儿，避世向金马。\n刈草吉云鄊，探鳯芳城野。\n斯人玩世耳，岂必蒿庐下。\n墻东本侩牛，君平盖卜者。\n朝市亦堪隐，山林实潇洒。\n君居占深源，境物粲可写。\n老桧上干云，孙桐已拱把。\n雨窗修竹响，风磴寒泉泻。\n此翁少年日，射巧如注瓦。\n百金装宝刀，千金买流赭。\n晚歌紫芝曲，情性妙陶冶。\n蒲履谷皮巾，何取绶若若。\n嗟予亦旷荡，与世自藞苴。\n方期访桃源，更欲结莲社。",
        "dynasty": "宋",
        "collection_info": null
    },
    {
        "uuid": "3ea724c6c2bfdbd7e79186fe0c1ad65f",
        "title": "次韵董之南见赠",
        "author": "谢薖",
        "content": "章甫不入越，夏虫多拘时。\n生无适俗韵，举世谁知之。\n钟嵘不并世，无人识丘迟。\n虽有落花句，知为何等诗。\n如逢贺宾客，方叹乌栖辞。\n我初出险语，俗子争唐嗤。\n俛眉欲从事，復恐遭文移。\n亦知适楚车，安可从北驰。\n董家名父子，平生所怀思。\n虽云识面晚，相闻已相知。\n君诗有古意，且结皓首期。\n端能啖杞菊，时復过天随。",
        "dynasty": "宋",
        "collection_info": null
    },
    {
        "uuid": "3368b710bbb940e31daddca23dff70da",
        "title": "陈循中求赋高丽墨诗为作长句",
        "author": "谢薖",
        "content": "老松收烟琢玄玉，可试洮州鸭头绿。\n来从万里古乐浪，传到麻源第三谷。\n要须岱郡鹿角胶，捣成方解土炭嘲。\n请君摩硏写新作，一弄潺湲吊康乐。",
        "dynasty": "宋",
        "collection_info": null
    },
    {
        "uuid": "b5508d6c965755d42d2d03817ac57184",
        "title": "竹友轩",
        "author": "谢薖",
        "content": "畏夏苦执热，开轩除郁蒸。\n檐前鸟雀喧，朝旭上朱甍。\n席间裁函丈，诗书浩纵横。\n槃礴环堵间，幽独怀友生。\n古人在黄卷，千载使我倾。\n出门窥物变，草木各鲜荣。\n青青墻东竹，见汝忽眼明。\n爱玩不能忘，移根傍轩楹。\n俯仰与竹俱，定交见深情。\n不是无朋友，此君冰玉清。\n风吹万籁响，寒梢韵竽笙。\n我独哦其间，诗作秋虫鸣。\n琅玕亦有实，期汝向秋成。\n鳯凰何时来，翙翙翔我庭。",
        "dynasty": "宋",
        "collection_info": null
    },
    {
        "uuid": "617dd95da52351884ed33ed15410e325",
        "title": "贯时轩",
        "author": "谢薖",
        "content": "旧时王子猷，爱竹仅成癖。\n斯人向千载，论世心莫逆。\n吾轩谧竹友，寓意比三益。\n俗士旧雨来，今雨定扫迹。\n城北有陈侯，眉宇初未识。\n似闻臭味同，炯炯见胸臆。\n愿言登子轩，哦句呼阿客。\n看君阴森下，玉润映连璧。\n龙吟秋夜永，卧听风摵摵。\n或当命柴车，独咏此君侧。\n兴尽悠然反，谁能暖君席。",
        "dynasty": "宋",
        "collection_info": null
    },
    {
        "uuid": "506631a12a7abceeab4099a09b39226a",
        "title": "读荘子内篇",
        "author": "谢薖",
        "content": "经春十日雨，却扫门无车。\n伏枕梦鸣毂，淙琤行溜渠。\n端坐发深省，妙香浮素裾。\n盥濯披陈编，讽诵临前除。\n陈编为何谁，漆园傲吏书。\n奇辞通諔诡，空语极虚无。\n得意荣辱境，脱身忧患余。\n胸中灌顶句，身上如意珠。\n逍遥有妙处，领略归一途。\n尘影阅千世，风波连九区。\n投足寄其间，鼎鼎一何愚。\n傥同蓬蒿鷃，勿笑溟海鱼。",
        "dynasty": "宋",
        "collection_info": null
    },
    {
        "uuid": "76d797d203e9593a286c05003e0fc50c",
        "title": "陶渊明写真图",
        "author": "谢薖",
        "content": "渊明归去浔阳曲，杖藜蒲鞋巾一幅。\n阴阴老树啭黄莺，艶艶东篱粲霜菊。\n世纷无尽过眼空，生事不丰随意足。\n庙廊之姿老蓬荜，环堵萧条仅容膝。\n大儿顽钝懒诗书，小儿娇痴爱梨栗。\n老妻日暮荷锄归，欣然一笑共蜗室。\n哦诗未遣愁肝肾，醉裏呼儿供纸笔。\n时时得句辄写之，五言平淡用一律。\n田家酒熟夜打门，头上自有漉酒巾。\n老农时问桑麻长，提壶挈榼来相亲。\n一尊径醉北窗卧，萧然自谓羲皇人。\n此公闻道穷亦乐，容貌不枯似丹渥。\n儒林纷纷随溷浊，山林高义久寂寞。\n假令九原今可作，举公蓝舆也不恶。",
        "dynasty": "宋",
        "collection_info": null
    },
    {
        "uuid": "73f99bacedf50692d25190a4cc7bb0de",
        "title": "斸苓轩",
        "author": "谢薖",
        "content": "万钟辞屠羊，五鼎贪主父。\n是间多毒腊，可茹亦可吐。\n缅怀陶隐居，朝服挂神武。\n饵苓期却老，旷荡适林莾。\n我家城西偏，有地一廛许。\n开轩俛长松，倒影荫庭庑。\n嵌空宿龙蛇，晻暧藏雾雨。\n流脂入地脉，凝结岁月古。\n长镵白木柄，生事聊付汝。\n想彼尘外人，迟暮肯同煮。\n但当稍兔丝，敢望擘麟脯。",
        "dynasty": "宋",
        "collection_info": null
    },
    {
        "uuid": "872a4ac7f9e782561187bd79590c88fc",
        "title": "约诸人游罗坊观",
        "author": "谢薖",
        "content": "阳夏吾鼻祖，人物倾九州。\n间携东山妓，文靖极风流。\n屐齿步飞磴，快哉康乐游。\n耳孙牛马走，阘惰无匹俦。\n但有爱山趣，尚能继前修。\n颇厌城市尘，拘絷如楚囚。\n朅来龙泉上，杖履随沙鸥。\n幽寻风露静，江月动金虬。\n青山带长江，佳气日夕浮。\n旁有列仙家，丹楼连飞楼。\n琴书静无华，竹树烦更幽。\n约我云霞交，兹游及清秋。\n朱絃荡尘襟，芳尊写牢愁。\n道士如弥明，长颈高结喉。\n初无石鼎句，崄怪压刘侯。\n从渠倚壁睡，吾属足冥搜。",
        "dynasty": "宋",
        "collection_info": null
    },
    {
        "uuid": "8f269720be39f23bd5e28397fc1916bd",
        "title": "无逸病目以诗戱问",
        "author": "谢薖",
        "content": "六根无牢强，万事有戕败。\n丹白岂不佳，能令眼根坏。\n溪堂老居士，学道入三昧。\n空花结空果，过眼了无碍。\n偶然幻翳侵，恼此清净界。\n道人不易得，定为天所爱。\n恐君堕尘劫，豫比小惩戒。\n病眸点空青，勿作儿女态。\n为君祷于天，君病立当瘥。\n未忘觑诗书，不敢窥粉黛。",
        "dynasty": "宋",
        "collection_info": null
    },
    {
        "uuid": "786e7c94a8c1719d74218d3d6f05852e",
        "title": "题戴崧石鼎联句图",
        "author": "谢薖",
        "content": "衡山道士熊豹姿，夜过刘生逢说诗。\n止于座隅初莫识，口不能言心自知。\n坐中清逸校书郎，新有诗声谁过之。\n岂知老子殊不浅，可但逐鬼囚蛟螭。\n须臾指鼎出佳句，脱略凡韵生新奇。\n二生得句不敢吐，鸣声强作秋虫悲。\n愯如窘兔避鹰隼，懔如败将收旌旗。\n借问舐笔摹者谁，定是盘礴真画师。\n退之斯文有妙处，丹青写尽初无遗。\n弥明学道如不死，应在衡山深处栖。\n端能过我挑诗敌，与君周旋吾敢辞。",
        "dynasty": "宋",
        "collection_info": null
    },
    {
        "uuid": "7476b837944855d0a57bf96020c74740",
        "title": "读葛洪传",
        "author": "谢薖",
        "content": "葛洪炼丹砂，却老得遐寿。\n鹤髪安在哉，岩穴遗井旧。\n劳生亦何为，荏苒度昏昼。\n煌煌昆丘芝，未暇撷三秀。\n寄谢浮丘翁，何由挹其袖。",
        "dynasty": "宋",
        "collection_info": null
    },
    {
        "uuid": "21b40c99ff2dd7fd11eef227ae494c5e",
        "title": "读三都赋",
        "author": "谢薖",
        "content": "汉遭阳九运，无復见中兴。\n不闻黄屋处，郊野蔽旗旌。\n三人已成虎，况阻三国兵。\n扬尘日月暗，喋血郊原腥。\n作都虽云美，其如九鼎轻。\n十年翰墨手，摸写费丹青。\n人与骨俱朽，山川空炳灵。\n吾怀鲍明远，寂莫赋芜城。",
        "dynasty": "宋",
        "collection_info": null
    },
    {
        "uuid": "e0cb8cf2530eaf03b0283f0547e7d2fa",
        "title": "田父招饮不赴",
        "author": "谢薖",
        "content": "万钱供食如嚼蜡，百壶载酒如饮水。\n要知自古穷达人，脱略世味皆如此。\n经旬不逢南邻伴，曲肱聊寄北窗底。\n田父剥喙扣我门，颇应昨夜灯花喜。\n殷勤揽衣谢父老，陶令爱酒今朝止。\n伏雌可杀葵可羮，他日薄饭招邻里。\n吾君恭俭似文帝，勿为酒醪伤谷米。",
        "dynasty": "宋",
        "collection_info": null
    },
    {
        "uuid": "2833c4ea8a50ea431a2abe7e46be485c",
        "title": "喜雨",
        "author": "谢薖",
        "content": "涉冬无一雨，玄冥阻骄阳。\n上田尘沙飞，下田蒲稗荒。\n锄犁不入土，龙具挂壁墻。\n村居巷无井，抱瓮汲长江。\n汲多恐流绝，无以饮牛羊。\n昨宵天意动，浮云霾月光。\n洒然润物功，洗苏及枯杨。\n先帝剑弓冷，小臣涕泪滂。\n属闻建中号，讴歌腾路傍。\n雨从膏泽沛，风与和气翔。\n山林独何幸，预喜霑稻粱。\n尚能赋时雨，激烈歌阜康。",
        "dynasty": "宋",
        "collection_info": null
    },
    {
        "uuid": "da8541e7ab2c289bdd9156dc89a8cbc3",
        "title": "余赋野香亭前木犀花二小诗盛称此花之妙而江迪彝赋梅花诗以反之往返唱和十数篇二花优劣未决故復长韵示之",
        "author": "谢薖",
        "content": "君不见杜陵布衾冷如鐡，朝来米尽炊烟绝。\n偶然乘兴江上行，无奈被花恼不彻。\n城南陋巷在江侯，读书蒲团生虮虱。\n吟成少陵七字诗，酷爱梅花似冰雪。\n竹友道人端可嗤，颔髭如棘手如龟。\n从来口业洗未尽，醉吐狂辞歌木犀。\n赏花自是少年事，出口未觉吾侪痴。\n我今束缚喙三尺，勿与世俗争妍媸。\n空花遍世不碍眼，淡如云水老禅师。",
        "dynasty": "宋",
        "collection_info": null
    },
    {
        "uuid": "541a3d1b797dde6c37e3cb49820cda9a",
        "title": "寄题王立之赋归堂",
        "author": "谢薖",
        "content": "小官五斗米，达官五鼎食。\n均有怀禄心，细大各封殖。\n疾驱挽不还，此辈车毂击。\n王侯生绮纨，雅意在山泽。\n颇赋归去来，作堂慰休息。\n似闻一尊酒，醉眼分青白。\n何时上君堂，酌酒话畴昔。\n和君五字句，想望柴桑陌。",
        "dynasty": "宋",
        "collection_info": null
    },
    {
        "uuid": "44e0ab690887f2f6c88857af86fb5e9e",
        "title": "亦爱轩",
        "author": "谢薖",
        "content": "漆园游濠梁，得意鯈鱼乐。\n渊明爱吾庐，感彼众鸟託。\n两贤俱达道，妙处要商略。\n夫子谁与归，潜也如可作。\n柴桑久无人，兹道竟寥落。\n颇能诵其诗，尚友亦不恶。\n世路多艰险，君轩可槃礴。\n但恐君出游，萧朱绶若若。",
        "dynasty": "宋",
        "collection_info": null
    },
    {
        "uuid": "e0cf998d319e98a9f108c5c303dfd7cb",
        "title": "求定斋",
        "author": "谢薖",
        "content": "吾观大梁城，九衢尘暗天。\n蛮触日交争，夔蚿互相怜。\n此心如慈幡，袅袅风中悬。\n王子闭门卧，守心长缚禅。\n能定乃能应，如镜别丑姸。\n吾岂匏瓜哉，孔子有至言。\n君看日月行，亦若磨蚁旋。\n涪翁已发药，此句不用传。",
        "dynasty": "宋",
        "collection_info": null
    },
    {
        "uuid": "580c8b539b96309d411f2041c04f2c46",
        "title": "寄饶次守",
        "author": "谢薖",
        "content": "我初丱角时，闻有饶进父。\n破衣下里舍，应书不得举。\n要是磊落人，白眼看法度。\n吹笙弹箜篌，余事能律吕。\n市人恶少年，往往争笑侮。\n掉头出里门，徒步大梁去。\n蒯缑谒王公，敝貂走风雨。\n十年不还乡，无人问死所。\n客从北方来，喜气满眉宇。\n探怀出君诗，字字粲玑珇。\n笔踪入颜掦，句法窥李杜。\n奇伟可畏人，我辈谁比数。\n借问从谁游，一一英俊侣。\n我家阿夷兄，诗有春草句。\n说君不离口，恨我识君暮。\n帝城十二衢，素衣染黄土。\n食贫出无车，羁旅亦良苦。\n束书早归来，隻鸡祭坟墓。\n况闻霍将军，尚有陈氏母。\n铜山郁嵯峨，其下原膴膴。\n我思结茆舍，带经学农圃。\n他日如买邻，定可连墻住。\n颇闻君卜昏，我亦未有妇。\n要如子柳子，各娶老农女。\n东市买杯杓，西市买筐筥。\n南市买绠缶，北市买甑釡。\n生理能稍稍，来往办鸡黍。\n两家如有子，男女互嫁娶。\n从来不识面，便作平生语。\n但缘臭味同，请君莫讶许。",
        "dynasty": "宋",
        "collection_info": null
    },
    {
        "uuid": "4ac2022111b364c86384c00f266010ce",
        "title": "读潘邠老庐山纪行诗",
        "author": "谢薖",
        "content": "杜陵骨已朽，潘子今似之。\n欻观庐山作，乃类北征诗。\n是家好男子，札翰非凡儿。\n阿耶有新句，把笔如画锥。\n此诗落吾手，三復喜可知。\n有才如长卿，武帝思同时。\n不令歌天马，亦合赋灵芝。\n胡为鬂已凋，但作愁苦辞。\n锦囊勿妄发，恐为俗子嗤。",
        "dynasty": "宋",
        "collection_info": null
    },
    {
        "uuid": "a09b06f9703d7c0221b9a9bdffce96e1",
        "title": "汲古斋",
        "author": "谢薖",
        "content": "人言曲误周郎頋，岂谓周郎真好古。\n长歌短调各风流，说尽心招及眉语。\n颇闻汲古用修绠，乃知余事工律吕。\n君躯三尺胆如斗，欲窥唐虞探邹鲁。\n顷来长安阔画眉，时人半额相媚妩。\n天姿洁白恶丹铅，独有溪头浣纱女。\n要知学者用心处，不追时好乃如许。\n君家有井千尺深，容我时攀辘轳否。",
        "dynasty": "宋",
        "collection_info": null
    },
    {
        "uuid": "420d77012875543758987ff1eab7283e",
        "title": "寄李商老",
        "author": "谢薖",
        "content": "所思定何方，渺然羌山麓。\n别来经一年，不寄书一幅。\n忆在元真馆，与君同饮缸。\n论文久未去，夜雪打寒窗。\n明朝款君门，箯舆踏残雪。\n尊前听君谈，意气排凛冽。\n雪中两相过，把酒俱留连。\n岂同剡溪去，兴尽回酒船。\n今年走东吴，无復相邂逅。\n遭回行路难，归已三月后。\n逢君所知人，颇尝问君安。\n犹闻卧苫块，毁棘今栾栾。\n君家所娇儿，闻已去怀抱。\n昔我尝见之，瑶环实娟好。\n我归卧衡门，愁君亦如君。\n淋雨子桑病，敝冠原宪贫。\n此怀其谁语，思君何能已。\n寄声劳苦君，兼问两季子。",
        "dynasty": "宋",
        "collection_info": null
    },
    {
        "uuid": "c314aba66dba94ade72660c0fc80abe8",
        "title": "集庵摩勒园观李伯时画阳关图以不能舍余习偶被世人知为韵得人字赋六言",
        "author": "谢薖",
        "content": "摩诘句中有眼，龙眠笔下通神。\n佳篇与画张本，短纸为诗写真。\n渭城偶落吾手，小圃传观众宾。\n坐上宴如居士，暗中摸索离人。",
        "dynasty": "宋",
        "collection_info": null
    },
    {
        "uuid": "82f2f355343c177a2587a1d899f62db0",
        "title": "次韵董彦速送珍上座还漳江",
        "author": "谢薖",
        "content": "阿师身小胆能大，文字宁追权可游。\n寻山红叶半旬雨，过我黄花三径秋。\n随处庞公虽有偈，他年支遁恐难酬。\n经行若箇门风是，闻说漳江似赵州。",
        "dynasty": "宋",
        "collection_info": null
    },
    {
        "uuid": "10ae6febcd824c8fc1d67e9e4d7f375e",
        "title": "招李成德",
        "author": "谢薖",
        "content": "妙年英伟定楩柟，老大如樗百不堪。\n黍饭奠孤元伯约，山夫岂有德公谈。\n棋无多算愧三北，诗要重论窥二南。\n只恐寻芳嗟较晚，夜来风蘂落毵毵。",
        "dynasty": "宋",
        "collection_info": null
    },
    {
        "uuid": "b6b65c196e7dc1f59d1f41232fc46ad0",
        "title": "采金樱子",
        "author": "谢薖",
        "content": "三月花如薝卜香，霜中采实似金黄。\n煎成风味亦不浅，润色犹烦頋建康。",
        "dynasty": "宋",
        "collection_info": null
    },
    {
        "uuid": "e2df3b2953bd477070b0a6ddcb6cbb32",
        "title": "读何易于传",
        "author": "谢薖",
        "content": "吏皆愁死自焚诏，农正勤耕身挽船。\n墨绶纷纷满天下，不知谁拍此渠肩。",
        "dynasty": "宋",
        "collection_info": null
    },
    {
        "uuid": "a08602086405c31c440b1d3b5ad98acb",
        "title": "读严子陵祠堂记",
        "author": "谢薖",
        "content": "羊裘不见钓台倾，山到台边分外青。\n天上故人新黼黻，身前万事一笭箵。\n章侯笔法逼秦相，范子文章原易经。\n图画名臣久磨灭，此碑千古粲繁星。",
        "dynasty": "宋",
        "collection_info": null
    },
    {
        "uuid": "42654333812ed036c27c164100d9d523",
        "title": "观渔二首  其一",
        "author": "谢薖",
        "content": "腹腴端可饱新欢，柳贯霜鳞照眼寒。\n莫惜宝刀烦玉腕，要看飞雪下金盘。",
        "dynasty": "宋",
        "collection_info": null
    },
    {
        "uuid": "7a339d02618aa045a5c6ee744ddaa136",
        "title": "观渔二首  其二",
        "author": "谢薖",
        "content": "活我波间双鲤鱼，待传千里故人书。\n娇蛾莫道留君扫，怕捲珠帘总不如。",
        "dynasty": "宋",
        "collection_info": null
    },
    {
        "uuid": "1356243e741c173668973a6474d904d1",
        "title": "潘邠老尝作诗云满城风雨近重阳邠老亡后无逸兄用此句足成四篇今兹重阳只数日风两不止凄然有怀作二绝句念泉下二人不再作不觉流涕覆面也  其一",
        "author": "谢薖",
        "content": "地下修文两玉人，清诗传世墨犹新。\n却因风雨重阳近，独立苍茫泪一巾。",
        "dynasty": "宋",
        "collection_info": null
    },
    {
        "uuid": "ee72af43d3472437c929f1426ef02906",
        "title": "潘邠老尝作诗云满城风雨近重阳邠老亡后无逸兄用此句足成四篇今兹重阳只数日风两不止凄然有怀作二绝句念泉下二人不再作不觉流涕覆面也  其二",
        "author": "谢薖",
        "content": "阿兄温润玉介导，我友淡薄朱丝絃。\n只疑蝉蜕游人世，醉插茱茰若箇边。",
        "dynasty": "宋",
        "collection_info": null
    },
    {
        "uuid": "fd8d9ec24e5f96f45ef0e4c0a00460e9",
        "title": "隐居",
        "author": "谢薖",
        "content": "清时甘小隐，卜筑在山阿。\n家有传蚕室，机如凌行婆。\n閒看斩猫话，羞作扣牛歌。\n不出又三月，柴门生薜萝。",
        "dynasty": "宋",
        "collection_info": null
    },
    {
        "uuid": "8220c8d5d3a5d79a3bd6060680e9595c",
        "title": "秋日登拟岘台二首  其一",
        "author": "谢薖",
        "content": "步上溪边百尺台，斩新秋色正伤怀。\n千屏翳绕碧云合，一字倾欹鸿雁来。",
        "dynasty": "宋",
        "collection_info": null
    },
    {
        "uuid": "60b324440055499cc857ba8cb9bd8528",
        "title": "秋日登拟岘台二首  其二",
        "author": "谢薖",
        "content": "徘徊欣与赏心同，读遍碑词字字工。\n共叹黄垆封白壁，一时悲泪洒秋风。",
        "dynasty": "宋",
        "collection_info": null
    },
    {
        "uuid": "ad994b3d33d330abd0f0df2a5540cf65",
        "title": "秋暑",
        "author": "谢薖",
        "content": "秋暑不可奈，秋风殊未来。\n何时疏画扇，无处觅凉台。\n谁谓月离毕，空惊山殷雷。\n愁闻老农语，南亩半黄埃。",
        "dynasty": "宋",
        "collection_info": null
    },
    {
        "uuid": "d08944a1978c5b8d2420134f0fcc7125",
        "title": "寄汪信民二首  其一",
        "author": "谢薖",
        "content": "泮水传经老，蓬山佐着才。\n宦游思引去，禄飬可归来。\n要路眼谁白，浮云心自灰。\n少年马何驶，君马独虺隤。",
        "dynasty": "宋",
        "collection_info": null
    },
    {
        "uuid": "767b40fdf2fdc462afa61c2ad17d4ab1",
        "title": "寄汪信民二首  其二",
        "author": "谢薖",
        "content": "繫缆符离日，君行殊未归。\n寄书问毫杜，有梦向江西。\n不见挥犀柄，顿惊响马蹄。\n殷勤具鸡黍，多谢德公妻。",
        "dynasty": "宋",
        "collection_info": null
    },
    {
        "uuid": "c077ecb52bb53b5afd8939455180a19d",
        "title": "喜董彦速自仙岩归",
        "author": "谢薖",
        "content": "钵囊高挂同僧夏，远寄岩门一把茅。\n地僻狙猴长作伴，食贫蕨笋不充庖。\n瘦藤拄下万峰顶，野鹤来归千岁巢。\n点检箧中诗几首，苍头时遣为君抄。",
        "dynasty": "宋",
        "collection_info": null
    },
    {
        "uuid": "4d88822ec05d9bf6c07161897cd13810",
        "title": "莫莫堂新竹",
        "author": "谢薖",
        "content": "僻寂漏茅屋，萧梢新竹枝。\n径迷人不到，荫密鸟还知。\n绿色葱葱换，熏风细细吹。\n即看柯叶老，不受岁寒欺。",
        "dynasty": "宋",
        "collection_info": null
    },
    {
        "uuid": "db7b17500e62ec8c32a221dfdeb4d3d7",
        "title": "夏夜对月",
        "author": "谢薖",
        "content": "扫月追凉清夜分，是间风露别干坤。\n山林畏佳地多籁，云汉昭回天不言。\n平野极瞻南纪阔，稀星遥拱北辰尊。\n时平万里无兵革，静爱鸡鸣犬吠村。",
        "dynasty": "宋",
        "collection_info": null
    },
    {
        "uuid": "8cdbd10ca618e57dd76eb2dea8db9623",
        "title": "煎罂粟汤二首  其一",
        "author": "谢薖",
        "content": "万粒匀圆剖罂子，作汤和蜜味尤宜。\n中年强饭却丹石，安用咄嗟成淖糜。",
        "dynasty": "宋",
        "collection_info": null
    },
    {
        "uuid": "a3852d9bbddac5e8795af7c688d5d940",
        "title": "煎罂粟汤二首  其二",
        "author": "谢薖",
        "content": "松黄浮椀色蒸栗，初味余甘如苦荼。\n粉粟为汤两奇绝，甚甘纯白胜醍醐。",
        "dynasty": "宋",
        "collection_info": null
    },
    {
        "uuid": "e9ea5ce42794867fbc4da3012409589a",
        "title": "问刘世基疾",
        "author": "谢薖",
        "content": "君如寒涕懒瓉师，如何久苦造化儿。\n清漳婴疾古所叹，淋雨裹饭今其谁。\n探囊苦乏万金药，历眼畴为三世医。\n他年上疏恐不免，细君莫念眠牛衣。",
        "dynasty": "宋",
        "collection_info": null
    },
    {
        "uuid": "8e1f9a02153a890d2e32fab653c99509",
        "title": "蔡师直画山水研屏二首  其一",
        "author": "谢薖",
        "content": "画翁元胜斵轮扁，喻子丹青如有神。\n平远还堪助诗思，故疑摩诘是前身。",
        "dynasty": "宋",
        "collection_info": null
    },
    {
        "uuid": "a38d28418c3ad09cb621e3d041b131f3",
        "title": "蔡师直画山水研屏二首  其二",
        "author": "谢薖",
        "content": "淡墨江山作小屏，碧纱烟裏护寒泓。\n蟾蜍写尽看倒影，身在山阴佳处行。",
        "dynasty": "宋",
        "collection_info": null
    },
    {
        "uuid": "9aa8b3d80c5ef708fb65650b587f47c3",
        "title": "观棋",
        "author": "谢薖",
        "content": "客憇茂林晚，风生凉簟秋。\n纵横飞碎玉，胜败决中流。\n北叟暂亡马，西风还覆舟。\n谁能关许事，寓目且忘忧。",
        "dynasty": "宋",
        "collection_info": null
    },
    {
        "uuid": "c6741f834e7c6865bde1b4c9ed62b098",
        "title": "喜晴",
        "author": "谢薖",
        "content": "十日江村烟雨蒙，晓来初快日升东。\n挼莎蕉叶展新绿，纵臾榴花开晚红。\n得句又从山色裏，发机浑在鸟声中。\n披衣出户眄四野，好在良苗怀晚风。",
        "dynasty": "宋",
        "collection_info": null
    },
    {
        "uuid": "9912fdfe64dca3a1da43c5f8e57748ee",
        "title": "和李智伯病中书事四首  其一",
        "author": "谢薖",
        "content": "多病过嗟蒲柳弱，故交闻似曙星疏。\n逢人休问金篦术，杀简宜希石室书。",
        "dynasty": "宋",
        "collection_info": null
    },
    {
        "uuid": "c6305495914936da1b8e33c7075cd16e",
        "title": "和李智伯病中书事四首  其二",
        "author": "谢薖",
        "content": "训释虽工非世好，风流未减已形枯。\n固知商也真无罪，岂谓穹穹不可呼。",
        "dynasty": "宋",
        "collection_info": null
    },
    {
        "uuid": "f888b714aef289cbf71f56ae0fcbe75a",
        "title": "和李智伯病中书事四首  其三",
        "author": "谢薖",
        "content": "应知露肘贫堪忍，只有哦诗兴未疏。\n莫遣木兰当户织，须烦阿买八分书。",
        "dynasty": "宋",
        "collection_info": null
    },
    {
        "uuid": "8c6474240e79046d998159e60f9d0297",
        "title": "和李智伯病中书事四首  其四",
        "author": "谢薖",
        "content": "老去惊诗笔退，愁生唯怕酒肠枯。\n尊前学得新翻曲，早晚挥杯幸见呼。",
        "dynasty": "宋",
        "collection_info": null
    },
    {
        "uuid": "5f1f69c1176544c13ff1bbb547d6bb2f",
        "title": "春寒",
        "author": "谢薖",
        "content": "冉冉云生岭，翻翻雨决渠。\n畏寒成墐户，恶湿问生鱼。\n始惬春衫薄，俄惊团扇疏。\n天怜憔悴骨，莫遣峭风梳。",
        "dynasty": "宋",
        "collection_info": null
    },
    {
        "uuid": "7ba47de5faa060a85cddccc1868bcb0e",
        "title": "送香与董彦速二首  其一",
        "author": "谢薖",
        "content": "侯莎新补蔚宗传，藿燥詹粘疑可憎。\n试炷博山元不俗，小奁分供在家僧。",
        "dynasty": "宋",
        "collection_info": null
    },
    {
        "uuid": "174b2328039ef8c4487faf507da4dc2d",
        "title": "送香与董彦速二首  其二",
        "author": "谢薖",
        "content": "窗间一炷结趺坐，万象森前应眼明。\n不印香严熏未歇，何妨人诮太僧生。",
        "dynasty": "宋",
        "collection_info": null
    },
    {
        "uuid": "e3282674b9652842b2bbe8d8543b0595",
        "title": "暮春久雨",
        "author": "谢薖",
        "content": "季月何多雨，经旬不见山。\n云师工蔽塞，羲驭久间关。\n水已泽中满，寒应天际还。\n坏墻忧盗入，只益髩毛斑。",
        "dynasty": "宋",
        "collection_info": null
    },
    {
        "uuid": "6c6955af8957ca9defd848a3d0c20427",
        "title": "晚春书事二首  其一",
        "author": "谢薖",
        "content": "春来畏病不饮酒，孤负山南山北花。\n有客款门惊剥啄，无人追韵得车斜。\n独酬砌下二三子，岂忆城南韦杜家。\n不畏诗穷嫌水厄，时时搜句煮新芽。",
        "dynasty": "宋",
        "collection_info": null
    },
    {
        "uuid": "d7e7c97b47751c9c53fc8f2a3e8c92ef",
        "title": "晚春书事二首  其二",
        "author": "谢薖",
        "content": "未曾留客十觞醉，已是飞花三月时。\n忽悟病来真老矣，倘逢圣处亦中之。\n眼前用意半干没，世上忘形皆白痴。\n谁似陶翁有名酒，呼儿觅纸又题诗。",
        "dynasty": "宋",
        "collection_info": null
    },
    {
        "uuid": "2d5f0463dd425e8e35fae6343d236355",
        "title": "和陈虚中与吕少逸唱酬口号",
        "author": "谢薖",
        "content": "霏霏玉唾胜三语，灔灔金荷倾十分。\n檐外催诗疑有雨，林间张幄岂须裙。\n临溪尚忆童时钓，问俗仍宽柱后文。\n珍重两公新句丽，落花依草竞纷纷。",
        "dynasty": "宋",
        "collection_info": null
    },
    {
        "uuid": "d636beebe1e4ec30a8b533f5124fe132",
        "title": "萤火",
        "author": "谢薖",
        "content": "日出知何许，宵行有底忙。\n自疑缘寸草，不敢近扶桑。\n琐碎岂堪数，神奇安得长。\n微风迹未扫，更待九秋霜。",
        "dynasty": "宋",
        "collection_info": null
    },
    {
        "uuid": "c0fe299aaf4654ad6809c15fb0c19314",
        "title": "七夕书事",
        "author": "谢薖",
        "content": "烧烛留今夕，衔杯忆故年。\n风前失二士，句裏问三玄。\n随分瓜蔬设，占星古老传。\n不须文乞巧，只有直如絃。",
        "dynasty": "宋",
        "collection_info": null
    },
    {
        "uuid": "98ae852da2297139513acb926951bc5e",
        "title": "朱濠州挽词二首  其一",
        "author": "谢薖",
        "content": "俊轶金闺彦，风流粉署郎。\n忧民形玉色，治郡辍鹓行。\n籍甚闻前席，居然叹掩芒。\n何人杀青简，惠政在濠梁。",
        "dynasty": "宋",
        "collection_info": null
    },
    {
        "uuid": "c1b776ab21dda78548f5fbcfc22db603",
        "title": "朱濠州挽词二首  其二",
        "author": "谢薖",
        "content": "公才真霹雳，令德故从容。\n未锡九环带，俄倾千丈松。\n清香销燕寝，遗札陋登封。\n身后纍纍印，纡青已二龙。",
        "dynasty": "宋",
        "collection_info": null
    },
    {
        "uuid": "e3e1e4ea190f9fd44ddad2c06d416d41",
        "title": "哭无逸兄三首  其一",
        "author": "谢薖",
        "content": "久客思乡社，长歌去国门。\n还家未偃息，树旐忽飞翻。\n苦泪不胜滴，悲怀谁与论。\n平生急难处，愁绝望鸰原。",
        "dynasty": "宋",
        "collection_info": null
    },
    {
        "uuid": "118281f69d717cd19607c42dc794c916",
        "title": "哭无逸兄三首  其二",
        "author": "谢薖",
        "content": "文章不用世，岁忽值龙蛇。\n遽使贤人陨，长兴志士嗟。\n有儿纔句读，无地可桑麻。\n赖有兴元尹，能赒孟氏家。",
        "dynasty": "宋",
        "collection_info": null
    },
    {
        "uuid": "2411758c108420bf266d5524c6e733d1",
        "title": "哭无逸兄三首  其三",
        "author": "谢薖",
        "content": "溪堂载酒地，无復故人车。\n败壁龙衣委，荒畦马齿疏。\n凄凉闭关赋，沦落广微书。\n但有清风在，时时为扫除。",
        "dynasty": "宋",
        "collection_info": null
    },
    {
        "uuid": "ef21c3a2796294b8b86194932feb85f3",
        "title": "题于逢辰画",
        "author": "谢薖",
        "content": "踏遍江南岸，归来试解衣。\n谁言物外赏，不与笔端为。\n石带苍苔瘦，风凋折苇稀。\n令人清兴发，欲问钓鱼矶。",
        "dynasty": "宋",
        "collection_info": null
    },
    {
        "uuid": "7436c45de11cf26ba3f0a7b09157ab6e",
        "title": "戱咏石榴晚开二首  其一",
        "author": "谢薖",
        "content": "靡靡江蓠只唤愁，眼前何物可忘忧。\n楝花净尽绿阴满，纔见一枝安石榴。",
        "dynasty": "宋",
        "collection_info": null
    },
    {
        "uuid": "b76ebc1a4d9490b93197fe532de23004",
        "title": "戱咏石榴晚开二首  其二",
        "author": "谢薖",
        "content": "无復幽姿淡淡粧，胭脂深染薄罗裳。\n芙容影裏避三舍，石竹丛中许擅场。",
        "dynasty": "宋",
        "collection_info": null
    },
    {
        "uuid": "4777e48a666134af16ed6f537d879399",
        "title": "端午即事",
        "author": "谢薖",
        "content": "卯饮缘佳节，昌阳荐一巵。\n儿咨射团事，妻诵赐衣诗。\n懒检三闾传，争纒五綵丝。\n平生几端午，随分作儿嬉。",
        "dynasty": "宋",
        "collection_info": null
    },
    {
        "uuid": "973fff18fc251127235717799bde3c39",
        "title": "书李元亮真牧堂赋后",
        "author": "谢薖",
        "content": "挥翰眼中元亮，牧牛何处癯仙。\n公择如今不冺，当家诸子俱贤。",
        "dynasty": "宋",
        "collection_info": null
    },
    {
        "uuid": "990436da7b767618a4c68a8733cf1e2d",
        "title": "题陈阳树石二首  其一",
        "author": "谢薖",
        "content": "寒藤骨数百尺，枯木大七八围。\n挽取到公奇石，俱还数幅寒溪。",
        "dynasty": "宋",
        "collection_info": null
    },
    {
        "uuid": "b84e7a31e22c81f7f37c638bf1b08db9",
        "title": "题陈阳树石二首  其二",
        "author": "谢薖",
        "content": "解写枯松润石，陈阳笔意名家。\n弟子蔡规今老，古人王宰何加。",
        "dynasty": "宋",
        "collection_info": null
    },
    {
        "uuid": "d5348f54c8b332133c0cde8064165629",
        "title": "哭汪信民二首  其一",
        "author": "谢薖",
        "content": "竟欲游梁苑，聊甘食楚萍。\n谈经谢纨袴，植髪愬槐庭。\n着镜髩毛改，横空烟雾冥。\n谁评贞曜谥，更谒退之铭。",
        "dynasty": "宋",
        "collection_info": null
    },
    {
        "uuid": "b26c87556e694dbe4a141f82751687a0",
        "title": "哭汪信民二首  其二",
        "author": "谢薖",
        "content": "徐穉生何陋，袁宏辈岂如。\n谁知十斛水，中有百金鱼。\n肘见贫非病，疽成愤不摅。\n铭旌返南国，寥落正愁予。",
        "dynasty": "宋",
        "collection_info": null
    },
    {
        "uuid": "dc9ed95a5e10486bf30e210956d4a22c",
        "title": "杞菊",
        "author": "谢薖",
        "content": "雨洗幽丛清客襟，厨人采掇独何心。\n根苗扶老或名杖，蓓蕾舒黄无数金。",
        "dynasty": "宋",
        "collection_info": null
    },
    {
        "uuid": "39822eb78398362bc881a2930240ede8",
        "title": "络纬",
        "author": "谢薖",
        "content": "聒人长向井边啼，在宇丁宁戒授衣。\n织素尽输官事了，秋来工女正投机。",
        "dynasty": "宋",
        "collection_info": null
    },
    {
        "uuid": "c81d4cca786b2a999c7d1eda822c184d",
        "title": "倦夜",
        "author": "谢薖",
        "content": "山月斜临帐，山风细拂裳。\n萧萧碧烟静，炯炯白间凉。\n境寂万缘息，心灰千虑亡。\n无端催曙鸟，底事厌宵长。",
        "dynasty": "宋",
        "collection_info": null
    },
    {
        "uuid": "d561e18157e43efe847154abaed8cd89",
        "title": "喜董之南归",
        "author": "谢薖",
        "content": "干鹊飞翻噪晚林，阿南归骑果骎骎。\n青衫黄绶霑新命，白石清泉是素心。\n金镊多情洗双鬂，葛巾从此避华簪。\n来年往献东巡颂，今日聊为梁父吟。",
        "dynasty": "宋",
        "collection_info": null
    },
    {
        "uuid": "6c5d236da78267d53fc5897f001aaaa6",
        "title": "怀祥首座",
        "author": "谢薖",
        "content": "师在羌庐西復东，无心还似鸟飞空。\n月鈎云幙今何处，禅板蒲团只眼中。\n未悟竹间鸣瓦砾，拟随童子问铃风。\n前身倘是胡居士，打破虚空对沼公。",
        "dynasty": "宋",
        "collection_info": null
    },
    {
        "uuid": "e2386531c1e08cd2c2a213facf700c71",
        "title": "寄李商老兼简文若季弓",
        "author": "谢薖",
        "content": "有客春来传尺书，书词字字敌琼琚。\n经时伏枕沉绵甚，异县论交消息疏。\n物外高情想三鳯，眼中何物当双鱼。\n遥知小弟凄凉意，骑省归来正望庐。",
        "dynasty": "宋",
        "collection_info": null
    },
    {
        "uuid": "3578b24685984438a33507f12b3c5b59",
        "title": "昼卧二首  其一",
        "author": "谢薖",
        "content": "书魔纔挽睡魔推，鼻息俄惊吼怒雷。\n梦到逍遥大庭馆，不堪檐外鸟惊回。",
        "dynasty": "宋",
        "collection_info": null
    },
    {
        "uuid": "f70debb276b43be580c1227a545fe23e",
        "title": "昼卧二首  其二",
        "author": "谢薖",
        "content": "剥剥啄啄无俗客，清清泠泠多好风。\n一枕本无忧乐累，何须游宦大槐宫。",
        "dynasty": "宋",
        "collection_info": null
    },
    {
        "uuid": "d7c45597da8c5993f60cd712b47d7834",
        "title": "青精饭三首  其一",
        "author": "谢薖",
        "content": "霍山王邓两真隐，驾鹤乘云飞九天。\n当时服饵定何物，同饭青精三十年。",
        "dynasty": "宋",
        "collection_info": null
    },
    {
        "uuid": "53c7e5c654ff6cc446525990433d5430",
        "title": "青精饭三首  其二",
        "author": "谢薖",
        "content": "从来见说青精饭，晚遇真人隐诀中。\n长恨闻名不相识，那知俚俗号乌桐。",
        "dynasty": "宋",
        "collection_info": null
    },
    {
        "uuid": "b87c4f7b676086b02655904a300fadca",
        "title": "青精饭三首  其三",
        "author": "谢薖",
        "content": "南人虽号乌桐饭，过熟翻成作淖糜。\n太极真人方未试，茅山道士寄何迟。",
        "dynasty": "宋",
        "collection_info": null
    },
    {
        "uuid": "5141a9bcae64d2a74ff6a4902c0a6454",
        "title": "送酒与晏如居士二首  其一",
        "author": "谢薖",
        "content": "南人酿酒诧深红，注瓦真成琥珀浓。\n与药相投莫宜此，急分多病晏如翁。",
        "dynasty": "宋",
        "collection_info": null
    },
    {
        "uuid": "9149082097a6301e7cd2c268ece22ad2",
        "title": "送酒与晏如居士二首  其二",
        "author": "谢薖",
        "content": "此翁宁把春偿酒，醉插姚黄更乞花。\n多病只今犹解饮，细倾聊为遣生涯。",
        "dynasty": "宋",
        "collection_info": null
    },
    {
        "uuid": "a9d80b0615db90dcb2cdfaa58ba89aa1",
        "title": "示李商老兄弟",
        "author": "谢薖",
        "content": "月夜宜披宫锦袍，定知公辈岂蓬嵩。\n文如修水波澜阔，人与庐山意气高。\n伯氏最于三虎怒，凡儿何翅九牛毛。\n相逢径欲倒家酿，莫厌尊前持蟹螯。",
        "dynasty": "宋",
        "collection_info": null
    },
    {
        "uuid": "5be98b3e8551fc3e262ce005c7776107",
        "title": "夏日游南湖",
        "author": "谢薖",
        "content": "曲尘裙与草争绿，象鼻筩轻琼作杯。\n可惜小舟横两桨，无人催送莫愁来。",
        "dynasty": "宋",
        "collection_info": null
    },
    {
        "uuid": "aa2897b4e1c61eb328b0b0f23caf6dd7",
        "title": "咏金来禽",
        "author": "谢薖",
        "content": "枝上离离金弹丸，宜随玉食荐金盘。\n从来物以远为贵，酷爱闽中荔子丹。",
        "dynasty": "宋",
        "collection_info": null
    },
    {
        "uuid": "03204cc8cc09f13ac3487eb9c17bdc90",
        "title": "书怀",
        "author": "谢薖",
        "content": "赖有书遮眼，初无客就谈。\n身閒唯取醉，髪短仅胜簪。\n学僻今何用，囊空宝不贪。\n老师行驻锡，凖拟问前三。",
        "dynasty": "宋",
        "collection_info": null
    },
    {
        "uuid": "d19563b2a34b016e24f78debb5976f3e",
        "title": "次李商老端字韵",
        "author": "谢薖",
        "content": "胸中磊磊夜光寒，霹雳惊飞在舌端。\n梦去幽寻遶山麓，诗来喜色上门阑。\n四时更运不停轨，万物并流皆疾湍。\n两髩凋零壮心在，忍穷怀抱若为宽。",
        "dynasty": "宋",
        "collection_info": null
    },
    {
        "uuid": "08575bf722ee474a8cd5d1ef29eda7c5",
        "title": "招汪叔野",
        "author": "谢薖",
        "content": "夜语僧窗雪载涂，别来夏木又扶疏。\n两牛鸣处地非远，万竹阴边吾所庐。\n儿能窃听从忘簟，子盍徐行可当车。\n莫讶南邻狂处士，掺挝倾坐一轩渠。",
        "dynasty": "宋",
        "collection_info": null
    },
    {
        "uuid": "55133bb1c7c43a8db715db0c22cc9d4e",
        "title": "投赠通守陈虚中",
        "author": "谢薖",
        "content": "前驱负弩斾旌忙，凛凛寒风挟晓霜。\n人道奸藏有三穴，公知民病极千疮。\n摇毫端是霹雳手，抵几还惊鳬鹜行。\n莫向琳宫坐閒冷，太阿何事匣中藏。",
        "dynasty": "宋",
        "collection_info": null
    },
    {
        "uuid": "6b075e17ef5a195272dc79b8188d2a4d",
        "title": "晚晴步塘上",
        "author": "谢薖",
        "content": "漫踏斜阳堤上行，偶逢白叟问年登。\n去年禾干龟兆拆，今年雨多禾耳生。",
        "dynasty": "宋",
        "collection_info": null
    },
    {
        "uuid": "f957e8433e2e7ffa4f8ff750673b279d",
        "title": "鸣鸠",
        "author": "谢薖",
        "content": "云阴解尽却残晖，屋上鸣鸠唤妇归。\n不见池塘烟雨裏，鸳鸯相并湿红衣。",
        "dynasty": "宋",
        "collection_info": null
    },
    {
        "uuid": "73f2c6d10303ed6e3de5bbe39fa2f891",
        "title": "闻吕居仁病未差觅使寄问",
        "author": "谢薖",
        "content": "消渴文园苦病多，萧条子美卧江沱。\n士穷不遇古如此，天实欲为人谓何。\n忠义名家本申许，文章秀气望岷峨。\n期君炼玉煮白石，色比婴童何啻过。",
        "dynasty": "宋",
        "collection_info": null
    },
    {
        "uuid": "33110d733a92ece2eb9c599b50eaa40b",
        "title": "种竹",
        "author": "谢薖",
        "content": "闢地种修竹，得方缘秘经。\n成阴向北宇，倒影落中庭。\n直取内含素，岂唯枝鬬青。\n龙钟玉川子，犹拟抱添丁。",
        "dynasty": "宋",
        "collection_info": null
    },
    {
        "uuid": "e060f199dadb675ba0bc7944acc230e4",
        "title": "次韵季智伯寄茶报酒三解  其一",
        "author": "谢薖",
        "content": "欢伯风流可解忧，疑君此外更无求。\n拣芽投我真抛却，不是能诗薛许州。",
        "dynasty": "宋",
        "collection_info": null
    },
    {
        "uuid": "263912f3fe4d033291f54c9bd187a9b4",
        "title": "次韵季智伯寄茶报酒三解  其二",
        "author": "谢薖",
        "content": "二生相逢妾换马，我今真成酒易茶。\n腐肠销膏亦可戒，与子服雾飱朝霞。",
        "dynasty": "宋",
        "collection_info": null
    },
    {
        "uuid": "703f2a3097830ed5be9b9425657a67d4",
        "title": "次韵季智伯寄茶报酒三解  其三",
        "author": "谢薖",
        "content": "君如张籍学古淡，丽处往往凌阴何。\n长句短章时寄我，为君翻入竹枝歌。",
        "dynasty": "宋",
        "collection_info": null
    },
    {
        "uuid": "a608f2142a5d670b7843350bd85a831c",
        "title": "怀钟陵旧游",
        "author": "谢薖",
        "content": "五年三度过钟陵，马上春风醉梦醒。\n南浦江波迷眼绿，东湖烟柳半天青。\n从来地域叹卑薄，怪底山川终炳灵。\n又见徐家有高士，他年重作聘君亭。",
        "dynasty": "宋",
        "collection_info": null
    },
    {
        "uuid": "6970c3d5c04d500abb2c2eb46e8600cd",
        "title": "汤泉泉在法水寺后",
        "author": "谢薖",
        "content": "乱泉如沸出湾环，余燠犹霑野寺间。\n但与山僧洗尘垢，还胜涨腻在骊山。",
        "dynasty": "宋",
        "collection_info": null
    },
    {
        "uuid": "2c44dfbb70bad74b2a39b4cbb71e5021",
        "title": "食蟹四首  其一",
        "author": "谢薖",
        "content": "端为怀黄取醢烹，岂缘多足恣旁横。\n焚脐未用集鼠辈，椎髓方嫌太瘦生。",
        "dynasty": "宋",
        "collection_info": null
    },
    {
        "uuid": "1cba273a03b4c0211fe945a6ce35aefa",
        "title": "食蟹四首  其二",
        "author": "谢薖",
        "content": "分付厨人苦见嫌，十脐元有九脐尖。\n要知其中未必有，输与蛤蜊如蜜甜。",
        "dynasty": "宋",
        "collection_info": null
    },
    {
        "uuid": "537c8e824ff321fa7323a056f3a2e292",
        "title": "食蟹四首  其三",
        "author": "谢薖",
        "content": "论功直与酒杯同，何事生憎在水中。\n不使落汤频下箸，终令骨醉耐春风。",
        "dynasty": "宋",
        "collection_info": null
    },
    {
        "uuid": "222288c8df065d21128c0745965799e5",
        "title": "食蟹四首  其四",
        "author": "谢薖",
        "content": "有国尝忧以味亡，须知有毒味中藏。\n谁能不累口腹事，莫趁秋风衔稻芒。",
        "dynasty": "宋",
        "collection_info": null
    },
    {
        "uuid": "f56221981f0d4d8f38c74e423df1068b",
        "title": "以牛胆渍槐子送董之南二首  其一",
        "author": "谢薖",
        "content": "雪霜无赖点君鬓，五十龙钟成老翁。\n急分槐实要脑满，伫见头青双颊红。",
        "dynasty": "宋",
        "collection_info": null
    },
    {
        "uuid": "b5049c731417c5c10e75fcbbd63985a8",
        "title": "以牛胆渍槐子送董之南二首  其二",
        "author": "谢薖",
        "content": "解牛得胆大如斗，投以元槐功更加。\n来岁青袍映绿髪，不妨看尽九衢花。",
        "dynasty": "宋",
        "collection_info": null
    },
    {
        "uuid": "37d92dc9018ce947f8ba01c004672785",
        "title": "送王坦夫由淮南入京",
        "author": "谢薖",
        "content": "王郎乘兴上扁舟，数遣书来写我忧。\n奏牍三千待金马，卷帘十里梦杨州。\n桃花水涨理归檝，莲叶杯香消客愁。\n白髪倚门长望子，细君应赋大刀头。",
        "dynasty": "宋",
        "collection_info": null
    },
    {
        "uuid": "53b929a36c567f4b57674a6e70cf5b80",
        "title": "游安乐寺陈妙音载酒",
        "author": "谢薖",
        "content": "遶郭寻春未见花，不知春在梵王家。\n林间新翠张裙幄，席上残红当脸霞。\n兴逸持杯睨云汉，饮酣挥翰走龙蛇。\n主人不是陈惊座，投辖归时日已斜。",
        "dynasty": "宋",
        "collection_info": null
    },
    {
        "uuid": "281c69273506ec6d972354a566a6fb6a",
        "title": "闻无逸兄下第归",
        "author": "谢薖",
        "content": "丰林分首各消魂，兄弟伤离况玉昆。\n初谓过都留虎脊，又令点额向龙门。\n往闻淮北雪花大，归值江南梅雨昏。\n欲寄短书无别语，年来花柳自村村。",
        "dynasty": "宋",
        "collection_info": null
    },
    {
        "uuid": "189d28a3794b8f416bbe791269eb4006",
        "title": "李簿家有侍儿妙丽善歌舞诸人惜其死为赋诗予亦赋二首  其一",
        "author": "谢薖",
        "content": "草头朝泣露漙漙，樵歌暮归丘陇寒。\n当时座上客半醉，琵琶不许近帘弹。",
        "dynasty": "宋",
        "collection_info": null
    },
    {
        "uuid": "4fa9e1ac0bb36c75b01394faf7a8e65a",
        "title": "李簿家有侍儿妙丽善歌舞诸人惜其死为赋诗予亦赋二首  其二",
        "author": "谢薖",
        "content": "郎子风流栖枳鸾，枳上单栖泣夜阑。\n窗前邂逅一笑粲，梦中犹作在时看。",
        "dynasty": "宋",
        "collection_info": null
    },
    {
        "uuid": "27b4693e4f15d9ffcf233803db62ca7e",
        "title": "久旱喜雨",
        "author": "谢薖",
        "content": "谁言旱魃虐，敢夺雨师权。\n瀰漫溪流涨，澜翻屋溜悬。\n占年丰䆉稏，快意涤柈筵。\n疏懒知何幸，茅斋稳昼眠。",
        "dynasty": "宋",
        "collection_info": null
    },
    {
        "uuid": "d4b1d52ad8e00683f175acf0b96cabb7",
        "title": "植菊",
        "author": "谢薖",
        "content": "憔悴灵均老，萧条子美醒。\n餐英谋自洁，摘蘂恨犹青。\n事往成今古，人亡尚典刑。\n鄙夫今白髪，赖汝制頽龄。",
        "dynasty": "宋",
        "collection_info": null
    },
    {
        "uuid": "366945e1219461a65d9a15119f513ef2",
        "title": "有怀如璧道人二首  其一",
        "author": "谢薖",
        "content": "道人诗思泻江湍，乞食侯门铗屡弹。\n铺褐卧云何处去，不应投老累儒冠。",
        "dynasty": "宋",
        "collection_info": null
    },
    {
        "uuid": "7ce3c230df24c93775454a828b831a98",
        "title": "有怀如璧道人二首  其二",
        "author": "谢薖",
        "content": "每忆诗人贾阆仙，投冠去学祖师禅。\n尘埃不染心如镜，妙句何妨与世传。",
        "dynasty": "宋",
        "collection_info": null
    },
    {
        "uuid": "51051643782896fc02a39f20a706619c",
        "title": "寄王立之二首  其一",
        "author": "谢薖",
        "content": "坎壈修门裏，萧条处士庐。\n憎人玉川子，愤世竹林书。\n家有来禽帖，门无载酒车。\n诸公生死隔，不是故人疏。",
        "dynasty": "宋",
        "collection_info": null
    },
    {
        "uuid": "5ddb6e69ea82a1dfcb1e8e3da095a0e7",
        "title": "寄王立之二首  其二",
        "author": "谢薖",
        "content": "舌本初传强，仍闻右臂枯。\n经春一旬卧，见客二儿扶。\n吾道何寥閴，夫君合洗苏。\n世无湔浣手，药味且时需。",
        "dynasty": "宋",
        "collection_info": null
    },
    {
        "uuid": "2d3f96410c0a9161aff8c512e9fd97d6",
        "title": "赠别董彦速四首  其一",
        "author": "谢薖",
        "content": "人间底处异蘧庐，莫莫堂中岂定居。\n我尚滞留君去速，荒园三亩梦归欤。",
        "dynasty": "宋",
        "collection_info": null
    },
    {
        "uuid": "54270d4148e77523ad5a0cf3918fdd55",
        "title": "赠别董彦速四首  其二",
        "author": "谢薖",
        "content": "多谢清风日扫庭，与君同种菊青青。\n开花烂熳君何在，莫忘萧条我独醒。",
        "dynasty": "宋",
        "collection_info": null
    },
    {
        "uuid": "7e8a6456b48739e1ea7db19fb75718ad",
        "title": "赠别董彦速四首  其三",
        "author": "谢薖",
        "content": "欣同众鸟託吾庐，投杖行当欲索居。\n不是酸寒孟东野，吾言能听果谁欤。",
        "dynasty": "宋",
        "collection_info": null
    },
    {
        "uuid": "8487c55e605d20e68600e86ad6d98d0e",
        "title": "赠别董彦速四首  其四",
        "author": "谢薖",
        "content": "机事都捐忆大庭，茅檐相对眼俱青。\n期君别后文章健，往弔沅湘屈子醒。",
        "dynasty": "宋",
        "collection_info": null
    },
    {
        "uuid": "3d34cb0d7ffe2824c810c22a6fa86f23",
        "title": "次韵无逸兄见寄",
        "author": "谢薖",
        "content": "憔悴谁能赋大招，会将菌桂杂申椒。\n巷南邻里频相过，水北山人讵可邀。\n细酌敢谋长袖舞，苦吟空咏寸岑遥。\n耕耘赖有陶潜妇，不羡孙郎对大桥。",
        "dynasty": "宋",
        "collection_info": null
    },
    {
        "uuid": "a58a9941975e0cfa38a209ae2e718496",
        "title": "次汪信民寄无逸韵",
        "author": "谢薖",
        "content": "诗翁索莫闭门居，珍重山阳信不疏。\n但报七言当玉案，何须千里驾柴车。\n乐天官满应归早，扬子家贫只晏如。\n他日往来随二老，共甘盂饭与盘蔬。",
        "dynasty": "宋",
        "collection_info": null
    },
    {
        "uuid": "b3eb79f192cf0a5ad22f8d96eaae58f8",
        "title": "送酥鱼头醤菜与何之忱三首  其一",
        "author": "谢薖",
        "content": "和蜜煎膏学瓮酥，儿夸甘味比醍醐。\n老夫舌本不知味，强解嘲为羊酪奴。",
        "dynasty": "宋",
        "collection_info": null
    },
    {
        "uuid": "3f5f3ea3b2cbbdf619f092fd482d1575",
        "title": "送酥鱼头醤菜与何之忱三首  其二",
        "author": "谢薖",
        "content": "放浪三江又五湖，头颅见醢亦何辜。\n世无刚者不用覆，往侑一觞随蜜酥。",
        "dynasty": "宋",
        "collection_info": null
    },
    {
        "uuid": "f285b6cb49338ea894e9ea6792dd8186",
        "title": "送酥鱼头醤菜与何之忱三首  其三",
        "author": "谢薖",
        "content": "瓮底寒蔬冬作葅，春来把酒必时须。\n庾郎鲑菜二十七，还得何郎下箸无。",
        "dynasty": "宋",
        "collection_info": null
    },
    {
        "uuid": "38800a703a9cd7af8b1b09a51f6a60bc",
        "title": "立夏日作四绝  其一",
        "author": "谢薖",
        "content": "雨脚连云苦未收，晓惊池面日光流。\n田家甑裏封蛛网，即渐歌謡麦有秋。",
        "dynasty": "宋",
        "collection_info": null
    },
    {
        "uuid": "327ad624e5bafd72938c132de715eaa6",
        "title": "立夏日作四绝  其二",
        "author": "谢薖",
        "content": "小簟含风六尺床，竹奴从此合专房。\n吾身匏落都无用，占得山间一味凉。",
        "dynasty": "宋",
        "collection_info": null
    },
    {
        "uuid": "fce62fa05507f085472ac7e09d435ae2",
        "title": "立夏日作四绝  其三",
        "author": "谢薖",
        "content": "熨得絺衣一番新，幅巾轻软最宜人。\n花时气暖长愁夏，竹裏风微又胜春。",
        "dynasty": "宋",
        "collection_info": null
    },
    {
        "uuid": "19df6925fa31cb43f7eceaae799c9d59",
        "title": "立夏日作四绝  其四",
        "author": "谢薖",
        "content": "学作蒲葵扇未工，手挥聊有古人风。\n君王别用机中练，定被南来长飬功。",
        "dynasty": "宋",
        "collection_info": null
    },
    {
        "uuid": "5c9d3af43b95ed3e9aa7c8f29d62dfd6",
        "title": "寄刘世基用世基寄之忱韵",
        "author": "谢薖",
        "content": "斵垩谁能鼻不伤，虎贲何取似中郎。\n吾人身健间何阔，昨日书来喜欲狂。\n华屋不存长念昔，金蛇虽在莫干梁。\n几时烧烛留君语，更向东窗置一床。",
        "dynasty": "宋",
        "collection_info": null
    },
    {
        "uuid": "5db9722997f9c929a2637c3ffc1152d1",
        "title": "招李商老兄弟时闻权守陈公留之未听其来",
        "author": "谢薖",
        "content": "十年不见令兄弟，眉宇长怀元紫芝。\n栩栩梦魂成独往，翩翩书札慰相思。\n求船货马事应速，酌醴焚鱼吾岂辞。\n政恐孟公投辖饮，惜君高论解人颐。",
        "dynasty": "宋",
        "collection_info": null
    },
    {
        "uuid": "798477ca14a272e8ad9b117834268249",
        "title": "次刘世基韵",
        "author": "谢薖",
        "content": "孔世已传三十八，诸孙犹自见长身。\n试将后谢追前谢，岂料今人愧古人。\n华子冈头千迭秀，刘郎诗律一朝新。\n吾家碧涧红泉句，聊欲烦君作后尘。",
        "dynasty": "宋",
        "collection_info": null
    },
    {
        "uuid": "f4e97885b194f39d5136aa9253def7de",
        "title": "用前韵和董彦速",
        "author": "谢薖",
        "content": "得句可传千古意，搜奇攻苦百年身。\n河梁赠别初无对，锦里吟春復有人。\n我已汗颜惊手缩，君犹琼树赏朝新。\n从今习气须磨尽，二字唯当悟客尘。",
        "dynasty": "宋",
        "collection_info": null
    },
    {
        "uuid": "b2950538d4c03db81140ebff51de8ed3",
        "title": "夏日书事二首  其一",
        "author": "谢薖",
        "content": "苍虬蟠础湿生云，翠竹摇风水有纹。\n凉卧北窗呼不省，虫飞遶髩梦中闻。",
        "dynasty": "宋",
        "collection_info": null
    },
    {
        "uuid": "493a71995a947e04136ff296e7cf9850",
        "title": "夏日书事二首  其二",
        "author": "谢薖",
        "content": "云峰矗立驻金鸦，梦断槐宫影未斜。\n屏翳御风游不返，南山空转阿香车。",
        "dynasty": "宋",
        "collection_info": null
    },
    {
        "uuid": "3754d12901974a141f5681830cc3fd6f",
        "title": "余尝会李商老于海昏识吕居仁于符离今已五六年矣偶见二公倡和诗各次其韵一首 寄商老",
        "author": "谢薖",
        "content": "忆昔逢君夜雪中，高谈未了酒尊空。\n清涟绿篠今输我，白璧黄金政负公。\n渭水流清终异浊，池花变碧旧宁红。\n欲评此意君何在，长是苍茫立晚风。",
        "dynasty": "宋",
        "collection_info": null
    },
    {
        "uuid": "d160b8baab70cc3257d183b8c1531a93",
        "title": "余尝会李商老于海昏识吕居仁于符离今已五六年矣偶见二公倡和诗各次其韵一首 寄居仁",
        "author": "谢薖",
        "content": "维舟浊汴偶相逢，弹铗归来四壁空。\n耕道十年常九潦，谋身一国自三公。\n似闻讽谕能知白，岂但诗词要比红。\n申国凛然生气在，故知郎子有家风。",
        "dynasty": "宋",
        "collection_info": null
    },
    {
        "uuid": "1716df2e2ace990eaafe73f80dc291bf",
        "title": "玉茗花二首  其一",
        "author": "谢薖",
        "content": "佳园昨夜变春容，清晓惊开玉一丛。\n素质定欺云液白，浅籹羞退鹤翎红。\n似闻金谷初无种，欲画鹅溪恐未工。\n底事余花避三舍，孤高元有史君风。",
        "dynasty": "宋",
        "collection_info": null
    },
    {
        "uuid": "dd97f4ee703a3e7ef1d1a57013c01945",
        "title": "玉茗花二首  其二",
        "author": "谢薖",
        "content": "骚人浪说麻源谷，本在风流刾史家。\n直与瑶林共高彻，可须梅影闘横斜。\n芳尊莫待红粧赏，幽艶长令烈士嗟。\n凴仗边鸾折枝手，应宜展障玉鸦叉。",
        "dynasty": "宋",
        "collection_info": null
    },
    {
        "uuid": "4c7fbcf4f85247bce3b5bbdec09143b7",
        "title": "谩成",
        "author": "谢薖",
        "content": "年来任运学腾腾，爱酒还同醉李僧。\n痛饮亡何缘客至，时奇不惜遶村行。\n檐间燕雀新声好，门外池塘春水生。\n晓起坐窗无一事，捲书南望见高棱。",
        "dynasty": "宋",
        "collection_info": null
    },
    {
        "uuid": "3e53d694cd1c80a62fa2584ee9933e0f",
        "title": "饮酒示坐客",
        "author": "谢薖",
        "content": "身前不吝作虫臂，身后何须留豹皮。\n劬劳母氏生育我，造化小儿经纪之。\n牙筹在手彼为得，块石支头吾所师。\n偶逢名酒辄径醉，儿童拍手云公痴。",
        "dynasty": "宋",
        "collection_info": null
    },
    {
        "uuid": "790d6cc0a5b9e1bdc1dbba2f725ec54e",
        "title": "和李智伯金石台不见旧题之作  其一",
        "author": "谢薖",
        "content": "瘗鹤书踪逸少齐，华阳长使后人迷。\n姓名不得芙蓉手，何用全牛捧砚题。",
        "dynasty": "宋",
        "collection_info": null
    },
    {
        "uuid": "5067d0daa91b140ba0c4dbbcb76f16c3",
        "title": "和李智伯金石台不见旧题之作  其二",
        "author": "谢薖",
        "content": "復忆高人张季鹰，每将杯酒胜荣名。\n登临叔子缘何事，湮灭无闻一怆情。",
        "dynasty": "宋",
        "collection_info": null
    },
    {
        "uuid": "f2d64194170f032ee449f00273a7584f",
        "title": "悼亡三首  其一",
        "author": "谢薖",
        "content": "旧闻林下趣，既见即心降。\n月冷同秋梦，灯寒对夜窗。\n孰知身是幻，深念涕如江。\n仰嘆朝飞雉，微禽亦有双。",
        "dynasty": "宋",
        "collection_info": null
    },
    {
        "uuid": "910d11928891e684382085bdaf339102",
        "title": "悼亡三首  其二",
        "author": "谢薖",
        "content": "三公吾岂敢，宁为忍饥寒。\n拟听笭箵雨，潜悲苜蓿盘。\n烟云昏壁月，霜露殒香兰。\n伫立东风泣，忘情良独难。",
        "dynasty": "宋",
        "collection_info": null
    },
    {
        "uuid": "fa5b6ab7b7dabc01a11be6076184b90e",
        "title": "悼亡三首  其三",
        "author": "谢薖",
        "content": "去作三泉隔，来归二载余。\n临风还念汝，伤女更怜渠。\n憔悴衣围减，漂零鬓髪疏。\n吾今多病久，谁付茂陵书。",
        "dynasty": "宋",
        "collection_info": null
    },
    {
        "uuid": "edfc343090538bbae2a7dc5fbd9505d7",
        "title": "呈无逸兄",
        "author": "谢薖",
        "content": "汉儒章句文胜质，鲁国衣冠实愧名。\n但遣诗书长在眼，可令声利苦关情。\n咄嗟苟饮有时办，梦想溪堂何日成。\n舟泊寒沙卧明月，此期终欲与君盟。",
        "dynasty": "宋",
        "collection_info": null
    },
    {
        "uuid": "367188f853e8efd19249625fc73c0524",
        "title": "示舍弟",
        "author": "谢薖",
        "content": "萧然环堵独何有，自谓过人唯一丘。\n野性定为沧海客，妙龄须寄道山游。\n江寒沙静鹡鸰晚，云阔天低鸿雁秋。\n休叹乌衣成往事，一尊相对且忘忧。",
        "dynasty": "宋",
        "collection_info": null
    },
    {
        "uuid": "b09569495af3e98a9e10a209da9a10e7",
        "title": "寄桃邻居士",
        "author": "谢薖",
        "content": "桃邻野客无消息，寄食招提岂定居。\n倘有庞公知德撡，何须程郑识相如。\n食鱼他日劳弹铗，舐痔今人剩得车。\n流落生涯俱寂寞，因风时遣一行书。",
        "dynasty": "宋",
        "collection_info": null
    },
    {
        "uuid": "dd67f337ed4c9414bfc1533b7886dd49",
        "title": "寄无逸四首  其一",
        "author": "谢薖",
        "content": "三足祥乌曾集冠，平生菽水奉亲欢。\n从今五鼎应无补，不可奈何君自宽。",
        "dynasty": "宋",
        "collection_info": null
    },
    {
        "uuid": "313199d8f789a7fc2f41130e64defb7a",
        "title": "寄无逸四首  其二",
        "author": "谢薖",
        "content": "闻说潘郎窘食贫，何年会面慰艰勤。\n北风如有齐安便，为报相思频梦君。",
        "dynasty": "宋",
        "collection_info": null
    },
    {
        "uuid": "dfab8cd2c4732aaefc203131050e035f",
        "title": "寄无逸四首  其三",
        "author": "谢薖",
        "content": "故园风物长如旧，松柏参天六月凉。\n岑寂北窗风雨夜，独吟诗句遶胡床。",
        "dynasty": "宋",
        "collection_info": null
    },
    {
        "uuid": "1b5429c6551dda211fb8820e2cdfa95f",
        "title": "寄无逸四首  其四",
        "author": "谢薖",
        "content": "浩荡漳江泻碧漪，西山清绝助新诗。\n好因归雁传佳句，要见羊何共和之。",
        "dynasty": "宋",
        "collection_info": null
    },
    {
        "uuid": "d743d99743718c29ed602b44a99d729a",
        "title": "观李伯时阳关图二首  其一",
        "author": "谢薖",
        "content": "坐对丹青伤别离，泪和朝雨想频挥。\n道边垂柳年年在，看尽行人长不归。",
        "dynasty": "宋",
        "collection_info": null
    },
    {
        "uuid": "c3293d577dd2f3dd1b3ab5a423b24bf5",
        "title": "观李伯时阳关图二首  其二",
        "author": "谢薖",
        "content": "春草春波伤底事，青青柳色最消魂。\n龙眠自有离家恨，貎得阳关烟雨昏。",
        "dynasty": "宋",
        "collection_info": null
    },
    {
        "uuid": "d005c8eadcc1bb8ee2b5f7b32029f7ab",
        "title": "秋兴",
        "author": "谢薖",
        "content": "雨隔千山暮，风惊一叶秋。\n朱颜伤露槿，青眼赖沙鸥。\n畏酒游扬梦，因诗点染愁。\n有怀谁与语，多病独登楼。",
        "dynasty": "宋",
        "collection_info": null
    },
    {
        "uuid": "733eed0210561d5a09525f95a23da156",
        "title": "听曹道士弹琴二首  其一",
        "author": "谢薖",
        "content": "淡泊綵絃谁与听，试开尘匣写幽情。\n琴中自有无穷怨，弹出离骚意外声。",
        "dynasty": "宋",
        "collection_info": null
    },
    {
        "uuid": "5710456a66d951ee639ed933ba093eac",
        "title": "听曹道士弹琴二首  其二",
        "author": "谢薖",
        "content": "小窗疏箔列仙家，弹尽遗音晚景斜。\n贺老当年定场屋，虚将妙曲付琵琶。",
        "dynasty": "宋",
        "collection_info": null
    },
    {
        "uuid": "22104d3ca3e7503c6b5035cfbb6b55c4",
        "title": "寒食出郊",
        "author": "谢薖",
        "content": "水晴鸥弄影，沙软马惊尘。\n密竹斜侵径，幽花乱逼人。\n深行听格磔，倦憇倚轮囷。\n往事悲青塜，年年芳草新。",
        "dynasty": "宋",
        "collection_info": null
    },
    {
        "uuid": "cfa71b470c393bf507b30e5a9d8643b1",
        "title": "寄洪鸿父二首",
        "author": "谢薖",
        "content": "儿时访道漳江上，燕雀群中见阿鸿。\n南浦飞云看画栋，北窗欹枕飒凉风。\n读书长忆登山胜，作尉聊甘食荠穷。\n想见咏怀非一首，鈎章棘句定能工。",
        "dynasty": "宋",
        "collection_info": null
    },
    {
        "uuid": "e7733c824403085f3b6c205a6ccf9195",
        "title": "有怀潘子真",
        "author": "谢薖",
        "content": "冲和庵裏潘居士，旅食京城久不还。\n玉唾银钩长在眼，瑶林琪树未承颜。\n大门曾是郑严辈，吾子却居夷惠间。\n想见红尘车马底，梦魂随雁过西山。",
        "dynasty": "宋",
        "collection_info": null
    },
    {
        "uuid": "19839511165117f22727d889e235cd3a",
        "title": "食菜",
        "author": "谢薖",
        "content": "道人真是伊蒲塞，顿顿园蔬入馔来。\n紫芥寒葅参薤韭，黄橙苦酒伴盐梅。\n蒸豚不羡贮人乳，饭豆亦能羮芋魁。\n但恐酪奴不解事，搅令枵腹转春雷。",
        "dynasty": "宋",
        "collection_info": null
    },
    {
        "uuid": "391c210405bca20d79fa7b95a5df3150",
        "title": "暮春二首  其一",
        "author": "谢薖",
        "content": "溜渠鸣玉雨成霖，春草池塘数尺深。\n后院落花人不到，无聊独下海棠阴。",
        "dynasty": "宋",
        "collection_info": null
    },
    {
        "uuid": "0c2b31589f4f31d46aad80ce5e306a22",
        "title": "暮春二首  其二",
        "author": "谢薖",
        "content": "晚雨墻东暗绿槐，清阴庭院鎻莓苔。\n委阶红药将春去，贴水青荷与夏来。",
        "dynasty": "宋",
        "collection_info": null
    },
    {
        "uuid": "e0fa041ee402902555e41e3369b2f497",
        "title": "春日黄梅花二首  其一",
        "author": "谢薖",
        "content": "腊梅初与雪争妍，素艶寒香亦可怜。\n政使北风吹得尽，一枝金蓓始嫣然。",
        "dynasty": "宋",
        "collection_info": null
    },
    {
        "uuid": "6445030151a6dd12a77362bc28703d7c",
        "title": "春日黄梅花二首  其二",
        "author": "谢薖",
        "content": "傍人如笑不胜姸，曾是寻芳向腊前。\n纵使游蜂能拂掠，含酸结子为谁圆。",
        "dynasty": "宋",
        "collection_info": null
    },
    {
        "uuid": "7aab75c984cb02b0fc9ec5dfe8e046d0",
        "title": "梅花四首  其一",
        "author": "谢薖",
        "content": "姑射神游阅九关，水精宫殿不胜寒。\n下窥人世生尘想，故作梅花与俗看。",
        "dynasty": "宋",
        "collection_info": null
    },
    {
        "uuid": "017acb8df9c983c7f9937ddd9278a2ed",
        "title": "梅花四首  其二",
        "author": "谢薖",
        "content": "清晓微开浅浅黄，萧疏无奈北风凉。\n幽姿不许人窥见，故向寒林度暗香。",
        "dynasty": "宋",
        "collection_info": null
    },
    {
        "uuid": "a2637591b04a7c351f68b8b43680beeb",
        "title": "梅花四首  其三",
        "author": "谢薖",
        "content": "蔷薇露染玉肌香，疏影寒光照野塘。\n长使诗人动幽兴，不妨桃李斗春粧。",
        "dynasty": "宋",
        "collection_info": null
    },
    {
        "uuid": "ec73ab167c889a1ef008103b135e4ee7",
        "title": "梅花四首  其四",
        "author": "谢薖",
        "content": "冷香零乱点寒莎，眼底愁生万种多。\n收拾余芳无处惜，只传佳句似阴何。",
        "dynasty": "宋",
        "collection_info": null
    },
    {
        "uuid": "a6adc7dbca61ef4a9e5dd617a343f341",
        "title": "送都仲献",
        "author": "谢薖",
        "content": "酒曹怀璧暂投閒，俄许朱轓未赐环。\n殿阁凉生应在眼，宫门驺唱合趋班。\n鳯皇观德翔千仞，虎豹窥人碍九关。\n只恐苍生倾望久，未容投绂老家山。",
        "dynasty": "宋",
        "collection_info": null
    },
    {
        "uuid": "4a87943c8e69fb481e9b4e948080aee0",
        "title": "寄题长沙高善时醉月堂",
        "author": "谢薖",
        "content": "乱山岑秀绕湘坟，君筑茅堂底处村。\n蛮国戈矛真梦幻，醉乡风露别干坤。\n平生不负南楼兴，何日能同北海尊。\n聊欲挥毫书楚些，凴君招取独醒魂。",
        "dynasty": "宋",
        "collection_info": null
    },
    {
        "uuid": "6c5a3bc74f08116fe9dd1d5deea10533",
        "title": "与江君佐游五福寺观竹二首  其一",
        "author": "谢薖",
        "content": "老子平生与竹群，清风洒濯胜三熏。\n江郎定自兴不浅，共打僧门寻此君。",
        "dynasty": "宋",
        "collection_info": null
    },
    {
        "uuid": "5130a5be410fc8ebb833cee7c32fa6d1",
        "title": "与江君佐游五福寺观竹二首  其二",
        "author": "谢薖",
        "content": "小池环插碧琅玕，气韵萧梢六月寒。\n一夜清霜群木落，独留孤节与君看。",
        "dynasty": "宋",
        "collection_info": null
    },
    {
        "uuid": "76bd1623fdffa2c42f3ff35545061bc0",
        "title": "吴彩鸾写真",
        "author": "谢薖",
        "content": "天上鳯皇难独宿，人间翡翠本双栖。\n丹青不共文萧共，谁遣雉东迷雀西。",
        "dynasty": "宋",
        "collection_info": null
    },
    {
        "uuid": "0fdca20b5318b06057529736598644f3",
        "title": "戱咏鼠鬚笔",
        "author": "谢薖",
        "content": "编须将取猬毛磔，裁管縳成鸡距长。\n谁言鼠鬚不足齿，也復论功翰墨场。",
        "dynasty": "宋",
        "collection_info": null
    },
    {
        "uuid": "4c2cd46b87a39a22431491dae5070173",
        "title": "山间四首  其一",
        "author": "谢薖",
        "content": "篱落秋花未得霜，嫣然一笑媚秋阳。\n可人风味撩诗兴，不记姚家宫样黄。",
        "dynasty": "宋",
        "collection_info": null
    },
    {
        "uuid": "3307a9dc71467c363c739484ce00bf67",
        "title": "山间四首  其二",
        "author": "谢薖",
        "content": "野老缘冈拾堕樵，溪童收网度横桥。\n高怀尽在行歌裏，岂信人间有市朝。",
        "dynasty": "宋",
        "collection_info": null
    },
    {
        "uuid": "48a7a69718e0f7f638f65ab88f4ed984",
        "title": "山间四首  其三",
        "author": "谢薖",
        "content": "未羡颜生乐一箪，一箪悬磬若为欢。\n有田如使扬雄足，亦学前贤在涧槃。",
        "dynasty": "宋",
        "collection_info": null
    },
    {
        "uuid": "ace1737c0f8792606ba0c8749bd39f74",
        "title": "山间四首  其四",
        "author": "谢薖",
        "content": "举案齐眉老孟光，隐居无计可须忙。\n残年但使糟床注，亦付生涯与醉乡。",
        "dynasty": "宋",
        "collection_info": null
    },
    {
        "uuid": "c2fdf736167967e043c5b2929a548464",
        "title": "移松二首  其一",
        "author": "谢薖",
        "content": "古貎苍髯十八公，巍巍独出众材中。\n朝来挽致茅堂下，为我商量送好风。",
        "dynasty": "宋",
        "collection_info": null
    },
    {
        "uuid": "cc0ba5bf01439b6768b701eb5c060de4",
        "title": "移松二首  其二",
        "author": "谢薖",
        "content": "河出昆崙派九州，屹然砥柱立中流。\n苍松若比丘山重，岂但回头费万牛。",
        "dynasty": "宋",
        "collection_info": null
    },
    {
        "uuid": "c5ff52e110d81acc33eb8f740491913e",
        "title": "次韵吴民载告别觅酒二首  其一",
        "author": "谢薖",
        "content": "君诗起予者，百遍为君开。\n世俗唯何甚，予心不可谐。\n独思南去楚，众欲北之回。\n何处可休影，期君归去来。",
        "dynasty": "宋",
        "collection_info": null
    },
    {
        "uuid": "f16e0250efd62bac652c07ddd5e46f7a",
        "title": "次韵吴民载告别觅酒二首  其二",
        "author": "谢薖",
        "content": "齐下老从事，相逢青眼开。\n有朋方悃款，得汝更诙谐。\n老兴此非浅，后车君与回。\n嘉蔬实空甒，併遣木奴来。",
        "dynasty": "宋",
        "collection_info": null
    },
    {
        "uuid": "d101849a95d9a37ab01359dd3bc1a0c5",
        "title": "偶书二首  其一",
        "author": "谢薖",
        "content": "大儒读书如布谷，小儿据几如王孙。\n道人竟日无一事，卧看前江烟雨昏。",
        "dynasty": "宋",
        "collection_info": null
    },
    {
        "uuid": "546172f28e63a0bef5b82e3ee3355fb3",
        "title": "偶书二首  其二",
        "author": "谢薖",
        "content": "平生蹇吃不解语，终日坐窗从客嘲。\n它年若使登要路，定被人讥无口匏。",
        "dynasty": "宋",
        "collection_info": null
    },
    {
        "uuid": "024bd012050330457fa716b8e2edd9d5",
        "title": "题陈先生华山高卧图",
        "author": "谢薖",
        "content": "落叶开花秋復春，睡中荣悴岂关身。\n那知五起鸡三唱，亦有寒窗不寐人。",
        "dynasty": "宋",
        "collection_info": null
    },
    {
        "uuid": "b00e3515da49846a8b0c7dd04535d874",
        "title": "和董彦光立春日二首  其一",
        "author": "谢薖",
        "content": "梅蕊飞翻柳色新，雪泥干尽已成尘。\n愁看节物独惊眼，醉吐诗词君可人。\n藜杖应门原宪病，鹴裘贳酒茂陵贫。\n朝来似有飞扬意，可但无情草木春。",
        "dynasty": "宋",
        "collection_info": null
    },
    {
        "uuid": "e928decf2d444b499c04c6c24f52e0d3",
        "title": "和董彦光立春日二首  其二",
        "author": "谢薖",
        "content": "交情自昔白头新，富贵移人或望尘。\n頋我喜求方外士，得君端是眼中人。\n谪仙诗富旧无敌，东野囊空今不贫。\n已遣掺掺缝古锦，共捜佳句赏新春。",
        "dynasty": "宋",
        "collection_info": null
    },
    {
        "uuid": "ced67c602f3b906b25291f5d3b0dae50",
        "title": "彦光示诗有释氏之语復次韵",
        "author": "谢薖",
        "content": "历眼浮荣逐日新，谁知澄寂本非尘。\n吾曹例作区中士，此味全输世外人。\n空裏华生均是病，衣中宝在却忧贫。\n是间枯淡君姑置，且办芳尊醉早春。",
        "dynasty": "宋",
        "collection_info": null
    },
    {
        "uuid": "13ad37ec8894ce38b458e5aad22b0989",
        "title": "何之忱用前韵示诗復次韵",
        "author": "谢薖",
        "content": "扬子牢愁更美新，贾生悲鵩在承尘。\n忘怀久已栽萱草，行乐尤欣见玉人。\n邂逅题诗聊可意，平生嗜酒岂忧贫。\n明年剩作颠茫计，剧饮狂歌莫负春。",
        "dynasty": "宋",
        "collection_info": null
    },
    {
        "uuid": "b9628c45d42c6fdd8f3542f1a1916ebd",
        "title": "从陈妙音觅酒二首  其一",
        "author": "谢薖",
        "content": "雪窗痴坐拨寒灰，万斛清愁扫不开。\n排遣此怀将底物，凴君催送曲生来。",
        "dynasty": "宋",
        "collection_info": null
    },
    {
        "uuid": "08e16e301eb0ebb1651396ca04a0ccc7",
        "title": "从陈妙音觅酒二首  其二",
        "author": "谢薖",
        "content": "长恐闺人抱颈羞，何当更脱鹔鹴裘。\n试烦郎子倾家酿，不用平原老督邮。",
        "dynasty": "宋",
        "collection_info": null
    },
    {
        "uuid": "ddf4ba2e35d5450ad966e7c5aa7ae6e8",
        "title": "次韵董彦孚独卧逸堂之句",
        "author": "谢薖",
        "content": "遶舍檀栾五月凉，岁寒高节亦难忘。\n期君鸿鹄应高举，頋我蚍蜉岂自量。\n索价旧曾晞少室，荷锄犹可继柴桑。\n虚堂若许连床卧，待看风吹细细香。",
        "dynasty": "宋",
        "collection_info": null
    },
    {
        "uuid": "ebd53163b2f5039240560156f601012c",
        "title": "送黄柑与彦孚二首  其一",
        "author": "谢薖",
        "content": "残腊才经一番霜，青青三寸作金黄。\n故园兄弟怀思我，特地分甘到草堂。",
        "dynasty": "宋",
        "collection_info": null
    },
    {
        "uuid": "11fee5a8580325738446bbcd5f03c5d9",
        "title": "送黄柑与彦孚二首  其二",
        "author": "谢薖",
        "content": "手拆奇苞遗细君，更思特送逸堂人。\n甘寒定可锦绣口，看吐新诗泣鬼神。",
        "dynasty": "宋",
        "collection_info": null
    },
    {
        "uuid": "7ad1d2dcaa00f801165eb25a0ba5cfca",
        "title": "过金山下作",
        "author": "谢薖",
        "content": "扬子江中风浪生，小舟如叶任欹倾。\n桨摇齐指金山寺，雾暗初疑鐡瓮城。\n绝顶逈分双塔秀，层楼危立一僧清。\n他年来访结庵地，吾与此江春水盟。",
        "dynasty": "宋",
        "collection_info": null
    },
    {
        "uuid": "c1c60e864d2e85c4bae6a81bba0890d9",
        "title": "独登有美堂",
        "author": "谢薖",
        "content": "龟趺双跱日星悬，读罢凴阑心浩然。\n缭绕峰峦浮野色，参差楼阁起晴烟。\n湖光凈照山间寺，江浪遥连海外天。\n安得翰林风月手，一时摩写入诗篇。",
        "dynasty": "宋",
        "collection_info": null
    },
    {
        "uuid": "5fec301cd876e8ac2c366b02ad536898",
        "title": "雨中漫成四首  其一",
        "author": "谢薖",
        "content": "东风浑作勒花寒，寂寞林塘不受看。\n玉版鹤翎俱未识，梨梢空有泪阑干。",
        "dynasty": "宋",
        "collection_info": null
    },
    {
        "uuid": "ad7e32946eba8af36a18dbca3bab6363",
        "title": "雨中漫成四首  其二",
        "author": "谢薖",
        "content": "向老逢春懒问花，恶风吹雨故斜斜。\n一城桃李应漂尽，不到城南韦杜家。",
        "dynasty": "宋",
        "collection_info": null
    },
    {
        "uuid": "9728042861ba9fd73ec60252dd5e5d95",
        "title": "雨中漫成四首  其三",
        "author": "谢薖",
        "content": "一树山矾宫样黄，晓风微送雨中香。\n鼻端空寂谁知许，莫怪雄蜂取次狂。",
        "dynasty": "宋",
        "collection_info": null
    },
    {
        "uuid": "518af0916cd1c7d7bc68828aca4357af",
        "title": "雨中漫成四首  其四",
        "author": "谢薖",
        "content": "纔见花飞扫不开，只今青子落莓苔。\n当时一咲冰雪面，曾动扬州诗兴来。",
        "dynasty": "宋",
        "collection_info": null
    },
    {
        "uuid": "35a0eb5892711068b1368e428d3b6741",
        "title": "送王山人",
        "author": "谢薖",
        "content": "秋风萧瑟赋归欤，此去悬知金有鱼。\n我亦羡君无夺糈，长沙终负过秦书。",
        "dynasty": "宋",
        "collection_info": null
    },
    {
        "uuid": "31449126e421ad3718c29aaf37c67a2c",
        "title": "滴滴金花",
        "author": "谢薖",
        "content": "满庭黄色抑何深，一滴梅霖一滴金。\n莫使贪夫来见此，闻名亦起觊觎心。",
        "dynasty": "宋",
        "collection_info": null
    },
    {
        "uuid": "d6ae8f5ca57df04f19788bec6e0ee5a3",
        "title": "洗墨池",
        "author": "谢薖",
        "content": "张芝学书池水黑，章草如芝古无敌。\n右军睥睨难抗衡，恨不临池作书痴。",
        "dynasty": "宋",
        "collection_info": null
    },
    {
        "uuid": "55c0d020d532ac6fd37bce0c27c8662c",
        "title": "代柬仲彝索酒",
        "author": "谢薖",
        "content": "月色皎如许，其如无酒何。\n从君觅一斗，午夜泛金波。",
        "dynasty": "宋",
        "collection_info": null
    },
    {
        "uuid": "7cedabe6ebfb8622259460b71a1df202",
        "title": "春闺",
        "author": "谢薖",
        "content": "曲栏干外柳垂垂，罗幕轻风燕子飞。\n独倚危槛思往事，落红撩乱点春衣。",
        "dynasty": "宋",
        "collection_info": null
    },
    {
        "uuid": "440924782dd19049e6bc01be8219203f",
        "title": "宿文殊寺",
        "author": "谢薖",
        "content": "踏破春云深万层，山灵放我作幽行。\n花香掠面不知处，鸟语可人如有情。\n风急远闻檐马响，月高清送木鱼声。\n禅床光滑氍毹软，曲臂支头听瀑倾。",
        "dynasty": "宋",
        "collection_info": null
    }
]