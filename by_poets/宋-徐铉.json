[
    {
        "title": "早春左省寓直",
        "author": "徐铉",
        "content": "旭景鸾台上，微云象阙间。\n时清政事少，日永直官閒。\n远籁飞箫管，零冰响佩环。\n终军年二十，默坐叩玄关。",
        "dynasty": "宋",
        "collection_info": null
    },
    {
        "title": "寒食宿陈公塘上",
        "author": "徐铉",
        "content": "垂杨界官道，茅屋倚高坡。\n月下春塘水，风中牧竖歌。\n折花閒立久，对酒远情多。\n今夜孤亭梦，悠扬奈尔何。",
        "dynasty": "宋",
        "collection_info": null
    },
    {
        "title": "将去广陵别史员外南斋",
        "author": "徐铉",
        "content": "家声曾与金张辈，官署去居何宋间。\n起得高斋临静曲，种成奇树学他山。\n鸳鸾终日同醒醉，萝薜常时共往还。\n贱子今朝独南去，不堪回首望清閒。",
        "dynasty": "宋",
        "collection_info": null
    },
    {
        "title": "登甘露寺北望",
        "author": "徐铉",
        "content": "京口潮来曲岸平，海门风起浪花生。\n人行沙上见日影，舟过江中闻橹声。\n芳草远迷扬子渡，宿烟深映广陵城。\n游人乡思应如橘，相望须含两地情。",
        "dynasty": "宋",
        "collection_info": null
    },
    {
        "title": "山路花",
        "author": "徐铉",
        "content": "不共垂杨映绮寮，倚山临路自娇饶。\n游人过去知香远，谷鸟飞来见影摇。\n半隔烟岚遥隠隠，可堪风雨暮萧萧。\n城中春色还如此，几处笙歌案舞腰。",
        "dynasty": "宋",
        "collection_info": null
    },
    {
        "title": "京口江际弄水",
        "author": "徐铉",
        "content": "退公求静独临川，扬子江南二月天。\n百尺翠屏甘露阁，数帆晴日海门船。\n波澄濑石寒如玉，草接汀苹绿似烟。\n安得乘槎更东去，十洲风外弄潺湲。",
        "dynasty": "宋",
        "collection_info": null
    },
    {
        "title": "从驾东幸呈诸公",
        "author": "徐铉",
        "content": "吴公台下旧京城，曾掩衡门过十春。\n别后不知新景象，信来空问故交亲。\n宦游京口无高兴，习隠钟山限俗尘。\n今日喜为华表鹤，况陪鹓鹭免迷津。",
        "dynasty": "宋",
        "collection_info": null
    },
    {
        "title": "赋得綵燕",
        "author": "徐铉",
        "content": "缕綵成飞燕，迎和启蛰时。\n翠翘生玉指，绣羽拂文楣。\n讵费衔泥力，无劳剪爪期。\n化工今在此，翻怪社来迟。",
        "dynasty": "宋",
        "collection_info": null
    },
    {
        "title": "送魏舍人仲甫为蕲州判官",
        "author": "徐铉",
        "content": "从事蕲春兴自长，蕲人应识紫微郎。\n山资足后抛名路，莼菜秋来忆故乡。\n以道卷舒犹自适，临戈谈笑固无妨。\n如闻郡阁吹横笛，时望青溪忆野王。",
        "dynasty": "宋",
        "collection_info": null
    },
    {
        "title": "送史馆高员外使岭南",
        "author": "徐铉",
        "content": "东观时閒暇，还修喻蜀书。\n双旌驰县道，百越从轺车。\n桂蠹晨餐罢，贪泉访古初。\n春江多好景，莫使醉吟疏。",
        "dynasty": "宋",
        "collection_info": null
    },
    {
        "title": "宿蒋帝庙明日游山南诸寺",
        "author": "徐铉",
        "content": "便返城闉尚未甘，更从山北到山南。\n花枝似雪春虽半，桂魄如眉日始三。\n松盖遮门寒黯黯，柳丝妨路翠毵毵。\n登临莫怪偏留恋，游宦多年事事谙。",
        "dynasty": "宋",
        "collection_info": null
    },
    {
        "title": "游蒋山题辛夷花寄陈奉礼本约陈同游不至",
        "author": "徐铉",
        "content": "今岁游山已恨迟，山中仍喜见辛夷。\n簪缨且免全为累，桃李犹堪别作期。\n晴后日高偏照灼，晚来风急渐离披。\n山郎不作同行伴，折是何由寄所思。",
        "dynasty": "宋",
        "collection_info": null
    },
    {
        "title": "和殷舍人萧员外春雪",
        "author": "徐铉",
        "content": "万里春阴乍履端，广庭风起玉尘干。\n梅花岭上连天白，蕙草阶前特地寒。\n晴去便为经岁别，兴来何惜彻宵看。\n此时鸳侣皆閒暇，赠答诗成禁漏残。",
        "dynasty": "宋",
        "collection_info": null
    },
    {
        "title": "寄蕲州高郎中",
        "author": "徐铉",
        "content": "贾傅栖迟楚泽东，兰皋三度换秋风。\n纷纷世事来无尽，黯黯离魂去不通。\n直道未能胜社鼠，孤飞徒自嘆冥鸿。\n知君多少思乡恨，闇在山城一笛中。",
        "dynasty": "宋",
        "collection_info": null
    },
    {
        "title": "景阳台怀古",
        "author": "徐铉",
        "content": "后主亡家不悔，江南异代长春。\n今日景阳台上，閒人何用伤神。",
        "dynasty": "宋",
        "collection_info": null
    },
    {
        "title": "春分日",
        "author": "徐铉",
        "content": "仲春初四日，春色正中分。\n绿野裴回月，晴天断续云。\n燕飞犹箇箇，花落已纷纷。\n思妇高楼晚，歌声不可闻。",
        "dynasty": "宋",
        "collection_info": null
    },
    {
        "title": "寄驾部郎中",
        "author": "徐铉",
        "content": "贱子乖慵性，频为省直牵。\n交情每相见，多在相门前。\n君独疏名路，为郎过十年。\n炎风久成别，南望思悠然。",
        "dynasty": "宋",
        "collection_info": null
    },
    {
        "title": "谢文静墓下作",
        "author": "徐铉",
        "content": "越徼稽天讨，周京乱虏尘。\n苍生何可奈，江表更无人。\n岂惮寻荒垄，犹思认后身。\n春风白杨裏，独步泪霑巾。",
        "dynasty": "宋",
        "collection_info": null
    },
    {
        "title": "观人读春秋",
        "author": "徐铉",
        "content": "日觉儒风薄，谁将霸道羞。\n乱臣无所戄，何用读春秋。",
        "dynasty": "宋",
        "collection_info": null
    },
    {
        "title": "秋日雨中与萧赞善访殷舍人于翰林座中作",
        "author": "徐铉",
        "content": "野出西垣步步迟，秋光如水雨如丝。\n铜龙楼下逢閒客，红药阶前访旧知。\n乱点乍滋承露处，碎声因想滴蓬时。\n银台钥入须归去，不惜余欢尽酒巵。",
        "dynasty": "宋",
        "collection_info": null
    },
    {
        "title": "送和州张员外为江都令",
        "author": "徐铉",
        "content": "经年相望隔重湖，一旦相逢在上都。\n塞诏官班聊慰否，埋轮意气尚存无。\n由来圣代怜才子，始觉清风激懦夫。\n若向西冈寻胜赏，旧题名处为踌蹰。",
        "dynasty": "宋",
        "collection_info": null
    },
    {
        "title": "和明道人宿山寺",
        "author": "徐铉",
        "content": "闻道经行处，山前与水阳。\n磬声深小院，灯影迥高房。\n落宿依楼角，归云拥殿廊。\n羡师閒未得，早起逐班行。",
        "dynasty": "宋",
        "collection_info": null
    },
    {
        "title": "晚归",
        "author": "徐铉",
        "content": "暑服道情出，烟街薄暮还。\n风清飘短袂，马健弄连环。\n水静闻归橹，霞明见远山。\n过从本无事，从此涉旬閒。",
        "dynasty": "宋",
        "collection_info": null
    },
    {
        "title": "月真歌月真，广陵妓人，翰林殷舍人所录，携之垂访，筵上赠此",
        "author": "徐铉",
        "content": "扬州胜地多丽人，其间丽者名月真。\n月真初年十四五，能弹琵琶善歌舞。\n风前弱柳一枝春，花裏娇鶑百般语。\n扬州帝京多名贤，其间贤者殷德川。\n德川初秉纶闱笔，职近名高常罕出。\n花前月下或游从，一见月真如旧识。\n闱庭深院资贤宅，宅门严峻无凡客。\n垂帘偶坐唯月真，调弄琵琶郎为拍。\n殷郎一旦过江去，镜中懒作孤鸾舞。\n朝云暮雨镇相随，石头城下还相遇。\n二月三月江南春，满城蒙蒙起香尘。\n隔墙试听歌一曲，乃是资贤宅裏人。\n绿窗绣幌天将晓，残烛依依香褭褭。\n离肠却恨苦多情，软障熏笼空悄悄。\n殷郎去冬入翰林，九霄官署转深沉。\n人间想望不可见，唯向月真存旧心。\n我惭阘茸何为者，长感余光每相假。\n陋巷萧条正掩扉，相携访我衡茅下。\n我本山人愚且贞，歌筵饮席常无情。\n自从一见月真后，至今赢得颠狂名。\n殷郎月真听我语，少壮光阴能几许。\n良辰美景数追随，莫教长说相思苦。",
        "dynasty": "宋",
        "collection_info": null
    },
    {
        "title": "寄钟谟",
        "author": "徐铉",
        "content": "看看潘鬓二毛生，昨日林梢又转鶑。\n欲对春风忘世虑，敢言罇酒召时英。\n假中西阁应无事，筵上南威幸有情。\n不得车公终不乐，已教红袖出门迎。",
        "dynasty": "宋",
        "collection_info": null
    },
    {
        "title": "正初答钟郎中见招",
        "author": "徐铉",
        "content": "高斋迟景雪初晴，风拂乔枝待早鶑。\n南省郎官名籍籍，东邻妓女字英英。\n流年倏忽成陈事，春物依稀有旧情。\n新岁相思自过访，不须虚左远相迎。",
        "dynasty": "宋",
        "collection_info": null
    },
    {
        "title": "寒食日作",
        "author": "徐铉",
        "content": "厨冷烟初禁，门闲日更斜。\n东风不好事，吹落满庭花。\n过社纷纷燕，新晴淡淡霞。\n京都盛游观，谁访子云家。",
        "dynasty": "宋",
        "collection_info": null
    },
    {
        "title": "欧阳大监雨中视决堤因堕水明日见于省中因戏之",
        "author": "徐铉",
        "content": "闻道张晨盖，徘徊石首东。\n浚川非伯禹，落水异三公。\n衣湿仍愁雨，冠剞更怯风。\n今朝復相见，疑是葛仙翁。",
        "dynasty": "宋",
        "collection_info": null
    },
    {
        "title": "寄舒州杜员外",
        "author": "徐铉",
        "content": "信到得君书，知君已下车。\n粉闱情在否，莲幕兴何如。\n人望征贤入，余思从子居。\n灊山真隠地，凭为卜茅庐。",
        "dynasty": "宋",
        "collection_info": null
    },
    {
        "title": "九月三十夜雨寄故人",
        "author": "徐铉",
        "content": "听空阶雨，方知秋事悲。\n寂寥旬假日，萧飒夜长时。\n别念纷纷起，寒更故故迟。\n情人如不醉，定是两相思。",
        "dynasty": "宋",
        "collection_info": null
    },
    {
        "title": "寄抚州钟郎中",
        "author": "徐铉",
        "content": "去载分襟后，寻闻在建安。\n封疆正多事，罇俎若为欢。\n都护空遗镞，明君欲舞干。\n绕朝时不用，非是杀身难。",
        "dynasty": "宋",
        "collection_info": null
    },
    {
        "title": "送欧阳大监游庐山",
        "author": "徐铉",
        "content": "家家门外庐山路，唯有夫君乞假游。\n案牍乍抛公署晚，林泉已近暑天秋。\n海潮尽处逢陶石，江月圆时上庾楼。\n此去萧然好长往，人间何事不悠悠。",
        "dynasty": "宋",
        "collection_info": null
    },
    {
        "title": "立秋后一日与朱舍人同直",
        "author": "徐铉",
        "content": "一宿秋风未觉凉，数声宫漏日犹长。\n林泉无计消残暑，虚向瑶池费稻粱。",
        "dynasty": "宋",
        "collection_info": null
    },
    {
        "title": "赋得霍将军辞第",
        "author": "徐铉",
        "content": "汉将承恩久，图勋肯顾私。\n匈奴犹未灭，安用以家为。\n郢匠虽闻诏，衡门竟不移。\n宁烦张老颂，无待晏婴辞。\n甲乙人徒费，亲邻我自持。\n悠悠千载下，长作帅臣师。",
        "dynasty": "宋",
        "collection_info": null
    },
    {
        "title": "秋日卢龙村舍",
        "author": "徐铉",
        "content": "置却人间事，閒从野老游。\n树声村店晚，草色古城秋。\n独鸟飞天外，閒云度陇头。\n姓名君莫问，山木与虚舟。",
        "dynasty": "宋",
        "collection_info": null
    },
    {
        "title": "和萧郎中小雪日作",
        "author": "徐铉",
        "content": "征西府裏日西斜，独试新炉自煮茶。\n篱菊尽来低覆水，塞鸿飞去远连霞。\n寂寥小雪閒中过，斑驳轻霜鬓上加。\n算得流年无奈处，莫将诗句祝苍华。",
        "dynasty": "宋",
        "collection_info": null
    },
    {
        "title": "中书相公溪亭閒宴依韵",
        "author": "徐铉",
        "content": "雨霁秋光晚，亭空野兴迴。\n沙鸥掠岸去，溪水上阶来。\n客傲风欺帻，筵香菊在杯。\n东山长许醉，何事忆天台。",
        "dynasty": "宋",
        "collection_info": null
    },
    {
        "title": "寄饶州王郎中效李白体",
        "author": "徐铉",
        "content": "珍重王光嗣，交情尚在不。\n芜城连宅住，楚塞并车游。\n别后官三改，年来岁六周。\n银鈎无一字，何以缓离愁。",
        "dynasty": "宋",
        "collection_info": null
    },
    {
        "title": "宣威苗将军贬官后重经故宅",
        "author": "徐铉",
        "content": "蒋山南望近西坊，亭馆依然锁院墙。\n天子未尝过细柳，将军寻已戍炖煌。\n欹倾怪石山无色，零落圆荷水不香。\n为将为儒皆寂寞，门前愁杀马中郎。",
        "dynasty": "宋",
        "collection_info": null
    },
    {
        "title": "送应之道人归江西",
        "author": "徐铉",
        "content": "曾骑竹马傍洪涯，二十余年变物华。\n客梦等閒过驿阁，归帆遥羡指龙沙。\n名题小篆矜垂露，诗作吴吟对绮霞。\n岁暮定知迴未得，信来凭为寄梅花。",
        "dynasty": "宋",
        "collection_info": null
    },
    {
        "title": "送元帅书记高郎中出为婺源建威军使",
        "author": "徐铉",
        "content": "寒风萧瑟楚江南，记室戎装挂锦帆。\n倚马未曾妨笑傲，斩牲先要厉威严。\n危言昔日尝无隠，壮节今来信不凡。\n唯有杯盘思上国，酒醪甜淡菜蔬甘。",
        "dynasty": "宋",
        "collection_info": null
    },
    {
        "title": "临石步港",
        "author": "徐铉",
        "content": "碕岸隳萦带，微风起细涟。\n绿阴三月后，倒影乱峰前。\n吹浪游鳞小，黏苔碎石圆。\n会将腰下组，换取钓鱼船。",
        "dynasty": "宋",
        "collection_info": null
    },
    {
        "title": "病题二首  其一",
        "author": "徐铉",
        "content": "性灵慵懒百无能，唯被朝参遣夙兴。\n圣主优容恩未答，丹经疏阔病相陵。\n脾伤对客偏愁酒，眼暗看书每愧灯。\n进与时乖不知退，可怜身计谩腾腾。",
        "dynasty": "宋",
        "collection_info": null
    },
    {
        "title": "病题二首  其二",
        "author": "徐铉",
        "content": "人间多事本难论，况是人间懒慢人。\n不解养生何怪病，已能知命敢辞贫。\n向空咄咄烦书字，与世滔滔莫问津。\n金马门前君识否，东方曼倩是前身。",
        "dynasty": "宋",
        "collection_info": null
    },
    {
        "title": "寄江州萧给事",
        "author": "徐铉",
        "content": "夕郎忧国不忧身，今向天涯作逐臣。\n魂梦暗驰龙阙曙，啸吟閒绕虎溪春。\n朝车载酒过山寺，谏纸题诗寄野人。\n惆怅懦夫何足道，自离羣后已同尘。",
        "dynasty": "宋",
        "collection_info": null
    },
    {
        "title": "送郝郎中为浙西判官",
        "author": "徐铉",
        "content": "大藩从事本优贤，幕府仍当北固前。\n花绕楼台山倚郭，寺临江海水连天。\n恐君到即忘归日，忆我游曾历二年。\n若许他时作閒伴，殷勤为买钓鱼船。",
        "dynasty": "宋",
        "collection_info": null
    },
    {
        "title": "翰林游舍人清明日入院中涂见过余明日亦入西省上直因寄游君",
        "author": "徐铉",
        "content": "榆柳开新焰，梨花发故枝。\n辎軿隘城市，圭组坐曹司。\n独对芝泥检，遥怜白马儿。\n禁林还视草，气味两相知。",
        "dynasty": "宋",
        "collection_info": null
    },
    {
        "title": "陪王庶子游后湖涵虚阁",
        "author": "徐铉",
        "content": "悬圃清虚乍过秋，看山寻水上兹楼。\n轻鸥的的飞难没，红叶纷纷晚更稠。\n风卷微云分远岫，浪摇晴日照中州。\n跻攀况有承华客，如在南皮奉胜游。",
        "dynasty": "宋",
        "collection_info": null
    },
    {
        "title": "柳枝辞十二首  其一",
        "author": "徐铉",
        "content": "把酒凭君唱柳枝，也从丝管递相随。\n逢春只合朝朝醉，记取秋风落叶时。",
        "dynasty": "宋",
        "collection_info": null
    },
    {
        "title": "柳枝辞十二首  其二",
        "author": "徐铉",
        "content": "南园日暮起春风，吹散杨花雪满空。\n不惜杨花飞也得，愁君老尽脸边红。",
        "dynasty": "宋",
        "collection_info": null
    },
    {
        "title": "柳枝辞十二首  其三",
        "author": "徐铉",
        "content": "陌上朱门柳映花，帘鈎半卷绿阴斜。\n凭郎暂驻青骢马，此是钱塘小小家。",
        "dynasty": "宋",
        "collection_info": null
    },
    {
        "title": "柳枝辞十二首  其四",
        "author": "徐铉",
        "content": "夹岸朱栏柳映楼，绿波平幔带花流。\n歌声不出长条密，忽地风迴见綵舟。",
        "dynasty": "宋",
        "collection_info": null
    },
    {
        "title": "柳枝辞十二首  其五",
        "author": "徐铉",
        "content": "老大逢春总恨春，绿杨阴裏最愁人。\n旧游一别无因见，嫩叶如眉处处新。",
        "dynasty": "宋",
        "collection_info": null
    },
    {
        "title": "柳枝辞十二首  其六",
        "author": "徐铉",
        "content": "蒙蒙堤畔柳含烟，疑是阳和二月天。\n醉裏不知时节改，漫随儿女打秋韆。",
        "dynasty": "宋",
        "collection_info": null
    },
    {
        "title": "柳枝辞十二首  其七",
        "author": "徐铉",
        "content": "水阁春来乍减寒，晓妆初罢倚栏干。\n长条乱拂春波动，不许佳人照影看。",
        "dynasty": "宋",
        "collection_info": null
    },
    {
        "title": "柳枝辞十二首  其八",
        "author": "徐铉",
        "content": "柳岸烟昏醉裏归，不知深处有芳菲。\n重来已见花飘尽，唯有黄鶑啭树飞。",
        "dynasty": "宋",
        "collection_info": null
    },
    {
        "title": "柳枝辞十二首  其九",
        "author": "徐铉",
        "content": "此去仙源不是遥，垂杨深处有朱桥。\n共君同过朱桥去，密映垂杨听洞箫。",
        "dynasty": "宋",
        "collection_info": null
    },
    {
        "title": "柳枝辞十二首  其一○",
        "author": "徐铉",
        "content": "暂别扬州十度春，不知光景属何人。\n一帆归客千条柳，肠断东风扬子津。",
        "dynasty": "宋",
        "collection_info": null
    },
    {
        "title": "柳枝辞十二首  其一一",
        "author": "徐铉",
        "content": "仙乐春来案舞腰，清声偏似傍娇饶。\n应缘鶑舌多情頼，长向双成说翠条。",
        "dynasty": "宋",
        "collection_info": null
    },
    {
        "title": "柳枝辞十二首  其一二",
        "author": "徐铉",
        "content": "凤笙临槛不能吹，舞袖当筵亦自疑。\n唯有美人多意绪，解衣芳态画双眉。",
        "dynasty": "宋",
        "collection_info": null
    },
    {
        "title": "贬官泰州出城作",
        "author": "徐铉",
        "content": "浮名浮利信悠悠，四海干戈痛主忧。\n三谏不从为逐客，一身无累似虚舟。\n满朝权贵皆曾忤，绕郭林泉已徧游。\n唯有恋恩终不改，半程犹自望城楼。",
        "dynasty": "宋",
        "collection_info": null
    },
    {
        "title": "过江",
        "author": "徐铉",
        "content": "别路知何极，离肠有所思。\n登楼望城远，摇橹过江迟。\n断岸烟中失，长天水际垂。\n此心非橘柚，不为两乡移。",
        "dynasty": "宋",
        "collection_info": null
    },
    {
        "title": "赠维扬故人",
        "author": "徐铉",
        "content": "东京少长认维桑，书剑谁教入帝乡。\n一事无成空放逐，故人相见重凄凉。\n楼台寂寞官河晚，人物稀疏驿路长。\n莫怪临风惆怅久，十年春色忆维扬。",
        "dynasty": "宋",
        "collection_info": null
    },
    {
        "title": "得浙西郝判官书未及报闻燕王移镇京口因寄此诗问方判官田书记消息",
        "author": "徐铉",
        "content": "秋风海上久离居，曾得刘公一纸书。\n淡水心情长若此，银鈎踪迹更无如。\n尝忧座侧飞鸮鸟，未暇江中觅鲤鱼。\n今日京吴建朱邸，问君谁共曳长裾。",
        "dynasty": "宋",
        "collection_info": null
    },
    {
        "title": "赠陶使君求梨",
        "author": "徐铉",
        "content": "昨宵宴罢醉如泥，惟忆张公大谷梨。\n白玉花繁曾缀处，黄金色嫩乍成时。\n冷侵肺腑醒偏蚤，香惹衣襟歇倍迟。\n今旦中山方酒渴，唯应此物最相宜。",
        "dynasty": "宋",
        "collection_info": null
    },
    {
        "title": "王三十七自京垂访作此送之",
        "author": "徐铉",
        "content": "失乡迁客在天涯，门掩苔垣向水斜。\n只就鳞鸿求远信，敢言车马访贫家。\n烟生柳岸将垂缕，雪压梅园半是花。\n惆怅明朝罇酒散，梦魂相送到京华。",
        "dynasty": "宋",
        "collection_info": null
    },
    {
        "title": "陶使君挽歌二首  其一",
        "author": "徐铉",
        "content": "太守今何在，行春去不归。\n筵空收管吹，郊迥俨骖騑。\n营外星纔落，园中露已晞。\n伤心梁上燕，犹解向人飞。",
        "dynasty": "宋",
        "collection_info": null
    },
    {
        "title": "陶使君挽歌二首  其二",
        "author": "徐铉",
        "content": "始忆花前宴，笙歌醉夕阳。\n那堪城外送，哀挽逐归艎。\n铃阁朝犹闭，风亭日已荒。\n唯余迁客泪，霑洒后池傍。",
        "dynasty": "宋",
        "collection_info": null
    },
    {
        "title": "雪中作",
        "author": "徐铉",
        "content": "赋分多情客，经年去国心。\n疏钟寒郭晚，密雪水亭深。\n影迥鸿投渚，声愁雀噪林。\n他乡一罇酒，独坐不成斟。",
        "dynasty": "宋",
        "collection_info": null
    },
    {
        "title": "送客至城西望图山因寄浙西府中",
        "author": "徐铉",
        "content": "枚叟邹生笑语同，莫嗟江上听秋风。\n君看逐客思乡处，犹在图山更向东。",
        "dynasty": "宋",
        "collection_info": null
    },
    {
        "title": "九日雨中",
        "author": "徐铉",
        "content": "茱萸房重雨霏微，去国逢秋此恨稀。\n目极暂登台上望，心遥长向梦中归。\n荃蘼路远愁霜早，兄弟乡遥羡雁飞。\n唯有多情一枝菊，满杯颜色自依依。",
        "dynasty": "宋",
        "collection_info": null
    },
    {
        "title": "寄外甥苗武仲",
        "author": "徐铉",
        "content": "放逐今来涨海边，亲情多在凤台前。\n且将聚散为闲事，须信华枯是偶然。\n蝉噪疏林村倚郭，鸟飞残照水连天。\n此中唯欠韩康伯，共对秋风咏数篇。",
        "dynasty": "宋",
        "collection_info": null
    },
    {
        "title": "附书与钟郎中因寄京妓越宾",
        "author": "徐铉",
        "content": "暮春桥下手封书，寄向南江问越姑。\n不道诸郎少欢笑，经年相别忆侬无。",
        "dynasty": "宋",
        "collection_info": null
    },
    {
        "title": "亚元舍人不替深知猥贻佳作三篇清绝不敢轻酬因为长歌聊以为报未竟復得子乔校书示问故兼寄陈君庶资一笑耳",
        "author": "徐铉",
        "content": "海陵城裏春正月，海畔朝阳照残雪。\n城中有客独登楼，遥望天边白银阙。\n白银阙下何英英，雕鞍绣毂趋承明。\n阊门晓闢旌旗影，玉墀风细佩环声。\n此处追飞皆俊彦，当年何事容疵贱。\n怀铅昼坐紫微宫，焚香夜直明光殿。\n王言简静官司闲，朋好殷勤多往还。\n新亭风景如东洛，邙岭林泉似北山。\n光阴暗度杯盂裏，职业未妨谈笑间。\n有时邀宾復携妓，造门不问都非是。\n酣歌叫笑惊四邻，赋笔踪横动千字。\n任他银箭转更筹，不怕金吾司夜吏。\n可怜诸贵贤且才，时情物望两无猜。\n伊余独禀狂狷性，褊量多言仍薄命。\n吞舟可漏岂无恩，负乘自贻非不幸。\n一朝削迹为迁客，旦暮青云千里隔。\n离鸿别雁各分飞，折柳攀花两无色。\n卢龙渡口问迷津，瓜步山前送暮春。\n白沙江上曾行路，青林花落何纷纷。\n汉皇昔幸回中道，极目牛羊卧芳草。\n旧宅重游尽隙荒，故人相见多衰老。\n禅智寺，山光桥，风瑟瑟兮雨萧萧。\n行杯已醒残梦断，征途未极离魂消。\n海陵郡中陶太守，相逢本是随行旧。\n乍申拜起已开眉，却问辛勤还执手。\n精庐水榭最清幽，一税征车聊驻留。\n闭门思过谢来客，知恩省分宽离忧。\n郡斋胜境有后池，山亭茵阁互参差。\n有时虚左来相召，举白飞觞任所为。\n多才太守能挝鼓，醉送金船间歌舞。\n酒酣耳热眼生花，暂似京华欢会处。\n归来旅馆还端居，清风明月夜窗虚。\n骎骎流景岁云暮，天涯望断故人书。\n春来凭槛方叹息，仰头忽见南来翼。\n足繫红笺堕我前，引颈长鸣如有言。\n开缄试读相思字，乃是多情乔亚元。\n短韵三篇皆丽绝，小梅寄意情偏切。\n金兰投分一何坚，银鈎置袖终难灭。\n醉后狂言何足奇，感君知己不相遗。\n长卿曾作美人赋，玄成今有责躬诗。\n报章欲託还京信，笔拙纸穷情未尽。\n珍重芸香陈子乔，亦解贻书远相问。\n宁须买药疗羁愁，只恨无书消鄙吝。\n游处当时靡不同，欢娱今日两成空。\n天子尚应怜贾谊，时人未要嘲扬雄。\n曲终笔阁缄封已，翩翩驿骑行尘起。\n寄向中朝谢故人，为说相思意如此。",
        "dynasty": "宋",
        "collection_info": null
    },
    {
        "title": "送蒯司录归京亮",
        "author": "徐铉",
        "content": "早年闻有蒯先生，二十余年道不行。\n抵掌曾论天下事，折腰犹悟俗人情。\n老还上国欢娱少，贫聚归资结束轻。\n迁客临流倍惆怅，冷风黄叶满山城。",
        "dynasty": "宋",
        "collection_info": null
    },
    {
        "title": "还过东都留守周公筵上赠座客",
        "author": "徐铉",
        "content": "贾生三载在长沙，故友相思道路赊。\n已分终年甘寂寞，岂知今日返京华。\n麟符上相恩偏厚，隋苑留欢日欲斜。\n明旦江头倍惆怅，远山芳草映残霞。",
        "dynasty": "宋",
        "collection_info": null
    },
    {
        "title": "和表弟包颍见寄",
        "author": "徐铉",
        "content": "平生中表最情亲，浮世那堪聚散频。\n谢脁却吟归省阁，刘桢犹自卧漳滨。\n旧游半似前生事，要路多逢后进人。\n且喜新吟报强健，明年相望杏园春。",
        "dynasty": "宋",
        "collection_info": null
    },
    {
        "title": "赋石奉送德林少尹员外并序",
        "author": "徐铉",
        "content": "我爱他山石，中含绝代珍。\n烟披寒落落，沙浅静磷磷。\n翠色辞文陛，清声出泗滨。\n扁舟载归去，知是泛槎人。",
        "dynasty": "宋",
        "collection_info": null
    },
    {
        "title": "送荻柴与秀才朱观",
        "author": "徐铉",
        "content": "羡子清吟处，茅斋面碧流。\n解憎莲艷俗，唯欠荻花幽。\n鹭立低枝晚，风惊折叶秋。\n赠君须种取，不必树忘忧。",
        "dynasty": "宋",
        "collection_info": null
    },
    {
        "title": "赠浙西顾推官",
        "author": "徐铉",
        "content": "盛府宾寮八十余，闭门高卧兴无如。\n梁王苑裏相逢早，涧浦城中得信疏。\n狼藉杯盘重会面，风流才调一如初。\n愿君百岁犹强健，他日相寻隠士庐。",
        "dynasty": "宋",
        "collection_info": null
    },
    {
        "title": "迴至瓜洲献侍中",
        "author": "徐铉",
        "content": "紫微垣裏旧宾从，来向吴门谒府公。\n奉使谬持严助节，登门初识鲁王宫。\n笙歌隠隠违离后，烟水茫茫怅望中。\n日暮瓜洲江北岸，两行清泪滴西风。",
        "dynasty": "宋",
        "collection_info": null
    },
    {
        "title": "邵伯埭下寄高邮陈郎中",
        "author": "徐铉",
        "content": "故人相别动经年，候馆相逢倍惨然。\n顾我饮冰难辍棹，感君扶病为开筵。\n河湾水浅翘愁鹭，柳岸风微噪暮蝉。\n欲识酒醒魂断处，谢公祠畔客亭前。",
        "dynasty": "宋",
        "collection_info": null
    },
    {
        "title": "和张先辈见寄二首  其一",
        "author": "徐铉",
        "content": "去国离羣掷岁华，病容憔悴愧丹沙。\n溪连舍下衣长润，山带城边日易斜。\n几处垂鈎依野岸，有时披褐到乡家。\n故人书札频相慰，谁道西京道路赊。",
        "dynasty": "宋",
        "collection_info": null
    },
    {
        "title": "和张先辈见寄二首  其二",
        "author": "徐铉",
        "content": "清时沦放在山州，邛竹纱巾处处游。\n野日苍茫悲鹏舍，水风阴湿弊貂裘。\n鸡鸣候旦宁辞晦，松节凌霜几换秋。\n两首新诗千里道，感君情分独知丘。",
        "dynasty": "宋",
        "collection_info": null
    },
    {
        "title": "印秀才至舒州见寻别后寄诗依韵和",
        "author": "徐铉",
        "content": "羁游白社身虽屈，高步辞场道不卑。\n投分共为知我者，相寻多愧谪居时。\n离怀耿耿年来梦，厚意勤勤别后诗。\n今日溪边正相忆，雪晴山秀柳丝垂。",
        "dynasty": "宋",
        "collection_info": null
    },
    {
        "title": "题雷公井",
        "author": "徐铉",
        "content": "掩霭愚公谷，萧寥羽客家。\n俗人知处所，应为有桃花。",
        "dynasty": "宋",
        "collection_info": null
    },
    {
        "title": "送彭秀才",
        "author": "徐铉",
        "content": "贾生去国已三年，短褐闲行皖水边。\n尽日野云生舍下，有时京信到门前。\n无人与和投湘赋，愧子来浮访戴船。\n满袖新诗好迴去，莫随骚客醉林泉。",
        "dynasty": "宋",
        "collection_info": null
    },
    {
        "title": "移饶州别周使君",
        "author": "徐铉",
        "content": "正怜东道感贤侯，何幸高冠脱楚囚。\n皖伯台前收别宴，乔公亭下舣行舟。\n四年去国身将老，百郡征兵主尚忧。\n更向鄱阳河上去，青衫憔悴泪交流。",
        "dynasty": "宋",
        "collection_info": null
    },
    {
        "title": "酬郭先辈",
        "author": "徐铉",
        "content": "太原郭夫子，行高文炳蔚。\n弱龄负世誉，一举游月窟。\n仙籍第三人，时人故称屈。\n昔余吏西省，倾盖名籍籍。\n及我窜羣舒，向风心鬰鬰。\n归来暮江上，云雾一披拂。\n雷雨不下施，犹作池中物。\n念君介然气，感时思奋发。\n示我数篇文，与古争驰突。\n綵缛粲英华，理深刮肌骨。\n古诗尤精奥，史论皆宏拔。\n举此措诸民，何忧民不活。\n吁嗟吾道薄，与世长迂阔。\n顾我徒有心，数奇身正绌。\n论兵属少年，经国须儒术。\n夫子无自轻，苍生正愁疾。",
        "dynasty": "宋",
        "collection_info": null
    },
    {
        "title": "和集贤钟郎中",
        "author": "徐铉",
        "content": "石渠册府神仙署，当用明朝第一人。\n腰下别悬新印绶，堂中皆是故交亲。\n龙池树色供清景，浴殿香风接近邻。\n从此翻飞应更远，徧寻三十六天春。",
        "dynasty": "宋",
        "collection_info": null
    },
    {
        "title": "送黄梅江明府",
        "author": "徐铉",
        "content": "封疆多难正经纶，台阁如何不用君。\n江上又劳为小邑，箧中徒自有雄文。\n书生胆气人谁信，远俗歌谣主不闻。\n一首新诗无限意，再三吟咏向秋云。",
        "dynasty": "宋",
        "collection_info": null
    },
    {
        "title": "和萧郎中午日见寄",
        "author": "徐铉",
        "content": "细雨轻风采药时，褰帘隠几更何为。\n岂知泽畔纫兰客，来赴城中角黍期。\n多罪静思如剉蘗，赦书纔听似含饴。\n谢公制胜常闲暇，愿接西州敌手棋。",
        "dynasty": "宋",
        "collection_info": null
    },
    {
        "title": "送黄秀才姑熟辟命",
        "author": "徐铉",
        "content": "世乱离情苦，家贫色养难。\n水云孤棹去，风雨暮春寒。\n幕府才方急，骚人泪未干。\n何时王道泰，万里看鹏抟。",
        "dynasty": "宋",
        "collection_info": null
    },
    {
        "title": "和太常萧少卿近郊马上偶吟  其一",
        "author": "徐铉",
        "content": "田园经雨绿分畦，飞盖闲行九里堤。\n拂袖清风尘不起，满川芳草路如迷。\n林开始觉晴天迥，潮上初惊浦岸齐。\n怪得仙郎诗句好，断霞残照远山西。",
        "dynasty": "宋",
        "collection_info": null
    },
    {
        "title": "和太常萧少卿近郊马上偶吟  其二",
        "author": "徐铉",
        "content": "抱瓮何人灌药畦，金衔为尔驻平堤。\n村桥野店景无限，绿水晴天思欲迷。\n横笛乍随轻吹断，归帆疑与远山齐。\n凤城迴望真堪画，万户千门蒋峤西。",
        "dynasty": "宋",
        "collection_info": null
    },
    {
        "title": "抛毬乐辞二首  其一",
        "author": "徐铉",
        "content": "歌舞送飞毬，金觥碧玉筹。\n管弦桃李月，帘幕凤凰楼。\n一笑千场醉，浮生任白头。",
        "dynasty": "宋",
        "collection_info": null
    },
    {
        "title": "抛毬乐辞二首  其二",
        "author": "徐铉",
        "content": "灼灼传花枝，纷纷度画旗。\n不知红烛下，照见彩毬飞。\n借势因期克，巫山暮雨归。",
        "dynasty": "宋",
        "collection_info": null
    },
    {
        "title": "离歌辞五首  其一",
        "author": "徐铉",
        "content": "莫折红芳树，但知尽意看。\n狂风幸无意，那忍折教残。",
        "dynasty": "宋",
        "collection_info": null
    },
    {
        "title": "离歌辞五首  其二",
        "author": "徐铉",
        "content": "朝日城南路，旌旗照绿芜。\n使君何处去，桑下觅罗敷。",
        "dynasty": "宋",
        "collection_info": null
    },
    {
        "title": "离歌辞五首  其三",
        "author": "徐铉",
        "content": "事与年俱往，情将分共深。\n莫惊客鬓改，只是旧时心。",
        "dynasty": "宋",
        "collection_info": null
    },
    {
        "title": "离歌辞五首  其四",
        "author": "徐铉",
        "content": "暂别劳相送，佳期愿莫违。\n朱颜不须老，留取待郎归。",
        "dynasty": "宋",
        "collection_info": null
    },
    {
        "title": "离歌辞五首  其五",
        "author": "徐铉",
        "content": "拂匣收珠佩，迴灯拭薄妆。\n莫嫌春夜短，匹似楚襄王。",
        "dynasty": "宋",
        "collection_info": null
    },
    {
        "title": "梦游三首  其一",
        "author": "徐铉",
        "content": "魂梦悠扬不奈何，夜来还在故人家。\n香蒙蜡烛时时暗，户映屏风故故斜。\n檀的慢调银字管，云鬟低缀折枝花。\n天明又作人间别，洞口春深道路赊。",
        "dynasty": "宋",
        "collection_info": null
    },
    {
        "title": "梦游三首  其二",
        "author": "徐铉",
        "content": "绣幌银屏杳霭间，若非魂梦到应难。\n窗前人静偏宜夜，户内春浓不识寒。\n蘸甲递觞织似玉，含词忍笑腻于檀。\n锦书若要知名字，满县花开不姓潘。",
        "dynasty": "宋",
        "collection_info": null
    },
    {
        "title": "梦游三首  其三",
        "author": "徐铉",
        "content": "南国佳人字玉儿，芙蓉双脸远山眉。\n仙郎有约长相忆，阿母无猜不得知。\n梦裏行云还倏忽，暗中携手乍疑迟。\n因思别后闲窗下，织得迴文几首诗。",
        "dynasty": "宋",
        "collection_info": null
    },
    {
        "title": "和萧少卿见庆新居  其一",
        "author": "徐铉",
        "content": "湘浦怀沙已不疑，京城赐第岂前期。\n鼓声到晚知坊远，山色来多与静宜。\n簪屦尚应怜故物，稻粱空自愧华池。\n新诗问我偏饶思，还念鹪鹩得一枝。",
        "dynasty": "宋",
        "collection_info": null
    },
    {
        "title": "和萧少卿见庆新居  其二",
        "author": "徐铉",
        "content": "惊蓬偶驻知多幸，断雁重联惬素期。\n当户小山如旧识，上墙幽藓最相宜。\n清风不去因栽竹，隙地无多也凿池。\n更喜良邻有嘉树，绿阴分得近南枝。",
        "dynasty": "宋",
        "collection_info": null
    },
    {
        "title": "送彭秀才南游",
        "author": "徐铉",
        "content": "问君孤棹去何之，玉笥春风楚水西。\n山上断云分翠霭，林间晴雪入澄溪。\n琴心酒趣神相会，道士仙童手共携。\n他日时清更随计，莫如刘阮洞中迷。",
        "dynasty": "宋",
        "collection_info": null
    },
    {
        "title": "送龚员外赴江州幕",
        "author": "徐铉",
        "content": "烦君更上筑金台，世难民劳藉俊才。\n自有声名驰羽檄，不妨谈笑奉罇罍。\n元规楼迥清风满，匡俗仙春画障开。\n莫忘故人离别恨，海潮迴处寄书来。",
        "dynasty": "宋",
        "collection_info": null
    },
    {
        "title": "送朱先辈尉庐陵",
        "author": "徐铉",
        "content": "我重朱夫子，依然见古人。\n成名无愧色，得禄及慈亲。\n莫叹官资屈，宁论活计贫。\n平生心气在，终在静边尘。",
        "dynasty": "宋",
        "collection_info": null
    },
    {
        "title": "送德林郎中学士赴东府得酒并序",
        "author": "徐铉",
        "content": "酌此杯中物，茱萸满把秋。\n今朝将送别，他日是忘忧。\n世乱方多事，年加易得愁。\n政成频一醉，亦未减风流。",
        "dynasty": "宋",
        "collection_info": null
    },
    {
        "title": "送陈先生之洪并寄萧少卿",
        "author": "徐铉",
        "content": "闻君仙袂指洪涯，我忆情人别路赊。\n知有欢娱游楚泽，更无书札到京华。\n云间驿阁连江静，春满西山倚汉斜。\n此处相逢应见问，为言搔首望龙沙。",
        "dynasty": "宋",
        "collection_info": null
    },
    {
        "title": "和江西萧少卿见寄二首  其一",
        "author": "徐铉",
        "content": "亡羊岐路愧司南，二纪穷通聚散三。\n老去何妨从笑傲，病来看欲懒朝参。\n离肠似线常忧断，世态如汤不可探。\n珍重加餐省思虑，时时斟酒压山岚。",
        "dynasty": "宋",
        "collection_info": null
    },
    {
        "title": "和江西萧少卿见寄二首  其二",
        "author": "徐铉",
        "content": "身遥上国三千里，名在朝中二十春。\n金印不须辞入幕，麻衣曾此叹迷津。\n卷舒由我真齐物，忧喜忘心即养神。\n世路风波自翻覆，虚舟无计得沉沦。",
        "dynasty": "宋",
        "collection_info": null
    },
    {
        "title": "送薛少卿赴青阳",
        "author": "徐铉",
        "content": "我爱陶靖节，吏隠从弦歌。\n我爱费征君，高卧归九华。\n清风激颓波，来者何以加。\n我志两不遂，漂沦浩无涯。\n数奇时且乱，此图今愈赊。\n贤哉薛夫子，高举凌晨霞。\n安民即是道，投足皆为家。\n功名与权位，悠悠何用夸。\n携朋出远郊，酌酒藉平沙。\n云收远天静，江阔片帆斜。\n离怀与企羡，南望长咨嗟。",
        "dynasty": "宋",
        "collection_info": null
    },
    {
        "title": "晚憩白鹤庙寄句容张少府",
        "author": "徐铉",
        "content": "日入林初静，山空暑更寒。\n泉鸣细岩窦，鹤唳眇云端。\n拂榻安棋局，焚香戴道冠。\n望君殊不见，终夕凭栏干。",
        "dynasty": "宋",
        "collection_info": null
    },
    {
        "title": "题紫阳观",
        "author": "徐铉",
        "content": "南朝名士富仙才，追步东乡遂不迴。\n丹井自深桐暗老，祠宫长在鹤频来。\n岩边桂树攀仍倚，洞口桃花落復开。\n惆怅霓裳太平事，一函真迹锁昭台。",
        "dynasty": "宋",
        "collection_info": null
    },
    {
        "title": "赠奚道士",
        "author": "徐铉",
        "content": "先生曾有洞天期，犹傍天坛摘紫芝。\n处世自能心混沌，全真谁见德支离。\n玉霄尘闭人长在，金鼎功成俗未知。\n他日飈轮谒茅许，愿同鸡犬去相随。",
        "dynasty": "宋",
        "collection_info": null
    },
    {
        "title": "题白鹤庙",
        "author": "徐铉",
        "content": "平生心事向玄关，一入仙乡似旧山。\n白鹤唳空晴眇眇，丹砂流涧暮潺潺。\n尝嗟多病嫌中药，拟问真经乞小还。\n满洞烟霞互陵乱，何峰台榭是萧闲。",
        "dynasty": "宋",
        "collection_info": null
    },
    {
        "title": "步虚词五首  其一",
        "author": "徐铉",
        "content": "气为还元正，心由抱一灵。\n凝神归罔象，飞步入青冥。\n整服乘三素，旋纲蹑九星。\n琼章开后学，稽首奉真经。",
        "dynasty": "宋",
        "collection_info": null
    },
    {
        "title": "步虚词五首  其二",
        "author": "徐铉",
        "content": "天帝黄金阙，真人紫锦书。\n霓裳纷蔽景，羽服迥临虚。\n白鹤能为使，班麟解驾车。\n灵符终愿借，转共世情疏。",
        "dynasty": "宋",
        "collection_info": null
    },
    {
        "title": "步虚词五首  其三",
        "author": "徐铉",
        "content": "圣主过幽谷，虚皇在蕊宫。\n五千宗物母，七字秘神童。\n世人金壶远，人间玉籥空。\n唯余养身法，修此与天通。",
        "dynasty": "宋",
        "collection_info": null
    },
    {
        "title": "步虚词五首  其四",
        "author": "徐铉",
        "content": "何处求玄解，人间有洞天。\n勤行皆是道，谪下尚为仙。\n蔽景乘朱凤，排虚驾紫烟。\n不嫌园吏傲，愿在玉宸前。",
        "dynasty": "宋",
        "collection_info": null
    },
    {
        "title": "步虚词五首  其五",
        "author": "徐铉",
        "content": "三素霏霏远，盟威凛凛寒。\n火铃空灭没，星斗晓阑干。\n佩响流虚殿，炉烟在醮坛。\n萧寥不可极，骖驾上云端。",
        "dynasty": "宋",
        "collection_info": null
    },
    {
        "title": "留题",
        "author": "徐铉",
        "content": "瑶坛醮罢晚云开，羽客分飞俗士迴。\n为报移文不须勒，未曾游处待重来。",
        "dynasty": "宋",
        "collection_info": null
    },
    {
        "title": "和陈洗马山庄新泉",
        "author": "徐铉",
        "content": "已开山馆待抽簪，更要岩泉欲洗心。\n常被松声迷细韵，急流花片落高岑。\n便疏浅濑穿莎径，始有清光映竹林。\n何日煎茶醖香酒，沙边同听暝猿吟。",
        "dynasty": "宋",
        "collection_info": null
    },
    {
        "title": "又和八日",
        "author": "徐铉",
        "content": "微云疏雨淡新秋，晓梦依稀十二楼。\n故作别离应有以，拟延更漏共无由。\n那教人世长多恨，未必天仙不解愁。\n博望苑中残酒醒，香风佳气独迟留。",
        "dynasty": "宋",
        "collection_info": null
    },
    {
        "title": "和印先辈及第后献座主朱舍人郊居之作",
        "author": "徐铉",
        "content": "成名郊外掩柴扉，树影蝉声共息机。\n积雨暗封青藓径，好风轻透白綀衣。\n嘉鱼始赋人争诵，荆玉频收国自肥。\n独坐公厅正烦暑，喜吟新咏见玄微。",
        "dynasty": "宋",
        "collection_info": null
    },
    {
        "title": "和致仕张尚书新创道院",
        "author": "徐铉",
        "content": "梓泽成新致，金丹有旧情。\n挂冠朝睡足，隠几暮江清。\n药圃分轻绿，松窗起细声。\n养高宁厌病，默坐对诸生。",
        "dynasty": "宋",
        "collection_info": null
    },
    {
        "title": "和尉迟赞善秋暮僻居",
        "author": "徐铉",
        "content": "登高节物最堪怜，小岭疏林对槛前。\n轻吹断时云缥缈，夕阳明处水澄鲜。\n江城秋早催寒事，望苑朝稀足晏眠。\n庭有菊花罇有酒，若方陶令愧犹贤。",
        "dynasty": "宋",
        "collection_info": null
    },
    {
        "title": "和陈赞善致仕还京口",
        "author": "徐铉",
        "content": "海门山下一渔舟，中有高人未白头。\n已驾安车归故里，尚通闺籍在龙楼。\n泉声潄玉窗前落，江色和烟槛外流。\n今日君臣厚终始，不须辛苦画双牛。",
        "dynasty": "宋",
        "collection_info": null
    },
    {
        "title": "京使迴自临川得从兄书寄诗依韵和",
        "author": "徐铉",
        "content": "珍重还京使，殷勤话故人。\n别离长挂梦，宠禄不关身。\n趣向今成道，声华旧绝尘。\n莫嗟容鬓老，诗句逐时新。",
        "dynasty": "宋",
        "collection_info": null
    },
    {
        "title": "陪郑王相公赋檐前垂冰应教依韵",
        "author": "徐铉",
        "content": "窗外虚明雪乍晴，檐前垂溜尽成冰。\n长廊瓦迭行行密，晚院风高寸寸增。\n玉指乍拈簪尚愧，金阶时坠磬难胜。\n晨餐堪醒曹参酒，自恨空肠病不能。",
        "dynasty": "宋",
        "collection_info": null
    },
    {
        "title": "送礼部潘尚书致仕还建安",
        "author": "徐铉",
        "content": "名遂功成累復轻，鲈鱼因起旧乡情。\n履声初下金华省，帆影看离石首城。\n化剑津头寻故老，同亭会上问仙卿。\n冥鸿高举真难事，相送何须泪满缨。",
        "dynasty": "宋",
        "collection_info": null
    },
    {
        "title": "池州陈使君见示游齐山诗因寄",
        "author": "徐铉",
        "content": "往岁曾游弄水亭，齐峰浓翠暮轩横。\n哀猿出槛心虽喜，伤鸟闻弦势易惊。\n病后簪缨殊寡兴，老来泉石倍关情。\n今朝池口风波静，遥贺山前有颂声。",
        "dynasty": "宋",
        "collection_info": null
    },
    {
        "title": "再领制诰和王明府见贺",
        "author": "徐铉",
        "content": "蹇步还依列宿边，拱辰重认旧云天。\n自嗟多难飘零困，不似当年胆气全。\n鸡树晚花疏向日，龙池轻浪细含烟。\n从来不解为身计，一叶悠悠任大川。",
        "dynasty": "宋",
        "collection_info": null
    },
    {
        "title": "送高舍人使岭南",
        "author": "徐铉",
        "content": "西掖官曹近，南溟道路遥。\n使星将渡汉，仙掌乍乘潮。\n柳映灵和折，梅依大庾飘。\n江帆风淅淅，山馆雨萧萧。\n陆贾真迂阔，终童久寂寥。\n送君何限意，把酒一长谣。",
        "dynasty": "宋",
        "collection_info": null
    },
    {
        "title": "和王明府见寄",
        "author": "徐铉",
        "content": "时情世难消我道，薄宦流年厄此身。\n莫叹京华同寂寞，曾经兵革共漂沦。\n对山开户唯求静，贳酒留宾不道贫。\n善政空多尚淹屈，不知谁是解忧民。",
        "dynasty": "宋",
        "collection_info": null
    },
    {
        "title": "文献太子挽歌辞五首  其一",
        "author": "徐铉",
        "content": "国有承祧重，人知秉哲尊。\n清风来望苑，遗烈在东藩。\n此日升缑岭，何因到寝门。\n天高不可问，烟霭共昏昏。",
        "dynasty": "宋",
        "collection_info": null
    },
    {
        "title": "文献太子挽歌辞五首  其二",
        "author": "徐铉",
        "content": "夏启我君子，周储上帝宾。\n音容一飘忽，功业自纷纶。\n露泣承华月，风惊丽正尘。\n空余商岭客，行哭下宜春。",
        "dynasty": "宋",
        "collection_info": null
    },
    {
        "title": "文献太子挽歌辞五首  其三",
        "author": "徐铉",
        "content": "出处成交让，经纶有大功。\n泪碑瓜步北，棠树蒜山东。\n百揆方时叙，重离遂不融。\n故臣偏感咽，曾是叹三穷。",
        "dynasty": "宋",
        "collection_info": null
    },
    {
        "title": "文献太子挽歌辞五首  其四",
        "author": "徐铉",
        "content": "甲观光阴促，园陵天地长。\n箫笳咽无韵，宾御哭相将。\n盛烈传彝鼎，遗文被乐章。\n君臣知己分，零泪乱无行。",
        "dynasty": "宋",
        "collection_info": null
    },
    {
        "title": "文献太子挽歌辞五首  其五",
        "author": "徐铉",
        "content": "綵仗清晨出，非同齿胄时。\n愁烟锁平甸，朔吹绕寒枝。\n楚客来何补，缑山去莫追。\n迴瞻飞盖处，掩袂不胜悲。",
        "dynasty": "宋",
        "collection_info": null
    },
    {
        "title": "奉使九华山中涂遇青阳薛郎中",
        "author": "徐铉",
        "content": "故人相别动相思，此地相逢岂素期。\n九子峰前閒未得，五溪桥上坐多时。\n甘泉从幸余知忝，宣室征还子未迟。\n且饮一杯消别恨，野花风起渐离披。",
        "dynasty": "宋",
        "collection_info": null
    },
    {
        "title": "南都遇前嘉鱼刘令言游闽岭作此与之",
        "author": "徐铉",
        "content": "我持使节经韶石，君作閒游过武夷。\n两地山光成独赏，隔年乡思暗相知。\n洪涯坛上长岑寂，孺子亭前自别离。\n珍重分岐一杯酒，强加餐饭数吟诗。",
        "dynasty": "宋",
        "collection_info": null
    },
    {
        "title": "文彧少卿文山郎中交好深至二纪已余暌别数年二子长逝奉使岭表涂次南康弔孙氏之孤于其家睹文彧手书于僧室慷慨悲叹留题此诗",
        "author": "徐铉",
        "content": "弔孙家虚座弔诸孤，张叟僧房见手书。\n二纪欢游今若此，满衣零泪欲何如。\n腰间金印从如斗，镜裏霜华已满梳。\n珍重远公应笑我，尘心唯此未能除。",
        "dynasty": "宋",
        "collection_info": null
    },
    {
        "title": "朱处士相与有山水之愿见送至南康作此以别之",
        "author": "徐铉",
        "content": "弔怜君送我至南康，更忆梅花庾岭芳。\n多少仙山共游在，愿君百岁尚康强。",
        "dynasty": "宋",
        "collection_info": null
    },
    {
        "title": "清明日清远峡作",
        "author": "徐铉",
        "content": "弔岭外春过半，途中火又新。\n殷勤清远峡，留恋北归人。",
        "dynasty": "宋",
        "collection_info": null
    },
    {
        "title": "迴至南康题紫极宫裏道士房",
        "author": "徐铉",
        "content": "弔王事信靡盬，饮冰安足辞。\n胡为拥征传，乃至天南陲。\n天南非我乡，留滞忽踰时。\n还经羽人家，豁若云雾披。\n何以宽我怀，老庄有微辞。\n达士无不可，至人岂偏为。\n客愁勿復道，为君吟此诗。",
        "dynasty": "宋",
        "collection_info": null
    },
    {
        "title": "和歙州陈使君见寄",
        "author": "徐铉",
        "content": "弔新安风景好，时令肃辕门。\n身贵心弥下，功多口不言。\n韬钤家法在，儒雅素风存。\n簪履陪游盛，乡闾俗化敦。\n临窗山色秀，绕郭水声喧。\n纤络文章丽，矜严道义尊。\n楼台秋月静，京庾晚云屯。\n晓吹传衙鼓，晴阳展信旛。\n一篇贻友好，千里倍心论。\n未见归骖动，空能役梦魂。",
        "dynasty": "宋",
        "collection_info": null
    },
    {
        "title": "和贾员外戬见赠玉蕊花栽",
        "author": "徐铉",
        "content": "琼瑶一族带花来，便斸苍苔手自栽。\n喜见唐昌旧颜色，为君判病酌金罍。",
        "dynasty": "宋",
        "collection_info": null
    },
    {
        "title": "光穆皇后挽歌三首  其一",
        "author": "徐铉",
        "content": "仙驭期难改，坤仪道自光。\n閟宫新表德，沙麓旧膺祥。\n素帟尧门掩，凝笳毕陌长。\n东风惨陵树，无復见亲桑。",
        "dynasty": "宋",
        "collection_info": null
    },
    {
        "title": "光穆皇后挽歌三首  其二",
        "author": "徐铉",
        "content": "永乐留虚位，长陵启夕扉。\n返虞严吉仗，復土掩空衣。\n功业投三母，光灵极四妃。\n唯应彤史在，不与露花晞。",
        "dynasty": "宋",
        "collection_info": null
    },
    {
        "title": "光穆皇后挽歌三首  其三",
        "author": "徐铉",
        "content": "隠隠阊门路，烟云晓更愁。\n空瞻金辂出，非是濯龙游。\n德感人伦正，风行内职修。\n还随偶物化，同此畏轩丘。",
        "dynasty": "宋",
        "collection_info": null
    },
    {
        "title": "严相公宅牡丹",
        "author": "徐铉",
        "content": "但是豪家重牡丹，争如丞相阁前看。\n凤楼日暖开偏早，鸡树阴浓谢更难。\n数朵已应迷国艳，一枝何幸上尘冠。\n不知更许凭栏否，烂漫春光未肯残。",
        "dynasty": "宋",
        "collection_info": null
    },
    {
        "title": "侍宴赋得归雁",
        "author": "徐铉",
        "content": "夜静羣动息，翩翩一雁归。\n清音天际远，寒影月中微。\n何处云同宿，长空雪共飞。\n阳和常借便，免与素心违。",
        "dynasty": "宋",
        "collection_info": null
    },
    {
        "title": "依韵和令公大王蔷薇诗",
        "author": "徐铉",
        "content": "绿树成阴后，羣芳稍歇时。\n谁将新濯锦，挂向最长枝。\n卷箔香先入，凭栏影任移。\n赏频嫌酒渴，吟苦怕霜髭。\n架迥笼云幄，庭虚展绣帷。\n有情萦舞袖，无力罥游丝。\n嫩蕊鶑偷采，柔条柳伴垂。\n荀池波自照，梁苑客尝窥。\n玉李寻皆谢，金桃亦暗衰。\n花中应独贵，庭下故开迟。\n委艳妆苔砌，分华借槿篱。\n低昂匀灼烁，浓淡迭参差。\n幸植王宫裏，仍逢宰府知。\n芳心向谁许，醉态不能支。\n芍药天教避，玫瑰众共嗤。\n光明烘昼景，润腻裛轻𩅰。\n丽似期神女，珍如重卫姬。\n君王偏属咏，七子尽搜奇。",
        "dynasty": "宋",
        "collection_info": null
    },
    {
        "title": "和门下殷侍郎新茶二十韵",
        "author": "徐铉",
        "content": "暖吹入春园，新芽竞粲然。\n才教鹰嘴拆，未放雪花妍。\n荷杖青林下，携筐旭景前。\n孕灵资雨露，钟秀自山川。\n碾后香弥远，烹来色更鲜。\n名随土地贵，味逐水泉迁。\n力藉流黄暖，形模紫笋圆。\n正当钻柳火，遥想涌金泉。\n任道时新物，须依古法煎。\n轻瓯浮绿乳，孤竈散余烟。\n甘荠非予匹，宫槐让我先。\n竹孤空冉冉，荷弱谩田田。\n解渴消残酒，清神减夜眠。\n十浆何足馈，百榼尽堪捐。\n采撷唯忧晚，营求不计钱。\n任公因焙显，陆氏有经传。\n爱甚真成僻，尝多合得仙。\n亭台虚静处，风月艷阳天。\n自可临泉石，何妨杂管弦。\n东山似蒙顶，愿得从诸贤。",
        "dynasty": "宋",
        "collection_info": null
    },
    {
        "title": "春雪应制",
        "author": "徐铉",
        "content": "繁阴连曙景，瑞雪洒芳辰。\n势密犹疑腊，风和始觉春。\n萦林开玉蕊，飘座裛香尘。\n欲识宸心悦，云谣慰兆人。",
        "dynasty": "宋",
        "collection_info": null
    },
    {
        "title": "自题山亭三首  其一",
        "author": "徐铉",
        "content": "簪组非无累，园林未是归。\n世喧长不到，何必故山薇。",
        "dynasty": "宋",
        "collection_info": null
    },
    {
        "title": "自题山亭三首  其二",
        "author": "徐铉",
        "content": "小舫行乘月，高斋卧看山。\n退公聊自足，争敢望长闲。",
        "dynasty": "宋",
        "collection_info": null
    },
    {
        "title": "自题山亭三首  其三",
        "author": "徐铉",
        "content": "跂石仍临水，披襟復挂冠。\n机心忘未得，棋局与鱼竿。",
        "dynasty": "宋",
        "collection_info": null
    },
    {
        "title": "奉和右省仆射西亭高卧作",
        "author": "徐铉",
        "content": "院静苍苔积，庭幽怪石欹。\n蝉声当槛急，虹影向檐垂。\n昼漏犹怜永，丛兰未觉衰。\n疏篁巢翡翠，折苇覆鸬鷀。\n对酒襟怀旷，围棋旨趣迟。\n景皆随所尚，物各遂其宜。\n道与时相会，才非民所羁。\n赋诗贻座客，秋事尔何悲。",
        "dynasty": "宋",
        "collection_info": null
    },
    {
        "title": "右省仆射后湖亭閒宴铉以宿直先归赋诗留献",
        "author": "徐铉",
        "content": "湖上一阳生，虚亭启高宴。\n枫林烟际出，白鸟波心见。\n主人忘贵达，座客容疵贱。\n独惭残照催，归宿明光殿。",
        "dynasty": "宋",
        "collection_info": null
    },
    {
        "title": "送孟宾于员外还新淦",
        "author": "徐铉",
        "content": "暂来城阙不从容，却佩银鱼隠玉峰。\n双涧水边欹醉石，九仙台下听风松。\n题诗翠壁称逋客，采药春畦狎老农。\n野鹤乘轩云出岫，不知何日再相逢。",
        "dynasty": "宋",
        "collection_info": null
    },
    {
        "title": "纳后夕侍宴",
        "author": "徐铉",
        "content": "天上轩星正，云开湛露垂。\n礼容过渭水，宴喜胜瑶池。\n彩雾笼花烛，升龙肃羽仪。\n君臣欢乐日，文物盛明时。\n帘捲银河转，香凝玉漏迟。\n华封倾祝意，觞酒与声诗。",
        "dynasty": "宋",
        "collection_info": null
    },
    {
        "title": "又三绝  其一",
        "author": "徐铉",
        "content": "时平物茂岁功成，重翟排云到玉京。\n四海未知春色至，今宵先入九重城。",
        "dynasty": "宋",
        "collection_info": null
    },
    {
        "title": "又三绝  其二",
        "author": "徐铉",
        "content": "银烛金炉禁漏移，月轮初照万年枝。\n造舟已似文王事，卜世应同八百期。",
        "dynasty": "宋",
        "collection_info": null
    },
    {
        "title": "又三绝  其三",
        "author": "徐铉",
        "content": "汉主承干帝道光，天家花烛宴昭阳。\n六衣盛礼如金屋，彩笔分题似柏梁。",
        "dynasty": "宋",
        "collection_info": null
    },
    {
        "title": "北苑侍宴杂咏诗 松",
        "author": "徐铉",
        "content": "细韵风中远，寒青雪后浓。\n繁阴堪避雨，效用待东封。",
        "dynasty": "宋",
        "collection_info": null
    },
    {
        "title": "柳枝词十首  其一",
        "author": "徐铉",
        "content": "金马词臣赋小诗，梨园弟子唱新词。\n君恩还似东风意，先入灵和蜀柳枝。",
        "dynasty": "宋",
        "collection_info": null
    },
    {
        "title": "柳枝词十首  其二",
        "author": "徐铉",
        "content": "百草千花共待春，绿杨颜色最惊人。\n天边雨露年年在，上苑芳华岁岁新。",
        "dynasty": "宋",
        "collection_info": null
    },
    {
        "title": "柳枝词十首  其三",
        "author": "徐铉",
        "content": "长爱龙池二月时，毵毵金线弄春姿。\n假饶叶落枝空后，更有梨园笛裏吹。",
        "dynasty": "宋",
        "collection_info": null
    },
    {
        "title": "柳枝词十首  其四",
        "author": "徐铉",
        "content": "绿水成文柳带摇，东风初到不鸣条。\n龙舟欲过偏留恋，万缕轻丝拂御桥。",
        "dynasty": "宋",
        "collection_info": null
    },
    {
        "title": "柳枝词十首  其五",
        "author": "徐铉",
        "content": "百尺长条婉曲尘，诗题不尽画难真。\n凭君折向人间种，还似君恩处处春。",
        "dynasty": "宋",
        "collection_info": null
    },
    {
        "title": "柳枝词十首  其六",
        "author": "徐铉",
        "content": "风暖云开晚照明，翠条深映凤皇城。\n人间欲识灵和态，听取新词玉管声。",
        "dynasty": "宋",
        "collection_info": null
    },
    {
        "title": "柳枝词十首  其七",
        "author": "徐铉",
        "content": "醉折垂杨唱柳枝，金城三月走金羁。\n年年为爱新条好，不觉苍华也似丝。",
        "dynasty": "宋",
        "collection_info": null
    },
    {
        "title": "柳枝词十首  其八",
        "author": "徐铉",
        "content": "新春花柳竞芳姿，偏爱垂杨拂地枝。\n天子徧教词客赋，宫中要唱洞箫词。",
        "dynasty": "宋",
        "collection_info": null
    },
    {
        "title": "柳枝词十首  其九",
        "author": "徐铉",
        "content": "凝碧池头蘸翠涟，凤皇楼畔簇晴烟。\n新词欲咏知难咏，说与双成入管弦。",
        "dynasty": "宋",
        "collection_info": null
    },
    {
        "title": "柳枝词十首  其一○",
        "author": "徐铉",
        "content": "侍从甘泉与未央，移舟偏要近垂杨。\n樱桃未绽梅先老，折得柔条百尺长。",
        "dynasty": "宋",
        "collection_info": null
    },
    {
        "title": "奉和宫傅相公怀旧见寄四十韵",
        "author": "徐铉",
        "content": "谢傅功成德望全，鸾台初下正萧然。\n抟风乍息三千里，感旧重怀四十年。\n西掖新官同贾马，南朝兴运似开天。\n文辞职业分工拙，流辈班资让后先。\n每愧陋容劳刻画，长惭顽石费雕镌。\n晨趋纶掖吟春永，夕会精庐待月圆。\n立马有时同草诏，联镳几处共成篇。\n闲歌柳叶翻新曲，醉咏桃花促绮筵。\n少壮况逢时世好，经过宁虑岁华迁。\n云龙得路须腾跃，社栎非材合弃捐。\n再谒湘江犹是幸，两还宣室竟何缘。\n已知瑕玷劳磨莹，又得官司重接连。\n听漏分宵趋建礼，从游同召赴甘泉。\n云开阊阖分台殿，风过华林度管弦。\n行止不离宫仗影，衣裾尝惹御炉烟。\n师资稷契论中礼，依止山公典小铨。\n多谢天波垂赤管，敢教晨景过华砖。\n翾飞附骥方经远，巨楫垂风遂济川。\n玉烛调时钧轴正，台阶平处德星悬。\n岩廊礼绝威容肃，布素情深友好偏。\n长拟营巢安大厦，忽经操钺领中权。\n吴门日丽龙衔节，京口沙晴鹢画船。\n盖代名高方赫赫，恋恩心切更干干。\n袁安辞气忠仍恳，吴汉精诚直且专。\n却许丘明师纪传，更容疏广奉周旋。\n朱门自得施行马，厚禄何妨食万钱。\n密疏尚应劳献替，清谈唯见论空玄。\n东山妓乐供闲步，北牖风凉足晏眠。\n玄武湖边林隠见，五城桥下棹洄沿。\n曾移苑树开红药，新凿家池种白莲。\n不遣前驺妨野逸，别寻逋客互招延。\n棋枰寂静陈虚阁，诗笔沉吟劈彩笺。\n往事偶来春梦裏，閒愁因动落花前。\n青云旧侣嗟谁在，白首亲情倍见怜。\n尽日凝思殊怅望，一章追叙信精研。\n韶颜莫与年争竞，世虑须凭道节宣。\n幸喜书生为将相，定由阴德致神仙。\n羊公剩有登临兴，尚子都无嫁娶牵。\n退象天山镇浮竞，起为霖雨润原田。\n从容自保君臣契，何必扁舟始是贤。",
        "dynasty": "宋",
        "collection_info": null
    },
    {
        "title": "右省仆射相公垂览和诗復贻长句辄次来韵",
        "author": "徐铉",
        "content": "西院春归道思深，披衣闲听暝猿吟。\n铺陈政事留黄阁，偃息神机在素琴。\n玉柄暂时疏末座，瑶华频復惠清音。\n开晴便作东山约，共赏烟霞放旷心。",
        "dynasty": "宋",
        "collection_info": null
    },
    {
        "title": "和张少监晚菊",
        "author": "徐铉",
        "content": "忆共庭兰倚砌栽，柔条轻吹独依隈。\n自知佳节终堪赏，为惜流光未忍开。\n采撷也须盈掌握，馨香还解满罇罍。\n今朝旬假犹无事，更好登临泛一杯。",
        "dynasty": "宋",
        "collection_info": null
    },
    {
        "title": "送冯侍御",
        "author": "徐铉",
        "content": "闻君竹马戏毗陵，谁道观风自六卿。\n今日声明光旧物，共看旌旆拥书生。\n斩蛟桥下溪烟碧，射虎亭边草路清。\n应念筵中倍离恨，老来偏重十年兄。",
        "dynasty": "宋",
        "collection_info": null
    },
    {
        "title": "陈侍郎宅观花烛",
        "author": "徐铉",
        "content": "今夜银河万里秋，人言织女嫁牵牛。\n佩声寥亮和金奏，烛影荧煌映玉鈎。\n座客亦从天子赐，更筹须为主人留。\n世间盛事君知否，朝下鸾台夕凤楼。",
        "dynasty": "宋",
        "collection_info": null
    },
    {
        "title": "奉和子龙大监与舍弟赠答之什",
        "author": "徐铉",
        "content": "石渠东观两优贤，明主知臣岂偶然。\n鹓鹭分行皆接武，金兰同好共忘年。\n怀恩未遂林泉约，窃位空惭组绶悬。\n多少深情知不尽，好音相慰强成篇。",
        "dynasty": "宋",
        "collection_info": null
    },
    {
        "title": "史馆庭梅见其毫末历载三十今已半枯同僚诸公唯相公与铉在耳睹物兴感率成短篇谨书献上伏惟垂览",
        "author": "徐铉",
        "content": "东观婆娑树，曾怜甲坼时。\n繁英共攀折，芳岁几推移。\n往事皆陈迹，清香亦暗衰。\n相看宜自喜，双鬓合垂丝。",
        "dynasty": "宋",
        "collection_info": null
    },
    {
        "title": "太傅相公以庭梅二篇许舍弟同赋再迂藻思曲有虚称谨依韵奉和庶申感谢",
        "author": "徐铉",
        "content": "旧眷终无替，流光自足悲。\n攀条感花萼，和曲许埙箎。\n前会成春梦，何人更己知。\n缘情聊借喻，争敢道言诗。",
        "dynasty": "宋",
        "collection_info": null
    },
    {
        "title": "和钟大监泛舟同游见示",
        "author": "徐铉",
        "content": "潮沟横趣北山阿，一月三游未是多。\n老去交亲难暂舍，閒中滋味更无过。\n溪桥树映行人渡，村径风飘牧竖歌。\n孤棹乱流偏有兴，满川晴日弄微波。",
        "dynasty": "宋",
        "collection_info": null
    },
    {
        "title": "又和游光睦院",
        "author": "徐铉",
        "content": "寺门山水际，清浅照孱颜。\n客棹晚维岸，僧房犹掩关。\n日华穿竹静，云影过阶閒。\n箕踞一长啸，忘怀物我间。",
        "dynasty": "宋",
        "collection_info": null
    },
    {
        "title": "和张少监舟中望蒋山",
        "author": "徐铉",
        "content": "溪路向还背，前山高復重。\n纷披红叶树，间斗白云峰。\n尽日慵移棹，何年醉倚松。\n自知闲未得，不敢笑周颙。",
        "dynasty": "宋",
        "collection_info": null
    },
    {
        "title": "茱萸诗",
        "author": "徐铉",
        "content": "万物庆西成，茱萸独擅名。\n房排红结小，香透夹衣轻。\n宿露霑犹重，朝阳照更明。\n长和菊花酒，高宴奉西清。",
        "dynasty": "宋",
        "collection_info": null
    },
    {
        "title": "蒙恩赐酒奉旨令醉进诗以谢",
        "author": "徐铉",
        "content": "明光殿裏夜迢迢，多病逢秋自寂寥。\n蜡炬乍传丹凤诏，御题初认白云谣。\n今宵幸识衢罇味，明日知停入閤朝。\n为感君恩判一醉，不烦辛苦解金貂。",
        "dynasty": "宋",
        "collection_info": null
    },
    {
        "title": "题梁王旧园",
        "author": "徐铉",
        "content": "梁王旧馆枕潮沟，共引垂藤繫小舟。\n树倚荒台风淅淅，草埋欹石雨修修。\n门前不见邹枚醉，池上时闻雁鹜愁。\n节士逢秋多感激，不须频向此中游。",
        "dynasty": "宋",
        "collection_info": null
    },
    {
        "title": "奉酬度支陈员外",
        "author": "徐铉",
        "content": "古来贤达士，驰骛唯羣书。\n非礼誓弗习，违道无与居。\n儒家苦迂阔，遂将世情疏。\n吾友嗣世德，古风蔼有余。\n幸遇汉文皇，握兰佩金鱼。\n俯视长沙赋，悽悽将焉如。",
        "dynasty": "宋",
        "collection_info": null
    },
    {
        "title": "北使还襄邑道中作",
        "author": "徐铉",
        "content": "九月三十日，独行梁宋道。\n河流激似飞，林叶翻如扫。\n程遥苦昼短，野迥知寒早。\n还家亦不閒，要且还家了。",
        "dynasty": "宋",
        "collection_info": null
    },
    {
        "title": "禁中新月",
        "author": "徐铉",
        "content": "今夕拜新月，沉沉禁署中。\n玉绳疏间彩，金掌静无风。\n节换知身老，时平见岁功。\n吟看北墀暝，兰烬坠微红。",
        "dynasty": "宋",
        "collection_info": null
    },
    {
        "title": "观吉王花烛",
        "author": "徐铉",
        "content": "王门嘉礼万人观，况是新承置醴欢。\n花烛喧阗丞相府，星辰摇动远游冠。\n歌声暂阕闻宫漏，云影初开见露盘。\n帝里佳期频赋颂，长留故事在金銮。",
        "dynasty": "宋",
        "collection_info": null
    },
    {
        "title": "棋赌赋诗输刘起居",
        "author": "徐铉",
        "content": "刻烛知无取，争先素未精。\n本图忘物我，何必计输赢。\n赌墅终规利，焚囊亦近名。\n不如相视笑，高咏两三声。",
        "dynasty": "宋",
        "collection_info": null
    },
    {
        "title": "送察院李侍御使庐陵因寄孟员外",
        "author": "徐铉",
        "content": "绣衣乘驿急如星，山水何妨寄野情。\n肯向九仙台下歇，閒听孟叟醉吟声。",
        "dynasty": "宋",
        "collection_info": null
    },
    {
        "title": "又题白鹭洲江鸥送陈君",
        "author": "徐铉",
        "content": "白鹭洲边江路斜，轻鸥接翼满平沙。\n吾徒来送远行客，停舟为尔长叹息。\n酒旗渔艇两无猜，月影芦花镇相得。\n离筵一曲怨復清，满座销魂鸟不惊。\n人生不及水禽乐，安用虚名上麟阁。\n同心携手今如此，金鼎丹砂何寂寞。\n天涯后会眇难期，从此又应添白髭。\n愿君不忘分飞处，长保翩翩洁白姿。",
        "dynasty": "宋",
        "collection_info": null
    },
    {
        "title": "奉和御制雪",
        "author": "徐铉",
        "content": "丰登盈尺瑞，物象九门深。\n璧照环丹砌，梅花满上林。\n茶香偏自得，酒力讵难禁。\n别有寒郊外，银河映玉岑。",
        "dynasty": "宋",
        "collection_info": null
    },
    {
        "title": "奉和御制打毬",
        "author": "徐铉",
        "content": "上闲精习渥洼骢，玉镂花鞍锦覆騣。\n金埒无尘初裛露，朱旗向日自生风。\n雷传画鼓偏增气，星度飞毬欲映空。\n共道宸游因习武，凯歌犹似奏平戎。",
        "dynasty": "宋",
        "collection_info": null
    },
    {
        "title": "又五言",
        "author": "徐铉",
        "content": "彩仗映花鞯，春庭散曙烟。\n毬飞皆应手，马骏不须鞭。\n仙乐飘云外，祥风近日边。\n筹多不虚发，制胜在机先。",
        "dynasty": "宋",
        "collection_info": null
    },
    {
        "title": "奉和御制春雨",
        "author": "徐铉",
        "content": "祁祁甘雨正当春，草树精神一倍新。\n匀洒农郊偏长麦，缓飘花槛不惊人。\n密随宫仗环青辂，普逐皇恩下紫宸。\n霁后楼台更堪望，满园桃李间松筠。",
        "dynasty": "宋",
        "collection_info": null
    },
    {
        "title": "冬至日奉和御制",
        "author": "徐铉",
        "content": "吹律政知宽，迎长物倍安。\n初阳殊胜腊，积雪更添寒。\n庭实罗千品，珍符荐百般。\n羣臣同偶圣，不叹夜漫漫。",
        "dynasty": "宋",
        "collection_info": null
    },
    {
        "title": "奉和御制寒食十韵",
        "author": "徐铉",
        "content": "朝阳散宿烟，登望思悠然。\n檐影晴偏暖，云容晚更鲜。\n共欢时景好，不惜岁华迁。\n旋试娇骢步，新调宝瑟弦。\n宫花红照耀，御水碧潺湲。\n歌吹清连夜，辎軿丽满川。\n依林张幄幕，夹道建秋韆。\n仙乐来天上，祥光起日边。\n游丝轻冉冉，芳草绿芊芊。\n圣制如春色，周流遍八埏。",
        "dynasty": "宋",
        "collection_info": null
    },
    {
        "title": "奉和御制岁日二首  其一",
        "author": "徐铉",
        "content": "运历三元正，升平太古同。\n五侯皆辑瑞，四海尽占风。\n圣政干行内，羣生寿域中。\n撞钟元会罢，晃朗日升东。",
        "dynasty": "宋",
        "collection_info": null
    },
    {
        "title": "奉和御制岁日二首  其二",
        "author": "徐铉",
        "content": "正仗临轩万国来，汉仪周礼尽堪咍。\n光浮云盖青龙转，香透椒花白兽开。\n庆赐应时均亿兆，卜年从此数京垓。\n羣臣共感文明运，况是天言诫懋哉。",
        "dynasty": "宋",
        "collection_info": null
    },
    {
        "title": "奉和御制上元灯",
        "author": "徐铉",
        "content": "幔亭高敞九门前，银箭迟迟夜漏迁。\n明月静添华烛影，和风时度御炉烟。\n朱轮绣毂车声接，玉勒金羁马首骈。\n一曲云谣飞圣藻，万方歌咏仰尧天。",
        "dynasty": "宋",
        "collection_info": null
    },
    {
        "title": "奉和御制烟",
        "author": "徐铉",
        "content": "春晴纤霭映斜阳，羃羃偏能覆水乡。\n浓似庆云同馥郁，薄如轻素自飞扬。\n堤横新柳真成画，楼对遥山正好望。\n谁见朝元香案上，龙旗交影共腾骧。",
        "dynasty": "宋",
        "collection_info": null
    },
    {
        "title": "奉和御制暑中书怀",
        "author": "徐铉",
        "content": "浴殿晨开气象新，虚亭金井辘轳鸣。\n阴成杨柳千丝密，凉入襟怀一扇轻。\n寒水乍沉朱李熟，熏绡长有好风生。\n高楼更称频临望，台笠行歌麦陇青。",
        "dynasty": "宋",
        "collection_info": null
    },
    {
        "title": "奉和御制闻早蝉",
        "author": "徐铉",
        "content": "绿树阴阴惬豫游，早蝉清韵远还收。\n唤迴昼梦和宫漏，引起微凉助麦秋。\n禁柳烟中飞乍觉，御沟声裏听偏幽。\n羣生遂性宸章悦，从此人间不识愁。",
        "dynasty": "宋",
        "collection_info": null
    },
    {
        "title": "奉和御制夏中垂钓作",
        "author": "徐铉",
        "content": "物茂时平日正长，翠华停驭睠方塘。\n文竿乍拂圆荷动，頳尾时翻素荇香。\n睿赏只应从暇豫，圣恩宁肯间沉翔。\n吞舟自是贪芳饵，犹笑成汤一面张。",
        "dynasty": "宋",
        "collection_info": null
    },
    {
        "title": "奉和御制殿前松兼以书事",
        "author": "徐铉",
        "content": "长松修干列承明，虎盼龙盘气貌灵。\n风度乍闻琴曲调，巢高初见鹤仪形。\n枝笼陛戟寒生槛，叶带鑪烟翠满庭。\n涧底山头各生殖，託根争似在青冥。",
        "dynasty": "宋",
        "collection_info": null
    },
    {
        "title": "奉和御制扇",
        "author": "徐铉",
        "content": "齐纨新裂月轮全，蝉雀分明彩翠鲜。\n救暍自符仁主意，扬风须假手中扇。\n暂遮楼日霞光透，半掩歌唇宝靥圆。\n一曲睿调精比兴，好将金石奉雕镌。",
        "dynasty": "宋",
        "collection_info": null
    },
    {
        "title": "奉和御制棋二首  其一",
        "author": "徐铉",
        "content": "制法精微自帝尧，势如天阵布週遭。\n沉思迥觉忘千虑，妙诀终须附六韬。\n急劫未分香印匝，一枰初满月华高。\n御词仍许羣臣和，愁杀山中玉兔毫。",
        "dynasty": "宋",
        "collection_info": null
    },
    {
        "title": "奉和御制棋二首  其二",
        "author": "徐铉",
        "content": "常嫌羣艺用心麤，不及棋枰出万途。\n妙似孙吴论上策，深如夔益赞吁谟。\n静陈玉槛连琴榻，密映珠帘对酒壶。\n圣智纵横归掌握，一先终不费多图。",
        "dynasty": "宋",
        "collection_info": null
    },
    {
        "title": "奉和御制早春",
        "author": "徐铉",
        "content": "羣生遂性得天真，阳景无私发秀匀。\n尧历永从新律正，皇恩散作万方春。\n华林日丽红苞拆，太液冰消绿浪新。\n天意分明启昌运，岱宗即看报羣神。",
        "dynasty": "宋",
        "collection_info": null
    },
    {
        "title": "应制赏花",
        "author": "徐铉",
        "content": "上林春暮紫英开，组绣成帷荫玉阶。\n艷逐晨光随步武，香和轻翠透襟怀。\n生成泽广时芳茂，鱼水情通乐韵谐。\n禁篽年年陪睿赏，何时梁甫奉燔柴。",
        "dynasty": "宋",
        "collection_info": null
    },
    {
        "title": "和陈处士在雍丘见寄",
        "author": "徐铉",
        "content": "衰薄喜多幸，退公谁与闲。\n高人乘兴去，相望两程间。\n卷箔有微雪，登楼无远山。\n清谈胜题赠，何日杖藜还。",
        "dynasty": "宋",
        "collection_info": null
    },
    {
        "title": "送汤舍人之陈州",
        "author": "徐铉",
        "content": "尼父恓惶地，离情向此偏。\n家贫聊復尔，道在肯徒然。\n诗景明松雪，乡山隔水烟。\n三年须赴召，莫恋瓮头眠。",
        "dynasty": "宋",
        "collection_info": null
    },
    {
        "title": "送阮监丞赴余杭",
        "author": "徐铉",
        "content": "杨柳依依水岸斜，鹢舟东去思无涯。\n坐临棋局延明月，行采题诗对落花。\n虚白亭中多宴赏，钱塘湖上剩烟霞。\n风光到处宜携酒，况有余杭阿姥家。",
        "dynasty": "宋",
        "collection_info": null
    },
    {
        "title": "送容州程员外端州吴员外",
        "author": "徐铉",
        "content": "士生秉道义，公论重才名。\n美哉双白璧，高价等连城。\n昔在南国时，折桂尝抗衡。\n今为北朝客，通籍齐振缨。\n连镳适炎徼，并命典州兵。\n地远乃寄重，无为惮遐征。\n俗杂则财难，当在通其情。\n投香与还珠，前哲有遗声。\n君看奏谏者，接武趋承明。\n掺袂赠斯言，斯言勿见轻。",
        "dynasty": "宋",
        "collection_info": null
    },
    {
        "title": "和颍川曹监军",
        "author": "徐铉",
        "content": "别离情绪两难任，消遣唯应有醉吟。\n冉冉光阴玄鬓改，勤勤书札旧情深。\n凉宵梦寐清淮月，永日徘徊玉树阴。\n野鹤乘轩无所用，角巾何日返中林。",
        "dynasty": "宋",
        "collection_info": null
    },
    {
        "title": "和清源太保閒居偶怀",
        "author": "徐铉",
        "content": "朝退閒斋落叶天，道心真气本仙源。\n帘前风月澄秋景，门外轮蹄任世喧。\n棋罢早寒生北户，酒醒黄菊满西园。\n时人自有思齐者，践迹观形不在言。",
        "dynasty": "宋",
        "collection_info": null
    },
    {
        "title": "又和寄光山徐员外",
        "author": "徐铉",
        "content": "早年南国日追随，冠剑晶荧佩陆离。\n匪石心诚徒自许，浮云踪迹信难知。\n官閒从饮扶头酒，地僻谁同敌手棋。\n门馆旧恩今更重，高斋遥枉谢公诗。",
        "dynasty": "宋",
        "collection_info": null
    },
    {
        "title": "和徐秘书",
        "author": "徐铉",
        "content": "年少支离奈命何，悲秋怀旧苦吟多。\n龙泉有气终难掩，荆玉无瑕岂惮磨。\n会偶良工收杞梓，莫将閒梦挂烟萝。\n他年得路抟风去，肯念今朝煦沫么。",
        "dynasty": "宋",
        "collection_info": null
    },
    {
        "title": "送汪处士还黟歙",
        "author": "徐铉",
        "content": "孤云野鹤任天真，乘兴游梁又适秦。\n兴去却归南国去，黄山何谢武陵春。",
        "dynasty": "宋",
        "collection_info": null
    },
    {
        "title": "和翰长闻西枢副翰邻居夜宴",
        "author": "徐铉",
        "content": "开筵别有邻居兴，卜夜应怜禁漏长。\n旧友不期争命驾，新姬凭宠剩传觞。\n香烟结雾笼金鸭，烛焰成花照杏梁。\n京邑衣冠多胜赏，鲈鱼争敢道思乡。",
        "dynasty": "宋",
        "collection_info": null
    },
    {
        "title": "和清源太保寄湖州潘郎中",
        "author": "徐铉",
        "content": "老大离羣一倍愁，溪山风物且淹留。\n醖成春酒谁斟酌，抄得新书自校雠。\n莫似牧之矜旷达，须教子重让风流。\n恩门旧分知难忘，题取新诗上郡楼。",
        "dynasty": "宋",
        "collection_info": null
    },
    {
        "title": "送南华张主簿改承县",
        "author": "徐铉",
        "content": "适去庄生邑，还临孔父乡。\n仍闻旧隠处，近在武夷傍。\n道气年长度，儒风日以光。\n何时看解组，归去事仙方。",
        "dynasty": "宋",
        "collection_info": null
    },
    {
        "title": "和白州钱使君上元夜侍宴",
        "author": "徐铉",
        "content": "御宴宵陈敞百层，君恩芳景两难胜。\n风传天上九成乐，月映楼前万树灯。\n醉捧玉觞疑梦寐，静临丹槛似飞腾。\n因观谢守窗中咏，自愧瀛洲是滥登。",
        "dynasty": "宋",
        "collection_info": null
    },
    {
        "title": "送苏州梁补阙",
        "author": "徐铉",
        "content": "轧轧朱轮道路长，虎丘山下剩春光。\n军城旧是吴王国，郡守曾为谏署郎。\n祖席咏歌金玉振，下车条教蕙兰香。\n青云旧是高飞处，三载徘徊亦未妨。",
        "dynasty": "宋",
        "collection_info": null
    },
    {
        "title": "和金州钱太保春雨",
        "author": "徐铉",
        "content": "蒙蒙膏雨远空迷，点滴圆纹水绕堤。\n柳带喜如和醉舞，花房愁似宿妆啼。\n烟笼麦陇连天阔，云映渔舟掠岸低。\n廉使解分天子念，一篇骚雅慰蒸黎。",
        "dynasty": "宋",
        "collection_info": null
    },
    {
        "title": "送高秀才",
        "author": "徐铉",
        "content": "龙门一上嫌轻进，关塞西游自爱山。\n缑岭春归林影密，津桥人静水声閒。\n如今正得幽寻兴，佗日青云不易还。",
        "dynasty": "宋",
        "collection_info": null
    },
    {
        "title": "送施州单员外",
        "author": "徐铉",
        "content": "精金百炼始知难，何似仙枝两度攀。\n名逐凤书归故里，身从鸟道入巴山。\n诏宣远俗皇恩厚，惠洽齐民利刃闲。\n珍重加餐顺风土，归来高步七人班。",
        "dynasty": "宋",
        "collection_info": null
    },
    {
        "title": "送宣州张员外",
        "author": "徐铉",
        "content": "故国干戈后，怜君得意归。\n绮霞横郡阁，犀烛照渔矶。\n天迥青山远，江平白鸟飞。\n此行同衣锦，况是老莱衣。",
        "dynasty": "宋",
        "collection_info": null
    },
    {
        "title": "和筠州谈炼师见寄",
        "author": "徐铉",
        "content": "共嘆昆冈火，谁知玉自分。\n寂寥人境外，萧索数峰云。\n真箓终年秘，空歌偶得闻。\n应怜霸陵上，衰病故将军。",
        "dynasty": "宋",
        "collection_info": null
    },
    {
        "title": "送吴郎西使成州",
        "author": "徐铉",
        "content": "所向皆为道，遐征岂足辞。\n中华垂尽处，别路正秋时。\n高阁兰台笔，閒吟板屋诗。\n良工无弃物，珍重岁寒姿。",
        "dynasty": "宋",
        "collection_info": null
    },
    {
        "title": "送下博陈员外",
        "author": "徐铉",
        "content": "旷望丛台路，飘飖楚塞人。\n琴堂无故旧，何计免霑巾。",
        "dynasty": "宋",
        "collection_info": null
    },
    {
        "title": "送凈道人",
        "author": "徐铉",
        "content": "北阜与西山，前期梦寐间。\n羡师乘兴去，应拟此生闲。\n乔木人谁在，鲈鱼我未还。\n归心寄秋水，东去日潺潺。",
        "dynasty": "宋",
        "collection_info": null
    },
    {
        "title": "邺都行在和刁秘书见寄",
        "author": "徐铉",
        "content": "征袍结束从宸游，边上尘清见戍楼。\n柏殿赋诗知是幸，茂陵多病自堪愁。\n清漳幽咽长流恨，铜雀荒凉几换秋。\n深羡高眠全道气，姓名应已在丹丘。",
        "dynasty": "宋",
        "collection_info": null
    },
    {
        "title": "和旻道人见寄",
        "author": "徐铉",
        "content": "戎服非吾事，华缨寄此身。\n谬为金马客，本是钓乡人。\n引领梁园雪，扬鞭辇路尘。\n知师亦多病，拥褐侍阳春。",
        "dynasty": "宋",
        "collection_info": null
    },
    {
        "title": "和復州李太保酬笔",
        "author": "徐铉",
        "content": "处处良工事笔锋，宣毫自昔最称雄。\n因思南国巾箱学，愿入兰台掌握中。\n委质幸归雕玉匣，操词曾侍兔园公。\n一篇丽藻真閒暇，共仰才多道不穷。",
        "dynasty": "宋",
        "collection_info": null
    },
    {
        "title": "送蒯员外东游旧治",
        "author": "徐铉",
        "content": "百岁犹强健，知君即地仙。\n孤飞下华表，太息问桑田。\n故吏今谁在，高名昔共传。\n伊余亦遗老，相送一潸然。",
        "dynasty": "宋",
        "collection_info": null
    },
    {
        "title": "送王监丞之历阳",
        "author": "徐铉",
        "content": "叹息曾游处，江边故郡城。\n青襟空皓首，往事似前生。\n绿绶君重绾，华簪我尚荣。\n年衰俱近道，莫话别离情。",
        "dynasty": "宋",
        "collection_info": null
    },
    {
        "title": "送阮殿丞之静海",
        "author": "徐铉",
        "content": "闻子东征效远官，行行春色黯离魂。\n中途辍棹寻吴苑，西向登楼望海门。\n鵩舍曾嗟经岁谪，灵光空念岿然存。\n陵迁谷变今如此，为我停骖尽酒罇。",
        "dynasty": "宋",
        "collection_info": null
    },
    {
        "title": "送周员外之达",
        "author": "徐铉",
        "content": "之子敷王泽，迢迢蜀栈东。\n颁条有余刃，对酒与谁同。\n身占贤良籍，家传道德风。\n远民思静理，即此是阴功。",
        "dynasty": "宋",
        "collection_info": null
    },
    {
        "title": "送长社胡明府",
        "author": "徐铉",
        "content": "黄绶繫未稳，桂枝香尚新。\n琴堂宁久次，谏署正求人。\n皎皎凉秋月，飘飘清路尘。\n元常有遗翰，求作箧中珍。",
        "dynasty": "宋",
        "collection_info": null
    },
    {
        "title": "送表侄达师归鄱阳",
        "author": "徐铉",
        "content": "故乡禾黍世亲稀，中表相寻只有师。\n惆怅离怀向何许，鄱阳湖上叶飞时。",
        "dynasty": "宋",
        "collection_info": null
    },
    {
        "title": "送秘阁朱员外知復州",
        "author": "徐铉",
        "content": "景陵山水旧知名，珍重诗人建隼行。\n未免簿书劳利刃，省贪烟月纵高情。\n扬雄阁下诸生送，陆羽门前百吏迎。\n圣代羣贤皆得路，三年倾首望鹏程。",
        "dynasty": "宋",
        "collection_info": null
    },
    {
        "title": "送浄道人东游",
        "author": "徐铉",
        "content": "身服竺干教，心为邹鲁儒。\n观风游稷下，访古入中都。\n短景程途远，寒原店舍孤。\n东州多俊造，能赏碧云无。",
        "dynasty": "宋",
        "collection_info": null
    },
    {
        "title": "送李道士南游",
        "author": "徐铉",
        "content": "云水李道士，曾为中贵人。\n绮纨终不恋，松鹤自相亲。\n云气苍梧晚，芳华紫盖春。\n匏瓜老犹繫，惆怅望行尘。",
        "dynasty": "宋",
        "collection_info": null
    },
    {
        "title": "送国子徐博士之澧州",
        "author": "徐铉",
        "content": "多才适世用，学者不遑处。\n新词八咏楼，更泛涔阳浦。\n行当应列宿，且復施甘雨。\n高斋閒坐时，清谈孰为伍。",
        "dynasty": "宋",
        "collection_info": null
    },
    {
        "title": "送钱副使黎阳发运",
        "author": "徐铉",
        "content": "一杯寒食酒，珍重送君行。\n花影黎阳渡，春风浚水声。\n泛舟无废事，骋骥有修程。\n应用方无暇，何须怆别情。",
        "dynasty": "宋",
        "collection_info": null
    },
    {
        "title": "寄张阶州",
        "author": "徐铉",
        "content": "仪甫秉忠信，神明自来舍。\n绛灌虽不容，蛮貊皆从化。\n荣名任纷纠，道性常閒暇。\n传语当途人，无为劳叹咤。",
        "dynasty": "宋",
        "collection_info": null
    },
    {
        "title": "送文懿大师浄公西游",
        "author": "徐铉",
        "content": "乘兴西游谁与同，一囊诗藁一枝筇。\n厌栖庐岳莲花社，却访南山紫阁峰。\n怀古有时应怅望，寻幽何处不从容。\n关中风物常牵梦，老卧闲曹转放慵。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其一",
        "author": "徐铉",
        "content": "旧国荒凉成黍稷，故交危脆似琉璃。\n高人独喜汤师在，手把新文数道碑。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其二",
        "author": "徐铉",
        "content": "满卷文章为世重，出尘心迹少人同。\n腾腾自得修真理，不管浮生觉梦中。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其三",
        "author": "徐铉",
        "content": "文似春华铺晓陌，思如泉涌注长江。\n诗情道性知无梦，频见残灯照曙窗。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其四",
        "author": "徐铉",
        "content": "已洁心源超世表，却缘诗句有时名。\n初闻行业如耆宿，及见容颜是后生。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其五",
        "author": "徐铉",
        "content": "只有閒情搜景物，不将客鬓惜流光。\n京华才子多文会，众许清词每擅场。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其六",
        "author": "徐铉",
        "content": "惠远禅师名素重，维摩居士室皆空。\n羣公竞有诗相赠，组绣珠玑满袖中。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其七",
        "author": "徐铉",
        "content": "南朝人物古犹今，只恐前身是道林。\n处处经行常自适，不妨谭笑不妨吟。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其八",
        "author": "徐铉",
        "content": "往往冥搜宵不寐，时时任性昼仍眠。\n高情丽句谁偏重，圣代词臣李谪仙。",
        "dynasty": "宋",
        "collection_info": null
    },
    {
        "title": "奉和武功学士舍人纪赠文懿大师浄公  其九",
        "author": "徐铉",
        "content": "霜髯病叟掩闲扃，禅客相寻有故情。\n每忆江南初识面，至今犹得爱才名。",
        "dynasty": "宋",
        "collection_info": null
    },
    {
        "title": "咏史",
        "author": "徐铉",
        "content": "京洛多权豪，游服相追随。\n青牛中甸车，白马连环羁。\n珩佩竞照耀，绅组旧参差。\n驺鸣行人驻，倏若流风驰。\n名园不问主，下辇辄失嬉。\n秦官锡雕盘，光禄假羽巵。\n侏儒善为优，邯郸有名姬。\n坐客应余论，顾眄成恩私。\n卤簿留国门，谁何不敢讥。\n归来卧华堂，琐窗承文楣。\n武夫莹庭阶，璧珰攒荣题。\n列烛正晶荧，喷香常逶迤。\n明朝入君门，密侍白玉墀。\n开言迎合旨，羣公默无为。\n乍请考工地，亦拜床下儿。\n吹嘘枯稊生，指顾千钧移。\n回瞻狥名士，獧介尔何施。\n朱云折槛去，梅福弃官归。\n寂寞扬子云，口吃不能辞。\n着书述圣道，徒许俗人嗤。\n汉室已久坏，往事垂于兹。\n眇然千载下，慷慨有余悲。",
        "dynasty": "宋",
        "collection_info": null
    },
    {
        "title": "送曾直馆归宁泉州",
        "author": "徐铉",
        "content": "常怜客子倦征岐，谁似曾郎得意归。\n厅琐石渠封简册，手持仙桂拜庭闱。\n舟横剑浦凌清濑，马过猿岩点翠微。\n却笑辽东千岁鹤，下来空叹昔人非。",
        "dynasty": "宋",
        "collection_info": null
    },
    {
        "title": "送乐学士知舒州",
        "author": "徐铉",
        "content": "忆在同安郡，谁知是胜游。\n仙山常独往，骚客自忘忧。\n暂别经多难，劳生已白头。\n羡君驱蒨旆，兼得漱清流。\n民俗常如古，风光最称秋。\n短歌聊抒意，为我谢沙鸥。",
        "dynasty": "宋",
        "collection_info": null
    },
    {
        "title": "送慎大卿解官侍亲",
        "author": "徐铉",
        "content": "圣朝无事九卿閒，蔼蔼东门綵服还。\n旧日高名齐汲郑，今朝至行似曾颜。\n更怜霜髩垂玄髮，犹恨深居远旧山。\n老鹤乘轩真自愧，徘徊空在稻粱间。",
        "dynasty": "宋",
        "collection_info": null
    },
    {
        "title": "代书寄泗州钱侍郎",
        "author": "徐铉",
        "content": "起部纡两绶，恢恢刃有余。\n既为侍中郎，又復专城居。\n无久恋铃阁，早应还直庐。\n浚川春水满，珍重寄双鱼。",
        "dynasty": "宋",
        "collection_info": null
    },
    {
        "title": "寄舒州乐学士",
        "author": "徐铉",
        "content": "皖伯台前绿树春，吴塘初下碧溪分。\n旧游风景长牵梦，遥羡高斋望白云。",
        "dynasty": "宋",
        "collection_info": null
    },
    {
        "title": "送吴支使之长安",
        "author": "徐铉",
        "content": "幕府清资新雨露，高阳旧第久尘埃。\n百年遗老知谁在，应喜辽东鹤下来。",
        "dynasty": "宋",
        "collection_info": null
    },
    {
        "title": "和谭炼师见寄",
        "author": "徐铉",
        "content": "一别高人世事多，归山歧路转蹉跎。\n定知上药延衰齿，每忆玄谈养太和。\n任道人生如梦寐，也从时态起风波。\n锦囊真箓遥相许，只待飙轮更一过。",
        "dynasty": "宋",
        "collection_info": null
    },
    {
        "title": "和钱秘监与边谏议南宫同直赠答",
        "author": "徐铉",
        "content": "筵上诗题共笔床，罇前酒兴话高阳。\n心清自觉官曹简，院静先知节候凉。\n南国少年推贵重，东堂前辈让贤良。\n好看双凤追飞处，胡粉新涂紫界墙。",
        "dynasty": "宋",
        "collection_info": null
    },
    {
        "title": "送周郎中还司",
        "author": "徐铉",
        "content": "忆在庐山始识君，当时惟拟共眠云。\n那知身计关前定，却向人间逐世纷。\n紫阁峰前欣独往，银台门裏叹离羣。\n青囊旧有登真诀，莫遣閒人取次闻。",
        "dynasty": "宋",
        "collection_info": null
    },
    {
        "title": "太师相公挽歌词二首  其一",
        "author": "徐铉",
        "content": "岩廊旧德汉储师，富贵优游自古稀。\n四序不能违代谢，九原谁可与同归。\n精神恍惚骑龙尾，功业纷纶在虎闱。\n惆怅鸣珂洛阳道，素车丹旐奉灵衣。",
        "dynasty": "宋",
        "collection_info": null
    },
    {
        "title": "太师相公挽歌词二首  其二",
        "author": "徐铉",
        "content": "风流安石在东山，曾许从容妓乐间。\n倾盖算来能几日，逝川东去不知还。\n北邙原上寒云结，郑国门前晓月弯。\n祖奠欲收宾御散，满衣零泪掩衰颜。",
        "dynasty": "宋",
        "collection_info": null
    },
    {
        "title": "送赞宁道人归浙中",
        "author": "徐铉",
        "content": "故里夫差国，高名惠远师。\n君恩从野逸，归棹逐凌澌。\n旧访虽无念，牵怀亦有诗。\n因行过秦望，为致李斯碑。",
        "dynasty": "宋",
        "collection_info": null
    },
    {
        "title": "和元少卿送越僧",
        "author": "徐铉",
        "content": "尘机息尽一真僧，唯有林泉舍未能。\n莲社故人今暂别，稽山旧隠与谁登。\n时清岂觉前游改，道胜宁辞白髮增。\n遥羡高斋吟望处，孤云野鹤是亲朋。",
        "dynasty": "宋",
        "collection_info": null
    },
    {
        "title": "代书寄谈炼师",
        "author": "徐铉",
        "content": "朱山松桂翠连云，中有清虚小隠居。\n密养丹砂存正气，静披琼藴诵真文。\n埙箎金石心常在，圭组烟霞路自分。\n凭仗乡人传尺素，山前惊起白羊羣。",
        "dynasty": "宋",
        "collection_info": null
    },
    {
        "title": "送郑先辈及第西归",
        "author": "徐铉",
        "content": "春晚缑山路，华光满翠微。\n怜君持郄桂，归去着莱衣。\n故国几人在，浮生万事非。\n唯当拭病眼，看子九霄飞。",
        "dynasty": "宋",
        "collection_info": null
    },
    {
        "title": "送高先辈南归",
        "author": "徐铉",
        "content": "乡国悲前事，风光属后生。\n名从天上得，身入故都行。\n草色初裁绶，鹏飞不算程。\n自怜枯朽思，相送剩含情。",
        "dynasty": "宋",
        "collection_info": null
    },
    {
        "title": "送严秀才下第东归",
        "author": "徐铉",
        "content": "世胄今为旅，多才懒自营。\n坦怀君子道，惜别故人情。\n归棹春潮满，郊居海月明。\n雄文不轻售，须待最高名。",
        "dynasty": "宋",
        "collection_info": null
    },
    {
        "title": "送周味道秀才东归见别依韵",
        "author": "徐铉",
        "content": "庭闱劳梦想，孤棹度江关。\n骏马犹论价，荆蓝且抱还。\n晚花萦綵服，疏雨映家山。\n频见春官说，明年待铸颜。",
        "dynasty": "宋",
        "collection_info": null
    },
    {
        "title": "送曾秀才",
        "author": "徐铉",
        "content": "淦水神仙宅，仙山夹县楼。\n吾孙好诗句，归咏故乡秋。\n紫竹遮书幌，红蕉拂钓舟。\n东堂有平路，莫谒外诸侯。",
        "dynasty": "宋",
        "collection_info": null
    },
    {
        "title": "寄玉笥山沈道士",
        "author": "徐铉",
        "content": "珍重江南沈炼师，未曾相识久相思。\n已全真气能从俗，不坠家风善赋诗。\n玉笥共游知早晚，金貂回顾觉喧卑。\n多惭书札遥相问，更望刀圭换白髭。",
        "dynasty": "宋",
        "collection_info": null
    },
    {
        "title": "和钱秘监旅居秋怀二首  其一",
        "author": "徐铉",
        "content": "秘监疏朝谒，门前长绿苔。\n未愁玄鬓改，且喜素秋来。\n独坐翻棋势，闲行绕药栽。\n凉风入书幌，时动水沉灰。",
        "dynasty": "宋",
        "collection_info": null
    },
    {
        "title": "和钱秘监旅居秋怀二首  其二",
        "author": "徐铉",
        "content": "閒静无凡客，开罇共醉醒。\n琴弹碧玉调，书展太玄经。\n酒熟看黄菊，诗成写素屏。\n晚来萧洒甚，山鸟下中庭。",
        "dynasty": "宋",
        "collection_info": null
    },
    {
        "title": "送元道人还水西寺",
        "author": "徐铉",
        "content": "李白高吟处，师归掩竹关。\n道心明月静，诗思碧云闲。\n绿树寒凌雪，飞泉响遍山。\n自惭丘壑志，皓首不知还。",
        "dynasty": "宋",
        "collection_info": null
    },
    {
        "title": "送李秀才归建安",
        "author": "徐铉",
        "content": "昔闻武夷士，皆是帝曾孙。\n李君即其人，命舛道常存。\n爱子已折桂，华组耀闺门。\n吾身可拂衣，綵服归丘园。\n捧觞庆北堂，其乐不可言。\n清溪环幽居，远岫横前轩。\n弹琴咏招隠，芳意飘若兰。\n老夫无此分，何必矜弹冠。",
        "dynasty": "宋",
        "collection_info": null
    },
    {
        "title": "和李太保寄刁秘书",
        "author": "徐铉",
        "content": "名位虽卑道自光，讼庭无事俗平康。\n帘间尚觉琴床暖，院静偏闻酒瓮香。\n养性已知无病染，持廉唯恐有名彰。\n主人莫讶暌违远，千仞由来有凤翔。",
        "dynasty": "宋",
        "collection_info": null
    },
    {
        "title": "又和刁秘书寄李太保",
        "author": "徐铉",
        "content": "百里临民自可怜，青云何必藉阶缘。\n家贫聊欲资三径，政简无非草太玄。\n处众忘怀均物我，程才不器任方员。\n江湖相望真堪喜，聚散悲欢尽偶然。",
        "dynasty": "宋",
        "collection_info": null
    },
    {
        "title": "送坊州贾监军",
        "author": "徐铉",
        "content": "圣主欲东封，怜君四护戎。\n乡心经霸岸，诗思省豳风。\n旧业今成旅，朱颜已变翁。\n忘怀一杯酒，闲夜与谁同。",
        "dynasty": "宋",
        "collection_info": null
    },
    {
        "title": "送李补阙知韶州",
        "author": "徐铉",
        "content": "南国求良牧，中朝辍谏官。\n君恩偏念远，臣节岂辞难。\n骑影过梅岭，溪声上赣滩。\n曲江宜访古，韶石好凭栏。\n诗景缘情远，民心逐政宽。\n衰翁寻旧分，为致葛洪丹。",
        "dynasty": "宋",
        "collection_info": null
    },
    {
        "title": "送修武郑主簿纠郡梓潼兼寄王舍人八韵",
        "author": "徐铉",
        "content": "杖策辞清浴，驱车向梓潼。\n栖鸾才乍展，叱驭气方雄。\n暂割趋庭恋，将伸纠郡功。\n诗清衝密雪，别酒愬寒风。\n山水秦关外，烟花锦里东。\n府公名素重，语掾道仍同。\n坐啸新知洽，随行旧分通。\n当令从此去，不復数文翁。",
        "dynasty": "宋",
        "collection_info": null
    },
    {
        "title": "和李秀才雪中求酒",
        "author": "徐铉",
        "content": "雪英飘洒绕虚廊，晓景沉沉朔吹狂。\n银阙晶荧标帝里，桂华纷糅认仙乡。\n少年风味新吟动，老叟襟怀万事忘。\n自倒空罇酬绝唱，书帏聊得泛寒光。",
        "dynasty": "宋",
        "collection_info": null
    },
    {
        "title": "送谢着作之濠梁",
        "author": "徐铉",
        "content": "谢客乘轺去，清和景物初。\n淮流宜映月，濠上好观鱼。\n吏事应微挠，吟情自有余。\n偏州莫留滞，东观待翻书。",
        "dynasty": "宋",
        "collection_info": null
    },
    {
        "title": "代书寄宋州钱大监",
        "author": "徐铉",
        "content": "衰朽经烦暑，慵将病共侵。\n北窗时企足，东望一披襟。\n秘监清罇满，平台绿树深。\n年来书信少，何以慰离心。",
        "dynasty": "宋",
        "collection_info": null
    },
    {
        "title": "送钱先辈之虔州",
        "author": "徐铉",
        "content": "子实东南美，来参第一流。\n从容持片玉，谈笑运前筹。\n赣石连云秀，廉泉带月秋。\n可怜行乐地，况从板舆游。",
        "dynasty": "宋",
        "collection_info": null
    },
    {
        "title": "送阮洗马之全州",
        "author": "徐铉",
        "content": "望苑迴先马，山城驻使车。\n涂中值归雁，频寄北来书。",
        "dynasty": "宋",
        "collection_info": null
    },
    {
        "title": "观灯玉台体十首  其一",
        "author": "徐铉",
        "content": "吴歌楚舞玉诗新，华灯兰焰动鱼鳞。\n台前共道明如昼，醉裏唯愁夜向晨。",
        "dynasty": "宋",
        "collection_info": null
    },
    {
        "title": "观灯玉台体十首  其二",
        "author": "徐铉",
        "content": "绮席金炉香正燃，铜壶银箭漏初传。\n天迴星月迷灯烛，风过楼台度管弦。",
        "dynasty": "宋",
        "collection_info": null
    },
    {
        "title": "观灯玉台体十首  其三",
        "author": "徐铉",
        "content": "双阙重闉夜不关，金车宝马晓应还。\n亭亭明月临瑶席，灼灼华灯照玉颜。",
        "dynasty": "宋",
        "collection_info": null
    },
    {
        "title": "观灯玉台体十首  其四",
        "author": "徐铉",
        "content": "火树灯山高入云，红筵翠幄自成春。\n游女有时还解佩，青楼何处不留人。",
        "dynasty": "宋",
        "collection_info": null
    },
    {
        "title": "观灯玉台体十首  其五",
        "author": "徐铉",
        "content": "帝京风景不曾秋，万户千门夜更游。\n玓瓅银鞍连绣毂，晶荧珠网挂琼鈎。",
        "dynasty": "宋",
        "collection_info": null
    },
    {
        "title": "观灯玉台体十首  其六",
        "author": "徐铉",
        "content": "夜未央，明月光。\n荧煌九华烛，交影照歌梁。",
        "dynasty": "宋",
        "collection_info": null
    },
    {
        "title": "观灯玉台体十首  其七",
        "author": "徐铉",
        "content": "敞丽谯，披绮寮。\n歌声和夜漏，火树似花朝。",
        "dynasty": "宋",
        "collection_info": null
    },
    {
        "title": "观灯玉台体十首  其八",
        "author": "徐铉",
        "content": "星汉斜，乐无涯。\n明月千门雪，银灯万树花。",
        "dynasty": "宋",
        "collection_info": null
    },
    {
        "title": "观灯玉台体十首  其九",
        "author": "徐铉",
        "content": "抚云璈，吹玉箫。\n艷舞迴罗袂，香风闪步摇。",
        "dynasty": "宋",
        "collection_info": null
    },
    {
        "title": "观灯玉台体十首  其一○",
        "author": "徐铉",
        "content": "日照花，七香车。\n歌舞平阳第，经过赵李家。",
        "dynasty": "宋",
        "collection_info": null
    },
    {
        "title": "和李秀才端午日见寄",
        "author": "徐铉",
        "content": "角黍菖蒲酒，年年旧俗谙。\n采衣君自乐，白髮我何堪。\n静味瑶华句，閒思玉柄谭。\n报之长命缕，祝庆在图南。",
        "dynasty": "宋",
        "collection_info": null
    },
    {
        "title": "送清道人归西山",
        "author": "徐铉",
        "content": "尝忆漱甘醴，洪涯药臼旁。\n今来眇如梦，此景未曾忘。\n圭组老无味，林泉路更长。\n羡师从此去，当暑扣云房。",
        "dynasty": "宋",
        "collection_info": null
    },
    {
        "title": "送张学士赴西川",
        "author": "徐铉",
        "content": "右蜀分忧辍近臣，翩翩旄节下青冥。\n单车唯载支机石，夙驾长先使者星。\n已有清风驰栈道，犹酣别酒过长亭。\n佗年报政征黄入，留取文翁旧典刑。",
        "dynasty": "宋",
        "collection_info": null
    },
    {
        "title": "和李宗谔秀才赠蒯员外",
        "author": "徐铉",
        "content": "性僻时难偶，神清寿有余。\n曾施卓鲁政，旧讲老庄书。\n贱更襟怀旷，贫犹世利疏。\n圣君将就见，慎无买山居。",
        "dynasty": "宋",
        "collection_info": null
    },
    {
        "title": "送德明道人还东林",
        "author": "徐铉",
        "content": "每忆曾游处，东林惠远房。\n老来情更重，师去兴何长。\n涧曲泉声咽，松深露气香。\n题诗寄楚老，惆怅不成章。",
        "dynasty": "宋",
        "collection_info": null
    },
    {
        "title": "送冯中允使蜀",
        "author": "徐铉",
        "content": "莫笑皤然一病翁，百年交分两家同。\n今朝倒屣迎王粲，旧日清谈赏阿戎。\n玉垒无辞轺传送，金闺初喜姓名通。\n青城山下逢仙客，为说心丹未辍功。",
        "dynasty": "宋",
        "collection_info": null
    },
    {
        "title": "送新除国博徐员外知婺州",
        "author": "徐铉",
        "content": "怜君尽室泛安流，职重官新未白头。\n楚老欢迎归旧里，春风留恋过扬州。\n逢时肯更嗟庭树，属咏还应上郡楼。\n宗党故人乡外少，勤勤书札缓离愁。",
        "dynasty": "宋",
        "collection_info": null
    },
    {
        "title": "送望江张明府",
        "author": "徐铉",
        "content": "之官别是荣，诏许侍亲行。\n温凊自为乐，烟波不算程。\n山留丹竈室，俗有故乡情。\n无使千年后，空传曲令名。",
        "dynasty": "宋",
        "collection_info": null
    },
    {
        "title": "送廖舍人江南安抚",
        "author": "徐铉",
        "content": "上天本爱民，治乱当有时。\n伤嗟江表人，三灾迭扰之。\n如何遭盛明，不能免流离。\n王泽限遐远，孰云天听卑。\n贤哉廖夫子，尽忠不顾私。\n朝闻青蒲奏，暮见轺车驰。\n愚闻奉使者，受命不受辞。\n但使民瘼瘳，无忧国赋亏。\n贞观笑割股，文侯谕治皮。\n学古平生事，行行当在兹。\n赠言聊执手，愿子副心期。",
        "dynasty": "宋",
        "collection_info": null
    },
    {
        "title": "送陈使君之同州",
        "author": "徐铉",
        "content": "太守驱征旆，翩翩西过关。\n冰容先腊至，膏雨逐春还。\n绿树游沙苑，高楼看华山。\n从来京辅地，出入尽崇班。",
        "dynasty": "宋",
        "collection_info": null
    },
    {
        "title": "和元少卿雪",
        "author": "徐铉",
        "content": "朔风飞雪徧遥天，为瑞偏宜在腊前。\n有客棹舟将命友，何人高卧共称贤。\n瑶花散乱纷临席，玉树晶荧烂满川。\n閒想冰容比君子，始知姑射有神仙。",
        "dynasty": "宋",
        "collection_info": null
    },
    {
        "title": "送頵道人还西山",
        "author": "徐铉",
        "content": "尝忆洪崖涧，穿云路万寻。\n曾经照玄鬓，未得卸朝簪。\n老去驰庄蝶，年来有越吟。\n羡师从此去，旧隠翠微深。",
        "dynasty": "宋",
        "collection_info": null
    },
    {
        "title": "送历阳方明府",
        "author": "徐铉",
        "content": "古县横江北，弦歌似武城。\n善辞金马召，欣着綵衣行。\n旧感河山色，离愁浚水声。\n外门庐井在，相送几重情。",
        "dynasty": "宋",
        "collection_info": null
    },
    {
        "title": "送李着作之汉阳",
        "author": "徐铉",
        "content": "闻道驱征旆，行行至汉阳。\n初程微雨霁，满路落花香。\n远宦心常适，青云去未妨。\n惟余亲戚分，惆怅上河梁。",
        "dynasty": "宋",
        "collection_info": null
    },
    {
        "title": "哭刑部侍郎乔公诗",
        "author": "徐铉",
        "content": "举世重文雅，夫君更质真。\n曾嗟混鸡鹤，终日异缁磷。\n词赋离骚客，封章谏诤臣。\n襟怀道家侣，标格古时人。\n逸老诚云福，遗形未免贫。\n求文空得草，埋玉遂为尘。\n静想忘年契，冥思接武晨。\n连宵洽杯酒，分日掌丝纶。\n蠹简书陈事，遗孤託世亲。\n前贤同此叹，非我独霑巾。",
        "dynasty": "宋",
        "collection_info": null
    },
    {
        "title": "吴王挽词  其一",
        "author": "徐铉",
        "content": "倏忽千龄尽，冥茫万事空。\n青松洛阳陌，荒草建康宫。\n道德遗文在，兴衰自古同。\n受恩无补报，反袂泣途穷。",
        "dynasty": "宋",
        "collection_info": null
    },
    {
        "title": "吴王挽词  其二",
        "author": "徐铉",
        "content": "土德承余烈，江南广旧恩。\n一朝人事变，千古信书存。\n哀挽周原道，铭旌郑国门。\n此生虽未死，寂寞已销魂。",
        "dynasty": "宋",
        "collection_info": null
    },
    {
        "title": "和元宗元日大雪登楼",
        "author": "徐铉",
        "content": "一宿东林正气和，便随仙仗放春华。\n散飘白絮惟分影，轻缀青旗始见花。\n落砌更依宫舞转，入楼偏向御衣斜。\n严徐共待金门诏，愿布尧言贺万家。",
        "dynasty": "宋",
        "collection_info": null
    },
    {
        "title": "句  其一",
        "author": "徐铉",
        "content": "一夜黄星照官渡，本初何面见田丰。",
        "dynasty": "宋",
        "collection_info": null
    },
    {
        "title": "句  其二",
        "author": "徐铉",
        "content": "井泉分地脉，砧杵共秋声。",
        "dynasty": "宋",
        "collection_info": null
    },
    {
        "title": "句  其三",
        "author": "徐铉",
        "content": "钟山祠畔宿烟晴，玉涧桥边碧树椿。",
        "dynasty": "宋",
        "collection_info": null
    },
    {
        "title": "存目",
        "author": "徐铉",
        "content": "诗题：贡院锁宿闻吕员外使高丽赠送首句：圣化今无外。",
        "dynasty": "宋",
        "collection_info": null
    }
]