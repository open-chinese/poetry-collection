[
    {
        "uuid": "9e161114f8dc6dab094caf6fdf249c0f",
        "title": "发南康夜泊灨石中",
        "author": "耿湋",
        "content": "倦客乘归舟，春溪杳将暮。\n羣林结暝色，孤泊有佳趣。\n夜山转长江，赤月吐深树。\n飒飒松上吹，泛泛花间露。\n险石俯潭涡，跳湍碍沿泝。\n岂唯垂堂戒，兼以临深惧。\n稍出回雁峰，明登斩蛟柱。\n连云向重山，杳未见钟路。",
        "dynasty": "唐",
        "collection_info": null
    },
    {
        "uuid": "bc048b96e999f05dbd15d7bd46846507",
        "title": "过王山人旧居",
        "author": "耿湋",
        "content": "故宅春山中，来逢夕阳入。\n汲少井味变，开稀户枢涩。\n树朽鸟不栖，阶闲云自湿。\n先生何处去，惆怅空独立。",
        "dynasty": "唐",
        "collection_info": null
    },
    {
        "uuid": "33bb7c7138fa39b5606ce9cd3d1b610b",
        "title": "晚次昭应",
        "author": "耿湋",
        "content": "落日向林路，东风吹麦陇。\n藤草蔓古渠，牛羊下荒冢。\n骊宫户久闭，温谷泉长涌。\n为问全盛时，何人最荣宠。",
        "dynasty": "唐",
        "collection_info": null
    },
    {
        "uuid": "9c8e401f17a106ea99de43ecfd225745",
        "title": "听早蝉歌",
        "author": "耿湋",
        "content": "蝉鸣兮夕曛，声和兮夏云。\n白日兮将短，秋意兮已满。\n乍悲鸣兮欲长，犹嘶涩兮多断。\n风萧萧兮转清，韵嘒嘒兮初成。\n依婆娑之古树，思辽落之荒城。\n闲院支颐，深林倚策。\n犹惆怅而无语，鬓星星而已白。",
        "dynasty": "唐",
        "collection_info": null
    },
    {
        "uuid": "74e6957bacefea4d7b7689ae773de42d",
        "title": "芦花动",
        "author": "耿湋",
        "content": "连素穗，翻秋气，细节疎茎任长吹。\n共作月中声，孤舟发乡思。",
        "dynasty": "唐",
        "collection_info": null
    },
    {
        "uuid": "d4432a3194f5467e5c9cc20c6ae6448f",
        "title": "赋得寒蛩",
        "author": "耿湋",
        "content": "尔谁造，鸣何早，趯趯连声徧阶草。\n復与夜雨和，游人听堪老。",
        "dynasty": "唐",
        "collection_info": null
    },
    {
        "uuid": "aa03f4b7edd4c42ef63b3f959a9cec32",
        "title": "宣城逢张二南史",
        "author": "耿湋",
        "content": "全家宛陵客，文雅世难逢。\n寄食年将老，干时计未从。\n秋来句曲水，雨后敬亭峯。\n西北长安远，登临恨几重。",
        "dynasty": "唐",
        "collection_info": null
    },
    {
        "uuid": "acf8d481c5132694ade933dd4405df54",
        "title": "题童子寺",
        "author": "耿湋",
        "content": "半偈留何处，全身弃此中。\n雨余沙塔坏，月满雪山空。\n耸剎临回磴，朱楼间碧丛。\n朝朝日将暮，长对晋阳宫。",
        "dynasty": "唐",
        "collection_info": null
    },
    {
        "uuid": "56196f76ed8f3cbd56e157e8a1ea9fc4",
        "title": "夏日寄东溪隐者",
        "author": "耿湋",
        "content": "日华浮野水，草色合遥空。\n处处山依旧，年年事不同。\n闲田孤垒外，暑雨片云中。\n惆怅多尘累，无由访钓翁。",
        "dynasty": "唐",
        "collection_info": null
    },
    {
        "uuid": "46ccd5e96a9927a997e1cd1fa09ceb71",
        "title": "之江淮留别京亲故",
        "author": "耿湋",
        "content": "长云迷一雁，渐远向南声。\n已带千霜鬓，初为万里行。\n繁虫满夜草，连雨暗秋城。\n前路诸侯贵，何人重客卿。",
        "dynasty": "唐",
        "collection_info": null
    },
    {
        "uuid": "3fc5c993a216d2a10e2e77bf9d10765b",
        "title": "太原送许侍御出幕归东都",
        "author": "耿湋",
        "content": "昔随刘越石，今日独归时。\n汾水风烟冷，幷州花木迟。\n荒庭增别梦，野雨失行期。\n莫向山阳过，隣人夜笛悲。",
        "dynasty": "唐",
        "collection_info": null
    },
    {
        "uuid": "1093721b61c43b971cb4b036fa76a173",
        "title": "华州客舍奉和崔端公春城晓望",
        "author": "耿湋",
        "content": "不语看芳径，悲春懒独行。\n向人微月在，报雨早霞生。\n贫病催年齿，风尘掩姓名。\n赖逢骢马客，郢曲缓羇情。",
        "dynasty": "唐",
        "collection_info": null
    },
    {
        "uuid": "432c620475cd3ac9f87fcc8c59cef204",
        "title": "题清萝翁双泉",
        "author": "耿湋",
        "content": "侧弁向清漪，门中夕照移。\n异源生暗石，迭响落秋池。\n叶拥沙痕没，流回草蔓随。\n泠泠无限意，不独远公知。",
        "dynasty": "唐",
        "collection_info": null
    },
    {
        "uuid": "524ba21681795b6184ec629e6acf1eed",
        "title": "酬李文",
        "author": "耿湋",
        "content": "落照长杨苑，秋天渭水滨。\n初飞万木叶，又长一年人。\n贫病仍为客，艰虞更问津。\n多惭惠然意，今日肯相亲。",
        "dynasty": "唐",
        "collection_info": null
    },
    {
        "uuid": "c47cb71d71c906d540fb3b645d3ab416",
        "title": "赠严维",
        "author": "耿湋",
        "content": "许询清论重，寂寞住山阴。\n野路接寒寺，闲门当古林。\n海田秋熟早，湖水夜渔深。\n世上穷通理，谁人奈此心。",
        "dynasty": "唐",
        "collection_info": null
    },
    {
        "uuid": "b8fc13a7e2d9830c69c5af45b134b604",
        "title": "春日题苗发竹亭",
        "author": "耿湋",
        "content": "春亭及策上，郎吏谢玄晖。\n闲咏疎篁近，高眠远岫微。\n偏宜留野客，暂得解朝衣。\n犹忆东溪裏，雷云掩故扉。",
        "dynasty": "唐",
        "collection_info": null
    },
    {
        "uuid": "15d83002bbcf9e6e168bdd9f158ca2a1",
        "title": "题孝子陵",
        "author": "耿湋",
        "content": "荒坟秋陌上，霜露正霏霏。\n松柏自成拱，苫庐长不归。\n浮埃积蓬鬓，流血在麻衣。\n何必曾参传，千年至行稀。",
        "dynasty": "唐",
        "collection_info": null
    },
    {
        "uuid": "2c0e054db80c2fdd9bc34a3a28204383",
        "title": "题庄上人房",
        "author": "耿湋",
        "content": "不语焚香坐，心知道已成。\n流年衰此世，定力见他生。\n暮雪余春冷，寒灯续昼明。\n寻常五侯至，敢望下阶迎。",
        "dynasty": "唐",
        "collection_info": null
    },
    {
        "uuid": "034c9389a785345053a971179490aadc",
        "title": "宋中",
        "author": "耿湋",
        "content": "日暮黄云合，年深白骨稀。\n旧村乔木在，秋草远人归。\n废井莓苔厚，荒田路径微。\n唯余近山色，相对似依依。",
        "dynasty": "唐",
        "collection_info": null
    },
    {
        "uuid": "f44f530330c9502bd71e63955d35d7e8",
        "title": "秋夜思归",
        "author": "耿湋",
        "content": "来时犹暑服，今已露漫漫。\n多雨逢初霁，深秋生夜寒。\n投人心似切，为客事皆难。\n何处无留滞，谁能暂问看。",
        "dynasty": "唐",
        "collection_info": null
    },
    {
        "uuid": "675fb92b805eb8734e3e7bd2460a984c",
        "title": "送李端",
        "author": "耿湋",
        "content": "世上许刘桢，洋洋风雅声。\n客来空改岁，归去未成名。\n远近天初暮，关河雪半晴。\n空怀谏书在，回首恋承明。",
        "dynasty": "唐",
        "collection_info": null
    },
    {
        "uuid": "45d433f673b993e1a6b0d46a2ad093d1",
        "title": "送崔明府赴青城",
        "author": "耿湋",
        "content": "清冬宾御出，蜀道翠微间。\n远雾开羣壑，初阳照近关。\n霜潭浮紫菜，雪栈绕青山。\n当似遗民去，柴桑政自闲。",
        "dynasty": "唐",
        "collection_info": null
    },
    {
        "uuid": "ced0d420ffafce4e15af5a2592016a73",
        "title": "送王将军出塞",
        "author": "耿湋",
        "content": "汉家边事重，窦宪出临戎。\n绝漠秋山在，阳关旧路通。\n列营依茂草，吹角向高风。\n更就燕然石，行看奏虏功。",
        "dynasty": "唐",
        "collection_info": null
    },
    {
        "uuid": "27bfd827e9fd73125739a6cd37459cd9",
        "title": "雨中留别",
        "author": "耿湋",
        "content": "东西无定客，风雨未休时。\n悯默此中别，飘零何处期。\n青山违旧隐，白髮入新诗。\n岁岁迷津路，生涯渐可悲。",
        "dynasty": "唐",
        "collection_info": null
    },
    {
        "uuid": "c2928e7ea822bf4be5ca59a49d94dd62",
        "title": "送杨将军",
        "author": "耿湋",
        "content": "一身良将后，万里讨乌孙。\n落日边陲静，秋风鼓角喧。\n远山当碛路，茂草向营门。\n生死酬恩宠，功名岂敢论。",
        "dynasty": "唐",
        "collection_info": null
    },
    {
        "uuid": "daf37ce106cf65f1c9bb3433e41df7ee",
        "title": "送夏侯审游蜀",
        "author": "耿湋",
        "content": "暮峰和玉垒，回望不通秦。\n更问蜀城路，但逢巴语人。\n石林莺啭晓，板屋月明春。\n若访严夫子，无嫌卜肆贫。",
        "dynasty": "唐",
        "collection_info": null
    },
    {
        "uuid": "fa40023fea4d1b826d7c284685fbf950",
        "title": "送张侍御赴郴州别驾",
        "author": "耿湋",
        "content": "佐郡人难料，分襟日復斜。\n一帆随远水，百口过长沙。\n明月江边夜，平陵梦裏家。\n王孙对芳草，愁思杳无涯。",
        "dynasty": "唐",
        "collection_info": null
    },
    {
        "uuid": "0925f79ca3ce8edf45c45f00e5638bfe",
        "title": "送苗赟赴阳翟丞",
        "author": "耿湋",
        "content": "夕阳秋草上，去马弟兄看。\n年少初辞阙，时危远效官。\n山行独夜雨，旅宿二陵寒。\n诗兴生何处，嵩阳羽客坛。",
        "dynasty": "唐",
        "collection_info": null
    },
    {
        "uuid": "deada7f6e29d88f9fa3e4b8687873459",
        "title": "送绛州郭参军",
        "author": "耿湋",
        "content": "远事诸侯出，青山古晋城。\n连行曲水阁，独入议中兵。\n夜雨新田湿，春风曙角鸣。\n人传府公政，记室有参卿。",
        "dynasty": "唐",
        "collection_info": null
    },
    {
        "uuid": "f8d9b60ec4e3142b87ded5d002d90dc9",
        "title": "常州留别",
        "author": "耿湋",
        "content": "万里南天外，求书禹穴间。\n往来成白首，旦暮见青山。\n夜浦凉云过，秋塘好月闲。\n殷勤阳羡桂，别此几时攀。",
        "dynasty": "唐",
        "collection_info": null
    },
    {
        "uuid": "0e22b9836e18d88a15dc86cf578355be",
        "title": "关山月",
        "author": "耿湋",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年北。\n今夜青楼上，还应照所思。",
        "dynasty": "唐",
        "collection_info": null
    },
    {
        "uuid": "7a0af92867c8ea55ae75534194e6e793",
        "title": "代宋州将淮上乞师",
        "author": "耿湋",
        "content": "唇齿幸相依，危亡故远归。\n身轻百战出，家在数重围。\n上将坚深垒，残兵鬬落晖。\n常闻铁劒利，早晚借余威。",
        "dynasty": "唐",
        "collection_info": null
    },
    {
        "uuid": "0b0e3c013df7e835faad84e438bb34ea",
        "title": "秋晚卧疾寄司空拾遗曙卢少府纶",
        "author": "耿湋",
        "content": "寒几坐空堂，疎髯似积霜。\n老医迷旧疾，朽药误新方。\n晚果红低树，秋苔绿徧墙。\n惭非蒋生径，不敢望求羊。",
        "dynasty": "唐",
        "collection_info": null
    },
    {
        "uuid": "980f1f18a6daedad96eb5c1ede7f0244",
        "title": "赠海明上人",
        "author": "耿湋",
        "content": "来自西天竺，持经奉紫微。\n年深梵语变，行苦俗流归。\n月上安禅久，苔生出院稀。\n梁间有驯鸽，不去復何依。",
        "dynasty": "唐",
        "collection_info": null
    },
    {
        "uuid": "25542133c7447d53886c8121baf3ee04",
        "title": "津亭有怀",
        "author": "耿湋",
        "content": "津亭一望乡，淮海晚茫茫。\n草没栖洲鹭，天连暎浦樯。\n徃来通楚越，旦暮易渔商。\n惆怅缄书毕，何人向洛阳。",
        "dynasty": "唐",
        "collection_info": null
    },
    {
        "uuid": "fc14d54d3d60837f178aa3076720d199",
        "title": "晚投江泽浦即事呈柳兵曹泥",
        "author": "耿湋",
        "content": "落日过重霞，轻烟上远沙。\n移舟衝荇蔓，转浦入芦花。\n断岸迂来客，连波漾去槎。\n故乡何处在，更道向天涯。",
        "dynasty": "唐",
        "collection_info": null
    },
    {
        "uuid": "14dc96d29aad7e92d1833e3059d2f2fe",
        "title": "东郊别业",
        "author": "耿湋",
        "content": "东皋占薄田，耕种过余年。\n护药栽山刺，浇蔬引竹泉。\n晚雷期稔岁，重雾报晴天。\n若问幽人意，思齐沮溺贤。",
        "dynasty": "唐",
        "collection_info": null
    },
    {
        "uuid": "ced354a7bdc752c0caf6302baa5d9b38",
        "title": "早朝",
        "author": "耿湋",
        "content": "钟鼓余声裏，千官向紫微。\n冒寒人语少，乘月烛来稀。\n清漏闻驰道，轻霞暎琐闱。\n犹看嘶马处，未启掖垣扉。",
        "dynasty": "唐",
        "collection_info": null
    },
    {
        "uuid": "332c4177c5e39a986d79c35266ce0199",
        "title": "屏居盩厔",
        "author": "耿湋",
        "content": "百年心不料，一卷日相知。\n乘兴偏难改，忧家是强为。\n县城寒寂寞，峰树远参差。\n自笑无谋者，秪应道在斯。",
        "dynasty": "唐",
        "collection_info": null
    },
    {
        "uuid": "5bb760e34d3db49297a344fe2dbd036d",
        "title": "进秋隼",
        "author": "耿湋",
        "content": "岂悟因罗者，迎霜献紫微。\n夕阳分素臆，秋色上花衣。\n举翅云天近，回眸燕雀稀。\n应随明主意，百中有光辉。",
        "dynasty": "唐",
        "collection_info": null
    },
    {
        "uuid": "46ac5674a9fde6bcef63426d5366e4af",
        "title": "咏宣州笔",
        "author": "耿湋",
        "content": "寒竹惭虚受，纤毫任几重。\n影端缘守直，心劲懒藏锋。\n落纸惊风起，摇空见露浓。\n丹青与文事，舍此復何从。",
        "dynasty": "唐",
        "collection_info": null
    },
    {
        "uuid": "ff5c5d8b9c8f342fc8bceb268682453c",
        "title": "春日洪州即事",
        "author": "耿湋",
        "content": "钟陵春日好，春水满南塘。\n竹宇分朱阁，桐花间绿杨。\n蹉跎看鬓色，留滞惜年芳。\n欲问羇愁发，秦关道路长。",
        "dynasty": "唐",
        "collection_info": null
    },
    {
        "uuid": "a95baaa5bad7a2ace0d6a72198e369d5",
        "title": "雪后宿王纯池州草堂",
        "author": "耿湋",
        "content": "宿君湖上宅，琴韵静参差。\n夜雪入秋浦，孤城连贵池。\n流年看共老，衔酒发中悲。\n良会应难再，晨鸡自有期。",
        "dynasty": "唐",
        "collection_info": null
    },
    {
        "uuid": "6e191aa60b9e4acff7c8037e2f1609fd",
        "title": "旅次汉故畤",
        "author": "耿湋",
        "content": "我行过汉畤，寥落见孤城。\n邑里经多难，儿童识五兵。\n广川桑遍绿，丛薄雉连鸣。\n惆怅萧关道，终军愿请缨。",
        "dynasty": "唐",
        "collection_info": null
    },
    {
        "uuid": "e10fa5b28a0831e89f4a18e9a4aad1ca",
        "title": "过三郊驿却寄杨评事时此子郭令公欲有表荐",
        "author": "耿湋",
        "content": "冉冉青衫客，悠悠白髮人。\n乱山孤驿暮，长路百花新。\n终岁行他县，全家望此身。\n更思君去就，早晚问平津。",
        "dynasty": "唐",
        "collection_info": null
    },
    {
        "uuid": "8877568b12229af094fa8662df087938",
        "title": "陇西行",
        "author": "耿湋",
        "content": "雪下阳关路，人稀陇戍头。\n封狐犹未翦，边将岂无羞。\n白草三冬色，黄云万里愁。\n因思李都尉，毕竟不封侯。",
        "dynasty": "唐",
        "collection_info": null
    },
    {
        "uuid": "ffe579c269f08176c849b13195521cea",
        "title": "巴陵逢洛阳邻舍",
        "author": "耿湋",
        "content": "因君知北事，流浪已忘机。\n客久多人识，年高众病归。\n连云湖色远，度雪雁声稀。\n又说家林尽，悽伤泪满衣。",
        "dynasty": "唐",
        "collection_info": null
    },
    {
        "uuid": "666d71c329512dbd036e6f36c62eb4aa",
        "title": "哭张融",
        "author": "耿湋",
        "content": "早岁能文客，中年与世违。\n有家孀妇少，无子弔人稀。\n繐帐尘空暗，铭旌雨不飞。\n依然旧乡路，寂寞几回归。",
        "dynasty": "唐",
        "collection_info": null
    },
    {
        "uuid": "cde4f40703d6df20ebf069245d361b39",
        "title": "送友贬岭南",
        "author": "耿湋",
        "content": "暮年从远谪，落日别交亲。\n湖上北飞雁，天涯南去人。\n梦成湘浦夜，泪尽桂阳春。\n岁月茫茫意，何时雨露新。",
        "dynasty": "唐",
        "collection_info": null
    },
    {
        "uuid": "b678ed48211f2649e7dc4cbc4dd7c208",
        "title": "春日即事二首 一",
        "author": "耿湋",
        "content": "诗书成志业，懒慢致蹉跎。\n圣代丹霄远，明时白髮多。\n浅谋堪自笑，穷巷忆谁过。\n寂寞前山暮，归人樵采歌。",
        "dynasty": "唐",
        "collection_info": null
    },
    {
        "uuid": "b3754dc00173f881a0eb23de42d3b6eb",
        "title": "春日即事二首 二",
        "author": "耿湋",
        "content": "数亩东皋宅，青春独屏居。\n家贫僮仆慢，官罢友朋疎。\n强饮沽来酒，羞看读了书。\n闲花开满地，惆怅復何如。",
        "dynasty": "唐",
        "collection_info": null
    },
    {
        "uuid": "1ebd3aa6432ccb09d7f666cc26097aa5",
        "title": "赠田家翁",
        "author": "耿湋",
        "content": "老人迎客处，篱落稻畦间。\n蚕屋朝寒闭，田家昼雨闲。\n门闾新薙草，蹊径旧谙山。\n自道谁相及，邀予试徃还。",
        "dynasty": "唐",
        "collection_info": null
    },
    {
        "uuid": "406761418f510389055466bf98e8099f",
        "title": "赠韦山人",
        "author": "耿湋",
        "content": "失意成逋客，终年独掩扉。\n无机狎鸥惯，多病见人稀。\n流水知行药，孤云伴采薇。\n空斋莫闲笑，心事与时违。",
        "dynasty": "唐",
        "collection_info": null
    },
    {
        "uuid": "de51375244384cf6bb019e92fe147b56",
        "title": "浚公院怀旧",
        "author": "耿湋",
        "content": "远公传敎毕，身没向他方。\n弔客来何见，门人闭影堂。\n纱灯临古砌，尘札在空床。\n寂寞疎钟后，秋天有夕阳。",
        "dynasty": "唐",
        "collection_info": null
    },
    {
        "uuid": "74a722ce5594aa9535af816711c360c4",
        "title": "雨中宿义兴寺",
        "author": "耿湋",
        "content": "遥夜宿东林，虫声阶草深。\n高风初落叶，多雨未归心。\n家国身犹负，星霜鬓已侵。\n沧洲纵不去，何处有知音。",
        "dynasty": "唐",
        "collection_info": null
    },
    {
        "uuid": "a2378788c19d4768b2ed22a8f2522c24",
        "title": "送王秘书归江东",
        "author": "耿湋",
        "content": "迴首望知音，逶迤桑柘林。\n人归海郡远，路入雨天深。\n万木经秋叶，孤舟向暮心。\n唯余江畔草，应见白头吟。",
        "dynasty": "唐",
        "collection_info": null
    },
    {
        "uuid": "23d62b23f7387b88673c8130caaa49b1",
        "title": "渭上送李蔵器移家东都",
        "author": "耿湋",
        "content": "求名虽有据，学稼又无田。\n故国三千里，新春五十年。\n移家还作客，避地莫知贤。\n洛浦今何处，风帆去渺然。",
        "dynasty": "唐",
        "collection_info": null
    },
    {
        "uuid": "8aee2bea81e3802487465236c45f1a65",
        "title": "春寻柳先生",
        "author": "耿湋",
        "content": "言是商山老，尘心莫问年。\n白髯垂策短，乌帽据梧偏。\n酒熟飞巴雨，丹成见海田。\n疎云披远水，景动石床前。",
        "dynasty": "唐",
        "collection_info": null
    },
    {
        "uuid": "f4afbbc3bde6f08f2f954edd0179f778",
        "title": "题藏公院",
        "author": "耿湋",
        "content": "古院林公住，疎篁近井桃。\n俗年人见少，禅地自知高。\n药草诚多喻，沧溟在一毫。\n仍悲次宗辈，尘事日为劳。",
        "dynasty": "唐",
        "collection_info": null
    },
    {
        "uuid": "a14e82893b59e7cf65de893203ecf0d7",
        "title": "夏夜西亭即事寄钱员外",
        "author": "耿湋",
        "content": "高亭宾客散，暑夜醉相和。\n细汗迎衣集，微凉待扇过。\n风还池色定，月晚树阴多。\n遥想随行者，珊珊动晓珂。",
        "dynasty": "唐",
        "collection_info": null
    },
    {
        "uuid": "eefacf77100a051a47cb3440f5e593ee",
        "title": "与清江上人及诸公宿李八昆季宅",
        "author": "耿湋",
        "content": "汤公多外友，洛社自相依。\n远客还登会，秋怀欲忘归。\n惊风林果少，骤雨砌虫稀。\n更过三张价，东游愧陆机。",
        "dynasty": "唐",
        "collection_info": null
    },
    {
        "uuid": "61111399e50efdc42733239b7d6b2730",
        "title": "春日即事",
        "author": "耿湋",
        "content": "邻里朝光徧，披衣夜醉醒。\n庖厨非旧火，林木发新青。\n接果移天性，疎泉逐地形。\n清明来几日，戴胜已堪听。",
        "dynasty": "唐",
        "collection_info": null
    },
    {
        "uuid": "1d0c0994e9ecb152c05a52b4e124df56",
        "title": "秋夜会宿李永宅忆江南旧游",
        "author": "耿湋",
        "content": "偶宿俱南客，相看喜尽归。\n湖山话不极，岁月念空违。\n子夜高梧冷，秋阴远漏微。\n那无此良会，惜在谢家稀。",
        "dynasty": "唐",
        "collection_info": null
    },
    {
        "uuid": "fec2ac07c3142ed72dd32948bb8ffeb0",
        "title": "冬夜寻李永因书事赠之",
        "author": "耿湋",
        "content": "栖遑偏降志，疵贱倍修身。\n近觉多衰鬓，深知独故人。\n天垂五夜月，霜覆九衢尘。\n不待逢沮溺，而今恶问津。",
        "dynasty": "唐",
        "collection_info": null
    },
    {
        "uuid": "515f12ca5a7c7653029df9ac21f0dc00",
        "title": "立春日宴高陵任明府宅",
        "author": "耿湋",
        "content": "春灰今变候，密雪又霏霏。\n坐客同心满，流年此会稀。\n风成空处乱，素积夜来飞。\n且共衔杯酒，陶潜不得归。",
        "dynasty": "唐",
        "collection_info": null
    },
    {
        "uuid": "d5ee3df748926a012565532064f81c17",
        "title": "春日游慈恩寺寄畅当",
        "author": "耿湋",
        "content": "浮世今何事，空门此谛真。\n死生俱是梦，哀乐讵关身。\n远草光连水，春篁色离尘。\n当从庚中庶，诗客更何人。",
        "dynasty": "唐",
        "collection_info": null
    },
    {
        "uuid": "e0e436694563c2b270de00a63148fe1c",
        "title": "晚秋过苏少府",
        "author": "耿湋",
        "content": "九江迷去住，羣吏且因依。\n高木秋垂露，寒城暮掩扉。\n随云心自远，看草伴应稀。\n肯信同年友，相望青琐闱。",
        "dynasty": "唐",
        "collection_info": null
    },
    {
        "uuid": "3244eb2af75f5c57113bab9bb403d420",
        "title": "登鹳雀楼",
        "author": "耿湋",
        "content": "久客心常醉，高楼日渐低。\n黄河经海内，华岳镇关西。\n去远千帆小，来迟独鸟迷。\n终年不得意，空觉负东溪。",
        "dynasty": "唐",
        "collection_info": null
    },
    {
        "uuid": "5ee34e7168bf7b307aebfe311d173016",
        "title": "赋得沙上雁",
        "author": "耿湋",
        "content": "衡阳多道里，弱羽復哀音。\n还塞知何日，惊弦乱此心。\n夜阴前侣远，秋冷后湖深。\n独立汀洲意，宁知霜霰侵。",
        "dynasty": "唐",
        "collection_info": null
    },
    {
        "uuid": "5c10765916b8d1e9db575b58dba057d8",
        "title": "夜寻卢处士",
        "author": "耿湋",
        "content": "月高鸡犬静，门掩向寒塘。\n夜竹深茅宇，秋庭冷石床。\n住山年已远，服药寿偏长。\n虚弃如吾者，逢君益自伤。",
        "dynasty": "唐",
        "collection_info": null
    },
    {
        "uuid": "f45103d81de1957242fa69037eb806a0",
        "title": "邠州留别",
        "author": "耿湋",
        "content": "终岁山川路，生涯总几何。\n艰难为客惯，贫贱受恩多。\n暮角寒山色，秋风远水波。\n无人见惆怅，垂鞚入烟萝。",
        "dynasty": "唐",
        "collection_info": null
    },
    {
        "uuid": "646e37b116d6d481aeee29e066f5282c",
        "title": "赠张将军",
        "author": "耿湋",
        "content": "寥落军城暮，重门返照间。\n鼓鼙经雨暗，士马过秋闲。\n惯守临边郡，曾营近海山。\n关西旧业在，夜夜梦中还。",
        "dynasty": "唐",
        "collection_info": null
    },
    {
        "uuid": "1bd3953200ed357857dafc88fbf03dd3",
        "title": "赠隐公",
        "author": "耿湋",
        "content": "世间无近远，定裏徧曾过。\n东海经长在，南朝寺最多。\n暮年聊化俗，初地即摧魔。\n今日忘尘虑，看心义若何。",
        "dynasty": "唐",
        "collection_info": null
    },
    {
        "uuid": "0d13b7e98d01a893be050ae86fc24b02",
        "title": "赠别安邑韩少府",
        "author": "耿湋",
        "content": "子真能自在，江海意何如。\n门掩疎尘吏，心闲阅道书。\n古城寒欲雪，远客暮无车。\n杳杳思前路，谁堪千里余。",
        "dynasty": "唐",
        "collection_info": null
    },
    {
        "uuid": "b6c47afafc4a6e36457d3cd93a603fbb",
        "title": "送胡校书秩满归河中",
        "author": "耿湋",
        "content": "古树汾阴道，悠悠东去长。\n位卑仍解印，身老又还乡。\n河水平秋岸，关门向夕阳。\n音书须数附，莫学晋嵇康。",
        "dynasty": "唐",
        "collection_info": null
    },
    {
        "uuid": "761b8687d9ac686dac2b5c357915ff62",
        "title": "送河中张胄曹往太原计会迴",
        "author": "耿湋",
        "content": "北风长至远，四牡向幽幷。\n衰木新田路，寒芜故绛城。\n遥听边上信，远计朔南程。\n料变当临事，遥知外国情。",
        "dynasty": "唐",
        "collection_info": null
    },
    {
        "uuid": "fa5c41113d8ca41c72c709e872809ffa",
        "title": "送郭正字归郢上",
        "author": "耿湋",
        "content": "济江篇已出，书府俸犹贫。\n积雪商山道，全家楚塞人。\n大堤逢落日，广汉望通津。\n却别渔潭下，惊鸥那可亲。",
        "dynasty": "唐",
        "collection_info": null
    },
    {
        "uuid": "4a47fa50e7ae494c0c0f94054dba247d",
        "title": "题李孝廉书房",
        "author": "耿湋",
        "content": "野情专易外，一室向青山。\n业就三编绝，心通万事闲。\n莺稀春木上，草徧暮阶间。\n莫道归繻在，来时弃故关。",
        "dynasty": "唐",
        "collection_info": null
    },
    {
        "uuid": "42e1fa809046eec0b6317cce3e885cb7",
        "title": "酬畅当",
        "author": "耿湋",
        "content": "同游漆沮后，已是十年余。\n几度曾相梦，何时定得书。\n月高城影尽，霜重柳条疎。\n且对尊中酒，千般想未如。",
        "dynasty": "唐",
        "collection_info": null
    },
    {
        "uuid": "a6642c455b33d32b78352be365910be9",
        "title": "留别解县韩明府",
        "author": "耿湋",
        "content": "闲人州县厌，贱士友朋讥。\n朔雪逢初下，秦关独暮归。\n寒茅下原浅，残雪过风微。\n一路何相慰，唯君能政稀。",
        "dynasty": "唐",
        "collection_info": null
    },
    {
        "uuid": "effc58b884b99bd92678a26ca77e95a3",
        "title": "游钟山紫芝观",
        "author": "耿湋",
        "content": "繫舟仙宅下，清磬落春风。\n雨数芝田长，云开石路重。\n古房清磴接，深殿紫烟浓。\n鹤驾何时去，游人自不逢。",
        "dynasty": "唐",
        "collection_info": null
    },
    {
        "uuid": "dbfef64557673f4dbacb5471b85480d1",
        "title": "晚秋宿裴员外寺院",
        "author": "耿湋",
        "content": "仲言多丽藻，晚水独芙蓉。\n梁苑仍秋过，仁祠又夜逢。\n回林通暗竹，去雨带寒钟。\n愿向空门裏，修持比昼龙。",
        "dynasty": "唐",
        "collection_info": null
    },
    {
        "uuid": "ba9dd8be63eb201e68485646f0bf6a0c",
        "title": "秋夜喜卢司直严少府访宿",
        "author": "耿湋",
        "content": "寂寂闭层城，悠悠此夜情。\n早凉过鬓髮，秋思入柴荆。\n严子多高趣，卢公有盛名。\n还如杜陵下，暂拂蒋元卿。",
        "dynasty": "唐",
        "collection_info": null
    },
    {
        "uuid": "8fb820cb964d853d156eb1d9ad20e9ed",
        "title": "下邽客舍喜叔孙主簿郑少府见过",
        "author": "耿湋",
        "content": "良宵復杪秋，把酒说羇游。\n落木东西别，寒萍远近流。\n萧条旅馆月，寂历曙更筹。\n不是仇梅至，何人问百忧。",
        "dynasty": "唐",
        "collection_info": null
    },
    {
        "uuid": "d59dc3d40647cbef366f413c2866d795",
        "title": "盩厔客舍",
        "author": "耿湋",
        "content": "寥寂荒垒下，客舍雨微微。\n门见苔生满，心惭吏到稀。\n篱花看未发，海燕欲先归。\n无限堪惆怅，谁家復捣衣。",
        "dynasty": "唐",
        "collection_info": null
    },
    {
        "uuid": "3a203b51b28455e91b074eb0797dde74",
        "title": "宿韦员外宅",
        "author": "耿湋",
        "content": "传经韦相后，赐笔汉家郎。\n幽阁诸生会，寒宵几刻长。\n座中灯泛酒，檐外月如霜。\n人事多飘忽，邀欢讵可忘。",
        "dynasty": "唐",
        "collection_info": null
    },
    {
        "uuid": "874212d2f8b460fd69a7016feaed9241",
        "title": "登沃州山",
        "author": "耿湋",
        "content": "沃州初望海，携手尽时髦。\n小暑开鹏翼，新蓂长鹭涛。\n月如芳草远，身比夕阳高。\n羊祜伤风景，谁云异我曹。",
        "dynasty": "唐",
        "collection_info": null
    },
    {
        "uuid": "825a17c3226c6e78e369918792131d11",
        "title": "宿岐山姜明府厅",
        "author": "耿湋",
        "content": "暝色休羣动，秋斋远客情。\n细风和雨气，寒竹度帘声。\n日觉蹉跎近，天敎懒慢成。\n谁能谒卿相，朝夕筭浮荣。",
        "dynasty": "唐",
        "collection_info": null
    },
    {
        "uuid": "6d2bbd76f9ec6b865a9e06db13a6d9bd",
        "title": "上巳日",
        "author": "耿湋",
        "content": "共来修禊事，内顾一悲翁。\n玉鬓风尘下，花林丝管中。\n故山离水石，旧侣失鹓鸿。\n不及游鱼乐，裴回莲叶东。",
        "dynasty": "唐",
        "collection_info": null
    },
    {
        "uuid": "f823e46e0ce95e560c7d825a3beec5f5",
        "title": "登乐游原",
        "author": "耿湋",
        "content": "园庙何年废，登临有故丘。\n孤村连日静，多雨及霖休。\n常与秦山对，曾经汉主游。\n岂知千载后，万事水东流。",
        "dynasty": "唐",
        "collection_info": null
    },
    {
        "uuid": "a51f3aa7bc00792ebfba666291f91611",
        "title": "题惟干上人房",
        "author": "耿湋",
        "content": "绳床茅屋下，独坐味闲安。\n苦行无童子，忘机避宰官。\n是非齐已久，夏腊比应难。\n更悟真如性，尘心稍自宽。",
        "dynasty": "唐",
        "collection_info": null
    },
    {
        "uuid": "4c71bf6b5373333512f38acc6ec57034",
        "title": "会凤翔张少尹南亭",
        "author": "耿湋",
        "content": "远过张正见，诗兴自依依。\n西府军城暮，南庭吏事稀。\n草檐宜日过，花圃任烟归。\n更料重关外，羣僚候启扉。",
        "dynasty": "唐",
        "collection_info": null
    },
    {
        "uuid": "8cc15c738ce361b9d64e0ceed3e521d5",
        "title": "早春宴高陵滑少府",
        "author": "耿湋",
        "content": "且宽沈簿领，应赖酒如渑。\n春夜霜犹下，东城月未昇。\n清言饶醉客，乱舞避寒灯。\n名字书仙籍，诸生病未能。",
        "dynasty": "唐",
        "collection_info": null
    },
    {
        "uuid": "b5dd606d72230b690a22bcc6276fa1f8",
        "title": "寒蜂采菊蕊",
        "author": "耿湋",
        "content": "游扬下晴空，寻芳到菊丛。\n带声来蕊上，连影在香中。\n去住霑余雾，高低顺过风。\n终惭异蝴蝶，不与梦魂通。",
        "dynasty": "唐",
        "collection_info": null
    },
    {
        "uuid": "8ca7b1b93e30da2625da84fdedc9b33e",
        "title": "题杨着别业",
        "author": "耿湋",
        "content": "柳巷向陂斜，回阳噪乱鵶。\n农桑子云业，书籍蔡邕家。\n暮叶初飜砌，寒池转露沙。\n如何守儒行，寂寞过年华。",
        "dynasty": "唐",
        "collection_info": null
    },
    {
        "uuid": "6159acb5741d8efbc26068e635375012",
        "title": "送太仆寺李丞赴都到桃林塞",
        "author": "耿湋",
        "content": "远过桃林塞，休年自昔闻。\n曲河随暮草，重阜接闲云。\n造父为周御，詹嘉守晋军。\n应多怀古思，落叶又纷纷。",
        "dynasty": "唐",
        "collection_info": null
    },
    {
        "uuid": "d186a86e929ac9212a636d741a7ab5ee",
        "title": "宋中",
        "author": "耿湋",
        "content": "百战无军食，孤城陷虏尘。\n为伤多易子，翻弔浅为臣。\n漫漫东流水，悠悠南陌人。\n空思前事往，向晓泪霑巾。",
        "dynasty": "唐",
        "collection_info": null
    },
    {
        "uuid": "d6cbf57b64eacb081887c5247827ba66",
        "title": "陪讌湖州公堂",
        "author": "耿湋",
        "content": "谢公为楚郡，坐客是瑶林。\n文府重门奥，儒源积浪深。\n壶觞邀薄醉，笙磬发高音。\n末至才仍短，难随白雪吟。",
        "dynasty": "唐",
        "collection_info": null
    },
    {
        "uuid": "a0ab9a353224604255a74204990ed24f",
        "title": "寻觉公因寄李二端司空十四曙",
        "author": "耿湋",
        "content": "少年尝昧道，无事日悠悠。\n及至悟生死，寻僧已白头。\n云迴庐瀑雨，树落给园秋。\n为我谢宗许，尘中难久留。",
        "dynasty": "唐",
        "collection_info": null
    },
    {
        "uuid": "c972ded1e14bfa62b2e31a9d65327e8f",
        "title": "送郭秀才赴举",
        "author": "耿湋",
        "content": "乡赋鹿鸣篇，君为贡士先。\n新经梦笔夜，纔比弃繻年。\n海雨沾隋柳，江潮赴楚船。\n相看南去雁，离恨倍潸然。",
        "dynasty": "唐",
        "collection_info": null
    },
    {
        "uuid": "e7b6ded076f0b221cb4629dd92d021aa",
        "title": "送王闰",
        "author": "耿湋",
        "content": "相送临汉水，怆然望故关。\n江芜连梦泽，楚雪入商山。\n语我他年旧，看君此日还。\n因将自悲泪，一洒别离间。",
        "dynasty": "唐",
        "collection_info": null
    },
    {
        "uuid": "e107e80177ab8b9b4308542d48ce4920",
        "title": "送蜀客还",
        "author": "耿湋",
        "content": "万峯深积翠，路向此中难。\n欲暮多羇思，因高莫远看。\n卓家人寂寞，扬子业荒残。\n唯见岷山水，悠悠带月寒。",
        "dynasty": "唐",
        "collection_info": null
    },
    {
        "uuid": "dc52918ac4f15cad422c7e47dc7b8e25",
        "title": "送海州卢录事",
        "author": "耿湋",
        "content": "之官逢计吏，风土问如何。\n海口朝阳近，青州春气多。\n郊原鹏影到，楼阁蜃云和。\n损益关从事，期听劳者歌。",
        "dynasty": "唐",
        "collection_info": null
    },
    {
        "uuid": "ed7100447fa4c5ece2b2889b5bcbc4c7",
        "title": "登钟山馆",
        "author": "耿湋",
        "content": "匹马宜春路，萧条背馆心。\n涧花寒夕雨，潭水黑朝林。\n野市鱼盐隘，江村竹苇深。\n子规何处发，青树满高岑。",
        "dynasty": "唐",
        "collection_info": null
    },
    {
        "uuid": "64394c3eaafd2f954dc06d0e79fa4046",
        "title": "秋日",
        "author": "耿湋",
        "content": "照耀天山外，飞鵶几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "uuid": "fe188db85f435a0332918b4e993cb743",
        "title": "赠苗员外",
        "author": "耿湋",
        "content": "为郎日赋诗，小谢少年时。\n业继儒门后，心多道者期。\n晚迴长乐殿，新出夜明祠。\n行乐西园暮，春风动柳丝。",
        "dynasty": "唐",
        "collection_info": null
    },
    {
        "uuid": "7ce22a7444393abb72f46fb8261d770d",
        "title": "诣顺公问道",
        "author": "耿湋",
        "content": "此身知是妄，远远诣支公。\n何法住持后，能逃生死中。\n秋苔经古径，萚叶满疎丛。\n方便如开诱，南宗与北宗。",
        "dynasty": "唐",
        "collection_info": null
    },
    {
        "uuid": "79de318d19916028038a443a7d58f1ea",
        "title": "废庆宝寺",
        "author": "耿湋",
        "content": "黄叶前朝寺，无僧寒殿开。\n池晴龟出暴，松暝鹤飞迴。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": null
    },
    {
        "uuid": "ebb6c6aa645c504318bfc0961ac68028",
        "title": "赴许州留别洛中亲故",
        "author": "耿湋",
        "content": "淳风今变俗，末学误为文。\n幸免投湘浦，那辞近汝坟。\n山遮魏阙路，日隐洛阳云。\n谁念联翩翼，烟中独失羣。",
        "dynasty": "唐",
        "collection_info": null
    },
    {
        "uuid": "70120f611cae6bec04c7e119160f7871",
        "title": "送叶尊师归处州",
        "author": "耿湋",
        "content": "风驭南行远，长山与夜江。\n羣祆离分野，五岳拜旌幢。\n石髓调金鼎，云浆实玉缸。\n㹞㹞吠声晓，洞府有仙厖。",
        "dynasty": "唐",
        "collection_info": null
    },
    {
        "uuid": "0db98955298cb1e5d45c30101947501e",
        "title": "酬张少尹秋日凤翔西郊见寄",
        "author": "耿湋",
        "content": "鼎气孕河汾，英英济旧勋。\n刘生曾任侠，张率自能文。\n官佐征西府，名齐将上军。\n秋山遥出浦，野鹤暮离羣。\n远恨边笳起，劳歌骑吏闻。\n废关人不到，荒戍日空曛。\n草木凉初变，阴晴景半分。\n迭蝉临积水，乱燕入过云。\n丽藻终思我，衰髯亦为君。\n闲吟寡和曲，庭叶渐纷纷。",
        "dynasty": "唐",
        "collection_info": null
    },
    {
        "uuid": "9db4b09f028e66eb22d51d441744bca2",
        "title": "春日书情寄元校书伯和相国元子",
        "author": "耿湋",
        "content": "数岁平津邸，诸生出门时。\n羇孤力行早，疎贱託身迟。\n芳草看无厌，青山到未期。\n贫居悲老大，春日上茅茨。\n卫玠琼瑶色，玄成鼎鼐姿。\n友朋汉相府，兄弟谢家诗。\n律合声虽应，劳歌调自悲。\n流年不可住，惆怅镜中丝。",
        "dynasty": "唐",
        "collection_info": null
    },
    {
        "uuid": "8fa51c6b31e4dfd99fee71fbc0b259c7",
        "title": "奉送崔侍御和蕃",
        "author": "耿湋",
        "content": "万里华戎隔，风沙道路秋。\n新恩明主启，旧好使臣修。\n旌节随边草，关山见戍楼。\n俗殊人左袵，地远水西流。\n日暮冰先合，春深雪未休。\n无论善长对，博望自封侯。",
        "dynasty": "唐",
        "collection_info": null
    },
    {
        "uuid": "9c33d5de87aedbc844fe30d07d7cf04c",
        "title": "春日即事",
        "author": "耿湋",
        "content": "芳菲那变易，年鬓自蹉跎。\n室与千峯对，门唯二仲过。\n宦情知己少，生事託人多。\n草色微风长，莺声细雨和。\n几时犹滞拙，终日望恩波。\n纵欲论相报，无如漂母何。",
        "dynasty": "唐",
        "collection_info": null
    },
    {
        "uuid": "036203dcd863d03863ebb13da1859080",
        "title": "仙山行",
        "author": "耿湋",
        "content": "深溪人不到，杖策独缘源。\n花落寻无径，鸡鸣觉近村。\n数翁皆藉草，对[弈]復倾尊。\n看毕初为局，归逢几世孙。\n云迷入洞处，水引出山门。\n惆怅归城郭，樵柯迹尚存。",
        "dynasty": "唐",
        "collection_info": null
    },
    {
        "uuid": "8e10f7d05fd2ffb3f69d40baf7047a45",
        "title": "得替后书怀上第五相公",
        "author": "耿湋",
        "content": "谁语恓惶客，偏承顾盼私。\n应逾骨肉分，敢忘死生期。\n山县唯荒垒，云屯尽老师。\n庖人宁自代，食蘗谬相推。\n黄绶名空罢，青春鬓又衰。\n还来扫门处，犹未报恩时。\n独立花飞满，无言月下迟。\n不知丞相意，更欲遣何之。",
        "dynasty": "唐",
        "collection_info": null
    },
    {
        "uuid": "9d7fa35abf3441cc9e7fc98abf4ee1b8",
        "title": "入塞曲",
        "author": "耿湋",
        "content": "将军带十围，重锦制戎衣。\n猿臂销弓力，虬鬚长劒威。\n首登平乐宴，新破大宛归。\n楼上诛姬笑，门前问客稀。\n暮烽玄兔急，秋草紫骝肥。\n未奉君王诏，高槐昼掩扉。",
        "dynasty": "唐",
        "collection_info": null
    },
    {
        "uuid": "226815377dbc9dcce07b30efd791e8bf",
        "title": "送姚校书因归河中",
        "author": "耿湋",
        "content": "十年相见少，一岁又还乡。\n去住人惆怅，东西路渺茫。\n古陂无茂草，高树有残阳。\n委弃秋来稻，雕疎采后桑。\n月轮生舜庙，河水出关墙。\n明日过闾里，光辉芸阁郎。",
        "dynasty": "唐",
        "collection_info": null
    },
    {
        "uuid": "5262e010b69015d236696ba0c98801d8",
        "title": "题清源寺",
        "author": "耿湋",
        "content": "儒墨兼宗道，云泉隐旧庐。\n盂城今寂寞，辋水自纡余。\n内学销多累，西林易故居。\n深房春竹老，细雨夜钟疎。\n陈迹留金地，遗文在石渠。\n不知登座客，谁得蔡邕书。",
        "dynasty": "唐",
        "collection_info": null
    },
    {
        "uuid": "eca8c66f444954bcd525964df9711ee0",
        "title": "奉送蒋尚书兼御史大夫东都留守",
        "author": "耿湋",
        "content": "副相威名重，春卿礼乐崇。\n锡珪仍拜下，分命遂居东。\n高斾翻秋日，清铙引细风。\n蝉稀金谷树，草徧德阳宫。\n敎用儒门俭，兵依武库雄。\n谁云千载后，周召独为公。",
        "dynasty": "唐",
        "collection_info": null
    },
    {
        "uuid": "32ce56dba144bf83a36553bd9f1a79c8",
        "title": "喜侯十七校书见访",
        "author": "耿湋",
        "content": "东城独屏居，有客到吾庐。\n发廪因舂黍，开畦復翦蔬。\n许酣令乞酒，辞窭任无鱼。\n徧出新成句，更通未悟书。\n藤丝秋不长，竹粉雨仍余。\n谁为须张烛，凉空有望舒。",
        "dynasty": "唐",
        "collection_info": null
    },
    {
        "uuid": "4551905d406a960d2f15d71d5103c5b0",
        "title": "晚春青门林亭燕集",
        "author": "耿湋",
        "content": "都门连骑出，东野柳如丝。\n秦苑看山处，王孙逐草时。\n欢游难再得，衰老是前期。\n林静莺啼远，春深日过迟。\n落花今夕思，秉烛古人诗。\n对酒当为乐，双杯未可辞。",
        "dynasty": "唐",
        "collection_info": null
    },
    {
        "uuid": "7c3489cd093625a0ab8a61dc8e0518f0",
        "title": "晚秋东游寄猗氏第五明府解县韩明府",
        "author": "耿湋",
        "content": "步出青门去，疎钟隔上林。\n四郊多难日，千里独归心。\n暮鸟声偏苦，秋云色易阴。\n乱坟松柏少，野径草茅深。\n灞涘袁安履，汾南宓贱琴。\n何由听白雪，秪益泪霑襟。",
        "dynasty": "唐",
        "collection_info": null
    },
    {
        "uuid": "682a5b2a5a5979cd668973c79f81848b",
        "title": "奉和元承杪秋忆终南旧居",
        "author": "耿湋",
        "content": "白玉郎仍少，羊车上路平。\n秋风摇远草，旧业起高情。\n乱树通秦苑，重原接杜城。\n溪云随暮淡，野水带寒清。\n广树留峯翠，闲门响叶声。\n近樵应已烧，多稼又新成。\n解佩从休沐，承家岂退耕。\n恭侯有遗躅，何事学泉明。",
        "dynasty": "唐",
        "collection_info": null
    },
    {
        "uuid": "b96760f5f9a130d725acc21cd12fde2c",
        "title": "晚夏即事临南居",
        "author": "耿湋",
        "content": "何须学从宦，其奈本无机。\n蕙草芳菲歇，青山早晚归。\n广庭余落照，高枕对闲扉。\n树色迎秋老，蝉声过雨稀。\n艰难逢事异，去就与时违。\n遥忆衡门外，苍苍三径微。",
        "dynasty": "唐",
        "collection_info": null
    },
    {
        "uuid": "0eb3225cb96a9a7efe5ff061118c0991",
        "title": "省试骊珠诗",
        "author": "耿湋",
        "content": "是日重泉下，言探径寸珠。\n龙鳞今不逆，鱼目也应殊。\n掌上星初满，盘中月正孤。\n酬恩光莫及，照乘色难踰。\n欲问投人否，先论按劒无。\n傥怜希代价，敢对此冰壶。",
        "dynasty": "唐",
        "collection_info": null
    },
    {
        "uuid": "bc6218e57040e567ffc65a5953ce786f",
        "title": "元日早朝",
        "author": "耿湋",
        "content": "九陌朝臣满，三朝候鼓赊。\n远珂时接韵，攒炬偶成花。\n紫贝为高阙，黄龙建大牙。\n参差万戟合，左右八貂斜。\n羽扇纷朱槛，金鑪隔翠华。\n微风传曙漏，晓日上春霞。\n环佩声重迭，蛮夷服等差。\n乐和天易感，山固寿无涯。\n渥泽千年圣，车书四海家。\n盛明多在位，谁得守蓬麻。",
        "dynasty": "唐",
        "collection_info": null
    },
    {
        "uuid": "8ca83d1342fabf970da78039d440d56d",
        "title": "送归中丞使新罗",
        "author": "耿湋",
        "content": "远国通王化，儒林得使臣。\n六君成典册，万里奉丝纶。\n云水连孤棹，恩私在一身。\n悠悠龙节去，渺渺蜃楼新。\n望裏行还暮，波中岁又春。\n昏明看日御，灵怪问舟人。\n城邑分华夏，衣裳拟缙绅。\n他时礼命毕，归路勿迷津。",
        "dynasty": "唐",
        "collection_info": null
    },
    {
        "uuid": "3f5c93ae79573deb3ce3fb49d1a0d0f7",
        "title": "赠兴平郑明府",
        "author": "耿湋",
        "content": "海内兵犹在，关西赋未均。\n仍劳持斧使，尚宰茂陵人。\n遥夜重城掩，清宵片月新。\n绿琴听古调，白屋被深仁。\n迹与儒生合，心惟静者亲。\n深情先结契，薄宦早趋尘。\n贫病休何日，艰难过此身。\n悠悠行远道，冉冉过良辰。\n明主知封事，长沮笑问津。\n栖遑忽相见，欲语泪霑巾。",
        "dynasty": "唐",
        "collection_info": null
    },
    {
        "uuid": "afd4ac9f5f22c0603382c870b69426c1",
        "title": "和王怀州观西营秋射",
        "author": "耿湋",
        "content": "谢公亲校武，草碧露漫漫。\n落叶停高驾，空林满从官。\n迎筹皆迭鼓，挥箭或移竿。\n名借三军勇，功推百中难。\n主皮山郡晚，饮筭柳营寒。\n明日开铃阁，新诗双玉盘。",
        "dynasty": "唐",
        "collection_info": null
    },
    {
        "uuid": "afde32eaaf91f5ab254dfcc673680fc0",
        "title": "晚登虔州即事寄李侍御",
        "author": "耿湋",
        "content": "章溪与贡水，何事会波澜。\n万里归人少，孤舟行路难。\n春光浮曲浪，暮色隔连滩。\n花发从南早，江流向北宽。\n故交参盛府，新角耸危冠。\n楚劒期终割，隋珠惜未弹。\n酒醒愁转极，别远泪初干。\n愿保乔松质，青青过大寒。",
        "dynasty": "唐",
        "collection_info": null
    },
    {
        "uuid": "63451cd8f1ca9612d804b171e3e44d8d",
        "title": "奉和第五相公登鄱阳郡城西楼",
        "author": "耿湋",
        "content": "茂德为邦久，丰貂旧相尊。\n发生传雨露，均养助干坤。\n晓肆登楼目，春销恋阙魂。\n女墙分吏事，远道启津门。\n湓浦潮声尽，钟陵暮色繁。\n夕阳移梦土，芳草接湘源。\n封内羣甿復，兵间百赋存。\n童牛耕废亩，壕木遶新村。\n野步渔声溢，荒祠鼓舞喧。\n高斋成五字，远岫发孤猨。\n一顾承英达，多荣及子孙。\n家贫仍受赐，身老未酬恩。\n属和瑶华曲，堪将繫组纶。",
        "dynasty": "唐",
        "collection_info": null
    },
    {
        "uuid": "db6c45619d81d86a62e7aa2f8152e1ea",
        "title": "甘泉诗",
        "author": "耿湋",
        "content": "异井甘如醴，深仁远未涯。\n气寒堪破暑，源净自蠲邪。\n修绠悬冰甃，新桐荫玉沙。\n带星凝晓露，拂雾涌秋华。\n绿溢涵千仞，清泠饮万家。\n何能葛洪宅，终日闭烟霞。",
        "dynasty": "唐",
        "collection_info": null
    },
    {
        "uuid": "aa14d0bd3b58b978ca62ebe562d7e4b4",
        "title": "发绵津驿",
        "author": "耿湋",
        "content": "孤舟北去暮心伤，细雨东风春草长。\n杳杳短亭分水陆，隆隆远鼓集渔商。\n千丛野竹连湘浦，一派寒江下吉阳。\n欲问长安今远近，初年塞雁有归行。",
        "dynasty": "唐",
        "collection_info": null
    },
    {
        "uuid": "d5166ba39b9df21a57dbfac7ca235b84",
        "title": "塞上曲",
        "author": "耿湋",
        "content": "惯习干戈事鞍马，初从少小在边城。\n身微久属千夫长，家远多亲五郡兵。\n懒说疆场曾大获，且悲年鬓老长征。\n寒鸿过尽残阳裏，楼上悽悽暮角声。",
        "dynasty": "唐",
        "collection_info": null
    },
    {
        "uuid": "a42ee6c272074331e4711dfc0c4fd017",
        "title": "路旁老人",
        "author": "耿湋",
        "content": "老人独坐倚官树，欲语潸然泪便垂。\n陌上归心无产业，城边战骨有亲知。\n余生尚在艰难日，长路多逢轻薄儿。\n绿水青山虽似旧，如今贫后復何为。",
        "dynasty": "唐",
        "collection_info": null
    },
    {
        "uuid": "9782ad73828b13fcc62198ae28a198d5",
        "title": "赠别刘员外长卿",
        "author": "耿湋",
        "content": "清如寒玉直如丝，世故多虞事莫期。\n建德津亭人别夜，新安江水月明时。\n为文易老皆知苦，谪宦无名倍足悲。\n不学朱云能折槛，空羞献纳在丹墀。",
        "dynasty": "唐",
        "collection_info": null
    },
    {
        "uuid": "85ce4f072ef215de902bd14e99fc1075",
        "title": "宿万固寺因寄严补阙",
        "author": "耿湋",
        "content": "晓随樵客到青冥，因礼山僧宿化城。\n钟梵已休初入定，有无皆离本难名。\n云开半夜千林静，月上中峰万壑明。\n为报故人雷处士，尘心终日自劳生。",
        "dynasty": "唐",
        "collection_info": null
    },
    {
        "uuid": "27a91bea4e75ed64f61a7e59ea9cbf80",
        "title": "岐阳客舍呈张明府",
        "author": "耿湋",
        "content": "逸妻稚子应沟壑，归路茫茫东去遥。\n凉叶下时心悄悄，空斋梦裏雨萧萧。\n星霜渐见侵华髮，生长虚闻在圣朝。\n知己只今何处在，故山无事别渔樵。",
        "dynasty": "唐",
        "collection_info": null
    },
    {
        "uuid": "3c22d3c483fffd636f29adb281cb3a7e",
        "title": "奉和李观察登河中白楼",
        "author": "耿湋",
        "content": "城上高楼飞鸟齐，从公一遂蹑丹梯。\n黄河曲尽流天外，白日轮轻落海西。\n玉树九重长在梦，云衢一望杳如迷。\n何心更和阳春奏，况復秋风闻战鼙。",
        "dynasty": "唐",
        "collection_info": null
    },
    {
        "uuid": "fc332af1636fe1ced2d8dc02422f4cd7",
        "title": "朝下寄韩舍人",
        "author": "耿湋",
        "content": "侍臣鸣佩出西曹，鸾殿分阶翊綵旄。\n瑞气迴浮青玉案，日华遥上赤霜袍。\n花间焰焰云旗合，鸟外亭亭露掌高。\n肯念万年芳树裏，随风一叶在蓬蒿。",
        "dynasty": "唐",
        "collection_info": null
    },
    {
        "uuid": "102eb96bab128cae655d4d42d65a37e8",
        "title": "贺李观察祷河神降雨",
        "author": "耿湋",
        "content": "质明斋祭北风微，驺驭千羣拥庙扉。\n玉帛纔敷云淡淡，笙镛未撤雨霏霏。\n路边五稼添膏长，河上双旌带湿归。\n若出敬亭山下作，何人敢和谢玄晖。",
        "dynasty": "唐",
        "collection_info": null
    },
    {
        "uuid": "bfe6a9eee690bee80ee19604af06d9ac",
        "title": "上将行",
        "author": "耿湋",
        "content": "萧关扫定犬羊羣，闭阁层城白日曛。\n枥上骅骝嘶鼓角，门前老将识风云。\n旌旗四面寒山暎，丝管千家静夜闻。\n谁道古来多简册，功臣唯有卫将军。",
        "dynasty": "唐",
        "collection_info": null
    },
    {
        "uuid": "fd102c40d53a564454be85a7ae410c5a",
        "title": "许下书情寄张韩二舍人",
        "author": "耿湋",
        "content": "谪宦军城老更悲，近来频夜梦丹墀。\n银杯乍灭心中火，金镊唯多鬓上丝。\n绕院绿苔闻雁处，满庭黄叶闭门时。\n故人高步云衢上，肯念前程杳未期。",
        "dynasty": "唐",
        "collection_info": null
    },
    {
        "uuid": "9931a559198311eda31d0eaa2a246cd9",
        "title": "九日",
        "author": "耿湋",
        "content": "重阳寒寺满秋梧，客在南楼顾老夫。\n步蹇强登游藻井，髮稀那更插茱萸。\n横空过雨千峰出，大野新霜万叶枯。\n更望尊中菊花酒，殷勤能得几回沽。",
        "dynasty": "唐",
        "collection_info": null
    },
    {
        "uuid": "cf41d15bca32188b82eaac93a0d48007",
        "title": "送大谷高少府",
        "author": "耿湋",
        "content": "县属幷州北近胡，悠悠此别宦仍孤。\n应知史笔思循吏，莫料辕门笑鲁儒。\n古塞草青宜牧马，春城月暗好啼乌。\n雕残贵有亲仁术，梅福何须去隐吴。",
        "dynasty": "唐",
        "collection_info": null
    },
    {
        "uuid": "6d92629fea7834627232bdffcfa55140",
        "title": "同李端春望",
        "author": "耿湋",
        "content": "二毛羇旅尚迷津，万井莺花雨后春。\n宫阙参差当晚日，山河迤逦静纤尘。\n和风醉裏承恩客，芳草归时失意人。\n南北东西各自去，年年依旧物华新。",
        "dynasty": "唐",
        "collection_info": null
    },
    {
        "uuid": "4a0325208ad70c30e2704dd1e44edbab",
        "title": "岳祠送薛近贬官",
        "author": "耿湋",
        "content": "枯松老柏仙山下，白帝祠堂枕古逵。\n迁客无辜祝史告，神明有喜女巫知。\n遥思桂浦人空去，远过衡阳雁不随。\n度岭梅花翻向北，回看不见树南枝。",
        "dynasty": "唐",
        "collection_info": null
    },
    {
        "uuid": "a3aed4c8ac17205cae6980f4e90d02aa",
        "title": "送友人游江南",
        "author": "耿湋",
        "content": "远别悠悠白髮新，江潭何处是通津。\n潮声偏惧初来客，海味唯甘久住人。\n漠漠烟光前浦晚，青青草色定山春。\n汀洲更有南迴雁，乱起联翩北向秦。",
        "dynasty": "唐",
        "collection_info": null
    },
    {
        "uuid": "cfcdf47ad0b113d8dc15f40097dc5b9d",
        "title": "长门怨",
        "author": "耿湋",
        "content": "闻道昭阳宴，嚬蛾落叶中。\n清歌逐寒月，遥夜入深宫。",
        "dynasty": "唐",
        "collection_info": null
    },
    {
        "uuid": "53c4ef92165bea9c2df10b00d3933acd",
        "title": "秋日",
        "author": "耿湋",
        "content": "反照入闾巷，忧来与谁语。\n古道无人行，秋风动禾黍。",
        "dynasty": "唐",
        "collection_info": null
    },
    {
        "uuid": "414f6e4548e5af0231b27d2accdf57cc",
        "title": "秋夜",
        "author": "耿湋",
        "content": "高秋夜分后，远客雁来时。\n寂寞重门掩，无人问所思。",
        "dynasty": "唐",
        "collection_info": null
    },
    {
        "uuid": "99dc61519ac1308c8d1e2c1df3726941",
        "title": "慈恩寺残春",
        "author": "耿湋",
        "content": "双林花已尽，叶色占残芳。\n若问同游客，高年最断肠。",
        "dynasty": "唐",
        "collection_info": null
    },
    {
        "uuid": "376b5bae2f31cb7e680f1ab301887618",
        "title": "早次眉县界",
        "author": "耿湋",
        "content": "匹马晓路归，悠悠渭川道。\n晴山向孤城，秋日满白草。",
        "dynasty": "唐",
        "collection_info": null
    },
    {
        "uuid": "953ebb125548a06fbf90c853bc5d1153",
        "title": "路傍墓",
        "author": "耿湋",
        "content": "石马双双当古树，不知何代公侯墓。\n墓前靡靡春草深，唯有行人看碑路。",
        "dynasty": "唐",
        "collection_info": null
    },
    {
        "uuid": "2f81705c22fd03d57253b43ef36311ca",
        "title": "代园中老人",
        "author": "耿湋",
        "content": "佣赁难堪一身老，皤皤力役在青春。\n林园手种唯吾事，桃李成阴归别人。",
        "dynasty": "唐",
        "collection_info": null
    },
    {
        "uuid": "a12cd0232c1d50f8c6f6e86e6105f839",
        "title": "古意",
        "author": "耿湋",
        "content": "虽言千骑上头居，一世生离恨有余。\n叶下绮窗银烛冷，含啼自草锦中书。",
        "dynasty": "唐",
        "collection_info": null
    },
    {
        "uuid": "ddd9c767f97a23a895d5e815c1c18932",
        "title": "凉州词",
        "author": "耿湋",
        "content": "国使翻翻随斾旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": null
    },
    {
        "uuid": "ff1ff4ec40f39cc44574049276030cc8",
        "title": "安邑王校书居",
        "author": "耿湋",
        "content": "秋来池馆清，夜闻宫漏声。\n迢遰玉山迥，泛滟银河倾。\n琴上松风至，窗裏竹烟生。\n多君不家食，孰云事岩耕。",
        "dynasty": "唐",
        "collection_info": null
    },
    {
        "uuid": "b0255de13fc5edd13db49dfb1cf116e4",
        "title": "登总持寺阁",
        "author": "耿湋",
        "content": "今日登高阁，三休忽自悲。\n因知筋力减，不及徃年时。\n草树还如旧，山河亦在兹。\n龙钟兼老病，更有重来期。",
        "dynasty": "唐",
        "collection_info": null
    },
    {
        "uuid": "eaa52cb91ee084a96f07ab3c14aac46b",
        "title": "寄钱起",
        "author": "耿湋",
        "content": "草长花落树，羸病强寻春。\n无復少年意，空余华髮新。\n青原高见水，白社静逢人。\n寄谢南宫客，轩车不见亲。",
        "dynasty": "唐",
        "collection_info": null
    },
    {
        "uuid": "2fdb2b02eea31e0c077998c8861ccd6d",
        "title": "宿青龙寺故昙上人院",
        "author": "耿湋",
        "content": "年深宫院在，閒客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峯。",
        "dynasty": "唐",
        "collection_info": null
    },
    {
        "uuid": "e7fc2715c5fba33009f3cf68cda50390",
        "title": "新蝉",
        "author": "耿湋",
        "content": "今朝蝉忽鸣，迁客若为情。\n便觉一年谢，能令万感生。\n微风方满树，落日稍沈城。\n为问同怀者，凄凉听几声。",
        "dynasty": "唐",
        "collection_info": null
    },
    {
        "uuid": "8cfc915c8f80b5342bc4cb1e05a999dd",
        "title": "秋中雨田园即事",
        "author": "耿湋",
        "content": "漠漠重云暗，萧萧密雨垂。\n为霖淹古道，积日满荒陂。\n五稼何时穫，孤村几户炊。\n乱流发通圃，腐叶着秋枝。\n暮爨新樵湿，晨渔旧浦移。\n空余去年菊，花发在东篱。",
        "dynasty": "唐",
        "collection_info": null
    },
    {
        "uuid": "f154182d8fcd885d22a9148519dc09d0",
        "title": "拜新月",
        "author": "耿湋",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "uuid": "69263e848f8eeb4aa9d158313b8ef1a8",
        "title": "客行赠人",
        "author": "耿湋",
        "content": "旅行虽别路，日暮各思归。\n欲下今朝泪，知君亦湿衣。",
        "dynasty": "唐",
        "collection_info": null
    },
    {
        "uuid": "c8d96f9817aca73b2a143814e05869a8",
        "title": "赠山老人",
        "author": "耿湋",
        "content": "白首独一身，青山为四隣。\n虽行故乡陌，不见故乡人。",
        "dynasty": "唐",
        "collection_info": null
    },
    {
        "uuid": "debcb423bf150bdb3abecc57ace26878",
        "title": "赠胡居士",
        "author": "耿湋",
        "content": "孔融过五十，海内故人稀。\n相府恩犹在，知君未拂衣。",
        "dynasty": "唐",
        "collection_info": null
    },
    {
        "uuid": "7aed50b94246cd922e87fb393381e5df",
        "title": "荐福寺送元伟",
        "author": "耿湋",
        "content": "送客攀花后，寻僧坐竹时。\n明朝莫回望，青草马行迟。",
        "dynasty": "唐",
        "collection_info": null
    },
    {
        "uuid": "eff9f3c97699ab95bed8568b09bd4aed",
        "title": "观邻老栽松",
        "author": "耿湋",
        "content": "虽过老人宅，不解老人心。\n何事斜阳裏，栽松欲待阴。",
        "dynasty": "唐",
        "collection_info": null
    },
    {
        "uuid": "2e9604d4312aa6a8d34482a0c74412b5",
        "title": "哭曲象",
        "author": "耿湋",
        "content": "忆昨秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": null
    },
    {
        "uuid": "321dc38a461f53c2310824e36fabd895",
        "title": "哭苗垂",
        "author": "耿湋",
        "content": "旧友无由见，孤坟草欲长。\n月斜邻笛尽，车马出山阳。",
        "dynasty": "唐",
        "collection_info": null
    },
    {
        "uuid": "41ceb128448579058d0f5d23c1ba0ad7",
        "title": "题云际寺故僧院",
        "author": "耿湋",
        "content": "白髮悤悤色，青山草草心。\n远公仍下世，从此别东林。",
        "dynasty": "唐",
        "collection_info": null
    },
    {
        "uuid": "f556592010946eeefc177f1e0d2fcaf4",
        "title": "句",
        "author": "耿湋",
        "content": "高树多凉吹，疎蝉足断声。",
        "dynasty": "唐",
        "collection_info": null
    },
    {
        "uuid": "4414cf5cf0fe4ad1ad2be383e68d73d5",
        "title": "寄司空曙李端联句",
        "author": "耿湋",
        "content": "长安一分首，万里隔烟波。\n海上青山暮，天涯白髮多。\n寻僧因看竹，访道或求鹅。\n云树无猨鸟，阴崖足薜萝。\n醉中留越客，兴裏眄庭柯。\n黄叶身仍逐，丹霄背未摩。\n别愁连旦暮，归梦绕关河。\n高柳寒蝉对，空阶夜雨和。\n年华空荏苒，名宦转蹉跎。\n南陌东城路，春来几度过。",
        "dynasty": "唐",
        "collection_info": null
    },
    {
        "uuid": "4575dad0229678081787eb57fef84baa",
        "title": "连句多暇赠陆三山人",
        "author": "耿湋",
        "content": "一生为墨客，几世作茶仙。\n喜是攀阑者，惭非负鼎贤。\n禁门闻曙漏，顾渚入晨烟。\n拜井孤城裏，携笼万壑前。\n闲喧悲异趣，语默取同年。\n历落惊相偶，衰羸猥见怜。\n诗书闻讲诵，文雅接兰荃。\n未敢重芳席，焉能弄綵笺。\n黑池流研水，径石涩苔钱。\n何事亲香案，无端狎钓船。\n野中求逸礼，江上访遗编。\n莫发搜歌意，予心或不然。",
        "dynasty": "唐",
        "collection_info": null
    },
    {
        "uuid": "29053d632aaa6535470439b2db2a0399",
        "title": "九日",
        "author": "耿湋",
        "content": "九日强游登藻井，髮稀那敢插茱萸。\n横空过雨千峰出，大野新霜万壑铺。\n更望尊中菊花酒，殷勤能得几回沽。",
        "dynasty": "唐",
        "collection_info": null
    },
    {
        "uuid": "40b171e07c2aa4dc1a1fcf966177b1ed",
        "title": "横吹曲辞：出塞",
        "author": "耿湋",
        "content": "汉家边事重，窦宪出临戎。\n绝漠秋山在，阳关旧路通。\n列营依茂草，吹角向高风。\n更就燕然石，看铭破虏功。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "506dabd1b3e98bc7f4b9e6f5d3fe20bd",
        "title": "横吹曲辞：入塞曲",
        "author": "耿湋",
        "content": "将军带十围，重锦制戎衣。\n猿臂销弓力，虬须长剑威。\n首登平乐宴，新破大宛归。\n楼上姝姬笑，门前问客稀。\n暮烽玄菟急，秋草紫骝肥。\n未奉君王诏，高槐昼掩扉。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "c0eac1379e60ad4bb7a16e3f8e8d1933",
        "title": "横吹曲辞：关山月",
        "author": "耿湋",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年悲。\n今夜青楼上，还应照所思。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "a29d07b68f74afde1ce7fb405c5f8111",
        "title": "相和歌辞：陇西行",
        "author": "耿湋",
        "content": "雪下阳关路，人稀陇戍头。\n封狐犹未翦，边将岂无羞。\n白草三冬色，黄云万里愁。\n因思李都尉，毕竟不封侯。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "uuid": "e94f9a19417f579efae0fe3cd6e346fb",
        "title": "杂曲歌辞：凉州词",
        "author": "耿湋",
        "content": "国使翩翩随旆旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": {
            "collection": "御定全唐诗",
            "volume": "卷二十七"
        }
    },
    {
        "uuid": "963ebfc04763a6145627db11c01b249f",
        "title": "发南康夜泊灨石中",
        "author": "耿湋",
        "content": "倦客乘归舟，春溪杳将暮。\n群林结暝色，孤泊有佳趣。\n夜山转长江，赤月吐深树。\n飒飒松上吹，泛泛花间露。\n险石俯潭涡，跳湍碍沿溯。\n岂唯垂堂戒，兼以临深惧。\n稍出回雁峰，明登斩蛟柱。\n连云向重山，杳未见钟路。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "999b9e9124572fe7a4ca4f6d028937b4",
        "title": "听早蝉歌",
        "author": "耿湋",
        "content": "蝉鸣兮夕曛，声和兮夏云。\n白日兮将短，秋意兮已满。\n乍悲鸣兮欲长。\n犹嘶涩兮多断。\n风萧萧兮转清，闲院支颐，深林倚策，犹惆怅而无语，鬓星星而已白。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "9ebe2a008921ecf2ef5611d9d8689a61",
        "title": "芦花动",
        "author": "耿湋",
        "content": "连素穗，翻秋气，细节疏茎任长吹。\n共作月中声，",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "bb0dfedf6745c703bffc16b2b759e30c",
        "title": "赋得寒蛩",
        "author": "耿湋",
        "content": "尔谁造，鸣何早，趯趯连声遍阶草。\n复与夜雨和，",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "11597de59273bfc87d5bc0942c63c4d2",
        "title": "宣城逢张二南史",
        "author": "耿湋",
        "content": "全家宛陵客，文雅世难逢。\n寄食年将老，干时计未从。\n秋来句曲水，雨后敬亭峰。\n西北长安远，登临恨几重。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "6f0a547334805ba2c8f4fe99df0c482f",
        "title": "题童子寺",
        "author": "耿湋",
        "content": "半偈留何处，全身弃此中。\n雨余沙塔坏，月满雪山空。\n耸刹临回磴，朱楼间碧丛。\n朝朝日将暮，长对晋阳宫。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "618b15ecaaa1b6e8575edd9a5ecda1fe",
        "title": "夏日寄东溪隐者",
        "author": "耿湋",
        "content": "日华浮野水，草色合遥空。\n处处山依旧，年年事不同。\n閒田孤垒外，暑雨片云中。\n惆怅多尘累，无由访钓翁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "fad27957f688657740e94fae0195d14a",
        "title": "之江淮留别京中亲故",
        "author": "耿湋",
        "content": "长云迷一雁，渐远向南声。\n已带千霜鬓，初为万里行。\n繁虫满夜草，连雨暗秋城。\n前路诸侯贵，何人重客卿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "f5fdacba5c4bd28bd8bc0313076763d9",
        "title": "太原送许侍御出幕归东都",
        "author": "耿湋",
        "content": "昔随刘越石，今日独归时。\n汾水风烟冷，并州花木迟。\n荒庭增别梦，野雨失行期。\n莫向山阳过，邻人夜笛悲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "153338fedc536a0d4e093f5367101ce9",
        "title": "华州客舍奉和崔端公春城晓望",
        "author": "耿湋",
        "content": "不语看芳径，悲春懒独行。\n向人微月在，报雨早霞生。\n贫病催年齿，风尘掩姓名。\n赖逢骢马客，郢曲缓羁情。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "28873507072a6992f1d5225017b31727",
        "title": "春日题苗发竹亭",
        "author": "耿湋",
        "content": "春亭及策上，郎吏谢玄晖。\n闲咏疏篁近，高眠远岫微。\n偏宜留野客，暂得解朝衣。\n犹忆东溪裏，雷云掩故扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "b41992d1ab770e8ab13b102f3b17dd78",
        "title": "送崔明府赴青城",
        "author": "耿湋",
        "content": "清冬宾御出，蜀道翠微间。\n远雾开群壑，初阳照近关。\n霜潭浮紫菜，雪栈绕青山。\n当似遗民去，柴桑政自闲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "6c4dcb208ade7bc6190adb639e3a652f",
        "title": "送张侍御赴郴州别驾",
        "author": "耿湋",
        "content": "佐郡人难料，分襟日复斜。\n一帆随远水，百口过长沙。\n明月江边夜，平陵梦裏家。\n王孙对芳草，愁思杳无涯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "a90ae616187ccfbab433c9f380b38073",
        "title": "送绛州郭参军",
        "author": "耿湋",
        "content": "远事诸侯出，青山古晋城。\n连行麹水阁，独入议中兵。\n夜雨新田湿，春风曙角鸣。\n人传府公政，记室有参卿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "88f888c9ccd5c13826bd6a7ca3b94959",
        "title": "关山月",
        "author": "耿湋",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年悲。\n今夜青楼上，还应照所思。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "e63ff9de8979bbf90abc5dcd1a0d9578",
        "title": "代宋州将淮上乞师",
        "author": "耿湋",
        "content": "唇齿幸相依，危亡故远归。\n身轻百战出，家在数重围。\n上将坚深垒，残兵斗落晖。\n常闻铁剑利，早晚借余威。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "5d58e7ef92f1597d8823b4f839354071",
        "title": "秋晚卧疾寄司空拾遗曙卢少府纶",
        "author": "耿湋",
        "content": "寒几坐空堂，疏髯似积霜。\n老医迷旧疾，朽药误新方。\n晚果红低树，秋苔绿遍墙。\n惭非蒋生径，不敢望求羊。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "394a83473c3e1551869ac3a110c65c77",
        "title": "赠海明上人",
        "author": "耿湋",
        "content": "来自西天竺，持经奉紫微。\n年深梵语变，行苦俗流归。\n月上安禅久，苔生出院稀。\n梁间有驯鸽，不去复何依。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "8f407090b176ab3b7dc127efe6b563cb",
        "title": "津亭有怀",
        "author": "耿湋",
        "content": "津亭一望乡，淮海晚茫茫。\n草没栖洲鹭，天连映浦樯。\n往来通楚越，旦暮易渔商。\n惆怅缄书毕，何人向洛阳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "490de53003667e30e2cd045f6ec5ee63",
        "title": "晚投江泽浦即事呈柳兵曹泥",
        "author": "耿湋",
        "content": "落日过重霞，轻烟上远沙。\n移舟冲荇蔓，转浦入芦花。\n断岸迂来客，连波漾去槎。\n故乡何处在，更道向天涯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "0b1b2c94abc71250cc075fe39ca8a011",
        "title": "早朝",
        "author": "耿湋",
        "content": "钟鼓余声裏，千官向紫微。\n冒寒人语少，乘月烛来稀。\n清漏闻驰道，轻霞映琐闱。\n犹看嘶马处，未启掖垣扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "bca0dc36ddb89483b72a01030389f883",
        "title": "屏居盩厔",
        "author": "耿湋",
        "content": "百年心不料，一卷日相知。\n乘兴偏难改，忧家是强为。\n县城寒寂寞，峰树远参差。\n自笑无谋者，只应道在斯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "dc0455aee2ae1efa4119ec2d4e574d78",
        "title": "咏宣州笔",
        "author": "耿湋",
        "content": "寒竹惭虚受，纤毫任几重。\n影端缘守直，心劲懒藏锋。\n落纸惊风起，摇空见露浓。\n丹青与文事，舍此复何从。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "d72727cad0ff4470b10c767e2f85b8e7",
        "title": "春日洪州即事",
        "author": "耿湋",
        "content": "钟陵春日好，春水满南塘。\n竹宇分朱阁，桐花间绿杨。\n蹉跎看鬓色，留滞惜年芳。\n欲问羁愁发，秦关道路长。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "cd21f3bb5aeaf38462f73f9189d8adef",
        "title": "旅次汉故畤",
        "author": "耿湋",
        "content": "我行过汉畤，寥落见孤城。\n邑裏经多难，儿童识五兵。\n广川桑遍绿，丛薄雉连鸣。\n惆怅萧关道，终军愿请缨。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "26af5aa071ae3636c5e881659e00307b",
        "title": "陇西行",
        "author": "耿湋",
        "content": "雪下阳关路，人稀陇戍头。\n封狐犹未剪，边将岂无羞。\n白草三冬色，黄云万里愁。\n因思李都尉，毕竟不封侯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "1d3d0f240c3ebc5b1ee6413bd4d703ac",
        "title": "巴陵逢洛阳邻舍",
        "author": "耿湋",
        "content": "因君知北事，流浪已忘机。\n客久多人识，年高众病归。\n连云湖色远，度雪雁声稀。\n又说家林尽，凄伤泪满衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "40789ffb0790f354ada6e76f604eef19",
        "title": "哭张融",
        "author": "耿湋",
        "content": "早岁能文客，中年与世违。\n有家孀妇少，无子吊人稀。\n繐帐尘空暗，铭旌雨不飞。\n依然旧乡路，寂寞几回归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "a0bf53fa24096ccc05853b85be414430",
        "title": "春日即事二首",
        "author": "耿湋",
        "content": "诗书成志业，懒慢致蹉跎。\n圣代丹霄远，明时白髮多。\n浅谋堪自笑，穷巷忆谁过。\n寂寞前山暮，归人樵采歌。\n数亩东皋宅，青春独屏居。\n家贫僮仆慢，官罢友朋疏。\n强饮沽来酒，羞看读了书。\n闲花开满地，惆怅复何如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "90518795be7e3b25e50c10b1fffa8641",
        "title": "赠田家翁",
        "author": "耿湋",
        "content": "老人迎客处，篱落稻畦间。\n蚕屋朝寒闭，田家昼雨闲。\n门闾新薙草，蹊径旧谙山。\n自道谁相及，邀予试往还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "fbc43981b4aae9626e6f7b4646a6f8e4",
        "title": "浚公院怀旧",
        "author": "耿湋",
        "content": "远公传教毕，身没向他方。\n吊客来何见，门人闭影堂。\n纱灯临古砌，尘札在空床。\n寂寞疏钟后，秋天有夕阳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "4230058a2b2122095dde4ac37a6d81cd",
        "title": "送王秘书归江东",
        "author": "耿湋",
        "content": "回首望知音，逶迤桑柘林。\n人归海郡远，路入雨天深。\n万木经秋叶，孤舟向暮心。\n唯余江畔草，应见白头吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "11229538f4d4923bc079536cbad3fdb7",
        "title": "渭上送李藏器移家东都",
        "author": "耿湋",
        "content": "求名虽有据，学稼又无田。\n故国三千里，新春五十年。\n移家还作客，避地莫知贤。\n洛浦今何处，风帆去渺然。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "3120a20eda6edb144851ca25adcf454d",
        "title": "春寻柳先生",
        "author": "耿湋",
        "content": "言是商山老，尘心莫问年。\n白髯垂策短，乌帽据梧偏。\n酒熟飞巴雨，丹成见海田。\n疏云披远水，景动石床前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "531405c95d301baba4e55f6fe3d9817d",
        "title": "题藏公院",
        "author": "耿湋",
        "content": "古院林公住，疏篁近井桃。\n俗年人见少，禅地自知高。\n药草诚多喻，沧溟在一毫。\n仍悲次宗辈，尘事日为劳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "fdb39e3237b62714b62af20537b01d8f",
        "title": "春日即事",
        "author": "耿湋",
        "content": "邻里朝光遍，披衣夜醉醒。\n庖厨非旧火，林木发新青。\n接果移天性，疏泉逐地形。\n清明来几日，戴胜已堪听。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "52394401cc4a34591df213c2cd3d21ad",
        "title": "春日游慈恩寺寄畅当",
        "author": "耿湋",
        "content": "浮世今何事，空门此谛真。\n死生俱是梦，哀乐讵关身。\n远草光连水，春篁色离尘。\n当从庾中庶，诗客更何人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "2c1b2015a50376fa5f7993f58a722a00",
        "title": "晚秋过苏少府",
        "author": "耿湋",
        "content": "九江迷去住，群吏且因依。\n高木秋垂露，寒城暮掩扉。\n随云心自远，看草伴应稀。\n肯信同年友，相望青琐闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "574932868e81c9dcd321c1744b654d3b",
        "title": "赋得沙上雁",
        "author": "耿湋",
        "content": "衡阳多道裏，弱羽复哀音。\n还塞知何日，惊弦乱此心。\n夜阴前侣远，秋冷后湖深。\n独立汀洲意，宁知霜霰侵。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "b520f0554148b9c411f33c0fee131725",
        "title": "赠隐公",
        "author": "耿湋",
        "content": "世间无近远，定裏遍曾过。\n东海经长在，南朝寺最多。\n暮年聊化俗，初地即摧魔。\n今日忘尘虑，看心义若何。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "a49275af7f7a6eb5d722f4454bfd5312",
        "title": "赠别安邑韩少府",
        "author": "耿湋",
        "content": "子真能自在，江海意何如。\n门掩疏尘吏，心闲阅道书。\n古城寒欲雪，远客暮无车。\n杳杳思前路，谁堪千里余。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "c00f7104141b8f3f6544dc0c3192c27a",
        "title": "送河中张胄曹往太原计会回",
        "author": "耿湋",
        "content": "北风长至远，四牡向幽并。\n衰木新田路，寒芜故绛城。\n遥听边上信，远计朔南程。\n料变当临事，遥知外国情。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "00956753b6f28a8058814054af74f997",
        "title": "题李孝廉书房",
        "author": "耿湋",
        "content": "野情专易外，一室向青山。\n业就三编绝，心通万事闲。\n莺稀春木上，草遍暮阶间。\n莫道归繻在，来时弃故关。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "c04083cef822c77b862a39dcce861433",
        "title": "酬畅当",
        "author": "耿湋",
        "content": "同游漆沮后，已是十年余。\n几度曾相梦，何时定得书。\n月高城影尽，霜重柳条疏。\n且对尊中酒，千般想未如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "bf014d16ff21ca9f3e748725a64afdd3",
        "title": "留别解县韩明府",
        "author": "耿湋",
        "content": "閒人州县厌，贱士友朋讥。\n朔雪逢初下，秦关独暮归。\n寒茅下原浅，残雪过风微。\n一路何相慰，唯君能政稀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "522d23797b25665e36f7794e86772da9",
        "title": "游钟山紫芝观",
        "author": "耿湋",
        "content": "系舟仙宅下，清磬落春风。\n雨数芝田长，云开石路重。\n古房清磴接，深殿紫烟浓。\n鹤驾何时去，游人自不逢。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "c487bc6c68ad6d641557275b14cd4c61",
        "title": "晚秋宿裴员外寺院",
        "author": "耿湋",
        "content": "仲言多丽藻，晚水独芙蓉。\n梁苑仍秋过，仁祠又夜逢。\n回林通暗竹，去雨带寒钟。\n原向空门裏，修持比昼龙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "820716d9756efe695d80412a90f6e2ec",
        "title": "下邽客舍喜叔孙主簿郑少府见过",
        "author": "耿湋",
        "content": "良宵复杪秋，把酒说羁游。\n落木东西别，寒萍远近流。\n萧条旅馆月，寂历曙更筹。\n不是仇梅至，何人问百忧。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "52b46c82c92e2ce0ac4ce3f391535aea",
        "title": "盩厔客舍",
        "author": "耿湋",
        "content": "寥寂荒垒下，客舍雨微微。\n门见苔生满，心惭吏到稀。\n篱花看未发，海燕欲先归。\n无限堪惆怅，谁家复捣衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "4d424874c62da1a8f2d7b0155ea33054",
        "title": "宿岐山姜明府厅",
        "author": "耿湋",
        "content": "暝色休群动，秋斋远客情。\n细风和雨气，寒竹度帘声。\n日觉蹉跎近，天教懒慢成。\n谁能谒卿相，朝夕算浮荣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "0a1e3450036bcd16034283feb0d4c95d",
        "title": "会凤翔张少尹南亭",
        "author": "耿湋",
        "content": "远过张正见，诗兴自依依。\n西府军城暮，南庭吏事稀。\n草檐宜日过，花圃任烟归。\n更料重关外，群僚候启扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "29145328e2877c2d3dc615c97652c859",
        "title": "早春宴高陵滑少府",
        "author": "耿湋",
        "content": "且宽沈簿领，应赖酒如渑。\n春夜霜犹下，东城月未升。\n清言饶醉客，乱舞避寒灯。\n名字书仙籍，诸生病未能。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "4d1c0d687ea2711db86c597d2bab39c4",
        "title": "寒蜂采菊蕊",
        "author": "耿湋",
        "content": "游扬下晴空，寻芳到菊丛。\n带声来蕊上，连影在香中。\n去住沾余雾，高低顺过风。\n终惭异蝴蝶，不与梦魂通。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "7aac229f270ab2e2f0def17c48e0645e",
        "title": "题杨着别业",
        "author": "耿湋",
        "content": "柳巷向陂斜，回阳噪乱鸦。\n农桑子云业，书籍蔡邕家。\n暮叶初翻砌，寒池转露沙。\n如何守儒行，寂寞过年华。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "baa5174f1dd96dd38505f8692bc9b793",
        "title": "宋中",
        "author": "耿湋",
        "content": "百战无军食，孤城陷虏尘。\n为伤多易子，翻吊浅为臣。\n漫漫东流水，悠悠南陌人。\n空思前事往，向晓泪沾巾。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "d714545b3e303cca4f4cbb8460c94598",
        "title": "陪宴湖州公堂",
        "author": "耿湋",
        "content": "谢公为楚郡，坐客是瑶林。\n文府重门奥，儒源积浪深。\n壶觞邀薄醉，笙磬发高音。\n末至才仍短，难随白雪吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "1855d3bdb3689fc5edadbed7bbeb203e",
        "title": "寻觉公因寄李二端司空十四曙",
        "author": "耿湋",
        "content": "少年尝昧道，无事日悠悠。\n及至悟生死，寻僧已白头。\n云回庐瀑雨，树落给园秋。\n为我谢宗许，尘中难久留。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "22545415ac2421f2c45586e85b9c7bc5",
        "title": "送郭秀才赴举",
        "author": "耿湋",
        "content": "乡赋鹿鸣篇，君为贡士先。\n新经梦笔夜，才比弃繻年。\n海雨沾隋柳，江潮赴楚船。\n相看南去雁，离恨倍潸然。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "bb35f0b9a36774df4c7e685556ff9534",
        "title": "送蜀客还",
        "author": "耿湋",
        "content": "万峰深积翠，路向此中难。\n欲暮多羁思，因高莫远看。\n卓家人寂寞，扬子业荒残。\n唯见岷山水，悠悠带月寒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "7b9fb87845cd113bbd390b7bef96b6cc",
        "title": "秋日",
        "author": "耿湋",
        "content": "照耀天山外，飞鸦几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫复相和。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "d98472c9aa3e7f0f81716336a1510c53",
        "title": "赠苗员外",
        "author": "耿湋",
        "content": "为郎日赋诗，小谢少年时。\n业继儒门后，心多道者期。\n晚回长乐殿，新出夜明祠。\n行乐西园暮，春风动柳丝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "4e1c0456905561afaa20f265510d0b79",
        "title": "诣顺公问道",
        "author": "耿湋",
        "content": "此身知是妄，远远诣支公。\n何法住持后，能逃生死中。\n秋苔经古径，萚叶满疏丛。\n方便如开诱，南宗与北宗。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "575fc802223d28876eb14e393255deb7",
        "title": "废庆宝寺",
        "author": "耿湋",
        "content": "黄叶前朝寺，无僧寒殿开。\n池晴龟出暴，松暝鹤飞回。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "aff73c14ae55f31497ee44741105a32a",
        "title": "赴许州留别洛中亲故",
        "author": "耿湋",
        "content": "淳风今变俗，末学误为文。\n倖免投湘浦，那辞近汝坟。\n山遮魏阙路，日隐洛阳云。\n谁念联翩翼，烟中独失群。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "db68603bf987b553dd44b245d12a1b10",
        "title": "送叶尊师归处州",
        "author": "耿湋",
        "content": "风驭南行远，长山与夜江。\n群祆离分野，五岳拜旌幢。\n石髓调金鼎，云浆实玉缸。\ncB々吠声晓，洞府有仙厖。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十八"
        }
    },
    {
        "uuid": "49702192cfb99ba084b6a51f5ac1e285",
        "title": "酬张少尹秋日凤翔西郊见寄",
        "author": "耿湋",
        "content": "鼎气孕河汾，英英济旧勋。\n刘生曾任侠，张率自能文。\n官佐征西府，名齐将上军。\n秋山遥出浦，野鹤暮离群。\n远恨边笳起，劳歌骑吏闻。\n废关人不到，荒戍日空曛。\n草木凉初变，阴晴景半分。\n迭蝉临积水，乱燕入过云。\n丽藻终思我，衰髯亦为君。\n闲吟寡和曲，庭叶渐纷纷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "578b522c423fe5388d4b2305b83e1203",
        "title": "春日书情寄元校书伯和相国元子",
        "author": "耿湋",
        "content": "数岁平津邸，诸生出门时。\n羁孤力行早，疏贱托身迟。\n芳草看无厌，青山到未期。\n贫居悲老大，春日上茅茨。\n卫玠琼瑶色，玄成鼎鼐姿。\n友朋汉相府，兄弟谢家诗。\n律合声虽应，劳歌调自悲。\n流年不可住，惆怅镜中丝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "c06305d348150769f81f9b858ee1d5ff",
        "title": "奉送崔侍御和蕃",
        "author": "耿湋",
        "content": "万里华戎隔，风沙道路秋。\n新恩明主启，旧好使臣修。\n旌节随边草，关山见戍楼。\n俗殊人左衽，地远水西流。\n日暮冰先合，春深雪未休。\n无论善长对，博望自封侯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "2d4f35cce9fedf053b174f4d9e9826ae",
        "title": "春日即事",
        "author": "耿湋",
        "content": "芳菲那变易，年鬓自蹉跎。\n室与千峰对，门唯二仲过。\n宦情知己少，生事托人多。\n草色微风长，莺声细雨和。\n几时犹滞拙，终日望恩波。\n纵欲论相报，无如漂母何。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "b12487257f3e5adfbeea2b0e1ead55e3",
        "title": "仙山行",
        "author": "耿湋",
        "content": "深溪人不到，杖策独缘源。\n花落寻无径，鸡鸣觉近村。\n数翁皆藉草，对弈复倾尊。\n看毕初为局，归逢几世孙。\n云迷入洞处，水引出山门。\n惆怅归城郭，樵柯迹尚存。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "293542a74a22f4c9df7bb212f1e5b6fe",
        "title": "得替后书怀上第五相公",
        "author": "耿湋",
        "content": "谁语恓惶客，偏承顾盼私。\n应逾骨肉分，敢忘死生期。\n山县唯荒垒，云屯尽老师。\n庖人宁自代，食檗谬相推。\n黄绶名空罢，青春鬓又衰。\n还来扫门处，犹未报恩时。\n独立花飞满，无言月下迟。\n不知丞相意，更欲遣何之。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "698f0000ae5fc140d59041925ecedb48",
        "title": "入塞曲",
        "author": "耿湋",
        "content": "将军带十围，重锦制戎衣。\n猿臂销弓力，虬须长剑威。\n首登平乐宴，新破大宛归。\n楼上诛姬笑，门前问客稀。\n暮烽玄兔急，秋草紫骝肥。\n未奉君王诏，高槐昼掩扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "f4bdff9e15cb22edcbdad42aef2ed32a",
        "title": "送姚校书因归河中",
        "author": "耿湋",
        "content": "十年相见少，一岁又还乡。\n去住人惆怅，东西路渺茫。\n古陂无茂草，高树有残阳。\n委弃秋来稻，雕疏采后桑。\n月轮生舜庙，河水出关墙。\n明日过闾裏，光辉芸阁郎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "2452163964b9efa5d657fde168f94214",
        "title": "题清源寺",
        "author": "耿湋",
        "content": "儒墨兼宗道，云泉隐旧庐。\n盂城今寂寞，辋水自纡余。\n内学销多累，西林易故居。\n深房春竹老，细雨夜钟疏。\n陈迹留金地，遗文在石渠。\n不知登座客，谁得蔡邕书。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "59bb9d23c21f13970145f7172f3458d3",
        "title": "奉送蒋尚书兼御史大夫东都留守",
        "author": "耿湋",
        "content": "副相威名重，春卿礼乐崇。\n锡珪仍拜下，分命遂居东。\n高旆翻秋日，清铙引细风。\n蝉稀金谷树，草遍德阳宫。\n教用儒门俭，兵依武库雄。\n谁云千载后，周召独为公。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "cdb694481d26753010fb0aeebff4fb1d",
        "title": "喜侯十七校书见访",
        "author": "耿湋",
        "content": "东城独屏居，有客到吾庐。\n发廪因舂黍，开畦复剪蔬。\n许酣令乞酒，辞窭任无鱼。\n遍出新成句，更通未悟书。\n藤丝秋不长，竹粉雨仍余。\n谁为须张烛，凉空有望舒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "e03afc5d70b98ec587243a1b1f6e4b85",
        "title": "晚秋东游寄猗氏第五明府解县韩明府",
        "author": "耿湋",
        "content": "步出青门去，疏钟隔上林。\n四郊多难日，千里独归心。\n暮鸟声偏苦，秋云色易阴。\n乱坟松柏少，野径草茅深。\n灞涘袁安履，汾南宓贱琴。\n何由听白雪，只益泪沾襟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "f5b5797b09006b37c0dc80436f89bbc4",
        "title": "奉和元承杪秋忆终南旧居",
        "author": "耿湋",
        "content": "白玉郎仍少，羊车上路平。\n秋风摇远草，旧业起高情。\n乱树通秦苑，重原接杜城。\n溪云随暮淡，野水带寒清。\n广树留峰翠，闲门响叶声。\n近樵应已烧，多稼又新成。\n解佩从休沐，承家岂退耕。\n恭侯有遗躅，何事学泉明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "5944bd0dbb87aafed6a478fb47b3b85d",
        "title": "省试骊珠诗",
        "author": "耿湋",
        "content": "是日重泉下，言探径寸珠。\n龙鳞今不逆，鱼目也应殊。\n掌上星初满，盘中月正孤。\n酬恩光莫及，照乘色难逾。\n欲问投人否，先论按剑无。\n傥怜希代价，敢对此冰壶。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "7ff4603bed9ce6f5a9c4b53c0c3ead5c",
        "title": "元日早朝",
        "author": "耿湋",
        "content": "九陌朝臣满，三朝候鼓赊。\n远珂时接韵，攒炬偶成花。\n紫贝为高阙，黄龙建大牙。\n参差万戟合，左右八貂斜。\n羽扇纷朱槛，金炉隔翠华。\n微风传曙漏，晓日上春霞。\n环佩声重迭，蛮夷服等差。\n乐和天易感，山固寿无涯。\n渥泽千年圣，车书四海家。\n盛明多在位，谁得守蓬麻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "e26cdb923142b14e34ec3801476f485e",
        "title": "赠兴平郑明府",
        "author": "耿湋",
        "content": "海内兵犹在，关西赋未均。\n仍劳持斧使，尚宰茂陵人。\n遥夜重城掩，清宵片月新。\n绿琴听古调，白屋被深仁。\n迹与儒生合，心惟静者亲。\n深情先结契，薄宦早趋尘。\n贫病休何日，艰难过此身。\n悠悠行远道，冉冉过良辰。\n明主知封事，长沮笑问津。\n栖遑忽相见，欲语泪沾巾。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "dbb5c9c7b8a72b4753086d1703182b3e",
        "title": "和王怀州观西营秋射",
        "author": "耿湋",
        "content": "谢公亲校武，草碧露漫漫。\n落叶停高驾，空林满从官。\n迎筹皆迭鼓，挥箭或移竿。\n名借三军勇，功推百中难。\n主皮山郡晚，饮算柳营寒。\n明日开铃阁，新诗双玉盘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "aa410974f60b16d2d03e8c320bd393ff",
        "title": "晚登虔州即事寄李侍御",
        "author": "耿湋",
        "content": "章溪与贡水，何事会波澜。\n万里归人少，孤舟行路难。\n春光浮曲浪，暮色隔连滩。\n花发从南早，江流向北宽。\n故交参盛府，新角耸危冠。\n楚剑期终割，隋珠惜未弹。\n酒醒愁转极，别远泪初干。\n愿保乔松质，青青过大寒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "73822f1ccad2288031cb74473a55e1f3",
        "title": "奉和第五相公登鄱阳郡城西楼",
        "author": "耿湋",
        "content": "茂德为邦久，丰貂旧相尊。\n发生传雨露，均养助干坤。\n晓肆登楼目，春销恋阙魂。\n女墙分吏事，远道启津门。\n湓浦潮声尽，钟陵暮色繁。\n夕阳移梦土，芳草接湘源。\n封内群甿复，兵间百赋存。\n童牛耕废亩，壕木绕新村。\n野步渔声溢，荒祠鼓舞喧。\n高斋成五字，远岫发孤猿。\n一顾承英达，多荣及子孙。\n家贫仍受赐，身老未酬恩。\n属和瑶华曲，堪将系组纶。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "a69623280492a8bce3808873649bc557",
        "title": "发绵津驿",
        "author": "耿湋",
        "content": "孤舟北去暮心伤，细雨东风春草长。\n杳杳短亭分水陆，欲问长安今远近，初年塞雁有归行。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "87795b1ac08e0289c8e041c7767932fd",
        "title": "塞上曲",
        "author": "耿湋",
        "content": "惯习干戈事鞍马，初从少小在边城。\n身微久属千夫长，塞鸿过尽残阳裏，楼上凄凄暮角声。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "e3e8da9318b2878c979958fbba9037d1",
        "title": "路旁老人",
        "author": "耿湋",
        "content": "老人独坐倚官树，欲语潸然泪便垂。\n陌上归心无产业，绿水青山虽似旧，如今贫后复何为。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "c0039534113a5145ed25365cdb59cc7b",
        "title": "赠别刘员外长卿",
        "author": "耿湋",
        "content": "清如寒玉直如丝，世故多虞事莫期。\n建德津亭人别夜，不学朱云能折槛，空羞献纳在丹墀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "2d265f448c65ca58b0f5abd623bc7264",
        "title": "宿万固寺因寄严补阙",
        "author": "耿湋",
        "content": "晓随樵客到青冥，因礼山僧宿化城。\n钟梵已休初入定。\n有无皆离本难名。\n云开半夜千林静，月上中峰万壑明。\n为报故人雷处士，尘心终日自劳生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "6ff5602a29852af2c29df12f7ea1f804",
        "title": "岐阳客舍呈张明府",
        "author": "耿湋",
        "content": "逸妻稚子应沟壑，归路茫茫东去遥。\n凉叶下时心悄悄，知己只今何处在，故山无事别渔樵。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "52436649ee5ddac25b8a7085211fe6cb",
        "title": "奉和李观察登河中白楼",
        "author": "耿湋",
        "content": "城上高楼飞鸟齐，从公一遂蹑丹梯。\n黄河曲尽流天外，何心更和阳春奏，况复秋风闻战鼙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "fa43c2aa51b2035c6d1c9e299de3404e",
        "title": "朝下寄韩舍人",
        "author": "耿湋",
        "content": "侍臣鸣佩出西曹，鸾殿分阶翊彩旄。\n瑞气迥浮青玉案，肯念万年芳树裏，随风一叶在蓬蒿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "2a7622420b10ffe7ccc23c0639523d0c",
        "title": "贺李观察祷河神降雨",
        "author": "耿湋",
        "content": "质明斋祭北风微，驺驭千群拥庙扉。\n玉帛才敷云淡淡，若出敬亭山下作，何人敢和谢玄晖。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "b8f0f09861a3601fcd48305ebf8e9213",
        "title": "上将行",
        "author": "耿湋",
        "content": "萧关扫定犬羊群，闭阁层城白日曛。\n枥上骅骝嘶鼓角，谁道古来多简册，功臣唯有卫将军。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "0872e7ef69f2feeb768cde067103dbde",
        "title": "许下书情寄张韩二舍人",
        "author": "耿湋",
        "content": "谪宦军城老更悲，近来频夜梦丹墀。\n银杯乍灭心中火，故人高步云衢上，肯念前程杳未期。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "f1f0704a6a26755bb75b2a590c0b9809",
        "title": "九日",
        "author": "耿湋",
        "content": "重阳寒寺满秋梧，客在南楼顾老夫。\n步蹇强登游藻井，更望尊中菊花酒，殷勤能得几回沽。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "1a3aa4be6e02d6558d0215879e3d0106",
        "title": "送大谷高少府",
        "author": "耿湋",
        "content": "县属并州北近胡，悠悠此别宦仍孤。\n应知史笔思循吏，雕残贵有亲仁术，梅福何须去隐吴。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "6e73fb76b6f9bd647bc9f2459aff71d0",
        "title": "同李端春望",
        "author": "耿湋",
        "content": "二毛羁旅尚迷津，万井莺花雨后春。\n宫阙参差当晚日，南北东西各自去，年年依旧物华新。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "3b9815119fb4603f164272708dba852a",
        "title": "岳祠送薛近贬官",
        "author": "耿湋",
        "content": "枯松老柏仙山下，白帝祠堂枕古逵。\n迁客无辜祝史告，度岭梅花翻向北，回看不见树南枝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "7d90a0b75e7fb60db23c39382f8dc42f",
        "title": "送友人游江南",
        "author": "耿湋",
        "content": "远别悠悠白髮新，江潭何处是通津，潮声偏惧初来客，汀洲更有南回雁，乱起联翩北向秦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "02736f06e26db31ba983fdfb4f2dd339",
        "title": "代园中老人",
        "author": "耿湋",
        "content": "佣赁难堪一老身，皤皤力役在青春。\n林园手种唯吾事，桃李成阴归别人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "5980393781b3b9ced53f3f2ad15405fa",
        "title": "凉州词",
        "author": "耿湋",
        "content": "国使翻翻随旆旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "02a5d1b7b011ab891973effe9f5979a2",
        "title": "安邑王校书居",
        "author": "耿湋",
        "content": "秋来池馆清，夜闻宫漏声。\n迢递玉山迥，泛滟银河倾。\n琴上松风至，窗裏竹烟生。\n多君不家食，孰云事岩耕。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "05458faf949b808f71212446a9d0de80",
        "title": "登总持寺阁",
        "author": "耿湋",
        "content": "今日登高阁，三休忽自悲。\n因知筋力减，不及往年时。\n草树还如旧，山河亦在兹。\n龙钟兼老病，更有重来期。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "e901234903c073fe06cee414d1383b7e",
        "title": "寄钱起",
        "author": "耿湋",
        "content": "草长花落树，羸病强寻春。\n无复少年意，空余华髮新。\n青原高见水，白社静逢人。\n寄谢南宫客，轩车不见亲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "ee525e3b05171687eb934ccbf288f033",
        "title": "宿青龙寺故昙上人院",
        "author": "耿湋",
        "content": "年深宫院在，闲客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峰。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "8476973d6334c05bcb24eb42cc120a67",
        "title": "秋中雨田园即事",
        "author": "耿湋",
        "content": "漠漠重云暗，萧萧密雨垂。\n为霖淹古道，积日满荒陂。\n五稼何时获，孤村几户炊。\n乱流发通圃，腐叶着秋枝。\n暮爨新樵湿，晨渔旧浦移。\n空余去年菊，花发在东篱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "7cbf671e5cbe4aa1dd81f3afd7fb1272",
        "title": "赠山老人",
        "author": "耿湋",
        "content": "白首独一身，青山为四邻。\n虽行故乡陌，不见故乡人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "a4413c06d7bd9ccac776fde3598f8953",
        "title": "哭麹象",
        "author": "耿湋",
        "content": "忆昨秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "202cf3a8c7bf3b476cc977df1577a750",
        "title": "题云际寺故僧院",
        "author": "耿湋",
        "content": "白髮匆匆色，青山草草心。\n远公仍下世，从此别东林。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "0879998dbf11a50745b73f29fdfa4550",
        "title": "句",
        "author": "耿湋",
        "content": "高树多凉吹，疏蝉足断声。\n。",
        "dynasty": "唐",
        "collection_info": {
            "collection": "御定全唐诗",
            "volume": "卷二百六十九"
        }
    },
    {
        "uuid": "4f12dc8533223d17cac992ac65b653e1",
        "title": "寄司空曙李端联句",
        "author": "耿湋",
        "content": "长安一分首，万里隔烟波。\n——王早海上青山暮，天涯白髮多。\n——耿湋寻僧因看竹，访道或求鹅。\n——辛晃云树无猿鸟，阴崖足薜萝。\n——耿湋醉中留越客，兴裏眄庭柯。\n——辛晃黄叶身仍逐，丹霄背未摩。\n——耿湋别愁连旦暮，归梦绕关河。\n——辛晃高柳寒蝉对，空阶夜雨和。\n——耿湋年华空荏苒，名宦转蹉跎。\n——辛晃南陌东城路，春来几度过。\n——耿湋",
        "dynasty": "唐",
        "collection_info": {
            "collection": "御定全唐诗",
            "volume": "卷七百八十九"
        }
    },
    {
        "uuid": "13df4c1dc1dc8004f0d96ae7f589e690",
        "title": "连句多暇赠陆三山人",
        "author": "耿湋",
        "content": "一生为墨客，几世作茶仙。\n——耿湋喜是攀阑者，惭非负鼎贤。\n——陆羽禁门闻曙漏，顾渚入晨烟。\n——耿湋拜井孤城裏，携笼万壑前。\n——陆羽闲喧悲异趣，语默取同年。\n——耿湋历落惊相偶，衰羸猥见怜。\n——陆羽诗书闻讲诵，文雅接兰荃。\n——耿湋未敢重芳席，焉能弄彩笺。\n——陆羽黑池流研水，径石涩苔钱。\n——耿湋何事亲香案，无端狎钓船。\n——陆羽野中求逸礼，江上访遗编。\n——耿湋莫发搜歌意，予心或不然。\n——陆羽",
        "dynasty": "唐",
        "collection_info": {
            "collection": "御定全唐诗",
            "volume": "卷七百八十九"
        }
    },
    {
        "uuid": "299abb7183dcfb31a7461162280f1bd5",
        "title": "九日",
        "author": "耿湋",
        "content": "九日强游登藻井，发稀那敢插茱萸。\n横空过雨千峰出，大野新霜万壑铺。\n更望尊中菊花酒，殷勤能得几回沽。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    }
]