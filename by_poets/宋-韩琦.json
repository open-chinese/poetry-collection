[
    {
        "uuid": "92498a13aebea07a8b845d12dba4f8e2",
        "title": "点绛唇 病起恹恹",
        "author": "韩琦",
        "content": "病起恹恹，画堂花谢添憔悴。\n乱红飘砌。\n滴尽胭脂泪。\n惆怅前春，谁向花前醉。\n愁无际。\n武陵回睇。\n人远波空翠。",
        "dynasty": "宋",
        "collection_info": null
    },
    {
        "uuid": "b03e545c59138b1bccbd4b0854cff1a4",
        "title": "维扬好 二十四桥千步柳",
        "author": "韩琦",
        "content": "二十四桥千步柳，春风十里上珠帘。",
        "dynasty": "宋",
        "collection_info": null
    },
    {
        "uuid": "74fbe21dffef6ad3467b9f77e5469e77",
        "title": "安阳好・忆江南 安阳好",
        "author": "韩琦",
        "content": "安阳好，形势魏西州。\n曼衍山川环故国，升平歌吹沸高楼。\n和气镇飞浮。\n笼画陌，乔木几春秋。\n花外轩窗排远岫，竹间门巷带长流。\n风物更清幽。",
        "dynasty": "宋",
        "collection_info": null
    },
    {
        "uuid": "b8dbb3ea4869b56d39384c6ce93c533f",
        "title": "安阳好・忆江南 安阳好",
        "author": "韩琦",
        "content": "安阳好，戟户使君宫。\n白昼锦衣清宴处，铁楹丹榭画图中。\n壁记旧三公。\n棠讼悄，池馆北园通。\n夏夜泉声来枕簟，春来花气透帘栊。\n行乐兴何穷。",
        "dynasty": "宋",
        "collection_info": null
    },
    {
        "uuid": "5bbcc75d93c102808a44cb207e5cdc43",
        "title": "望江南・忆江南 维杨好",
        "author": "韩琦",
        "content": "维杨好，灵宇有琼花。\n千点真珠擎素蕊，一环名玉破香葩。\n芳艳信难加。\n如雪貌，绰约最堪夸。\n疑是八仙乘皓月，羽衣摇曳上云车。\n来会列仙家。",
        "dynasty": "宋",
        "collection_info": null
    },
    {
        "uuid": "127e53e659d2ae302a3bb32dd32dd5e2",
        "title": "琼花",
        "author": "韩琦",
        "content": "维扬一株花，四海无同类。\n年年后土祠，独比琼瑶贵。\n中含散水芳，外团蝴蝶戏。\n酴醾不见香，芍药惭多媚。\n扶踈翠盖圆，散乱真珠缀。\n不从众格繁，自守幽姿粹。\n尝闻好事家，欲移京毂地。\n既违孤洁情，终误栽培意。\n洛阳红牡丹，适时名转异。\n新荣託旧枝，万状呈妖丽。\n天工借颜色，深淡随人智。\n三春爱赏时，车马喧如市。\n草木禀赋殊，得失岂轻议。\n我来首见花，对花聊自醉。",
        "dynasty": "宋",
        "collection_info": null
    },
    {
        "uuid": "2d3ad80ef8095e58936f89102b5853ae",
        "title": "夜合",
        "author": "韩琦",
        "content": "俗人之爱花，重色不重香。\n吾今得真赏，似矫时之常。\n所爱夜合花，清芬踰众芳。\n叶叶自相对，开敛随阴阳。\n不惭历草滋，独擅尧阶祥。\n得此合欢名，忧忿诚可忘。\n茸茸红白姿，百和从风扬。\n沉水燎庭槛，熏陆纷缨裳。\n弥月固未歇，况兹夏景长。\n凡目不我贵，馥烈徒自将。\n仲尼失灭明，史迁疑子房。\n以貌不以行，举世同悲伤。\n予欲先馨德，羣艳孰可方。\n埋饶妖牡丹，须让花中王。",
        "dynasty": "宋",
        "collection_info": null
    },
    {
        "uuid": "666fe59a7e6be45ab0abccfcf98a6aa4",
        "title": "蜂虿",
        "author": "韩琦",
        "content": "事小不可忽，议或戒蜂虿。\n蜂虿之中人，始意脱己害。\n人兮怒一蠚，为报速睚眦。\n白昼擿危巢，夜烛穷纤介。\n必获而后已，立死以为快。\n彼诚畜微毒，谓己有所赖。\n失于小不忍，而自取糜坏。\n吁嗟阴巧徒，毒万蜂虿大。\n包潜中善良，断腕未足骇。\n小或一身危，甚则家族逮。\n渊微如鬼神，无隙可漏败。\n君子被戕贼，守道不为怪。\n有时丑迹露，事或无可奈。\n一旦吾道行，乃置之度外。\n使其自愧缩，似不容覆载。\n非力不足较，顾有盛德在。\n阴巧既常幸，蜂虿胡不贷。",
        "dynasty": "宋",
        "collection_info": null
    },
    {
        "uuid": "c557e3a0f3f3e52ffc450d32696b8302",
        "title": "啄木",
        "author": "韩琦",
        "content": "剥剥復卜卜，意若念良木。\n营营求蠹心，未获空我腹。\n或露一裆红，或展双翅绿。\n捷缘都卢橦，响弄羯鼓曲。\n搜索不知疲，利嘴信摧秃。\n忽尔破姦宄，种类无遗族。\n内孽固难辨，一发知潜伏。\n彼实害珍材，尽殄此非酷。\n直疑天意深，不使嗜粱肉。\n专为众蠹仇，侍饫弗与足。\n如令知庶味，恣择虫与粟。\n杞梓任阴贼，长喙罢攻触。\n饱食作羣飞，时下泉沼浴。\n归鸣凉树阴，暮趁高枝宿。",
        "dynasty": "宋",
        "collection_info": null
    },
    {
        "uuid": "9fbec8f78c6b47ebbee67a4b06e9d0ee",
        "title": "来鳦",
        "author": "韩琦",
        "content": "来鳦趋社期，翩若天外至。\n徘徊大厦间，汲汲营巢意。\n中心有所託，自谓得其地。\n衔泥两吻疮，旦暮不少憩。\n主人爱高堂，病尔如疣赘。\n尔巢屡肤寸，长梃辄摧坠。\n胡为不识嫌，又续前功弃。\n何处无蓬茅，自足为生计。\n不尔卵而覆，其祸愈非细。\n予既伤尔愚，窃復探尔志。\n孜孜不忍去，欲动主人义。\n万一怜其勤，庶获息我类。\n臣栋既不挠，出处安且贵。\n其能无报乎，唯守信无贰。\n年年应候来，驯狎如儿稚。\n双双轩户前，为君作嘉致。\n不学君家客，去就惟势利。\n微羽一知归，至死不他诣。",
        "dynasty": "宋",
        "collection_info": null
    },
    {
        "uuid": "185734c4e4dc1721683b34500fcb249b",
        "title": "感花",
        "author": "韩琦",
        "content": "雕堂瞰宝栏，有花病不妍。\n谁知穷山颠，牡丹一尺圆。\n宝栏锄溉足，穷山风日煎。\n彼此不得地，天道胡为然。\n两适岂易得，兹恨无穷年。",
        "dynasty": "宋",
        "collection_info": null
    },
    {
        "uuid": "58f164005ed5fb9e3a0b53b45118a1d5",
        "title": "落叶",
        "author": "韩琦",
        "content": "人观落叶悲，我视落叶喜。\n请看四序速，次第若屈指。\n风霜一瞬过，望春时有几。\n荣固悴之端，衰亦盛之始。\n须知众木踈，便是羣芳启。\n举此较人事，盖不异物理。\n否泰与消长，反復殊未已。\n酿酒整笙歌，坐待新萌起。",
        "dynasty": "宋",
        "collection_info": null
    },
    {
        "uuid": "5d12cdbbbf9bf37cccebf0fce8e6bbd8",
        "title": "读刘易春秋新解",
        "author": "韩琦",
        "content": "夫子春秋之所记，二百四十有二年。\n谨严之法不可犯，欲示万世天子权。\n礼乐征伐必上出，诸侯虽大莫得专。\n周平东迁鲁君隐，王纲坏裂勿復联。\n天王所存位与号，列国自用公承传。\n齐桓晋文无实义，挟周狥己掩大愆。\n不归圣笔立中制，谁其当罪谁其贤。\n丝纷五传角同异，各专门记执所偏。\n遂令学者蹈迷径，不探元本遭羁牵。\n至于歆向父子间，亦反天性相镵镌。\n何休杜预范宁辈，离经附传以臆笺。\n膏肓废疾互讥病，虽欲针起难自痊。\n前人文字安可数，议难啾唧秋嘒蝉。\n有唐名儒陆淳者，始开奥壤窥源泉。\n我朝又得孙明復，大明圣意疏重渊。\n刘生新解最后出，了无塞碍成通川。\n所趋旨义极简正，撑拄异论牢且坚。\n事不归王皆不与，达经之志所以然。\n诗三百可一言蔽，曰思无邪而已焉。\n方今四海大一统，万里号令犹君前。\n安不思危易其治，毋容僭乱生阶缘。\n往持此说助邦政，坐令当扆尊如天。",
        "dynasty": "宋",
        "collection_info": null
    },
    {
        "uuid": "8f9bf212b890f938f8a642b941ae2cd1",
        "title": "答孙植太博后园宴射",
        "author": "韩琦",
        "content": "花梢点红芽绿茁，宴亭爽垲堋云列。\n呼宾习射次序升，体裁人人矜㔢挃。\n六钧力副百中艺，由基注目老羿拽。\n支左屈右何大工，象弭急收如列缺。\n须臾一镝入鹄心，画鼓连轰尽声喝。\n后者审固意愈精，有时大呼劈箭筈。\n惜哉最是毫釐差，彩侯似动笴微撇。\n分明角胜各记晕，将终或为一箭夺。\n当筵主筹令难犯，大白时举出正罚。\n此礼自古尤所重，矍圃去留宜有别。\n五善大抵主和容，不止穿杨与穿札。\n因忆当年黠羌叛，非才误授将军钺。\n帐下貔貅十万师，力过生犀心似铁。\n大人未许覆凶巢，饬谨封垂御侵越。\n悍夫猛士志待骋，贮填愤气何由洩。\n正值高秋天气寒，塞场霜重严风刮。\n约束偏裨整队兵，旌旗烁电戈矛雪。\n驱出长郊阅奇阵，离合应麾皆有节。\n次引精锐较绝技，控弦命中无虚发。\n气豪马健走危坡，直下千寻未尝蹷。\n收军校猎围平原，犬顺人呼鹰解绁。\n山麋衝轶犯劲矢，岗兔奔跳迷狡穴。\n大鵰盘空不轻搏，老狐仰视肝胆裂。\n驻鞍赏获犒部曲，浪泻酒车论染血。\n将军未酣众心醉，耳后风生鼻头热。\n此日淮藩奉宽诏，朱轮慢辗行春辙。\n铃索声沉讼牒稀，优游大可养踈拙。\n斜蒿青青鲚鲙新，公醪香重醅才拨。\n射堂对客且相娱，不妨乐事陶嘉月。\n襟怀聊与水云閒，梦魂犹寄关山阔。\n逢辰未立赫然勋，破的求功真琐屑。\n欲得心如外貌欢，报国之诚尽摅豁。",
        "dynasty": "宋",
        "collection_info": null
    },
    {
        "uuid": "04309e8e07707cbe3b485eea494f0c36",
        "title": "广陵大雪",
        "author": "韩琦",
        "content": "淮南常岁冬犹燠，今年阴沴何严酷。\n黑云漫天一月昏，大雪飞扬平压屋。\n风力轩号助其势，摆撼琳琅摧冻木。\n通宵彻昼不暂停，堆积楼台满溪谷。\n有时造出可怜态，柳絮梨花乱纷扑。\n乘温变化雨声来，度日阶庭恣淋漉。\n几萦寒霰不成丝，骤集踈檐还挂瀑。\n蛰蛙得意欲跳掷，幽鹭无情成挫辱。\n罾鱼江叟冰透蓑，卖炭野翁泥没辐。\n闾阎细民诚可哀，三市不喧游手束。\n牛衣破解突无烟，饿犬声微饥子哭。\n我闻上天主时泽，亦有常数滋农谷。\n膏润均于一岁中，是谓年丰调玉烛。\n此来盛冬过尔多，却虑麦秋欠霑足。\n太守忧民仰天祝，愿曙氛霾看晴旭。\n望晴不晴无奈何，拥被醉眠头更缩。",
        "dynasty": "宋",
        "collection_info": null
    },
    {
        "uuid": "90bacef6dca6a0836f7a524ca84b7e14",
        "title": "答袁陟节推游禅智寺",
        "author": "韩琦",
        "content": "春去惜余景，偶来郊外观。\n芜城千古恨，一顾殊悲酸。\n荒祠枕大道，尚记吴城邗。\n远近绿阴合，水衬红荚残。\n陇麦齐若剪，随风卷波澜。\n罢农喜有望，守臣心粗宽。\n萧踈禅智寺，坏址不甚完。\n丛花乱芍药，篱竹摧琅玕。\n空有亭亭柏，成行如笔端。\n供帐具朝膳，僚寀成清欢。\n小杜诗板暗，乐石曾未刊。\n乘兴诣茶圃，百步登平峦。\n摘焙试烹啜，甘挹零露漙。\n午过倦微暑，堤路腾归鞍。\n天子忧岁旱，引咎古所难。\n列郡承新诏，朝夕弗敢安。\n况此行春意，固不在游盘。\n朝廷责吏治，莫若久其官。\n政和气亦应，灾沴无由干。\n愿循三载旧，庶几酬素餐。",
        "dynasty": "宋",
        "collection_info": null
    },
    {
        "uuid": "4c1cee1708680e27357004bff9bcc49d",
        "title": "和袁陟节推龙兴寺芍药",
        "author": "韩琦",
        "content": "广陵芍药真奇差，名与洛花相上天。\n洛花年来品格卑，所在随人趁高价。\n接头着处骋新妍，轻去本根无顾藉。\n不论姚花与魏花，只供俗目陪妖姹。\n广陵之花性绝高，得地不移归造化。\n大豪人力或强迁，费尽雍培无艳冶。\n东君固是花之主，千苞万萼从荣谢。\n似矫东君泛爱心，枉杀春风不肯嫁。\n遂令天下走香名，髣髴丹青竞夸诧。\n以此扬花较洛花，自合扬花推定覇。\n其间绝色可粗陈，天工着意诚堪讶。\n仙家冠子镂红云，金线粧治无匹亚。\n旋心体弱不胜枝，宝髻欹斜犹堕马。\n冰雪肌肤一缬斑，新试守宫明似赭。\n双头两两最多情，象物更呈鞍面窊。\n楼子亭亭欠姿媚，特有怪状堪图写。\n见者方知画不真，未见直疑传者诈。\n前贤大欲巧赋咏，片言未出心先怕。\n天上人间少其比，不似余芳资假借。\n我来淮海涉三春，三访龙兴旧僧舍。\n问得龙兴好事僧，每岁看承不敢暇。\n后园栽植虽甚蕃，及见花成由取舍。\n出羣标致必惊人，方徙矮坛临大厦。\n客来只见轩槛前，国艷天姿相照射。\n因知灵种本自然，须凭精识能陶冶。\n君子果有育材心，请视维扬种花者。",
        "dynasty": "宋",
        "collection_info": null
    },
    {
        "uuid": "49d0c19c2c1d43ad2c651b8c07cc519b",
        "title": "岁旱晚雨",
        "author": "韩琦",
        "content": "庆历丙戌夏，早气蒸如焚。\n行路尽婴暍，居人犹中瘟。\n堕鸟不收喙，游鱼几烂鳞。\n絺绤亦难御，更值成雷蚊。\n骄阳断雨脉，焦熬逾五旬。\n农塍坐耗裂，纵横龟灼文。\n众目血坼眦，日睇西郊云。\n守臣恤民病，心乱千丝棼。\n祈龙割舒雁，纵阴开北门。\n古法久弗验，羣祠益致勤。\n徧走于境内，神兮若不闻。\n或时得泛洒，蒙蒙才湿尘。\n丰年望既绝，节候俄秋分。\n忽尔降大澍，霄冥连日昏。\n垂空状战戟，入溜疑倾盆。\n田禾十九死，强渍枯槁根。\n萧稂贱易活，势茂如逢春。\n蛙黾渴易满，泥跃嬉成羣。\n济物乃容易，应时何艰辛。\n辙鲋骨已坏，徐激西江津。\n谷黍霜已厚，始调邹律温。\n天意执可问，对之空气吞。",
        "dynasty": "宋",
        "collection_info": null
    },
    {
        "uuid": "ad0131394d2072e8b2630f0f53fbb5d5",
        "title": "喜雪答赵宗道学士",
        "author": "韩琦",
        "content": "去年大雪如山积，今年大旱千里赤。\n冻民虚死麦实少，稻子空干无一获。\n阴阳之沴已过差，物理固知当反极。\n入冬和气渐融怡，霈泽时时苏土脉。\n广莫朝来一阵寒，变作雪花纷乱坼。\n琼树瑶台豁眼明，直疑误到神仙宅。\n城中喜色与欢声，併在高楼歌舞席。\n老农视之笑復啼，大言累岁遭凶厄。\n纔下种时雨雪多，禾稼欲成无一滴。\n此回虽有丰登兆，未信天公真爱惜。\n太守闻之亦惨颜，造化诚哉非易测。\n但愿天意悔前祸，岂使吾民常戚戚。",
        "dynasty": "宋",
        "collection_info": null
    },
    {
        "uuid": "6885c70d0b57dae4ac276fe5b6ece1ff",
        "title": "阅古堂",
        "author": "韩琦",
        "content": "仲尼大圣人，文武亦云学。\n况其下者乎，而不事砻琢。\n伊予之逢辰，进本任愚朴。\n今辱寄中山，地重扼幽朔。\n日惧不克堪，误上所简擢。\n古之良守帅，功业甚奇卓。\n思以救空踈，志慕极坚确。\n后圃新吾堂，左右谨图模。\n公余时纵观，大可儆龊龊。\n奔雷发聋聩，皎日破昏浊。\n苟能奉规矩，曷愧大匠斲。\n或此贤宾僚，指顾便扬攉。\n四座企清风，耳目外优乐。\n子好虚名哉，事实出诚悫。\n庶几得涓尘，聊以助海岳。\n唯有大忠心，不在先觉觉。",
        "dynasty": "宋",
        "collection_info": null
    },
    {
        "uuid": "38a87ff31980225066545e2fc50ff4b1",
        "title": "众春园",
        "author": "韩琦",
        "content": "中山雄北边，地得要害扼。\n烽警昔未彻，民日困兵革。\n一从无事来，历祀且半百。\n戈矛既钱镈，比屋遂仁宅。\n人生亦自劳，营业鲜暇隙。\n诚哉百日勤，固愿一日适。\n为政本人情，三代所不易。\n汉吏称循良，在宣布恩泽。\n兹吾治废园，大揭众春额。\n庶乎时节游，使见太平迹。\n园中何所有，风物难具籍。\n方塘百亩余，遥派逗寒碧。\n虚亭跨彩桥，孤屿耸幽石。\n环堤柳万株，无时张翠帟。\n移得江南天，不觉万里隔。\n芳林灼灼花，次第锦绣坼。\n三春烂熳时，为民开宴席。\n观者如堵墙，士女杂城陌。\n野态得天真，靓粧非俗格。\n惟意任所如，去来何络绎。\n多欢知有今，胜致骇非昔。\n如登老氏台，怀抱罔不释。\n既以休吾民，又足奉嘉客。\n清暑暨凉秋，池景尤可惜。\n红蕖四照香，风送入絺绤。\n乘兴命轻舟，纵赏缓撑刺。\n芳饵须鲙资，绿房欣手摘。\n就饮圆荷中，一当数大白。\n时见羣鸥飞，惊此红袖拍。\n献酬如未快，申令喜相搦。\n或见大敌怯，便可遗巾帼。\n酣战方气振，俄景忽晡夕。\n人笑山公归，酩酊倒巾帻。\n谁知酩酊心，自有制胜策。",
        "dynasty": "宋",
        "collection_info": null
    },
    {
        "uuid": "f360c5fe359d728ff737e8111ea556c0",
        "title": "览资政富公新诗",
        "author": "韩琦",
        "content": "贤辅于朝廷，中外唯所用。\n中则翊万枢，天业日以重。\n外则泰一方，君治亦云共。\n公今得淮康，大厦辍隆栋。\n惠政聊一施，万室绝愁痛。\n狱讼不復烦，甘脆诚足奉。\n优游为文章，六义本规讽。\n长篇灿臣轴，邮驿邈见送。\n发函捧琼瑰，再拜喜吟诵。\n高调既古雅，奇格復豪纵。\n钧天张广乐，累夕骇谷梦。\n宛马历夷途，万里不可控。\n李杜若復生，屈伏事非恐。\n况夫浅浅流，固莫测源洞。\n何时衮衣归，瞻望慰民众。\n事业追夔龙，风烈陋姚宋。\n曰赓元首歌，间助熏琴弄。\n太平告成功，郊庙形嘉颂。\n九奏人神和，舞兽而仪凤。\n休闻狼跋诗，万世发长恸。",
        "dynasty": "宋",
        "collection_info": null
    },
    {
        "uuid": "278b6184b17825ceb3d8ce488f70caee",
        "title": "谢资政富公再以近诗见寄",
        "author": "韩琦",
        "content": "惟公之所存，致后协二典。\n当入相天子，贤业遂大展。\n万类随坯陶，四时无盭舛。\n如保守一藩，疢甚斥和扁。\n遂令康济功，鬰抑未恢显。\n寄怀吟咏间，唯以道自遣。\n公才如河源，浑浑日东演。\n洪涛奔巨海，万里纵倾卷。\n小哉西北流，孰可议深浅。\n公思如天匠，春物归裁剸。\n珍丛与奇葩，万态极婉娈。\n一一得天真，仿象困雕剪。\n河源无时穷，天匠非世辨。\n湖为每成编，遂以贶罢輭。\n裸壤本无知，安足道文冕。\n俚耳固不通，乌用奏姑洗。\n我实知公心，爱我久益腆。\n诱我进学勤，要在纳诸善。\n我素荷公德，公教不敢践。\n讽诵復宗师，夙夜以自勉。",
        "dynasty": "宋",
        "collection_info": null
    },
    {
        "uuid": "039d5d1588ae26e9f1194b97ca49335f",
        "title": "苦热",
        "author": "韩琦",
        "content": "皇佑辛卯夏，六月朔伏暑。\n始伏之七日，大热极炎苦。\n赫日烧扶桑，焰焰指亭午。\n阳乌自焦铄，垂翅不西举。\n炙翻四海波，天地入烹煮。\n蛟龙窜潭穴，汗喘不敢雨。\n雷神抱桴逃，不顾车裂鼓。\n岂无堂室深，气鬰如炊釜。\n岂无台榭高，风毒如遭蛊。\n直疑万类繁，尽欲变修脯。\n尝闻昆阆间，别有神仙宇。\n雷散涤烦襟，玉浆清浊腑。\n吾欲飞而往，于义不独处。\n安得世上人，同日生毛羽。",
        "dynasty": "宋",
        "collection_info": null
    },
    {
        "uuid": "42434fe8c135b4fa326cef87afcbea1b",
        "title": "后园寒步",
        "author": "韩琦",
        "content": "如何天地举寒令，独将杀气凌边遐。\n公园跬步亦难往，试来举目成吁嗟。\n长空黯淡作愁色，日光似透云还遮。\n朔风刮面不吹雪，徒扰万窍掀黄沙。\n园中索寞不可状，唯视众木攒枯槎。\n有如汉将肃行阵，远涉大漠平番家。\n貔貅冻列树营壁，巨矛长戟何交加。\n老松一二柯叶在，外皮皴裂埋僵蛇。\n幽禽声好久绝听，孤城远近号饥鸦。\n斋中酒热忍自酌，几何贫户无纤麻。\n冥官持权因意恶，直欲万类歼阴邪。\n穷严极烈势未已，不知泉底生阳芽。",
        "dynasty": "宋",
        "collection_info": null
    },
    {
        "uuid": "9ad4a206cca9bc81a1e9153f05895e91",
        "title": "腊日出猎近交",
        "author": "韩琦",
        "content": "悲风吼林霜草白，杀气棱棱惨空碧。\n因畋讲事比其时，况值嘉平农已隙。\n暂整和门出近郊，猎猎旌旗原烧赤。\n狩场一望天四垂，貔虎意豪犹恨窄。\n鼓动围开翼復箕，人知部分如刀划。\n飞刊窜伏不得暇，狡兔幸生徒奋掷。\n饥鹰眼捷翅头健，下鞲风发无虚搦。\n鹘拳交击或未仆，继嗾韩卢追以咋。\n忽穿丛薄失所捕，耻焉便纵摩霄翮。\n不似寒鸱得腐鼠，傲然直视鸳雏吓。\n乌鹑鹊雉曷足数，亦有晨风竞搜索。\n其间骇兽欲陵突，焊卒争趋矜手格。\n前驱返旆弗及舍，邱山大委虞中获。\n翻车泻酒犒士众，万刀刲肉恣燔炙。\n塞防寓令岂徒然，不在诗人刺荒癖。\n王者设官犹取众，大姦宿猾许擒扼。\n乘时废职莫自效，勿谓鸷鸟无全策。\n别有老狐智计巧，只就高城营窟宅。\n疑冰识扱行步稳，此日胡由见踪迹。\n鵰兮鵰兮未得志，将军愤懑如何释。",
        "dynasty": "宋",
        "collection_info": null
    },
    {
        "uuid": "f0dab4668109a4496c78446b45ffd8b9",
        "title": "病鹤贻刘易",
        "author": "韩琦",
        "content": "尘寰病思苦，仙府归魂劳。\n秃翼败风霰，卑栖掩蓬蒿。\n池圃摈时玩，鸡凫岂吾曹。\n谁知牢落心，万里孤云高。",
        "dynasty": "宋",
        "collection_info": null
    },
    {
        "uuid": "d7a3fe38b675db596fff71f783cbdef4",
        "title": "示直彦",
        "author": "韩琦",
        "content": "人惟万物灵，各肖天地貌。\n中人无贤愚，在禀父师教。\n禀则道业成，奋跃出泥淖。\n不禀坠素风，隐身于不孝。\n汝父最汝怜，五岁入学校。\n文采冀日彰，谓如隐雾豹。\n不见汝成人，赍恨掩泉窖。\n汝兮胡不思，先矩勉而效。\n奈何一夕眠，乃至巳午觉。\n开口受饮食，摩腹混笑闹。\n四体遂吾懒，万事绝挂挠。\n习焉而忘返，纨绮事不较。\n高秋八月凉，蚊蟆罢蒙罩。\n燃膏继昼景，着撰勤节抄。\n诏举有前期，富贵孰不乐。\n忍捐卿相科，甘坐阅酰酵。",
        "dynasty": "宋",
        "collection_info": null
    },
    {
        "uuid": "f2775ca5637e3967bc7ec12ff782d7fe",
        "title": "谢宫师杜公寄惠草书",
        "author": "韩琦",
        "content": "公之德业天下重，四海万物思坏垆。\n太平之策未全发，先朝请老叩帝居。\n天子只欲励薄俗，不惜一夔从二疏。\n公持俭节出天性，下建万世清风孤。\n归卜睢阳旋营第，栋宇仅足容妻孥。\n自此閒燕何所乐，非丝非竹非歌壶。\n经史日与圣贤遇，参以吟咏为自娱。\n兴来弄翰尤得意，真楷之外精草书。\n因书乞得字数幅，伯英筋肉羲之肤。\n字体真浑远到古，神马初见八卦图。\n精神熠熠欲飞动，鸾凤鼓舞龙蛇摅。\n天姿瘦硬斥俗软，狂藤束缠岩松枯。\n中含婉媚更可爱，十葩万萼争春敷。\n开合向背一皆好，造化欲衒天工夫。\n张旭虽颠怀素逸，较以年力非公徒。\n公今眉寿俯八十，老笔劲健自古无。\n固知大贤不世出，百福来萃相所扶。\n公之佳壻苏子美，得公一二名已沽。\n矜奇恃儁颇自放，质之公法惭豪麤。\n乘欢捧以示僚属，一坐耸骇叹且呼。\n便欲刻石传不朽，荒边匠拙无人模。\n归来一一戒儿侄，秘重世与家谍俱。\n重巾密橐置吾室，宝护直比骊颔珠。\n神物孰敢容易探，电雹霹雳来须臾。",
        "dynasty": "宋",
        "collection_info": null
    },
    {
        "uuid": "9b14823764938580964abaaecfea2d24",
        "title": "游开化寺",
        "author": "韩琦",
        "content": "开化得胜地，崇侈何代作。\n全山镵佛身，万木亘高阁。\n突然数百尺，较力陋禹凿。\n峰峦翠环合，与寺为郛郭。\n烟霞无四时，为我张幄幙。\n飞泉乘空来，直在庭砌落。\n松柏森成行，斗状蛟龙恶。\n如整万人阵，偏伍不敢错。\n春芳难悉名，红紫竞灼灼。\n点缀岩壁间，图画曾未若。\n距城纔一舍，旷绝类霄堮。\n噫吾何自劳，日窘吏事缚。\n到官踰二朞，未克造林壑。\n引疾得乡邦，昼锦行遂着。\n猛抛公几烦，不负真境约。\n精庐始一登，百虑已澄扩。\n徘徊延宾僚，开席盛燕酌。\n歌留岭上云，吹乱风前铎。\n勿讥清赏累，粗继东山乐。\n数刻方暂欢，俄景忽西薄。\n归鞅下危岑，眷恋心欲却。\n何处无林泉，隔阂牵宠爵。\n终期报国家，功业效涓勺。\n连露乞骸章，不待七十削。\n归来解朝绅，放意任衡霍。\n超然出世纷，安步适冲漠。\n山蔬充盘筵，村酿满瓢杓。\n吾寿此其全，何必不死药。",
        "dynasty": "宋",
        "collection_info": null
    },
    {
        "uuid": "2d41c6a04ab0295c2f25f40ee80cdec0",
        "title": "再赋",
        "author": "韩琦",
        "content": "蒙山崦裏藏禅宫，朝苍暮翠岚光浓。\n枯松老柏竞丑怪，危峦峻岭相弥缝。\n劔峡路岐唯少栈，榆关气象全无烽。\n恩深报浅来未得，暂留金节开尘容。",
        "dynasty": "宋",
        "collection_info": null
    },
    {
        "uuid": "6076fcd2d53328e252f6e258c4b96d22",
        "title": "晋祠鱼池",
        "author": "韩琦",
        "content": "女郎祠下池，清莹薄山脚。\n游鳞明鑑中，素恃神可託。\n羣嬉不畏人，似得天真乐。\n祠者常见怜，投食任争绰。\n且疑神佑之，纵嚵安敢摸。\n达者时公攘，羹鲙陷烹斫。\n神乎所保扶，未免挫阴恶。\n何如致君人，其道本宏博。\n天下日唐虞，声教尽熏灼。\n推此及微类，鱼鳖得咸若。",
        "dynasty": "宋",
        "collection_info": null
    },
    {
        "uuid": "7139f3fc17e8666b2be3a95470214fe1",
        "title": "难老泉",
        "author": "韩琦",
        "content": "晋源发滥觞，勃勃涨春绿。\n泓然一鑑閒，俯视神意肃。\n游鯈何太繁，戢戢闹如粥。\n乌能污吾清，更足示容蓄。\n中或起蛟龙，威怒鼓天福。\n膏泽被九区，灵德潜山麓。\n平时任疏达，所存终海渎。\n常丰沃稻粱，余润霑花木。\n伊予临此泉，自得仁人勖。\n奚专智者心，犇走无停躅。",
        "dynasty": "宋",
        "collection_info": null
    },
    {
        "uuid": "c7f882d11f02a9ea947b6e6e459ee097",
        "title": "甲午中秋夜不见月",
        "author": "韩琦",
        "content": "中秋待月高楼上，浮云妬明逞顽黑。\n姮娥积贮一岁光，欲放天下不可得。\n今夕实繫天下望，未必举世罹遮塞。\n欢明戚暗一时偏，人不咎天云所职。\n吾问云兮尔无心，胡为动与人相贼。\n岁旱不能含雨来，翻于此夜浓如墨。\n吾欲独仗倚天劔，上决重阴走姦慝。\n空中夺出黄金盘，万宇澄然同一色。",
        "dynasty": "宋",
        "collection_info": null
    },
    {
        "uuid": "cf855644fa618880a6504bfb6e1d8d72",
        "title": "病中望雪",
        "author": "韩琦",
        "content": "日日颠风喧病枕，曾无片云飞虚空。\n方嗟大疾被囚缚，敢请上帝前民丰。\n人嘱衰翁略外事，心存众瘼能宽中。\n纷纷盈尺谅旦夕，和霁迎得春融融。",
        "dynasty": "宋",
        "collection_info": null
    },
    {
        "uuid": "33e6bacda907c435fd9435487549f3f3",
        "title": "离并州至晋祠次韵答宣徽富公",
        "author": "韩琦",
        "content": "公名杰出天下贤，终身师慕常颛颛。\n十年一面数日别，行行不忍移归軿。\n刚肠出泪收还注，感公知己难违去。\n黄昏病作宿荒城，离绪不堪纷似雨。",
        "dynasty": "宋",
        "collection_info": null
    },
    {
        "uuid": "ca6984a711154e17f042c9e74ab39b07",
        "title": "涂次答宣徽富公书意",
        "author": "韩琦",
        "content": "临并踰二朞，病戚居其半。\n虽以志自勉，精识奈耗乱。\n故于一道事，十六七不干。\n贪权莫即乱，罪大孰可逭。\n纳节求本邦，所幸脱诛窜。\n君仁恻至诚，亟俾贤者换。\n与公同心人，金固其利断。\n安然解印归，万喜无一惋。\n为别信宿来，书日慰愚懦。\n张瑟久不调，易调犹未断。\n非才辱公知，处道诚一贯。\n至于措置间，在理有殊判。\n不当牵以私，经画误远算。\n愿公新政条，布若星日灿。\n害边者刬除，垢俗者涤浣。\n使兹全晋民，比屋竞耸观。\n仆远闻公为，省过安敢惮。\n虽有好事徒，议论乌得间。",
        "dynasty": "宋",
        "collection_info": null
    },
    {
        "uuid": "c5c509f15fb410c6a65c7432cf620b6b",
        "title": "昼锦堂",
        "author": "韩琦",
        "content": "古人之富贵，贵归本郡县。\n譬若衣锦游，白昼自光绚。\n不则如夜行，虽丽胡由见。\n事累载方册，今復着俚谚。\n或纡太守章，或拥使者传。\n歌樵忘故穷，涤器掩前贱。\n所得快恩仇，爱恶任骄狷。\n其志止于此，士固不足羡。\n兹予来旧邦，意弗在矜衒。\n以疾而量力，惧莫称方面。\n抗表纳金节，假守冀乡便。\n帝曰其汝俞，建纛往临殿。\n行路不云非，观叹溢郊甸。\n病躯谐少休，先陇遂完缮。\n岁时存父老，伏腊洁亲荐。\n恩荣孰与偕，衰劣愧独擅。\n公余新此堂，夫岂事饮燕。\n亦非张美名，轻薄诧绅弁。\n重禄许安闲，顾己常竞战。\n庶一视题榜，则念报主眷。\n汝报能何为，进道确无倦。\n忠义耸大节，匪石乌可转。\n虽前有鼎镬，死耳誓不变。\n丹诚难悉陈，感泣对笔砚。",
        "dynasty": "宋",
        "collection_info": null
    },
    {
        "uuid": "fa00c0cc430393e25daaf167a6918b08",
        "title": "康乐园",
        "author": "韩琦",
        "content": "惟人生多艰，康世岂易偶。\n服业罔不勤，乐事岂常有。\n朝家恩泽宽，宣布在封守。\n体民当有时，使得遂仁寿。\n时而无所适，是不守之咎。\n相署虽有园，狭陋日已久。\n州人岁节游，若度一筒口。\n至则无足观，迭迹但虚走。\n遂令欢赏心，归去成烦呕。\n有圃隔牙城，广袤半百亩。\n我来闢而通，高户敞轩牖。\n其中完废台，雄壮卑培塿。\n城野四望间，万景如在手。\n疏池育莲芰，表道植杨柳。\n粪壤悉反除，桃李换葱韮。\n成时寒食春，观者惟恐后。\n人一变壅阏，旷若在郊薮。\n或相携以歌，或相醉以酒。\n知为太平民，叹语竞聚首。\n曰非时之康，还得此乐不。\n予因揭是名，命意安敢苟。\n凡兹屏翰贤，一境实父母。\n必与众同乐，斯地肯藜莠。\n作诗告来者，庶可传不朽。",
        "dynasty": "宋",
        "collection_info": null
    },
    {
        "uuid": "ffd29f757f97b9d63d599724cc417dc0",
        "title": "休逸台",
        "author": "韩琦",
        "content": "牙城之北好大圃，中有废台名抱螺。\n基圆有道盘屈上，故以螺目义匪佗。\n当时兴者择地审，气象爽垲形势多。\n今如孤冢但荆棘，不知隳坏年几何。\n背城人迹既罕到，往往满岁无一过。\n我来侵圃治兵库，得披榛莽登巍峩。\n襟怀豁若出尘外，四视天末穷纤罗。\n满城风物聚掌上，红芳绿树明交柯。\n太行之下不可数，万峯起落如翻波。\n北来州域尽平地，孰若旧邺襟山河。\n此为游览最佳处，遂施畚筑完陂陀。\n台头结宇尚简朴，台面甃甓严镌磨。\n魏宫冰井久湮没，铁梁有四沦耕禾。\n精刚之质不少动，俚俗传诧邻妖讹。\n云有神物常默护，守令千百无敢拖。\n我怜古物辇而至，为台之柱植四阿。\n州人闻至极惊异，就台观者肩相摩。\n榜以休逸岂独尚，与众共乐乘春和。\n主人间復命宾酌，樽前随分絃且歌。\n病来饮兴直衰浅，献酬勉强颜须酡。\n退尝内省尔何德，尔求自逸人讥诃。\n反思吾本任忠义，日不作僞心无颇。\n君恩至厚假乡守，正宜休此祛余疴。\n尫孱报国未能奋，慨然倚槛空长哦。",
        "dynasty": "宋",
        "collection_info": null
    },
    {
        "uuid": "80a61846f3044de380fee12133543bdb",
        "title": "答章望之秘校惠诗求古瓦砚",
        "author": "韩琦",
        "content": "魏宫之废知几春，其间万事成埃尘。\n唯有昭阳殿瓦不可坏，埋没旷野迷荒榛。\n陶甄之法世莫得，但贵美璞踰方珉。\n数百年来取为砚，墨光烂发波成轮。\n求之日盛得日少，片材无异圭璧珍。\n巧工近岁知众宝，杂以假僞规钱缗。\n头方面凸槩难别，千百未有三二真。\n我来本邦责邺令，朝搜暮索劳精神。\n遗基坏地徧坑窟，始获一瓦全元淳。\n藓斑着骨尚干翠，夜雨点渍痕如新。\n当时此復近檐溜，即以篆字花其唇。\n磨砻累日喜成就，要完旧质知无伦。\n吾才寡陋不足称，思与好古能文人。\n好古能文今者谁，武宁秘书章表民。\n无诗尚欲两手付，何况大雅之奏闻铿纯。",
        "dynasty": "宋",
        "collection_info": null
    },
    {
        "uuid": "67beda2c7f3047a37cdf2612e84d1ca3",
        "title": "答陈舜俞推官惠诗求全瓦古砚",
        "author": "韩琦",
        "content": "邺宫废瓦埋荒草，取之为砚成坚好。\n求者如麻几百年，宜乎今日难搜讨。\n吾邦匠巧世其业，能辨环奇幼而老。\n随材就器固不遗，大则梁栋细棼橑。\n必须完者始称珍，何殊巨海寻三岛。\n荆人之璧尚有瑕，夏后之璜岂无考。\n况乎此物出坏陶，千耕万斸常翻搅。\n吾今所得不专全，秘若英瑶藉文缫。\n君诗苦择未如意，持赠只虞咍绝倒。\n君不见镇圭尺二瑁四寸，大小虽异皆君宝。",
        "dynasty": "宋",
        "collection_info": null
    },
    {
        "uuid": "55590acf9a8ce2aaaebc19c9c1d7ac17",
        "title": "观胡九龄员外画牛",
        "author": "韩琦",
        "content": "丹青之笔夺造化，能者几何登品录。\n蛟龙狞恶鬼神怒，更工不接时人目。\n有形之物至者稀，是否难欺众所瞩。\n绛台胡掾文章外，偏向画牛其好酷。\n海内驰名三十年，得者珍藏过金玉。\n老来纔始着青衫，养亲不及朝家禄。\n前日野服忽相过，云访恩知走京毂。\n微风入指未能画，示我蜡本数十幅。\n采摭诸家百余状，毫端古意多含蓄。\n斗者取力全在角，卧者称身全在腹。\n立身髣髴精神慢，背者分数头项促。\n行者动作皆得羣，乳者顾视真怜犊。\n当流泅戏益自在，欲渡或疑犹蓄缩。\n从容饮囓得天真，荷鞭时有童儿牧。\n或横一笛坐牛角，便是无声太平曲。\n江天雨云易溟蒙，风势掀号摧古木。\n欹斜簑笠趁牛归，萧踈暮景烟村宿。\n奇哉胡掾老笔不可到，戴叟重生须死伏。\n吾观诸牛之态虽尽妙，尚有所遗思未熟。\n牛于生民功最大，不画牛功牛亦辱。\n胡君胡君听我言，别选轻绡成巨轴。\n写出区区耒耜勤，贵知天下由吾方食足。",
        "dynasty": "宋",
        "collection_info": null
    },
    {
        "uuid": "1f775694f176992f0ba653e16c34183e",
        "title": "中秋对月送姚闢教授南归",
        "author": "韩琦",
        "content": "去岁中秋安帅并，今岁中秋病守相。\n并筵极口詈浮云，终久蟾光被遮障。\n相台此夜天如水，露压凉风秋气王。\n有客轩然襟义高，直自睢阳来一访。\n相与僚贤共兹赏，坐看玉轮从海上。\n皓色疑专白帝权，晴舒万宇俱澄旷。\n斜汉昭回列纬繁，收缩精神乌敢放。\n有如大臣得时用，上化恢宣贤业畅。\n千官戢伏任施设，默默坏陶从巧匠。\n金波渐转落金樽，酒色映空寒动荡。\n一宵清景换尘寰，自得诗人难拟状。\n时挥大白目婵娟，意入杳冥搜绝唱。\n勿嗤幽圃陋吾邦，吾乐不知昆与阆。\n人生聚散固难必，明年此会知何向。\n相逢对月復开怀，诗笔斗豪杯斗量。\n不然千里起相思，百尺楼高同一望。",
        "dynasty": "宋",
        "collection_info": null
    },
    {
        "uuid": "e7fa01dd261b883a6f4c65d78b73b94c",
        "title": "喜雪",
        "author": "韩琦",
        "content": "至和乙未夏，二麦死大旱。\n秋田不下种，熬然六月半。\n天意忽垂恻，滂泽遂瀰漫。\n九谷饱甘滋，时若被溉灌。\n一变大有年，农籍脱逋窜。\n既丰復不雨，累月病干暵。\n骄阳发仲冬，温气袭闾闬。\n敛输诚无艰，瘥疠恐莫逭。\n何期日至前，风怒阴不散。\n吹开六出花，空际自凌乱。\n徐徐失埃氛，稍稍重枝干。\n移时平瓦陇，逮夕没田畔。\n虽下不及尺，近岁亦稀看。\n瑞谍宜首书，他物乌足冠。\n始寤天之神，俾下不可算。\n小民徒怨咨，一顾回屯难。\n君子当信天，夷险存大观。\n惠姦岂固然，福善终冥判。\n吾喜开吾樽，对客共欢叹。\n一病久诫饮，当席由吾断。\n引满且酣歌，轻凛谈间扞。\n未必不因此，反得摅吾患。",
        "dynasty": "宋",
        "collection_info": null
    },
    {
        "uuid": "157704659e5b5ccea677780378eb469c",
        "title": "别镇阳监仓陈荐秘丞",
        "author": "韩琦",
        "content": "一纪帅三垂，待士敢不至。\n推诚以求应，百不得一二。\n彦升其应者，所应由道义。\n幕中六七年，始卒无少异。\n严霜摧万木，老柏弥苍翠。\n烈火炽三日，良玉自温粹。\n奉亲不可留，含笑就委吏。\n须代处洺邑，洁羞勤以遂。\n我病来相台，去客无所觊。\n彦升两见过，顾旧不顾利。\n言别之远官，驽枥饲骐骥。\n蹄啮慎勿较，所困非吾类。\n自古贤者为，争免不肖忌。\n坐待天衢亭，万里观腾辔。",
        "dynasty": "宋",
        "collection_info": null
    },
    {
        "uuid": "1ab1313738778a2f64ae42deed88e263",
        "title": "寒食亲拜二坟因诫子侄",
        "author": "韩琦",
        "content": "春色清且明，节盛一百五。\n寒食遵遗俗，泼火霁微雨。\n非才忝国恩，因病得吾土。\n何以知殊荣，此日奉宗祖。\n新安唯皇考，丰安则王父。\n松楸各万株，岗势拥城府。\n二茔相去间，近止一舍许。\n前晓揭旌牙，蠲洁具罍俎。\n芬馨达孝诚，僾若侍容语。\n礼成无一违，观者竞墙堵。\n退惟愚小子，未老膺旄斧。\n顾己胡能然，世德大门户。\n思为后嗣诫，永永着家矩。\n子侄听吾言，汝各志心膂。\n汝曹生绮纨，得仕匪难苦。\n学业勤则成，富贵汝自取。\n仁睦周吾亲，忠义报吾主。\n间须求便官，坟陇善完补。\n死则託二茔，慎勿葬他所。\n得从祖考游，魂魄自宁处。\n无惑葬师言，背亲图福祜。\n有一废吾言，汝行则夷虏。\n宗族正其罪，声伐可鸣鼓。\n宗族不绳之，鬼得而诛汝。",
        "dynasty": "宋",
        "collection_info": null
    },
    {
        "uuid": "558099346e3797bf058f3ef50274c988",
        "title": "初赴早朝",
        "author": "韩琦",
        "content": "踈星挂阙角，落月含轻云。\n兀兀马上身，叱叱马前人。\n瘦骨酸秋霜，病瞳昏陌尘。\n自顾尔空空，胡以裨吾君。",
        "dynasty": "宋",
        "collection_info": null
    },
    {
        "uuid": "9c0e3f3f711b17d34ab52b0a27741d75",
        "title": "次韵答子渊学士",
        "author": "韩琦",
        "content": "忆昔明道初，穷冬极短昼。\n给札金銮坡，孤拙并髦秀。\n诸公名世才，奋笔若神佑。\n芜辞亦见收，圣造等天覆。\n子渊亲契深，实出同试右。\n自兹接珍羣，轩翼羾紫宙。\n忠义必相勉，权利孰肯就。\n洞照无隐情，胸臆烂辰宿。\n宦路有亨塞，叨窃愧鄙陋。\n何时聚德星，一慰荀陈旧。",
        "dynasty": "宋",
        "collection_info": null
    },
    {
        "uuid": "9f004ef5a2076cc8102c72c38f314a4c",
        "title": "寄题西京致政张郎中静居院",
        "author": "韩琦",
        "content": "休官得宴闲，理固居处静。\n中或不自达，触物挠天性。\n遂令优游心，反致寂寞病。\n二川有耆英，识岂斯人并。\n周才当要职，美誉着羣听。\n气体殊未衰，援礼请还政。\n安车得西归，芜没治三径。\n萧然绝世纷，日以道自胜。\n以静名厥居，内外了相称。\n君怀本清虚，復此林泉莹。\n君道本和乐，况有琴樽命。\n新堂闢四隅，立意尤高迥。\n夷襟造真境，友益具子令。\n药品稽神仙，门法尚忠正。\n肌肤松菊香，庭砌芝兰盛。\n天宜锡难老，以示君子庆。\n予亦希君者，误宠窃机柄。\n无裨紫极尊，动有赤松兴。\n报国苟锱铢，窜身违陷穽。\n雅志呈未谐，高山徒景行。",
        "dynasty": "宋",
        "collection_info": null
    },
    {
        "uuid": "d6897d2f39d21f4db0c3880d0ab62291",
        "title": "戊申腊寒",
        "author": "韩琦",
        "content": "朔风吹苦寒，近岁省未有。\n重裘不可御，冻袖敢出手。\n初严刮面肤，渐虐摇臂肘。\n终难凌壮肌，殊易挫衰朽。\n持觞欲为敌，病胃怯战酒。\n茵帱通作冰，强卧安得久。\n拥鼻反收吟，其孰噤汝口。\n何心窥园池，锐意墐户牖。\n流庸方满涂，天不念黔首。\n吁嗟卒无奈，默坐算五九。",
        "dynasty": "宋",
        "collection_info": null
    },
    {
        "uuid": "058cdb3c5735d32c9fb157de6980759e",
        "title": "荣归堂",
        "author": "韩琦",
        "content": "非才忝四邻，待罪涉一纪。\n妨贤得云久，不退不自耻。\n永厚復土初，迭奏犯斧扆。\n乞身临本邦，多疾便摄理。\n帝曰吁汝琦，辅翼甚劳止。\n今俾尔荣归，揭节治故里。\n均逸向盛辰，宠异固绝拟。\n整装将北辕，羌衅兆西鄙。\n俄易帅感秦，旰食论所倚。\n艰难恶敢辞，奔走奉寄委。\n天声方震扬，狡穴惧夷毁。\n欵塞械凶酋，唯幸赦狂诡。\n疆事计日宁，拙疹乘衰起。\n披诚叩上仁，再遂守桑梓。\n尫疲解剧烦，宴息良自喜。\n园池昔恢拓，顾览尽遗轨。\n独于北堂北，地胜失经始。\n前人欲兴作，就此创基址。\n中辍如有待，命我成斯美。\n鸠材亟僝功，因陋谨增侈。\n芳林环密阴，鲸口下洹水。\n吾堂据其阳，万象来明炜。\n匪直怡病襟，间足具宾簋。\n僚属请吾名，在景或在己。\n吾谓夸风光，未若尊制旨。\n视榜以思报，义实昼锦比。\n或笑此翁愚，荣极尚不已。\n乡闾得蹔休，胡自勤勤耳。\n吾曰勤虽愚，吾虑亦长矣。\n天地施大恩，报上尽蝼蚁。\n终期谢贵仕，归第保颓齿。\n吾舍与公居，相去百举跬。\n岂无贤太守，有意待园绮。\n安车时一来，为我此加礼。",
        "dynasty": "宋",
        "collection_info": null
    },
    {
        "uuid": "c3a9bf512f7b67805802d42872fae7a8",
        "title": "谢并帅王仲仪端明惠葡萄酒",
        "author": "韩琦",
        "content": "并门昔岁叨拥旄，公厨酒熟醺葡萄。\n公时帅谓辄驰献，助临军享投芳醪。\n辱公诗答极爱重，气骨雄健凌风骚。\n公今大卤盛开府，我得乡守均疲劳。\n却烦新酿远相遗，故人义比丘山高。\n衰翁拜赐喜自酌，持杯有感生鬰陶。\n忆昨朔边被朝寄，亭燧灭警兵锋韬。\n时平会数景物好，齿髮未老胸襟豪。\n当筵引满角胜负，金船滟溢翻红涛。\n间折圆荷代举酌，坐客骇去如奔逃。\n我乘余勇兴尚逸，直欲拍浮腾巨艘。\n此来病质极枯瘠，两目眵泪颠无毛。\n较前饮量復何有，十分耗谢余釐毫。\n復婴风眩戒食味，馋口绝望霑珍螯。\n虽然公酝敢轻用，留吞药剂倾甘膏。\n纵逢嘉客衒公贶，三爵已命缄封牢。\n锦堂风和弄弱柳，螺榭日暖烘夭桃。\n兹辰庆我重加惠，勉与父老同春遨。",
        "dynasty": "宋",
        "collection_info": null
    },
    {
        "uuid": "be1b654093858cd7c4e18cb80c9482d5",
        "title": "安正堂",
        "author": "韩琦",
        "content": "公居胡葺为，非事土木盛。\n湫陋必气鬰，爽垲则神莹。\n全魏今别都，地总北道胜。\n轺传既旁午，牒诉亦纷竞。\n惟日过目前，岂暇图休静。\n因仍府舍间，敝坏殊不称。\n兹余忝帅守，上责赋荒政。\n无术济饥流，感速赖仁圣。\n连书大有年，愁戚变讴咏。\n渐舒绥集劳，犹治淹痼病。\n颐生择所宜，宴息务清迥。\n乘闲新此堂，庶用安吾正。\n汝正果何如，自得本天性。\n进特仗孤忠，退免全刚劲。\n内确信吾守，外一归诸命。\n安然而处思，吾宇甚泰定。\n诗酒延嘉宾，二战或酣醟。\n笙歌乐良辰，高郢下淫郑。\n射圃夹羣芳，角妙资豪兴。\n所适敢专享，意实在遐夐。\n继来皆鉅公，同调决相应。\n从容坐镇余，浩气端而挺。\n将宁道德渊，谅悉欣流泳。\n知不废吾堂，是可以前庆。",
        "dynasty": "宋",
        "collection_info": null
    },
    {
        "uuid": "a8beb54fa6e475521b681481d2485077",
        "title": "善养堂",
        "author": "韩琦",
        "content": "金铜饰巨扉，其上覆高屋。\n青石凿双辙，其下走雕毂。\n东西翼危墉，阴以捍攻触。\n自昔藩镇强，尚此存遗躅。\n后守营厥居，郓拟苦迫促。\n余来亦患之，重改敢轻速。\n会兹岁月深，朽败鲜完木。\n一旦忽倾摧，僣迹讵可復。\n余得矫前为，命徒堕旧筑。\n堂皇遂延袤，兴寝适凉燠。\n廊庑悉舒明，瞻望快耳目。\n移楼成广厦，面势压平陆。\n既忘登陟劳，又远颠踬辱。\n外将延宾僚，内足燕亲族。\n乘闲娱诗书，遇节振丝竹。\n颐真与放怀，动静获所欲。\n于气贵能养，在礼思无渎。\n侯邦谨法度，是克绥遐福。\n踰制苟幸免，更久犹追戮。\n吾居已绝嫌，道义斯同育。",
        "dynasty": "宋",
        "collection_info": null
    },
    {
        "uuid": "fcfa5aaf55aaacd45a457e8e805c5244",
        "title": "孙贲书记以齐安旧文为示感而成咏",
        "author": "韩琦",
        "content": "余兄天圣中，尚抑齐安守。\n余遭所生忧，得归侍左右。\n孤茕获苟存，朝夕赖诲诱。\n兄材无不宜，吏治孰可偶。\n公庭常寂然，所乐在文酒。\n临江三四楼，次第压城首。\n山光拂轩槛，波影撼窗牖。\n原鸰款集间，万景皆吾有。\n兄诗豪且奇，气燄摩星斗。\n优游预赓和，惟自愧荒丑。\n于今四十年，日月甚奔走。\n当时相聚者，十已丧八九。\n尝为春亭记，乌敢示不朽。\n孙君里中来，云亭废已久。\n徒有旧文在，况足失其手。\n兄后见曾孙，弟老成衰叟。\n一身虽宠荣，百虑锁纷纠。\n何如昔日欢，抆泣念爱友。",
        "dynasty": "宋",
        "collection_info": null
    },
    {
        "uuid": "3036372fd3e3f92d1aff705877cc4a82",
        "title": "开泉",
        "author": "韩琦",
        "content": "先茔东北隅，有泉渤而出。\n奔跳若爨鼎，万眼沸不一。\n始虽稍泓登，渐乃肆沕潏。\n吾尝展祀余，爱玩必终日。\n爰从大旱来，数岁竭如窒。\n伤哉利泽源，顿尔藏于密。\n吾今具畚锸，试欲疏潜屈。\n开无数尺间，旧脉俄腾溢。\n涓涓力尚微，势已舒沈鬰。\n我愿天道常，不使五行失。\n均调四气和，寒燠皆从律。\n宣其润下功，復得霑羣物。",
        "dynasty": "宋",
        "collection_info": null
    },
    {
        "uuid": "fd86d86330334b6b9679ba27534f9558",
        "title": "虚心堂会陈龙图",
        "author": "韩琦",
        "content": "余尝爱此君，中虚外有节。\n手植数年间，万戟竞森列。\n为堂于其中，一境遂清绝。\n虽归临本邦，事岂免羁绁。\n不得时相亲，固负好风月。\n方将乞残骸，就第养衰拙。\n孤怀造昆阆，直气卷金铁。\n终日对婵娟，卒岁伴高洁。\n春来忘芳非，夏至失炎热。\n秋深凌严霜，冬暮映积雪。\n居无一不宜，啸傲远尘媟。\n兹乐期谁同，实系长者辙。\n相从挹天真，共话到禅悦。\n簪箨豸冠耸，拉笋犀株折。\n乘醉卧踈影，敲玉应仙阙。\n此志吁未遂，对酒勿轻别。",
        "dynasty": "宋",
        "collection_info": null
    },
    {
        "uuid": "297085a326c4137ae66aa09ac5fc3ddd",
        "title": "醉白堂",
        "author": "韩琦",
        "content": "戆老新成池上堂，因忆乐天池上篇。\n乐天先识勇退早，凛凛万世清风传。\n古人中求尚难拟，自顾愚者孰可肩。\n但举当时池上物，媿今之有殊未全。\n池东无廪贮余粟，池西无亭挥五絃。\n中无高桥跨三岛，下压鳌背浮清涟。\n其间合奏散序者，童妓百指皆婵娟。\n平无三石展湘簟，静无双鹤翘丁仙。\n雅无吴郡青版舫，游泛安便牢且坚。\n吾今谋退亦易足，池南大屋藏羣编。\n一车岂若万籍富，子孙得以精覃研。\n夹堂修竹抱幽翠，森森拥槛竿逾千。\n池中所出粗可爱，芡盘菱角红白莲。\n芍药多名来江都，牡丹绝艷移洛川。\n及时花发池左右，香苞烂染朝霞鲜。\n戆老于此兴不浅，间会宾属陈芳筵。\n妖妍姬侍目嘉卉，吚哑丝竹听流泉。\n宜城酿法亦云美，诗酒仅可追前贤。\n狂吟气健薄霄汉，豪饮体放忘貂蝉。\n酒酣陶陶睡席上，醉乡何有但浩然。\n人生所适贵自适，斯适岂异白乐天。\n未能得谢已知此，得谢吾乐知谁先。",
        "dynasty": "宋",
        "collection_info": null
    },
    {
        "uuid": "fc1a2c836961a35a39b4719ceab293f7",
        "title": "龙",
        "author": "韩琦",
        "content": "育德知何宅，逢辰或见灵。\n配干虽有象，作解本无形。\n浃物周寰宇，遗功在杳冥。\n丹青如可状，试下叶公庭。",
        "dynasty": "宋",
        "collection_info": null
    },
    {
        "uuid": "26f7b491764415cea1c83c65e8c40342",
        "title": "凤",
        "author": "韩琦",
        "content": "破卵应难至，闻韶定有仪。\n去同君子道，来协圣人期。\n苑竹多成实，宫梧几换枝。\n何时天阁上，巢可俯而窥。",
        "dynasty": "宋",
        "collection_info": null
    },
    {
        "uuid": "26ad48a12c9917f27a44dfb3c671ee37",
        "title": "次韵和春聊学士早春",
        "author": "韩琦",
        "content": "雪霁春来极目心，远眉新黛破遥岑。\n风传花信值寒晚，烟染柳姿随日春。\n酒美好陪游骑斗，桃香谁待此门寻。\n欢期未集芳辰在，冤对慵翻简字金。",
        "dynasty": "宋",
        "collection_info": null
    },
    {
        "uuid": "9d37f2c13eb861b0c835e28aced48bd0",
        "title": "明镐学士领漕益州",
        "author": "韩琦",
        "content": "忠臣重此过邛崃，经计才优帝命谐。\n县弩清尘资远抚，史彤修职峻荣阶。\n蜀天星入人先候，剑路铭昏藓半埋。\n锦里万家迎使旆，壶浆应释去思怀。",
        "dynasty": "宋",
        "collection_info": null
    },
    {
        "uuid": "2fb3b81cefb2811f3c36f3e1f4aa60f9",
        "title": "次韵和子渊学士春雨",
        "author": "韩琦",
        "content": "天幕沉沉淑气温，雨丝轻软坠云根。\n洗开春色无多润，染尽花光不见痕。\n寂寞画楼和梦锁，依微芳树过人昏。\n堂虚座密珠帘下，试问淳于醉几樽。",
        "dynasty": "宋",
        "collection_info": null
    },
    {
        "uuid": "700c0f2585946aae70c8e225b868784b",
        "title": "周沆着作宰秀州嘉禾",
        "author": "韩琦",
        "content": "庇身名邑得嘉禾，铜墨犹嗟滞俊科。\n前席未期宣室召，闻絃还继武城歌。\n酒旗穿柳春堤迥，鱼艇藏花夕唱和。\n对此不劳披县谱，且求新句解诗魔。",
        "dynasty": "宋",
        "collection_info": null
    },
    {
        "uuid": "855e44553d8ccdc99bf2d79cdd9c6d19",
        "title": "叔平学士知青州",
        "author": "韩琦",
        "content": "厌直图书府，思为海岱州。\n郡符分竹使，亲膳洁兰羞。\n文石输忠密，仙山进职优。\n过家门纳驷，卜地陇眠牛。\n暮霰凌羁玉，朝暾艳戟油。\n恩宽敷汉札，政善洽齐讴。\n水际春芳盛，尊中客酝浮。\n物饶三服丽，居乐五民游。\n松鬣低容宴，峯螺翠入楼。\n行闻西掖召，真赏莫淹留。",
        "dynasty": "宋",
        "collection_info": null
    },
    {
        "uuid": "c3ed405c4bc0fae9352772d8de491f9a",
        "title": "馆直二阕  其一",
        "author": "韩琦",
        "content": "玉山岑寂雪花干，仙掌风高露未漙。\n自笑曼都凡格在，一宵无奈月边寒。",
        "dynasty": "宋",
        "collection_info": null
    },
    {
        "uuid": "fc5af11c67abe45634c0edaa1196018d",
        "title": "馆直二阕  其二",
        "author": "韩琦",
        "content": "章沟传漏过三更，霜压寒威特地生。\n苦恨回环窗外铎，几番幽梦不教成。",
        "dynasty": "宋",
        "collection_info": null
    },
    {
        "uuid": "5ee3a423529ce23f86d0d8f12049c437",
        "title": "张唐卿状元通判陜府",
        "author": "韩琦",
        "content": "发策无双动紫宸，班条新贰两朱轮。\n窅窊仙桂天香重，蔽芾甘棠俗化醇。\n驷马同荣归蜀道，二龙齐跃出云津。\n前期丹禁徊翔地，凤沼波平药树春。",
        "dynasty": "宋",
        "collection_info": null
    },
    {
        "uuid": "5484c07434dec78a83e9e96736b1d62c",
        "title": "和春卿学士柳枝词五阕  其一",
        "author": "韩琦",
        "content": "楼前轻雪未全销，偷得春光入嫩条。\n似向东风犹旅拒，可能浑忘舞时腰。",
        "dynasty": "宋",
        "collection_info": null
    },
    {
        "uuid": "123c0abdda23e6d6d2b074246eedae53",
        "title": "和春卿学士柳枝词五阕  其二",
        "author": "韩琦",
        "content": "陌闲宫古绿烟迷，惹尽春愁困拂堤。\n却为多情足离恨，故教沟水亦东西。",
        "dynasty": "宋",
        "collection_info": null
    },
    {
        "uuid": "29ff19ecdf03c2aaf5256ee2dc5f91df",
        "title": "和春卿学士柳枝词五阕  其三",
        "author": "韩琦",
        "content": "章街风晓起新眠，寒食轻阴未雨天。\n无限青丝拂游骑，一生芳意负金鞭。",
        "dynasty": "宋",
        "collection_info": null
    },
    {
        "uuid": "0550ace5c8cd7da1046784548bca8843",
        "title": "和春卿学士柳枝词五阕  其四",
        "author": "韩琦",
        "content": "淡烟轻日簇谁家，微出青旗一带斜。\n对景似嫌春意老，更摇踈影扫残花。",
        "dynasty": "宋",
        "collection_info": null
    },
    {
        "uuid": "609a7a4c5bd5f8c49bc67438faa41d4a",
        "title": "和春卿学士柳枝词五阕  其五",
        "author": "韩琦",
        "content": "画桥南北水连天，纔听莺声又晚蝉。\n长使离魂容易断，春风秋月自依然。",
        "dynasty": "宋",
        "collection_info": null
    },
    {
        "uuid": "ea1a60dfc09a5596950d8c4fc724205f",
        "title": "和春卿学士上元罢灯",
        "author": "韩琦",
        "content": "丝竹沉声月泛波，警宵方喜罢谁何。\n楼深酒密客留易，路远香残人去多。\n寒烛倚莲犹结泪，澹云归陇不停歌。\n那知梦稳瀛洲上，正是钧天九奏和。",
        "dynasty": "宋",
        "collection_info": null
    },
    {
        "uuid": "a97727861b846c8ae548b0335beb83c1",
        "title": "次韵酬子渊学士灯夕不出闻诸公继有游赏",
        "author": "韩琦",
        "content": "繁声沉夕籁，香烛竞春葩。\n玉射楼前雪，雪惊陌上车。\n月闲花院掩，风软酒帘斜。\n莫驻城南骑，游人自有家。",
        "dynasty": "宋",
        "collection_info": null
    },
    {
        "uuid": "60806390859f8391b9c0df2bf7986fbc",
        "title": "和邃卿学士霁登秘阁",
        "author": "韩琦",
        "content": "晓来延阁步层梯，春色周围一望低。\n残雪半留珠殿北，非烟长护绮窗西。\n幽情自逐归鸿断，芳意还因远树迷。\n金匮有书犹未见，秘封香篆锁芝泥。",
        "dynasty": "宋",
        "collection_info": null
    },
    {
        "uuid": "cfef535ca108a4c4f42072b0c090a503",
        "title": "上巳前与同舍出郊过金明池",
        "author": "韩琦",
        "content": "天波新绿染成春，波面轻风起细鳞。\n隔岸鸟声低弄曲，出墙花艷远含嚬。\n柳经伤别还多绪，鸥为忘机不避人。\n三月偷游仙署友，肯思迢递走征轮。",
        "dynasty": "宋",
        "collection_info": null
    },
    {
        "uuid": "aa0d5cb54247c1f223338bc39a2b417a",
        "title": "和春卿学士登广文阁观京阙之盛",
        "author": "韩琦",
        "content": "层阁鬰嵯峩，登临逸意和。\n雨余春物动，天阔夕阳多。\n棊布金杯第，环通璧沼波。\n泥中足车骑，应笑翟公罗。",
        "dynasty": "宋",
        "collection_info": null
    },
    {
        "uuid": "e4b2136eb43fc8458790c9a3d7ffa033",
        "title": "和曼卿学士明河",
        "author": "韩琦",
        "content": "太极疏灵派，长河注远津。\n波明动星斗，气直贯秋旻。\n月满还知晦，云收不乱真。\n何妨借余润，膏雨及生民。",
        "dynasty": "宋",
        "collection_info": null
    },
    {
        "uuid": "80f25966ad5fad02681bccec20c1b872",
        "title": "叶参兵部知湖州",
        "author": "韩琦",
        "content": "乡郡分符兔刻银，彯缨清晓别枫宸。\n驷车归邸夸新绶，鹤表还家谢故人。\n度日客樽盈若酒，经春诗笔赋汀苹。\n编民应久歌来暮，棠树成阴即旧邻。",
        "dynasty": "宋",
        "collection_info": null
    },
    {
        "uuid": "b29eb0606f92f224f79482ab0418cefe",
        "title": "邵亢茂材南归",
        "author": "韩琦",
        "content": "褐衣亲策对中宸，三道精求素业陈。\n履迹见穿期仕汉，璧瑕因指不留秦。\n云迷江树归艎促，翼退天阍客梦新。\n好俟乡人再推上，决科优等继平津。",
        "dynasty": "宋",
        "collection_info": null
    },
    {
        "uuid": "cdece6a9fb31445f24f3663331885ebe",
        "title": "陈洎太博知虢州",
        "author": "韩琦",
        "content": "官绶飞花使毂丹，腊天行色犯轻寒。\n持平久奉虞刑恤，宣泽新承汉诏宽。\n拥传想逢关吏叹，爱棠还接陜民欢。\n三堂风物应如旧，公退先寻记字看。",
        "dynasty": "宋",
        "collection_info": null
    },
    {
        "uuid": "a68de13afc1cba2a21d1d5b58a92e800",
        "title": "王砺寺丞河南知录",
        "author": "韩琦",
        "content": "西都为掾促征轮，南浦分携碧草春。\n卿寺试才方命秩，天衢飞步已逢辰。\n洛滨修禊浮觞散，水际看花第品新。\n樱酪有期谁其荐，曲江应记并游人。",
        "dynasty": "宋",
        "collection_info": null
    },
    {
        "uuid": "b41d57f33823d6db8c3de1bfc180439f",
        "title": "次韵和方谨言郎中再观省中手值竹",
        "author": "韩琦",
        "content": "翠影参差渐拂阶，清郎曾此占奇哉。\n辞君昔为莼羹去，恋尔今同菊径来。\n玉耸劲枝欺暮雪，绣残文箨委寒苔。\n虚心高节依然在，几见繁英落又开。",
        "dynasty": "宋",
        "collection_info": null
    },
    {
        "uuid": "2a84b1ced5a69df67efa257396bf155a",
        "title": "寄叶参兵部",
        "author": "韩琦",
        "content": "向宦心难止，遗荣世所稀。\n谁知怀绶去，便作挂冠归。\n行锦方为宠，装金已尽挥。\n官闲同吏隐，身逸晦尘几。\n山鹤来无怨，江鸥浄不飞。\n雨晴峯障活，秋老鲙丝肥。\n庭玉名方远，陔兰志暂违。\n倚门休结恋，史笔借光辉。",
        "dynasty": "宋",
        "collection_info": null
    },
    {
        "uuid": "dd805c898878ad1b08d8503ad640b1ef",
        "title": "马寻比部两浙提点刑狱",
        "author": "韩琦",
        "content": "东南详谳得材臣，亲对天墀奉至仁。\n舜服暂平惟恤典，汉庭曾誉不寃民。\n圜扉鞠草提封静，高盖容门令德新。\n最好斋航初按部，柳汀花濑正逢春。",
        "dynasty": "宋",
        "collection_info": null
    },
    {
        "uuid": "a5d144923ffedda3a32a3dba3ec76d05",
        "title": "陈商学士知常州",
        "author": "韩琦",
        "content": "迭鼓声喧下鹢舟，书山萧索别英游。\n青蔾照字观奇废，朱雀分符锡命优。\n霞夹乌樯晴旆卷，星摇渔浦夜灯幽。\n莼风正孰帆无恙，一色江天望处秋。",
        "dynasty": "宋",
        "collection_info": null
    },
    {
        "uuid": "e3eeb0e37034614906e40c95298b81bc",
        "title": "得太清小桧植馆中",
        "author": "韩琦",
        "content": "仙桧移来近紫坛，亭亭将见起亭端。\n纤枝未觉来风韵，劲节先知度岁寒。\n得地最宜儒馆种，结根须作栋材看。\n愿将轩竹陪苍翠，带雪闻樽助雅欢。",
        "dynasty": "宋",
        "collection_info": null
    },
    {
        "uuid": "b8e654ae421156affdbf40507a94e168",
        "title": "宋任着作宰江宁溧水",
        "author": "韩琦",
        "content": "讯察无冤善最闻，剸繁南邑遇盘根。\n还将决狱平反意，去作临民抚字恩。\n淮上月高生丽思，浦前春老醉离魂。\n知君阴德终阳报，容驷何妨大里门。",
        "dynasty": "宋",
        "collection_info": null
    },
    {
        "uuid": "2fc8e0c36a99764484adc77931f7631f",
        "title": "道卿学士领二浙漕赋得酒",
        "author": "韩琦",
        "content": "倾酿留佳客，秋亭弭使旄。\n奉觞归养切，行算别魂劳。\n上若名乡近，长安美价高。\n清怀思酌水，惠政忆投醪。\n论德堪成颂，评诗更助豪。\n行闻趋节觐，同我怨持螯。",
        "dynasty": "宋",
        "collection_info": null
    },
    {
        "uuid": "b9f5388df50e4c8ef2ff86424eae30df",
        "title": "再赋柳枝词二阕  其一",
        "author": "韩琦",
        "content": "曲江风暖晓阴斜，翠色相宜拂钿车。\n自有春眠慵未起，日高人困又飞花。",
        "dynasty": "宋",
        "collection_info": null
    },
    {
        "uuid": "02c72a79c97a5b02c2e9fbb77c1d58f1",
        "title": "再赋柳枝词二阕  其二",
        "author": "韩琦",
        "content": "叶叶新长约黛蛾，丝丝轻软任风梭。\n啼莺便学歌喉啭，知是春来舞意多。",
        "dynasty": "宋",
        "collection_info": null
    },
    {
        "uuid": "98b813575315ed875a9ec3a7cc207f5b",
        "title": "离都",
        "author": "韩琦",
        "content": "握节背都门，春天景半温。\n柔鞭难驻马，芳草易销魂。\n远目和烟重，离怀助酒昏。\n好花无奈野，时復映遥村。",
        "dynasty": "宋",
        "collection_info": null
    },
    {
        "uuid": "c8f67b4693f9905963b6a1e4097b4e24",
        "title": "上巳",
        "author": "韩琦",
        "content": "远道今逢祓禊辰，雨余风物一番新。\n等闲临水还思旧，取次看花使当春。\n絮雪暖迷西苑路，车雷晴起曲江尘。\n台英正约寻芳会，谁是山阴作序人。",
        "dynasty": "宋",
        "collection_info": null
    },
    {
        "uuid": "da23942574093b74166eb7b7c845d4c2",
        "title": "寓目",
        "author": "韩琦",
        "content": "拥传修途倦，逢春旅思长。\n远烟含树色，细雨起尘香。\n陇麦成行绿，林莺并对黄。\n扬鞭聊自慰，举目见韶光。",
        "dynasty": "宋",
        "collection_info": null
    },
    {
        "uuid": "c5f7dfe3acf6ca7f6be7531026bd4dec",
        "title": "早行",
        "author": "韩琦",
        "content": "脂辖行伤早，扬旌兴莫穷。\n水遥天色共，云细月波通。\n巧舌争啼晓，香牙尽入风。\n纵吟殊未已，初旭放晴红。",
        "dynasty": "宋",
        "collection_info": null
    },
    {
        "uuid": "63b3a60f5a0058224ef3acd42f01ed2f",
        "title": "寒食",
        "author": "韩琦",
        "content": "汉宫新蜡未开烟，寒食东郊跃骏天。\n人面映花谁感事，客心燃火独成篇。\n塞鸿归渚遥书字，营柳因风强破眠。\n赖有目前随分景，数村如树起秋韆。",
        "dynasty": "宋",
        "collection_info": null
    },
    {
        "uuid": "e12b0a92c312a9aee979b8ba6161ee3f",
        "title": "登永济驿楼",
        "author": "韩琦",
        "content": "远烟芳草媚斜阳，萧索邮亭一望长。\n尽日倚栏还独下，绿杨风软杏花香。",
        "dynasty": "宋",
        "collection_info": null
    },
    {
        "uuid": "721781a77310775f7d44f17ccc9c3ac7",
        "title": "途中暑热忆诸同舍",
        "author": "韩琦",
        "content": "振野惊风拂面尘，赫曦流烁犯征轮。\n酒非逃暑虚成会，花未忘忧谩映人。\n绿水已伤春别旧，碧云长起暮愁新。\n朝来记得瀛洲梦，目断英游极怆神。",
        "dynasty": "宋",
        "collection_info": null
    },
    {
        "uuid": "c1fedd63213c460c2120d896ca3d64dd",
        "title": "闻角",
        "author": "韩琦",
        "content": "古堞连云暝霭收，呜呜清调起边楼。\n雍琴垂泪虚情恨，羌笛残梅未胜愁。\n数曲伴风吹戍垒，几侵梦入宾邮。\n听来便觉春心破，素髮生多不待秋。",
        "dynasty": "宋",
        "collection_info": null
    },
    {
        "uuid": "4c4b3c567ad5747830f58b1dbd1b1e1a",
        "title": "雄州遇雪",
        "author": "韩琦",
        "content": "云压孤城势渐低，昏昏台榭雪霏霏。\n人游兔苑何妨醉，使适龙沙未得归。\n夜馆月明交素影，晓涂霜重借严威。\n风前似慰征轺意，先学杨花二月飞。",
        "dynasty": "宋",
        "collection_info": null
    },
    {
        "uuid": "cd03a45e78f917abc835b8842c3e18ad",
        "title": "紫蒙遇风",
        "author": "韩琦",
        "content": "草白岗长暮驿赊，朔风终日起平沙。\n寒鞭易促鄣泥跃，冷袖难胜便面遮。\n迥岭卷回云族破，远天吹入雁行斜。\n土囊微乞缄余怒，留送归程任摆花。",
        "dynasty": "宋",
        "collection_info": null
    },
    {
        "uuid": "0f34a4fc6401756a46d69711026f5eed",
        "title": "使回戏成",
        "author": "韩琦",
        "content": "专对惭非出使才，拭圭申好敛旌回。\n礼烦偏苦元正拜，户大犹轻永寿杯。\n欹枕顿无归梦扰，据鞍潜觉旅怀开。\n明朝便是侵星去，不怕东风拂面来。",
        "dynasty": "宋",
        "collection_info": null
    },
    {
        "uuid": "4502fec510fc42a05ea3a09b66fb3b4a",
        "title": "过虎北口",
        "author": "韩琦",
        "content": "东西层巘鬰嵯峩，关口纔容数骑过。\n天意本将南北限，即今天意又如何。",
        "dynasty": "宋",
        "collection_info": null
    },
    {
        "uuid": "0868f47063cf3b1dfe43c4aa2b652f0d",
        "title": "戏题仙掌",
        "author": "韩琦",
        "content": "三峰晴晓碧相挨，仙掌分明出雾开。\n莫向巍峩衒高手，也曾先得桂枝来。",
        "dynasty": "宋",
        "collection_info": null
    },
    {
        "uuid": "8819953cc5757b451041485b1ccb37d6",
        "title": "题利州昭化驿",
        "author": "韩琦",
        "content": "嘉陵源出本朝宗，地险无因直赴东。\n从此逆流归顺去，恬波遥与峡江通。",
        "dynasty": "宋",
        "collection_info": null
    },
    {
        "uuid": "a99375b29562ca141e1b3c42d79c53f8",
        "title": "过三泉龙门二阕  其一",
        "author": "韩琦",
        "content": "洞户呀然透碧溪，竹轩茅榭映高低。\n行人不待桃花发，一到仙扃已自迷。",
        "dynasty": "宋",
        "collection_info": null
    },
    {
        "uuid": "0cf1a6efbcab4c61e74f03102ca553d5",
        "title": "过三泉龙门二阕  其二",
        "author": "韩琦",
        "content": "欣过龙门柅使车，顿惊凡目识仙都。\n海中知有三山在，未信能加此景无。",
        "dynasty": "宋",
        "collection_info": null
    },
    {
        "uuid": "24be37c7ab79041ce2f230b3e2922873",
        "title": "漫天岭",
        "author": "韩琦",
        "content": "欲使行人直过难，倚江凌汉任盘盘。\n纡回到顶终须下，如此天高甚处漫。",
        "dynasty": "宋",
        "collection_info": null
    },
    {
        "uuid": "c6483b6a6882a485e76d64c09ecc0c23",
        "title": "题嘉州嘉望亭",
        "author": "韩琦",
        "content": "欲知藩境得嘉名，试策筇枝上此亭。\n江色照城平似练，岚光堆槛活如屏。\n好遨民阜充衢乐，出品花奇袭坐馨。\n使驲暂来闲寓目，几多高意在鸿冥。",
        "dynasty": "宋",
        "collection_info": null
    },
    {
        "uuid": "6b093b1809407d5a23adde0b25b526f8",
        "title": "再赋一阕",
        "author": "韩琦",
        "content": "槛外风光触处奇，岭头金像对巍巍。\n主人偏恋南犍乐，只恐瓜时示肯归。",
        "dynasty": "宋",
        "collection_info": null
    },
    {
        "uuid": "7c42bada9a137640e61630b786d9d722",
        "title": "韩渎学士领益漕",
        "author": "韩琦",
        "content": "去年巴蜀失秋成，西顾饥流恻睿情。\n尝忝乘轺宣渥命，更烦持节拯遐氓。\n夜亭微雨多侵梦，春峡繁花少记名。\n到日莫辞行部数，属城凋瘵望君生。",
        "dynasty": "宋",
        "collection_info": null
    },
    {
        "uuid": "8277e0be61dca5a9c36f23c8d4130343",
        "title": "皇子诞庆五言十二韵",
        "author": "韩琦",
        "content": "圣统垂千祀，天仁覆万方。\n思贤咏场藿，兴俭缉帷囊。\n宽法均疏网，忧民甚纳隍。\n画衣期不犯，行苇见无伤。\n列庙灵潜佑，高穹意默彰。\n故教生嗣晚，欲示卜年长。\n帝梦前推吉，郊禖此报祥。\n协辰初告望，纪节正迎商。\n和气城铜律，休符集画堂。\n清飚来美应，瑞旭荐荣光。\n九县欢声沸，三都惠泽滂。\n非才尘近掖，援笔颂无疆。",
        "dynasty": "宋",
        "collection_info": null
    },
    {
        "uuid": "4548bfd336ccc11e2b170c5ecc1be47f",
        "title": "庆历甲申郊礼告成五言十韵",
        "author": "韩琦",
        "content": "圣飨申精意，灵心察至虔。\n因知斋次雪，为显祭时天。\n清庙陈丰洁，中坛致吉蠲。\n乐和来瑞物，景霁见非烟。\n卜日灰飞管，通祠火举权。\n短茵新礼重，虚幄睟容专。\n盛美推穹昊，釐祥被幅员。\n庆成朝万玉，霈泽谨三钱。\n有幸瞻熙事，无才列奏篇。\n为民祈福应，亲记德音宣。",
        "dynasty": "宋",
        "collection_info": null
    },
    {
        "uuid": "1029f8885177c7b4f5855245a0e9b360",
        "title": "云",
        "author": "韩琦",
        "content": "郁郁疑非雾，融融散薄阴。\n油然天下泽，淡若岭头心。\n适意自舒卷，有容谁浅深。\n朝来殊未起，幽谷閟龙吟。",
        "dynasty": "宋",
        "collection_info": null
    },
    {
        "uuid": "f57d9323d1169ba878a01a1f6b5a3af0",
        "title": "霜",
        "author": "韩琦",
        "content": "霜威昨夜肃天区，平晓蒿兰一槩枯。\n一寤春仁入根本，只凭秋惨及皮肤。\n寒锋刺甲过矛戟，皓色禁人着鬓鬚。\n料得西风如未紧，且来枝上作明珠。",
        "dynasty": "宋",
        "collection_info": null
    },
    {
        "uuid": "64670af21ff6aeaf211e724e71b08324",
        "title": "初雨",
        "author": "韩琦",
        "content": "乍觉尘香动，风前细若缫。\n无声犹似雪，得润已如膏。\n美利存南亩，余滋付小桃。\n谁知青皡德，意不为嬉遨。",
        "dynasty": "宋",
        "collection_info": null
    },
    {
        "uuid": "21ece1885a3650e6d7c08cfc23c758dc",
        "title": "新柳二阕  其一",
        "author": "韩琦",
        "content": "弄黄含绿叶开眉，最有春来次第知。\n生计任随栽者意，却嗤松柏不禁移。",
        "dynasty": "宋",
        "collection_info": null
    },
    {
        "uuid": "9b345616889e433023fcad01ab1889d6",
        "title": "新柳二阕  其二",
        "author": "韩琦",
        "content": "驿路行人东復西，等闲攀折损芳枝。\n有生自是无根物，忍向乐风赠别离。",
        "dynasty": "宋",
        "collection_info": null
    },
    {
        "uuid": "2e78cba8083aebb60bdbf3a44decf35f",
        "title": "惜花",
        "author": "韩琦",
        "content": "看花关有分，分薄亦蹉跎。\n蜂蝶争无限，笙歌得几何。\n利名长自役，风雨不须多。\n趁取红香在，高吟卷醉螺。",
        "dynasty": "宋",
        "collection_info": null
    },
    {
        "uuid": "e61ed945f2d7368e570a091b5f86c766",
        "title": "柳絮二阕  其一",
        "author": "韩琦",
        "content": "惯恼东风不定家，高楼长陌奈无涯。\n一春情绪空撩乱，不是天生稳重花。",
        "dynasty": "宋",
        "collection_info": null
    },
    {
        "uuid": "e0e66f484f9bf0cbb9ae56d09deb6a44",
        "title": "柳絮二阕  其二",
        "author": "韩琦",
        "content": "絮雪纷纷不自持，乱愁萦困满春晖。\n有时穿入花枝过，无限蜂儿作队飞。",
        "dynasty": "宋",
        "collection_info": null
    },
    {
        "uuid": "1e7f4371254016eb40de16cbd7c8ebea",
        "title": "锦被堆二阕  其一",
        "author": "韩琦",
        "content": "碎剪红绡间绿丛，风流疑在列仙宫。\n朝真更欲熏香去，争掷霓衣上宝笼。",
        "dynasty": "宋",
        "collection_info": null
    },
    {
        "uuid": "cf62def71f23f65c40f6507983cd1c09",
        "title": "锦被堆二阕  其二",
        "author": "韩琦",
        "content": "不管莺声向晓催，锦衾春晚尚成堆。\n香红若解知人意，睡取东君不放回。",
        "dynasty": "宋",
        "collection_info": null
    },
    {
        "uuid": "0a3c6b47335d531d2821b3e802bdc681",
        "title": "牡丹初芽为鸦啄之感而成咏",
        "author": "韩琦",
        "content": "牡丹经雨发香芽，满地新红因饿鸦。\n利嘴可能伤国艳，只教春色入凡花。",
        "dynasty": "宋",
        "collection_info": null
    },
    {
        "uuid": "2810a99f460620b1795b8f1069a03cb9",
        "title": "游蜂",
        "author": "韩琦",
        "content": "游蜂纷扑竞花繁，未到香鬚只自喧。\n尽日却输蝴蝶计，闹红心裏默无言。",
        "dynasty": "宋",
        "collection_info": null
    },
    {
        "uuid": "8a01d0b711ac175cf9c0da206fa23a41",
        "title": "新燕",
        "author": "韩琦",
        "content": "出入高堂性似驯，泥巢深稳足容身。\n雕梁并宿嫌频看，巧语多应是骂人。",
        "dynasty": "宋",
        "collection_info": null
    },
    {
        "uuid": "eebcdffd42d1a4b749336d53d60fcb5c",
        "title": "过隋城",
        "author": "韩琦",
        "content": "信马隋城下，行春访旧传。\n楼台在何处，瓦砾半耕田。\n远籁悲笳咽，余花坠靥圆。\n只留荒侈迹，千古监青编。",
        "dynasty": "宋",
        "collection_info": null
    },
    {
        "uuid": "f66ec676b396772c71c36bacd26a868d",
        "title": "苦雨方霁蛙声不已",
        "author": "韩琦",
        "content": "暑雨朝来已厌多，蛙鸣犹更幸滂沱。\n虽然快尔狂跳志，争奈良田有害何。",
        "dynasty": "宋",
        "collection_info": null
    },
    {
        "uuid": "7bd1c5fcf0cdb0ee246e2b55299fe6ee",
        "title": "题翠钟亭",
        "author": "韩琦",
        "content": "钟峯隐隐隔江湍，翠色偏宜雨后看。\n大抵兴王须恃德，饶君终古作龙盘。",
        "dynasty": "宋",
        "collection_info": null
    },
    {
        "uuid": "f4646c6fd1f22d9a288ca265b355ce1e",
        "title": "蜀葵",
        "author": "韩琦",
        "content": "炎天花尽歇，锦绣独成林。\n不入当时眼，其如向日心。\n宝钗知自弃，幽蝶或来寻。\n谁许清风下，芳醪对一斟。",
        "dynasty": "宋",
        "collection_info": null
    },
    {
        "uuid": "52aae28984db1a533427c3eda4f860a1",
        "title": "中秋月二首  其一",
        "author": "韩琦",
        "content": "自古中秋月，风骚昨意难。\n几人亭醉笔，终夕凭危栏。\n海际掀鲸目，云端擢露盘。\n一年相别恨，併与此时看。",
        "dynasty": "宋",
        "collection_info": null
    },
    {
        "uuid": "9df31a687b2f247e6694cbd2d37d82e6",
        "title": "中秋月二首  其二",
        "author": "韩琦",
        "content": "月满中秋夜，人人惜最明。\n悲欢徒自感，圆缺本无情。\n天外有相忆，世间多江平。\n嫦娥难借问，寂寞趁西倾。",
        "dynasty": "宋",
        "collection_info": null
    },
    {
        "uuid": "03daba3a5d63552cb9164c7d85dc4d09",
        "title": "张逸人归杭",
        "author": "韩琦",
        "content": "不因疔适出中林，尘外高踪岂易寻。\n鸿在碧霄谁可慕，云归苍岛本无心。\n堤奁一鑑平湖满，寺枕千屏迭嶂深。\n知己重留多下榻，故栖猿鹤莫惊吟。",
        "dynasty": "宋",
        "collection_info": null
    },
    {
        "uuid": "1a269f98117dd99b3c7a8c944b82d504",
        "title": "答丹阳李公素学士",
        "author": "韩琦",
        "content": "与君为郡不相遥，只隔瓜洲一信潮。\n诲字屡传来客素，治声常逐过江桡。\n词垣暂尔淹鸿笔，宴席何妨引巨蕉。\n诗句满筒烦借誉，爰居空自愧虞韶。",
        "dynasty": "宋",
        "collection_info": null
    },
    {
        "uuid": "9a794cb7819cf7664dac6da12cd29de2",
        "title": "谢丹阳李公素学士惠鹤",
        "author": "韩琦",
        "content": "高笼携得意何勤，玉树惭无可待君。\n只爱羽毛欺白雪，不知魂梦託青云。\n孤标直好和松画，清唳偏宜带月闻。\n自有三山归去路，莫辞时暂处鸡羣。",
        "dynasty": "宋",
        "collection_info": null
    },
    {
        "uuid": "1902993286661d87859ab46bcc74774d",
        "title": "和润倅王太博林畔松",
        "author": "韩琦",
        "content": "鬰鬰山头翠色攒，就中高格出林端。\n霜凌劲节难摧抑，石缠危根任屈盘。\n古鬣自随仙日老，孤风不入俗人看。\n时来匠者须回顾，且禀幽姿待岁寒。",
        "dynasty": "宋",
        "collection_info": null
    },
    {
        "uuid": "9d2c1e00dba20bbd6efe90e21626d999",
        "title": "菊",
        "author": "韩琦",
        "content": "万卉趁枯死，香金斗晚葩。\n甘名应得露，野色岂如家。\n俗态惜迟暮，芳情谁怨嗟。\n重阳樽酒伴，不见牡丹花。",
        "dynasty": "宋",
        "collection_info": null
    },
    {
        "uuid": "294ac638713651b2a100a7e5168d5218",
        "title": "重九会光化二阕  其一",
        "author": "韩琦",
        "content": "寺枕隋家废苑前，登高还此会僚贤。\n凭轩莫赋悲秋事，剩捻黄花送酒船。",
        "dynasty": "宋",
        "collection_info": null
    },
    {
        "uuid": "a8982c596c759144b085c89d02ea3f4a",
        "title": "重九会光化二阕  其二",
        "author": "韩琦",
        "content": "谁言秋色不如春，及到重阳景自新。\n随分笙歌行乐处，菊花萸子更宜人。",
        "dynasty": "宋",
        "collection_info": null
    },
    {
        "uuid": "2f14f8fceef4a999e17ad7a184944b97",
        "title": "黄通尉郧乡",
        "author": "韩琦",
        "content": "古邑万山裏，区区一尉行。\n高堂方待养，寸禄岂宜轻。\n身屈何伤道，才多少晦名。\n赠言如可取，荣路坦然平。",
        "dynasty": "宋",
        "collection_info": null
    },
    {
        "uuid": "acfefd724bb0e94db8454b8edf605982",
        "title": "答湖恢推官",
        "author": "韩琦",
        "content": "当年都寺接贤初，屈指光阴一纪余。\n自说三茆深处稳，不逢又鲤寄来书。\n隔江闻授诸生业，命驾因烦长者车。\n得见新诗与高论，积年劳吝已全祛。",
        "dynasty": "宋",
        "collection_info": null
    },
    {
        "uuid": "9f57aa0b2934cc6e7040053fe0c9456f",
        "title": "春晴",
        "author": "韩琦",
        "content": "霁色破春昏，高楼日未曛。\n林稍零旧雨，山顶入残云。\n醉粉匀花颊，风罗绉水纹。\n踏青入误约，芳思几纷纷。",
        "dynasty": "宋",
        "collection_info": null
    },
    {
        "uuid": "5f0c4566e70e1c3081b20509a7215c81",
        "title": "春霖",
        "author": "韩琦",
        "content": "咫尺东郊路，春霖绝未通。\n销闲生弈思，醒睡费茶功。\n楼迥昏昏雾，窗寒霎霎风。\n待晴桑陌上，五马恣𤧚珑。",
        "dynasty": "宋",
        "collection_info": null
    },
    {
        "uuid": "7bdb21876eef8637dbd5505bdd7d5537",
        "title": "马上成春雪二阕  其一",
        "author": "韩琦",
        "content": "二月风光尽属春，六霙何苦妬芳辰。\n东君等是回生意，须与莺花作主人。",
        "dynasty": "宋",
        "collection_info": null
    },
    {
        "uuid": "8626c2cd584709a9acd40d8967cfd889",
        "title": "马上成春雪二阕  其二",
        "author": "韩琦",
        "content": "晓来飞雪抑香芽，料峭轻寒特地加。\n青帝似矜春意早，更粧新萼与梅花。",
        "dynasty": "宋",
        "collection_info": null
    },
    {
        "uuid": "9a5ababfe4c9af0dbec79413c38728d5",
        "title": "过梁山泊",
        "author": "韩琦",
        "content": "巨泽渺无际，斋船度日撑。\n渔人骇铙吹，水鸟背旗旌。\n蒲密遮如港，山遥势似彭。\n不知莲芰裏，白昼苦蚊蝱。",
        "dynasty": "宋",
        "collection_info": null
    },
    {
        "uuid": "3c698f8e94f28acca6abe2ee7d978310",
        "title": "移帅真定次韵答致政杜公",
        "author": "韩琦",
        "content": "常山画野直天街，寄重如何付不才。\n跃马敢辞奔命去，扞羌曾是奋身来。\n军中纪律劳人葺，林下罇罍得意开。\n引领恩轩无路到，几临风月独徘徊。",
        "dynasty": "宋",
        "collection_info": null
    },
    {
        "uuid": "cba41331d094334a939d9e3198c13127",
        "title": "常山出郊马上口占",
        "author": "韩琦",
        "content": "旌旗乘晓出郊原，五马临风一慨然。\n山势似屏西限晋，地形如掌北擒燕。\n麦含丰泽催齐秀，蚕饱柔桑起大眠。\n守帅勉希廉与蔺，九重高枕不忧边。",
        "dynasty": "宋",
        "collection_info": null
    },
    {
        "uuid": "097e300a85115de5582e8d61a6dd5757",
        "title": "登西大悲阁",
        "author": "韩琦",
        "content": "蔼蔼西蓝阁，烦襟一望开。\n山川归盛德，姦杰委尘埃。\n城迥云连堞，烽闲草蔽台。\n谁知太守意，不为纳凉来。",
        "dynasty": "宋",
        "collection_info": null
    },
    {
        "uuid": "3a0679bcbcfe59829372f03450b85414",
        "title": "别潭",
        "author": "韩琦",
        "content": "一潭嘉景四时新，不得经年作主人。\n莲芰风前忘九夏，绮罗香裏醉三春。\n勤劳疆场诚无避，粧点蓬瀛惜未真。\n多少胜游休结恋，报君须自立涓尘。",
        "dynasty": "宋",
        "collection_info": null
    },
    {
        "uuid": "884617a22daf1adfd9ed7d2b776117c0",
        "title": "新馆",
        "author": "韩琦",
        "content": "宴宇新成苦未嘉，忽膺朝委易军牙。\n张侯暂喜留欢客，开槛凭谁种好花。\n北沼不难平钓岸，西峰犹欠入窗纱。\n后贤政敏多余暇，高会何妨月影斜。",
        "dynasty": "宋",
        "collection_info": null
    },
    {
        "uuid": "dff6fe6f777d06026e7c73cadb22a11f",
        "title": "次韵和兖州王待制过汶上见寄",
        "author": "韩琦",
        "content": "浅局虽难继大才，溪堂佳致亦添来。\n奇花并蔕宜新种，芳树连柯得旧栽。\n良执假途形咏叹，邻封为治惜淹徊。\n想君醉问歌人处，不向风前酹一杯。",
        "dynasty": "宋",
        "collection_info": null
    },
    {
        "uuid": "b70c39beb26df5e48036c15f741d7203",
        "title": "中秋不见月",
        "author": "韩琦",
        "content": "中秋宜月不教晴，人倚危楼意未平。\n任是他时圆更好，争如今夜畧分明。",
        "dynasty": "宋",
        "collection_info": null
    },
    {
        "uuid": "fbb9b1dd895eea142245f2452a5775e2",
        "title": "北岳",
        "author": "韩琦",
        "content": "四海尊方岳，常推朔镇雄。\n阳为中夏胜，阴与北胡穷。\n孕秀贤豪出，宣灵造化通。\n斗乘天位正，干发帝基隆。\n盛畜严凝气，横障广莫风。\n举头瞻峻极，危坐压崆峒。\n殖物资坤德，栖真固坎宫。\n星躔函毕昴，祀典轶王公。\n俗仰良材富，年随喜泽丰。\n左肱挥渤澥，右股跨獯戎。\n地险祠庭革，时平戍垒空。\n岚光朝扑黛，宝色夜舒虹。\n有药皆奇种，无花不异丛。\n层巅健雕鹗，怪穴老罴熊。\n肆觐仪虽阔，斯民望未充。\n何时清大漠，封牒纪宸功。",
        "dynasty": "宋",
        "collection_info": null
    },
    {
        "uuid": "ef500f2814b925ce247413d7a8688597",
        "title": "喜雪",
        "author": "韩琦",
        "content": "朔雪飞残腊，融和变凛严。\n徐来花出在，骤急霰声兼。\n数住天应惜，争繁酒易添。\n积深函久润，济大畧微嫌。\n雅意明书幌，多情入宴帘。\n舞腰难学转，峯顶尚饶尖。\n露蕊仙盘挹，风毛鬣囿燖。\n宫墙胡粉画，梅梗蜀酥黏。\n影澹三春絮，光寒八月蟾。\n垣涂谁復辨，巨壑有何厌。\n狂助诗毫逸，清驱厉气潜。\n欢谣腾紫塞，喜色上彤幨。\n凝溜收冰乳，堆庭镂虎盐。\n吾民无足虑，丰岁可前占。",
        "dynasty": "宋",
        "collection_info": null
    },
    {
        "uuid": "c40e0fa3e9a3b129876d59493e7bb797",
        "title": "上元罢灯",
        "author": "韩琦",
        "content": "灯夕何萧索，朝家恤殣灾。\n民心无奈鬰，春意有谁开。\n明月舒云懒，游人怯漏回。\n堪嗤愚太守，独欲上熙台。",
        "dynasty": "宋",
        "collection_info": null
    },
    {
        "uuid": "3727e1a16589e44ad7ff780e4e3b3f05",
        "title": "郡西斋有夜合萱草对开因成二阕  其一",
        "author": "韩琦",
        "content": "合欢香影拂西斋，萱草前临小槛开。\n待尔忘忧与蠲忿，争如无事起灵台。",
        "dynasty": "宋",
        "collection_info": null
    },
    {
        "uuid": "c150f0fdd8a604c2b34e195b79c3554d",
        "title": "郡西斋有夜合萱草对开因成二阕  其二",
        "author": "韩琦",
        "content": "合欢萱草两含芳，一见令人乐兴长。\n唯是忧边与忧国，对花终日不能忘。",
        "dynasty": "宋",
        "collection_info": null
    },
    {
        "uuid": "760a220a063d92425b68bf806b3d53a5",
        "title": "谢真定李密学惠牡丹",
        "author": "韩琦",
        "content": "穷边无处覩春荣，咫尺常山似洛城。\n会得主人将雅意，欲教邻境伏香名。\n全开正弄朝霞色，半谢犹含暮雨情。\n只上宾筵共一醉，也胜浑不见芳英。",
        "dynasty": "宋",
        "collection_info": null
    },
    {
        "uuid": "d3d3dc7b52d85573ccec1f0e69399cfc",
        "title": "答陜府春卿资政",
        "author": "韩琦",
        "content": "蓬山曾许挹浮邱，踰纪光阴一瞬休。\n朔塞风霜人易老，申湖歌舞景长留。\n我临宾席频先醉，君对仙棊几自讴。\n千里诗来还感旧，不堪斜日凭边楼。",
        "dynasty": "宋",
        "collection_info": null
    },
    {
        "uuid": "c40de5049b2f19b52f81e32a21056c5d",
        "title": "再答",
        "author": "韩琦",
        "content": "一从西北困边尘，瀛馆仙游更莫亲。\n只惯弯弧挥太白，几曾横槊赋青春。\n晴郊按猎长侵暮，夜橐飞邮不待晨。\n多羡某棠閴无讼，时将佳句恼粗人。",
        "dynasty": "宋",
        "collection_info": null
    },
    {
        "uuid": "36d3554d270e296cec52ab60b036ed9f",
        "title": "题览胜亭",
        "author": "韩琦",
        "content": "极目知何胜，东西矗万岑。\n天虽限夷夏，人自失喉襟。\n远木已秋色，乱云犹夕阴。\n清风谁会我，太息抚霜镡。",
        "dynasty": "宋",
        "collection_info": null
    },
    {
        "uuid": "f63084a1b74c021ad2441b8df5e3726b",
        "title": "题养真亭",
        "author": "韩琦",
        "content": "新葺公居北，虚亭号养真。\n所期清策虑，不是爱精神。\n满目林壑趣，一心忠义身。\n吏民还解否，吾岂苟安人。",
        "dynasty": "宋",
        "collection_info": null
    },
    {
        "uuid": "e685d7ff1d05436c57473cf8dcfb772a",
        "title": "北塘避暑",
        "author": "韩琦",
        "content": "尽室林塘涤暑烦，旷然如不在尘寰。\n谁人敢议清风价，无乐能过白日閒。\n水鸟得鱼长自足，岭云含雨只空还。\n酒阑何物醒魂梦，万柄莲香一枕山。",
        "dynasty": "宋",
        "collection_info": null
    },
    {
        "uuid": "586fe763bdd5fdd1394b51d66b2fd547",
        "title": "次韵和致政王子融侍郎归休述怀二首  其一",
        "author": "韩琦",
        "content": "周旋通显竭忠勤，勇退翩然得谢身。\n鸣玉乍辞天上贵，挥金长示里中仁。\n满床黄卷閒为伴，一枕清眠任过晨。\n六十九归今昔少，万年青史纪高人。",
        "dynasty": "宋",
        "collection_info": null
    },
    {
        "uuid": "75d2e95da921f02268fa8313edc24c93",
        "title": "次韵和致政王子融侍郎归休述怀二首  其二",
        "author": "韩琦",
        "content": "礼称七十还君事，岂必如期许退身。\n臣子引年虽审分，朝廷图旧合推仁。\n晓登文石方延刻，暮挂危冠不待晨。\n窃惜圣神求治意，未宜轻去老成人。",
        "dynasty": "宋",
        "collection_info": null
    },
    {
        "uuid": "da75b987dec7398e9dc3e7c51497676f",
        "title": "次韵和真定李侍郎新创流杯",
        "author": "韩琦",
        "content": "不有浮觞乐，谁知爱客深。\n投醪当席意，修禊昔贤心。\n自至疑仙术，虚来协道襟。\n去留虽任物，斟酌孰窥阴。\n阻挹斋中酒，空劳塞上吟。\n清潭时一望，搔首莫能簪。",
        "dynasty": "宋",
        "collection_info": null
    },
    {
        "uuid": "9cc2f3e408600a674d8b476adf3faf17",
        "title": "依韵和机宜陈荐请游城北池馆二首  其一",
        "author": "韩琦",
        "content": "只恨无才济阻饥，北塘因尔失春期。\n民心方喜稻禾熟，秋色不关台榭隳。\n一派芰连输水鸟，几船烟雨卧风旗。\n佳辰赖有诗人觉，较得红芳又变衰。",
        "dynasty": "宋",
        "collection_info": null
    },
    {
        "uuid": "4df1f091e3346b77380457b810a68792",
        "title": "依韵和机宜陈荐请游城北池馆二首  其二",
        "author": "韩琦",
        "content": "去岁饥流待抚循，日忧疲瘵苦伤神。\n细民沟壑方援手，别馆鸎花任送春。\n举目山河生壮气，经时台榭极芳尘。\n秋来幸有丰年兆，还作偷安乐事人。",
        "dynasty": "宋",
        "collection_info": null
    },
    {
        "uuid": "a34194eed395915e07167aa705020caf",
        "title": "秋夕二首  其一",
        "author": "韩琦",
        "content": "大暑丧余酷，凉秋袪众瘥。\n歊氛随雨断，素景入宵多。\n雁影穿池月，蛩声出砌莎。\n披襟予自快，楚泽任悲歌。",
        "dynasty": "宋",
        "collection_info": null
    },
    {
        "uuid": "fde3dc1effce1342322a51672f637eab",
        "title": "秋夕二首  其二",
        "author": "韩琦",
        "content": "此夕何清旷，新秋乍夺炎。\n凉飚来似旧，熏暑逝如潜。\n露重翻香芰，踈云点素蟾。\n放怀殊不寤，箕斗转前檐。",
        "dynasty": "宋",
        "collection_info": null
    },
    {
        "uuid": "234da9f499a90a08bf6e9f4cc41f2aed",
        "title": "秋日出郊",
        "author": "韩琦",
        "content": "疆野压雄边，乘秋行此田。\n万峯朝巨岳，多稼入平天。\n农饱忘饥后，童嬉逼社前。\n僚贤须共乐，举白尽歌筵。",
        "dynasty": "宋",
        "collection_info": null
    },
    {
        "uuid": "5282369c6d990daeb9387695a15ab3ed",
        "title": "中秋月",
        "author": "韩琦",
        "content": "清商纔过半，皓魄最宜圆。\n自是秋光好，非缘人意偏。\n一宵歌吹地，万里雪霜天。\n忍见西楼下，佳期又隔年。",
        "dynasty": "宋",
        "collection_info": null
    },
    {
        "uuid": "5251855424d15b28f5d05b675596ecce",
        "title": "蒙恩加职寄余杭希文资政",
        "author": "韩琦",
        "content": "燕石宁参楚璧珍，六膺君桨共言纶。\n老聃道大谁同传，千古韩非是罪人。",
        "dynasty": "宋",
        "collection_info": null
    },
    {
        "uuid": "e0c09a3e7a01fe2896bee410c645d49e",
        "title": "重九次韵答真定李密学",
        "author": "韩琦",
        "content": "琴瑟烦更化，椒兰喜望邻。\n致仪惭蚁酬，申好忝莩亲。\n惜此登高节，难偕逐胜宾。\n遥知潭上酌，多少插花人。",
        "dynasty": "宋",
        "collection_info": null
    },
    {
        "uuid": "23ee4680d39970f7b2ccb1028e65f230",
        "title": "次韵答致政宫保杜公",
        "author": "韩琦",
        "content": "无劳迁职此何名，只有惭羞敢自荣。\n抚俗未能宣上意，治边徒欲振天声。\n邱山莫副推恩重，铢两唯忧效死轻。\n高句不须期任旧，已求三载奏官成。",
        "dynasty": "宋",
        "collection_info": null
    },
    {
        "uuid": "3d3200c570df1f2f6701753706f8aef3",
        "title": "依前韵再答",
        "author": "韩琦",
        "content": "不与皇家致太平，康宁时节便遗荣。\n寰中自乐乔彭寿，海内空流邴魏声。\n一品坐来恩固重，万钟抛去禄何轻。\n朝廷欲继姬周盛，会向磻溪问老成。",
        "dynasty": "宋",
        "collection_info": null
    },
    {
        "uuid": "1cbc468def79318176097df363307211",
        "title": "送省副崔刑部",
        "author": "韩琦",
        "content": "此去参邦计，时才固异伦。\n富民知有道，言利不违仁。\n余帐无情日，归途适意春。\n前期对清问，牺阁近槐宸。",
        "dynasty": "宋",
        "collection_info": null
    },
    {
        "uuid": "6013c98a0327c02515ac731d9ab6bbc6",
        "title": "雪",
        "author": "韩琦",
        "content": "六花来应腊，望岁一开颜。\n歌舞喧侯第，风沙杂戍关。\n余芳留草树，清兴入江山。\n后夜高楼月，萧然昆阆间。",
        "dynasty": "宋",
        "collection_info": null
    },
    {
        "uuid": "1ee7fa9350264c20bb86d2bc66e13f3c",
        "title": "髮白有感",
        "author": "韩琦",
        "content": "区区边朔有何成，三失流年只自惊。\n无一事来头尚白，白人头处岂堪行。",
        "dynasty": "宋",
        "collection_info": null
    },
    {
        "uuid": "352f752e61ff16b1cbda0e8c1c2e4d26",
        "title": "晚步后园觉有春色",
        "author": "韩琦",
        "content": "桃李知春意，阳和到嫩萌。\n风霜谁自困，鸎蝶始多情。\n终入芳菲赏，休论早晚荣。\n穷边何所负，轰鼓醉金觥。",
        "dynasty": "宋",
        "collection_info": null
    },
    {
        "uuid": "bd4de5389f75f424fde433cd2aa1d878",
        "title": "北楼望春",
        "author": "韩琦",
        "content": "良畴芳圃汩飞埃，生意颙颙望震雷。\n北岭有云空自绕，几时为雨出山来。",
        "dynasty": "宋",
        "collection_info": null
    },
    {
        "uuid": "471c0a7c934e64004511236dc2c98e64",
        "title": "寒食",
        "author": "韩琦",
        "content": "塞上逢寒食，郊园此重临。\n一时行乐意，万室欲春心。\n节物随人好，风光得处深。\n只思民尽适，守鬓忘霜侵。",
        "dynasty": "宋",
        "collection_info": null
    },
    {
        "uuid": "ebb795f49776f3c31e190d6110b1689e",
        "title": "感事",
        "author": "韩琦",
        "content": "一来边障地，走马过三秋。\n万绪事常扰，九分春又休。\n鸎花谁在目，霜雪只侵头。\n从得风光住，风光可奈忧。",
        "dynasty": "宋",
        "collection_info": null
    },
    {
        "uuid": "7a5beb5f586c1df02a6cff5cad5a63ad",
        "title": "上巳北塘席上",
        "author": "韩琦",
        "content": "修禊春塘上，谁知物趣深。\n万花开喜色，众乐出和心。\n雨意随人住，杯情逐胜斟。\n从兹穷塞地，佳节似山阴。",
        "dynasty": "宋",
        "collection_info": null
    },
    {
        "uuid": "4d86bd1c9d4135cebe0fa1b412dbe684",
        "title": "喜雨",
        "author": "韩琦",
        "content": "晚雷驱雨协春雩，谁识天工用意殊。\n不许繁花私润泽，独教嘉谷足膏腴。\n羣心有答方思报，寸草无求亦自苏。\n始信云龙施美利，岂劳功力费毫铢。",
        "dynasty": "宋",
        "collection_info": null
    },
    {
        "uuid": "8bc152992647a4e64a9b502f74750419",
        "title": "北塘春雨",
        "author": "韩琦",
        "content": "叶叶轻云帐薄罗，坐看膏泽洒庭柯。\n风前芳杏红香减，烟外垂杨绿意多。\n声落檐牙飞短瀑，点匀池面起圆波。\n晴来西北凭栏望，拂黛遥峯濯万螺。",
        "dynasty": "宋",
        "collection_info": null
    },
    {
        "uuid": "d736dcc5af36a882f3bd5b7312cb278b",
        "title": "再谢真定李密学惠牡丹",
        "author": "韩琦",
        "content": "牡丹京洛艳，惠我见新邻。\n一与樽前赏，重生塞上春。\n衰荣存主意，深浅尽天真。\n却似登兰室，清香暗袭人。",
        "dynasty": "宋",
        "collection_info": null
    },
    {
        "uuid": "430331da0cbfd440648ba1051b43fe00",
        "title": "新植花开",
        "author": "韩琦",
        "content": "去岁栽花遍小栏，只忧芳艳不禁寒。\n年来醉赏春风裏，无限边人见牡丹。",
        "dynasty": "宋",
        "collection_info": null
    },
    {
        "uuid": "829cbead74ef2970b09e931f162db4c3",
        "title": "牡丹二首  其一",
        "author": "韩琦",
        "content": "真是羣芳主，羣芳更孰过。\n艳新知品少，开晚得春多。\n几日瑶姬梦，平生金缕歌。\n寒边今幸活，风雨莫相魔。",
        "dynasty": "宋",
        "collection_info": null
    },
    {
        "uuid": "7ee860f6dfc2f0281d03c2781071c19b",
        "title": "牡丹二首  其二",
        "author": "韩琦",
        "content": "青帝恩偏压众芳，独将奇色宠花王。\n已推天下无双艳，更占人间第一香。\n欲比世终难类取，待开心始觉春长。\n不教四季呈妖丽，造化如何是主张。",
        "dynasty": "宋",
        "collection_info": null
    },
    {
        "uuid": "d3477efb26873dd94045fe167d22fe13",
        "title": "落花二首  其一",
        "author": "韩琦",
        "content": "妖艳凭谁主，春光去不停。\n离魂乱飞絮，生意逐浮萍。\n钱荚偷余态，茵芜袭旧馨。\n年年芳信在，慎勿叹飘零。",
        "dynasty": "宋",
        "collection_info": null
    },
    {
        "uuid": "ca85cfadaa7230fc0aebc2bc607fe8b2",
        "title": "落花二首  其二",
        "author": "韩琦",
        "content": "一夜残芳泣露痕，晓来红雨点兰荪。\n对人终有风流在，几片斜飞在酒樽。",
        "dynasty": "宋",
        "collection_info": null
    },
    {
        "uuid": "5eb8c7b6e59963f5a052c4370044cb41",
        "title": "郡甫初夏",
        "author": "韩琦",
        "content": "池馆何无赖，青春几日回。\n酒随花谢减，心为水凉开。\n幽鸟闲鸣和，清风自往来。\n峯峦新在目，天与白云裁。",
        "dynasty": "宋",
        "collection_info": null
    },
    {
        "uuid": "4de1b56b930dc343f8b73f2dfb0d4875",
        "title": "夏暑北塘",
        "author": "韩琦",
        "content": "一夕轻云卷怒雷，回塘经雨绝纤埃。\n莲房倒盏挥人饮，柳幄牵丝待席开。\n未必鸥飞知客意，莫嫌蝉噪是风来。\n歊烦尽涤宜无累，奈有诗情费剪裁。",
        "dynasty": "宋",
        "collection_info": null
    },
    {
        "uuid": "cc7cd0773b67b650d3f933d9a55a1fdd",
        "title": "览刘易诗集感其游赏江山放怀自适",
        "author": "韩琦",
        "content": "区区西北十经春，强力今为老病身。\n白髮丹心论底事，清风明月属闲人。\n千钧未免嗤鼷鼠，一篑犹思抑孟津。\n早晚粗酬忠国志，五湖烟水乐吾真。",
        "dynasty": "宋",
        "collection_info": null
    },
    {
        "uuid": "81cb92f4461515a7841f9aa7e0627b74",
        "title": "席上闻蝉",
        "author": "韩琦",
        "content": "柳际一蝉鸣，停樽忽自惊。\n所伤非节物，未立是功名。\n默默悲时事，区区狥世情。\n不须争噪急，衰鬓旧霜茎。",
        "dynasty": "宋",
        "collection_info": null
    },
    {
        "uuid": "3fe327b93a8a8e629a93569941770cf5",
        "title": "次韵和国信赵内翰北口见寄",
        "author": "韩琦",
        "content": "时得不可失，时乎况得天。\n蔓图非易力，鸩毒是安眠。\n庙胜两楹决，壶浆一檄传。\n临关休发咏，归议主当然。",
        "dynasty": "宋",
        "collection_info": null
    },
    {
        "uuid": "0331fe561434dfdbf1c38046e1b4d52d",
        "title": "寄题广信军四望亭",
        "author": "韩琦",
        "content": "西北云高拂女墙，危亭虚豁望中长。\n田间堤陌成新险，天外江山是旧疆。\n古道入秋漫黍稷，远坡乘晚下牛羊。\n凭栏多少无言恨，不在归鸿送夕阳。",
        "dynasty": "宋",
        "collection_info": null
    },
    {
        "uuid": "f7fdb23f4f26bfa64164ff25aa301103",
        "title": "与余杭希文资政经时两绝音问忽得讯正与近致书同日因以诗寄",
        "author": "韩琦",
        "content": "闰首邮音得到无，使来还喜发双鱼。\n却思塞上经时问，恰是吴中当日书。\n人邈江山神自照，道存忠义信从踈。\n昔年元白慈恩事，诗意虽同志未如。",
        "dynasty": "宋",
        "collection_info": null
    },
    {
        "uuid": "61101803766323a894f217b5de0a7699",
        "title": "一志",
        "author": "韩琦",
        "content": "一志事边徼，难甘景物催。\n流年花易落，久戍雁频回。\n细叶未成幄，飞蚊还聚雷。\n颠毛从自变，肯使壮心摧。",
        "dynasty": "宋",
        "collection_info": null
    },
    {
        "uuid": "d6f2da0fbfec433cf7245332e5cb4310",
        "title": "阅古堂八咏 牡丹",
        "author": "韩琦",
        "content": "极塞将何奉燕娱，牡丹池馆一株无。\n谁人会我栽培意，欲见吴宫小阵图。",
        "dynasty": "宋",
        "collection_info": null
    },
    {
        "uuid": "0225efaa00d748e661fb33b8b47da230",
        "title": "阅古堂八咏 芍药",
        "author": "韩琦",
        "content": "从来良守重农桑，何事栽花玷此堂。\n已爱昔贤形藻绘，更移嘉卉伴馨香。",
        "dynasty": "宋",
        "collection_info": null
    },
    {
        "uuid": "625d08e27309c15639238a65d839e071",
        "title": "阅古堂八咏 垂柳",
        "author": "韩琦",
        "content": "东君于此最多情，先与黄金捻画成。\n何似亚夫坚壁地，因人千古得嘉名。",
        "dynasty": "宋",
        "collection_info": null
    },
    {
        "uuid": "a1b3130dc8222c1be29fa4250f09d6ac",
        "title": "阅古堂八咏 迭石",
        "author": "韩琦",
        "content": "迭迭云根渍古苔，烟峦随指在庭阶。\n主人未有铭功处，日视崔嵬激壮怀。",
        "dynasty": "宋",
        "collection_info": null
    },
    {
        "uuid": "a8957565d3ec2ae3ed7d15304b96f758",
        "title": "阅古堂八咏 药圃",
        "author": "韩琦",
        "content": "堂下开畦植药苗，更将灵种悉名标。\n吾心尽欲医民病，长得忧民病不销。",
        "dynasty": "宋",
        "collection_info": null
    },
    {
        "uuid": "a511c900d9e69f9785f600994b984eb5",
        "title": "阅古堂八咏 沟泉",
        "author": "韩琦",
        "content": "遥派分流过近阶，潺潺终日泻琼瑰。\n谁知到此幽闲地，多少余波润物来。",
        "dynasty": "宋",
        "collection_info": null
    },
    {
        "uuid": "140d3d5ff38aafebdcce98e781bde564",
        "title": "阅古堂八咏 小桧",
        "author": "韩琦",
        "content": "小桧新移近曲栏，养成隆栋亦非难。\n当轩不是怜苍翠，只要人知耐岁寒。",
        "dynasty": "宋",
        "collection_info": null
    },
    {
        "uuid": "1c8a004ee3af4bb6d3097272d4cf56c1",
        "title": "阅古堂八咏 芭蕉",
        "author": "韩琦",
        "content": "边俗稀曾识此科，南方地暖北寒多。\n孤芳莫念违天性，无奈深恩爱育何。",
        "dynasty": "宋",
        "collection_info": null
    },
    {
        "uuid": "6969b34ead5eac1affb75d36878944a9",
        "title": "次韵答承旨王端明",
        "author": "韩琦",
        "content": "禁扃清切拟仙都，多病年年绝寒居。\n四海风雷归旧笔，二垂霜霰乃吾庐。\n道同今古犹相照，事役鳞鸿不计踈。\n莫谓安恬道留滞，是非终有史臣书。",
        "dynasty": "宋",
        "collection_info": null
    },
    {
        "uuid": "85ce023629e1d4d880ee1483c812e7ab",
        "title": "七夕同末伏会众春园",
        "author": "韩琦",
        "content": "七夕今同末伏辰，方塘陶暑集珍羣。\n娇鸎万啭风前曲，秀岭千层水上云。\n幽鹭倚蒲真入画，香荷擎酒不须熏。\n天孙莫衒机头巧，倒载归来岂羡君。",
        "dynasty": "宋",
        "collection_info": null
    },
    {
        "uuid": "eb25a1ed0994d7639fb10c7c9ce736ee",
        "title": "初秋塘上",
        "author": "韩琦",
        "content": "池塘凉意早，秋色动边关。\n酷暑不终暴，清风来自闲。\n畏螳蝉屡起，辞幕燕将还。\n尽日当轩卧，看云归故山。",
        "dynasty": "宋",
        "collection_info": null
    },
    {
        "uuid": "9e0275dee3ddda686235ebcf1ae7a5fc",
        "title": "次韵答渭帅王龙图",
        "author": "韩琦",
        "content": "十年西北保疆垂，只恐非才误委毗。\n报国心诚虽慷慨，背时踪迹极孤危。\n欲求褒贬明千古，直把穷通託二仪。\n多谢高篇远相劳，召南风格本王基。",
        "dynasty": "宋",
        "collection_info": null
    },
    {
        "uuid": "06fc39b31f190e207849a9677a2310ac",
        "title": "览渭帅王龙图西行诗集",
        "author": "韩琦",
        "content": "久陟风骚上将坛，更持旄钺抚边关。\n山川满目吟虽苦，戈甲藏胸意自闲。\n威望昔尝流塞外，雅歌今復奏兵间。\n禁中日夜思颇牧，四牡看随杕杜还。",
        "dynasty": "宋",
        "collection_info": null
    },
    {
        "uuid": "f8ee7bf0db90bbf8618e76a72151e4d0",
        "title": "送刘易归洛",
        "author": "韩琦",
        "content": "满怀经术欲谁传，却忆西归治洛田。\n富贵苟求诚损义，圣贤难遇亦推天。\n春风始入花王国，夜月长涵宓女川。\n岩谷弓旌如未及，且凭诗酒作闲仙。",
        "dynasty": "宋",
        "collection_info": null
    },
    {
        "uuid": "7b5838ef756c1cb52fa1227770a498d9",
        "title": "次韵答侍读张龙图索阅古堂诗石本",
        "author": "韩琦",
        "content": "千年贤迹一堂间，日企英风敢自安。\n争似公陈无逸义，君王图入殿屏看。",
        "dynasty": "宋",
        "collection_info": null
    },
    {
        "uuid": "9e445a4b7c61b6aeb5c7ff499ea63f53",
        "title": "阅古堂前植菊二本九月十八日花犹未开因以小诗嘲之",
        "author": "韩琦",
        "content": "只趁重阳选菊栽，当栏殊不及时开。\n风霜日紧犹何待，甚得迎春见识来。",
        "dynasty": "宋",
        "collection_info": null
    },
    {
        "uuid": "3a23f807e35d89ac6fbe6538904ebe40",
        "title": "北塘重九",
        "author": "韩琦",
        "content": "堪嗤唐彦鄙连疆，不信重阳草木霜。\n樽裏有花荷万叶，三年酣赏好风光。",
        "dynasty": "宋",
        "collection_info": null
    },
    {
        "uuid": "0dd0af90993dc2b47baa28fdbb208d2f",
        "title": "试猎",
        "author": "韩琦",
        "content": "试猎秋原亦治戎，飘然豪气满秋风。\n饥鹰猘犬争为用，不在人知指纵功。",
        "dynasty": "宋",
        "collection_info": null
    },
    {
        "uuid": "e158226581ac93215c45d58c4dcd4af1",
        "title": "祷雪有感",
        "author": "韩琦",
        "content": "灵岳祠宫尚未回，六花随祷下琼瑰。\n只忧风力狂无定，最喜云容重不开。\n但得余滋周畎亩，敢求娇意助樽罍。\n夜深犹使家人探，平地依稀几寸来。",
        "dynasty": "宋",
        "collection_info": null
    },
    {
        "uuid": "23272e057a6e2765baa00de8ed781162",
        "title": "次韵答留台春卿集贤侍郎",
        "author": "韩琦",
        "content": "闻说西台遂恳章，一何钦耸一何伤。\n赤松世外诚先觉，白首兵间是不祥。\n得失两忘祛病术，利名相贼溺人乡。\n几时微立疆垂效，去伴公闲亦道光。",
        "dynasty": "宋",
        "collection_info": null
    },
    {
        "uuid": "e558d9a0602bd4f5bb014e88e4de1afb",
        "title": "再答",
        "author": "韩琦",
        "content": "拙者奔驰智者藏，细论朝体岂无伤。\n苍生困敝谁更化，贤弼优游自考祥。\n四海唐虞终我事，三川风月且吾乡。\n军中不识阳春赠，几按青萍骇夜光。",
        "dynasty": "宋",
        "collection_info": null
    },
    {
        "uuid": "f29ae2c717ad96778cf97e812fbd08ac",
        "title": "再答",
        "author": "韩琦",
        "content": "久抛儒掖御戎疆，每忆青毡只自伤。\n马上文章终是俗，胸中戈甲亦非祥。\n哇声误入离韶耳，藻衮轻投被毳乡。\n赖得高贤时借誉，不然幽迹转无光。",
        "dynasty": "宋",
        "collection_info": null
    },
    {
        "uuid": "1d6357167f1e496677a707132426c9c0",
        "title": "后园闲步",
        "author": "韩琦",
        "content": "池圃足高趣，公余事少关。\n幽禽声自乐，流水意长闲。\n近竹花终俗，过栏草费删。\n心休谁似我，官府有青山。",
        "dynasty": "宋",
        "collection_info": null
    },
    {
        "uuid": "d52a4987ce3071c5da65e0aecd55be59",
        "title": "北塘探春",
        "author": "韩琦",
        "content": "大钧将首化，微物亦先知。\n草木色皆得，禽鱼意自怡。\n和风无不到，余凛欲何为。\n会与斯民乐，熙台兴未迟。",
        "dynasty": "宋",
        "collection_info": null
    },
    {
        "uuid": "a61b24511a21fad648d8ad1f6f90c03b",
        "title": "观稼回北园席上",
        "author": "韩琦",
        "content": "郊原飞隼拂晴霓，秋入丰年未惨悽。\n尝酒管絃先社集，捺弮禾黍极云齐。\n雪铺荞麦花漫野，黛抹蔓菁菜满畦。\n区脱狴牢无一事，山翁赢得醉如泥。",
        "dynasty": "宋",
        "collection_info": null
    },
    {
        "uuid": "13be0b5ca8e8a822ff82d426f073702c",
        "title": "灯夕遇雪席上",
        "author": "韩琦",
        "content": "此夕仙花降羯陀，万灯光裏雪花和。\n天心要足良农望，人世常多好事魔。\n云际未应成霢霂，风前疑欲助婆娑。\n阴晴况是民俱乐，无奈嘉宾惜醉何。",
        "dynasty": "宋",
        "collection_info": null
    },
    {
        "uuid": "2ef44446211c8989248bccad4e14e194",
        "title": "次韵答致政杜公小诗见戏",
        "author": "韩琦",
        "content": "塞上区区罄拙勤，回头芳岁已三旬。\n何须更殢中山酒，日日忧边似醉人。",
        "dynasty": "宋",
        "collection_info": null
    },
    {
        "uuid": "f78214e0b5d4d17a945c07cbbb0b836f",
        "title": "次韵答致政杜公以迁职惠诗",
        "author": "韩琦",
        "content": "满岁穷边喜未还，飞尘犹拟助高山。\n一年愿借虽惭寇，万里思归却笑班。\n紫塞风烟长冷淡，赤松光景正安闲。\n何时少奉挥金宴，免役劳魂梦寐间。",
        "dynasty": "宋",
        "collection_info": null
    },
    {
        "uuid": "d0c6dc486e400bbde9490deda5fc2296",
        "title": "种树",
        "author": "韩琦",
        "content": "一守中山四载余，栽成芳树满郊衢。\n州民如有某棠念，惜取清阴万万株。",
        "dynasty": "宋",
        "collection_info": null
    },
    {
        "uuid": "7d9f86ee6c8fa8d6aa9787eceeb8a2eb",
        "title": "壬辰寒食众春园",
        "author": "韩琦",
        "content": "寒食郊园此会稀，吏民随意赏芳菲。\n樽前有乐人还去，墙外无花蝶乱飞。\n众裏秋韆应是騃，岸边鸥鸟却忘机。\n黄昏易觉春醪散，细雨迎风洒西归。",
        "dynasty": "宋",
        "collection_info": null
    },
    {
        "uuid": "56fde8de88df8ee76eb88603abea8e85",
        "title": "释奠庙中作",
        "author": "韩琦",
        "content": "舍奠修彝礼，斋诚致吉蠲。\n普天同日祀，圣道几人传。\n穷厄当时教，雅崇万世贤。\n蒙然如可寤，朝夕在拳拳。",
        "dynasty": "宋",
        "collection_info": null
    },
    {
        "uuid": "2f5fa25623ef7ac427f90ec8621cfd54",
        "title": "壬辰重九即席",
        "author": "韩琦",
        "content": "中山风物有前缘，经赏重阳第五年。\n莫为素毛悲晚岁，且吹黄菊酌芳筵。\n退求僻郡疑邀宠，甘老穷边似好权。\n笑问此身何计是，不如嘉节倒垂莲。",
        "dynasty": "宋",
        "collection_info": null
    },
    {
        "uuid": "80bb823603353728a5470f7b25ddb4d6",
        "title": "次韵答留台春卿集贤侍郎见寄",
        "author": "韩琦",
        "content": "十稔违谈燕，区区混浊流。\n经时无一信，度夕是三秋。\n友会此难约，君恩尚未酬。\n何人伴高兴，洛棹与嵩楼。",
        "dynasty": "宋",
        "collection_info": null
    },
    {
        "uuid": "f2d311229a5ff23b61f8dc9fd7d2e3c0",
        "title": "壬辰岁除喜雪",
        "author": "韩琦",
        "content": "祈雪经冬未应人，岁除方喜六花匀。\n解苏民望终为腊，要入时宜不在春。\n欲使休祥同节贺，更教生物及年新。\n明朝元会排天仗，万玉相辉拜紫宸。",
        "dynasty": "宋",
        "collection_info": null
    },
    {
        "uuid": "c6d9f6ab6713db846d7e2688cfd7576b",
        "title": "宾雁",
        "author": "韩琦",
        "content": "候时宾雁觉秋分，便委胡霜遡楚氛。\n一片画屏横远岫，几行书字帖轻云。\n信通离阔诚虚语，声到英雄似不闻。\n莫趁衡阳恋闲暖，南儿矰缴正纷纷。",
        "dynasty": "宋",
        "collection_info": null
    },
    {
        "uuid": "530b9fa6ec431cdb5f376d1d124b4a26",
        "title": "次韵答致政杜公以加节见寄",
        "author": "韩琦",
        "content": "西北连忧寄责深，十年回首失光阴。\n丹心报国期输尽，白日当天荷照临。\n赐钺何劳诚腼面，扞边虽久即甘心。\n孤根只有衰危甚，不得终身被傅霖。",
        "dynasty": "宋",
        "collection_info": null
    },
    {
        "uuid": "ef0424d86adf40119a7ea96004597214",
        "title": "次韵答留台春卿侍郎以加节见寄二首  其一",
        "author": "韩琦",
        "content": "一落粗官伍哙曹，清流甘分绝英髦。\n建牙恩有丘山重，扞塞功无尺寸高。\n许国壮心轻蹈死，殄戎豪气入横刀。\n只期名遂扁舟去，掉臂江湖掷锦袍。",
        "dynasty": "宋",
        "collection_info": null
    },
    {
        "uuid": "923b2a90f2662ac530ec2d7aebd6bd9c",
        "title": "次韵答留台春卿侍郎以加节见寄二首  其二",
        "author": "韩琦",
        "content": "洛下安然塞下劳，公持霜简我持旄。\n忧无虚日三垂重，闲入芳春万事高。\n病虎厌风摧汉节，卧龙悭雨涩吴刀。\n遥知啸傲烟霞外，肯把仙袍换战袍。",
        "dynasty": "宋",
        "collection_info": null
    },
    {
        "uuid": "8afbd5c3552d634611629b972597515e",
        "title": "清明获鹿道中",
        "author": "韩琦",
        "content": "尺雪征涂已倦行，那堪寂寞过清明。\n农居近古秋韆野，县堞成虚睥睨平。\n只见靓粧矜节服，更无闲地匝春耕。\n山川寓目皆形胜，可惜虚屯百万兵。",
        "dynasty": "宋",
        "collection_info": null
    },
    {
        "uuid": "0b0990951faa673c9917a45c38f219a2",
        "title": "过井陉淮侯庙",
        "author": "韩琦",
        "content": "破赵降燕汉业成，兔亡良犬日图烹。\n家僮上变安知实，史笔加诬贵有名。\n功盖一时诚不灭，恨埋千古欲谁明。\n荒祠尚枕陉间道，涧水空传哽咽声。",
        "dynasty": "宋",
        "collection_info": null
    },
    {
        "uuid": "5719ace5eb7774861582ff2b25d63e90",
        "title": "离天威驿",
        "author": "韩琦",
        "content": "早发天威驿，深春尚薄寒。\n龙蛇盘道路，波浪卷峯峦。\n古人萌常晚，新流势未端。\n忠臣方叱驭，更险不辞难。",
        "dynasty": "宋",
        "collection_info": null
    },
    {
        "uuid": "fd452c9d36d6c3133ec7946219b8d623",
        "title": "过故关",
        "author": "韩琦",
        "content": "春入并州路，羣芳夹故关。\n前驺驱弩过，别境荷戈还。\n古戍余荒堞，新耕入乱山。\n时平民自适，白首乐农闲。",
        "dynasty": "宋",
        "collection_info": null
    },
    {
        "uuid": "7adb4019246a84c6bf4bf99a77d7e51f",
        "title": "百井路山桃盛开",
        "author": "韩琦",
        "content": "漫岭夭桃树，无人亦自开。\n云霞深隐洞，锦绣远成堆。\n生意惊樵斧，芳情谢宴杯。\n莫迷行客路，不似武陵回。",
        "dynasty": "宋",
        "collection_info": null
    },
    {
        "uuid": "cca2930e714fc716b2a2a02dffba5718",
        "title": "黑砂岭路",
        "author": "韩琦",
        "content": "诘曲榆关道，终朝险復平。\n后旌缘磴下，前骑半天行。\n举目自山水，劳生徒利名。\n报君殊未效，何暇及归耕。",
        "dynasty": "宋",
        "collection_info": null
    },
    {
        "uuid": "75e72a14c0329665d8f91369f9b4d85c",
        "title": "过侧石驿",
        "author": "韩琦",
        "content": "二月春光薄，川寒驿路长。\n虎蹲难动石，龙矫已刳桑。\n岭狭居多险，耕勤地少荒。\n山农骇车骑，儿女满庄墙。",
        "dynasty": "宋",
        "collection_info": null
    },
    {
        "uuid": "b80ae6d20006fa98441d7f7242ce11be",
        "title": "出山口",
        "author": "韩琦",
        "content": "待晓出山口，溟蒙雨乍晴。\n始知经尽险，终得坦然平。\n草树开春意，川原豁眼明。\n吏民当自信，竹马不须迎。",
        "dynasty": "宋",
        "collection_info": null
    },
    {
        "uuid": "030e4807a35136fdd6cd032f54df83db",
        "title": "送门人曾宏秘校登第南归",
        "author": "韩琦",
        "content": "十载辞乡志，登科一旦伸。\n青纶归养客，白髮倚门人。\n家酿难禁蟹，江鲈正得莼。\n之官如自立，吾馆有贤宾。",
        "dynasty": "宋",
        "collection_info": null
    },
    {
        "uuid": "c3219139bda99eda08e3ca118e4de6c6",
        "title": "吕景初殿院被召归阙",
        "author": "韩琦",
        "content": "迩臣清举世推公，驿召归驰御史骢。\n不独危言开正道，更将高节激颓风。\n严霜透骨寒威重，健鹘盘空杀气雄。\n朝选虽精知尚薄，济时才业满胸中。",
        "dynasty": "宋",
        "collection_info": null
    },
    {
        "uuid": "c307d6576a955ad82adfc933a268d0f3",
        "title": "初伏柳溪",
        "author": "韩琦",
        "content": "万柳笼溪借碧涟，涤烦高会喜僚贤。\n人间酷暑病庚伏，世外清风有洞天。\n一枕易醒西峤雨，满筵思醉北池莲。\n棠阴讼閴边烽静，谁信榆关作地仙。",
        "dynasty": "宋",
        "collection_info": null
    },
    {
        "uuid": "9664fbf00536b77e9632c240e35df25f",
        "title": "重九以疾不能主席因成小诗劝北园诸官饮",
        "author": "韩琦",
        "content": "病襟深惜好重阳，莫接郊园醉晚芳。\n豪饮直输无比户，清欢全落少年场。\n感时萧索休成咏，中酒无流不是伤。\n猛战巨觥吹嫩菊，且陶佳节趁康强。",
        "dynasty": "宋",
        "collection_info": null
    },
    {
        "uuid": "427b77c00315cda6611f49ec1b0b2a7b",
        "title": "并塞晚秋",
        "author": "韩琦",
        "content": "莫赋悲哉学楚骚，寒庭秋色一时高。\n霜严猎卫鹰权峻，风入弓胶士气豪。\n对月清吟森玳瑁，吹花芳酌醉葡萄。\n汾波照骨银河淡，晓夕寒光助帐刀。",
        "dynasty": "宋",
        "collection_info": null
    },
    {
        "uuid": "1f42b21b91d462fd5797c880d5ab70af",
        "title": "过太原旧城",
        "author": "韩琦",
        "content": "车书从此九区同，雉堞隳云百载空。\n欲把金汤角天命，却惊禾黍满秋风。\n虽余墟落人烟悄，不改山河气象雄。\n何必坏城心可坏，祖宗恩德浸无穷。",
        "dynasty": "宋",
        "collection_info": null
    },
    {
        "uuid": "0574e0a2561c8e2a9d9545043dbacebd",
        "title": "晋祠",
        "author": "韩琦",
        "content": "唐叔祠推晋域雄，乘春来谒想遗风。\n前庭树古圭曾剪，近垅禾新颖未同。\n山峻尚存维翰德，泉深长泻及人功。\n愚民不识邦君重，岁岁西神酒食丰。",
        "dynasty": "宋",
        "collection_info": null
    },
    {
        "uuid": "9b2f09302ea7649b3c1f4859eaa4cd1a",
        "title": "狮子柳",
        "author": "韩琦",
        "content": "柳出狻猊首，天然瘿赘高。\n枫瘤嗤鬼伏，松干让龙豪。\n根耸伸狞爪，丝轻被毳毛。\n三眠汉宫树，人状可同褒。",
        "dynasty": "宋",
        "collection_info": null
    },
    {
        "uuid": "9d64cd4fc0a8f221506d52af491fb084",
        "title": "长生苹",
        "author": "韩琦",
        "content": "奇种定仙草，长生晋水苹。\n采芳曾着咏，荐洁可供神。\n万卉衰何速，三冬色自新。\n大年如欲较，吾岂愧庄椿。",
        "dynasty": "宋",
        "collection_info": null
    },
    {
        "uuid": "d9ed74786dbb24e139497203ef5ade0b",
        "title": "过甘泉寺",
        "author": "韩琦",
        "content": "甘泉穿石磴，山腹启禅扉。\n自笑逃尘境，翻来触静机。\n花开松色淡，歌咽磬声微。\n十里蔷薇路，香风送马归。",
        "dynasty": "宋",
        "collection_info": null
    },
    {
        "uuid": "8859910c72b6cc77bb376cc7d30f6096",
        "title": "甲午冬阅",
        "author": "韩琦",
        "content": "练士当时阅，临高共一观。\n势凭朝气锐，令入晓霜寒。\n事重三军国，形存八阵滩。\n烧烘旗帜动，雷吼鼓鼙干。\n画守谁能犯，循环莫见端。\n赴溪驱稚子，飘石走惊湍。\n弹压提封静，周旋四野宽。\n机深天地秘，知少古今难。\n寨巧花齐出，营新月未圆。\n全师充国慎，坚卧亚夫安。\n鹅鹳行虽卷，貔貅伎要殚。\n撒缰驰铁骑，迭箭取银盘。\n避槊身藏镫，扬尘足挂鞍。\n弩飞三刃剑，炮掷百星丸。\n铙管喧归队，肴觞足犒餐。\n父兄人自卫，凫藻众胥欢。\n有志铭燕石，无劳误汉坛。\n壮心徒内激，神武正胜残。",
        "dynasty": "宋",
        "collection_info": null
    },
    {
        "uuid": "3906ea6f6f8f274280a9f378589cce6a",
        "title": "贺宫师杜公增秩",
        "author": "韩琦",
        "content": "汉唐二傅推疏白，高退当时叹莫如。\n虽有清风传旧史，不闻优宠及安车。\n直缘贤迹光君辅，更约师模在帝储。\n何似诏公还庙席，万灵和乐浃堪舆。",
        "dynasty": "宋",
        "collection_info": null
    },
    {
        "uuid": "287b6d72eca9e2252857f6a37f2a927f",
        "title": "贺观文富公迁职",
        "author": "韩琦",
        "content": "秘殿班崇极迩联，九重思旧及高贤。\n虽知荣宠公非乐，且喜孤忠帝尚怜。\n惠物袴襦联一境，得时霖雨即敷天。\n万方翘首皋夔入，待见唐虞致治年。",
        "dynasty": "宋",
        "collection_info": null
    },
    {
        "uuid": "23d4ad8a88a0ef7f5dc0e1013bcfce93",
        "title": "贺春卿加大资政职",
        "author": "韩琦",
        "content": "别殿深严峻宠班，再烦开府扼秦关。\n棠郊阴满修前治，蕙帐香销在故山。\n天意未容贤者乐，官方唯许老时闲。\n苍生况结为霖望，岂要穷边俗吏攀。",
        "dynasty": "宋",
        "collection_info": null
    },
    {
        "uuid": "1c562c72d7c85ee0dcadb1ea62cde4d3",
        "title": "走笔戏呈机宜着作与诸同席",
        "author": "韩琦",
        "content": "不草边书绝塞氛，英僚高会喜同羣。\n朋间射鹄虽连中，坐上飞觥不五分。\n烈士感时何晚岁，男儿行乐是从军。\n速挥大白申严令，多得红心即战勋。",
        "dynasty": "宋",
        "collection_info": null
    },
    {
        "uuid": "9ce71064da7dfe2b58a8a54c2cd5bb2a",
        "title": "上巳柳溪席上次韵答机宜张吉甫判官劝饮",
        "author": "韩琦",
        "content": "天意如何未应人，蛟龙犹得戢乖鳞。\n民间望极经时雨，寒上寒深几日春。\n麦脚埋尘难自展，柳眉低水只干匀。\n西溪不在浮觞乐，且慰羣心祓禊辰。",
        "dynasty": "宋",
        "collection_info": null
    },
    {
        "uuid": "aa29ee61241f2e34dd3ce38d5aec076f",
        "title": "柳溪嘲莲",
        "author": "韩琦",
        "content": "清香奇色匝芳洲，只得公余一见休。\n道是好花堪谑问，几时曾上美人头。",
        "dynasty": "宋",
        "collection_info": null
    },
    {
        "uuid": "eeed5679bfb3657b0a5a5ee572d00dca",
        "title": "次韵答永兴安抚文公",
        "author": "韩琦",
        "content": "建牙非称冢司官，正是宸襟注意安。\n即日太平归辅翼，侍祠重陟岱宗坛。",
        "dynasty": "宋",
        "collection_info": null
    },
    {
        "uuid": "0ec08f4efab80f9017b72f6c79718736",
        "title": "次韵和都运崔谏议寄示立春前一日宿岚谷山程",
        "author": "韩琦",
        "content": "绝塞风霜正树威，不知韶律起从微。\n十千酒且迎春酌，五九寒须半腊归。\n破屐好山连日上，费诗娇雪着人飞。\n属封所过皆蒙惠，民吏应如挟纩衣。",
        "dynasty": "宋",
        "collection_info": null
    },
    {
        "uuid": "5005242e306bcdc401d75ed75c4ec6f2",
        "title": "代书寄大资政春卿侍郎",
        "author": "韩琦",
        "content": "霄躔将欲正三台，促召深思辅翼才。\n只听燮调光玉铉，若为封駮滞银台。\n殿帷延纳君恩厚，经席敷陈圣虑开。\n命相几时符众望，递中看录白麻来。",
        "dynasty": "宋",
        "collection_info": null
    },
    {
        "uuid": "318f34f65223b5b4b200534d4e65343b",
        "title": "六月六日雨后过岳庙游从封寺观稼席上",
        "author": "韩琦",
        "content": "暑雨频经信宿休，近郊方出释潜忧。\n虽妨麦始二停穫，且见苗知一半收。\n神岳怖民藏电雹，老松凭寺偃蛟虬。\n佳游况遇从丰谶，好饰千仓待有秋。",
        "dynasty": "宋",
        "collection_info": null
    },
    {
        "uuid": "c20cc999432f5d8c353874c42cd01fea",
        "title": "自和",
        "author": "韩琦",
        "content": "鄣泥何惜出郊游，始霁才宽望岁忧。\n鬰若山光疑是活，飘然诗思尽难收。\n隈林杏颊红初抹，拂砌莎髯绿自虬。\n禾黍坐看云四合，有年将乞载春秋。",
        "dynasty": "宋",
        "collection_info": null
    },
    {
        "uuid": "9db50a9a8833334d9b061416885e2d07",
        "title": "待制崔峄给事移守圃田",
        "author": "韩琦",
        "content": "使台凝绩大河东，荣圃更临辅镇雄。\n鸾省要资虽锡命，牺图清职未推公。\n满天秋色增诗骨，一路欢谣入岁丰。\n会取朝家精选意，陪京今是汉扶风。",
        "dynasty": "宋",
        "collection_info": null
    },
    {
        "uuid": "43d3413d9c87b3488cdeadf99150b4a3",
        "title": "菊觞",
        "author": "韩琦",
        "content": "九日陪嘉客，金英泛酒船。\n拨醅时上下，浮蚁自周旋。\n香逐榴花发，甘嗤柏叶先。\n坐中宜醉挹，仙录载延年。",
        "dynasty": "宋",
        "collection_info": null
    },
    {
        "uuid": "8333aed64dee6c21c133b49e51fd99ec",
        "title": "北园秋雨",
        "author": "韩琦",
        "content": "轻雨来秋晚，郊园对客樽。\n暂和春气味，将冷雪胚浑。\n声入关榆苦，阴缠塞岭昏。\n黄花应自笑，摇落独承恩。",
        "dynasty": "宋",
        "collection_info": null
    },
    {
        "uuid": "dd9caeac6e8ad712178d399b2c3b9717",
        "title": "病中喜雪",
        "author": "韩琦",
        "content": "天地久闭塞，气和方一开。\n花从无象出，泽藴太虚来。\n庆可万区浃，丰宜百瑞魁。\n病襟虽麤释，欢意阻宾罍。",
        "dynasty": "宋",
        "collection_info": null
    },
    {
        "uuid": "3f61849b2b805fc17c8e6949b75265eb",
        "title": "属疾",
        "author": "韩琦",
        "content": "一纪三垂虑，中疲病早侵。\n人生何苦甚，世事愈思深。\n冬漏长难过，霜风峭不禁。\n几时抛组绶，芝朮老云林。",
        "dynasty": "宋",
        "collection_info": null
    },
    {
        "uuid": "04380eaae101d8bde8665383d957375e",
        "title": "次韵答运使杨畋舍人",
        "author": "韩琦",
        "content": "轺车勤按问，并部此先行。\n籴重伤农业，年丰报力耕。\n几时苏俗困，异日復民兵。\n公策方经远，提封可坐清。",
        "dynasty": "宋",
        "collection_info": null
    },
    {
        "uuid": "acf17a2bf7b0ee9b8d882d6cc9af572b",
        "title": "至和乙未元日立春",
        "author": "韩琦",
        "content": "元日难逢是立春，普天谁不喜佳辰。\n一年气候均诸节，万卉芳菲实九旬。\n柏叶始倾为寿酒，土牛随示力耕人。\n故阴尽革无余腊，端朔阳来庆共新。",
        "dynasty": "宋",
        "collection_info": null
    },
    {
        "uuid": "3c9b38b2fdba38c7f515a76fde8041ba",
        "title": "元夕",
        "author": "韩琦",
        "content": "万家灯火彻重闉，通夕熙然本顺民。\n谁道升平无可状，请观丰稔及兹辰。\n月随游骑何曾动，莲嫁春风不是真。\n半病使君心未伏，欲驱歌吹逐香尘。",
        "dynasty": "宋",
        "collection_info": null
    },
    {
        "uuid": "ced9a0ba914f080f11cd0524d0c246a8",
        "title": "春寒",
        "author": "韩琦",
        "content": "春寒着人骨，病躯殊未堪。\n雁慵难遡北，花怯不开南。\n诗笔少新兴，战觥思旧酣。\n边垂何事乐，寂寞月将三。",
        "dynasty": "宋",
        "collection_info": null
    },
    {
        "uuid": "52e0cbac001ff4ba24ec267c4d5a7487",
        "title": "后园春日",
        "author": "韩琦",
        "content": "并塞园林古，春来似不知。\n雨轻成冻易，树老发花迟。\n剧事随年倦，欢悰入病衰。\n芳时期强赏，宴鼓揭天搥。",
        "dynasty": "宋",
        "collection_info": null
    },
    {
        "uuid": "325caab3631e319f28b74158c4d2fa23",
        "title": "乙未寒食西溪",
        "author": "韩琦",
        "content": "三月秋韆节，西郊菡萏洲。\n塞寒春尚浅，俗乐政同优。\n赏惬杯忘算，歌妍饵失鈎。\n黄昏垂柳岸，人意共迟留。",
        "dynasty": "宋",
        "collection_info": null
    },
    {
        "uuid": "06987012c844ef0f9259ebd8472c8bc7",
        "title": "上巳西溪同日清明",
        "author": "韩琦",
        "content": "拍堤春水展轻纱，元巳清明景共嘉。\n人乐一时看开禊，饮随节日发桐花。\n红芳雨过粧新拂，绿柳含风带尽斜。\n欲继永和书盛事，愧无神笔走龙蛇。",
        "dynasty": "宋",
        "collection_info": null
    },
    {
        "uuid": "b84ef91c8f3daca14ba430290487bb6d",
        "title": "水嬉",
        "author": "韩琦",
        "content": "巧匠矜能作水嬉，偶形千状拟真为。\n机关自谓无知者，手足其如有见时。\n钧叟投竿鱼自出，舞姬挥□□□□。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "uuid": "c2cdad254730b9ae2fe98a16800124b1",
        "title": "诗一首",
        "author": "韩琦",
        "content": "晋阳封守远睢阳，空有驰魂若侍傍。\n处世少容虽凿枘，与公相协自宫商。\n冥鸿愈适知难慕，疲驾将颠失预量。\n新句暗投频骇目，少陵光焰极辉煌。",
        "dynasty": "宋",
        "collection_info": null
    },
    {
        "uuid": "6d13393d8e1d0459c6433b568c41b937",
        "title": "谢宫师杜公寄示诗编",
        "author": "韩琦",
        "content": "百讽新篇百忘劳，直将渊旨质风骚。\n闲观景物辞终巧，意到安恬格自高。\n三代正声传雅乐，千年嘉味入蟠桃。\n谁知八十归休相，字体诗情日日豪。",
        "dynasty": "宋",
        "collection_info": null
    },
    {
        "uuid": "e12e8685b972e0e2d1b86c8b7c71b7d0",
        "title": "次韵谢宫师杜公惠诗庆富公为代",
        "author": "韩琦",
        "content": "彦国贤推不世奇，两谐交政辱公诗。\n如褎事契诚多幸，欲并才名敢固辞。\n疏傅退来光汉史，周公归已静淮夷。\n须知病守荣非浅，日对乡枌拥郡麾。",
        "dynasty": "宋",
        "collection_info": null
    },
    {
        "uuid": "2578e2706df4d77b5bae1a31831a3d3c",
        "title": "寺底遇大雨寄呈二运使",
        "author": "韩琦",
        "content": "怒雷倾雨洒无垠，天意须臾復至仁。\n比屋士民平叹息，一川和黍长精神。\n彻犁农喜通新种，隔辙人谁谓不均。\n大利岂当论小害，路泥深尺没征轮。",
        "dynasty": "宋",
        "collection_info": null
    },
    {
        "uuid": "7b687b5c03bb845cff8486b57f32ded4",
        "title": "早行",
        "author": "韩琦",
        "content": "冒暑行宜早，修途不困人。\n远风清逐睡，微露湿低尘。\n好月看无尽，高吟意益新。\n未鸡知渐晓，天角下星辰。",
        "dynasty": "宋",
        "collection_info": null
    },
    {
        "uuid": "4977152c15a6a249df0d594629afd43b",
        "title": "褫高道中农居",
        "author": "韩琦",
        "content": "山脚林成簇舍窠，门前流水养嘉禾。\n森森松柏围先陇，濈濈牛羊满近坡。\n官赋已供余岁备，村歌无节得天和。\n安全尽责廉平吏，三岁齐民更孰过。",
        "dynasty": "宋",
        "collection_info": null
    },
    {
        "uuid": "f57fdbbdc59c3c1d13076b078df26479",
        "title": "山行",
        "author": "韩琦",
        "content": "山路何曾倦，官程幸不赊。\n片云无定雨，香草逐时花。\n暑序秋天气，农居古室家。\n乡关勤一望，峯翠列高牙。",
        "dynasty": "宋",
        "collection_info": null
    },
    {
        "uuid": "482bc7b4e16045289cb2bec0dd915ca6",
        "title": "过微子领",
        "author": "韩琦",
        "content": "崎岖微子道，行路始知难。\n峻岭万千迭，纡途百十盘。\n地硗民力薄，天旱谷苗干。\n未寤苍苍意，平川雨泽宽。",
        "dynasty": "宋",
        "collection_info": null
    },
    {
        "uuid": "f39ef1d989ea0b0ac71863cf496c59f0",
        "title": "过吴儿谷",
        "author": "韩琦",
        "content": "晓入吴儿谷，危涂信不虚。\n千峯疑绝路，一径俯容车。\n山鸟过云语，田夫半岭锄。\n时平尽周道，天险欲何如。",
        "dynasty": "宋",
        "collection_info": null
    },
    {
        "uuid": "256d14b0914346737d8c79f21558c897",
        "title": "过涉县熊耳山",
        "author": "韩琦",
        "content": "我从团柏历山岐，秀绝唯于熊耳知。\n芳草经年被重席，轻云无日展时旗。\n羊头有黍名终俗，壶口称关类亦卑。\n何似半天留鹤驭，此来凭轼与仙期。",
        "dynasty": "宋",
        "collection_info": null
    },
    {
        "uuid": "d68bf8c2500fea62bea354a649a8d7c6",
        "title": "至昭德",
        "author": "韩琦",
        "content": "出却千山与万山，坦途由引达乡关。\n边垂未减宵衣念，闾里徒矜昼锦还。\n忧国敢忘经日虑，治身能得几时闲。\n遥知上冢光荣处，只在州城一舍间。",
        "dynasty": "宋",
        "collection_info": null
    },
    {
        "uuid": "e9036e4b66fb04b22eb9ac4848e32137",
        "title": "拜坟",
        "author": "韩琦",
        "content": "欲知为郡宠，昼锦入家村。\n自古拜松槚，几人如子孙。\n麾幢新俗观，牛酒饫乡尊。\n儒者荣斯甚，将何报国恩。",
        "dynasty": "宋",
        "collection_info": null
    },
    {
        "uuid": "7a7a27b301d771c3e84d6b4f5deb5687",
        "title": "喜雨",
        "author": "韩琦",
        "content": "垂稔良田雨信愆，三农忧死只呼天。\n应时滂洽真无价，数日淹迟误有年。\n立解焦枯非甚力，不知神化此谁权。\n何妨四序均膏泽，长使生灵得自然。",
        "dynasty": "宋",
        "collection_info": null
    },
    {
        "uuid": "583cb0ae932c4c2272ddf4294e41a427",
        "title": "观稼二首  其一",
        "author": "韩琦",
        "content": "尺雨滂然涤旱灾，行田因得过家来。\n催成禾黍拖泥秀，长就枌榆揭冻栽。\n三组不矜聊问俗，一廛虽陋且容杯。\n郊原跃马都忘病，随目山川气象开。",
        "dynasty": "宋",
        "collection_info": null
    },
    {
        "uuid": "1e3230f1f752985e6b53eed9ab85ed94",
        "title": "观稼二首  其二",
        "author": "韩琦",
        "content": "一夕甘滋起瘁田，斗回灾沴作丰年。\n便晴谁恐禾生耳，将熟偏宜谷捺弮。\n云退不留驱旱迹，气清浑露已秋天。\n衰翁岂独同民乐，更觉诗豪似有权。",
        "dynasty": "宋",
        "collection_info": null
    },
    {
        "uuid": "4342149fbe97aa2993aa158d8279f553",
        "title": "观稼回",
        "author": "韩琦",
        "content": "雨过观田出近垌，敝庐还喜及柴刑。\n云平多稼彻天尽，黛拂远山随马行。\n寂寞秋风催晚角，徘徊先陇奈重城。\n乡人莫羡前驱弩，吾意何如负郭耕。",
        "dynasty": "宋",
        "collection_info": null
    },
    {
        "uuid": "fe2136e91fb8fdf1e59c3265106158e5",
        "title": "早赴坟庄",
        "author": "韩琦",
        "content": "迭迭山依皱晓霞，羲轮腾海露天涯。\n一川图画秋方静，万积京坻谷尽槎。\n旧邺余风含古意，太行高景落诗家。\n讼庭经日如僧舍，又到村居倚将牙。",
        "dynasty": "宋",
        "collection_info": null
    },
    {
        "uuid": "847892301ebf09e84f06678d382ef88f",
        "title": "再出行田",
        "author": "韩琦",
        "content": "丰岁观农穫，先畴路不遐。\n子多宜晚谷，生柪就新麻。\n荞麦方成龊，蔓菁未入桠。\n乡民愚自诧，太守是吾家。",
        "dynasty": "宋",
        "collection_info": null
    },
    {
        "uuid": "929267f148ca631aff6efaef43ea6931",
        "title": "送张吉甫寺丞归洛",
        "author": "韩琦",
        "content": "洛中平日是吾家，时节芳菲正可夸。\n权去独思来卫幕，春归谁约醉桃花。\n晴飞县舄瞻仙翼，暖撷新兰荐洁牙。\n更想缑笙闻夜月，翩然高意薄青霞。",
        "dynasty": "宋",
        "collection_info": null
    },
    {
        "uuid": "f6f205b978015cbc5e2fa5f144e790c3",
        "title": "贺春卿宣微出帅延安",
        "author": "韩琦",
        "content": "延塞何须辍鉅公，西师今復久櫜弓。\n三台班秩名虽重，四海生灵泽未丰。\n莫泥兵韬求策胜，更充贤业俟时通。\n归来谈笑岩廊上，致主唐虞始是功。",
        "dynasty": "宋",
        "collection_info": null
    },
    {
        "uuid": "cf5a004b33a4f994b57de515f841f6b9",
        "title": "重阳甲子雨霁",
        "author": "韩琦",
        "content": "猛收宵雨发秋光，甲子朝来甚不伤。\n天意欲教成九谷，人心兼遂乐重阳。\n山开霁碧迎轩秀，菊染新黄助酒香。\n气与民和自无沴，岂须从俗佩萸囊。",
        "dynasty": "宋",
        "collection_info": null
    },
    {
        "uuid": "2ca9c3144908aef8f20195b02c7cd4dc",
        "title": "登抱螺台",
        "author": "韩琦",
        "content": "坏圃萧踈有废台，登高留客此徘徊。\n几年埋没荒榛满，今日崔巍宴席开。\n一境山川俱入眼，重阳风物尽宜杯。\n坐中不劝犹当醉，菊蕊浮香似拨醅。",
        "dynasty": "宋",
        "collection_info": null
    },
    {
        "uuid": "8621932dc628dbf7968826e2902e8ed2",
        "title": "次韵答滑守梅龙图重阳惠酒二阕  其一",
        "author": "韩琦",
        "content": "芳醇盈榼副风骚，慰我漳滨病拥旄。\n把菊不同陶令喜，白衣人只送香醪。",
        "dynasty": "宋",
        "collection_info": null
    },
    {
        "uuid": "8f6b36363de93f84b9489c518493ad1b",
        "title": "次韵答滑守梅龙图重阳惠酒二阕  其二",
        "author": "韩琦",
        "content": "滑醪清满菊花巵，只欠新螯左手持。\n欲报善隣将意厚，苦惭家酿带春醨。",
        "dynasty": "宋",
        "collection_info": null
    },
    {
        "uuid": "0ea07cf3bd49d964ed6f01374d8271da",
        "title": "次韵答滑州梅龙图惠鼎州甘橘",
        "author": "韩琦",
        "content": "芳讯欣随客鲤开，雅篇并付木奴来。\n病翁逢酒唯忧过，更使湘包下滑杯。",
        "dynasty": "宋",
        "collection_info": null
    },
    {
        "uuid": "158b6fa9021e8a582459bb6de11cbbe6",
        "title": "寒食会康乐园",
        "author": "韩琦",
        "content": "欲识芳园立意新，康辰聊以乐吾民。\n天收寒食时来雨，人得常年数倍春。\n密密楼台花外好，蚩蚩歌舞醉中真。\n朝来必要升平象，请绘轻绡献紫宸。",
        "dynasty": "宋",
        "collection_info": null
    },
    {
        "uuid": "18515fd525915faff1fc21c87372a04e",
        "title": "次韵答滑州梅龙图以诗酒见寄二首  其一",
        "author": "韩琦",
        "content": "对敌公如论酒兵，病夫虽劣敢先登。\n如将压境求诗战，即竖降旗示不胜。",
        "dynasty": "宋",
        "collection_info": null
    },
    {
        "uuid": "a79eddbc3ea0c623d2f7071b2e1fe297",
        "title": "次韵答滑州梅龙图以诗酒见寄二首  其二",
        "author": "韩琦",
        "content": "东郡何能抑上才，召书看即日边来。\n名醪价重诗篇好，㮰泛西园感遇杯。",
        "dynasty": "宋",
        "collection_info": null
    },
    {
        "uuid": "ca94503ec52a116d12d470b99766caa4",
        "title": "拜西坟",
        "author": "韩琦",
        "content": "楼角声喧促晓更，致虔茔域出西垌。\n春山带雨和云重，麦陇如梳破雪青。\n乡树溟蒙天水墨，村农淳野古畦丁。\n阴迷俄景催归驭，暂向东风俗眼醒。",
        "dynasty": "宋",
        "collection_info": null
    },
    {
        "uuid": "9ba0e43a1e49e38cd144db581fa209c4",
        "title": "次韵酬滑州梅龙图惠诗",
        "author": "韩琦",
        "content": "自昔能诗者，如公敏思稀。\n清风当世耸，大雅一时归。\n京辅方期治，天颜此暂违。\n召棠随有爱，庖刃不劳挥。\n吟笔闲邀战，隣邦动怯围。\n疲神支败北，对景失芳菲。\n无物酬明月，何心衒昼衣。\n惊弦常跕跕，突阵正騑騑。\n溪柳柔金幄，园花烂锦帏。\n嬉游成乐国，佳气俯端闱。\n郢曲高难和，荆栖近莫依。\n流年伤阻阔，好梦接容辉。\n不信降旗竖，犹胜走檄威。\n可惭貂莫续，安敌虎而飞。\n窘蹙图更郡，奔逃始见机。\n吾乡虽甚美，无计恋柴扉。",
        "dynasty": "宋",
        "collection_info": null
    },
    {
        "uuid": "5e8a0389ac4c1ad5a6e5cbae6b713c2e",
        "title": "次韵和滑州梅龙图寒食溪园",
        "author": "韩琦",
        "content": "溪园高致此非遐，请为公陈众所夸。\n一境熙台跻旧俗，万民和气入新花。\n流芳只有人思召，行乐何须坐有车。\n不独清明资胜会，四时风月惬诗家。",
        "dynasty": "宋",
        "collection_info": null
    },
    {
        "uuid": "c97e35a88db0b12785b2176b685f6b5e",
        "title": "次韵答磁州王復都官",
        "author": "韩琦",
        "content": "本邦为守获隣封，民政虽殊道则同。\n浃境欢然君有惠，一乡荣甚我何功。\n渐濡美化规模近，珍重高篇气格雄。\n德薄可能胜尹诵，穆如空自愧清风。",
        "dynasty": "宋",
        "collection_info": null
    },
    {
        "uuid": "477caa57708c89e26a1d04f9f5c11c21",
        "title": "上巳会城北新硙",
        "author": "韩琦",
        "content": "谁言智者不兼仁，请看新渠激硙轮。\n本为酒材宽物力，更饶春月乐乡民。\n阴晴天色将寒食，狂醉人心即蜡宾。\n父老他年传故事，可忘修禊起兹辰。",
        "dynasty": "宋",
        "collection_info": null
    },
    {
        "uuid": "f6215c92ecff505ff544273fb1248d1c",
        "title": "昼锦堂赏新牡丹",
        "author": "韩琦",
        "content": "欲集珍丛称此堂，春来栽槛首花王。\n连砧不动开犹少，对酒多情格自强。\n白昼已凌乡锦色，清阴宜接讼棠芳。\n娱宾一奉笙歌赏，从此香名岁月长。",
        "dynasty": "宋",
        "collection_info": null
    },
    {
        "uuid": "2e58665b29fcbbbbb77955a87a7569cd",
        "title": "暮春康乐园",
        "author": "韩琦",
        "content": "榆荚纷纷掷乱钱，柳花相扑辊新绵。\n一年寂寞频来地，三月芳菲已过天。\n树密只喧闲鸟雀，台高犹得好山川。\n病夫不饮时如此，徒有诗情益自然。",
        "dynasty": "宋",
        "collection_info": null
    },
    {
        "uuid": "c261b6d5e8a45524caf8a1034e63bee5",
        "title": "庚申相台闵稼",
        "author": "韩琦",
        "content": "淫雨农畴害復收，彼何恩厚此何仇。\n高田谷穗拖牛尾，卑地庄窠没兽头。\n稔社彻宵喧鼓乐，灾居无日苦饥流。\n如云祸福关为政，安得丰凶在一州。",
        "dynasty": "宋",
        "collection_info": null
    },
    {
        "uuid": "8400ea86143aa2aa701aadf842b084da",
        "title": "苦雨",
        "author": "韩琦",
        "content": "直疑天际裂银潢，大雨连倾特异常。\n数里河声轰阵鼓，万条檐溜卓戎枪。\n雷霆势恶掀人脑，蛟□朋凶碎客航。\n正熟民田多没穗，几时仁恻动苍苍。",
        "dynasty": "宋",
        "collection_info": null
    },
    {
        "uuid": "e36d91f9187419b4fe090e0d1aee6218",
        "title": "次韵酬滑州梅龙图惠酒",
        "author": "韩琦",
        "content": "久雨无书致睦隣，坦途非邈尽长津。\n正忧吾里民灾甚，敢觊公斋酒味醇。\n得骋蛟龙方倚浪，未锄稂莠已齐身。\n太阳几日披云见，多少如葵仰望人。",
        "dynasty": "宋",
        "collection_info": null
    },
    {
        "uuid": "543bfc81cc4e6f84031b5d5bce4020bd",
        "title": "冬至前一日雪",
        "author": "韩琦",
        "content": "地下阳将復，人间气已和。\n羣阴明数极，六出见花多。\n贺称新年曲，欢侔故郢歌。\n同云留纪吉，柔荔借萌科。\n起认灰飞管，堆凝素出波。\n朝盈振鹭集，隙隘白驹过。\n树密轻黏萼，天圆细撼罗。\n洁非容物污，碎不在风搓。\n农亩经年瑞，诗家万古魔。\n平明开庆会，绿蚁荐红螺。",
        "dynasty": "宋",
        "collection_info": null
    },
    {
        "uuid": "fdf81cf614062b7b3ab8d4e114ba93dd",
        "title": "腊日出猎二首  其一",
        "author": "韩琦",
        "content": "笳鼓拥貔貅，韩陵山下头。\n人心忘岱岳，鹰眼快离娄。\n兔逸兹穷虏，孤歼即贵酋。\n乡民谁会我，衣锦乐畋游。",
        "dynasty": "宋",
        "collection_info": null
    },
    {
        "uuid": "d246260f7e3783743867441ce5aaf251",
        "title": "腊日出猎二首  其二",
        "author": "韩琦",
        "content": "习平礼乐存形器，要阅兵须有杀生。\n故备姦戎侔斩伐，唯于畋猎可申明。\n妖狐胆裂逃终戮，老鹘拳高下必精。\n大获未能矜小得，几何人不哂吾行。",
        "dynasty": "宋",
        "collection_info": null
    },
    {
        "uuid": "3d0b9ebb49cad50d1debabfc3e0ea810",
        "title": "元日雪",
        "author": "韩琦",
        "content": "人正开统发新阳，盈尺稀逢雪载滂。\n不必宫声符善岁，却应和气得嘉祥。\n同云几刻藏春色，利泽经时洽众芳。\n遥想九天排晓仗，六花吹入万年觞。",
        "dynasty": "宋",
        "collection_info": null
    },
    {
        "uuid": "4d062770502813d10e9cb5a7bb3d86f2",
        "title": "新岁拜坟二首  其一",
        "author": "韩琦",
        "content": "先陇比如何，新年重一过。\n风迎人意好，春入鸟声和。\n畎亩因时劝，松楸趁暖科。\n公余私遂及，吾幸比为多。",
        "dynasty": "宋",
        "collection_info": null
    },
    {
        "uuid": "c0ee5f776f1cf5683ffda650919954dc",
        "title": "新岁拜坟二首  其二",
        "author": "韩琦",
        "content": "新岁斋前寂讼铃，不妨诹日展先茔。\n遥知陇树春方到，一见家山眼又明。\n孝弟少期为俗劝，里闾乌足语吾荣。\n此行犹苦圭符累，名遂归来更尽诚。",
        "dynasty": "宋",
        "collection_info": null
    },
    {
        "uuid": "90496d2d0e09f3d77cfba48fae681fbd",
        "title": "寄并帅庞公古瓦砚",
        "author": "韩琦",
        "content": "邺瓦搜来颇异常，寄诚安足奉文房。\n早陪神化丹青笔，莫滞边书赤白囊。",
        "dynasty": "宋",
        "collection_info": null
    },
    {
        "uuid": "3a3d7b1096f5c0a7bba3d186ab38fdcb",
        "title": "次韵答并帅庞公谢寄古砚",
        "author": "韩琦",
        "content": "谁传石末首青州，邺砚今推第一流。\n更好岂堪濡化笔，报琼终念木瓜投。",
        "dynasty": "宋",
        "collection_info": null
    },
    {
        "uuid": "999c401dabf74fbc949fe08d0c96006b",
        "title": "寄题滑州梅龙图西溪园",
        "author": "韩琦",
        "content": "陪京高选得名卿，勤葺公园匪自宁。\n政举辅藩无一事，意尊王室有三亭。\n看花篇什烦官课，对酒笙歌易讼铃。\n他日吏民铭惠爱，定随碑刻载图经。",
        "dynasty": "宋",
        "collection_info": null
    },
    {
        "uuid": "aae2e0634cbac31266f50a93fd094023",
        "title": "寄题滑州梅龙图西溪",
        "author": "韩琦",
        "content": "四时风物隐天真，咫尺城隅惜示人。\n几岁坏堤埋老木，一朝春色与吾民。\n壶中有景知诚少，堂下无喧到始频。\n我亦治园同众乐，夹河相望称为隣。",
        "dynasty": "宋",
        "collection_info": null
    },
    {
        "uuid": "3bdf2b48d24a456c965feee891c10a8c",
        "title": "御制后苑赏花钓鱼奉圣旨次韵",
        "author": "韩琦",
        "content": "花簇香亭万朵开，琱舆高自九关来。\n轻阴阁雨迎天步，寒色留春送寿杯。\n仙吹彻云终缥缈，恩鱼逢饵几徘徊。\n曾参二十年前会，今备台司得再陪。",
        "dynasty": "宋",
        "collection_info": null
    },
    {
        "uuid": "8693b69ea9d069145d2fed56bb5a5f2e",
        "title": "御制天章阁观三圣御书奉圣旨次韵",
        "author": "韩琦",
        "content": "宝阁三休地，琅函列圣文。\n天章横紫极，洛字覆青云。\n花拆惊雷起，龙腾骇浪分。\n宸毫知善断，更嗣禹邦勤。",
        "dynasty": "宋",
        "collection_info": null
    },
    {
        "uuid": "6ae53ef7e3d506336aa2a200c22b1229",
        "title": "恭谢天地庆成五言六韵",
        "author": "韩琦",
        "content": "世积皇基厚，天扶帝极安。\n宸心思报重，灵答匪诚难。\n蠲洁斋居敞，凝严路寝宽。\n二仪通圣飨，三后接神欢。\n惠泽开秋惨，和声破晓寒。\n南山荐君寿，峣阙耸羣观。",
        "dynasty": "宋",
        "collection_info": null
    },
    {
        "uuid": "81697784bd8d0dd283b5603a740389ec",
        "title": "祫享庆成五言二十韵",
        "author": "韩琦",
        "content": "大飨无先祫，精祠贵必躬。\n历朝疑未讲，旷典属今崇。\n良月稽冬孟，容台访礼中。\n祀期当象闰，位向卒虚东。\n太卜诹元日，斋诚俨法宫。\n琱舆下丹地，琳馆荐清衷。\n雪密人初骇，天高德自通。\n阴云成瑞霭，凛色变和风。\n世室休严卫，宵衣集庶工。\n叙亲昭穆正，合食簋铏丰。\n既祼神斯格，居歆庆已蒙。\n欢欣流禹律，謦欬入尧聪。\n月射千圭白，星辉万燎红。\n茨歌将振作，晴旭渐曈昽。\n回跸升端阙，羣瞻耸上穹。\n蕃釐均庙馂，惠泽泰民穷。\n孝着钩钤动，恩疏贯索空。\n致祥书可信，让美意尔冲。\n此协亨嘉会，惭非辅翼功。\n唯知献君寿，巍与二仪同。",
        "dynasty": "宋",
        "collection_info": null
    },
    {
        "uuid": "e677156fc8b6588bc2c6abd9231d1ae6",
        "title": "明堂庆成五言二十韵",
        "author": "韩琦",
        "content": "至矣君严父，其惟祀配天。\n明堂兹有法，路寝復申虔。\n礼简刊前误，图新焕昔传。\n干坤隆正位，辰火协高躔。\n宗德停参侑，推尊独大圆。\n兼崇太极坐，并享总章筵。\n节物丰秋后，斋精吉玄前。\n既祗真馆驾，遂洁閟宫牷。\n泛洒轻尘失，涵濡惠泽先。\n直由诚意感，卒使祭无愆。\n翌日回清跸，中宵俨邃延。\n一纯通肸蠁，五室敞蟺蜎。\n和必流金石，馨非主豆笾。\n灵光烛窗户，飚驾触旄旃。\n齐酌终三荐，神釐答万年。\n欢声摇海岳，瑞色变云烟。\n馂已均庖贱，恩思被幅员。\n星鸡随敕竖，赦鹤下楼宣。\n教不烦家至，民惟视德迁。\n普天知子道，斯匪化工然。",
        "dynasty": "宋",
        "collection_info": null
    },
    {
        "uuid": "7f44679cd93ee9794be7ca84a5e27f8a",
        "title": "天章阁观御飞白书五言十韵",
        "author": "韩琦",
        "content": "内阁门清晓，中天对迩臣。\n唐虞遗典在，河洛奥书陈。\n二圣勤劳旧，千龄矩法新。\n帝晖方咫尺，宸翰復躬亲。\n鸾拂宫绡舞，花随御笔春。\n奎光连璧府，剑影动龙津。\n今古神功绝，颁宣上意均。\n玉峯罗俎豆，黼坐拱星辰。\n鱼藻符亨会，蓬瀛寄此身。\n流霞仙饮罢，又赐一杯醇。",
        "dynasty": "宋",
        "collection_info": null
    },
    {
        "uuid": "079ddfcc33c3a5931338bc306e9f28ae",
        "title": "枢廷对竹",
        "author": "韩琦",
        "content": "一纪前曾对此君，依然轩槛喜重亲。\n丹心自觉同高节，青眼相看似故人。\n不杂嚣尘终冷淡，饱经霜雪尚精神。\n枢廷岂是琴樽伴，会约幽居称幅巾。",
        "dynasty": "宋",
        "collection_info": null
    },
    {
        "uuid": "21ce6dbbe9c040f03ead1ef37e9f7b42",
        "title": "韩缜太傅之任洋州",
        "author": "韩琦",
        "content": "昔年疆场宠双旌，官寄洋州实治并。\n今喜远民留上意，故求贤守绍家声。\n升云仙迹唐祠古，踏石春游灙水清。\n时阅吏文应笑我，从前衔署只虚名。",
        "dynasty": "宋",
        "collection_info": null
    },
    {
        "uuid": "e0cfcf40cf2c03f6c52e7f908ca51e37",
        "title": "答定帅仲仪龙图寄示堂诗刻",
        "author": "韩琦",
        "content": "好胜时多尚己为，前人勤力必随隳。\n所图营葺犹如是，欲树功名即可知。\n昔慕先贤形藻绘，本同来哲作箴规。\n得公诗刻增光燄，定警偷风变俗漓。",
        "dynasty": "宋",
        "collection_info": null
    },
    {
        "uuid": "948a84bb0e0beb07b797c01ed776dcf5",
        "title": "夏景即事",
        "author": "韩琦",
        "content": "槐耳笼前槛，云峯透曲櫺。\n凉风即昆阆，烦思入沧溟。\n荷弱翻青盖，榴新倒绿缾。\n晚来收骤雨，一枕梦魂醒。",
        "dynasty": "宋",
        "collection_info": null
    },
    {
        "uuid": "9dbf435e72b59a9944262b43b0fc5b3c",
        "title": "夏暑早时朝二首  其一",
        "author": "韩琦",
        "content": "凉风吹暑豁烦歊，上马迎风趁早朝。\n宿雾欲开星月澹，隐然双阙在层霄。",
        "dynasty": "宋",
        "collection_info": null
    },
    {
        "uuid": "dc38efc31a773454ab97614118c5cea1",
        "title": "夏暑早时朝二首  其二",
        "author": "韩琦",
        "content": "夺热清风几快襟，禁街岑寂漏声沉。\n东方似动阴氛失，北斗高垂帝阙深。\n忧国远图深入梦，费诗闲景懒成吟。\n平明天外鸣鞘下，万玉颙然拱极心。",
        "dynasty": "宋",
        "collection_info": null
    },
    {
        "uuid": "31e0788634fdb369d8c6f2b5d157f0b8",
        "title": "重九席上赋金铃菊",
        "author": "韩琦",
        "content": "黄金缀菊铃，兖地独驰名。\n细蕊浮杯雅，香筒贮露清。\n风休沉夜警，雨碎入寒声。\n自此传仙种，秋芳冠玉京。",
        "dynasty": "宋",
        "collection_info": null
    },
    {
        "uuid": "a5163034cf19481635b745467ed5bb4e",
        "title": "召赴天章阁观新柑",
        "author": "韩琦",
        "content": "云阁崇先重，霜柑荐瑞新。\n临观纡法从，趋召独隣臣。\n虹实开天意，重荣浃上人。\n不随淮枳变，自比禹包珍。\n庙献宸心格，亲颁圣宠均。\n从兹魁众果，仙府占长春。",
        "dynasty": "宋",
        "collection_info": null
    },
    {
        "uuid": "88da06319060a74bb70711107f1fd6a4",
        "title": "祈雪宿斋醴泉观",
        "author": "韩琦",
        "content": "愆阳经腊恻皇情，徧走灵祠达意诚。\n马殆始知仙府迥，露寒如到月宫清。\n甘泉既久蠲民瘼，惠泽非难涤厉萌。\n日待神龙兴热窟，一吁嘉雪满寰瀛。",
        "dynasty": "宋",
        "collection_info": null
    },
    {
        "uuid": "3ae18247b044fb6afdbbb2fa1c1a9e0a",
        "title": "戊戌元日喜雪",
        "author": "韩琦",
        "content": "新元迎晓朔风凉，零落同云势渐霶。\n气候未春终是腊，祷祈方得合称祥。\n拜章粉絮迷朝佩，献寿琼花入御觞。\n自是三农丰岁兆，人声何必问宫商。",
        "dynasty": "宋",
        "collection_info": null
    },
    {
        "uuid": "268babccd50bbe2b53810b6c3d11e8ea",
        "title": "张吉甫殿丞宰资阳",
        "author": "韩琦",
        "content": "去物轻遐邑，宸心与近均。\n宜将宽诏意，善恤远方民。\n寒驿凫先下，春郊雉自驯。\n白云休引望，馨膳有天伦。",
        "dynasty": "宋",
        "collection_info": null
    },
    {
        "uuid": "0c309721b8de5a79d0129a7edaa3d4ad",
        "title": "次韵和崔象之寺丞西亭雨下",
        "author": "韩琦",
        "content": "初暑轩窗覆翠阴，更宜飞雨濯尘襟。\n喜花添色自人意，为岁期丰独帝心。\n余润日随和气浃，好声时逐远风沉。\n郊原徧采农家议，一寸真如一寸金。",
        "dynasty": "宋",
        "collection_info": null
    },
    {
        "uuid": "8dd8cdbf028268661aac5cb1d062e237",
        "title": "庚子重九菊未盛开席上偶成",
        "author": "韩琦",
        "content": "重九开樽节未寒，黄花初发叶皆单。\n待看旬日金铃绽，剩得东篱一醉欢。",
        "dynasty": "宋",
        "collection_info": null
    },
    {
        "uuid": "41b9c0c514ce2f297b654337467a8456",
        "title": "九日赏菊未开席上次韵答崔象之寺丞",
        "author": "韩琦",
        "content": "谁知九日接宾觞，未放寒花折露房。\n早是生来悲晚节，那堪开不在重阳。\n满头且应良辰插，一夜宁衰浅意香。\n守待金铃披绝艷，共君搴蕊醉余芳。",
        "dynasty": "宋",
        "collection_info": null
    },
    {
        "uuid": "5fdfc3bb4d81e511abe407d0e7e0c3be",
        "title": "览崔象之寺丞诗编",
        "author": "韩琦",
        "content": "惊人侍句本天成，艷格清奇不易评。\n秋月照空澄万景，洛花无品尽多名。\n珠藏赤水搜求苦，矿出黄金锻炼精。\n郊庙有歌犹未采，只输高兴写幽情。",
        "dynasty": "宋",
        "collection_info": null
    },
    {
        "uuid": "edf64dad57f749b6448837097173cee0",
        "title": "和崔象之紫菊",
        "author": "韩琦",
        "content": "紫菊披风碎晓霞，年年霜挽赏奇葩。\n嘉名自合开仙府，丽色何妨夺锦砂。\n雨径萧踈凌藓晕，露丛芬馥敌兰芽。\n孤标只取当筵重，不似寻常泛酒花。",
        "dynasty": "宋",
        "collection_info": null
    },
    {
        "uuid": "6afac60682a27e91d74e7f0a952a9ec3",
        "title": "祫享加恩押班宣制",
        "author": "韩琦",
        "content": "大祫休成庆泽新，广庭宣制宠臣隣。\n非烟荐瑞笼宫殿，出綍敷言耸搢绅。\n风结冰檐骈玉箸，日融霜瓦半鱼鳞。\n移时始放金吾仗，鹓鹭齐飞出禁闉。",
        "dynasty": "宋",
        "collection_info": null
    },
    {
        "uuid": "43b35a537d9e8875b337a620fd40e684",
        "title": "辛丑中秋不见月",
        "author": "韩琦",
        "content": "懊恼闲云取次生，中秋观月悞人情。\n一时虽不充羣望，万古终难掩至明。\n疑有阴魔憎好事，更虞淫雨害丰盛。\n须知席上徘徊意，直似葵心向日倾。",
        "dynasty": "宋",
        "collection_info": null
    },
    {
        "uuid": "0cfc2507b2193b6e1732114a645a188d",
        "title": "崔象之中舍宰阳翟",
        "author": "韩琦",
        "content": "君于荣利已恬然，此治韩城属荐贤。\n惠政即随春共煦，道心常与月同圆。\n门踈俗客禅诠远，亭掩修篁定力坚。\n思退几人曾上籍，可容名记託新篇。",
        "dynasty": "宋",
        "collection_info": null
    },
    {
        "uuid": "5c8891f801c11b2b212c4216efaa8f53",
        "title": "辛丑季秋大飨明堂中书宿斋",
        "author": "韩琦",
        "content": "紫极宸居重，黄扉禁户深。\n斋精严帝配，祗翼达天心。\n百刻延壶箭，千庐肃羽林。\n秋声来易感，仙梦断难寻。\n小雨随云散，踈星伴月沉。\n树鸡先晓唱，菊酒带香斟。\n寂尔潜神化，翛然适道襟。\n惟馨思在德，肸蠁伫灵歆。",
        "dynasty": "宋",
        "collection_info": null
    },
    {
        "uuid": "973b80546ebbeb3d00194a2b00974c39",
        "title": "中书东厅十咏 迎春",
        "author": "韩琦",
        "content": "覆栏纤弱绿条长，带雪衝寒拆嫩黄。\n迎得春来非自足，百花千卉任芬芳。",
        "dynasty": "宋",
        "collection_info": null
    },
    {
        "uuid": "2f205903ffcb2efa1adfee9119e4f123",
        "title": "中书东厅十咏 牡丹",
        "author": "韩琦",
        "content": "当栏新植尽珍丛，异格同妍出化工。\n何物众人惊绝艷，一枝花坼瑞云红。",
        "dynasty": "宋",
        "collection_info": null
    },
    {
        "uuid": "0bbcec96b53ced59926bc4b762122472",
        "title": "中书东厅十咏 夜合",
        "author": "韩琦",
        "content": "合昏枝老拂檐牙，红白开成蘸晕花。\n最是清香合蠲忿，累旬风送入窗纱。",
        "dynasty": "宋",
        "collection_info": null
    },
    {
        "uuid": "e59c62b03d993d44b90359cae15e35ed",
        "title": "中书东厅十咏 四季",
        "author": "韩琦",
        "content": "牡丹殊绝委春风，露菊萧踈怨晚丛。\n何似此花荣艷足，四时长放浅深红。",
        "dynasty": "宋",
        "collection_info": null
    },
    {
        "uuid": "e4b80a04a3f209eb2d2341647296714a",
        "title": "中书东厅十咏 绿篠",
        "author": "韩琦",
        "content": "莫轻丛篠绿阴微，迸笋方抽嫩玉枝。\n结实他年臻瑞物，最宜栽向凤凰池。",
        "dynasty": "宋",
        "collection_info": null
    },
    {
        "uuid": "97dad78e123b8b1ef50311f0204ea7c8",
        "title": "中书东厅十咏 芎藭",
        "author": "韩琦",
        "content": "蘼芜嘉种列羣芳，御湿前推药品良。\n时摘嫩草烹赐茗，更从云脚发清香。",
        "dynasty": "宋",
        "collection_info": null
    },
    {
        "uuid": "4c3b83c6f2a962bf1ad181c911239663",
        "title": "中书东厅十咏 山芋",
        "author": "韩琦",
        "content": "随竹萦回翠蔓延，土藷名异出前编。\n会须霜晚餐珠实，可挹浮后作地仙。",
        "dynasty": "宋",
        "collection_info": null
    },
    {
        "uuid": "bc1eaf4e5ccd5cb0d9a65345d3af4bfb",
        "title": "中书东厅十咏 盆池",
        "author": "韩琦",
        "content": "圆沼泓登璧彩浮，萍新殊未覆游鯈。\n纤鳞不用时惊没，香饵虽投是直鈎。",
        "dynasty": "宋",
        "collection_info": null
    },
    {
        "uuid": "951c382dec1b0ff692465b4d9fae4872",
        "title": "中书东厅十咏 假山",
        "author": "韩琦",
        "content": "危峰迭迭起丸泥，莫爱幽奇是假为。\n黄阁何功宜自劾，去寻真隐老衰疲。",
        "dynasty": "宋",
        "collection_info": null
    },
    {
        "uuid": "1dffd7d2ae9fba725e4c0ac9c66f3dc4",
        "title": "中书东厅十咏 驯鹊",
        "author": "韩琦",
        "content": "灵鹊双双日自驯，徘徊轩槛若相亲。\n主人素解忘荣辱，何用喃喃送喜频。",
        "dynasty": "宋",
        "collection_info": null
    },
    {
        "uuid": "d2d84d2ec5007c1f8d1b0389adc44f58",
        "title": "崔象之宰韩城",
        "author": "韩琦",
        "content": "去年同举菊花觞，自揭清音入醉乡。\n此日高秋来一别，几旬佳节负重阳。\n风生古操安新治，雨彻踈茅锁旧堂。\n民里更繁应自化，宰君心地本空王。",
        "dynasty": "宋",
        "collection_info": null
    },
    {
        "uuid": "0ef2033bfa6abaec5cc96c3a79ab2da9",
        "title": "驾幸西太一宫祈雨",
        "author": "韩琦",
        "content": "晓跸声干下九重，西郊岑寂款琳宫。\n骄阳尚作三春旱，多稼期霑一雨丰。\n恤物致虔归上德，应诚为答即神聪。\n从来圣感无旋日，不在商岩傅说功。",
        "dynasty": "宋",
        "collection_info": null
    },
    {
        "uuid": "ac6c85256ee54282b2c3ad206017779a",
        "title": "驾幸西太一宫道傍耕桑者皆以茶绢赐之",
        "author": "韩琦",
        "content": "杪春时泽未全滂，西祷真祠徯福祥。\n蚕女舍笼惊法从，耕夫投耒目天光。\n劳勤率有优恩及，拜赐皆知佚道长。\n海内承风谁不劝，何须躬籍与躬桑。",
        "dynasty": "宋",
        "collection_info": null
    },
    {
        "uuid": "f5ef740d4ff944e11f8e42b96944388b",
        "title": "驾幸西太一宫陌上耕者叱牛声厉左右皆笑之",
        "author": "韩琦",
        "content": "皇心悯雨出西垧，亲祷灵宫致洁诚。\n扈跸不知农事苦，辇前争笑叱牛声。",
        "dynasty": "宋",
        "collection_info": null
    },
    {
        "uuid": "f44148a5ef8260685e7ba2718010ab81",
        "title": "驾幸西太一宫谢雨",
        "author": "韩琦",
        "content": "太一尊神宅近垧，特纡天仗乞殊灵。\n清衷祠祷才三日，大澍滂沱足四溟。\n上释忧劳严报谢，民祛愁鬰得康宁。\n至诚有答真如响，更异言閒退守星。",
        "dynasty": "宋",
        "collection_info": null
    },
    {
        "uuid": "651a5678cf11eb7019d97024108ab25e",
        "title": "从驾过金明池",
        "author": "韩琦",
        "content": "帐殿深沉压水开，几时宸辇一游来。\n春留苑树阴成幄，雨涨池波色染苔。\n空外长桥横螮蝀，城边真境闢蓬莱。\n匪朝侍宴临雕槛，共看龙艘夺锦回。",
        "dynasty": "宋",
        "collection_info": null
    },
    {
        "uuid": "e68b190e60332ca891b5100927584e5f",
        "title": "驾幸金明池",
        "author": "韩琦",
        "content": "西池风景出尘寰，春豫方乘禁坐闲。\n庶俗一令趋寿域，从官齐许宴蓬山。\n楼台金碧芳菲心，舟楫笙歌浩渺间。\n与众尽欢宫漏促，万花香裏属车还。",
        "dynasty": "宋",
        "collection_info": null
    },
    {
        "uuid": "e4202d7767fdbab6fc26375a4ed21151",
        "title": "寄崔象之国博",
        "author": "韩琦",
        "content": "知君为邑解铜章，却復先庐坐葆光。\n对境风幡俱不问，安禅心法两皆忘。\n满庭修竹争高节，近砌幽兰称独芳。\n若论厌喧遭拄杖，何如趣驾返周行。",
        "dynasty": "宋",
        "collection_info": null
    },
    {
        "uuid": "3fbd59765bd8cf1e97e397185b4e6d4b",
        "title": "甲辰景灵宿斋谢雨",
        "author": "韩琦",
        "content": "邃寂敞仙扃，心斋物外清。\n滂沲今应祷，肸蠁此通诚。\n月殿栖真境，风梧醒睡声。\n如何谢灵贶，至道本难名。",
        "dynasty": "宋",
        "collection_info": null
    },
    {
        "uuid": "f4c2729eb12b4dea7c97c310774da081",
        "title": "癸卯喜雪",
        "author": "韩琦",
        "content": "一夜阴云匝四溟，朝来嘉雪洒寰瀛。\n因风絮起先春媚，剪水花飞到地轻。\n天际定迷琼蕊屑，世间今有玉楼成。\n应时何止销民疹，直压胡沙万里清。",
        "dynasty": "宋",
        "collection_info": null
    },
    {
        "uuid": "7a05b3c9cdc3bf3613b100c88d97f62d",
        "title": "闻崔公孺国博将入都近重九未至",
        "author": "韩琦",
        "content": "几日知君命驾来，芳辰看失独徘徊。\n黄封御酒新霑赐，更偶金铃菊未开。",
        "dynasty": "宋",
        "collection_info": null
    },
    {
        "uuid": "ab1382dd838e6a992568addbd1f19338",
        "title": "晚秋有感",
        "author": "韩琦",
        "content": "倦鹊穿林趁独栖，此情唯有老鳏知。\n西风日紧重阳近，忍对黄花把酒巵。",
        "dynasty": "宋",
        "collection_info": null
    },
    {
        "uuid": "ef9ad4f2c33598ca3d8d2d330f9db8f4",
        "title": "次韵答崔公孺国博",
        "author": "韩琦",
        "content": "向陪亡室鹡鸰原，正是轻霜九日天。\n醉语忘形几尔汝，诗毫挥纸速云烟。\n思穷碧落今无术，泪洒黄花两换年。\n一览嘉章生百恨，孤怀还昧觉心圆。",
        "dynasty": "宋",
        "collection_info": null
    },
    {
        "uuid": "696d19d6632aab75f5f29242648bc99f",
        "title": "先君写真得永叔为之赞而君谟书其侧崔公孺国博以诗称美次韵答之",
        "author": "韩琦",
        "content": "迁笔褒扬逸少书，孤风拂拂起襟裾。\n孝心知覩英灵在，世系元承福庆余。\n永向浄居同相好，任从深谷改丘墟。\n君诗意主称人善，义节轩然到古初。",
        "dynasty": "宋",
        "collection_info": null
    },
    {
        "uuid": "e448e9da0b1a24cd5f052526699f624c",
        "title": "次韵和崔公孺国博观君谟所书孝亲崇福院牌",
        "author": "韩琦",
        "content": "欲护亲茔荐福殊，僧蓝营葺几年余。\n名因先帝鸿恩锡，牌得君谟大字书。\n佛宇增辉良自尔，乡庐传美孰加予。\n须知体法多奇处，深造钟王奥妙墟。",
        "dynasty": "宋",
        "collection_info": null
    },
    {
        "uuid": "4a67369c41460d63a431341aa126cc66",
        "title": "次韵和崔公孺国博观新模邺王书",
        "author": "韩琦",
        "content": "唐季诸侯孰擅雄，邺邦高袭世勋洪。\n图功自可超烟阁，接士殊优在雪宫。\n刀笔风流争战外，生灵安帖笑谈中。\n诗豪墨妙家藏久，二美刊传定不穷。",
        "dynasty": "宋",
        "collection_info": null
    },
    {
        "uuid": "686c54fb3ce728cd02cff1cbd2913236",
        "title": "次韵和崔公孺国博观新模正献杜公草书",
        "author": "韩琦",
        "content": "珍藏正献草书诗，传诫云来示永贻。\n几夜风涛偃松柏，半天雷雨起蛟螭。\n临池学苦应同妙，舞剑功如未是奇。\n刊石岂徒为世玩，更思清节可师之。",
        "dynasty": "宋",
        "collection_info": null
    },
    {
        "uuid": "5757db4c90858a5123a5bafd01e2b3a1",
        "title": "次韵和崔公孺国博模刻文正范公阅古堂诗",
        "author": "韩琦",
        "content": "阅古堂成在北边，希文诗笔美前贤。\n高吟尚纪终军策，小字如观乐毅篇。\n欲起贵名增世慕，更刊余礼广人传。\n其他事业知难泯，尽入仁宗实录编。",
        "dynasty": "宋",
        "collection_info": null
    },
    {
        "uuid": "1b947fb2e39167875b40180570a61cd4",
        "title": "次韵答崔公孺国博西亭感怀",
        "author": "韩琦",
        "content": "常喜交亲燕此中，忽移欢绪作悲翁。\n桃阴已盛何曾语，桧影长闲不厌风。\n数漏趁朝心拱北，忍饥开阁客盈东。\n人生易别须偷暇，为我樽前话苦空。",
        "dynasty": "宋",
        "collection_info": null
    },
    {
        "uuid": "b8e3913f28ab57e4016b2fcce3faaff8",
        "title": "甲辰冬雨",
        "author": "韩琦",
        "content": "凛气回轻燠，凉飚绝怒号。\n飞霙难自拆，细雨反如缫。\n惠泽非常降，祥编想共襃。\n民阎清岁疠，农亩得春膏。\n天意虽滂洽，人心尚鬰陶。\n未逢银瓮出，不见玉楼高。\n酒兴来差浅，诗情病少豪。\n曾看纷似絮，举白待风骚。",
        "dynasty": "宋",
        "collection_info": null
    },
    {
        "uuid": "62fdac95ee3a2f8414312fc95cc76977",
        "title": "留崔公孺国博",
        "author": "韩琦",
        "content": "虚亭还喜叩禅诠，顿觉襟怀鄙吝捐。\n陶暑屡开河朔饮，聚星看别颍川贤。\n我縻东府成衰叟，君向西湖即洞天。\n且缓归期时一笑，及瓜趋阙动三年。",
        "dynasty": "宋",
        "collection_info": null
    },
    {
        "uuid": "fc0700229ce8a875272b728b0fa3f37b",
        "title": "乙巳重九",
        "author": "韩琦",
        "content": "苦厌繁机少适怀，欣逢重九启宾罍。\n招贤敢并翘材馆，乐事难追戏马台。\n藓布乱钱乘雨出，雁排新阵拂云来。\n何年得遇樽前菊，此日花随月令开。",
        "dynasty": "宋",
        "collection_info": null
    },
    {
        "uuid": "f975f94bde2d62884b738313c4e3437b",
        "title": "乙巳郊礼庆成五言二十韵",
        "author": "韩琦",
        "content": "尧历方归圣，虞琴始就声。\n不先惟帝飨，孰见事天明。\n谷旦诹阳復，鸿仪备吉行。\n宸襟正祗谨，阴孽忽孳萌。\n淫雨频兴阵，寒花几坠琼。\n多言摇改卜，上意益专精。\n宗社敷冥佑，穹苍答至诚。\n斗收连日晦，併与祀时晴。\n待晓披阊阖，凝旒下紫清。\n真廷陈洁馔，亲庙展嘉牲。\n爱旭辉黄道，非烟护綵城。\n旌旗停藻卫，铙吹起严更。\n冕服祛繁饰，坛壝即自成。\n晶荧奠琮璧，和雅荐英茎。\n继志还虚次，尊神戒侧迎。\n千龄俄受胙，万乘已旋衡。\n峣阙层霄迥，通衢众目倾。\n疏刑空犴狱，霈泽浃寰瀛。\n统业恢长治，生灵入太平。\n因知却徽号，传蹟固难名。",
        "dynasty": "宋",
        "collection_info": null
    },
    {
        "uuid": "35823b6a348b6981d1bd38045a483f75",
        "title": "次韵和崔公孺国博西亭感怀",
        "author": "韩琦",
        "content": "常虚西馆待高贤，一见襟怀两释然。\n且叩真诠期进道，不论衰鬓逐凋年。\n顽金在矿须当变，逸骥无鞭亦自前。\n相叩屡辞虽未得，已齐朝市与林泉。",
        "dynasty": "宋",
        "collection_info": null
    },
    {
        "uuid": "2c0f0c1e9035cf5f000d56741f0dcd86",
        "title": "感春贻崔公孺国博",
        "author": "韩琦",
        "content": "春来天气作轻寒，故使春芳欲见难。\n赖得好风摅俗愤，顿开韶景与人看。\n诗情遇敌豪虽减，杯兴逢辰老未阑。\n幸遇亲朋时枉驾，且偷壶刻奉清欢。",
        "dynasty": "宋",
        "collection_info": null
    },
    {
        "uuid": "c85ee7104c71637b4c061000cab5661f",
        "title": "次韵和崔公孺国博黄杏花",
        "author": "韩琦",
        "content": "颗颗装成药竈牙，日边开处近彤霞。\n真宜相阁栽培物，更是仙人种植花。\n高行出羣犹仰慕，香名超格合洪夸。\n诸贤继有寻芳会，欲奉欢游决自差。",
        "dynasty": "宋",
        "collection_info": null
    },
    {
        "uuid": "eb8842fe126590ca9820436e7f5405b3",
        "title": "贻崔公孺国博",
        "author": "韩琦",
        "content": "三十年来契分隆，更从亲炙达真空。\n明非独善诸昏破，理到无心万事通。\n莫话离悰伤祖席，且留欢刻醉春风。\n海棠亭下花看发，坏子臙脂点点红。",
        "dynasty": "宋",
        "collection_info": null
    },
    {
        "uuid": "0e9e3828ace4d28c03d484a1859ad2e1",
        "title": "次韵和崔公孺国博游兴国寺广严院",
        "author": "韩琦",
        "content": "绀园南北压通寰，气象超然出世间。\n只见庄严尊十地，不须微琐说三山。\n浮云自缚春春失，真境无尘事事闲。\n我有归依殊胜愿，吏文常扰几时还。",
        "dynasty": "宋",
        "collection_info": null
    },
    {
        "uuid": "f748af9a23bf796e76d8ff14273bcfbc",
        "title": "次韵答崔公孺国博西亭燕饮",
        "author": "韩琦",
        "content": "一稔繁机困备员，芳时何暇目春妍。\n自惭东阁延才地，得会西豪聚里贤。\n益友至言皆有味，禅宗高论邈无边。\n须知樽酒相留意，老去离怀异少年。",
        "dynasty": "宋",
        "collection_info": null
    },
    {
        "uuid": "52de22ca4f898254420130cd9b1b568d",
        "title": "丙午上巳琼林苑赐筵",
        "author": "韩琦",
        "content": "春光浓簇宝津楼，楼下新波涨鸭头。\n嘉节难逢真上巳，赐筵荣入小瀛洲。\n仙园雨过花遗靥，御陌风长絮走球。\n禊饮不须辞巨白，清明来日尚归休。",
        "dynasty": "宋",
        "collection_info": null
    },
    {
        "uuid": "92c2545579a3560e88c32737d614edf8",
        "title": "首夏西亭",
        "author": "韩琦",
        "content": "一霎轻尘小雨过，园林风物尚清和。\n巢栖旧燕将成子，盆植新莲未出荷。\n欲就好峰添异石，恶侵芳卉劚狂莎。\n病襟萧索宾如市，孤负良辰乐事多。",
        "dynasty": "宋",
        "collection_info": null
    },
    {
        "uuid": "a7d302b85ed65890082a885d2c1abb04",
        "title": "召赴天章阁观新刻仁宗御诗",
        "author": "韩琦",
        "content": "天阁当年拂雾宣，紫皇端扆侍羣仙。\n亲挥龙凤轩腾字，命继咸韶雅正篇。\n劝酌屡行均圣宠，赐花中出夺春妍。\n玉峯光景都如旧，但睇宸章极泫然。",
        "dynasty": "宋",
        "collection_info": null
    },
    {
        "uuid": "11e7559876f4125fa99c43fe0117bc65",
        "title": "次韵和崔国博西亭喜雨",
        "author": "韩琦",
        "content": "暑雨滂然仅作霖，连宵殊未扩阴森。\n全祛下土将焚患，尽识高穹不忍心。\n斗厌埃氛开众目，了无烦热自吾襟。\n当轩倍胜松风过，何必清音一弄琴。",
        "dynasty": "宋",
        "collection_info": null
    },
    {
        "uuid": "37c3467959fea8ef22a9d82fcf8ca356",
        "title": "永兴寒食后池",
        "author": "韩琦",
        "content": "春意阴阴百五天，小池萧索会僚贤。\n孤芳映水花终淡，劲竹凌轩节自全。\n一阵森严林势合，万鱼跳落雨痕圆。\n当筵暂弭忧边虑，且伏诗魔驾酒船。",
        "dynasty": "宋",
        "collection_info": null
    },
    {
        "uuid": "2f6846f505109189092d12e59cc69b6f",
        "title": "席上自和",
        "author": "韩琦",
        "content": "喜陶嘉节曲池边，薄酒何须辨圣贤。\n谈席且夸珠履盛，种羌谁问蚁封全。\n白杨花落眠蚕老，红杏枝残笑靥圆。\n不似丁年为帅日，醉乡方拟拍浮船。",
        "dynasty": "宋",
        "collection_info": null
    },
    {
        "uuid": "a9c31d5a5c8084d439f1698212d3e4df",
        "title": "清明兴庆池上",
        "author": "韩琦",
        "content": "连日阴岑此日晴，池头风物称清明。\n万鳞潜养云头坼，一鑑新开水面平。\n两两凫鹥波上没，憧憧车马柳间行。\n嘉宾须惜难并会，莫厌芳樽冷淡倾。",
        "dynasty": "宋",
        "collection_info": null
    },
    {
        "uuid": "00c22b165f06bee7a662dc6dbee21c74",
        "title": "垂萝洞",
        "author": "韩琦",
        "content": "池北如趋紫府家，亭台高下景无涯。\n垂杨下绊游春骑，曲水时飘出洞花。\n万本竹深丛剑戟，一轩藤老缠龙蛇。\n使君欲共斯民乐，莫顾西山下日车。",
        "dynasty": "宋",
        "collection_info": null
    },
    {
        "uuid": "37e5c904555e9622abc79fd9b4b61e2b",
        "title": "上巳会兴庆池二首  其一",
        "author": "韩琦",
        "content": "元巳开樽处，垂萝碧洞前。\n绮罗明浩渺，台榭插漪涟。\n曲水来如篆，轻桡去若仙。\n春寒芳意晚，未见柳飞绵。",
        "dynasty": "宋",
        "collection_info": null
    },
    {
        "uuid": "41111e222f0ca20a0f60850e760613cb",
        "title": "上巳会兴庆池二首  其二",
        "author": "韩琦",
        "content": "兴庆池头三月三，柳如拖绶草如衫。\n禊觞临水筵相属，文鹢凌波尾竞衔。\n花雨乱飞红扑蔌，峯螺遥耸碧崭岩。\n芳辰况任游人乐，不必低将席帽搀。",
        "dynasty": "宋",
        "collection_info": null
    },
    {
        "uuid": "d70475365c1235aa300fc5f77d30cdcd",
        "title": "上巳晚游九曲池",
        "author": "韩琦",
        "content": "九曲池边第一开，舣舟同赏尽高才。\n弯流自得黄河势，怪石应从紫阁来。\n尘外恍迷仙境界，竹间深有古亭台。\n徘徊復至丰碑下，花萼吁嗟作盗灰。",
        "dynasty": "宋",
        "collection_info": null
    },
    {
        "uuid": "da92f9e979e64a563c8c22b9c2316c36",
        "title": "春阴马上",
        "author": "韩琦",
        "content": "正是风和日暖天，重阴凌扰苦缠绵。\n蕉心自结凭谁展，柳眼慷开只待眠。\n草湿谩铺留醉席，榆寒难掷买春钱。\n几时霞外氛霾散，放出红轮一丈圆。",
        "dynasty": "宋",
        "collection_info": null
    },
    {
        "uuid": "3a44fe5a39abae297d2838ed0778d6f1",
        "title": "闻转运范纯仁司封会兴庆池",
        "author": "韩琦",
        "content": "池榭春深合众芳，使台来赏好风光。\n波头滟日琉璃软，酒面摇花琥珀香。\n访古旧文昏琬琰，记游新刻上篔筜。\n临归定借西园步，愈觉禅诠气味长。",
        "dynasty": "宋",
        "collection_info": null
    },
    {
        "uuid": "c5ba6cdad64b820fd284617927370049",
        "title": "登广教院阁",
        "author": "韩琦",
        "content": "岑寂禅扉启昼关，公余为会一开颜。\n高台面垒包平野，老柏参天碍远山。\n花去春丛蝴蝶乱，雨匀朝圃桔槹闲。\n徘徊轩槛何时下，直待前枝倦鹊还。",
        "dynasty": "宋",
        "collection_info": null
    },
    {
        "uuid": "766097b90f84587235fbe6c9a1ce7840",
        "title": "赏北禅牡丹",
        "author": "韩琦",
        "content": "一春颜色与花王，况在庄严北道场。\n美艷且推三辅冠，嘉名谁较两京强。\n已攒仙府霞为叶，更夺熏炉麝作香。\n会得轻寒天意绪，故延芳景助飞觞。",
        "dynasty": "宋",
        "collection_info": null
    },
    {
        "uuid": "c71a6a855daeec34e88da62021f28c3b",
        "title": "次韵和都运孙永待制广教院三头牡丹",
        "author": "韩琦",
        "content": "骈枝三出牡丹红，奇有双头结未工。\n宛似灵芝相并秀，瑞云攒处起香风。",
        "dynasty": "宋",
        "collection_info": null
    },
    {
        "uuid": "79f15ca03a9c7dc1ddd5a92c23aea044",
        "title": "赏西禅牡丹",
        "author": "韩琦",
        "content": "几酌西禅对牡丹，秾芳还似北禅看。\n千球紫绣擎熏炷，万叶红云砌宝冠。\n直把醉容欺玉斝，满将春色上金盘。\n魏花一本须称后，十朵齐开面曲栏。",
        "dynasty": "宋",
        "collection_info": null
    },
    {
        "uuid": "35cc5da929a697ffa94e8d786821721f",
        "title": "四月望日会兴庆池",
        "author": "韩琦",
        "content": "莫厌烦蒸共此行，临流台榭极高明。\n风前自得披襟兴，林杪时闻脱袴声。\n洞竹交阴冠盖爽，砌泉争响梦魂清。\n凭轩最切云霓望，日待民田雨足耕。",
        "dynasty": "宋",
        "collection_info": null
    },
    {
        "uuid": "44fed086ddbd7ec6c792a995d8ea53e9",
        "title": "送湫马上始见终南",
        "author": "韩琦",
        "content": "终南频月晦峯峦，一雨民心万事宽。\n救彻旱苗充岁望，洗开山色与人看。\n半天横示全秦壮，积雪高连太白寒。\n欲识众多欣幸意，送湫歌舞满长安。",
        "dynasty": "宋",
        "collection_info": null
    },
    {
        "uuid": "6f49154601dcb1e21597fc4470f35d4b",
        "title": "会故集贤崔侍郎园池",
        "author": "韩琦",
        "content": "崔园高绝五门西，尘外风光是处宜。\n唐室旧池因地得，汉宫遗址上楼知。\n青螺万岭前为障，碧玉千竿近作篱。\n我住邺台殊草创，一来尤觉愬归迟。",
        "dynasty": "宋",
        "collection_info": null
    },
    {
        "uuid": "fa8010413a5ab9f5bf4c84baae0b19e5",
        "title": "再赋",
        "author": "韩琦",
        "content": "门径萦纡洞府间，了无尘外累幽闲。\n长杨十丈乱风雨，流水数枝鸣佩环。\n入户好峰谁可画，碍人新竹不容删。\n池亭面面圆荷满，薄暮飞香送客还。",
        "dynasty": "宋",
        "collection_info": null
    },
    {
        "uuid": "9bc27d45f05bba9944d4fb7e74e11cd0",
        "title": "登崔园城上亭",
        "author": "韩琦",
        "content": "危榭厌颓基，登临事可悽。\n邱墟唐殿左，禾黍汉宫西。\n台古疑藏剑，峯遥不见圭。\n山川难尽识，赖有旧图携。",
        "dynasty": "宋",
        "collection_info": null
    },
    {
        "uuid": "16b7d5f26c7fec2ded700340d52ed044",
        "title": "览诸人赠狄国宾察推诗",
        "author": "韩琦",
        "content": "凛凛梁公万世尊，復唐功业并干坤。\n为臣所守能忠义，异代犹思录子孙。\n老嗣寂寥虽未振，大名瞻仰只如存。\n后人真有希颜志，岂特孤风擅一门。",
        "dynasty": "宋",
        "collection_info": null
    },
    {
        "uuid": "f6f7243870fa7f9ba9095c47c609c41d",
        "title": "送范纯仁司封移漕京西",
        "author": "韩琦",
        "content": "衰拙何堪定绎骚，使台犹喜会英髦。\n治财绝扰常先恕，移用皆宜似不劳。\n此去任贤终漕輓，几时当路压风涛。\n家声莫拟君能绍，日看青云步步高。",
        "dynasty": "宋",
        "collection_info": null
    },
    {
        "uuid": "76d5611d0298c75f176627107a1dc068",
        "title": "凉榭池上二阕  其一",
        "author": "韩琦",
        "content": "游鳞惊触绿荷香，水马成羣股脚长。\n逐浪相追留篆迹，偃波垂露满芳塘。",
        "dynasty": "宋",
        "collection_info": null
    },
    {
        "uuid": "43ffabd236db76b14e856559d1e0b60a",
        "title": "凉榭池上二阕  其二",
        "author": "韩琦",
        "content": "病襟思适绕东塘，水荇初花吐嫩黄。\n行困老樗阴下坐，儿童争喜拾红娘。",
        "dynasty": "宋",
        "collection_info": null
    },
    {
        "uuid": "f21b7d70a37a4040c72afad90de75b54",
        "title": "长安府舍十咏 流泉",
        "author": "韩琦",
        "content": "龙首高源析，螭吭乱玉锵。\n带花春共远，和雨夜何长。\n冷撼青蛇影，平拖白练光。\n烦襟来自涤，可待濯沧浪。",
        "dynasty": "宋",
        "collection_info": null
    },
    {
        "uuid": "0963e35c3d7feef812f61a55602ae0ae",
        "title": "长安府舍十咏 凉榭",
        "author": "韩琦",
        "content": "忠闵规摹壮，耽然大厦开。\n无时佳燕在，正暑好风来。\n池面飞泉落，林端畏景回。\n谁知仙府路，琼室与瑶台。",
        "dynasty": "宋",
        "collection_info": null
    },
    {
        "uuid": "7a94b27f2d3211869407cb0247dfbc4f",
        "title": "长安府舍十咏 北塘",
        "author": "韩琦",
        "content": "台榭生凉处，奫沦瞰北塘。\n松筠成夏阴，莲芰入秋香。\n踈雨交寒晕，轻云衬晓光。\n无心投钓饵，游鲤莫惊藏。",
        "dynasty": "宋",
        "collection_info": null
    },
    {
        "uuid": "f4a63379021803cee23d2de5da292419",
        "title": "长安府舍十咏 双石",
        "author": "韩琦",
        "content": "双石唐余物，来兹孰记年。\n嵌空危砌下，怪丑好花前。\n名氏坳犹刻，藤萝穴任穿。\n最宜秋后看，班驳藓痕圆。",
        "dynasty": "宋",
        "collection_info": null
    },
    {
        "uuid": "76832087209c1d0c948523bdfe904267",
        "title": "长安府舍十咏 月台",
        "author": "韩琦",
        "content": "待月西台早，移时凭曲栏。\n云端开玉叶，海面起金盘。\n燕席通宵雅，凉波入坐寒。\n香风来不断，清露裛红兰。",
        "dynasty": "宋",
        "collection_info": null
    },
    {
        "uuid": "703deccc71431c452fb9f137736469da",
        "title": "长安府舍十咏 池亭",
        "author": "韩琦",
        "content": "亭出水中央，轻风四面凉。\n岸平飞略彴，波暖戏鸳鸯。\n静夜蟾蜍落，清秋菡萏芳。\n公余时独坐，万虑默皆忘。",
        "dynasty": "宋",
        "collection_info": null
    },
    {
        "uuid": "b8f6c2ff54553d0ac42f22f7f72a1efc",
        "title": "长安府舍十咏 山楼",
        "author": "韩琦",
        "content": "西北高楼上，南山日面栏。\n势笼秦地胜，阴落渭波寒。\n带雨新屏活，穿云古道难。\n仙扃如可造，便拟挂朝冠。",
        "dynasty": "宋",
        "collection_info": null
    },
    {
        "uuid": "02bab05803cf57b9a75b1ab521449bf5",
        "title": "长安府舍十咏 流杯",
        "author": "韩琦",
        "content": "迢递穿花出，弯环作篆来。\n若非天上醴，不泛洞中杯。\n水鸟浮还没，仙航去復回。\n蓬瀛真境事，销得玉山颓。",
        "dynasty": "宋",
        "collection_info": null
    },
    {
        "uuid": "b0cef56374df8de4bb346b38b369cbbf",
        "title": "长安府舍十咏 石林",
        "author": "韩琦",
        "content": "丛石竞崭岩，当轩翠扑岚。\n疑峯何啻九，仙岛迥侔三。\n润极云犹抱，温多玉尚含。\n楼高慵引望，坐看小终南。",
        "dynasty": "宋",
        "collection_info": null
    },
    {
        "uuid": "0baa03aaa9af929a48847f24e13296ec",
        "title": "长安府舍十咏 竹径",
        "author": "韩琦",
        "content": "北榭层基下，森森竹径幽。\n枝繁低拂盖，根密仅通流。\n劲节轻环粉，狂鞭怒走虬。\n风霜胡可动，松柏乃吾俦。",
        "dynasty": "宋",
        "collection_info": null
    },
    {
        "uuid": "ee0409db1b1e26a45b20a64d9430bc69",
        "title": "题致政赵刚大卿卧云堂",
        "author": "韩琦",
        "content": "一挂朝冠谢世纷，终南高隐邈难羣。\n不容圣治询黄髮，径宅幽岩卧白云。\n书簏遶床唯我伴，磴泉喧枕乃予闻。\n此时谁可攀真驭，应有浮邱解挹君。",
        "dynasty": "宋",
        "collection_info": null
    },
    {
        "uuid": "6018373e3104b6531785e0d6a9b8fb06",
        "title": "题致政赵刚大卿宴息堂",
        "author": "韩琦",
        "content": "家园休息敞虚堂，直造希夷境外乡。\n无物不推山下胜，有花皆似洛中芳。\n荷裁万扇悲长信，笋掷千簪醉孟尝。\n子蔼令名居自足，主公襟韵日康强。",
        "dynasty": "宋",
        "collection_info": null
    },
    {
        "uuid": "a95c45bcfe462ce744d1a9becedd5a15",
        "title": "戊申末伏与立秋同日",
        "author": "韩琦",
        "content": "末伏居尝极藴隆，今辰俄与立秋同。\n虽余暴虐难禁暑，奈有萧骚已至风。\n冰出魏台犹示贵，扇思班箧欲收功。\n从兹渐入清凉境，林嘒寒蝉露暧空。",
        "dynasty": "宋",
        "collection_info": null
    },
    {
        "uuid": "6b1e9ab7efb6f578b646dd84513907f3",
        "title": "初发长安遇雨",
        "author": "韩琦",
        "content": "九龙朝发起程初，甘泽滂然洒路衢。\n敢倦征途泥没踝，且观嘉谷秀垂珠。\n高原直泻波头恶，弊伞平穿阵势粗。\n绣岭任遥须趁宿，莲花汤下洗尘躯。",
        "dynasty": "宋",
        "collection_info": null
    },
    {
        "uuid": "aee636a366c609bd88f6bea61387cbcc",
        "title": "题灵泉观",
        "author": "韩琦",
        "content": "老木阴森盖满山，萧条宫展倚巑岏。\n留为治世无穷戒，自足明皇数纪欢。\n旧浴已残汤室暖，余悲尚惨渭川寒。\n欲知百二关河胜，更待朝元阁上看。",
        "dynasty": "宋",
        "collection_info": null
    },
    {
        "uuid": "8d04ebe5470bbef4ed9dd928950a1b69",
        "title": "题温汤",
        "author": "韩琦",
        "content": "康定西征始壮余，往还休此任驰驱。\n白头又罢咸秦帅，却向温汤浴病肤。",
        "dynasty": "宋",
        "collection_info": null
    },
    {
        "uuid": "665d9c1bf2f630b3bcf36489c8465416",
        "title": "题朝元阁",
        "author": "韩琦",
        "content": "试往骊山顶上行，朝元孤绝耸峥嵘。\n了无楼殿嗟余侈，自见耕桑復太平。\n两后绿苔多滑径，叶间红子不知名。\n南巅更就丹霞挹，顿觉尫然病骨清。",
        "dynasty": "宋",
        "collection_info": null
    },
    {
        "uuid": "4c33201f1ceb9cb1bdb7a8314934a8b2",
        "title": "游石瓮寺路险而返",
        "author": "韩琦",
        "content": "古寺跨山椒，虚明瞰泬寥。\n路危难进马，林密不容樵。\n飞瀑连云湿，凝岚带雨饶。\n崖穷徒一望，归步默无聊。",
        "dynasty": "宋",
        "collection_info": null
    },
    {
        "uuid": "8e77dcde9acf1e42d97713a85b0b5720",
        "title": "灵泉览古",
        "author": "韩琦",
        "content": "灵馆骊山下，开元迹尚遗。\n莲穿喷玉溜，字缺照人碑。\n古殿天姿晦，真工石像奇。\n羽衣沉旧曲，锦雁失前池。\n不见长生鹿，犹看连理枝。\n辞雄小杜句，意尽老陈诗。\n治乱由斯监，贤愚共一悲。\n时君自奢俭，绣岭此何知。",
        "dynasty": "宋",
        "collection_info": null
    },
    {
        "uuid": "6050738d0732547a1f97cc94fd84a7e6",
        "title": "题镇潼西溪",
        "author": "韩琦",
        "content": "芳林环掩密相搀，仙府天成似隐潜。\n峯面槎牙屏簇画，溪心平澈鑑开奁。\n秾粧照槛秋莲合，碎玉敲篷夜雨添。\n暂柅客轩醒病目，日斜无意驭彤襜。",
        "dynasty": "宋",
        "collection_info": null
    },
    {
        "uuid": "2bcf64e12028113068a04fd4ca777ec2",
        "title": "题云台观",
        "author": "韩琦",
        "content": "仙掌峰前羽客家，玉虚宫殿倚云霞。\n最高顶上谁曾到，得见莲开十丈花。",
        "dynasty": "宋",
        "collection_info": null
    },
    {
        "uuid": "417b60e1476e3f03598d238a9a3c802c",
        "title": "题希夷先生真堂",
        "author": "韩琦",
        "content": "伊昔天真被谪书，亦教人境得仙居。\n开门翠霭三峰近，合眼红尘万事踈。\n髣髴旧容蝉已蜕，徘徊高隐室犹虚。\n何时归伴赤松子，稳驾寻君物外车。",
        "dynasty": "宋",
        "collection_info": null
    },
    {
        "uuid": "44f4d3e4ba5acd0525b7df68f6a8d850",
        "title": "仲秋之八日覩云台观冲观大师北轩羣花盛开",
        "author": "韩琦",
        "content": "春早凡花百种荣，秋芳能得几多名。\n仙家八月灵葩发，不与寻常俗艷争。",
        "dynasty": "宋",
        "collection_info": null
    },
    {
        "uuid": "73ef011a883749f58525332633f7f206",
        "title": "题玉泉院",
        "author": "韩琦",
        "content": "两行修柏夹云根，引入莲峯直下村。\n病骨醒魂安气母，幽亭收景厌山孙。\n金堆望远千滩出，玉溜声喧万马奔。\n坐叹尘劳无计住，却寻归路日黄昏。",
        "dynasty": "宋",
        "collection_info": null
    },
    {
        "uuid": "e8249fbdfcb5458f358d7402a5a425a8",
        "title": "硖石道中",
        "author": "韩琦",
        "content": "气爽风清八月天，雨余秋色自萧然。\n正当崤渑难行路，得见田畴大有年。\n丛薄远青供极望，霁云低白半危巅。\n河桥咫尺乡程便，病质虽疲喜强前。",
        "dynasty": "宋",
        "collection_info": null
    },
    {
        "uuid": "4afe1a168c73f288f0e489827189762d",
        "title": "渑池道中",
        "author": "韩琦",
        "content": "渡涧登坡直几重，岭头初日上曈昽。\n野花红紫连官道，露裛清香散晓风。",
        "dynasty": "宋",
        "collection_info": null
    },
    {
        "uuid": "f56c556f2c33327f65515b29e68d5076",
        "title": "戊申西洛中秋对月",
        "author": "韩琦",
        "content": "海东推出水晶毬，碧抹晴空暝霭收。\n素景独宜惟上节，清光无敌是中秋。\n家为梵室黄金界，人在天宫白玉楼。\n当此客途衰病者，敢于诗酒擅风流。",
        "dynasty": "宋",
        "collection_info": null
    },
    {
        "uuid": "e555d240c9bcc72b420ba339b8ffbd34",
        "title": "次韵答崔公孺比部至陈桥驿来别相会",
        "author": "韩琦",
        "content": "永日劳君倍驿驰，相期无失见相思。\n义均吕驾来千里，情过阳关书一巵。\n喜接禅医开道眼，愧逢诗将立降旗。\n此行且纵漳滨卧，免弄幽并侠少儿。",
        "dynasty": "宋",
        "collection_info": null
    },
    {
        "uuid": "4f6d993a6b5d3832540627d82fc3466b",
        "title": "又次韵答夜宴陈桥驿",
        "author": "韩琦",
        "content": "客邮聊得接交亲，夜席开谈彼此真。\n薄酒不辞知易别，征车从解喜难申。\n请看随分樽罍事，可是留心富贵人。\n早晚共成林下约，钓潭风月有竿纶。",
        "dynasty": "宋",
        "collection_info": null
    },
    {
        "uuid": "789ee668c547b08826feb3bff50cae7f",
        "title": "又次韵答陈桥话别",
        "author": "韩琦",
        "content": "欲知连日柅征车，倾盖唯忧后会赊。\n被顾高情非白眼，论空真理黜黄牙。\n还家粗喜松成径，怀印谁惊绶引花。\n卧治必难逃吏责，羡君奇志托青霞。",
        "dynasty": "宋",
        "collection_info": null
    },
    {
        "uuid": "7fd89cd04c9f4c71e8b8446551fc8c57",
        "title": "重九与诸亲会别桥驿",
        "author": "韩琦",
        "content": "邮馆侵晨举别觞，一时佳节遇重阳。\n莫悲白首分行袂，且伴黄花入醉乡。\n旅雁带霜横寒阵，香萸和露贮宫囊。\n诸君送我无多念，病质将休昼锦堂。",
        "dynasty": "宋",
        "collection_info": null
    },
    {
        "uuid": "d4ce5f12a199f50ace066c4e83093d06",
        "title": "早发韦城",
        "author": "韩琦",
        "content": "北去川原极目平，修途尘敛雨初晴。\n岁丰禾黍高低积，天晓云霞散乱明。\n宵露尚漙香草木，朔风时紧撼旗旌。\n病襟斗觉精神健，屈指乡邦近数程。",
        "dynasty": "宋",
        "collection_info": null
    },
    {
        "uuid": "0014af2208878033813ef43bbbf2c8c0",
        "title": "初拜先坟",
        "author": "韩琦",
        "content": "未交符竹展先坟，肃肃秋天雨半昏。\n荣入松楸虽动色，感深闺闑復伤魂。\n山川望远平如日，父老欢迎识旧恩。\n白昼锦衣人已骇，更留旄节宿郊村。",
        "dynasty": "宋",
        "collection_info": null
    },
    {
        "uuid": "ef69c256d868f5821fd9f38f19b1e49a",
        "title": "再题昼锦堂",
        "author": "韩琦",
        "content": "为郡偏荣昼锦归，再容乡任古来稀。\n邸人只骇新章贵，仙表谁瞻旧鹤飞。\n浃境士民增慰悦，一轩风物起光辉。\n镵诗又志君恩厚，鼎镬捐身报亦微。",
        "dynasty": "宋",
        "collection_info": null
    },
    {
        "uuid": "ff2df60f2b0903f7b23c9a4e1359c76c",
        "title": "再题休逸堂",
        "author": "韩琦",
        "content": "冰井梁摧几百秋，昔移为柱立台头。\n层基面垒盘蜗壳，倒影侵池侧蜃楼。\n拂槛落霞凌绮席，入檐初月误琼鈎。\n芳林已合阴成茂，不见西山涌万邱。",
        "dynasty": "宋",
        "collection_info": null
    },
    {
        "uuid": "b62abb3a2209a11f9f4fcb698dd1cbca",
        "title": "再题康乐园",
        "author": "韩琦",
        "content": "名园初闢至和中，思与康时众乐同。\n一纪丰光虽易老，万家春色且无穷。\n归来敢衒吾乡胜，到此须知旧邺雄。\n病守纵疲犹强葺，欲随民适醉东风。",
        "dynasty": "宋",
        "collection_info": null
    },
    {
        "uuid": "e4ad26b33861df25f77b678761eaf80d",
        "title": "狎鸥亭",
        "author": "韩琦",
        "content": "亭压东池復坏基，园林须喜主人归。\n憩棠犹茂应存爱，植柳堪惊仅过围。\n鱼泳藻间谙物性，月沈波底发禅机。\n羣鸥只在轻舟畔，知我无心自不飞。",
        "dynasty": "宋",
        "collection_info": null
    },
    {
        "uuid": "266c7f5f7187c58fa0c0dcb73d187324",
        "title": "观鱼轩",
        "author": "韩琦",
        "content": "雨后方池碧涨秋，观鱼亭槛俯临流。\n时看隐荇骈头戏，忽见开萍作队游。\n喜掷舟前翻乱锦，静潜波下起圆沤。\n吾心大欲同斯乐，肯插筠竿饵钓鈎。",
        "dynasty": "宋",
        "collection_info": null
    },
    {
        "uuid": "238db1ce19b9d136cc1063de2207329a",
        "title": "洗竹",
        "author": "韩琦",
        "content": "当日曾移碧玉竿，缭坦交植竞檀栾。\n栽培尽力宜长盛，翦拂无人已半残。\n洗出烟姿还雅澹，削开龙影起幽蟠。\n此君高节殊堪慕，贤者来须着意看。",
        "dynasty": "宋",
        "collection_info": null
    },
    {
        "uuid": "e75f20b59067e3a02d1001be812294c8",
        "title": "删柏",
        "author": "韩琦",
        "content": "翠柏枝繁鬰未伸，我来删理务躬亲。\n孤根得地虽经岁，逸势参天不在人。\n先易工夫知取舍，后凋颜色长精神。\n环材自入他年用，莫厌因时翦择频。",
        "dynasty": "宋",
        "collection_info": null
    },
    {
        "uuid": "eb68498a5403eeff950af2fa75814fa1",
        "title": "放泉",
        "author": "韩琦",
        "content": "缓带凭轩喜放泉，映花穿柳逗潺湲。\n谁言胜境须昆阆，自有清音过管絃。\n赴海任遥终泽润，灌园思足尚留连。\n衰翁日寄南窗傲，枕上时醒白昼眠。",
        "dynasty": "宋",
        "collection_info": null
    },
    {
        "uuid": "1f6bad24b3279fc6fd0af3a2ac6d2fab",
        "title": "冬至祀坟",
        "author": "韩琦",
        "content": "至日郊原拥节旄，先茔躬得奉特醪。\n霜威压野寒方重，山色凌虚气自高。\n衣锦不来夸富贵，报亲惟切念劬劳。\n连村父老欢相迓，因劝勤耕候土膏。",
        "dynasty": "宋",
        "collection_info": null
    },
    {
        "uuid": "5ebb21f4667ac424d6ffcc6c2d42bb78",
        "title": "烧煤戏成",
        "author": "韩琦",
        "content": "无臭含天德，资贫乃地珍。\n羣阴徒肆暴，万室自融春。\n丰黍轻邹律，歌襦陋蜀民。\n何妨灰弃道，仁政不同秦。",
        "dynasty": "宋",
        "collection_info": null
    },
    {
        "uuid": "9f2b5610fcdb98a0e73ecc2f1dfd43ec",
        "title": "悲二木",
        "author": "韩琦",
        "content": "偃盖孤松挺北轩，亭亭双柏寝堂前。\n干霄夭矫苍龙上，当户阴森翠幄圆。\n百岁生成犹易枿，近时栽葺欲谁怜。\n居官好恶宜加谨，诗拙徒思警后贤。",
        "dynasty": "宋",
        "collection_info": null
    },
    {
        "uuid": "dffdc282ea4aa383aa953a9ec02e448d",
        "title": "喜雪",
        "author": "韩琦",
        "content": "昨夜同云彻晓阴，雪床轻衬六花深。\n一开帝扆忧民虑，普慰农畴望岁心。\n天兴酒徒张醉幕，家疑仙室尽瑶林。\n喜凭休逸台西槛，羣玉高低耸万岑。",
        "dynasty": "宋",
        "collection_info": null
    },
    {
        "uuid": "6d10418ab6b6337b360227bf9c2344ca",
        "title": "雪霁登休逸台",
        "author": "韩琦",
        "content": "休逸台头雪乍晴，病眸虽涩亦增明。\n几年无此三农乐，万物皆随一气清。\n修竹拒寒森晚节，垂杨偷润袅春情。\n当轩欲绘西山景，巧笔何人似李成。",
        "dynasty": "宋",
        "collection_info": null
    },
    {
        "uuid": "12627b79e5389463901b372d78c96bfa",
        "title": "谢观文赵尚书寄示集注老子",
        "author": "韩琦",
        "content": "公今重释五千言，一法专求是要诠。\n天道生成忘万物，师人功业在羣贤。\n世尘甚扰吾何欲，谦柄常持彼任先。\n治国治身非异理，雨无心迹自安然。",
        "dynasty": "宋",
        "collection_info": null
    },
    {
        "uuid": "c67e225f80f7e6166c6ecc95366c41ec",
        "title": "双硙",
        "author": "韩琦",
        "content": "一渠遐引直千金，对激双轮用智深。\n本务爱民除岁患，且非为政有机心。\n重罗撼雪收长利，嘉植成帷展旧阴。\n来者相沿知日盛，肯教前作入烟沈。",
        "dynasty": "宋",
        "collection_info": null
    },
    {
        "uuid": "90c63b187e173f39caff1d3b1d1eeef0",
        "title": "壕林",
        "author": "韩琦",
        "content": "鹿角科民岁甚劳，故栽榆柳匝城壕。\n骈枝岂下笓篱密，耸干将凌埤堄高。\n扞蔽莫先轻枳棘，森严无日挺干旄。\n霜斤谨勿窥微利，惜取金汤四面牢。",
        "dynasty": "宋",
        "collection_info": null
    },
    {
        "uuid": "61d387bfdc938dc5fb836fcc8257db66",
        "title": "元日祀坟马上",
        "author": "韩琦",
        "content": "三朝徧喜得晴和，岁美民康此验多。\n天运主生方启户，土膏乘暖已腾波。\n雪凭空阔高低在，风引韶妍次第过。\n霁霭正开先陇近，太行晡景上嵯峨。",
        "dynasty": "宋",
        "collection_info": null
    },
    {
        "uuid": "f8ae949dd8e1a044e4a3541377d0d610",
        "title": "栽花二阕  其一",
        "author": "韩琦",
        "content": "名园尝已植羣芳，更得新株补旧行。\n非欲后来传好事，只图芬馥满吾乡。",
        "dynasty": "宋",
        "collection_info": null
    },
    {
        "uuid": "673eace67ee505b2170994cdc7c1d728",
        "title": "栽花二阕  其二",
        "author": "韩琦",
        "content": "百品名花手种来，復寻嘉艷及时栽。\n主人便去心无恨，从向东风自在开。",
        "dynasty": "宋",
        "collection_info": null
    },
    {
        "uuid": "505c39e1a7edd17d7dca9297b759a82c",
        "title": "次韵答并帅王仲仪端明以诗见寄",
        "author": "韩琦",
        "content": "退削尝连上，清衷遂一开。\n调元辞重任，殄寇倚非才。\n虎士方争奋，羌雏已诉哀。\n遽驰金节觐，俄得锦衣回。\n雅契瞻并府，衰容病邺台。\n孤怀难託雁，芳信忽传梅。\n瑇瑁遥宾席，蒲萄入醉杯。\n高谈嗟阻阔，危榭几徘徊。\n大卤诚淹帅，中枢即贰台。\n三槐东第甲，还似相车来。",
        "dynasty": "宋",
        "collection_info": null
    },
    {
        "uuid": "3f33e9f7fb19588e28828838b8be651e",
        "title": "次韵答宫保张相公以长篇见寄",
        "author": "韩琦",
        "content": "睿师当亨会，真贤上贵途。\n骥程轻历块，鹏运狭抢榆。\n大器方膺用，清风自少徒。\n危言忘世忌，直道得神扶。\n廪粟常周急，囊衣异弗娄。\n临戎资远略，进读待名儒。\n位峻升中执，胡骄赖北狙。\n殊隣摧桀骜，正路屏榛芜。\n机务参筹幄，恬波静海隅。\n高名乔岳重，劲节老松孤。\n众望归钧席，羣生入化垆。\n幽遐通滞塞，愁鬰变怡愉。\n明哲咸推甫，深忠独许壶。\n上枢俄任德，冢辅适容愚。\n清燕常陪论，丹诚得尽输。\n协心安国本，罄宇保民苏。\n知止频思退，遗荣遂恳图。\n连章倾悃愊，重责厌忧虞。\n物议皆嗟去，宸言勉赐俞。\n四朝全始卒，一代足师模。\n恣逐林泉乐，几忘仆马痡。\n韩城穷近赏，嵩谷喜深趋。\n飞溜星分派，奇峰笋迸株。\n买山兼胜得，卜宅与真俱。\n寿考何人及，优游举世无。\n神颐紫虚观，迹谢赤墀涂。\n不意烦诗笔，勤来恤病躯。\n龙章惊表裸，雀弹枉投珠。\n酬唱情虽接，仙凡路尚殊。\n终期解官绶，先约造灵区。",
        "dynasty": "宋",
        "collection_info": null
    },
    {
        "uuid": "2aacace4b4e777bfd4e51b3e4122cf55",
        "title": "留题相州王珫推官园亭",
        "author": "韩琦",
        "content": "王氏名园枕子城，主人方壮便遗荣。\n栽花直欲春长在，爱客谁尤囊尽倾。\n万景併归闲日月，一身常寄小蓬瀛。\n吾居甚迩还空锁，不退堪为达士轻。",
        "dynasty": "宋",
        "collection_info": null
    },
    {
        "uuid": "77a7782f9a9e37d623f09e3ee4bcc348",
        "title": "次韵答王拱辰宣徽将交政惠诗",
        "author": "韩琦",
        "content": "适辞乡邑入平川，春恼轻寒未禁烟。\n金印此时交大府，银袍当日接英躔。\n清衷正渴摅贤藴，窳质前知在化甄。\n衰病早期还旧里，不循公迹住三年。",
        "dynasty": "宋",
        "collection_info": null
    },
    {
        "uuid": "f4a55964d5f509a2eb9d9d8190dbca68",
        "title": "上巳属疾",
        "author": "韩琦",
        "content": "去年修禊小龙池，醉席高吟盛一时。\n今日正逢春骀荡，此身翻苦病支离。\n浮觞胜会人胥乐，闭阁衰悰自不知。\n御水有期犹半月，雨余风景愿迟迟。",
        "dynasty": "宋",
        "collection_info": null
    },
    {
        "uuid": "20d5ab15d8582b6784611743d53fb048",
        "title": "会食许公亭",
        "author": "韩琦",
        "content": "许公亭馆压通津，强率羸躯接会宾。\n万陇得苗经饱雨，满车余粟有归民。\n退花杏小惊春晚，繫马蔬柔辨食珍。\n风伯入谗憎乐事，怒号终日走埃尘。",
        "dynasty": "宋",
        "collection_info": null
    },
    {
        "uuid": "a502a91e07780d173c67bfe782b301b2",
        "title": "扶沟宰周源来求二苏兄弟留题于白鹤观诗",
        "author": "韩琦",
        "content": "二苏遗笔匿仙扃，贤宰来求为发明。\n字久半随风雨剥，气豪犹入鬼神惊。\n终疑鸾凤骞云去，不假江山到骨清。\n人对盛时须自勉，醉吟颠草尚垂名。",
        "dynasty": "宋",
        "collection_info": null
    },
    {
        "uuid": "8dbe9dd9ec6eaa832f2942f661a4130d",
        "title": "次韵答子渊赵学士",
        "author": "韩琦",
        "content": "再乞乡邦遂志艰，十年方得见家山。\n昼衣丽锦过前宠，秋逼衰蒲失旧颜。\n数月又迁当冗剧，一生曾未识安闲。\n故人千里无由愬，赖有诗筒去復还。",
        "dynasty": "宋",
        "collection_info": null
    },
    {
        "uuid": "c4326779d4e162aa5a857af39f506b26",
        "title": "再答二阕  其一",
        "author": "韩琦",
        "content": "从来交分拟金兰，一纪前同陟道山。\n君畜高才终未偶，我居荣路独何颜。\n邺台将卜全身退，洛宅先输任意闲。\n感旧倚楼空自叹，不如飞翼倦知还。",
        "dynasty": "宋",
        "collection_info": null
    },
    {
        "uuid": "22310b84d94d918bc66ebd23826015e9",
        "title": "再答二阕  其二",
        "author": "韩琦",
        "content": "退谋休洛勇难攀，性得清虚不在山。\n十亩足居应慕白，一瓢犹乐直师颜。\n谁论世路风波恶，渐见仙家日月闲。\n我亦安阳蜗舍就，羡君殊欲幅由还。",
        "dynasty": "宋",
        "collection_info": null
    },
    {
        "uuid": "82b6707ba9793252e4d7cba6fc508756",
        "title": "寄致政赵少师",
        "author": "韩琦",
        "content": "雨曾擎日上高天，遽脱浮荣请退坚。\n宠殿大邦方异礼，确申前恳甫踰年。\n三师共仰青宫贵，四海皆称白傅贤。\n自顾衰残归未得，几时平地接神仙。",
        "dynasty": "宋",
        "collection_info": null
    },
    {
        "uuid": "6eda0c6d22db05d0f3fdbacb2a8bfdac",
        "title": "又寄二阕  其一",
        "author": "韩琦",
        "content": "月榭风亭胜雅名，主公闲适愈多情。\n芳樽屡酌瀛洲上，谁听霓裳散序声。",
        "dynasty": "宋",
        "collection_info": null
    },
    {
        "uuid": "ef32c0b2d89c979f7cf61c4d70d13692",
        "title": "又寄二阕  其二",
        "author": "韩琦",
        "content": "到处园亭列画屏，四时如只在仙扃。\n归来便是无为乐，不必重笺道德经。",
        "dynasty": "宋",
        "collection_info": null
    },
    {
        "uuid": "c1ca2c122ab5bcb7b2f5ed07d57c53b0",
        "title": "登望宸阁",
        "author": "韩琦",
        "content": "危阁轻裘陟望宸，欲逃蒸暑若忧焚。\n清风自越兼金贵，真境都无数仞分。\n归渚水禽明似雪，扰空沙燕闹如蚊。\n凭轩眷阙羁魂断，乱逐南飞送雨云。",
        "dynasty": "宋",
        "collection_info": null
    },
    {
        "uuid": "a019ec3f6eec022b6a3e8db6d0039010",
        "title": "登金铜门",
        "author": "韩琦",
        "content": "当暑思来坐北轩，俯看形胜在檐前。\n楼台突兀陵高木，城堞萦回际远天。\n万室正虞多暍者，一身惭独御泠然。\n歊烦尽涤无心下，欲帐轻绡彻夜眠。",
        "dynasty": "宋",
        "collection_info": null
    },
    {
        "uuid": "b09d49d609e2e7f78fe58662d1ad56f1",
        "title": "立秋日后园",
        "author": "韩琦",
        "content": "亭馆虽芜胜势存，病襟犹足涤冥昏。\n晚凉天气秋风入，雨霁园林伏暑奔。\n古榭稳骑危岫翠，御流遥泻曲池浑。\n河鱼未获山芎效，几废良辰命客樽。",
        "dynasty": "宋",
        "collection_info": null
    },
    {
        "uuid": "888dc155a109f885864cecf6d6d773ad",
        "title": "己酉中元",
        "author": "韩琦",
        "content": "烦蒸求得到中元，余酷侵人尚鲜欢。\n病塞不能衝酒堰，气清终已倒盂兰。\n陈编就榻将开懒，危阁凌风欲下难。\n闻道禾弮尽踰尺，日西偏喜夕霞丹。",
        "dynasty": "宋",
        "collection_info": null
    },
    {
        "uuid": "1f352e0cda0ed5d871ab466004e74478",
        "title": "中秋席上",
        "author": "韩琦",
        "content": "去年西洛过中秋，正怯清光刺病眸。\n此夜北都逢好月，喜延嘉客上高楼。\n真居自与风尘绝，雅句须穷造化搜。\n但引流霞歌白雪，岂殊身在广寒游。",
        "dynasty": "宋",
        "collection_info": null
    },
    {
        "uuid": "ab13b3d7e33c441d6b6841831ea62aaa",
        "title": "九日水阁",
        "author": "韩琦",
        "content": "池馆隳摧古榭荒，此延嘉客会重阳。\n虽渐老圃秋容淡，且看寒花晚节香。\n酒味已醇新过热，蟹黄先实不须霜。\n年来饮兴衰难强，漫有高吟力尚狂。",
        "dynasty": "宋",
        "collection_info": null
    },
    {
        "uuid": "ebc1a2b2df7a8aa853f228a398e38aeb",
        "title": "次韵和机宜强至都官喜雪",
        "author": "韩琦",
        "content": "繁云凝结远成堆，雪意应随雅客来。\n满地粧梅知腊近，一天风絮误春迴。\n玳欹宾席豪诗笔，珠沃歌喉滑醉杯。\n病叟有心萌酒战，明轰钟鼓不衔枚。",
        "dynasty": "宋",
        "collection_info": null
    },
    {
        "uuid": "925f87716de65b6d93fae905b49cf392",
        "title": "次韵再答",
        "author": "韩琦",
        "content": "天和人意共昏昏，飘掷繁霙助客樽。\n正会笙歌开醉目，忽惊珠玉得嘉言。\n已凌衰鬓争霜采，更拂妖颜上粉痕。\n东阁有贤才调雅，媿无优礼绍公孙。",
        "dynasty": "宋",
        "collection_info": null
    },
    {
        "uuid": "5dd4de00ef477f8f3e3837228f1900df",
        "title": "雅集堂",
        "author": "韩琦",
        "content": "过马传名事莫详，我严宾集在更张。\n不资金石升堂乐，务接芝兰入室香。\n农穫大丰歌滞穗，讼销羣枉閴甘棠。\n时闻雅席延诸彦，病守心閒兴亦长。",
        "dynasty": "宋",
        "collection_info": null
    },
    {
        "uuid": "4ef76b93f44c40634d89808a2b9108a0",
        "title": "望宸阁雪后",
        "author": "韩琦",
        "content": "重阴初释六花残，试倚危栏一望看。\n魂爽顿如居物外，句新难得上毫端。\n酒收豪席珊瑚碎，风刮仙盘沆瀣干。\n化就兜罗绵世界，鹫宫高插白云寒。",
        "dynasty": "宋",
        "collection_info": null
    },
    {
        "uuid": "f117f5f25e4d5143123c315b73b89bbd",
        "title": "己酉岁除夜雪",
        "author": "韩琦",
        "content": "故历将除夜未晨，暖风轻送六霙匀。\n及时皆喜逢三白，伺晓何妨具五辛。\n一箭尚留终在腊，万花潜发欲惊春。\n藏阄令恶传杯速，欢杀红炉守岁人。",
        "dynasty": "宋",
        "collection_info": null
    },
    {
        "uuid": "4bc518800f7f852a94e909eb022616fd",
        "title": "春阴席上",
        "author": "韩琦",
        "content": "腊寒初破作春阴，澌涩铜乌远漏沉。\n气折笙簧声易软，涧匀梅柳色潜深。\n已催豪侠将狂兴，更恼衰残欲病心。\n任展轻销谁画得，雾昏楼阁半遥林。",
        "dynasty": "宋",
        "collection_info": null
    },
    {
        "uuid": "73c8de16c0b00541f4829515bc714810",
        "title": "龙兴灯夕",
        "author": "韩琦",
        "content": "花雨交加坠宝坊，万灯全掩玉蟾光。\n几时莲与春风偶，此夜人如蜡日狂。\n欲乐一知趋寿域，路迷无处不仙乡。\n当筵自是壶中景，莫访金吾漏短长。",
        "dynasty": "宋",
        "collection_info": null
    },
    {
        "uuid": "c67a31d872e16b55612dbe55d92edc28",
        "title": "上元遇雨席上",
        "author": "韩琦",
        "content": "此夕浓阴送雨来，冥然天意可轻猜。\n欲催嘉卉乘时发，似抑妖莲作僞开。\n强沸金丝终断续，半濡罗绮尚徘徊。\n待前一任游人散，且听新声尽醉迭。",
        "dynasty": "宋",
        "collection_info": null
    },
    {
        "uuid": "2c96d6e588f97cf5ed7df338625a90ac",
        "title": "春雪",
        "author": "韩琦",
        "content": "几阵风凝霰作床，稳承花雪入春芳。\n南园蝶舞都疑梦，北岭梅开只欠香。\n气暖不容冰笋就，润深潜引麦针长。\n衰翁未得阳和助，且自宜城抵醉乡。",
        "dynasty": "宋",
        "collection_info": null
    },
    {
        "uuid": "7a0835ddeab9d954c7c203314124bebc",
        "title": "中和节后园",
        "author": "韩琦",
        "content": "半销残雪在庭柯，寂寞园林试强过。\n正病寒威连月困，不知春色一朝多。\n小桃楼角香心动，百舌枝头语意和。\n促理新声加酿酒，只忧韶景去如梭。",
        "dynasty": "宋",
        "collection_info": null
    },
    {
        "uuid": "e459a3c3ec4cb89c10be793fd6bc56de",
        "title": "仲春释奠",
        "author": "韩琦",
        "content": "明祀严先甲，喜辰历上丁。\n采芹因旧馆，释菜协前经。\n俎豆由斯学，粢盛信匪馨。\n欲知时祭重，百世仰仪刑。",
        "dynasty": "宋",
        "collection_info": null
    },
    {
        "uuid": "de4b8ec81c216d309caeec66609a9453",
        "title": "康戌二月十六日寒食会雅集堂",
        "author": "韩琦",
        "content": "百五嘉辰此命筵，中分春色极芳妍。\n花遗嫩靥饶风地，云坼轻阴半雨天。\n淑景万容粧节物，胜游千路入神仙。\n酣杯莫顾归时夜，藏火难逢月尚圆。",
        "dynasty": "宋",
        "collection_info": null
    },
    {
        "uuid": "cd98961f6302cebb0a1dc6df139876cd",
        "title": "会压沙寺观梨花",
        "author": "韩琦",
        "content": "同赏利花过浄坊，压沙幽閴面平冈。\n孤园不治黄金界，醉笔徒夸白雪香。\n风急几翻云影乱，殿深全掩玉毫光。\n朝来经雨低含泪，竞写真妃寂寞粧。",
        "dynasty": "宋",
        "collection_info": null
    },
    {
        "uuid": "bdf9ecadc85caf8a0fd3c89e67dcc886",
        "title": "次韵和宋适推官压沙惠诗",
        "author": "韩琦",
        "content": "天知人意喜春娱，故作轻云捲復舒。\n风撼花飞铺宴席，雨平沙稳助流车。\n蛾颦嫩叶初眠柳，马茁柔椿未荐蔬。\n何必笙歌喧坐上，且延欢伯侍香裾。",
        "dynasty": "宋",
        "collection_info": null
    },
    {
        "uuid": "b2f694f310ea0ae974c649a11205f024",
        "title": "过全福寺",
        "author": "韩琦",
        "content": "伊昔豪英袭将牙，更崇因果欲何加。\n精蓝世自传缁服，绘像尘谁障碧纱。\n诗好盈编堆锦组，字奇随笔走龙蛇。\n空余旧史高风在，衰替嗟吾外氏家。",
        "dynasty": "宋",
        "collection_info": null
    },
    {
        "uuid": "a383ae3567f7d7f88b4c5111e0bd4620",
        "title": "上巳会许公亭二首  其一",
        "author": "韩琦",
        "content": "三月三来御水涯，古亭春色绿相遮。\n牡丹已认冠丛叶，郁李真疑绶引花。\n侍妓寝歌成雅席，恶风吹酒入微沙。\n土囊终夕从飘怒，不障清欢祓禊家。",
        "dynasty": "宋",
        "collection_info": null
    },
    {
        "uuid": "9434a1e150e6ff9c35df9ba492858a18",
        "title": "上巳会许公亭二首  其二",
        "author": "韩琦",
        "content": "元巳乘闲到许亭，胜游差远几开扃。\n寻春自失花颜素，爱客偏回柳眼青。\n曲水事遥存燕喜，甘棠人去想仪形。\n禊筵莫愬杯行数，归辔迎风酒易醒。",
        "dynasty": "宋",
        "collection_info": null
    },
    {
        "uuid": "7ab616ce0fed3dda02ac1474bb23eb48",
        "title": "次韵和通判钱昌武郎中上巳许公亭惠诗",
        "author": "韩琦",
        "content": "亭馆萧然古岸头，园林虽雅背清流。\n感时堪惜芳菲过，拖病须从祓禊游。\n归舰逆风乘醉去，落花随水带香浮。\n贰车欲继山阴事，立赋新篇不易酬。",
        "dynasty": "宋",
        "collection_info": null
    },
    {
        "uuid": "5b96d42c6ecaadb86464613f90593451",
        "title": "次韵和留守宋适推官游宴御河二首  其一",
        "author": "韩琦",
        "content": "笳鼓齐喧泛御津，何妨同欲乐兹辰。\n中三节物初过五，八十春光未破旬。\n红旆厌风收电脚，绿波伤棹散鱼鳞。\n欲知治世昇平象，请看熙熙两岸民。",
        "dynasty": "宋",
        "collection_info": null
    },
    {
        "uuid": "42a05eef488ea2bc637d25b908fd9802",
        "title": "次韵和留守宋适推官游宴御河二首  其二",
        "author": "韩琦",
        "content": "三月春容骀荡天，御流飞舸引双旜。\n十分芳景无三二，四合游人有万千。\n花任风残犹逐水，酒随歌半已空船。\n病夫且伴嘉宾醉，不过明朝卯尚眠。",
        "dynasty": "宋",
        "collection_info": null
    },
    {
        "uuid": "bbed4ed541e9628d02d201446204b6a5",
        "title": "三月十八日上水关",
        "author": "韩琦",
        "content": "河曲春游得旧传，使君从俗上兰船。\n低篷密罩香罗绮，小艇交扬细管絃。\n有献满盘烘芍药，竞豪临水落秋韆。\n归来夹岸民观甚，望远应疑李郭仙。",
        "dynasty": "宋",
        "collection_info": null
    },
    {
        "uuid": "618c4a6b58eb86af12ed9a01dd3be684",
        "title": "三月十八日会望春亭",
        "author": "韩琦",
        "content": "此日倾城乐御河，作河生日语应讹。\n波涵祛服千花乱，风壮欢声万曲和。\n元巳嬉游非俗尚，十洲光景得春多。\n衰翁欲尽都人兴，醉弁归同夕照俄。",
        "dynasty": "宋",
        "collection_info": null
    },
    {
        "uuid": "a9e090a4ce481d38889644ddb6da24b3",
        "title": "西园初暑",
        "author": "韩琦",
        "content": "可爱西园夏景长，南来风好拂襟凉。\n楼台轩豁年殊旧，池沼干枯雨未滂。\n羣鸟护雏时起斗，众花成子几堪尝。\n欲知逃暑芳樽味，似过林禽玉溜浆。",
        "dynasty": "宋",
        "collection_info": null
    },
    {
        "uuid": "11fa22f0caac3d579175ecf236ea9305",
        "title": "寄西台子渊赵学士",
        "author": "韩琦",
        "content": "昔年瀛馆接仙才，官路升沈孰可猜。\n直使庸驽叨上笏，却教贤杰老西台。\n莫悲居处荒三径，且把功名寄一杯。\n应笑位高归去晚，谤多终日怒蚊雷。",
        "dynasty": "宋",
        "collection_info": null
    },
    {
        "uuid": "f739f6b7fe1c1ca07e6089d390dd9ef6",
        "title": "苦热未雨",
        "author": "韩琦",
        "content": "骄阳为虐极烦歊，万物如焚望沃焦。\n举世不能逃酷吏，几时还得快凉飚。\n精祈拟责泥龙效，大索谁诛旱魃妖。\n翘首岱云肤寸起，四方膏泽尽良苗。",
        "dynasty": "宋",
        "collection_info": null
    },
    {
        "uuid": "b36207111e0a82f1c939379f310940ba",
        "title": "雨足晚晴",
        "author": "韩琦",
        "content": "掣电搜龙发怒雷，欲驱时旱涤民灾。\n四溟滂泽三农足，万宇愁襟一夕开。\n虹影渐从天外散，蝉声初到枕边来。\n高楼小酌清风满，不胜当年避暑杯。",
        "dynasty": "宋",
        "collection_info": null
    },
    {
        "uuid": "c726ddf806f5d512f6e6dadcc11dfff9",
        "title": "庚戌秋分",
        "author": "韩琦",
        "content": "淅淅风清叶未凋，秋分残景自萧条。\n禾头无耳时微旱，蚊嘴生花毒渐消。\n钱迸嫩苔陈阁静，字横宾雁楚天遥。\n西园宴集偏宜夜，坐看圆蟾过丽谯。",
        "dynasty": "宋",
        "collection_info": null
    },
    {
        "uuid": "4da3a0ab8e04ea6d170add7959d4366d",
        "title": "中秋遇雨",
        "author": "韩琦",
        "content": "待月中秋一肆筵，雨轻云晦似无缘。\n何须寒影摇杯面，且命高歌醉目前。\n莫向此宵空怅望，定应明夜亦婵娟。\n凭栏可奈时人意，不爱清光只重圆。",
        "dynasty": "宋",
        "collection_info": null
    },
    {
        "uuid": "26b513f99e9547b63feba91fb4d0423e",
        "title": "次韵和通判钱昌武郎中中秋遇雨",
        "author": "韩琦",
        "content": "灵祠躬祷极伸虔，唯恐愆阳病晚田。\n不恨高楼空宴月，却欣丰泽入民天。\n且歌多稼将栖亩，莫赋嘉期动隔年。\n媿误宾轩侵夜散，阻看银界烂三千。",
        "dynasty": "宋",
        "collection_info": null
    },
    {
        "uuid": "e42ad11bb0050123c6975efeb4b1f932",
        "title": "中秋筵散雨余见月色",
        "author": "韩琦",
        "content": "正苦中秋暝雨侵，忽惊凉月绽云深。\n壶光未透冰涵玉，鑑影微昏藓上金。\n彩笔怨吟几绝望，巨觥酣战欲重寻。\n孀娥似慰人心鬰，时放蟾辉漏薄阴。",
        "dynasty": "宋",
        "collection_info": null
    },
    {
        "uuid": "f6ac7f58b953909815cef9ff27c67572",
        "title": "重九会安正堂",
        "author": "韩琦",
        "content": "欲安衰朽敞虚堂，窃信孤忠敢自当。\n本幸岁时同众乐，适开樽俎遇重阳。\n黄花旋插香环坐，翠岭新成妙出墙。\n留与邺都为故事，年年常占好风光。",
        "dynasty": "宋",
        "collection_info": null
    },
    {
        "uuid": "b05b4d6f0bd2a13da01d719a50f52117",
        "title": "重九晚登骑山楼",
        "author": "韩琦",
        "content": "萧疎嘉节得阳重，病守西园此又逢。\n且奉宾欢穷胜事，莫悲秋色动衰容。\n管喧银字凌歌席，菊碎金铃上醉钟。\n何必更临高处会，北楼深古近骑峯。",
        "dynasty": "宋",
        "collection_info": null
    },
    {
        "uuid": "0d256493a9dc1fbebab53bbbdba02247",
        "title": "压沙寺梨",
        "author": "韩琦",
        "content": "压沙千亩敌侯封，珍果诚非众品同。\n自得嘉名过冰蜜，谁知精别有雌雄。\n常滋沆瀣充肌脆，不假燕脂上颊红。\n四海举皆推美味，任从潘赋纪张公。",
        "dynasty": "宋",
        "collection_info": null
    },
    {
        "uuid": "c2995ffe5043a093b1893dafe4d59919",
        "title": "送卿师上人",
        "author": "韩琦",
        "content": "区区京毂几经春，不退方能运法轮。\n欲举筌蹄皆自达，纵罗寒暑岂吾辛。\n大千虽纳宁多施，一切谁名得度人。\n我已心中了无物，重烦师说究微尘。",
        "dynasty": "宋",
        "collection_info": null
    },
    {
        "uuid": "3faaec6316bfb717068616c1373337c8",
        "title": "送谢山人归紫霄旧隐",
        "author": "韩琦",
        "content": "董君坛侧杏林新，高卧云霞独一身。\n已究丹经成大药，更居仙府得长春。\n仁心务济谁思报，道术逢知即示真。\n暂别山来应自笑，紫霄曾未识红尘。",
        "dynasty": "宋",
        "collection_info": null
    },
    {
        "uuid": "d2422d30224a8f7ab008cb8b1abf3b42",
        "title": "通判钱昌武代归以诗见别次韵为答",
        "author": "韩琦",
        "content": "衰病何堪治邺台，贰车犹喜得高才。\n方资庖刃投虚利，忽怆瓜时及代回。\n别袂醉分云共惨，去涂尘寂雪初培。\n剑光久已衝牛斗，力振沈埋尚愧雷。",
        "dynasty": "宋",
        "collection_info": null
    },
    {
        "uuid": "f0f802fdb11a2f2daeae2b953e030db0",
        "title": "屡雪",
        "author": "韩琦",
        "content": "欲识经冬气倍和，高穹回瞩念民瘥。\n尽搜秋夏乘龙起，併与寰区瑞雪多。\n是处玉峯开璧府，几番云浪溢银河。\n来牟定过前年麦，销得衰翁醉又歌。",
        "dynasty": "宋",
        "collection_info": null
    },
    {
        "uuid": "cd3a1127a6762f4a39cde4861df6a7ec",
        "title": "雪十十韵",
        "author": "韩琦",
        "content": "天宇昏凝幕，星潢冻漏津。\n报丰推上瑞，散利浃无垠。\n皓彩生和烛，深仁出化钧。\n乘时驱疠气，几日困疲民。\n满慰三农望，潜基万国春。\n道山谁辨玉，佛界普成银。\n缓舞疑翻佩，徐来类积薪。\n盘高擎露蕊，隙细入驹尘。\n易掩妖颜嫮，难藏厚地珍。\n坠轻时断续，势猛忽纷纶。\n肯使瑕瑜见，惟思沃瘠均。\n歌妍皆似郢，璧碎不因秦。\n辀冷侵驯鹿，符光逼琢麟。\n充盈是溪壑，挺特有松筠。\n近岭梅先发，濒江练更匀。\n楼台竞环丽，蟾兔起精神。\n病骨惊心怯，书帷忆旧亲。\n风流资醉目，豪放任诗人。\n陈阁方多暇，睢园喜命宾。\n宜城须大引，佳味过吴醇。",
        "dynasty": "宋",
        "collection_info": null
    },
    {
        "uuid": "f046de8a6fc136f409f4f27c6f7373dc",
        "title": "次韵和张宗益工部初到相台书事",
        "author": "韩琦",
        "content": "园池开拓费经筹，雅意奚专自宴休。\n好事庶逢贤守继，康时聊便里民游。\n一闻公暇闲无敌，顿激归心浩不收。\n早晚再容怀绶乐，赤松高趣遂希留。",
        "dynasty": "宋",
        "collection_info": null
    },
    {
        "uuid": "c92ac10ca44e7906b67411ef319f1478",
        "title": "再和",
        "author": "韩琦",
        "content": "铜雀台边事少州，名郎来守喜安休。\n吾民正遂歌襦乐，我里甘忘衣锦游。\n诗笔入神春益健，宴杯穷赏夜方收。\n凤池时復思豪夺，争奈乡人欲借留。",
        "dynasty": "宋",
        "collection_info": null
    },
    {
        "uuid": "14a6163d65d4fd10c346ebd798254d7b",
        "title": "又次韵和题休逸台",
        "author": "韩琦",
        "content": "昔年衣绣临吾乡，后圃力变池亭荒。\n井梁生涩卧耕壤，螺榭岌嶪营高冈。\n易为隅柱极增观，下视众岭森成行。\n锦鳞遂落闲者钓，谁喧歌酒台东堂。",
        "dynasty": "宋",
        "collection_info": null
    },
    {
        "uuid": "032a48ea8afbeefce340dfc70fc71880",
        "title": "再和",
        "author": "韩琦",
        "content": "台前风景无时良，台上之乐殊未荒。\n开筵真侣在蓬岛，练句美玉生昆冈。\n铜壶报刻缓星箭，金钗送酒排花行。\n铃斋长寂得吏隐，便是道家虚白堂。",
        "dynasty": "宋",
        "collection_info": null
    },
    {
        "uuid": "31521b79449cb83b47653d91e7a9904b",
        "title": "次韵答张宗益工部",
        "author": "韩琦",
        "content": "昔忝临漳守，娱心自退公。\n闲愁放天上，真境得壶中。\n燕处虽云适，规模惜未丰。\n恢园隳旧堞，困宇出新工。\n材品珍方用，花名异始充。\n泉分洹水堰，梁下邺城宫。\n今始推良牧，褒辞借病翁。\n笙镛谐庙瑟，珠玉满邮筒。\n讵敢矜前政，徒知偃下风。\n北堂留衣锦，西巘峻维嵩。\n休逸檐梢月，荣归浪衬虹。\n班条多暇日，清赏此何穷。",
        "dynasty": "宋",
        "collection_info": null
    },
    {
        "uuid": "9d0609a29e362431fe07d5a1f290d47f",
        "title": "残腊",
        "author": "韩琦",
        "content": "北土严凝气候偏，腊残池馆愈萧然。\n长河冰塞多寒地，密雪云繁三白天。\n粧点瑶林连雾淞，沈埋茵草未羊眠。\n但知催酿宜城酝，终见春芳次第妍。",
        "dynasty": "宋",
        "collection_info": null
    },
    {
        "uuid": "ab1aab891142ebaeac00bfc4576b28dd",
        "title": "次韵答致政宫师张相公",
        "author": "韩琦",
        "content": "早谢枢衡贵，逍遥哂众愚。\n乐从黄卷得，游命赤松俱。\n风雅樽前事，云山世外娱。\n何妨紫虚下，散髮伴樵苏。",
        "dynasty": "宋",
        "collection_info": null
    },
    {
        "uuid": "521730a2a97d680b69355d96f55a9e6e",
        "title": "次韵答相州张宗益工部",
        "author": "韩琦",
        "content": "处暗频惊掷夜光，千金高价恨难偿。\n蟠桃入口知仙味，钧奏醒魂认帝乡。\n辩解重围思亹亹，战逢强阵怯堂堂。\n怀归自是衰疲甚，不为吾刚挫旧肠。",
        "dynasty": "宋",
        "collection_info": null
    },
    {
        "uuid": "dc49088cb031cf470683d6df7b994e31",
        "title": "又次韵答",
        "author": "韩琦",
        "content": "故人怜旧政，褒惜一何深。\n营葺推勤治，优闲称道心。\n池台资胜事，风月入高吟。\n酒户虽难角，诗盟已屡寻。\n词豪甘自屈，气锐敢轻侵。\n奇变云霞烂，冥搜海岳阴。\n暄和生嶰律，淡泊寄陶琴。\n但媿衰聋耳，安能别大音。",
        "dynasty": "宋",
        "collection_info": null
    },
    {
        "uuid": "eaafc523aba1850df17ecb7642a5b5b2",
        "title": "辛亥二月十五日",
        "author": "韩琦",
        "content": "倏忽韶光一半过，寒威犹尚压暄和。\n故摧春色欢终减，屡失花期日旋那。\n病骨不禁风料峭，衰悰难遏醉吟哦。\n凭栏更为芳菲惜，重取轻苫拥旧科。",
        "dynasty": "宋",
        "collection_info": null
    },
    {
        "uuid": "9c3fead8900021cbb8a427d19634650f",
        "title": "辛亥寒食",
        "author": "韩琦",
        "content": "寒食春城是处花，唐贤诗好此难加。\n柳眉拖雾舒还皱，日脚萦云绽復遮。\n扢抓喜随膏雨解，秋韆闲任綵绳斜。\n芳辰只愧樽前淡，妓版停歌不振牙。",
        "dynasty": "宋",
        "collection_info": null
    },
    {
        "uuid": "f0affddee004af34bf5c0254049ef3d4",
        "title": "清明会压沙寺",
        "author": "韩琦",
        "content": "时节清明府事閒，压沙高会敞禅关。\n妓歌沈席摧莺舌，花影摇樽衒粉颜。\n春色满添膏泽后，人心和入醉游间。\n坐中尤觉风来好，白雪飞香混博山。",
        "dynasty": "宋",
        "collection_info": null
    },
    {
        "uuid": "8b4333662e34bce586ece23145b76260",
        "title": "同赏梨花",
        "author": "韩琦",
        "content": "兴福梨珍号素封，千株花发此欣逢。\n风开笑脸轻桃艷，雨带啼痕自玉容。\n蝶舞只疑残靥坠，月明唯觉异香浓。\n寻春已恨来伤晚，莫厌频挥潋滟钟。",
        "dynasty": "宋",
        "collection_info": null
    },
    {
        "uuid": "8d3529388603427102f2ff3def0f06d7",
        "title": "又一阕",
        "author": "韩琦",
        "content": "花下延宾启宴杯，回头香雪即成堆。\n主人自挈宜城酿，不为青旗趁尔来。",
        "dynasty": "宋",
        "collection_info": null
    },
    {
        "uuid": "b4d00eb7dfc37917e6707ca3836108a4",
        "title": "辛亥上巳会许公亭",
        "author": "韩琦",
        "content": "修禊园林枕御津，宴亭轩豁足娱宾。\n羲皇治世舒长日，昆阆仙风烂熳春。\n脱俗且将诗送酒，纵吟须仗笔争神。\n会余俯仰皆陈迹，不醉山阴定笑人。",
        "dynasty": "宋",
        "collection_info": null
    },
    {
        "uuid": "8eeb7c3ded682b50887ee27d97f4bc65",
        "title": "许公亭席上别镇帅吕公孺谏议",
        "author": "韩琦",
        "content": "元日津亭景物嘉，喜留轩驭弭高牙。\n棠阴共识思贤地，柳色偏伤赠别家。\n御水少陪乘兴棹，潭园难趁及时花。\n杯深莫拒勤拳意，去路音辉日日赊。",
        "dynasty": "宋",
        "collection_info": null
    },
    {
        "uuid": "1eb9f1e00aea745b150e9146dd5f1476",
        "title": "同赏牡丹",
        "author": "韩琦",
        "content": "国艷孤高岂自媒，寒乡加力试栽培。\n当时尚昧随和贵，今日真逢左魏开。\n名品已先推洛谱，梦魂唯恐失阳台。\n花王亲视风骚将，中的方应赏巨杯。",
        "dynasty": "宋",
        "collection_info": null
    },
    {
        "uuid": "c4e4ee63b13192ae42225bf53be794d9",
        "title": "辛亥三月十八日游御河二首  其一",
        "author": "韩琦",
        "content": "都人殚出集河湄，犹记从初放水时。\n三五已过修禊宴，浃旬行作送春诗。\n微波溅袜仙浮棹，曲岸当垆柳映旗。\n自笑遨头衰復病，也同欢俗恣追随。",
        "dynasty": "宋",
        "collection_info": null
    },
    {
        "uuid": "f96bb039c482ab0f166894d8610f2230",
        "title": "辛亥三月十八日游御河二首  其二",
        "author": "韩琦",
        "content": "从俗沿流辄命筵，平沙经雨润河壖。\n百泉遥派初来日，三月深春欲去天。\n夹岸绮罗香未散，几船弦管沸争前。\n波间无限能泅者，不信迎潮绝技先。",
        "dynasty": "宋",
        "collection_info": null
    },
    {
        "uuid": "461248d87dceb707ec339a021f9539ed",
        "title": "游河遇雨",
        "author": "韩琦",
        "content": "开席临流雨骤侵，都人殊鬰胜游心。\n侍娃不见尘生袜，农谷偏欣陇拔针。\n郢雪斗高闲未接，峡云争去杳难寻。\n无过却下船中坐，岂废衰翁醉又吟。",
        "dynasty": "宋",
        "collection_info": null
    },
    {
        "uuid": "fedc43bcd7e6782ad2d263b8b15ad44d",
        "title": "次韵答致政赵少卿",
        "author": "韩琦",
        "content": "登科常愧处卢前，叙齿于兄小十年。\n鹤不乘轩犹自若，鸿谁能弋已安然。\n山头俗驾归诚晚，湖外扁舟见独先。\n惟有大钧公道在，方圆随物旧同甄。",
        "dynasty": "宋",
        "collection_info": null
    },
    {
        "uuid": "5c9f3cc23f2dcf83bb1cc7c007285706",
        "title": "喜雨应祷",
        "author": "韩琦",
        "content": "运月愆阳作旱灾，龙坛申祷洁三垓。\n至诚始惧卑高隔，嘉应俄如影响来。\n喜阔农心归击壤，润深人意不惊雷。\n大钧广播知难报，埏埴何尝望一杯。",
        "dynasty": "宋",
        "collection_info": null
    },
    {
        "uuid": "eb492843e2046a967d6bce691cc40129",
        "title": "次韵答签判沈唐太丞应祈雨足",
        "author": "韩琦",
        "content": "一雨滂沲过作霖，油云随祷极阴森。\n微诚未必回天意，灵答潜知渴众心。\n瑞绝莫先惟在谷，价高难拟不论金。\n朝来田畯更相贺，犁下侵淫二尺深。",
        "dynasty": "宋",
        "collection_info": null
    },
    {
        "uuid": "ebd93bd68817a8b4ef6917ead8b93cfd",
        "title": "寄致政欧阳少师",
        "author": "韩琦",
        "content": "独步文章世孰先，直声孤节亦无前。\n欲知退足高千古，请视经犹疾五年。\n在我光阴长更乐，扶天功业去如捐。\n西湖风月谁为伴，笑许当时处士贤。",
        "dynasty": "宋",
        "collection_info": null
    },
    {
        "uuid": "7a2aaae099766314016062ebce6ef61c",
        "title": "盛暑思接荣归之游寄相守张工部",
        "author": "韩琦",
        "content": "伏暑如何散鬰陶，荣归陪赏望空劳。\n红芳照槛莲千颊，绿荫环波柳万条。\n趋第小车谁竞挽，见山新址日增高。\n遥知贤守多娱地，诗笔虽豪酒未豪。",
        "dynasty": "宋",
        "collection_info": null
    },
    {
        "uuid": "7c881e702c441140665a770f55d40d34",
        "title": "辛亥七夕末伏",
        "author": "韩琦",
        "content": "二七今同末伏辰，初秋时候暑微熏。\n星桥旧说通灵匹，剑肉何人遗细君。\n莹席冰寒心共爽，噪风蝉急耳欣闻。\n郢中新曲高难和，唯付珠喉任遏云。",
        "dynasty": "宋",
        "collection_info": null
    },
    {
        "uuid": "d39bff14421d623172eb9b4ece9d49b4",
        "title": "七夕会关亭观莲",
        "author": "韩琦",
        "content": "陶暑娱宾次水西，满塘莲艷馥轩墀。\n荷坳似学伞翻去，房曲如将盏倒垂。\n肯把风流欺俭幕，且凭歌调拟吴姬。\n从来拙宦老难巧，任过灵光醉不知。",
        "dynasty": "宋",
        "collection_info": null
    },
    {
        "uuid": "d6911e62ca9c26e34cdf0aba8f99d30b",
        "title": "贻刑",
        "author": "韩琦",
        "content": "忆帅秦亭二纪余，当时宾幕盛芙蕖。\n椎牛共乐毬场宴，倚马常资记室书。\n台席久从还绶退，月卿犹滞剖符居。\n樽前想解留连意，一笑难逢易掺袪。",
        "dynasty": "宋",
        "collection_info": null
    },
    {
        "uuid": "142981bb2f8e8cc8c8744fc10a622914",
        "title": "元城埽行河",
        "author": "韩琦",
        "content": "怒河秋涨俯都城，纵嚙长堤岂易平。\n气悍若从天上落，势高难使地中行。\n筑垣居水虽危事，沈马回波是至诚。\n故道几时循禹迹，免教常岁害民生。",
        "dynasty": "宋",
        "collection_info": null
    },
    {
        "uuid": "769adea94d10632897951e73d7ba848f",
        "title": "行河道中",
        "author": "韩琦",
        "content": "鳞鳞郊隰引双旌，顿豁尘襟病眼明。\n微霭际空随日破，遥林环野接天平。\n捺弮禾重笼新雨，舐犊牛闲罢力耕。\n策马故寻堤上路，移时欣在绿阴行。",
        "dynasty": "宋",
        "collection_info": null
    },
    {
        "uuid": "df917b2d37d0817705e865c53589e50c",
        "title": "辛亥八月十六日社始月望",
        "author": "韩琦",
        "content": "中秋不必拘三五，惟望时方月正圆。\n已荐社壝通肸蠁，始开宾席对婵娟。\n清光自喜今宵满，俗会从输一日先。\n乐事几为风雨破，直须欢饮倍常年。",
        "dynasty": "宋",
        "collection_info": null
    },
    {
        "uuid": "abfbb6e070b880cc7b225ddd7c921b49",
        "title": "辛亥八月十六日夜復值阴晦",
        "author": "韩琦",
        "content": "舒轮方满正中秋，报社神歆已降休。\n且共良农歌稔岁，何须明月照高楼。\n金丝自壮欢吟气，风雨终为乐事仇。\n酣饫野翁犹带断，不争豪饮亦堪羞。",
        "dynasty": "宋",
        "collection_info": null
    },
    {
        "uuid": "fa2095482c7cf353725338fd84722235",
        "title": "中秋饮散始微见月",
        "author": "韩琦",
        "content": "待月中秋欲共欢，不堪阴晦阻羣观。\n宾归已彻青油幕，云绽聊窥白玉盘。\n就榻酒狂平未歇，据鞍吟苦得应难。\n孀娥此夕潜何甚，专要人将别眼看。",
        "dynasty": "宋",
        "collection_info": null
    },
    {
        "uuid": "d9c27bc477eff1e22e1c86cb702a860c",
        "title": "九月四日会安正堂",
        "author": "韩琦",
        "content": "秋光浓拂使君家，尚去重阳五日赊。\n且育好诗成素饮，更先诸客对黄花。\n池萍渍雨钱钱密，塞雁书空字字斜。\n但纵高吟开醉胆，莫惊摇落动悲嗟。",
        "dynasty": "宋",
        "collection_info": null
    },
    {
        "uuid": "c7ccf8feeb1727d92b9fd5c873318ad1",
        "title": "辛亥重九会安正堂",
        "author": "韩琦",
        "content": "斯堂曾许占风光，须到重阳復命觞。\n坐上半非前岁客，杯中无改旧花香。\n初晴已过登高水，散虑宜趋自得场。\n唯有一时诗酒战，愿开强户振雄铓。",
        "dynasty": "宋",
        "collection_info": null
    },
    {
        "uuid": "7b24e59df066e859395e49dbe7260250",
        "title": "即席再赋",
        "author": "韩琦",
        "content": "芜音逢节佐宾罍，属和当筵尽雅才。\n铜钵一声诗已就，金铃千朵菊争开。\n月明正有抽毫乐，夜永何妨秉烛回。\n无酒可嗤彭泽令，东篱空望白衣来。",
        "dynasty": "宋",
        "collection_info": null
    },
    {
        "uuid": "cf8e4379a796bfb781668528b5659391",
        "title": "辛亥重九登骑山楼",
        "author": "韩琦",
        "content": "西北楼高四望长，登临还赏节辰良。\n荀陈盛集星光动，相卫名山记字详。\n瑇瑁不妨欹醉弁，茱萸谁自斗香囊。\n病翁安敢当能赋，只俟英瑶作报章。",
        "dynasty": "宋",
        "collection_info": null
    },
    {
        "uuid": "43e61031cfb08d8bb12f4830d72cd59c",
        "title": "和运判张端秘丞戏题安阳郡园",
        "author": "韩琦",
        "content": "垂杨阴裏百花开，谁记当是任意栽。\n好事继逢贤太守，算无心望主人来。",
        "dynasty": "宋",
        "collection_info": null
    },
    {
        "uuid": "bbb874dad6f54819873a3c9cd3474a32",
        "title": "代郡园见答",
        "author": "韩琦",
        "content": "昼锦轻抛又几年，纵逢春色亦依然。\n争知台榭笙歌外，尽是猿惊鹤怨天。",
        "dynasty": "宋",
        "collection_info": null
    },
    {
        "uuid": "1464621eea19ddc67bf270f76076a5ae",
        "title": "再戏郡园",
        "author": "韩琦",
        "content": "一辞康乐困喧嚣，花笑莺啼似借嘲。\n日望君恩容病质，得归应自解譊譊。",
        "dynasty": "宋",
        "collection_info": null
    },
    {
        "uuid": "6c81b232461272e74aa162a017896905",
        "title": "再代答",
        "author": "韩琦",
        "content": "买臣素贱犹乡守，庄舄虽荣尚越吟。\n已葺吾园似仙府，莫教归信苦沈沈。",
        "dynasty": "宋",
        "collection_info": null
    },
    {
        "uuid": "764cb177075448f90f9ac2dd985ca9d5",
        "title": "御河舟中",
        "author": "韩琦",
        "content": "过虑先河备，轻舟造惬山。\n惊鸥情自动，流水意长闲。\n村落多丰外，寒温不定间。\n如何援民溺，搔首只空还。",
        "dynasty": "宋",
        "collection_info": null
    },
    {
        "uuid": "4ce58bd0e2ff0770e346bd2cf78a2bd0",
        "title": "视河惬山",
        "author": "韩琦",
        "content": "河决金堤在汉成，曾推延世此经营。\n安人为惬当时意，立事因垂不朽名。\n谁凿故山酾御水，却通新漕入都城。\n一疏一塞俱称利，暂访遗踪岂易评。",
        "dynasty": "宋",
        "collection_info": null
    },
    {
        "uuid": "05909518511cbb92a0d96e671a4794c7",
        "title": "至节筵间喜雪",
        "author": "韩琦",
        "content": "至节开樽就席前，六花飞舞助宾筵。\n扬空自胜重罗麫，引满偏宜旋絮绵。\n合坐欢谈霏屑地，几声横笛落梅天。\n况逢阳復贞亨会，赢取笙歌烂醉眠。",
        "dynasty": "宋",
        "collection_info": null
    },
    {
        "uuid": "36ae73ed16adf0ed1a5fce7a1e00c296",
        "title": "元宵席上",
        "author": "韩琦",
        "content": "灯烛森森万象罗，彻宵车马罢谁何。\n追人好月婵娟满，带雪轻寒料峭多。\n佳节俯从河沴寝，羣心俄逐诏音和。\n乘春自欲开民鬰，不为樽前笑与歌。",
        "dynasty": "宋",
        "collection_info": null
    },
    {
        "uuid": "31b87b594ce4f0fe66fc429dd643fd3a",
        "title": "次韵答致政欧阳少师退居述怀二首  其一",
        "author": "韩琦",
        "content": "日跂高风谢世纷，只思移疾卧漳濆。\n万钟糠粃常知慕，三径蓬蒿欲自耘。\n忠义心诚终老合，仙凡岐路此时分。\n唯瞻天外冥鸿远，会起卑飞及旧羣。",
        "dynasty": "宋",
        "collection_info": null
    },
    {
        "uuid": "5c9c7d87e7f466981360fc5c34ea872a",
        "title": "次韵答致政欧阳少师退居述怀二首  其二",
        "author": "韩琦",
        "content": "尘俗徒希勇退高，几时投迹混耕樵。\n神交不间川涂阔，直道难因老病消。\n魏境民流河抹岸，颍湖春早柳萦桥。\n相从谁挹浮邱袂，左在琴书酒满瓢。",
        "dynasty": "宋",
        "collection_info": null
    },
    {
        "uuid": "d23c280b138e281a17f057dd46b24542",
        "title": "壬子上巳会许公亭",
        "author": "韩琦",
        "content": "来守留都第四年，年年元已此开筵。\n一春曾喜陈歌舞，三会皆逢去管絃。\n无乐只忧辞酒客，多寒谁辨惜花天。\n欲看郊外风光野，更上亭西祓禊船。",
        "dynasty": "宋",
        "collection_info": null
    },
    {
        "uuid": "b6efc10a76841faa76289544de8b7a10",
        "title": "上巳视惬山新堤",
        "author": "韩琦",
        "content": "元巳西津禊饮中，筑防因视惬山雄。\n调夫虽扰三农业，御水犹希一篑功。\n曲突虑微方绝患，开门轻敌是招戎。\n岸边观者应相笑，遭贼徒弯过后弓。",
        "dynasty": "宋",
        "collection_info": null
    },
    {
        "uuid": "50b3c3ee53e71fe4ff7d9dd31db8876f",
        "title": "壬子寒食会压沙寺二首  其一",
        "author": "韩琦",
        "content": "踏沙徐人绿杨中，渐见祗园宝势雄。\n柏奋怒虬环古殿，花遗娇靥散春风。\n娱心未放歌声好，对目难穷幻术工。\n共醉一时寒食景，不须庭际牡丹红。",
        "dynasty": "宋",
        "collection_info": null
    },
    {
        "uuid": "72837422674b0f465999fdcb819790ae",
        "title": "壬子寒食会压沙寺二首  其二",
        "author": "韩琦",
        "content": "一春光景速奔车，且趁良辰会压沙。\n藏火未须传蜡烛，感时空自把梨花。\n笙歌不作芳菲主，风雅终成冷淡家。\n归路復疑霄汉上，御波舟稳衬云霞。",
        "dynasty": "宋",
        "collection_info": null
    },
    {
        "uuid": "1ba5f60c6240b6132da3b70d75472830",
        "title": "同赏梨花",
        "author": "韩琦",
        "content": "寒食西蓝赏素英，白毫光裏乱云腾。\n庄严金地三千界，颜色瑶台十二层。\n后土琼花渐我寡，唐昌玉蕊岂吾朋。\n雪香预约为亭号，修创终逢好事僧。",
        "dynasty": "宋",
        "collection_info": null
    },
    {
        "uuid": "4d267a9dafcfde3f4cfef4cbd6e80317",
        "title": "落花",
        "author": "韩琦",
        "content": "万点送春飞，人悲未足悲。\n禅关无问理，溪曲过开时。\n钿委津阳路，风回洛水湄。\n流年来自去，醉莫论空枝。",
        "dynasty": "宋",
        "collection_info": null
    },
    {
        "uuid": "323e90cbb4f7a277211372ca77351b96",
        "title": "壬子三月十八日游御河二首  其一",
        "author": "韩琦",
        "content": "寒食初过始及旬，魏都偏重此佳辰。\n倾城尽作河生日，匝岸皆如蜡祭人。\n几舰神仙疑骇俗，一川笳鼓任同民。\n东皇似助熙台乐，併与千门万户春。",
        "dynasty": "宋",
        "collection_info": null
    },
    {
        "uuid": "15ecaf1b7978fd6f67b4343300d19a40",
        "title": "壬子三月十八日游御河二首  其二",
        "author": "韩琦",
        "content": "三月游河魏国风，惬山通日正暄融。\n压沙寺古花残雪，过马桥高水饮虹。\n众乐自深春色外，万愁俱泯醉吟中。\n天公恐雨伤民意，只放轻云暝碧空。",
        "dynasty": "宋",
        "collection_info": null
    },
    {
        "uuid": "0e249f5e5a0a7779fca585e1b4c79c68",
        "title": "舟中再赋一阕",
        "author": "韩琦",
        "content": "画艗双双掠水飞，一天云重锁春晖。\n遨头不与追铙鼓，无限游人寂寞归。",
        "dynasty": "宋",
        "collection_info": null
    },
    {
        "uuid": "90c2034b9732e5cb7383058844a22281",
        "title": "安正堂观牡丹",
        "author": "韩琦",
        "content": "何须风雨苦相催，自结东君不在媒。\n开晚要当三月盛，艷高宜作百花魁。\n好期天上香魂返，长对樽前醉玉颓。\n谁道元舆能体物，只教羞死刺玫瑰。",
        "dynasty": "宋",
        "collection_info": null
    },
    {
        "uuid": "064f499d8acce3f8d733c761ec944f22",
        "title": "致政宫师张相公远惠佳篇谨次元韵为答",
        "author": "韩琦",
        "content": "八十康宁极品荣，神仙居处足颐生。\n风骚此日资高尚，事业当年有太平。\n酒量更从闲后长，禅心偏向静中明。\n自嗟不及飞来鹤，能伴公游称道情。",
        "dynasty": "宋",
        "collection_info": null
    },
    {
        "uuid": "3bd81610f64c31a9ad21b47e129e97fb",
        "title": "又次韵和续成绝句",
        "author": "韩琦",
        "content": "醉卧嵩云得句豪，岂知平地有风涛。\n应嗤病骥盐车重，终日长鸣只告劳。",
        "dynasty": "宋",
        "collection_info": null
    },
    {
        "uuid": "eeb3670997458d8869dfe40c383fa398",
        "title": "闻致政赵少师远访欧阳少师于颍川",
        "author": "韩琦",
        "content": "一忆贤交动至诚，安车虽远必勤征。\n荀陈为会还推象，嵇吕相思不问程。\n洛社成图兹易合，越溪回棹彼何情。\n西湖便是瀛洲上，莫接仙游跨海鲸。",
        "dynasty": "宋",
        "collection_info": null
    },
    {
        "uuid": "03e2a7a0b44ee4762a35544679556d9a",
        "title": "闻前都水王荀龙郎中将率二三知旧游天平山寺",
        "author": "韩琦",
        "content": "天平高绝是家山，雨治安阳欲到难。\n此日名郎真好事，直携嘉客远同观。\n峯擎寺脚重霄近，雹起潭心六月寒。\n遥想醉吟昆阆裏，乱飞珠玉出毫端。",
        "dynasty": "宋",
        "collection_info": null
    },
    {
        "uuid": "0511045710446af623d9dc68c81c0429",
        "title": "次韵答致政赵少师感怀",
        "author": "韩琦",
        "content": "羡公朝夕挹浮邱，应笑吾曹窘若囚。\n尘外有谁攀逸驾，壶中何处着闲愁。\n心休已得天真乐，身退犹存国事忧。\n积善由来神所劳，坐膺全福不须求。",
        "dynasty": "宋",
        "collection_info": null
    },
    {
        "uuid": "07bc0b870e21262bb7e97261e9f933c3",
        "title": "壬子中秋对月",
        "author": "韩琦",
        "content": "一轮徐出海东头，皓彩全供白帝秋。\n桂迹自消安在斫，宝光无缺不因修。\n池心影撼金鳞碎，杯面波随玉液流。\n此夜圆蟾看处好，何须偏上最高楼。",
        "dynasty": "宋",
        "collection_info": null
    },
    {
        "uuid": "ab581304273f2f3c7b2610872c2f7144",
        "title": "登大安寺阁",
        "author": "韩琦",
        "content": "岧峣飞阁耸晴空，此过层梯第几重。\n四野风烟笼胜地，半天金碧护真容。\n浮图逼槛抽双笋，埤堄排云矗万峰。\n数刻飘然霄汉上，直疑超界脱尘踪。",
        "dynasty": "宋",
        "collection_info": null
    },
    {
        "uuid": "369c8940a926d94fcd740ea06898caa9",
        "title": "八月十九日赏菊",
        "author": "韩琦",
        "content": "春英无不惜开迟，秋菊常怀素景悲。\n惯负晚霜甘索寞，忽逢先闰促离披。\n欲移庭槛嫌伤早，拟泛宾罍未入时。\n自是寒花当守分，一违佳节速人嗤。",
        "dynasty": "宋",
        "collection_info": null
    },
    {
        "uuid": "261e95ef3c21d27cfd6a99c49265025a",
        "title": "壬子九月七日会大安寺",
        "author": "韩琦",
        "content": "萧辰禅宇展疎筵，才去登高二日前。\n欲识先期成雅会，要闻清论接英贤。\n何须白发喧歌板，自有黄花送酒船。\n危阁半空同倚槛，一般重九寂寥天。",
        "dynasty": "宋",
        "collection_info": null
    },
    {
        "uuid": "7f8c6d64bcfb5962ba2bfd356fd31372",
        "title": "壬子重九",
        "author": "韩琦",
        "content": "菊有黄花气候移，重阳香萼已干枝。\n金铃后坼孤芳在，玉液轻浮一醉宜。\n烟渚去来鸿自适，霜丛飞遶蝶何知。\n风前客帽从吹落，且伴山翁倒接䍦。",
        "dynasty": "宋",
        "collection_info": null
    },
    {
        "uuid": "033b08775e01b2d8aa55ab6f59c18cfa",
        "title": "赵资政再尹西蜀",
        "author": "韩琦",
        "content": "坤维求尹此难才，重倚真贤出上怀。\n一去棠阴歌蔽芾，再来人乐似乖崖。\n新承纶綍从天别，旧过山川作画排。\n莫候使星临益分，郎回符采正三阶。",
        "dynasty": "宋",
        "collection_info": null
    },
    {
        "uuid": "878c6b3ed22f89c1fe35b00d6424a803",
        "title": "壬子冬至喜雪",
        "author": "韩琦",
        "content": "阳气初升力尚微，雪花来促故阴归。\n润滋柔荔乘时出，暖逐轻灰应律飞。\n彤笔喜丰书瑞谍，土圭收影侍灵晖。\n践长班集应同贺，劒佩光寒拱殿闱。",
        "dynasty": "宋",
        "collection_info": null
    },
    {
        "uuid": "2a50247835adeb6a45e43659377a0543",
        "title": "次韵答接伴夏倚少卿",
        "author": "韩琦",
        "content": "定幕雍容绿水滨，使轺今喜接光尘。\n当年不足称良治，此日空惭问大钧。\n钟鼎已无前饮胜，笑言应认昔怀真。\n开樽莫惜俄欢弁，数刻相违易怆神。",
        "dynasty": "宋",
        "collection_info": null
    },
    {
        "uuid": "a794fb74b775ae3783e7f08802a202b6",
        "title": "壬子十一月二十九日时雪方洽",
        "author": "韩琦",
        "content": "近腊犹悭六出繁，忽惊盈尺及民宽。\n万方蒙泽人人贺，通夕无风阵阵干。\n危石盖深盐虎陷，老枝擎重玉龙寒。\n欲知灵鹫银为界，试陟高楼一望看。",
        "dynasty": "宋",
        "collection_info": null
    },
    {
        "uuid": "8101e57c0047551bf55824f60b4ee246",
        "title": "新移宴厅",
        "author": "韩琦",
        "content": "魏藩池馆有唐风，宴宇耽然制尚雄。\n岁月已深摧巨栋，庭除非旧逼离宫。\n稍迁基址嚣尘外，适在园林掩映中。\n从此命宾何最盛，四时嘉景尽牢笼。",
        "dynasty": "宋",
        "collection_info": null
    },
    {
        "uuid": "263cd4be44b2d8d17bca4409cd805470",
        "title": "癸丑灯夕",
        "author": "韩琦",
        "content": "争放红蕖燎紫沈，胜游谁肯惜千金。\n人和更有笙歌助，酒美应无巷陌深。\n化国光阴方甚永，洞天风物不难寻。\n如何可致吾民乐，长似熙熙此夜心。",
        "dynasty": "宋",
        "collection_info": null
    },
    {
        "uuid": "73219857b3d9e07e733ba98cd36f8f22",
        "title": "壬子春分方见迎春盛开以小诗嘲之",
        "author": "韩琦",
        "content": "迎得新春入旧科，独先嘉卉占阳和。\n今年顿被寒摧朽，应为尖头送暖多。",
        "dynasty": "宋",
        "collection_info": null
    },
    {
        "uuid": "e83326c8692d8fa3d27c704cc5777d11",
        "title": "癸丑初拜先坟",
        "author": "韩琦",
        "content": "昼锦三来治邺城，古人无似此翁荣。\n首过先陇心还慰，一见家山眼自明。\n酾酒故庐延父老，驻车平野问农耕。\n便思解绶从田叟，报国惭虽万死轻。",
        "dynasty": "宋",
        "collection_info": null
    },
    {
        "uuid": "764cd70eb5c4f1d2781327de372c5d19",
        "title": "次日早赴西坟",
        "author": "韩琦",
        "content": "风入旌旗撼晓光，两茔亲展喜非常。\n浓阴蔽野瞻乔木，逸势横天认太行。\n自叹重茵宁及养，纵垂三组敢夸乡。\n路人或指荣虽甚，明哲何如汉子房。",
        "dynasty": "宋",
        "collection_info": null
    },
    {
        "uuid": "b14d394e25ff6aa6f1d3b3642e4355a8",
        "title": "坟北观泉",
        "author": "韩琦",
        "content": "坟北清泉味至甘，寺僧渟蓄已成潭。\n跃鱼灵感思追孝，酌水高怀不戒贪。\n万草日滋珠竞出，一天晴落鉴方函。\n暂延嘉客求新句，欲创幽亭即就龛。",
        "dynasty": "宋",
        "collection_info": null
    },
    {
        "uuid": "b328e4b535a87ea5d8f0338e814adab6",
        "title": "初会昼锦堂",
        "author": "韩琦",
        "content": "重向高堂举宴杯，四年牵强北门回。\n故园风物都如旧，多病襟怀遂一开。\n白髮耻夸金络骑，绿阴欣满铁梁台。\n因思前彦荣归者，未有三曾昼锦来。",
        "dynasty": "宋",
        "collection_info": null
    },
    {
        "uuid": "5e8ff85295866d290e302934e876c094",
        "title": "次韵答提点醴泉张宗益工部喜还乡郡",
        "author": "韩琦",
        "content": "倦飞垂翼奈劳何，喜向南枝得旧窠。\n三治故乡前世少，一思遗履上恩多。\n病魂醒处安闲枕，酒量衰来怯巨螺。\n復听雅音清聩耳，爱居谁辨九韶和。",
        "dynasty": "宋",
        "collection_info": null
    },
    {
        "uuid": "dbe07852fbb7d5bb47df9e04ae866322",
        "title": "初会荣归堂",
        "author": "韩琦",
        "content": "当年尝欲志荣归，因建虚堂面北池。\n樽俎落成方自我，园林为主已输谁。\n重来故里前恩在，难报深仁旧老知。\n须俟安车时访此，践言人始信吾诗。",
        "dynasty": "宋",
        "collection_info": null
    },
    {
        "uuid": "3799c5c07899476aa023419b47be15f7",
        "title": "再题狎鸥亭",
        "author": "韩琦",
        "content": "危亭初起俯清浔，只得当轩几醉吟。\n一日乡园伤骤别，四年宫阙动归心。\n檐前好竹今成篠，波下修鳞旧种针。\n鸥识再来尤不惧，向人驯狎似家禽。",
        "dynasty": "宋",
        "collection_info": null
    },
    {
        "uuid": "75aff7f8871cf643f24f65fe929a5c50",
        "title": "初登休逸台",
        "author": "韩琦",
        "content": "休逸台高復凭栏，依然风月喜生颜。\n城头仰视亲栽柳，天外微分旧见山。\n草色且无归后怨，禽飞同到倦时还。\n欲知恩许三来幸，锦烂轻裘白昼闲。",
        "dynasty": "宋",
        "collection_info": null
    },
    {
        "uuid": "36491a5a093b54dbfa287023e523ab6a",
        "title": "荣归观莲戏成",
        "author": "韩琦",
        "content": "风捲莲香不断头，田田荷影动清流。\n红包密障鱼鹰坐，绿盖低容水马游。\n时折嫩梢供玉箸，更裁圆叶代金瓯。\n何如满舰倾醇酎，醉向花前打拍浮。",
        "dynasty": "宋",
        "collection_info": null
    },
    {
        "uuid": "ed252439deecee732ca92a23143a3640",
        "title": "再葺双硙",
        "author": "韩琦",
        "content": "昔嗟官曲岁劳民，尝引新渠激硙轮。\n若念经营存爱利，肯从隳朽贵因循。\n轩楹遇葺知还旧，花木欣来似见春。\n已作州人游观地，即期同俗乐芳辰。",
        "dynasty": "宋",
        "collection_info": null
    },
    {
        "uuid": "aeaa0f5531dff53821d90c1ad28d5fb9",
        "title": "喜雨",
        "author": "韩琦",
        "content": "何假嗔雷击怒桴，点倾嘉泽浃民区。\n经时亢隔羣心骇，数月焦熬一阵苏。\n已发宋苗安在揠，再生庄鲋不虞枯。\n须叟慰满三农望，却敛神功寂似无。",
        "dynasty": "宋",
        "collection_info": null
    },
    {
        "uuid": "4874abcef202bd595d65f525fb7e8de1",
        "title": "再题康乐园",
        "author": "韩琦",
        "content": "旧拓名园壮邺中，本思行乐兴民同。\n闾阎已惯春游盛，花木谁矜半植功。\n爱客笙歌虽不定，称时风月且无穷。\n三来纵赏人休讶，白髮苍颜坐醉翁。",
        "dynasty": "宋",
        "collection_info": null
    },
    {
        "uuid": "1ab0577708b7518b19d841affbc3dceb",
        "title": "次韵答安抚滕甫侍读诞日惠诗",
        "author": "韩琦",
        "content": "椽笔亲挥善祝诗，老颜筋骨逸如飞。\n玉关尚抑动侯入，辽海先欣病鹤归。\n顾眄已知增气燄，梦魂犹想接容辉。\n宸襟一日怀忠荩，召节星驰出禁扉。",
        "dynasty": "宋",
        "collection_info": null
    },
    {
        "uuid": "39cfd7735477139ceed5ac4d0dfbe980",
        "title": "癸丑七夕会北第",
        "author": "韩琦",
        "content": "荒居聊足奉宾娱，隘甚难希玉椀呼。\n秋候俯新零白露，仙期还喜望黄姑。\n云间谁识桥横鹊，庭际方欣网挂蛛。\n天与性灵元自拙，却求星媛可回无。",
        "dynasty": "宋",
        "collection_info": null
    },
    {
        "uuid": "1756974ffcdc828af446f9c3f459cb61",
        "title": "中元病起",
        "author": "韩琦",
        "content": "中元时俗类秋尝，病起躬行力未强。\n摖米乍炊知早熟，盂兰方倒喜初凉。\n风摧豹脚蚊休拍，露逼鸡毛菜已长。\n皮骨仅存心尚壮，犹思荷叶当蕉觞。",
        "dynasty": "宋",
        "collection_info": null
    },
    {
        "uuid": "5c24e45f4a4192a052b22d821d1bb2b1",
        "title": "次韵答张宗益工部喜陈荐龙图窦舜卿侍郎同至相台",
        "author": "韩琦",
        "content": "嘉客非期会，如因病守邀。\n静俱知道胜，隐不待文招。\n柳色堆瑶榭，荷得凑绮寮。\n几回杯兴逸，同欲御仙飚。",
        "dynasty": "宋",
        "collection_info": null
    },
    {
        "uuid": "9a1af749b2d6a679bdfb89df6470b917",
        "title": "次韵答陈龙图述北第林泉之胜",
        "author": "韩琦",
        "content": "老顾菟裘欲退藏，一区营宅已过杨。\n林泉不较为生厚，名节犹希到死香。\n麤葺萧居忘湫隘，喜归陶径任荒凉。\n赖逢素旧时相乐，同入无何啸傲乡。",
        "dynasty": "宋",
        "collection_info": null
    },
    {
        "uuid": "7bd6485fce516f3b702144b9ab2fb769",
        "title": "题王荀龙郎中长兴院新葺双清堂",
        "author": "韩琦",
        "content": "禅宇初无好事名，君来殊欲称高情。\n诛茅治屋忘多施，洗竹疏泉得二清。\n苦任雪霜凌劲节，静和风月泻寒声。\n因知嘉号非虚美，翠拥流环岂易并。",
        "dynasty": "宋",
        "collection_info": null
    },
    {
        "uuid": "b73c2f0270fbb7e41175a8c788296f60",
        "title": "八月十四日留监牧张竚职方赏月",
        "author": "韩琦",
        "content": "待月清商欲半前，欣留嘉客启踈筵。\n采萧方释三秋咏，应历从亏一荚圆。\n密讶云藏台面柳，静看珠出水中天。\n银蟾影裏金樽倒，乐过陶琴不上絃。",
        "dynasty": "宋",
        "collection_info": null
    },
    {
        "uuid": "210465e1e9b168e9f84d08b322b780b0",
        "title": "中秋阴未见月",
        "author": "韩琦",
        "content": "云恼中秋凑月昏，失明疑值老蟾吞。\n枉删踈柳延孤影，肯晃芳樽涤醉魂。\n好射重阴开六幕，任均余照及千门。\n便从到晓漫天黑，不禁诗家万驷奔。",
        "dynasty": "宋",
        "collection_info": null
    },
    {
        "uuid": "f3376e244408301608629cea10c98066",
        "title": "次韵答前水监王荀龙郎中重九感怀",
        "author": "韩琦",
        "content": "应厌偏州节物荒，重阳前忍去安阳。\n双清易感霜茎怨，三雅难留露蕊芳。\n不惜高吟来疾置，尚思衰叟会寒乡。\n谁知衣弊京尘客，乃是南宫卧锦郎。",
        "dynasty": "宋",
        "collection_info": null
    },
    {
        "uuid": "49a20880b164969f8132b324a535da72",
        "title": "重阳二首  其一",
        "author": "韩琦",
        "content": "崛起层基正面山，登高疑是出尘间。\n一天秋色清吟笔，万蕊寒香发醉颜。\n与众且同今日乐，相逢难遇此时闲。\n犹输陶令归来兴，翩似冥鸿不可攀。",
        "dynasty": "宋",
        "collection_info": null
    },
    {
        "uuid": "b289fda9a80f5bc68a3c9405440d5cc7",
        "title": "重阳二首  其二",
        "author": "韩琦",
        "content": "菊有花争一日先，次逢佳节色增妍。\n任飘杯面黄金碎，好听歌喉白雪圆。\n戏马遗风应索寞，抱螺高兴且留连。\n良辰俯仰嗟陈迹，莫惜欢吟烂醉眠。",
        "dynasty": "宋",
        "collection_info": null
    },
    {
        "uuid": "5d8ea81a23a1335ed87b2f30c4e1ac68",
        "title": "次韵答提举陈龙图重阳感旧",
        "author": "韩琦",
        "content": "三边伊昔喜延枚，每向良辰命宴杯。\n几遇雪天留兔苑，尝因风赋重兰台。\n锦衣宽病恩何厚，琳馆甘闲老未催。\n白首又同吹菊会，且将愁臆暂时开。",
        "dynasty": "宋",
        "collection_info": null
    },
    {
        "uuid": "452f76fd07753926f7951ba42e72f55b",
        "title": "秋晚赴先茔马上",
        "author": "韩琦",
        "content": "暂趋先陇弭旌旄，因恤吾民啬事劳。\n谷实已伤嗟岁廪，麦根虽立望春膏。\n林踈山骨清弥瘦，天阔诗魂病亦豪。\n田舍罕逢车骑过，聚门村妇拥儿曹。",
        "dynasty": "宋",
        "collection_info": null
    },
    {
        "uuid": "8d844140c4dd189bc2cdac4a8973c971",
        "title": "初冬祀坟二首  其一",
        "author": "韩琦",
        "content": "晓乘轻凛上平冈，西欵亲茔一舍强。\n带霭远峰时隐见，半霜残叶杂青黄。\n来牟渴雨空成陇，宾雁衝云自着行。\n此日初冬严祀事，只增悽惕不夸乡。",
        "dynasty": "宋",
        "collection_info": null
    },
    {
        "uuid": "b4a8ea5deac2fc89dc10f7622acc491e",
        "title": "初冬祀坟二首  其二",
        "author": "韩琦",
        "content": "西享先坟已致诚，却严轩从指东茔。\n鸿惊去旆参差起，马避柔桑诘曲行。\n农寓兵来闲即教，牛无休日旱犹耕。\n病翁寡术苏疲瘵，徒劝民心厚所生。",
        "dynasty": "宋",
        "collection_info": null
    },
    {
        "uuid": "b215d5427488bbe4ceb2cecb195f8a7b",
        "title": "次韵答判河阳文潞公述相洛所居之胜",
        "author": "韩琦",
        "content": "玉椀高居众所夸，三川推甲一何嘉。\n前兼胜势韩王第，右枕名区洛尹衙。\n此宅吾乡聊庇族，悔违公语卜隣家。\n纵思却作招来户，脚重难营老小车。",
        "dynasty": "宋",
        "collection_info": null
    },
    {
        "uuid": "a46418fa1d2b89dc08b28cda6672d230",
        "title": "题忘机堂",
        "author": "韩琦",
        "content": "昔再怀章遂锦游，坏亭曾復此池头。\n今归旧里藏衰拙，更葺新堂便燕休。\n前槛月波清涨夜，后檐风竹冷吟秋。\n伊余本是无机者，因立嘉名近狎鸥。",
        "dynasty": "宋",
        "collection_info": null
    },
    {
        "uuid": "6369be20049f28b5ab060d4330900c35",
        "title": "属疾",
        "author": "韩琦",
        "content": "邪气潜攻隙，弥旬因伏床。\n恶寒知肉缓，难睡觉更长。\n谩讲添年药，终无应病方。\n几时辞厚禄，心泰百忧忘。",
        "dynasty": "宋",
        "collection_info": null
    },
    {
        "uuid": "b14e8dbc9da0414c0466824ee157de3b",
        "title": "再题观鱼轩",
        "author": "韩琦",
        "content": "重到观鱼面北轩，正当游泳晚凉天。\n未归陶令惭何甚，目识庄生乐亦然。\n几认琴声泉漱玉，数惊鈎影月沉弦。\n徐撑画舫樽前看，必信吾曹是水仙。",
        "dynasty": "宋",
        "collection_info": null
    },
    {
        "uuid": "147a8424ae657eb46f9112dd12e13b31",
        "title": "岁末省坟",
        "author": "韩琦",
        "content": "因趋先陇问耕桑，益见农家事可伤。\n种麦未生遭土涝，鬻禾无价值钱荒。\n阴风鼓怒资时旱，寒色催愁上夕阳。\n里俗漫矜吾太守，不知何术致民康。",
        "dynasty": "宋",
        "collection_info": null
    },
    {
        "uuid": "2fe7b17683e585a1e9c38cddec7daf2c",
        "title": "元日祀坟",
        "author": "韩琦",
        "content": "寤寐先茔敢暂忘，元正亲得奉肴觞。\n病襟不觉支离困，山势频瞻蜿蜒长。\n尽日风埃天黯淡，一冬田陇雪微茫。\n人思三白今无望，只觊春膏浃万方。",
        "dynasty": "宋",
        "collection_info": null
    },
    {
        "uuid": "3c2df7b487b9ab73b54fdeb59605a832",
        "title": "喜雪",
        "author": "韩琦",
        "content": "始骇经冬雪，时飞但敛尘。\n谁知高厚意，顿与发生春。\n已慰三农望，何妨万卉新。\n病翁聊一醉，欢喜过斯民。",
        "dynasty": "宋",
        "collection_info": null
    },
    {
        "uuid": "83de88c83d746f4003d8318b5de7b3ba",
        "title": "甲寅灯夕会浄明寺",
        "author": "韩琦",
        "content": "元夕山楼撤旧层，荒年人必减欢朋。\n聊趋浄宇庄严地，一看通衢自在灯。\n慰俗不专樽俎适，开愁宜有管絃能。\n歌筵列把新诗代，环视应饶士女憎。",
        "dynasty": "宋",
        "collection_info": null
    },
    {
        "uuid": "17871500f9db7e003b10f221e3638a84",
        "title": "甲寅上元",
        "author": "韩琦",
        "content": "元夕虽荒欲罢难，羣情宜向此时看。\n官缘岁歉思从约，俗乐春游肯自安。\n风引香尘人不断，月和残雪夜方寒。\n谁知病守忧民意，歌舞樽前是强欢。",
        "dynasty": "宋",
        "collection_info": null
    },
    {
        "uuid": "ecbe4c5f32f997a4fcf12ebb25096a7c",
        "title": "次韵答王荀龙郎中旅次除夜",
        "author": "韩琦",
        "content": "故阴方向此宵穷，有客趋朝念礼容。\n将献未央称贺酒，坐听长乐欲明钟。\n恩回品彙滋荣近，赏及孤平信息浓。\n早晚归同乡圃会，纵观春色上危墉。",
        "dynasty": "宋",
        "collection_info": null
    },
    {
        "uuid": "c77b966177183e2abe7cf7e8ecaafc21",
        "title": "寄题致政李太傅园亭",
        "author": "韩琦",
        "content": "洛下名园比比开，几何能得主人来。\n争如塞上抽身早，长向花前尽兴回。\n九老仪形传好事，十洲风景与仙才。\n无时啸傲烟霞外，世务纷纷想厌咍。",
        "dynasty": "宋",
        "collection_info": null
    },
    {
        "uuid": "843c921bf85fa5a7e3634e158844bd2d",
        "title": "早春病起",
        "author": "韩琦",
        "content": "朝来残雪尽，春意满东郊。\n嫩绿开池面，深红点杏梢。\n山晴添远霭，鸦暖认危巢。\n正是芳时病，吟鸎似见嘲。",
        "dynasty": "宋",
        "collection_info": null
    },
    {
        "uuid": "7c3d09f097c7542911b52f8387dcce15",
        "title": "北第洛花新开",
        "author": "韩琦",
        "content": "移得花王自洛川，格高须许擅春权。\n管絃围簇生来贵，天地工夫到此全。\n绝艷好将金作屋，清香宜引玉飞钱。\n一声旧幕行云曲，醉斝争挥不论船。",
        "dynasty": "宋",
        "collection_info": null
    },
    {
        "uuid": "dfb66de6fb1e5384ecb25cc0ddf282b3",
        "title": "郡圃春晚",
        "author": "韩琦",
        "content": "溶溶春水满方塘，栏槛风微落蕊香。\n尽日杨花飞又歇，有时林鸟见还藏。\n沈疔不为闲来减，流景知从静处长。\n欲战万愁无酒力，可堪三月去堂堂。",
        "dynasty": "宋",
        "collection_info": null
    },
    {
        "uuid": "c815d7975ab1f097291c2c9dfc3266e7",
        "title": "寄院主浄慧大师",
        "author": "韩琦",
        "content": "祖风门法在坤维，早厌京尘杖锡归。\n已大化缘兴佛事，更穷真际得禅机。\n人观相好咸生信，师顾庄严亦谓非。\n冈指牛眠今果验，益知囊诀尽精微。",
        "dynasty": "宋",
        "collection_info": null
    },
    {
        "uuid": "db7ad825c1ca50aebfb179aff4f2bbb0",
        "title": "春寒呈提举陈荐龙图",
        "author": "韩琦",
        "content": "春寒入人骨，病肌尤见侵。\n芳园欲暂适，风恶不可禁。\n回身復拥炉，噤余难发吟。\n几日阳和恩，一开愁悴心。",
        "dynasty": "宋",
        "collection_info": null
    },
    {
        "uuid": "61af29aeff6ef0b916cc76e38defa318",
        "title": "癸丑再题康乐园",
        "author": "韩琦",
        "content": "曾拓名园壮邺中，本思行乐兴民同。\n人安日见嬉游盛，岁久谁知治葺功。\n几席病春台榭雨，一轩忘暑芰荷风。\n三来欲伴羣心适，勉强樽前作醉公。",
        "dynasty": "宋",
        "collection_info": null
    },
    {
        "uuid": "36c06862ed166b22b2a4fca21a1889a6",
        "title": "春日硙亭同会",
        "author": "韩琦",
        "content": "金汤西北绿阴中，双硙当渠一派通。\n人迹罕来花自老，利源常在水何功。\n事能如意嗟常少，春苦无情去又空。\n大抵相知难会合，且同樽酒醉春风。",
        "dynasty": "宋",
        "collection_info": null
    },
    {
        "uuid": "7c515c67546b711720f428f90ac8a3b8",
        "title": "寒食祀坟二首  其一",
        "author": "韩琦",
        "content": "禁烟时重展先茔，今日躬为拜扫行。\n扑面尘多嗟岁旱，得苗田少奈民生。\n二分春过寒犹峭，四合山来眼暂明。\n思奉松楸存寤寐，不国濡露始勤诚。",
        "dynasty": "宋",
        "collection_info": null
    },
    {
        "uuid": "4e5484fb6d010f28dbb019c07e9cf916",
        "title": "寒食祀坟二首  其二",
        "author": "韩琦",
        "content": "太行山下列儿孙，重迭千峰浪势奔。\n近麓萦回藏胜地，先坟长远得安村。\n虽荣不及丰亲养，更病须来洁祭樽。\n欲使族中知尽力，各思忠孝大吾门。",
        "dynasty": "宋",
        "collection_info": null
    },
    {
        "uuid": "0b3f554528053764eca1f88e081e8096",
        "title": "寒食东坟",
        "author": "韩琦",
        "content": "万株松柏笔锋攒，茔在西冈落处安。\n念祖力完先陇易，祀坟三作守臣难。\n农畴失稔烟徒禁，祭礼从风食尚寒。\n已事勿嗟归甚速，要勤营奉合休官。",
        "dynasty": "宋",
        "collection_info": null
    },
    {
        "uuid": "bec54575b08bd8f3cd0989dbac21e120",
        "title": "灵岳道中",
        "author": "韩琦",
        "content": "东西冈远截空横，冈下村村聚落成。\n柳线略无经雨色，麦针微向近河生。\n龙钟父老知迎拜，硗确田畴尚力耕。\n自古班春须恤患，我观民病若为平。",
        "dynasty": "宋",
        "collection_info": null
    },
    {
        "uuid": "b077c9914ea27b8d6086de8173adba59",
        "title": "清明同上巳",
        "author": "韩琦",
        "content": "清明池馆足游人，祓禊风光共此辰。\n晋俗浮觞存胜事，汉宫传蜡宠隣臣。\n若云荒政宜蕃乐，是使熙台失众春。\n应候从来多甚雨，几时膏泽慰斯民。",
        "dynasty": "宋",
        "collection_info": null
    },
    {
        "uuid": "60ce5c42d68030eafaa26872b77a6204",
        "title": "寒食开园",
        "author": "韩琦",
        "content": "名园民喜及时开，聊慰羣心共一杯。\n美酒众忘深巷陌，好花生值恶风埃。\n游人尽陟春台去，尺雨宜苏旱岁来。\n病守当筵谁会得，不听钟鼓只听雷。",
        "dynasty": "宋",
        "collection_info": null
    },
    {
        "uuid": "e503ffafe605358d76fd4b1c8f5f7c30",
        "title": "昼锦堂同赏牡丹",
        "author": "韩琦",
        "content": "牡丹亲植锦堂前，回首光阴二十年。\n一见开颜如有旧，三来经赏岂无缘。\n竞新品目应输洛，独守单平似信天。\n欲寄朝云皆大笔，愿搜豪句饰妖妍。",
        "dynasty": "宋",
        "collection_info": null
    },
    {
        "uuid": "14c52074b1f723703a048fb7f4bd7328",
        "title": "昼锦堂再赏牡丹",
        "author": "韩琦",
        "content": "锦堂重赏牡丹红，不惜残英数日空。\n嘉艷岂无来岁好，清欢难得故人同。\n谁言山下曾为雨，只恐身轻去逐风。\n且共对花开口笑，莫持姚左较雌雄。",
        "dynasty": "宋",
        "collection_info": null
    },
    {
        "uuid": "72657de74a0a29165cf3a801948c5b90",
        "title": "暮春书事",
        "author": "韩琦",
        "content": "榆荚空飞不算钱，韶光归速置何缘。\n惜春情味过年少，战酒英雄退日前。\n竹笋迸阶抽兕角，杨花铺水涨龙涎。\n妖妍万变成凋谢，长养须资大夏权。",
        "dynasty": "宋",
        "collection_info": null
    },
    {
        "uuid": "125e32c16db66a57fad169630ad26b24",
        "title": "暮春书事自和",
        "author": "韩琦",
        "content": "东君回辔肯流连，诗入衰情更易缘。\n荷叶如钱生水面，杨花飞雪满阶前。\n感时空溅伤春泪，殢酒思流见曲涎。\n残景向人催上老，似推公道不容权。",
        "dynasty": "宋",
        "collection_info": null
    },
    {
        "uuid": "9fe231cfd1bd30706b9b33a2bae2d03a",
        "title": "北第同赏芍药",
        "author": "韩琦",
        "content": "芍药名高致亦难，此观妖艷满雕栏。\n酒酣谁欲张珠网，金钿偏宜间宝冠。\n露裛更深云髻重，蝶楼长苦玉楼寒。\n郑诗已取相酬赠，不见诸经载牡丹。",
        "dynasty": "宋",
        "collection_info": null
    },
    {
        "uuid": "a47bf61dbc6faf263f1147322044acb0",
        "title": "狎鸥亭同赏牡丹",
        "author": "韩琦",
        "content": "东亭尝种广陵花，美艷新增出旧芽。\n小魏风标高洛品，大乔流徙得孙家。\n丹砂缬妙深难染，白玉冠危莹绝瑕。\n肯与姚黄为近侍，亦须称后始无差。",
        "dynasty": "宋",
        "collection_info": null
    },
    {
        "uuid": "99e9f030560228a2888efac9832a1841",
        "title": "久旱喜雨",
        "author": "韩琦",
        "content": "旱灾诚久历三时，祠祷虽虔似不知。\n一夕云雷施利泽，万家沟壑復生期。\n禾苗立后收多早，天意回来此未迟。\n恩被无垠才数刻，尽思人力欲何为。",
        "dynasty": "宋",
        "collection_info": null
    },
    {
        "uuid": "b85ccb894b09d913473d6bfff4f109a0",
        "title": "初伏避暑",
        "author": "韩琦",
        "content": "四序推迁理亦常，其间天意或难详。\n将令炎暑收残虐，何使清商预伏藏。\n几日西风来拂袵，昔时中冀盛飞觞。\n无辞剩引南燕酌，盐迭冰峰合坐凉。",
        "dynasty": "宋",
        "collection_info": null
    },
    {
        "uuid": "5d5d3b75fc3e5b7257657edd5f3f5696",
        "title": "寄提举刘思封",
        "author": "韩琦",
        "content": "连年河朔失时丰，将漕推能选擢公。\n万虑本期充岁计，一言思欲动宸衷。\n知难愿易澄清寄，遂请俄司峻极宫。\n殿柱有题应不忘，肯容材哲便甘穷。",
        "dynasty": "宋",
        "collection_info": null
    },
    {
        "uuid": "3fadaf89e604ae13ede16bba509a7eda",
        "title": "七夕",
        "author": "韩琦",
        "content": "星潢今夕度仙辀，人世争为乞巧楼。\n万室瞻迎皆欲得，一生孤拙未尝求。\n缑山月白遗新曲，汉殿窗明识旧偷。\n若道营桥真浪说，如何飞鹊尽髠头。",
        "dynasty": "宋",
        "collection_info": null
    },
    {
        "uuid": "d1a042c080210be21d4ad0cb0aeed2bb",
        "title": "次韵答文侍中寄示韩晋公村田歌舞图颜鲁公跋尾仍使题于后",
        "author": "韩琦",
        "content": "韩画颜书世绝珠，铃斋时足奉驩虞。\n跋题应命诚羞涩，不是跳龙卧虎徒。",
        "dynasty": "宋",
        "collection_info": null
    },
    {
        "uuid": "7e132dea8a62d7b665556c49ef500b00",
        "title": "甲寅中秋对月二首  其一",
        "author": "韩琦",
        "content": "七宝成轮上海东，他圆争与此时同。\n须知一夜清光别，为得三秋正色中。\n唐曲听回云作驾，邺园游盛盖飞鸿。\n古人只恨音尘阔，对赏樽樽愿一空。",
        "dynasty": "宋",
        "collection_info": null
    },
    {
        "uuid": "62e31c64939650a8e9fb49cf2f145179",
        "title": "甲寅中秋对月二首  其二",
        "author": "韩琦",
        "content": "中秋侵夕启宾罍，共看长空一鑑开。\n四坐雪霜清耳目，万家昆阆倚楼台。\n波凉桂子从天落，阴极潮头半海来。\n正好抽毫竞高唱，当筵人胜仲宣才。",
        "dynasty": "宋",
        "collection_info": null
    },
    {
        "uuid": "2d6150879d8a2d42fc88da4768ea77f9",
        "title": "提举陈龙图迁居邢台二首  其一",
        "author": "韩琦",
        "content": "乡居新葺后，归兴邈难招。\n老去重离别，秋来添寂寥。\n云横初送雁，渡浅未成桥。\n千里犹思驾，封圻幸不遥。",
        "dynasty": "宋",
        "collection_info": null
    },
    {
        "uuid": "20192ea9d16fb4a3a4850c8d92df22da",
        "title": "提举陈龙图迁居邢台二首  其二",
        "author": "韩琦",
        "content": "多病襟怀易入忧，那堪惊别復惊秋。\n难追刘白樽前乐，尚约松乔世外游。\n花发东篱谁共酌，草荒南浦只生愁。\n从兹冷落欢吟地，昼锦荣归兴狎鸥。",
        "dynasty": "宋",
        "collection_info": null
    },
    {
        "uuid": "c0d830d43771e0e565287d2791b8dcae",
        "title": "甲寅重九",
        "author": "韩琦",
        "content": "勉同风俗燕重阳，可惜良辰值岁荒。\n南亩流民方塞路，东篱嘉菊漫浮觞。\n虽无絃管追游乐，赖有山川气象强。\n自笑当筵陶靖节，几时归去傲羲皇。",
        "dynasty": "宋",
        "collection_info": null
    },
    {
        "uuid": "15a3df6677a9c9d0eaa45e48440e2c71",
        "title": "孟冬朔日祀坟二首  其一",
        "author": "韩琦",
        "content": "亲茔来展祀，郊野未霜严。\n古道日低削，高山时仰瞻。\n寒花虽在目，短谷不加镰。\n多少幽闲趣，吾方事退潜。",
        "dynasty": "宋",
        "collection_info": null
    },
    {
        "uuid": "ed1895049df3633928016a7fd2293ae6",
        "title": "孟冬朔日祀坟二首  其二",
        "author": "韩琦",
        "content": "首冬斋洁展先茔，极目郊原一望清。\n无限人心苏尺雨，有时天意活苍生。\n遥林蓊鬰霜来晚，荒陇稀踈穗不成。\n何术济民归未得，媿偷官禄奉粢盛。",
        "dynasty": "宋",
        "collection_info": null
    },
    {
        "uuid": "e55a309e082e052e2f4d8edc111dbb5e",
        "title": "祀坟马上",
        "author": "韩琦",
        "content": "二茔逢节展松楸，因嘆农畴荐不收。\n高穗有时存蜀黍，善耕犹惜卖吴牛。\n泉干几处闲机硙，雨过谁家用粪楼。\n首种渐生还自喜，尚忧难救赤春头。",
        "dynasty": "宋",
        "collection_info": null
    },
    {
        "uuid": "e52f2393025cba6eb22c1fc7d64c1cc7",
        "title": "次韵答赵少师以南京永寿禅院主僧崇佑于新铁铸佛大殿后建堂写真于其中",
        "author": "韩琦",
        "content": "怀德思人始绘容，不缘斯举理难穷。\n兔园何有安民迹，鹫岭兼无护法功。\n名姓不传勋阁上，仪形徒入梵祠中。\n愿更此误图公像，公行宜居极乐宫。",
        "dynasty": "宋",
        "collection_info": null
    },
    {
        "uuid": "2fc38fd983c71ef6ba019318ef617a70",
        "title": "次韵答提举刘司封见访",
        "author": "韩琦",
        "content": "琳馆优闲禄隐郎，高怀存旧宠吾乡。\n观梁共且希鱼乐，巢阁终应待凤翔。\n囊疏一时惊栗栗，殿楹常记日堂堂。\n忠言非久回宸虑，坐见无为拱舜廊。",
        "dynasty": "宋",
        "collection_info": null
    },
    {
        "uuid": "e96b45c78700f26e08f77eeba47e5d7f",
        "title": "次韵和文潞公题王右丞维辋川图",
        "author": "韩琦",
        "content": "辋川诚自好，人各爱吾园。\n欲纵家山乐，终縻吏事繁。\n鸿飞思避弋，羝触困羸籓。\n几日归陶径，方知践此言。",
        "dynasty": "宋",
        "collection_info": null
    },
    {
        "uuid": "fa7c0b825fcd1ed78a17556084cc37ff",
        "title": "次韵和文潞公题韩晋公村田歌舞图",
        "author": "韩琦",
        "content": "升平胡可状，歌舞入樵苏。\n岁美人皆乐，朝和野共娱。\n心休无事扰，本固绝颠扶。\n我愿明时治，长如此画图。",
        "dynasty": "宋",
        "collection_info": null
    },
    {
        "uuid": "c4abd273c1b68f1d3ff2f2725878b256",
        "title": "次韵答提举王郎中",
        "author": "韩琦",
        "content": "病质衰来百事慵，遗荣心欲企高踪。\n疲驽向老知无用，圣德矜愚谅有容。\n筋力岂能夸矍铄，林泉终幸养孱庸。\n东篱秋晚黄花盛，陶令思归兴愈浓。",
        "dynasty": "宋",
        "collection_info": null
    },
    {
        "uuid": "09be13b8714d0caf27c87415955eb00c",
        "title": "次韵答提举王郎中岁除有感",
        "author": "韩琦",
        "content": "岁除诗笔復加勤，和寡辞高过郢人。\n可念风期千里阔，又看春态一年新。\n几时邻籴盈仓足，来济吾民比户贫。\n开道海艘将自押，使车应舍未须巾。",
        "dynasty": "宋",
        "collection_info": null
    },
    {
        "uuid": "376eb669bf956df051c321d361bd7d71",
        "title": "闵农",
        "author": "韩琦",
        "content": "仍岁农畴失夏秋，方春尤窘奈饥流。\n人无粒食何堪命，天作阴寒亦似愁。\n煮叶不遑为木酪，翳桑惟日徯囊糇。\n几时膏泽充民望，待看来年十倍收。",
        "dynasty": "宋",
        "collection_info": null
    },
    {
        "uuid": "125e84cedc7f7e7539fc3fb024ce9a07",
        "title": "假窦侍郎安车元日祀坟",
        "author": "韩琦",
        "content": "小车聊假便衰残，上冢都忘涉路难。\n坐卧俏能伸手足，坚完诚可避风寒。\n搴帷自不希前躅，凭轼时还遂一观。\n暂得容身终未稳，退归乘此始为安。",
        "dynasty": "宋",
        "collection_info": null
    },
    {
        "uuid": "41ca892cbad5b6088168d5380a147af8",
        "title": "元日祀坟道中",
        "author": "韩琦",
        "content": "新元先陇遂伸虔，荒岁嗟逢众食艰。\n比户生涯皆墨突，几家林木似牛山。\n三阳已泰春来懒，六幕虽昏雪尚悭。\n道殣寖多无力救，据鞍衰叟只惭颜。",
        "dynasty": "宋",
        "collection_info": null
    },
    {
        "uuid": "da85aa47bc481cc2b372b03f89a9f81e",
        "title": "提举陈龙图春寒惠然见访",
        "author": "韩琦",
        "content": "冒寒连驿促征轮，须信相思是故人。\n顿似清风袪大暑，何嗟明月隔芳尘。\n雪隈檐角依微在，春着花稍次第新。\n不把一杯同一笑，此时幽愤兴谁伸。",
        "dynasty": "宋",
        "collection_info": null
    },
    {
        "uuid": "b57cdab14b46cdb447a98b52f8d3f125",
        "title": "北第会陈龙图",
        "author": "韩琦",
        "content": "重喜延松奉宴游，只期轩从少迟留。\n花移上阙看争发，酒熟宜城可旋篘。\n正好一杯同拨闷，信应千古足销愁。\n人生不是无交旧，难得相知到白头。",
        "dynasty": "宋",
        "collection_info": null
    },
    {
        "uuid": "9c83fefb064ba725584b4d13f1486d2b",
        "title": "戆老庵会陈龙图",
        "author": "韩琦",
        "content": "北第新成戆老庵，日期休此养无堪。\n地偏深得幽居兴，景野难将俗好参。\n户外鸣泉疑拊石，城头丛薄当凝岚。\n何须便挹浮邱袂，且奉高贤听雅谈。",
        "dynasty": "宋",
        "collection_info": null
    },
    {
        "uuid": "4ae512878d523eb4cf0c39ab6a5aaace",
        "title": "浮醴亭会陈龙图",
        "author": "韩琦",
        "content": "爱客筵当曲水开，肴觞交出任萦回。\n歌声直向梁间住，春色偏从洞裏来。\n不繫舟虚谁触忤，无机鸥近绝惊猜。\n休论俛仰为陈迹，且学山阴祓禊杯。",
        "dynasty": "宋",
        "collection_info": null
    },
    {
        "uuid": "9ad88ba1f518ac1dc093b37512027bb2",
        "title": "提举陈龙图特垂顾遽促归轩",
        "author": "韩琦",
        "content": "千里相思访所知，昔人曾有此闻稀。\n方欣一见销萌吝，便忍连章赋式微。\n早是衰年多感慨，不堪寒色挫芳菲。\n剡溪雪月光如昼，懊恼仙舟兴尽归。",
        "dynasty": "宋",
        "collection_info": null
    },
    {
        "uuid": "02c5ffb4aeffa9cdc063e1cc11ab9b32",
        "title": "乙卯巳会醴亭",
        "author": "韩琦",
        "content": "熙熙春色水溶溶，修禊临流景倍浓。\n物外风光占昆阆，洞中神变走鱼龙。\n飘花任逐红尘去，浮醴时看紫府供。\n欲学永和当日序，媿无奇笔绍前踪。",
        "dynasty": "宋",
        "collection_info": null
    },
    {
        "uuid": "3945f717636fc2711ee2bc8579ec57ac",
        "title": "三月五日会浮醴亭",
        "author": "韩琦",
        "content": "曲水春闲遂宴嬉，何须元巳始为宜。\n且看真洞杯盘出，岂顾尘寰节序移。\n曳尾灵龟来可羡，乘槎仙客去难追。\n一觞一咏无絃管，恰似兰亭列坐时。",
        "dynasty": "宋",
        "collection_info": null
    },
    {
        "uuid": "dfc73fd924a68123ff8f20f91b2a8703",
        "title": "乙卯寒食祀坟",
        "author": "韩琦",
        "content": "乡守三逢禁火天，每驱旌纛扫松阡。\n衰残岂足酬恩遇，光宠徒知及祖先。\n望极西山饶胜气，乐舒东户革荒年。\n何时归处坟庐下，不假苏秦负郭田。",
        "dynasty": "宋",
        "collection_info": null
    },
    {
        "uuid": "eb959c73f2cea85d08b78901cc54acc9",
        "title": "祀坟道中",
        "author": "韩琦",
        "content": "虽欣膏泽启丰年，民病犹艰救目前。\n阙祀丘坟无解裂，荐饥村落少秋韆。\n云梳陇麦千行直，粉淡墙花半脸妍。\n榆荚渐能供歉腹，何曾抛得买春钱。",
        "dynasty": "宋",
        "collection_info": null
    },
    {
        "uuid": "fab167b1558d196546c0139c26a81545",
        "title": "祀坟遇风",
        "author": "韩琦",
        "content": "忽极暄融候莫穷，不为膏泽却为风。\n气蒸人腹成中热，尘入花心作病虫。\n欲望好峰迷远目，正浓韶景失晴空。\n飘然终日俄收怒，归送旌旗撼晚红。",
        "dynasty": "宋",
        "collection_info": null
    },
    {
        "uuid": "05020c83942d0065d2a39875b033bec1",
        "title": "北第同赏牡丹",
        "author": "韩琦",
        "content": "正是花王谷雨天，此携尊酒一凭轩。\n阳台几日徒惊梦，息国经年又不言。\n但得留连词客醉，算难回避蜜蜂喧。\n自从标锦输先手，羞见妖红作状元。",
        "dynasty": "宋",
        "collection_info": null
    },
    {
        "uuid": "1c63816b32efa5cf6269eafc86f30422",
        "title": "观王推官园牡丹",
        "author": "韩琦",
        "content": "风养花王接舜熏，始知仙圃别藏春。\n欣闻东道招来数，得见西京谱外新。\n九萼压丛看易失，万金邀客日须频。\n羣芳面我应相识，便是宜轻不退人。",
        "dynasty": "宋",
        "collection_info": null
    },
    {
        "uuid": "b876b33b21b82ba6b8d0becea6ba011b",
        "title": "乙卯昼锦堂同赏牡丹",
        "author": "韩琦",
        "content": "从来三月赏芳妍，开晚今逢首夏天。\n料得东君私此老，且留西子久当筵。\n柳丝偷学伤春绪，榆荚争飞买笑钱。\n我是至和亲植者，雨中相见似潸然。",
        "dynasty": "宋",
        "collection_info": null
    },
    {
        "uuid": "7b0611f6f75c78ab9bf39db6bce42e76",
        "title": "柳絮",
        "author": "韩琦",
        "content": "杨柳生花不恋枝，纷纷终日亦何依。\n聚来庭下为毬辊，散向空中作雪飞。\n閒共落英浮远水，静和幽蝶舞斜晖。\n见君方惜春难住，忍纵轻狂搅扰归。",
        "dynasty": "宋",
        "collection_info": null
    },
    {
        "uuid": "ede137c726f63f3563d99808332992c0",
        "title": "乙卯北第同赏芍药",
        "author": "韩琦",
        "content": "维扬嘉种发清和，灼灼吾园盛孰过。\n红玉斗成楼突兀，白云争簇髻巍峩。\n仙容世必推茅岭，醉艳人谁敌苎萝。\n不是栽培功未至，年年何苦转枝多。",
        "dynasty": "宋",
        "collection_info": null
    },
    {
        "uuid": "7cd7e80f2c32911852ba9880e2eb8298",
        "title": "北第再赏芍药",
        "author": "韩琦",
        "content": "广陵花发信惟夭，已剪还开客重邀。\n满引莫辞金凿落，盛观何止玉逍遥。\n娇红闹密轻多叶，醉粉欹斜奈软条。\n且纵高吟赏真艳，侍姝羞匿不须招。",
        "dynasty": "宋",
        "collection_info": null
    },
    {
        "uuid": "556d61b0668d21a72d701cbab03fcf59",
        "title": "狎鸥亭同赏芍药",
        "author": "韩琦",
        "content": "家园经赏復官园，芍药多名两共妍。\n醉白堂前淮海艳，狎鸥亭下凤麟天。\n楼粧瑞玉千层密，冠缕真金半尺圆。\n不斗诗豪开酒户，是将倾国欲轻捐。",
        "dynasty": "宋",
        "collection_info": null
    },
    {
        "uuid": "aa0ec341139afdc516a8e733359fda2d",
        "title": "初会醉白堂",
        "author": "韩琦",
        "content": "因建新堂慕昔贤，本期归老此安然。\n轻阴竹满窗间月，倒影莲开水下天。\n自向酒中知有德，更于琴外晓无絃。\n霓裳百指非吾事，只学醺酣石上眠。",
        "dynasty": "宋",
        "collection_info": null
    },
    {
        "uuid": "0e3b573b2e4eb7b9c5b47496a8271dcc",
        "title": "章献明肃皇太后挽辞二首  其一",
        "author": "韩琦",
        "content": "一纪禆鸿化，千龄从列仙。\n至仁高协帝，厚德远参干。\n验寡亲尝药，恩深欲报天。\n为殚臣庶泪，朝雨助潸然。",
        "dynasty": "宋",
        "collection_info": null
    },
    {
        "uuid": "1ad0a700b14228e78b39e7bd9863fe45",
        "title": "章献明肃皇太后挽辞二首  其二",
        "author": "韩琦",
        "content": "璇驾方修祀，金波忽坠空。\n悲歌传薤露，秘殿閴椒风。\n雾重昏轩曜，云悽泣舜瞳。\n仙舆邈何在，天外蕊珠宫。",
        "dynasty": "宋",
        "collection_info": null
    },
    {
        "uuid": "2b0ad15dae393f1aaff71053444bdd2f",
        "title": "章懿皇太后挽辞二首  其一",
        "author": "韩琦",
        "content": "外族传仙系，中闺着德容。\n瑞符衣覆玉，懿范史编彤。\n天阔云埋仗，秋高露泣松。\n宸心望归驾，沧海晦三峰。",
        "dynasty": "宋",
        "collection_info": null
    },
    {
        "uuid": "582ef9bd76602e5ec1e7b0d4d442f8ae",
        "title": "章懿皇太后挽辞二首  其二",
        "author": "韩琦",
        "content": "梦日推祥旧，仪坤讲礼新。\n帝亲无及养，天意此何仁。\n宫寝延嵩月，袆褕寓洛尘。\n欲知仁主孝，泪血送龙輴。",
        "dynasty": "宋",
        "collection_info": null
    },
    {
        "uuid": "132f41538a1eaa073fdaecfa40849ddd",
        "title": "章惠皇太后挽辞二首  其一",
        "author": "韩琦",
        "content": "椒掖遗芳在，龟台别信空。\n旧恩缘服重，新庙见慈同。\n残月无多夜，余花一向风。\n徽音从此断，忍顾洛川东。",
        "dynasty": "宋",
        "collection_info": null
    },
    {
        "uuid": "5b8617e124a2ac2d142d49e800a03ef6",
        "title": "章惠皇太后挽辞二首  其二",
        "author": "韩琦",
        "content": "柔顺符坤德，兴居监女箴。\n笥衣裙有练，殿壁带无金。\n外族疏恩薄，中宸结爱深。\n宫娥齐饮泣，谁副祝延心。",
        "dynasty": "宋",
        "collection_info": null
    },
    {
        "uuid": "e2662584a601e54b9446eebbac55be03",
        "title": "仁宗皇帝揭辞三首  其一",
        "author": "韩琦",
        "content": "道久民胥化，几先虑极深。\n勤邦循禹度，传圣得尧心。\n生德齐天地，仁声振古今。\n三山神药在，沧海信空沉。",
        "dynasty": "宋",
        "collection_info": null
    },
    {
        "uuid": "b5d2194f17da6a6c8d542cd1003f1c56",
        "title": "仁宗皇帝揭辞三首  其二",
        "author": "韩琦",
        "content": "薄葬定隣边，民安即旧廛。\n大非空六马，深不锢三泉。\n忍逐宫车出，翻随玉辂旋。\n西都无限竹，泪色似湘川。",
        "dynasty": "宋",
        "collection_info": null
    },
    {
        "uuid": "edf1f0ce28e773d18a70621c479037c2",
        "title": "仁宗皇帝揭辞三首  其三",
        "author": "韩琦",
        "content": "圣治方无事，仙游遽不还。\n心休黄屋外，乡还白云间。\n笳鼓悽寒月，旌旗卷暮关。\n孤臣期得殉，黄鸟愿重删。",
        "dynasty": "宋",
        "collection_info": null
    },
    {
        "uuid": "fd77952f3a5edff4aca4bef6be245177",
        "title": "英宗皇帝挽辞三首  其一",
        "author": "韩琦",
        "content": "遽委飞干运，应开出震符。\n子方批凤尾，天已下龙胡。\n遏密思尧治，讴歌启舜图。\n只留勤俭德，千古亘三无。",
        "dynasty": "宋",
        "collection_info": null
    },
    {
        "uuid": "c1b4e2de4301ffb0b78d6d0c4e066b42",
        "title": "英宗皇帝挽辞三首  其二",
        "author": "韩琦",
        "content": "此日天无色，輴车下禁宸。\n悲风随去仗，哀泪裛行尘。\n一闭皇堂夜，长閒御寝春。\n守陵来有几，萧索庆宁人。",
        "dynasty": "宋",
        "collection_info": null
    },
    {
        "uuid": "5ac721cc21ea68c1ff2f9053ad5d6d11",
        "title": "英宗皇帝挽辞三首  其三",
        "author": "韩琦",
        "content": "蜃驾虽停洛，飙舆已遡天。\n空藏轩剑舄，不敢霸山川。\n挽揭秋声外，旌翻夕照前。\n老臣非从死，何路答知怜。",
        "dynasty": "宋",
        "collection_info": null
    },
    {
        "uuid": "2bb06d04ffbced88e9f231d562b85d29",
        "title": "司徒侍中杜公挽辞三首  其一",
        "author": "韩琦",
        "content": "早退轻高位，孤风振昔贤。\n上思终不已，民望日依然。\n荣宠三增秩，优游十换年。\n请看良史旧，德孰似公全。",
        "dynasty": "宋",
        "collection_info": null
    },
    {
        "uuid": "1721d3f45e6a9b81c45ab64e7fd35ecd",
        "title": "司徒侍中杜公挽辞三首  其二",
        "author": "韩琦",
        "content": "直道当年梗，清名万世师。\n身閒心在国，迹退德高时。\n警绝新诗雅，飞腾老笔奇。\n归休何所乐，持此造希夷。",
        "dynasty": "宋",
        "collection_info": null
    },
    {
        "uuid": "d648733b5f93adf39e1e63dfa1aa190a",
        "title": "司徒侍中杜公挽辞三首  其三",
        "author": "韩琦",
        "content": "哲人何永逝，天理此难忱。\n子谨新遗札，家无旧赐金。\n可传清白业，未足太平心。\n讣至悲尤动，忘年顾遇深。",
        "dynasty": "宋",
        "collection_info": null
    },
    {
        "uuid": "6714de3cb35a92b0e958b2b23eb15e20",
        "title": "仆射王公挽辞三首  其一",
        "author": "韩琦",
        "content": "早冠廉良选，寻专翰墨盟。\n上知唯直道，人爱是纯诚。\n枢极权无挠，台衡论必平。\n呜呼今已矣，天不为苍生。",
        "dynasty": "宋",
        "collection_info": null
    },
    {
        "uuid": "b16a3c0019271d0aa8a329026752332a",
        "title": "仆射王公挽辞三首  其二",
        "author": "韩琦",
        "content": "公昔魁多士，予时託后尘。\n交因荷心照，义实过天伦。\n进始欣连茹，官终愧积薪。\n牙絃兹遂绝，不见赏音人。",
        "dynasty": "宋",
        "collection_info": null
    },
    {
        "uuid": "c7140c353962f7e26e502e673bca8166",
        "title": "仆射王公挽辞三首  其三",
        "author": "韩琦",
        "content": "相府陪高议，于时适共荣。\n开怀叙畴昔，协力冀登平。\n几日违言笑，何期隔死生。\n寝门长恸后，追怆不胜情。",
        "dynasty": "宋",
        "collection_info": null
    },
    {
        "uuid": "2e741c067e23932aa4afcab9d5ec89b4",
        "title": "张汝士寺丞挽辞二首  其一",
        "author": "韩琦",
        "content": "昔与君游者，芝兰永更芳。\n高怀澄水月，和气燠春阳。\n陈迹川流远，嘉名岁景长。\n平生欧尹友，尝叹善人亡。",
        "dynasty": "宋",
        "collection_info": null
    },
    {
        "uuid": "3316616248ecb575f24a9fd2f4dd317a",
        "title": "张汝士寺丞挽辞二首  其二",
        "author": "韩琦",
        "content": "满腹康时业，丁年未一伸。\n方从中洛掾，俄掩北邙尘。\n有子贤荀里，登科感孟邻。\n新阡伊阙下，长得塞门春。",
        "dynasty": "宋",
        "collection_info": null
    },
    {
        "uuid": "f7f499683b00b1cdd1130836ea465929",
        "title": "江西提点刑狱阎颙郎中挽辞一首",
        "author": "韩琦",
        "content": "昔忝中山帅，君时佐郡条。\n协心图治俗，同榜喜为僚。\n方卜门容驷，俄惊坐赋鸮。\n新阡思一恸，西蜀奈迢遥。",
        "dynasty": "宋",
        "collection_info": null
    },
    {
        "uuid": "31acb2b3b02e02fb0d9d8c9d5c02ccb9",
        "title": "致政王子融侍郎挽辞三首  其一",
        "author": "韩琦",
        "content": "公昔求还事，年犹未纵心。\n轩裳轻俗累，水月莹禅襟。\n乐任荒三径，閒时戏一禽。\n陶然踰五闰，已矣世同钦。",
        "dynasty": "宋",
        "collection_info": null
    },
    {
        "uuid": "2a7426b28b9fac69bf89f2201f6a5772",
        "title": "致政王子融侍郎挽辞三首  其二",
        "author": "韩琦",
        "content": "伯氏勋名永，繇公左右然。\n贤碑求帝篆，行录广时传。\n余范光门法，遗文粲史编。\n欲知天报厚，五福赐君全。",
        "dynasty": "宋",
        "collection_info": null
    },
    {
        "uuid": "ba434b88de8bf89441fb6956d084023d",
        "title": "致政王子融侍郎挽辞三首  其三",
        "author": "韩琦",
        "content": "昔贰淄川政，尝依太守贤。\n于门钦世德，阮巷忝亲联。\n仆始惭当轴，公方遂引年。\n音容俄永隔，抆泣望新阡。",
        "dynasty": "宋",
        "collection_info": null
    },
    {
        "uuid": "2ae9acf122c2488324a9d6b9fda52211",
        "title": "太尉侍中宋公挽辞三首  其一",
        "author": "韩琦",
        "content": "科等魁髦彦，文章压缙绅。\n大权更将相，优宠极人臣。\n还事至一品，享年踰七旬。\n请看今与昔，谁可望公邻。",
        "dynasty": "宋",
        "collection_info": null
    },
    {
        "uuid": "2392c49e87409c0c61bdd53d48b4f693",
        "title": "太尉侍中宋公挽辞三首  其二",
        "author": "韩琦",
        "content": "仁皇求治始，公出冠儒英。\n仕路知卿相，时名独弟兄。\n两朝推重德，当世服纯诚。\n身后传家者，羣书但满籝。",
        "dynasty": "宋",
        "collection_info": null
    },
    {
        "uuid": "117ef26302e16548fb4a2dd5b5588072",
        "title": "太尉侍中宋公挽辞三首  其三",
        "author": "韩琦",
        "content": "注想尊元老，云亡叹哲人。\n恤章隆上衮，哀挽出中宸。\n史入经纶迹，文藏造化神。\n茄箫阳翟路，行者亦霑巾。",
        "dynasty": "宋",
        "collection_info": null
    },
    {
        "uuid": "2c40ceb6ef12984c70ab3194e9b48de5",
        "title": "苏洵员外挽辞二首  其一",
        "author": "韩琦",
        "content": "对未延宣室，文尝荐子虚。\n书方就绵蕝，奠已致生刍。\n故国悲云栈，英游负石渠。\n名儒升用晚，厚愧不先予。",
        "dynasty": "宋",
        "collection_info": null
    },
    {
        "uuid": "be205d4bd5a87bf690d51c245e7c89f2",
        "title": "苏洵员外挽辞二首  其二",
        "author": "韩琦",
        "content": "族本西州望，来为上国光。\n文章追典诰，议论极皇王。\n美德惊埋玉，环材痛坏梁。\n时名谁可嗣，父子尽贤良。",
        "dynasty": "宋",
        "collection_info": null
    },
    {
        "uuid": "012c939518e51823cd12589d334482d6",
        "title": "太尉吕公挽辞二首  其一",
        "author": "韩琦",
        "content": "韦平传庆裔，方召起隆名。\n塞上天声远，帷中庙算精。\n众期调玉铉，时忽丧金城。\n朝野悲何甚，邦家重老成。",
        "dynasty": "宋",
        "collection_info": null
    },
    {
        "uuid": "479902b9a98082e09be9172efe31fbbd",
        "title": "太尉吕公挽辞二首  其二",
        "author": "韩琦",
        "content": "要剧更中外，几微照古今。\n嘉谋增国重，和气入人深。\n龙已须云起，星俄向垒沉。\n得名非得寿，天报此难忱。",
        "dynasty": "宋",
        "collection_info": null
    },
    {
        "uuid": "ce33208262c5221d6e9926caea9c6336",
        "title": "早夏  其一",
        "author": "韩琦",
        "content": "脱帻吏休后，凭轩风快余。\n瀑泉增濑急，新叶补林疏。",
        "dynasty": "宋",
        "collection_info": null
    },
    {
        "uuid": "ce4b690053a993033de15c90e686801e",
        "title": "早夏  其二",
        "author": "韩琦",
        "content": "暑初天未热，观阁进轻凉。\n果熟愁枝重，荷生觉渚香。",
        "dynasty": "宋",
        "collection_info": null
    },
    {
        "uuid": "1ee728f207019c0f6f8309d197b33224",
        "title": "早夏  其三",
        "author": "韩琦",
        "content": "十里溪源注北塘，贮成宽碧澹泱泱。\n新蒲弱荇参差绿，去鹜来凫断续行。\n一缆轻波摇鹢舸，满罾斜日晒鱼梁。\n使君思拙无清梦，高柳阴成草自长。",
        "dynasty": "宋",
        "collection_info": null
    },
    {
        "uuid": "adc6912f5e34e02b99e23edf7be9f512",
        "title": "次韵翁监再来馆中",
        "author": "韩琦",
        "content": "归老江湖久自盟，睡余且復对空枰。\n重来内阁人谁健，惯蹋天街马不惊。\n已喜刘歆分七略，尚传韩愈诲诸生。\n太平润色须色等，应许吾兼吏隐名。",
        "dynasty": "宋",
        "collection_info": null
    },
    {
        "uuid": "83b1d09b89275bfc6227098202d15cdd",
        "title": "初冬小园寓目",
        "author": "韩琦",
        "content": "独树翘寒色，闲云淡落晖。\n新霜黄橘重，久雨翠梧稀。\n暝雀鸣还啄，高鸟定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "uuid": "fb2fb90633508594cc62f092529f4ee4",
        "title": "睢阳五老图",
        "author": "韩琦",
        "content": "治道刚明老始闲，礼义曾着一朝冠。\n观农省岁知民瘼，退寇安邦建夏桓。\n法驾六龙亲善御，吟游五老薄时寒。\n清名迈古今人慕，稷契余风后学看。",
        "dynasty": "宋",
        "collection_info": null
    },
    {
        "uuid": "c079a2e4b9ecc2e9c573a9b2883e2b02",
        "title": "句",
        "author": "韩琦",
        "content": "殷勤洗灌加培植，莫遣狂枝乱出墙。\n种竹。",
        "dynasty": "宋",
        "collection_info": null
    }
]